{
  "tika-vin09t0:0": "Namo tassa bhagavato arahato sammāsambuddhassa",
  "tika-vin09t0:1": "Kaṅkhāvitaraṇīpurāṇa-ṭīkā",
  "tika-vin09t0:2": "Ganthārambhakathā",
  "tika-vin09t0:3": "Buddhaṃ dhammañca saṅghanti-ādinā yā pakāsitā;",
  "tika-vin09t0:4": "Bhadantabuddhaghosena, mātikāṭṭhakathā subhā;",
  "tika-vin09t0:5": "Tassā hi līnapadaṃ vi-kāsanakoyamārambho.",
  "tika-vin09t0:6": "Ganthārambhakathāvaṇṇanā",
  "tika-vin09t0:7_0": "Vippasannenāti vividhappasannena. Kathaṃ? “Itipi so…pe… buddho bhagavā, svākkhāto…pe…",
  "tika-vin09t0:7_1": "viññūhi, suppaṭipanno…pe… lokassā”ti evamādinā. “Cetasā”ti vuttattā tīsu vandanāsu",
  "tika-vin09t0:7_2": "cetovandanā adhippetā. Tanninnatādivasena kāyādīhi paṇāmakaraṇaṃ vandanā, guṇavasena",
  "tika-vin09t0:7_3": "manasāpi tathāva karaṇaṃ mānaṃ, paccayappaṭipattiyādīhi pūjākaraṇaṃ pūjā, paccayādīnaṃ",
  "tika-vin09t0:7_4": "abhisaṅkharaṇaṃ sakkacca karaṇaṃ sakkāro, tesaṃ. Bhājananti ādhāro, adhikaraṇaṃ vā.",
  "tika-vin09t0:8_0": "Therā mahākassapādayo, tesaṃ vaṃsoti theravaṃso, āgamādhigamasampadāya tassa vaṃsassa",
  "tika-vin09t0:8_1": "padīpabhūtāti theravaṃsappadīpā, tesaṃ theravaṃsappadīpānaṃ. Asaṃhīrattā thirānaṃ.",
  "tika-vin09t0:8_2": "Vinayakkameti vinayapiṭake, ārambhānurūpavacanametaṃ. Suttābhidhammesupi te thirā",
  "tika-vin09t0:8_3": "eva. “Buddhaṃ dhammañca saṅghañca pubbācariyasīhānañcā”ti avatvā kasmā visuṃ vuttanti",
  "tika-vin09t0:8_4": "ce? Payojanavisesadassanatthaṃ. Vatthuttayassa hi paṇāmakaraṇassa antarāyanivāraṇaṃ",
  "tika-vin09t0:8_5": "payojanaṃ attano nissayabhūtānaṃ ācariyānaṃ paṇāmakaraṇassa upakāraññutādassanaṃ.",
  "tika-vin09t0:8_6": "Tena buddhañca dhammañca saṅghañca vanditvā, ca-saddena pubbācariyasīhānañca namo",
  "tika-vin09t0:8_7": "katvāti yojanā. Atha vā “vanditvā”ti cetovandanaṃ dassetvā tato “namo katvā”ti vācāvandanā,",
  "tika-vin09t0:8_8": "“katañjalī”ti kāyavandanāpi dassitāti yojetabbaṃ.",
  "tika-vin09t0:9_0": "Idāni abhidhānappayojanaṃ dassetuṃ “pāmokkha”ntiādimāha. Tattha pāmokkhanti padhānaṃ.",
  "tika-vin09t0:9_1": "Sīlañhi sabbesaṃ kusaladhammānaṃ padhānaṃ ādibhāvato. Yathā ca sattānaṃ khajjabhojjaleyyapeyyavasena",
  "tika-vin09t0:9_2": "catubbidhopi āhāro mukhena pavisitvā aṅgamaṅgāni pharati, evaṃ yoginopi cātubhūmakaṃ",
  "tika-vin09t0:9_3": "kusalaṃ sīlamukhena pavisitvā atthasiddhiṃ sampādeti. Tena vuttaṃ “mukha”ntiādi.",
  "tika-vin09t0:9_4": "Atha vā mukhanti upāyo, tena mokkhappavesāya nibbānasacchikiriyāya mukhaṃ upāyoti",
  "tika-vin09t0:9_5": "attho. Mahesinā yaṃ pātimokkhaṃ pakāsitanti sambandho. Mahante sīlādikkhandhe esi gavesīti mahesi.",
  "tika-vin09t0:10_0": "Sūratena nivātenāti “tattha katamaṃ soraccaṃ? Yo kāyiko avītikkamo”tiādinā sūratena,",
  "tika-vin09t0:10_1": "nīcavuttinā mānuddhaccavasena attānaṃ anukkhipanabhāvena nivātena. Vinayācārayuttena",
  "tika-vin09t0:10_2": "cārittavārittehi yuttena. “Soṇattherena yācito”ti avatvā “sūratenā”tiādi kasmā vuttaṃ,",
  "tika-vin09t0:10_3": "kiṃ dussīlena vā duṭṭhena vā alajjinā vā yācitena vaṇṇanā kātuṃ na vaṭṭatīti ce?",
  "tika-vin09t0:10_4": "Na na vaṭṭati. Therassa vacanaṃ paṭikkhipituṃ na sakkā, evarūpaguṇo therova, yācanavasena",
  "tika-vin09t0:10_5": "kattabbo ādarenāti dassetuṃ vuttaṃ.",
  "tika-vin09t0:11": "Nāmenāti attano guṇanāmena. Saddalakkhaṇasubhato, vinicchayasubhato, viññeyyasubhato ca subhaṃ.",
  "tika-vin09t0:12": "Ganthārambhakathāvaṇṇanā niṭṭhitā.",
  "tika-vin09t0:13": "Nidānavaṇṇanā",
  "tika-vin09t0:14_0": "“Āvikatā hissa phāsu hoti, tatthāyasmante pucchāmi…pe… tuṇhī, evametaṃ dhārayāmī”ti",
  "tika-vin09t0:14_1": "vatvā “uddiṭṭhaṃ kho āyasmanto nidāna”ntiādinā nayena vuttaṃ. Ettheva yāvatatiyānusāvanakathāvasāne",
  "tika-vin09t0:14_2": "atha kho uddesakāle “āvikatā hissa phāsu hotī”ti vatvā “uddiṭṭhaṃ kho āyasmanto nidānaṃ.",
  "tika-vin09t0:14_3": "Tatthāyasmante pucchāmī”tiādinā nayena āgataṃ. Uposathakkhandhakepi evameva āgataṃ.",
  "tika-vin09t0:14_4": "Tattha pubbe vuttaṃ pacchā āgatasuttena virujjhati. Tasmā yathā na virujjhati, tathā",
  "tika-vin09t0:14_5": "upaparikkhitvā gahetabbaṃ. Evaṃ na virujjhatīti eke. Kathaṃ? “Āvikatā hissa phāsu",
  "tika-vin09t0:14_6": "hotī”ti vatvā “uddiṭṭhaṃ kho āyasmanto nidānaṃ. Tatthāyasmante pucchāmī”tiādinā suuddiṭṭhaṃ",
  "tika-vin09t0:14_7": "hotīti etaṃ uddesalakkhaṇaṃ idhāpi khandhakepi vuttattā. Tasmā “phāsu hotī”ti vatvā",
  "tika-vin09t0:14_8": "“tatthāyasmante pucchāmī”ti vuttaṭṭhāne avuttampi ānetvā gahetabbaṃ. Kasmā? Idha",
  "tika-vin09t0:14_9": "nidānaṃ na dassitaṃ, uddeso uddesakāle uddisitabbalakkhaṇassa tattha vuttattā. Apica",
  "tika-vin09t0:14_10": "“nidānuddeso”ti padaṃ uddharitvā nidānuddesaṃ dassetukāmopi “suṇātu me, bhante, saṅgho…pe…",
  "tika-vin09t0:14_11": "āvikatā hissa phāsu hotī”ti pāṭhavasena āgataṃ nidānaṃ niṭṭhāpetvā upari aṭṭhakathāvasena",
  "tika-vin09t0:14_12": "yojetabbaṃ pāḷiṃ idha yojetvā “tatthāyasmante pucchāmi…pe… dhārayāmī”ti nidānapāḷiṃ",
  "tika-vin09t0:14_13": "paripuṇṇaṃ katvā puna “tattha nidānuddeso”ti uddhaṭapadavasena saṅkhepato nidānuddesalakkhaṇaṃ",
  "tika-vin09t0:14_14": "dassetuṃ “evametaṃ dhārayāmī”ti vatvā “uddiṭṭhaṃ kho āyasmanto nidāna”ntiādi vuttaṃ,",
  "tika-vin09t0:14_15": "tasmā evaṃ upari ca khandhake ca, atha kho uddesakāle “āvikatā hissa phāsu hotī”ti",
  "tika-vin09t0:14_16": "vatvā “uddiṭṭhaṃ kho āyasmanto nidānaṃ. Tatthāyasmante pucchāmī”tiādi nidānuddesova",
  "tika-vin09t0:14_17": "dassito, na nidānaṃ.",
  "tika-vin09t0:15_0": "Savanāṇattivacananti ettha saṅghanavakatarena vattuṃ ayuttanti ce? Yuttameva. “Pātimokkhuddesakena",
  "tika-vin09t0:15_1": "evaṃ vattabba”nti bhagavatā vuttattā bhagavatova āṇatti, na uddesakassa. Idha navakataravasena",
  "tika-vin09t0:15_2": "vuttaṃ. Theropi pana uddisituṃ labhatīti dassanatthaṃ “therādhikaṃ pātimokkha”nti",
  "tika-vin09t0:15_3": "vuttaṃ. Iminā suttena navakataro na labhatīti ce? Taṃ dassetuṃ “yo tattha bhikkhū”tiādi vuttaṃ.",
  "tika-vin09t0:16_0": "Yathā catuvaggena ṭhapetvā upasampadāpavāraṇāabbhānāni sabbaṃ saṅghakammaṃ kātuṃ",
  "tika-vin09t0:16_1": "vaṭṭati, evaṃ “atirekavīsativaggena imaṃ nāma kammaṃ kātabba”nti avatvā atirekavacanattā",
  "tika-vin09t0:16_2": "aññaṃ atthaṃ sūceti, kiṃ tanti “catuvaggādinā”tiādi. Tañhi tehi eva siddhaṃ. Kathaṃ?",
  "tika-vin09t0:16_3": "Catuvaggena upasampadāpavāraṇā…pe… vīsativaggena na kiñci saṅghakammaṃ kātuṃ na vaṭṭatīti.",
  "tika-vin09t0:16_4": "Ettha “dasavaggena abbhānakammamattaṃ ṭhapetvā”ti vadantena catupañcavaggena karaṇīyānipi",
  "tika-vin09t0:16_5": "dasavaggena kātuṃ anuññātāni. Tasmā atirekena vaṭṭatīti dīpitaṃ, “ṭhapetvā”ti vacanena",
  "tika-vin09t0:16_6": "ūnatarena na vaṭṭatīti dīpitameva. Tasmā na vattabbaṃ atirekavīsativaggoti ce? Vattabbameva.",
  "tika-vin09t0:16_7": "Catupañcavaggena kattabbaṃ chasattaaṭṭhanavavaggena kātabbanti ca, dasavaggena kātabbaṃ",
  "tika-vin09t0:16_8": "ekādasadvādasa…pe… ekūnavīsativaggena kātabbanti ca dīpitaṃ. Ūnatarena na vaṭṭatīti",
  "tika-vin09t0:16_9": "dīpitaṃ pākaṭato. Sabbappakārena pana atirekavīsatianatirekavīsativagge vuttepi dīpitaṃ",
  "tika-vin09t0:16_10": "hotīti vajirabuddhittherena likhitaṃ. Ito paṭṭhāya “likhita”nti vutte vajirabuddhittherenāti gahetabbaṃ.",
  "tika-vin09t0:17_0": "Sace anuposathepi vaṭṭeyya, “uposathaṃ kareyyā”ti na vadeyya, yasmā anuposathe kātuṃ",
  "tika-vin09t0:17_1": "na vaṭṭati, tasmā “ajjuposatho”ti vatvā puna “uposathaṃ kareyyā”ti vuttaṃ. “Pacchimakattikapuṇṇamā",
  "tika-vin09t0:17_2": "evā”ti avadhāraṇaṃ tato paraṃ pavāraṇādivasassa natthitāya kataṃ. Uddhaṃ pakatiuposathe",
  "tika-vin09t0:17_3": "vuttena pakaticārittena saddhiṃ idampi.",
  "tika-vin09t0:18_0": "“Nimittena nimittaṃ sambandhitvā”ti na vattabbaṃ “tividhasampattiyuttā”ti vuttattāti",
  "tika-vin09t0:18_1": "ce? Vattabbameva. Kasmā? Tividhasampatti nāma nimittasampatti, parisāsampatti, kammavācāsampattītiādiṃ",
  "tika-vin09t0:18_2": "vatvā “nimittasampatti nāma pabbatanimittaṃ, pāsāṇanimitta”ntiādi vuttaṃ, na nimittena",
  "tika-vin09t0:18_3": "nimittasambandhanaṃ vuttaṃ. Apica “tividhasampattiyuttā”ti sampayogaṅgesu dassetvā",
  "tika-vin09t0:18_4": "puna tameva pahānaṅgesu dassetuṃ “nimittena nimittaṃ sambandhitvā”ti vuttaṃ. Nadisamuddajātassaresu",
  "tika-vin09t0:18_5": "sammatasīmāto kammāni na vipajjanti udakukkhepasīmattāti “vipattisīmāyo nāmā”ti kasmā",
  "tika-vin09t0:18_6": "vuttāti ce? Sesalakkhaṇāni sampādetvā nadiyaṃ sīmāya baddhāya udakapariyantaṃ katvā",
  "tika-vin09t0:18_7": "sīmāgatattā puna taṃ nadiṃ anto katvā taḷāke kate sace tassā sīmāya kammaṃ kātuṃ",
  "tika-vin09t0:18_8": "vaṭṭeyya, sīmāto kammāni na vipajjeyyuṃ. Yasmā pana evaṃ kātuṃ na vaṭṭati, tasmā",
  "tika-vin09t0:18_9": "“udakukkhepasīmattā”ti vuttaṃ akāraṇaṃ.",
  "tika-vin09t0:19_0": "Vīsativaggakaraṇīyattā saṅghakammassa kammārahena saddhiṃ ekavīsati bhikkhū nisīdituṃ",
  "tika-vin09t0:19_1": "na sakkontī”ti vuttaṃ, sukhanisajjāvasena nisīditunti adhippāyo. “Parimaṇḍalākārena",
  "tika-vin09t0:19_2": "nisīditu”nti aṭṭhakathāyaṃ vuttaṃ. Tiyojanaṃ atikkamitvāti majjhe ṭhatvā diyaḍḍhaṃ",
  "tika-vin09t0:19_3": "katvā tiyojanaṃ. Koṇato hi koṇaṃ tiyojanaṃ atikkāmeti, āpattiñca āpajjati, sīmā ca",
  "tika-vin09t0:19_4": "asīmā hoti. Kittetvāti nimittāni sampannānipi aññamaññanāmavipariyāyena, animittānaṃ",
  "tika-vin09t0:19_5": "nāmehi ca kittetvāti attho.",
  "tika-vin09t0:20_0": "Rāsikataṃ paṃsupi rukkhesu jātesu suddhapaṃsupabbato hoti. Guḷapiṇḍaparimāṇo thūlatāya,",
  "tika-vin09t0:20_1": "na tulagaṇanāya. Bhūmiyaṃ patiṭṭhito”ti iminā kuṭasarāvādīsu ropitaṃ paṭikkhipati,",
  "tika-vin09t0:20_2": "tato apanetvā pana taṅkhaṇampi bhūmiyaṃ ropito vaṭṭati. Navamūlasākhāniggamanaṃ pana",
  "tika-vin09t0:20_3": "akāraṇaṃ. Khandhaṃ chinditvā ropite pana etaṃ yujjati. Sūcidaṇḍakappamāṇo kaniṭṭhaṅguliparimāṇamatto.",
  "tika-vin09t0:20_4": "“Aṭṭhaṅgulubbedho”ti iminā ubbedho paricchinno hoti, “govisāṇamatto”ti iminā pariṇāho.",
  "tika-vin09t0:20_5": "“Evaṃ santepi govisāṇapariṇāhe paricchedo natthi, tasmā khuddakopi mahantopi vaṭṭati evāti vadanti.",
  "tika-vin09t0:21_0": "Jātassare paripuṇṇameva udakaṃ nimittūpagaṃ disvā aparipuṇṇaṃ antarā ṭhitibhūtaṃ",
  "tika-vin09t0:21_1": "“jātassare sammatā”ti vuttaṃ vipattiṃ na āpajjatīti “nadiyā sammatā, samudde sammatā,",
  "tika-vin09t0:21_2": "jātassare sammatā”ti etthāpi loṇī na gahitā. Baddhasīmaṃ vā nadisamuddajātassare",
  "tika-vin09t0:21_3": "vā anokkamitvāti etthāpi “nadiyā vā, bhikkhave, samudde vā jātassare vā”ti etthāpi",
  "tika-vin09t0:21_4": "na gahitā. Tasmā loṇī na abaddhasīmāti ce? Abaddhasīmāva. “Yopi nadiṃ vā samuddaṃ",
  "tika-vin09t0:21_5": "vā bhinditvā nikkhantaudakena kato sobbho etaṃ lakkhaṇaṃ pāpuṇāti, ayampi jātassaroyevā”ti",
  "tika-vin09t0:21_6": "vuttattā jātassaraggahaṇena gahitāti tattha tattha avuttā. “Yāvatikā tasmiṃ gāmakhette”ti",
  "tika-vin09t0:21_7": "vuttattā aññampi gāmaṃ anto katvā samānasaṃvāsakasīmāsammannanakāle tasmiṃ gāme bhikkhū",
  "tika-vin09t0:21_8": "āgacchantu vā mā vā, vaṭṭati. Avippavāsasīmāsammannanakāle āgantabbameva.",
  "tika-vin09t0:22": "Agamanapathesūti ettha ekadivasena gantvā paccāgantuṃ asakkuṇeyyaṭṭhāneti vadanti, baddhasīmābhāvaṃ paṭikkhipitvāti attho.",
  "tika-vin09t0:23_0": "“Samantā udakukkhepā”ti vuttattā sabbadisāsu gahetabbamevāti ce? Yato labbhati, tato",
  "tika-vin09t0:23_1": "gahetabbo “yasmiṃ padese pakativīciyo ottharitvā saṇṭhahanti, tato paṭṭhāya kappiyabhūmi,",
  "tika-vin09t0:23_2": "tattha ṭhatvā uposathādikammaṃ kātuṃ vaṭṭatī”ti vuttattā. Anubandho aḍḍhamāso anvaḍḍhamāso,",
  "tika-vin09t0:23_3": "aḍḍhamāsassa vā anu. Yo pana kenaci antamaso tiracchānenapi khaṇitvā akatoti adhippāyo.",
  "tika-vin09t0:24_0": "“Aññaṃ tattakaṃyeva paricchedaṃ anatikkamitvā ṭhitopi kammaṃ kopetī”ti vuttattā atikkamitvā",
  "tika-vin09t0:24_1": "ṭhito na kopetīti dīpitameva hotīti upatissatthero, taṃ pana “dvinnaṃ udakukkhepānaṃ",
  "tika-vin09t0:24_2": "antare añño eko udakukkhepo upacāratthāya ṭhapetabbo”ti vacanena virujjhati. Samantapāsādikāyañhi",
  "tika-vin09t0:24_3": "“aññaṃ tattakaṃyevā”ti padaṃ natthi. Tasmā tassādhippāyo pariyesitabbo. Antoudakukkhepasīmāya",
  "tika-vin09t0:24_4": "upacāratthāya ṭhapitaṃ udakukkhepaparicchedaṃ anatikkamitvāti attho gahetabbo. Therena",
  "tika-vin09t0:24_5": "aññathā papañcitvā likhitaṃ.",
  "tika-vin09t0:25_0": "“Sabhāgavatthunā lahukāpatti”nti vuttattā sabhāgasaṅghādisesaṃ ārocetuṃ vaṭṭatīti",
  "tika-vin09t0:25_1": "ce? Na vaṭṭati desanāgāminiṃ sandhāya idha vuttattā. Tasmā eva samuccayakkhandhake",
  "tika-vin09t0:25_2": "“sabhāgasaṅghādisesaṃ āpannassa pana santike āvikātuṃ na vaṭṭati. Sace āvikaroti,",
  "tika-vin09t0:25_3": "āpatti āvikatā hoti, dukkaṭā pana na muccatī”ti vuttaṃ. Yathā saṅghena “suṇātu me,",
  "tika-vin09t0:25_4": "bhante, saṅgho…pe… paṭikarissatī”ti vatvā uposathaṃ kātuṃ labhati, evaṃ tīhi dvīhipi",
  "tika-vin09t0:25_5": "aññaṃ suddhaṃ passitvā “paṭikarissāmā”ti vatvā uposathaṃ kātuṃ vaṭṭati. Ekenāpi “parisuddhaṃ",
  "tika-vin09t0:25_6": "labhitvā paṭikarissāmī”ti ābhogaṃ katvā uposathaṃ kātuṃ vaṭṭatīti. Aṭṭhakathāyampi",
  "tika-vin09t0:25_7": "“sāmanto bhikkhu evamassa vacanīyoti ettha sabhāgo eva vattabbo. Visabhāgassa hi",
  "tika-vin09t0:25_8": "vuccamāne bhaṇḍanakalahasaṅghabhedādīnipi honti, tasmā tassa avatvā ito vuṭṭhahitvā",
  "tika-vin09t0:25_9": "paṭikarissāmī”ti ābhogaṃ katvā uposatho kātabboti andhakaṭṭhakathāyaṃ vutta”nti vatvā",
  "tika-vin09t0:25_10": "tassa appaṭikkhittattā vaṭṭatīti dīpitameva. “Yadā aññaṃ suddhaṃ bhikkhuṃ anāpattikaṃ",
  "tika-vin09t0:25_11": "passissati, tadā tassa santike”ti vuttattā lahukasseva anuññātattā samuccayakkhandhake",
  "tika-vin09t0:25_12": "vuttattā sabhāgasaṅghādisesaṃ pana ñattiyā ārocetvā uposathaṃ kātuṃ na vaṭṭati.",
  "tika-vin09t0:26": "Devabrahmā pana “tiracchānagato”ti padaṃ ṭhapetvā yena kenaci padena asaṅgahitāpi iminā saṅgahitāti dassanatthaṃ “yassa upasampadā paṭikkhittā”ti vuttaṃ.",
  "tika-vin09t0:27_0": "“Cātumāsiniyaṃ pana pavāritānaṃ santike anupagatena vā chinnavassena vā vuṭṭhavassena",
  "tika-vin09t0:27_1": "vā”ti avatvā “anupagatena vā chinnavassena vā”ti ettakameva vuttaṃ. Vuṭṭhavasso pana",
  "tika-vin09t0:27_2": "tasmiṃ kāle anupagatattā “anupagato”ti saṅkhyaṃ gatoti. Sabbāya vuṭṭhitāya sabbe",
  "tika-vin09t0:27_3": "vuṭṭhahitvā gate sannipātetuṃ na sakkā, ekacce sannipātetvā pārisuddhiṃ ārocetuṃ",
  "tika-vin09t0:27_4": "vaṭṭatīti vadanti. Kasmā? Ñattiṃ ṭhapetvā kattabbasaṅghakammābhāvā vaggaṃ na hotīti.",
  "tika-vin09t0:27_5": "Pavāraṇāyapi eseva nayo. Ayañhettha viseso – sace purimikāya upagatehi pacchimikāya",
  "tika-vin09t0:27_6": "upagatā thokatarā ceva honti samasamā ca, saṅghapavāraṇāya ca gaṇaṃ pūrenti, saṅghapavāraṇāvasena",
  "tika-vin09t0:27_7": "ñatti ṭhapetabbāti. “Ekova bhikkhu hoti…pe… aññesaṃ anāgatabhāvaṃ ñatvā”ti vuttattā",
  "tika-vin09t0:27_8": "adhiṭṭhānuposathaṃ sīmaṃ pavisitvā kātuṃ na sakkāti vadanti.",
  "tika-vin09t0:28_0": "“Kiṃ saṅghassa pubbakicca”nti idaṃ na ñattiṃ ṭhapetvā vattabbaṃ. Tañhi ñattito puretarameva",
  "tika-vin09t0:28_1": "karīyati. Tasmā “suṇātu me, bhante, saṅgho, kiṃ saṅghassa pubbakiccaṃ, yadi saṅghassa",
  "tika-vin09t0:28_2": "pattakalla”nti vattabbaṃ siyāti. Tathāpi na vattabbaṃ. Na hi taṃ ñattiyā anto karīyatīti.",
  "tika-vin09t0:28_3": "Evaṃ sante netaṃ vattabbanti āpajjati payojanābhāvāti ce? Na, yathāgataṭṭhāne eva",
  "tika-vin09t0:28_4": "vattabbato, parapadāpekkhatāyāti vuttaṃ hoti. Idaṃ pubbakiccaṃ akatvā uposathakammaṃ",
  "tika-vin09t0:28_5": "karonto saṅgho, puggalo vā ṭhapanakkhettātikkame āpajjati. Tasmiñhi khette atikkante",
  "tika-vin09t0:28_6": "sammajjanādikaraṇe āpattimokkho na hoti uposathakammato pubbe kattabbakammākaraṇapaccayattā",
  "tika-vin09t0:28_7": "tassā āpattiyā. Na sā kammapariyosānāpekkhā etthāgatasampajānamusāvādāpatti viya,",
  "tika-vin09t0:28_8": "tasmā pātimokkhuddesako bhikkhu “pārisuddhiṃ āyasmanto ārocethā”ti vattukāmo paṭhamameva",
  "tika-vin09t0:28_9": "pārisuddhāpārisuddhipaccayaṃ pubbakiccaṃ sarāpeti. Tañhi kataṃ pārisuddhipaccayo",
  "tika-vin09t0:28_10": "hoti, akataṃ apārisuddhipaccayo. Teneva ubhayāpekkhādhippāyena kataṃ, na katanti",
  "tika-vin09t0:28_11": "avatvā “kiṃ saṅghassa pubbakicca”miccevāha. Tattha akatapakkhe tāva pārisuddhiārocanakkamanidassanatthaṃ",
  "tika-vin09t0:28_12": "parato “yassa siyā āpatti, so āvikareyyā”ti ca, katapakkhe “asantiyā āpattiyā tuṇhī",
  "tika-vin09t0:28_13": "bhavitabba”nti ca vakkhati.",
  "tika-vin09t0:29_0": "“Sabbantimena paricchedena catūhi bhikkhūhi sannipatitvā”ti ca, “uposathakaraṇatthaṃ",
  "tika-vin09t0:29_1": "sannipatite saṅghe bahi…pe… adentena chando dātabbo”ti ca vadanti. Asannipatitepi",
  "tika-vin09t0:29_2": "pana vaṭṭati. Idañhi chandadānasamayadassanatthaṃ vuttaṃ. Uposathakaraṇatthaṃ sannipatite",
  "tika-vin09t0:29_3": "saṅghe bahi uposathaṃ katvā āgatassa kattabbākāradassanatthañca vuttaṃ. Padhānagharavāsino",
  "tika-vin09t0:29_4": "padhānagharaṃ pavisitukāmā attano sabhāgabhikkhūnaṃ chandaṃ datvā sace saṅgho sannipatati,",
  "tika-vin09t0:29_5": "“mayhaṃ chando ārocetabbo”ti vatvā padhānagharaṃ pavisanti. Ayaṃ sīhaḷadīpe payogo.",
  "tika-vin09t0:29_6": "Ārocentena pana sannipatite ārocetabbaṃ. Pañcasu bhikkhūsu ekasmiṃ vihāre vasantesu",
  "tika-vin09t0:29_7": "ekassa chandapārisuddhiṃ āharitvā catunnaṃ pātimokkhaṃ uddisituṃ anuññātattā sannipatite",
  "tika-vin09t0:29_8": "chando gahetabbo ārocetabboti vacanaṃ niratthakaṃ viya. “Theyyasaṃvāsako paṭijānātīti",
  "tika-vin09t0:29_9": "vacanato sāmaṇerena āhaṭāpi vaṭṭati. Kammaṃ na kopetī”ti ca, “sace pubbe chandaṃ",
  "tika-vin09t0:29_10": "datvā bahisīmāgato puna pavisati, pacchā chandaggahaṇakiccaṃ natthi, tassa payogo",
  "tika-vin09t0:29_11": "sīmāsammutivasena veditabbo”ti ca “chandadāne tikkhattuṃ vacane idaṃ payojanaṃ –",
  "tika-vin09t0:29_12": "paṭhamaṃ samaggabhāvaṃ, dutiyaṃ pacchā vidhātabbabhāvaṃ, tatiyaṃ chandahārakassa",
  "tika-vin09t0:29_13": "dukkaṭamocanaṃ dīpetī”ti ca likhitaṃ. Biḷālasaṅkhalikābaddhāva hoti antogehe eva",
  "tika-vin09t0:29_14": "sampayojanattā, yathā sā na katthaci gacchati, tathā sāpi na katthaci gacchatīti",
  "tika-vin09t0:29_15": "adhippāyo. Itarathā visesanaṃ niratthakaṃ hotīti ācariyena gahitaṃ.",
  "tika-vin09t0:30_0": "“Na hi taṃ akatvā uposathaṃ kātuṃ vaṭṭatī”ti pubbe dassitattā “idampi hi ubhaya”nti",
  "tika-vin09t0:30_1": "kasmā vuttanti ce? Sesāni therena āṇattena kātabbāni dassitāni, ime pana dve therena",
  "tika-vin09t0:30_2": "vā pātimokkhuddesakena vā ñattiṭṭhapanakena vā yena vā tena vā kātabbānīti ca, sammajjanādīni",
  "tika-vin09t0:30_3": "tattha tattha tādisāni payojanāni nipphādenti, ime pana dve tattha tattha na kiñci",
  "tika-vin09t0:30_4": "kammaṃ sādhenti, tasmā “kiṃ iminā”ti avatvā kātabbamevāti dassetuñca “idampi hi ubhaya”ntiādi",
  "tika-vin09t0:30_5": "vuttaṃ. “Āyasmantānaṃ pāde vandatī”ti gaṇavasena vatvā puggalavasena na vuttaṃ tena",
  "tika-vin09t0:30_6": "ārocetabbassa aññassa abhāvā.",
  "tika-vin09t0:31_0": "Saṅghassa uddiṭṭhaṃ hotīti saṅghena uddiṭṭhaṃ hotīti attho. Samaggassa hi saṅghassāti",
  "tika-vin09t0:31_1": "ettha samaggabhāvassa kāyasāmaggikāraṇattā natthi dosoti ce? Taṃ na, uddesepi savanepi",
  "tika-vin09t0:31_2": "samaggabhāvassa icchitabbattā. “Suṇātu me, bhante”ti hi iminā cittasāmaggiṃ dīpeti",
  "tika-vin09t0:31_3": "savane sabbehi ekībhūtabhāvato.",
  "tika-vin09t0:32_0": "Sañcicca āpattiṃ āpajjatīti ettha anādariyavasena āpajjanto eva alajjī hoti, na itaroti.",
  "tika-vin09t0:32_1": "Āpattiṃ parigūhatīti ettha lajjāya parigūhanto alajjī na hoti, ‘kiṃ iminā’ti anādariyavasena",
  "tika-vin09t0:32_2": "parigūhanto hotī”ti ca likhitaṃ.",
  "tika-vin09t0:33_0": "“Sattannaṃ āpattikkhandhāna”nti na vattabbaṃ, “channa”nti vattabbanti ce? Sattannamevāti",
  "tika-vin09t0:33_1": "vattabbaṃ. Pārājikāpattiṃ āpanno hi sace attano sāpattikabhāvaṃ pakāseti, saṅghassa",
  "tika-vin09t0:33_2": "ca uposatho sampajjati, tassa ca gihibhāvena vā sāmaṇerabhāvena vā suddhi hotīti.",
  "tika-vin09t0:34_0": "Ekacce ācariyā nāma dhammabhāriko kira ācariyo. Kasmā evaṃ vuttanti ce? Yāvatatiyānusāvanā",
  "tika-vin09t0:34_1": "nāma tikkhattuṃ vacanaṃ. Tathā pāṭhe anāgatattā kevalaṃ “yāvatatiyaṃ anusāvita”nti",
  "tika-vin09t0:34_2": "padameva disvā “yassa siyā āpatti, so āvikareyyā”ti idaṃ “sace āpattiṃ āpannā, āvikarothā”ti",
  "tika-vin09t0:34_3": "imamatthaṃ dīpeti. “Asantiyā āpattiyā tuṇhī bhavitabba”nti idampi tamevatthaṃ dīpeti.",
  "tika-vin09t0:34_4": "“Tuṇhībhāvena kho panāyasmante parisuddhāti vedissāmī”ti idampi tamevāti evamatthaṃ",
  "tika-vin09t0:34_5": "gahetvā vuttaṃ kira.",
  "tika-vin09t0:35": "Apareti atthadassitthero kira. Etaṃ sandhāyāti ettha “sakimpi anusāvita”nti padassa vacanena tikkhattuṃ anusāvanā kātabbāti ettakameva dīpitaṃ viya dissati.",
  "tika-vin09t0:36": "Imamatthaṃ sandhāya vuttanti kathaṃ viññāyatīti ce? “Ayamettha ācariyaparamparābhato vinicchayo”ti vuttaṃ.",
  "tika-vin09t0:37_0": "“Saramānenā”ti iminā sampajānamusāvādassa sacittakattaṃ dasseti. Saṅghamajjhe vātiādi",
  "tika-vin09t0:37_1": "lakkhaṇavacanaṃ kira. Saṅghuposathakaraṇatthaṃ saṅghamajjhe ce nisinno, tasmiṃ saṅghamajjhe",
  "tika-vin09t0:37_2": "āvikātabbā. Gaṇuposathakaraṇatthañce gaṇamajjhe nisinno, tasmiṃ gaṇamajjhe. Ekasseva",
  "tika-vin09t0:37_3": "santike ce pārisuddhiuposathaṃ kattukāmo, tasmiṃ ekapuggale āvikātabbāti, etena na",
  "tika-vin09t0:37_4": "kevalaṃ saṅghamajjhe evāyaṃ musāvādo sambhavati, atha kho ettha vuttalakkhaṇena asatipi",
  "tika-vin09t0:37_5": "“pārisuddhiṃ āyasmanto ārocethā”tiādividhāne gaṇuposathepi sāpattiko hutvā uposathaṃ",
  "tika-vin09t0:37_6": "kattukāmo anārocetvā tuṇhībhūtova ce karoti, ayaṃ sampajānamusāvādāpattiṃ āpajjatīti",
  "tika-vin09t0:37_7": "imassatthassa āvikaraṇato lakkhaṇavacanaṃ kiretanti vuttanti takkikā. Aññathā “gaṇamajjhe",
  "tika-vin09t0:37_8": "vā”ti na vattabbanti tesaṃ adhippāyo. Ārocanādhippāyavasena vuttanti ācariyassa takko.",
  "tika-vin09t0:37_9": "Ārocento hi “saṅghassa ārocemī”ti adhippāyena āvikaronto saṅghamajjhe āvikaroti nāma,",
  "tika-vin09t0:37_10": "ubhatopasse nisinnānaṃ ārocento gaṇamajjhe āvikaroti nāma, “ekasseva ārocessāmī”ti",
  "tika-vin09t0:37_11": "adhippāyena āvikaronto ekapuggale āvikaroti nāma. Sacepi vematiko hoti…pe… paṭikarissāmīti",
  "tika-vin09t0:37_12": "evaṃ kate yāva vematiko hoti, tāva sabhāgāpattiṃ paṭiggahetuṃ labhati, aññesañca",
  "tika-vin09t0:37_13": "kammānaṃ parisuddho nāma hoti. Puna nibbematiko hutvā desetabbaṃ vā na vāti neva",
  "tika-vin09t0:37_14": "pāḷiyaṃ, na aṭṭhakathāyaṃ atthi, desite pana doso natthi. Tathā ito vuṭṭhahitvā taṃ",
  "tika-vin09t0:37_15": "āpattiṃ paṭikarissāmīti ettha ca sakalasaṅghe sabhāgāpattiṃ āpanne, vematike cāti likhitaṃ.",
  "tika-vin09t0:38": "Nidānavaṇṇanā niṭṭhitā.",
  "tika-vin09t0:39": "Pārājikakaṇḍaṃ",
  "tika-vin09t0:40": "1. Paṭhamapārājikavaṇṇanā",
  "tika-vin09t0:41_0": "Idha pana ṭhatvā sikkhāpadānaṃ kamabhedo pakāsetabbo. Kathaṃ – sabbasikkhāpadānaṃ",
  "tika-vin09t0:41_1": "yathāsambhavaṃ desanākkamo, pahānakkamo, paṭipattikkamo, uppattikkamoti catubbidho",
  "tika-vin09t0:41_2": "kamo labbhati. Tattha bhagavatā rājagahe bhikkhūnaṃ pātimokkhuddesaṃ anujānantena",
  "tika-vin09t0:41_3": "pātimokkhuddesassa yo desanākkamo anuññāto, taṃ desanākkamaṃ anukkamantova mahākassapo",
  "tika-vin09t0:41_4": "paṭhamaṃ pārājikuddesaṃ pucchi, tadanantaraṃ saṅghādisesuddesaṃ, tadanantaraṃ aniyatuddesaṃ,",
  "tika-vin09t0:41_5": "tadanantaraṃ vitthāruddesaṃ. Tadanantaraṃ bhikkhunivibhaṅgañca teneva anukkamena",
  "tika-vin09t0:41_6": "pucchi. Tato paraṃ tayo āpattikkhandhe saṅgahetuṃ vinā gaṇanaparicchedena sekhiyadhamme",
  "tika-vin09t0:41_7": "pucchi. Āpattikkhandhe sabhāgato paṭṭhāya pucchanto vīsatikhandhake pucchi. Nidānuddesantogadhānaṃ",
  "tika-vin09t0:41_8": "vā sarūpena anuddiṭṭhānaṃ pucchanatthaṃ khandhake pucchi. Etena khandhake paññattā",
  "tika-vin09t0:41_9": "thullaccayāpi saṅgahitā honti. Pucchitānukkameneva āyasmā upālitthero byākāsi. Ayamettha",
  "tika-vin09t0:41_10": "desanākkamo. Ubhatovibhaṅgakhandhakato pana uccinitvā tadā parivāro visuṃ pāḷi kato,",
  "tika-vin09t0:41_11": "imameva vacanaṃ sandhāya aṭṭhakathāyaṃ vuttaṃ “eteneva upāyena khandhakaṃ parivārepi",
  "tika-vin09t0:41_12": "āropayiṃsū”tiādi. Apica pāḷiyaṃ “eteneva upāyena ubhatovibhaṅge pucchi. Puṭṭho puṭṭho",
  "tika-vin09t0:41_13": "āyasmā upāli vissajjesī”ti ettakameva vuttaṃ. Tasmā thero ubhatovibhaṅge eva pucchi.",
  "tika-vin09t0:41_14": "Vissajjanto pana āyasmā upāli niravasesaṃ dassento khandhakaparivāre anto katvā desesi.",
  "tika-vin09t0:41_15": "Gaṇasajjhāyakāle pana tadā khandhakaparivārā visuṃ pāḷi katāti ayamettha desanākkamo.",
  "tika-vin09t0:42_0": "Yadi evaṃ nidānuddeso paṭhamadesanāti ce? Na, uposathakkhandhake “yāni mayā bhikkhūnaṃ",
  "tika-vin09t0:42_1": "sikkhāpadāni paññattāni, tāni nesaṃ pātimokkhuddesaṃ anujāneyya”nti vacanato, “yassa",
  "tika-vin09t0:42_2": "siyā āpattī”ti vacanato ca. Akusalābyākatānaṃ āpattīnaṃ diṭṭhadhammasamparāyikāsavaṭṭhāniyattā",
  "tika-vin09t0:42_3": "yathābhūtaṃ sīlasaṃvarakena parivajjanena pahātabbattā pahānakkamopettha sambhavati",
  "tika-vin09t0:42_4": "“tāvadeva cattāri akaraṇīyāni ācikkhitabbānī”ti vacanato. Tathā “samādāya sikkhati",
  "tika-vin09t0:42_5": "sikkhāpadesū”ti vacanato yathābhūtaṃ ācikkhanasikkhanena paṭipattikkamopi sambhavati.",
  "tika-vin09t0:42_6": "Yathuddesakkamaṃ pariyāpuṇitabbapariyattiatthenāpi paṭipattikkamo, evamimehi tīhi",
  "tika-vin09t0:42_7": "kamehi desetabbānametesaṃ sikkhāpadānaṃ yathāsambhavaṃ uppattikkamo sambhavati. Tathā",
  "tika-vin09t0:42_8": "hi yaṃ yaṃ sādhāraṇaṃ, taṃ taṃ bhikkhuṃ ārabbha uppanne eva vatthusmiṃ “yā pana bhikkhunī",
  "tika-vin09t0:42_9": "chandaso methunaṃ dhamma”ntiādinā nayena bhikkhunīnampi paññattaṃ. Yato bhikkhunīnaṃ",
  "tika-vin09t0:42_10": "taṃ anuppannapaññatti na siyā, tato anuppannapaññatti tasmiṃ natthīti parivāravacanaṃ",
  "tika-vin09t0:42_11": "na virujjhati. Ettāvatā purimena kamattayena yaṃ paṭhamaṃ desetabbaṃ, taṃ pārājikuddese",
  "tika-vin09t0:42_12": "paṭhamuppannattā methunadhammapārājikaṃ sabbapaṭhamaṃ desetukāmo āyasmā upālitthero",
  "tika-vin09t0:42_13": "“tatra sudaṃ bhagavā vesāliyaṃ viharatī”ti vesāliyameva pāpetvā ṭhapesi.",
  "tika-vin09t0:43_0": "Idāni sabbesaṃ sikkhāpadānaṃ paññāpanavidhānaṃ veditabbaṃ. Kathaṃ? “Evañca pana,",
  "tika-vin09t0:43_1": "bhikkhave, imaṃ sikkhāpadaṃ uddiseyyāthā”ti evaṃ sauddesaanuddesabhedato duvidhaṃ.",
  "tika-vin09t0:43_2": "Tattha pātimokkhe sarūpato āgatā pañca āpattikkhandhā sauddesapaññatti nāma. Sāpi",
  "tika-vin09t0:43_3": "dvidhā sapuggalāpuggalaniddesabhedato. Tattha yassā paññattiyā anto āpattiyā saha,",
  "tika-vin09t0:43_4": "vinā vā puggalo dassito, sā sapuggalaniddesā. Itarā apuggalaniddesā.",
  "tika-vin09t0:44_0": "Tattha sapuggalaniddesā dvidhā adassitadassitāpattibhedato. Tattha adassitāpattikā",
  "tika-vin09t0:44_1": "nāma aṭṭha pārājikā dhammā veditabbā. “Pārājiko hoti asaṃvāso”ti hi puggalova tattha",
  "tika-vin09t0:44_2": "dassito, nāpatti. Dassitāpattikā nāma bhikkhunipātimokkhe āgatā sattarasa saṅghādisesā",
  "tika-vin09t0:44_3": "dhammā. “Ayampi bhikkhunī paṭhamāpattikaṃ dhammaṃ āpannā nissāraṇīyaṃ saṅghādisesa”nti",
  "tika-vin09t0:44_4": "hi tattha āpatti dassitā saddhiṃ puggalena.",
  "tika-vin09t0:45": "Tathā apuggalaniddesāpi adassitadassitāpattibhedato dvidhā. Tattha adassitāpattikā nāma sekhiyā dhammā. Vuttāvasesā dassitāpattikāti veditabbā.",
  "tika-vin09t0:46_0": "Sāpi dvidhā aniddiṭṭhakārakaniddiṭṭhakārakabhedato. Tattha aniddiṭṭhakārakā nāma",
  "tika-vin09t0:46_1": "sukkavisaṭṭhimusāvādomasavādapesuññabhūtagāmaaññavādakaujjhāpanakagaṇabhojanaparamparabhojanasurāmerayaaṅgulipatodakahasadhammaanādariyatalaghātakajatumaṭṭhakasikkhāpadānaṃ",
  "tika-vin09t0:46_2": "vasena pañcadasavidhā honti. Tattha niddiṭṭhakārake missāmissabhedo veditabbo – tattha",
  "tika-vin09t0:46_3": "upayogabhummavibhattiyo ekaṃsena missā. Avasesā missā ca amissā ca. Seyyathidaṃ –",
  "tika-vin09t0:46_4": "paccattaṃ tāva dvīsu aniyatesu upayogena missaṃ, dvādasasu pāṭidesanīyesu karaṇena",
  "tika-vin09t0:46_5": "missaṃ, ūnapañcabandhanapattasikkhāpadesu sāmikaraṇehi, ūnavīsativasse bhummena,",
  "tika-vin09t0:46_6": "mohanake upayogasāmibhummehi. Yasmā “vivaṇṇaka”nti bhāvo adhippeto, na kattā, tasmā",
  "tika-vin09t0:46_7": "vivaṇṇakasikkhāpadaṃ yadā na sambhavati, evaṃ paccattaṃ pañcavidhaṃ missaṃ hoti.",
  "tika-vin09t0:46_8": "Sesesu paṭhamāniyataṃ ṭhapetvā ādimhi “yo pana bhikkhū”ti evamāgataṃ paccattaṃ vā,",
  "tika-vin09t0:46_9": "dutiyāniyataṃ ṭhapetvā paṇītabhojanasamaṇuddesatatiyacatutthapāṭidesanīyasikkhāpadesu",
  "tika-vin09t0:46_10": "majjhe “yo pana bhikkhū”ti evamāgataṃ paccattaṃ vā, dubbacakuladūsakasaṃsaṭṭhasikkhāpadesu",
  "tika-vin09t0:46_11": "ādimhi kevalaṃ “bhikkhū”ti āgataṃ paccattaṃ vā, bhedānuvattakasikkhāpade majjhe āgataṃ",
  "tika-vin09t0:46_12": "paccattaṃ vā aññāya vibhattiyā amissameva hoti. Tattha bhedānuvattakatuvaṭṭanadvayasaṃsaṭṭhadutiyapāṭidesanīyasikkhāpadesu",
  "tika-vin09t0:46_13": "bahuvacanaṃ, itarattha sabbattha ekavacanamevāti veditabbaṃ.",
  "tika-vin09t0:47_0": "Tathā upayogo dvīsu vikappanasikkhāpadesu, tantavāyasikkhāpade ca paccattena misso,",
  "tika-vin09t0:47_1": "abhihaṭasikkhāpade karaṇena, rājasikkhāpade karaṇasāmipaccattehīti upayogo tidhā",
  "tika-vin09t0:47_2": "misso hoti. Karaṇañca kuṭikāramahallakadutiyakathinadvebhāganisīdanasanthatadubbaṇṇakaraṇasikkhāpadesu",
  "tika-vin09t0:47_3": "chasu paccattena missaṃ, paṭhamatatiyakathinaaṭṭhaṅgulapādakanisīdanakaṇḍuppaṭicchādikavassikasāṭikaudakasāṭikadvedhammapaccāsīsanasikkhāpadesu",
  "tika-vin09t0:47_4": "aṭṭhasu sāminā missanti karaṇaṃ dvidhā missaṃ hoti. Avasesesu chabbassavassikasāṭikadvatticchadanāvasathapiṇḍamahānāmagarulahupāvuraṇasikkhāpadesu",
  "tika-vin09t0:47_5": "sattasu karaṇavibhatti aññavibhattiyā amissā, accekaeḷakalomasikkhāpadesu sāmivibhatti",
  "tika-vin09t0:47_6": "karaṇavibhattiyā missā. Atirekapattabhesajjasikkhāpadesu aggahitaggahaṇena sāmivibhatti",
  "tika-vin09t0:47_7": "amissāva hotīti veditabbā. Evaṃ tāva niddiṭṭhakārakesu sikkhāpadesu –",
  "tika-vin09t0:48": "Pañcadhā ca tidhā ceva, dvidhā cepi tathekadhā;",
  "tika-vin09t0:49": "Bhinnā vibhattiyo pañca, sabbekādasadhā siyuṃ.",
  "tika-vin09t0:50_0": "Evaṃ tāva yathāvuttesu sauddesapaññattisaṅkhātesu sikkhāpadesu aggahitaggahaṇena",
  "tika-vin09t0:50_1": "paññāsuttaresu tisatesu navutianiddiṭṭhakārake vajjetvā niddiṭṭhakārakāni atirekasaṭṭhidvisatāni",
  "tika-vin09t0:50_2": "honti. Tesu paccattakaraṇāni tiṃsuttarāni dvisatāni honti. Tesu amissapaccattakaraṇāni",
  "tika-vin09t0:50_3": "dvādasuttarāni dvisatāni, missapaccattakaraṇāni aṭṭhārasa honti. Avasesesu tiṃsatiyā",
  "tika-vin09t0:50_4": "sikkhāpadesu missopayogakaraṇāni pañca honti, missakaraṇāni cuddasa, amissāni satta,",
  "tika-vin09t0:50_5": "missāmissakaraṇāni dve, amissāni dveti sabbesupi niddiṭṭhakārakesu",
  "tika-vin09t0:50_6": "bhedānuvattakadubbacakuladūsakapaṭhamadutiyatatiyakathinaabhihaṭakuṭikāramahallakavikappanadvayadvebhāgachabbassanisīdanasanthataeḷakalomātirekapattabhesajjavassikasāṭikatantavāyaaccekachārattadva",
  "tika-vin09t0:50_7": "pañcattiṃsesu “yo pana bhikkhū”ti natthi. Dutiyāniyatapaṇītabhojanasamaṇuddesatatiyacatutthapāṭidesanīyesu majjhe atthi.",
  "tika-vin09t0:51_0": "Ettāvatā sauddesānuddesadukaṃ, sapuggalāpuggalaniddesadukaṃ, paccekadassitāpattidukadvayaṃ,",
  "tika-vin09t0:51_1": "aniddiṭṭhakārakadukaṃ, tattha niddiṭṭhakārakesu paccattabhummadukaṃ, sayopanāyopanadukaṃ,",
  "tika-vin09t0:51_2": "ayopanamajjheyopanadukaṃ, ekānekavacanadukanti nava dukāni dassitāni honti. Visesakāraṇaṃ",
  "tika-vin09t0:51_3": "tasmiṃ tasmiṃ sikkhāpade sampatte āvibhavissati. Evaṃ tāva sauddesapaññattiṃ ñatvā",
  "tika-vin09t0:51_4": "sesavinayapiṭake yā kāci paññatti anuddesapaññattīti veditabbā. Sā padabhājanantarāpattivinītavatthupaṭikkhepapaññattiavuttasiddhisikkhāpadavasena chabbidhā hoti.",
  "tika-vin09t0:52_0": "Tattha “yebhuyyena khayite āpatti thullaccayassa, vaṭṭakate mukhe acchupantassa āpatti",
  "tika-vin09t0:52_1": "dukkaṭassā”ti evamādikā padabhājane sandissamānāpatti padabhājanasikkhāpadaṃ nāma.",
  "tika-vin09t0:52_2": "“Na ca, bhikkhave, sabbamattikāmayā kuṭi kātabbā, yo kareyya, āpatti dukkaṭassā”tiādi",
  "tika-vin09t0:52_3": "antarāpattisikkhāpadaṃ nāma. “Anujānāmi, bhikkhave, divāpaṭisallīyantena dvāraṃ saṃvaritvā",
  "tika-vin09t0:52_4": "paṭisallīyitu”nti evamādi vinītavatthusikkhāpadaṃ nāma. “Saṅghabhedako, bhikkhave,",
  "tika-vin09t0:52_5": "anupasampanno na upasampādetabbo”ti evamādi paṭikkhepasikkhāpadaṃ nāma.",
  "tika-vin09t0:53_0": "Yasmā pana tena tena paṭikkhepena “yo pana bhikkhu samaggaṃ saṅghaṃ adhammasaññī",
  "tika-vin09t0:53_1": "bhindeyya, pārājiko hoti asaṃvāso. Yo pana bhikkhu duṭṭhacitto bhagavato jīvamānakasarīre",
  "tika-vin09t0:53_2": "lohitaṃ uppādeyya, pārājiko hoti asaṃvāso”ti sikkhāpadāni paññattāni honti. Yāni",
  "tika-vin09t0:53_3": "sandhāya “ekassa chejjakā hoti, catunnaṃ thullaccayaṃ, catunnañceva anāpatti, sabbesaṃ",
  "tika-vin09t0:53_4": "ekavatthukā”ti vuttaṃ. “Atthāpatti tiṭṭhante bhagavati āpajjati, no parinibbute”ti",
  "tika-vin09t0:53_5": "ca vuttaṃ. Tena na kevalaṃ “na, bhikkhave, jānaṃ saṅghabhedako anupasampanno upasampādetabbo…pe…",
  "tika-vin09t0:53_6": "āpatti dukkaṭassā”ti idameva sikkhāpadaṃ paññattaṃ hoti sādhakaṃ hoti. “Paṇḍako,",
  "tika-vin09t0:53_7": "bhikkhave, anupasampanno na upasampādetabbo, upasampanno nāsetabbo”ti evamādīsu pana",
  "tika-vin09t0:53_8": "upajjhāyādīnaṃ dukkaṭameva paññattaṃ, na paṇḍakādīnaṃ pārājikāpatti. Na hi tesaṃ",
  "tika-vin09t0:53_9": "bhikkhubhāvo atthi. Yato siyā pārājikāpatti. Tathā “na acchinne theve pakkamitabba”nti",
  "tika-vin09t0:53_10": "evamādikañca paṭikkhepasikkhāpadameva nāma.",
  "tika-vin09t0:54_0": "Khandhakesu paññattadukkaṭathullaccayāni paññattisikkhāpadaṃ nāma. “Tena hi, sāriputta,",
  "tika-vin09t0:54_1": "bhedānuvattake thullaccayaṃ desāpehī”ti vuttaṃ, thullaccayampi tattheva samodhānaṃ",
  "tika-vin09t0:54_2": "gacchati. Idaṃ tesaṃ vibhattikammakkhaṇe apaññattattā avijjamānampi bhagavato vacanena",
  "tika-vin09t0:54_3": "visuddhakkhaṇepi vijjamānaṃ jātanti eke. “Bhedānuvattake desāpehī”ti vacanato sesabhedānuvattakānaṃ",
  "tika-vin09t0:54_4": "“yo pana bhikkhu jānaṃ saṅghabhedakānaṃ anuvatteyya, āpatti thullaccayassā”ti sikkhāpadaṃ",
  "tika-vin09t0:54_5": "paññattaṃ hotīti veditabbaṃ. Tathā sabbāni khandhakavattāni, vinayakammāni ca tattheva",
  "tika-vin09t0:54_6": "samodhānaṃ gacchanti. Yathāha “paññatte taṃ upāli mayā āgantukānaṃ bhikkhūnaṃ āgantukavattaṃ…pe…",
  "tika-vin09t0:54_7": "evaṃ supaññatte kho mayā upāli sikkhāpade”tiādi. “Yā pana bhikkhunī naccaṃ vā gītaṃ",
  "tika-vin09t0:54_8": "vā vāditaṃ vā dassanāya gaccheyya, pācittiya”nti iminā suttena bhikkhunī nacceyya",
  "tika-vin09t0:54_9": "vā gāyeyya vā vādeyya vā, pācittiyanti evamādikaṃ yaṃ kiñci aṭṭhakathāya dissamānaṃ",
  "tika-vin09t0:54_10": "āpattijātaṃ vinayakammaṃ vā avuttasiddhisikkhāpadaṃ nāma. Chabbidhampetaṃ chahi ākārehi",
  "tika-vin09t0:54_11": "uddesārahaṃ na hotīti anuddesasikkhāpadaṃ nāmāti veditabbaṃ. Seyyathidaṃ – pañcahi",
  "tika-vin09t0:54_12": "uddesehi yathāsambhavaṃ visabhāgattā thullaccayadubbhāsitānaṃ sabhāgavatthukampi",
  "tika-vin09t0:54_13": "dukkaṭathullaccayadvayaṃ asabhāgāpattikattā antarāpattipaññattisikkhāpadānaṃ, nānāvatthukāpattikattā",
  "tika-vin09t0:54_14": "paṭikkhepasikkhāpadānaṃ, kesañci vinītavatthupaññattisikkhāpadānañca adassitāpattikattā,",
  "tika-vin09t0:54_15": "adassitavatthukattā bhedānuvattakathullaccayassa, adassitāpattivatthukattā avuttasiddhisikkhāpadānanti.",
  "tika-vin09t0:54_16": "Ettāvatā “duvidhaṃ sikkhāpadapaññāpanaṃ sauddesānuddesabhedato”ti yaṃ vuttaṃ, taṃ",
  "tika-vin09t0:54_17": "samāsato pakāsitaṃ hoti.",
  "tika-vin09t0:55": "Paññattiyaṃ tāva –",
  "tika-vin09t0:56": "“Kārako idha niddiṭṭho, apekkhāya abhāvato;",
  "tika-vin09t0:57": "Pubbe vattabbavidhānā-bhāvato ca ādito yopanena sahā”ti. –",
  "tika-vin09t0:58_0": "Ayaṃ nayo veditabbo. Tassattho – ye te aniddiṭṭhakārakā pubbe vuttappabhedā sukkavisaṭṭhiādayo",
  "tika-vin09t0:58_1": "sikkhāpadavisesā, tesu adhippāyakammavatthupuggalapayoge apekkhāya bhāvato kārako",
  "tika-vin09t0:58_2": "na niddiṭṭho tesaṃ sāpekkhabhāvadassanatthaṃ. Taṃ sabbaṃ tasmiṃ tasmiṃ sikkhāpade",
  "tika-vin09t0:58_3": "āvibhavissati, idha pana pārājikapaññattiyaṃ apekkhāya abhāvato kārako niddiṭṭho.",
  "tika-vin09t0:58_4": "Yo pana kārako “niṭṭhitacīvarasmiṃ bhikkhunā ubbhatasmi”ntiādīsu viya pubbe vattabbavidhānābhāvato",
  "tika-vin09t0:58_5": "karaṇādivasena aniddisitvā paccattavasena niddiṭṭho apekkhāya abhāvato. Tattha niddisiyamāno",
  "tika-vin09t0:58_6": "sesadutiyāniyatapaṇītabhojanaṃ samaṇuddesatatiyacatautthapāṭidesanīyesu viya majjhe",
  "tika-vin09t0:58_7": "aniddisitvā “na heva kho pana…pe… obhāsitu”ntiādi viya pubbe vattabbavidhānābhāvato",
  "tika-vin09t0:58_8": "eva ādimhi niddiṭṭho. Ādimhi niddisiyamānopi pubbe vuttappabhedesu bhedānuvattakādīsu",
  "tika-vin09t0:58_9": "pañcattiṃsesu sikkhāpadesu viya aniddisitvā pubbe vattabbavidhānābhāvato eva “yo",
  "tika-vin09t0:58_10": "pana bhikkhū”tiāditova yopana-saddena saha niddiṭṭho. Evaṃ niddisiyamānopi so yasmā",
  "tika-vin09t0:58_11": "“yā pana bhikkhuniyo dve ekamañce tuvaṭṭeyyu”ntiādi āpatti viya parappabhavaṃ āpattiṃ",
  "tika-vin09t0:58_12": "na āpajjati, tasmā “yo pana bhikkhū”ti ekavacanena niddiṭṭho. Methunadhammāpattipi",
  "tika-vin09t0:58_13": "parappabhavā “dvayaṃdvayasamāpattī”ti vacanatoti ce? Taṃ na, adhippāyajānanato. Anekissā",
  "tika-vin09t0:58_14": "eva bhikkhuniyā āpatti, na ekissāti niyamo tattha atthi, na evaṃ idha niyamoti aniyamitādhippāyo.",
  "tika-vin09t0:58_15": "Lambīmudupiṭṭhīnaṃ kuto “dvayaṃdvayasamāpattī”ti vacanato tesaṃ methunadhammāpatti.",
  "tika-vin09t0:58_16": "Ayamattho catasso methunadhammapaccayāti aṭṭhavatthukaṃ sandhāya “chejjaṃ siyā methunadhammapaccayā”ti",
  "tika-vin09t0:58_17": "ca parivāre vuttavacanena sādhetabbo.",
  "tika-vin09t0:59_0": "Bhedānuvattakasikkhāpade tiṇṇaṃ uddhaṃ na samanubhāsitabbā, na saṅghena saṅghaṃ ekato",
  "tika-vin09t0:59_1": "kātabbanti. Nayadassanatthaṃ āditova “bhikkhū hontī”ti bahuvacananiddesaṃ katvā puna",
  "tika-vin09t0:59_2": "“eko vā dve vā tayo vā”ti vuttaṃ, aññathā na tato uddhaṃ “anuvattakā hontī”ti āpajjati.",
  "tika-vin09t0:59_3": "Tato nidānavirodho. Pañcasatamattā hi tadanuvattakā ahesuṃ. Yaṃ pana sattasatikakkhandhake",
  "tika-vin09t0:59_4": "“saṅgho cattāro pācīnake bhikkhū, cattāro pāveyyake bhikkhū sammanneyya …pe… sammatā”tiādi",
  "tika-vin09t0:59_5": "ñattidutiyakammaṃ vuttaṃ, taṃ “ubbāhikāya imaṃ adhikaraṇaṃ vūpasametu”nti vuttattā",
  "tika-vin09t0:59_6": "tehi kattabbavidhānaṃ. Sammutikaraṇameva vā tatiyaṃ katvā kappati. Na hi te tena",
  "tika-vin09t0:59_7": "kammena kammārahā kammakatā honti. Yassa saṅgho kammaṃ karoti, so kammārahoti lakkhaṇaṃ.",
  "tika-vin09t0:59_8": "Na ca tadā saṅgho tesaṃ aṭṭhannampi bhikkhūnaṃ kammaṃ akāsi. Bhajāpiyamānā te kammapattabhāvaṃ",
  "tika-vin09t0:59_9": "bhajanti. Adhikaraṇavūpasamakammassa pattā yuttā saṅghena katāti katvā kammapattā",
  "tika-vin09t0:59_10": "eva hi te honti. “Te bhikkhū bhikkhūhi yāvatatiyaṃ samanubhāsitabbā tassa paṭinissaggāyā”ti",
  "tika-vin09t0:59_11": "vacanato tehi kattabbavidhānaṃ. Sammutikaraṇameva kammaṃ hotīti ce? Taṃ na, adhippāyajānanato,",
  "tika-vin09t0:59_12": "tassa paṭinissaggāya eva te bhikkhū kammārahā kātabbā, na dosāgativasenāti ayamettha",
  "tika-vin09t0:59_13": "adhippāyo. Na hi pācīnakādīnaṃ sammutiyā adhikaraṇavūpasamasiddhi viya tesaṃ samanubhāsanakammena",
  "tika-vin09t0:59_14": "tassa paṭinissaggasiddhi hoti, sammuti nāmesā paṭhamaṃ anumatiṃ gahetvā yācitvāva",
  "tika-vin09t0:59_15": "karīyati, na tathā kammanti. Kammakaraṇe pana tadatthasiddhi hotiyeva. Parasammutiyā",
  "tika-vin09t0:59_16": "bahutarāva sammannitabbāti veditabbaṃ.",
  "tika-vin09t0:60_0": "“Methunadhamma”nti evaṃ bāhullanayena laddhanāmakaṃ sakapayogena vā parapayogena",
  "tika-vin09t0:60_1": "vā attano nimittassa sakamagge vā paramagge vā paranimittassa vā sakamagge eva pavesanapaviṭṭhaṭṭhitauddharaṇesu",
  "tika-vin09t0:60_2": "yaṃ kiñci ekaṃ paṭisādiyanavasena seveyya, pārājiko hoti asaṃvāsoti. Keci pana “pavesanādīni",
  "tika-vin09t0:60_3": "cattāri vā tīṇi vā dve vā ekaṃ vā paṭiseveyya, pārājiko hoti. Vuttañhetaṃ ‘so ce",
  "tika-vin09t0:60_4": "pavesanaṃ sādiyati, paviṭṭhaṃ sādiyati, ṭhitaṃ sādiyati, uddharaṇaṃ sādiyati, āpatti",
  "tika-vin09t0:60_5": "pārājikassā’tiādī”ti vadanti. Tesaṃ matena catūsupi catasso pārājikāpattiyo āpajjati.",
  "tika-vin09t0:60_6": "Teyeva evaṃ vadanti – āpajjatu methunadhammapārājikāpatti, methunadhammapārājikāpattiyā",
  "tika-vin09t0:60_7": "taṃbhāgiyāti attano vītikkame pārājikāpattiyo, saṅghādisesāpattiñca āpajjitvā sikkhaṃ",
  "tika-vin09t0:60_8": "paccakkhāya gahaṭṭhakāle methunādikaṃ pārājikaṃ āpajjitvā puna pabbajitvā upasampajjitvā",
  "tika-vin09t0:60_9": "ekaṃ saṅghādisesāpattiṃ ekamanekaṃ vā paṭikaritvāva so puggalo yasmā nirāpattiko",
  "tika-vin09t0:60_10": "hoti, tasmā so gahaṭṭhakāle sāpattikovāti. Antimavatthuajjhāpannassāpi attheva āpatti.",
  "tika-vin09t0:60_11": "Vuṭṭhānadesanāhi pana asujjhanato “payoge payoge āpatti pārājikassā”ti na vuttaṃ.",
  "tika-vin09t0:60_12": "Gaṇanapayojanābhāvato kiñcāpi na vuttaṃ, atha kho padabhājane “āpatti pārājikassā”ti",
  "tika-vin09t0:60_13": "vacanenāyamattho siddhoti yuttiñca vadanti.",
  "tika-vin09t0:61_0": "Yadi evaṃ mātikāyampi “yo pana bhikkhu methunaṃ dhammaṃ paṭiseveyya, pārājika”nti",
  "tika-vin09t0:61_1": "vattabbaṃ bhaveyya, pārājikassa anavasesavacanampi na yujjeyya. Sabbepi hi āpattikkhandhe,",
  "tika-vin09t0:61_2": "bhikkhugaṇanañca anavasesetvā tiṭṭhatīti anavasesavacananti katvā paveseva āpatti,",
  "tika-vin09t0:61_3": "na paviṭṭhādīsu. Tamevekaṃ sandhāya “yassa siyā āpattī”ti pārājikāpattimpi anto katvā",
  "tika-vin09t0:61_4": "nidānuddesavacanaṃ veditabbaṃ. Tasmā mātikāyaṃ “pārājika”nti avatvā “pārājiko hotī”ti",
  "tika-vin09t0:61_5": "puggalaniddesavacanaṃ tena sarīrabandhanena upasampadāya abhabbabhāvadīpanatthaṃ.",
  "tika-vin09t0:61_6": "“Āpatti pārājikassā”ti padabhājane vacanaṃ antimavatthuṃ ajjhāpannassāpi pārājikassa",
  "tika-vin09t0:61_7": "asaṃvāsassa sato puggalassa atheyyasaṃvāsakabhāvadīpanatthaṃ. Na hi so saṃvāsaṃ sādiyantopi",
  "tika-vin09t0:61_8": "theyyasaṃvāsako hoti, tasmā upasampanno “bhikkhū”tveva vuccati. Tenevāha “asuddho",
  "tika-vin09t0:61_9": "hoti puggalo aññataraṃ pārājikaṃ dhammaṃ ajjhāpanno, tañce suddhadiṭṭhi samāno anokāsaṃ",
  "tika-vin09t0:61_10": "kārāpetvā akkosādhippāyo vadati, āpatti omasavādena dukkaṭassā”ti anupasampannassa",
  "tika-vin09t0:61_11": "tadabhāvato siddho so upasampanno “bhikkhū”tveva vuccatīti, tena padasodhammaṃ, sahaseyyañca",
  "tika-vin09t0:61_12": "janeti, bhikkhupesuññādiñca janetīti veditabbaṃ.",
  "tika-vin09t0:62": "Nidānā mātikābhedo, vibhaṅgo tanniyāmako;",
  "tika-vin09t0:63": "Tato āpattiyā bhedo, anāpatti tadaññathāti. –",
  "tika-vin09t0:64_0": "Ayaṃ nayo veditabbo. Tattha sudinnavatthu -makkaṭivatthu -vajjiputtakavatthu cāti",
  "tika-vin09t0:64_1": "tippabhedavatthu imassa sikkhāpadassa nidānaṃ nāma. Tato nidānā “yo pana bhikkhu",
  "tika-vin09t0:64_2": "bhikkhūnaṃ…pe… asaṃvāso”ti imissā mātikāya bhedo jāto. Tattha hi “antamaso tiracchānagatāyā”ti",
  "tika-vin09t0:64_3": "itthiliṅgavasena “saccaṃ, āvuso, bhagavatā sikkhāpadaṃ paññattaṃ, tañca kho itthiyā,",
  "tika-vin09t0:64_4": "no purise, no paṇḍake, no ubhatobyañjanake cā”ti makkaṭipārājiko viya aññopi lesaṃ",
  "tika-vin09t0:64_5": "oḍḍetuṃ sakkoti, tasmā tādisassa alesokāsassa dassanatthaṃ idaṃ vuccati, makkaṭisaṅkhātā",
  "tika-vin09t0:64_6": "nidānā “antamaso tiracchānagatāyapī”ti mātikāya vacanabhedo, na itthiyā eva methunasiddhidassanato.",
  "tika-vin09t0:64_7": "Tasmā vibhaṅgo tanniyāmako tassā mātikāya adhippetatthaniyāmako vibhaṅgoti. Vibhaṅge",
  "tika-vin09t0:64_8": "hi “tisso itthiyo, tayo ubhatobyañjanakā, tayo paṇḍakā, tayo purisā. Manussitthiyā",
  "tika-vin09t0:64_9": "tayo magge, tiracchānagatapurisassa dve magge”tiādinā nayena sabbalesokāsaṃ pidahitvā",
  "tika-vin09t0:64_10": "niyamo kato. Etthāha – yadi evaṃ sādhāraṇasikkhāpadavasena vā liṅgaparivattanavasena",
  "tika-vin09t0:64_11": "vā na kevalaṃ bhikkhūnaṃ, bhikkhunīnampi “sikkhāsājīvasamāpanno”ti vibhaṅge vattabbaṃ",
  "tika-vin09t0:64_12": "siyā. Tadavacanena hi bhikkhunī purisaliṅgapātubhāvena bhikkhubhāve ṭhitā evaṃ vadeyya",
  "tika-vin09t0:64_13": "“nāhaṃ upasampadākaraṇakāle bhikkhūnaṃ sikkhāsājīvasamāpannā, tasmā na apaccakkhātasikkhāpi",
  "tika-vin09t0:64_14": "methunadhammena pārājikā homī”ti. Vuccate – yathā vuttaṃ, tathā na vattabbaṃ aniṭṭhappasaṅgato.",
  "tika-vin09t0:64_15": "Tathā vutte bhikkhunīnampi sikkhāpaccakkhānaṃ atthīti āpajjati. Tañcāniṭṭhaṃ. Idamaparamaniṭṭhaṃ",
  "tika-vin09t0:64_16": "“sabbasikkhāpadāni sādhāraṇāneva nāsādhāraṇānī”ti. Apicāyaṃ bhikkhūnaṃ sikkhāsājīvasamāpannāva",
  "tika-vin09t0:64_17": "hotīti dassanatthaṃ “anujānāmi, bhikkhave, taṃyeva upajjhaṃ tameva upasampadaṃ tāni",
  "tika-vin09t0:64_18": "vassāni bhikkhūhi saṅgamitu”ntiādi vuttaṃ. Tato āpattiyā bhedoti tato vibhaṅgato",
  "tika-vin09t0:64_19": "“akkhayite sarīre pārājikaṃ, yebhuyyena khayite thullaccaya”ntiādi āpattiyā bhedo",
  "tika-vin09t0:64_20": "hoti. Anāpatti tadaññathāti tato eva vibhaṅgato yena ākārena āpatti vuttā, tato aññenākārena",
  "tika-vin09t0:64_21": "anāpattibhedova hoti. “Sādiyati, āpatti pārājikassa, na sādiyati, anāpattī”ti hi",
  "tika-vin09t0:64_22": "vibhaṅge asati na paññāyati. Ettāvatā “nidānā mātikābhedo”ti ayaṃ gāthā samāsato",
  "tika-vin09t0:64_23": "vuttatthā hoti. Visesakāraṇaṃ pana tasmiṃ tasmiṃ sikkhāpade āvibhavissati.",
  "tika-vin09t0:65_0": "Paṭhamapaññatti tāva paṭhamabodhiṃ atikkamitvā paññattattā, āyasmato sudinnassa aṭṭhavassikakāle",
  "tika-vin09t0:65_1": "paññattattā ca rattaññumahattaṃ pattakāle paññattā, dutiyapaññatti bāhusaccamahattaṃ",
  "tika-vin09t0:65_2": "pattakāle. So hi āyasmā makkaṭipārājiko yathā mātugāmappaṭisaṃyuttesu sikkhāpadesu",
  "tika-vin09t0:65_3": "tiracchānagatitthī na adhippetā, tathā idhāpīti saññāya “saccaṃ, āvuso…pe… tañca",
  "tika-vin09t0:65_4": "kho manussitthiyā, no tiracchānagatāyā”ti āha. Tatiyapaññatti lābhaggamahattaṃ pattakāle",
  "tika-vin09t0:65_5": "uppannā “yāvadatthaṃ bhuñjitvā”tiādi vacanato, vepullamahattampi ettheva labbhatīti",
  "tika-vin09t0:65_6": "imaṃ paṭhamapārājikasikkhāpadaṃ tividhampi vatthuṃ upādāya catubbidhampi taṃ kālaṃ",
  "tika-vin09t0:65_7": "patvā paññattanti veditabbaṃ.",
  "tika-vin09t0:66_0": "Tattha yo panāti anavasesapariyādānapadaṃ. Bhikkhūti tassa atippasaṅganiyamapadaṃ.",
  "tika-vin09t0:66_1": "Bhikkhūnaṃ sikkhāsājīvasamāpannoti tassa visesanavacanaṃ. Na hi sabbopi bhikkhunāmako,",
  "tika-vin09t0:66_2": "yā bhagavatā yāya kāyaci upasampadāya upasampannabhikkhūnaṃ heṭṭhimaparicchedena",
  "tika-vin09t0:66_3": "sikkhitabbā sikkhā vihitā, “ettha saha jīvantī”ti yo ca sājīvo vutto, taṃ ubhayaṃ",
  "tika-vin09t0:66_4": "samāpannova hoti. Kadā pana samāpanno hoti? Yāya kāyaci upasampadāya upasampannasamanantarameva",
  "tika-vin09t0:66_5": "tadubhayaṃ jānantopi ajānantopi tadajjhupagatattā samāpannova nāma hoti. Saha jīvantīti",
  "tika-vin09t0:66_6": "yāva sikkhaṃ na paccakkhāti, pārājikabhāvaṃ vā na pāpuṇāti. Yaṃ pana vuttaṃ andhakaṭṭhakathāyaṃ",
  "tika-vin09t0:66_7": "“sikkhaṃ paripūrento sikkhāsamāpanno sājīvaṃ avītikkamanto sājīvasamāpanno”ti, taṃ",
  "tika-vin09t0:66_8": "ukkaṭṭhaparicchedavasena vuttaṃ. Na hi sikkhaṃ aparipūrento, kāmavitakkādibahulo",
  "tika-vin09t0:66_9": "vā ekaccaṃ sāvasesaṃ sājīvaṃ vītikkamanto vā sikkhāsājīvasamāpanno nāma na hoti.",
  "tika-vin09t0:67_0": "Ukkaṭṭhaparicchedena pana catukkaṃ labbhati – “atthi bhikkhu sikkhāsamāpanno sīlāni",
  "tika-vin09t0:67_1": "paccavekkhanto na sājīvasamāpanno acittakaṃ sikkhāpadaṃ vītikkamanto, atthi na sikkhāsamāpanno",
  "tika-vin09t0:67_2": "kāmavitakkādibahulo sājīvasamāpanno nirāpattiko, atthi na sikkhāsamāpanno na ca sājīvasamāpanno",
  "tika-vin09t0:67_3": "anavasesaṃ āpattiṃ āpanno, atthi ubhayasamāpanno sikkhaṃ paripūrento sājīvañca avītikkamanto”ti.",
  "tika-vin09t0:67_4": "Ayamettha catuttho bhikkhu ukkaṭṭho idha adhippeto siyā. Na hi bhagavā anukkaṭṭhaṃ",
  "tika-vin09t0:67_5": "vattuṃ yuttoti ce? Na, “tatra yāyaṃ adhisīlasikkhā, ayaṃ imasmiṃ atthe adhippetā",
  "tika-vin09t0:67_6": "sikkhā”ti vacanavirodhato, ukkaṭṭhaggahaṇādhippāye sati “sikkhāti tisso sikkhā”ti",
  "tika-vin09t0:67_7": "ettakameva vattabbanti adhippāyo. Sikkhattayasamāpanno hi sabbukkaṭṭho. “Methunaṃ",
  "tika-vin09t0:67_8": "dhammaṃ paṭiseveyyā”ti parato vacanaṃ apekkhitvā adhisīlasikkhāva vuttāti ce? Na,",
  "tika-vin09t0:67_9": "tassāpi abhabbattā. Na hi adhisīlasikkhaṃ paripūrento, sājīvañca avītikkamanto methunadhammaṃ",
  "tika-vin09t0:67_10": "paṭisevituṃ bhabbo, taṃ sikkhaṃ aparipūrento, sājīvañca vītikkamantoyeva hi paṭiseveyyāti",
  "tika-vin09t0:67_11": "adhippāyā. Tasmā evamettha attho gahetabbo. Yasmā sikkhāpadasaṅkhāto sājīvo adhisīlasikkhameva",
  "tika-vin09t0:67_12": "saṅgaṇhāti, na itarasikkhādvayaṃ, tasmā “tatra yāyaṃ adhisīlasikkhā, ayaṃ imasmiṃ",
  "tika-vin09t0:67_13": "atthe adhippetā sikkhā”ti vuttaṃ. Tasmā adhisīlasikkhāya saṅgāhako sājīvo sikkhāsājīvoti",
  "tika-vin09t0:67_14": "vutto. Iti sājīvavisesanatthaṃ sikkhāggahaṇaṃ kataṃ. Tadatthadīpanatthameva vibhaṅge",
  "tika-vin09t0:67_15": "sikkhaṃ aparāmasitvā “tasmiṃ sikkhati, tena vuccati sājīvasamāpanno”ti vuttaṃ. Tena",
  "tika-vin09t0:67_16": "ekamevidaṃ atthapadanti dīpitaṃ hoti. Tañca upasampadūpagamanantarato paṭṭhāya sikkhanādhikārattā",
  "tika-vin09t0:67_17": "“sikkhatī”ti ca “samāpanno”ti ca vuccati. Yo evaṃ “sikkhāsājīvasamāpanno”ti saṅkhaṃ",
  "tika-vin09t0:67_18": "gato, tādisaṃ paccayaṃ paṭicca aparabhāge sājīvasaṅkhātameva sikkhaṃ apaccakkhāya",
  "tika-vin09t0:67_19": "tasmiṃyeva dubbalyaṃ anāvikatvā methunaṃ dhammaṃ paṭiseveyyāti ayamattho yujjati.",
  "tika-vin09t0:68_0": "Kintu aṭṭhakathānayo paṭikkhitto hoti, so ca na paṭikkhepāraho hoti, adhippāyo panettha",
  "tika-vin09t0:68_1": "pariyesitabbo. Sabbesu sikkhāpadesu idameva bhikkhulakkhaṇaṃ sādhāraṇaṃ yadidaṃ “bhikkhūnaṃ",
  "tika-vin09t0:68_2": "sikkhāsājīvasamāpanno”ti. Khīṇāsavopi sāvako āpattiṃ āpajjati acittakaṃ, tathā sekkho,",
  "tika-vin09t0:68_3": "puthujjano pana sacittakampi, tasmā sekkhāsekkhaputhujjanānaṃ sāmaññamidaṃ bhikkhulakkhaṇanti",
  "tika-vin09t0:68_4": "katvā kevalaṃ sikkhāsamāpanno, kevalaṃ sājīvasamāpanno, ubhayasamāpanno cāti sarūpekadesaekasesanayena",
  "tika-vin09t0:68_5": "“sikkhāsājīvasamāpanno”tveva sampiṇḍetvā ukkaṭṭhaggahaṇena anukkaṭṭhānaṃ gahaṇasiddhito",
  "tika-vin09t0:68_6": "aṭṭhakathāyaṃ ukkaṭṭhova vutto. Tameva sampādetuṃ “tasmiṃ sikkhati, tena vuccati",
  "tika-vin09t0:68_7": "sājīvasamāpanno”ti ettha sikkhāsaddassa avacane parihāraṃ vatvā yasmā pana so sikkhampi",
  "tika-vin09t0:68_8": "samāpanno, tasmā sikkhāsamāpannotipi atthato veditabboti ca vatvā “yaṃ sikkhaṃ samāpanno,",
  "tika-vin09t0:68_9": "taṃ apaccakkhāya, yañca sājīvaṃ samāpanno, tattha dubbalyaṃ anāvikatvā”ti vuttanti",
  "tika-vin09t0:68_10": "ayamaṭṭhakathāya adhippāyo veditabbo. Etasmiṃ pana adhippāye adhisīlasikkhāya eva",
  "tika-vin09t0:68_11": "gahaṇaṃ sabbatthikattā, sīlādhikārato ca vinayassāti veditabbaṃ. Yathā ca sikkhāpadaṃ",
  "tika-vin09t0:68_12": "samādiyanto sīlaṃ samādiyatīti vuccati, evaṃ sikkhāpadaṃ paccakkhanto sīlaṃ paccakkhātīti",
  "tika-vin09t0:68_13": "vattuṃ yujjati, tasmā tattha vuttaṃ “yaṃ sikkhaṃ samāpanno, taṃ apaccakkhāyā”ti.",
  "tika-vin09t0:68_14": "Ettāvatā samāsato “sikkhāsājīvasamāpanno”ti ettha vattabbavinicchayo niṭṭhito hoti.",
  "tika-vin09t0:69_0": "Kiṃ iminā visesavacanena payojanaṃ, nanu “yo pana bhikkhu sikkhaṃ apaccakkhāya dubbalyaṃ",
  "tika-vin09t0:69_1": "anāvikatvā…pe… asaṃvāso”ti ettakameva vattabbanti ce? Na vattabbaṃ aniṭṭhappasaṅgato.",
  "tika-vin09t0:69_2": "“Yo pana sikkhāsājīvasamāpanno theyyasaṃvāsādiko kevalena samaññāmattena, paṭiññāmattena",
  "tika-vin09t0:69_3": "vā bhikkhu, tassāpi sikkhāpaccakkhānaṃ atthi, sikkhaṃ apaccakkhāya ca methunaṃ dhammaṃ",
  "tika-vin09t0:69_4": "paṭisevantassa pārājikāpatti. Yo vā pacchā pārājikaṃ āpattiṃ āpajjitvā na sikkhāsājīvasamāpanno,",
  "tika-vin09t0:69_5": "tassa ca, yo vā pakkhapaṇḍakattā paṇḍakabhāvūpagamanena na sikkhāsājīvasamāpanno,",
  "tika-vin09t0:69_6": "tassa ca tadubhayaṃ atthīti āpajjati. Paṇḍakabhāvapakkhe ca paṇḍako upasampadāya",
  "tika-vin09t0:69_7": "na vatthū”ti vuttaṃ. Tasmā itarasmiṃ pakkhe vatthūti siddhaṃ. Tasmiṃ pakkhe upasampanno",
  "tika-vin09t0:69_8": "paṇḍakabhāvapakkhe paṇḍakattā na sikkhāsājīvasamāpanno, so pariccajitabbāya sikkhāya",
  "tika-vin09t0:69_9": "abhāvena sikkhaṃ apaccakkhāya mukhena parassa aṅgajātaggahaṇanayena methunaṃ dhammaṃ",
  "tika-vin09t0:69_10": "paṭiseveyya, tassa kuto pārājikāpattīti adhippāyo. Ayaṃ nayo apaṇḍakapakkhaṃ alabhamānasseva",
  "tika-vin09t0:69_11": "parato yujjati, labhantassa pana arūpasattānaṃ kusalādisamāpattikkhaṇe bhavaṅgavicchede",
  "tika-vin09t0:69_12": "satipi amaraṇaṃ viya paṇḍakabhāvapakkhepi bhikkhubhāvo atthi. Saṃvāsaṃ vā sādiyantassa",
  "tika-vin09t0:69_13": "na theyyasaṃvāsakabhāvo atthi antimavatthuajjhāpannassa viya. Na ca sahaseyyādiṃ",
  "tika-vin09t0:69_14": "janeti. Gaṇapūrako pana na hoti antimavatthuṃ ajjhāpanno viya. Na so sikkhāsājīvasamāpanno.",
  "tika-vin09t0:69_15": "Itarasmiṃ pana pakkhe hoti, ayaṃ imassa tato viseso. Kimayaṃ sahetuko, udāhu ahetukoti?",
  "tika-vin09t0:69_16": "Na ahetuko. Yato upasampadā tassa apaṇḍakapakkhe anuññātā sahetukappaṭisandhikattā.",
  "tika-vin09t0:69_17": "Paṇḍakabhāvapakkhepi kissa nānuññātāti ce? Paṇḍakabhūtattā opakkamikapaṇḍakassa viya.",
  "tika-vin09t0:70_0": "Apica “sikkhāsājīvasamāpanno”ti iminā tassa sikkhāsamādānaṃ dīpetvā taṃ samādinnaṃ",
  "tika-vin09t0:70_1": "sikkhaṃ apaccakkhāya, tattha ca dubbalyaṃ anāvikatvāti vattuṃ yujjati, na aññathāti",
  "tika-vin09t0:70_2": "iminā kāraṇena yathāvuttāniṭṭhappasaṅgato “yo pana bhikkhu bhikkhūnaṃ sikkhāsājīvasamāpanno",
  "tika-vin09t0:70_3": "sikkhaṃ apaccakkhāyā”tiādi vuttaṃ. Yathā cettha, evaṃ “yo pana bhikkhu bhikkhūnaṃ",
  "tika-vin09t0:70_4": "sikkhāsājīvasamāpanno sikkhaṃ apaccakkhāya dubbalyaṃ anāvikatvā gāmā vā araññā vā",
  "tika-vin09t0:70_5": "adinnaṃ…pe… yo pana bhikkhu bhikkhūnaṃ sikkhāsājīvasamāpanno sikkhaṃ apaccakkhāya",
  "tika-vin09t0:70_6": "dubbalyaṃ anāvikatvā sugatacīvarappamāṇaṃ cīvaraṃ kārāpeyyā”ti sabbattha yojetabbaṃ.",
  "tika-vin09t0:71_0": "“Antamaso tiracchānagatāyapī”ti manussitthiṃ upādāya vuttaṃ. Na hi pageva paṇḍake,",
  "tika-vin09t0:71_1": "purise vāti vattuṃ yujjati. Sesaṃ tattha tattha vuttanayameva. Ayaṃ tāva mātikāya",
  "tika-vin09t0:71_2": "vinicchayo aññatthāpi yathāsambhavaṃ yojetvā dīpetabbo.",
  "tika-vin09t0:72_0": "Sāriputtabelaṭṭhasīsānandādayopi sikkhāpadapaññattikāraṇattā ca āpattiāpajjanato",
  "tika-vin09t0:72_1": "ca kasmā mahāvibhaṅge ñatticatutthaupasampadāyeva āgatāti? Paṭikkhittāya saraṇagamanūpasampadāya",
  "tika-vin09t0:72_2": "anuññātappasaṅgabhayāti upatissatthero. Āpattiyā bhabbataṃ sandhāya tasmimpi vutte",
  "tika-vin09t0:72_3": "pubbe paṭikkhittāpi bhagavatā puna anuññātāti bhikkhūnaṃ micchāgāho vā vimati vā",
  "tika-vin09t0:72_4": "uppajjati, tasmā na vuttāti vuttaṃ hoti.",
  "tika-vin09t0:73_0": "“Adhammakammaṃ vaggakamma”ti vacanato kuppakammampi katthaci “kamma”nti vuccati,",
  "tika-vin09t0:73_1": "tasmā “akuppenā”ti vuttaṃ. Yasmā akuppakammampi ekaccaṃ na ṭhānārahaṃ, yena apatto",
  "tika-vin09t0:73_2": "osāraṇaṃ suosāritoti vuccati, tasmā “ṭhānārahenā”ti vuttaṃ. Yadi evaṃ “ṭhānārahenā”ti",
  "tika-vin09t0:73_3": "idameva vattabbaṃ iminā akuppasiddhitoti ce? Na, aṭṭhānārahena akuppena upasampanno",
  "tika-vin09t0:73_4": "imasmiṃ atthe na adhippeto aniṭṭhappasaṅgato. Dvīhi panetehi ekato vuttehi ayamattho",
  "tika-vin09t0:73_5": "paññāyati – kevalaṃ tena akuppena upasampanno ayampi imasmiṃ atthe adhippeto bhikkhūti,",
  "tika-vin09t0:73_6": "ṭhānārahena ca akuppena ca upasampanno ayampi imasmiṃ atthe adhippeto bhikkhūti,",
  "tika-vin09t0:73_7": "kuppena upasampanno nādhippetoti.",
  "tika-vin09t0:74_0": "“Paṭisandhiggahaṇato paṭṭhāya aparipuṇṇavīsativasso”ti vuttattā opapātikañcāti soḷasavassuddesikā",
  "tika-vin09t0:74_1": "opapātikā paṭisandhito paṭṭhāya aparipuṇṇavīsativassāti vadanti. ‘Soḷasavassuddesikā",
  "tika-vin09t0:74_2": "hontī’ti vuttattā puna cattāri vassāni icchitabbāni, ‘paṭisandhiggahaṇato paṭṭhāyā’ti",
  "tika-vin09t0:74_3": "idaṃ gabbhaseyyakānaṃ vasena vutta”nti eke. “Keci vadantī”ti yattha yattha likhīyati,",
  "tika-vin09t0:74_4": "tattha tattha vicāretvā atthaṃ suṭṭhu upalakkhaye. Opakkamike paṇḍakabhāvo āruḷhanayena",
  "tika-vin09t0:74_5": "veditabbo. “Pakkhapaṇḍako apaṇḍakapakkhe pabbājetvā paṇḍakapakkhe nāsetabbo”ti likhitaṃ.",
  "tika-vin09t0:75": "“Binduṃ adatvā ce nivāseti, theyyasaṃvāsako na hotī”ti vadanti, vīmaṃsitabbaṃ. Liṅgānurūpassāti sāmaṇerārahassa saṃvāsassa sāditattāti adhippāyo.",
  "tika-vin09t0:76_0": "Rājabhayādīhi gahitaliṅgānaṃ “gihī maṃ ‘samaṇo’ti jānantū”ti vañcanacitte satipi",
  "tika-vin09t0:76_1": "bhikkhūnaṃ vañcetukāmatāya ca tehi saṃvasitukāmatāya ca abhāvā doso na jātoti. “Yo",
  "tika-vin09t0:76_2": "evaṃ pabbajati, so theyyasaṃvāsako nāma hotī”ti vā “evaṃ kātuṃ na labbhatī”ti vā",
  "tika-vin09t0:76_3": "“evaṃ pabbajito sāmaṇero na hotī”ti vā na jānāti, vaṭṭati. “Jānāti, na vaṭṭatī”ti",
  "tika-vin09t0:76_4": "ca likhitaṃ. “Rājadubbhikkhādiatthāya cīvaraṃ pārupitvā saṃvāsaṃ sādiyanto theyyasaṃvāsako",
  "tika-vin09t0:76_5": "hoti. Kasmā? Asuddhacittattā. Puna so ‘suddhaṃ brahmacariyaṃ karissāmi, kiṃ etenāti",
  "tika-vin09t0:76_6": "vippaṭisārena vā paccayādisulabhatāya vā karissāmī’ti suddhamānaso hutvā yāva so",
  "tika-vin09t0:76_7": "saṃvāsaṃ nādhivāseti, tāva theyyasaṃvāsako na hoti. Evaṃ suddhacittuppattito paṭṭhāya",
  "tika-vin09t0:76_8": "saṃvāsaṃ sādiyati ce, theyyasaṃvāsako hotīti adhippeto. Itarathā sabbaṃ virujjhatī”ti eke.",
  "tika-vin09t0:77": "“Nābhiparāmāsādinā jāto tathārūpaṃ pitaraṃ ghāteti ce, pitughātako hotī”ti vadanti.",
  "tika-vin09t0:78_0": "Yo pana kāyasaṃsaggena sīlavināsaṃ pāpeti, na so bhikkhunidūsako “tiṇṇaṃ maggāna”nti",
  "tika-vin09t0:78_1": "vacanato. Bhikkhuniṃ pana ekatoupasampannaṃ dūsetvāpi bhikkhunidūsako hoti, sopi",
  "tika-vin09t0:78_2": "pārājiko hotīti vinicchayo. Bhikkhunī pana theyyasaṃvāsikā, mātupituarahantaghātikā,",
  "tika-vin09t0:78_3": "lohituppādikā, titthiyapakkantikā ca hoti, aṭṭhakathāsu anāgataṃ vinayadharā sampaṭicchanti.",
  "tika-vin09t0:79_0": "“Sampajānamusāvāde pācittiya”nti vuttaṃ mariyādaṃ avītikkamanto tasmiñca sikkhāpade",
  "tika-vin09t0:79_1": "sikkhatīti vuccati. Sikkhāpadanti asabhāvadhammo saṅketova, idha paññatti adhippetā.",
  "tika-vin09t0:79_2": "“Methunasaṃvarassetaṃ adhivacana”nti samantapāsādikāyaṃ vuttaṃ, taṃ panatthaṃ sandhāyāti",
  "tika-vin09t0:79_3": "likhitaṃ. Sikkhāti taṃ taṃ sikkhāpadaṃ, sikkhanabhāvena pavattacittuppādo. Sājīvanti",
  "tika-vin09t0:79_4": "paññatti. Tadatthadassanatthaṃ pubbe “methunasaṃvarassetaṃ adhivacana”nti vuttaṃ.",
  "tika-vin09t0:79_5": "Yasmā sikkhāya guṇasammatāya puññasammatāya tantiyā abhāvato lokassa dubbalyāvikammaṃ",
  "tika-vin09t0:79_6": "tattha na sambhavati. Patthanīyā hi sā, tasmā “yañca sājīvaṃ samāpanno, tasmiṃ dubbalabhāvaṃ",
  "tika-vin09t0:79_7": "appakāsetvā”ti vuttaṃ. Āṇāya hi dubbalyaṃ sambhavatīti upatisso. Dubbalyāvikammapadaṃ",
  "tika-vin09t0:79_8": "sikkhāpaccakkhānapadassa byañjanasiliṭṭhatāya vā parivārakabhāvena vā veditabbaṃ.",
  "tika-vin09t0:79_9": "Atha vā yasmā sikkhāpaccakkhānassa ekaccaṃ dubbalyāvikammaṃ akataṃ hoti, tasmā taṃ",
  "tika-vin09t0:79_10": "sandhāya “sikkhaṃ apaccakkhāyā”ti padassa atthaṃ vivaranto “dubbalyaṃ anāvikatvā”ti",
  "tika-vin09t0:79_11": "āha. Tattha siyā yasmā na sabbaṃ dubbalyāvikammaṃ sikkhāpaccakkhānaṃ, tasmā “dubbalyaṃ",
  "tika-vin09t0:79_12": "anāvikatvā”ti paṭhamaṃ vatvā tassa atthaniyamatthaṃ “sikkhaṃ apaccakkhāyā”ti vattabbanti?",
  "tika-vin09t0:79_13": "Taṃ na, kasmā? Atthānukkamābhāvato. “Sikkhāsājīvasamāpanno”ti hi vuttattā “yaṃ sikkhaṃ",
  "tika-vin09t0:79_14": "samāpanno, taṃ apaccakkhāya, yañca sājīvaṃ samāpanno, tattha dubbalyaṃ anāvikatvā”ti",
  "tika-vin09t0:79_15": "vuccamāne anukkameneva attho vutto hoti, na aññathā, tasmā idameva paṭhamaṃ vuttanti.",
  "tika-vin09t0:79_16": "Tesaṃyevāti cuddasannaṃ.",
  "tika-vin09t0:80": "“Sikkhaṃ apaccakkhāyā”ti sabbasikkhāpadānaṃ sādhāraṇatthaṃ “ayamettha anupaññattī”ti vuttaṃ.",
  "tika-vin09t0:81_0": "Pavesanaṃ nāma aṅgajātaṃ pavesentassa aṅgajātena samphusanaṃ. Paviṭṭhaṃ nāma yāva",
  "tika-vin09t0:81_1": "mūlaṃ pavesentassa vippakatakālo vāyāmakālo. Sukkavisaṭṭhisamaye aṅgajātaṃ ṭhitaṃ",
  "tika-vin09t0:81_2": "nāma. Uddharaṇaṃ nāma nīharaṇakālo. Vinayagaṇṭhipade pana “vāyāmato oramitvā ṭhānaṃ",
  "tika-vin09t0:81_3": "ṭhitaṃ nāmā”ti vuttaṃ, taṃ asaṅkarato dassanatthaṃ vuttaṃ. Pavesanapaviṭṭhauddharaṇakālesupi",
  "tika-vin09t0:81_4": "sukkavisaṭṭhi hotiyeva. Sādiyanaṃ nāma sevanacittassa adhivāsanacittassa uppādanaṃ.",
  "tika-vin09t0:82_0": "Ubhatovibhaṅge eva paññattāni sandhāya “idañhi sabbasikkhāpadānaṃ nidāna”nti vuttaṃ.",
  "tika-vin09t0:82_1": "“Vinayadharapañcamena gaṇena upasampadā”ti vuttattā idha tatiyā sahayogena vuttā.",
  "tika-vin09t0:82_2": "Tasmā vīsatipi bhikkhū ce nisinnā, pañcamo vinayadharova icchitabbo, evaṃ sati pārājiko",
  "tika-vin09t0:82_3": "ce vinayadharo, upasampadākammaṃ kopetīti ce? Na, parivārāvasāne kammavagge yaṃ kammavipattilakkhaṇaṃ",
  "tika-vin09t0:82_4": "vuttaṃ, tassa tasmiṃ natthitāya. “Kathaṃ vatthuto vā ñattito vā anussāvanato vā sīmato",
  "tika-vin09t0:82_5": "vā parisato vā”ti ettakaṃ vuttaṃ, nanu ayaṃ “parisato vā”ti vacanena saṅgahitoti",
  "tika-vin09t0:82_6": "ce? Na, “dvādasahi ākārehi parisato kammāni vipajjantī”ti suttassa hi vibhaṅge tassa",
  "tika-vin09t0:82_7": "anāmaṭṭhattāti ayamattho yasmā tattha tattha sarūpena vuttapāḷivaseneva sakkā jānituṃ,",
  "tika-vin09t0:82_8": "tasmā nayamukhaṃ dassetvā saṃkhittoti likhitaṃ. “Aṅga”nti padaṃ uddharitvā “sabbasikkhāpadesu",
  "tika-vin09t0:82_9": "āpattīnaṃ aṅgānaṅgaṃ veditabba”nti vuttaṃ, idha pana “aṅga”nti vuttaṃ, kasmā? Samuṭṭhanādīnaṃ",
  "tika-vin09t0:82_10": "parivārādīsu saṅkhepena āgatattā tattha gahetvā idhāpi niddiṭṭhānaṃ anaṅgānaṃ vavatthānābhāvato,",
  "tika-vin09t0:82_11": "sabbattha saṅkhepato ca vitthārato ca anaṅgatte vuccamāne ativitthāratāya tasmiṃ",
  "tika-vin09t0:82_12": "tasmiṃ sikkhāpade anūnaṃ vattabbato cāti veditabbo, sabbāpattīnaṃ saṅgāhakavasenāti attho.",
  "tika-vin09t0:83_0": "Yāni sikkhāpadāni “kiriyānī”ti vuccanti, tesaṃ vasena kāyavācā saha viññattiyā veditabbā,",
  "tika-vin09t0:83_1": "akiriyānaṃ vasena vinā viññattiyā veditabbā. Cittaṃ panettha appamāṇaṃ bhūtārocanasamuṭṭhānassa",
  "tika-vin09t0:83_2": "kiriyattā, acittakattā ca. Tattha kiriyā āpattiyā anaṅgantaracittasamuṭṭhānā veditabbā.",
  "tika-vin09t0:83_3": "Aviññattijanakampi ekaccaṃ bāhullanayena “kiriya”nti vuccati yatheva paṭhamapārājikaṃ.",
  "tika-vin09t0:83_4": "Viññattiyā abhāvepi “so ce sādiyati, āpatti pārājikassa, na sādiyati, anāpattī”ti",
  "tika-vin09t0:83_5": "hi vuttaṃ, viññattisaṅkhātāpi kiriyā vinā sevanacittena na hoti vuttacittajattā,",
  "tika-vin09t0:83_6": "vikārarūpattā, cittānuparivattikattā ca. Tasmā kiriyāsaṅkhātamidaṃ viññattirūpaṃ,",
  "tika-vin09t0:83_7": "itaraṃ cittajarūpaṃ viya janakacittena vinā na tiṭṭhati, itaraṃ saddāyatanaṃ tiṭṭhati,",
  "tika-vin09t0:83_8": "tasmā kiriyāya sati ekantato tajjanakaṃ sevanacittaṃ atthi evāti katvā na sādiyati,",
  "tika-vin09t0:83_9": "anāpattīti na yujjatīti. Yasmā viññattijanakampi samānaṃ sevanacittaṃ na sabbakālaṃ",
  "tika-vin09t0:83_10": "viññattiṃ janeti, tasmā vināpi viññattiyā sayaṃ uppajjatīti katvā “sādiyati, āpatti",
  "tika-vin09t0:83_11": "pārājikassā”ti vuttaṃ. Nuppajjati ce, na sādiyati nāma, tassa anāpatti. Teneva bhagavā",
  "tika-vin09t0:83_12": "“kiṃcitto tvaṃ bhikkhū”ti citteneva āpattiṃ paricchindati, na kiriyāyāti veditabbaṃ.",
  "tika-vin09t0:84_0": "Ettha samuṭṭhānaggahaṇaṃ kattabbato vā akattabbato vā kāyādibhedāpekkhameva āpattiṃ",
  "tika-vin09t0:84_1": "āpajjati, na aññathāti dassanappayojanaṃ. Tesu kiriyāggahaṇaṃ kāyādīnaṃ saviññattikāviññattikabhedadassanappayojanaṃ.",
  "tika-vin09t0:84_2": "Saññāggahaṇaṃ āpattiyā aṅgānaṅgacittavisesadassanappayojanaṃ. Tena yaṃ cittaṃ kiriyalakkhaṇe",
  "tika-vin09t0:84_3": "vā akiriyalakkhaṇe vā sannihitaṃ, yato vā kiriyā vā akiriyā vā hoti, na taṃ avisesena",
  "tika-vin09t0:84_4": "āpattiyā aṅgaṃ vā anaṅgaṃ vā hoti. Kintu yāya saññāya “saññāvimokkha”nti vuccati,",
  "tika-vin09t0:84_5": "tāya sampayuttaṃ cittaṃ aṅgaṃ, itaraṃ anaṅganti dassitaṃ hoti. Idāni yena cittena",
  "tika-vin09t0:84_6": "sikkhāpadaṃ sacittakaṃ hoti, tadabhāvā acittakaṃ, tena tassa avisesena sāvajjatāya",
  "tika-vin09t0:84_7": "“lokavajjamevā”ti vuttaṃ. Kintu sāvajjaṃyeva samānaṃ ekaccaṃ lokavajjaṃ, ekaccaṃ",
  "tika-vin09t0:84_8": "paṇṇattivajjanti dassanappayojanaṃ cittalokavajjaggahaṇaṃ. Cittameva yasmā “lokavajja”nti",
  "tika-vin09t0:84_9": "vuccati, tasmā manokammampi siyā āpattīti aniṭṭhappasaṅganivāraṇappayojanaṃ kammaggahaṇaṃ.",
  "tika-vin09t0:85_0": "Yaṃ panettha akiriyalakkhaṇaṃ kammaṃ, taṃ kusalattikavinimuttaṃ siyāti aniṭṭhappasaṅganivāraṇappayojanaṃ",
  "tika-vin09t0:85_1": "kusalattikaggahaṇaṃ. Yā panettha abyākatāpatti, taṃ ekaccaṃ avedanampi nirodhaṃ samāpanno",
  "tika-vin09t0:85_2": "āpajjatīti vedanāttikaṃ ettha na labbhatīti aniṭṭhappasaṅganivāraṇatthaṃ vedanāttikaggahaṇaṃ.",
  "tika-vin09t0:85_3": "Sikkhāpadañhi sacittakapuggalavasena “ticittaṃ tivedana”nti laddhavohāraṃ acittakenāpannampi",
  "tika-vin09t0:85_4": "“ticittaṃ tivedana”miceva vuccati. Tatridaṃ sādhakasuttaṃ – “atthāpatti acittako",
  "tika-vin09t0:85_5": "āpajjati acittako vuṭṭhāti, atthāpatti kusalacitto āpajjati kusalacitto vuṭṭhātī”tiādi.",
  "tika-vin09t0:85_6": "“Sacittakaṃ āpattidīpanaṃ, saññāvimokkhaṃ anāpattidīpanaṃ, acittakaṃ vatthuajānanaṃ,",
  "tika-vin09t0:85_7": "nosaññāvimokkhaṃ vītikkamanājānanaṃ. Idameva tesaṃ nānātta”nti likhitaṃ.",
  "tika-vin09t0:86_0": "Sacittakapakkheti ettha ayaṃ tāva gaṇṭhipadanayo – sacittakapakkheti surāpānādiacittake",
  "tika-vin09t0:86_1": "sandhāya vuttaṃ. Sacittakesu pana yaṃ ekantamakusaleneva samuṭṭhāti, tañca ubhayaṃ",
  "tika-vin09t0:86_2": "lokavajjaṃ nāma. Surāpānasmiñhi “surā”ti vā “pātuṃ na vaṭṭatī”ti vā jānitvā pivane",
  "tika-vin09t0:86_3": "akusalamevāti. Tattha “na vaṭṭatīti jānitvā”ti vuttavacanaṃ na yujjati paṇṇattivajjassapi",
  "tika-vin09t0:86_4": "lokavajjatāpasaṅgato. Imaṃ aniṭṭhappasaṅgaṃ pariharitukāmatāya ca vajirabuddhittherena",
  "tika-vin09t0:86_5": "likhitaṃ – “idha ‘sacittaka’nti ca ‘acittaka’nti ca vicāraṇā vatthuvijānane eva hoti,",
  "tika-vin09t0:86_6": "na paññattivijānane. Yadi paññattivijānane hoti, sabbasikkhāpadāni lokavajjāneva",
  "tika-vin09t0:86_7": "siyuṃ, na ca sabbasikkhāpadāni lokavajjāni. Tasmā vatthuvijānane eva hotīti idaṃ",
  "tika-vin09t0:86_8": "yujjati. Kasmā? Yasmā sekhiyesu paññattivijānanameva pamāṇaṃ, na vatthumattavijānana”nti.",
  "tika-vin09t0:86_9": "Ayaṃ panettha attho sikkhāpadasīsena āpattiṃ gahetvā yassa sikkhāpadassa sacittakassa",
  "tika-vin09t0:86_10": "cittaṃ akusalameva hoti, taṃ lokavajjaṃ, sacittakācittakasaṅkhātassa acittakassa",
  "tika-vin09t0:86_11": "ca sacittakapakkhe cittaṃ akusalameva hoti, tampi surāpānādilokavajjanti imamatthaṃ",
  "tika-vin09t0:86_12": "sandhāya “yassā sacittakapakkhe cittaṃ akusalameva hoti, ayaṃ lokavajjā nāmā”ti vuttaṃ.",
  "tika-vin09t0:86_13": "“Sacittakapakkhe”ti hi idaṃ vacanaṃ acittakaṃ sandhāyāha. Na hi ekaṃsato sacittakāya",
  "tika-vin09t0:86_14": "“sacittakapakkhe”ti visesane payojanaṃ atthīti, evaṃ santepi aniyamena vuttañca niyamavasena",
  "tika-vin09t0:86_15": "eva gahetabbanti attho.",
  "tika-vin09t0:87_0": "Tiracchānānaṃ panāti pana-saddena thullaccayādikāraṃ nivatteti. Kiriyāti ettha “ṭhitaṃ",
  "tika-vin09t0:87_1": "sādiyatī”ti vuttattā taṃ kathanti ce? “Sādiyatī”ti vuttattā kiriyā eva. Evaṃ sante",
  "tika-vin09t0:87_2": "“kāyakammaṃ manokamma”nti vattabbanti ce? Na, pacuravohāravasena “kāyakamma”nti vuttattā.",
  "tika-vin09t0:87_3": "Ubbhajāṇumaṇḍalikāya labbhati evāti likhitaṃ. Pubbe vuttanayena saṃsandetvā gahetabbaṃ.",
  "tika-vin09t0:87_4": "“Dunnikkhittassa, bhikkhave, padabyañjanassa atthopi dunnayo hotī”ti vadantenāpi",
  "tika-vin09t0:87_5": "atthassa sukhaggahaṇatthameva padabyañjanassa sunikkhittabhāvo icchito, na akkharavacanāya,",
  "tika-vin09t0:87_6": "tasmā āha “atthañhi nātho saraṇaṃ avocā”tiādi.",
  "tika-vin09t0:88": "Paṭhamapārājikavaṇṇanā niṭṭhitā.",
  "tika-vin09t0:89": "2. Dutiyapārājikavaṇṇanā",
  "tika-vin09t0:90_0": "Gāmā vā araññā vāti lakkhaṇānupaññattikattā ādimhi vuttā. Sabbasmiñhi vinayapiṭake",
  "tika-vin09t0:90_1": "gāmo, gāmūpacāro, gāmakkhettaṃ, gāmasīmā, gāmasīmūpacāroti pañcavidho gāmabhedo veditabbo.",
  "tika-vin09t0:90_2": "Tathā āraññakasīmāya ekaṃ agāmakaṃ araññaṃ, saṃvidhānasikkhāpadānaṃ ekaṃ, sagāmakaṃ",
  "tika-vin09t0:90_3": "ekaṃ, avippavāsasīmāya ekaṃ, gaṇamhāohīyanakassa ekanti pañcavidho araññabhedo veditabbo.",
  "tika-vin09t0:90_4": "Tattha atthi gāmo na gāmaparihāraṃ katthaci labhati, atthi gāmo na gāmakiccaṃ karoti,",
  "tika-vin09t0:90_5": "tathā atthi araññaṃ na araññaparihāraṃ katthaci labhati, atthi araññaṃ na araññakiccaṃ",
  "tika-vin09t0:90_6": "karotīti ayampi bhedo veditabbo.",
  "tika-vin09t0:91_0": "Tattha avippavāsasīmāsammannanakammavācāya ṭhapetvā “gāmañca gāmūpacārañcā”ti ettha",
  "tika-vin09t0:91_1": "gāmo nāma parikkhitto ce, parikkhepassa anto, aparikkhitto ce, parikkhepokāsato anto",
  "tika-vin09t0:91_2": "veditabbo. Ayaṃ udositasikkhāpade “antogāmo”ti āgato. Sāsaṅkasikkhāpade “antaraghara”nti",
  "tika-vin09t0:91_3": "āgato anāsaṅkato. Yathāha “antaraghare nikkhipeyyāti samantā gocaragāme nikkhipeyyā”ti.",
  "tika-vin09t0:91_4": "Tathā antaragharappaṭisaṃyuttānaṃ sekhiyānaṃ ayameva paricchedo veditabbo. “Yā pana",
  "tika-vin09t0:91_5": "bhikkhunī ekā gāmantaraṃ gaccheyyā”ti etthāpi ayameva paricchedo adhippeto “parikkhittassa",
  "tika-vin09t0:91_6": "gāmassa parikkhepaṃ atikkamantiyā, aparikkhittassa gāmassa upacāraṃ atikkamantiyā”ti vuttattā.",
  "tika-vin09t0:92_0": "Yesu purāṇapotthakesu “upacāraṃ okkamantiyā”ti likhitaṃ, taṃ vikāle gāmappavesanasikkhāpadesu",
  "tika-vin09t0:92_1": "āciṇṇaṃ nayaṃ gahetvā pamādena likhīyati, na pamāṇaṃ. Yesu ca potthakesu vikāle gāmappavesanasikkhāpadassa",
  "tika-vin09t0:92_2": "vibhaṅge “gāmaṃ paviseyyāti parikkhittassa gāmassa parikkhepaṃ atikkamantassa, aparikkhittassa",
  "tika-vin09t0:92_3": "gāmassa upacāraṃ atikkamantassā”ti likhīyati, sā pamādalekhā. Upacāraṃ okkamantassāti",
  "tika-vin09t0:92_4": "tattha pāṭho. Vuttañhi samantapāsādikāyaṃ “aparikkhittassa gāmassa upacāro adinnādāne",
  "tika-vin09t0:92_5": "vuttanayeneva veditabbo”ti. Idha kaṅkhāvitaraṇiyampi vuttaṃ “santaṃ bhikkhuṃ anāpucchitvāti…pe…",
  "tika-vin09t0:92_6": "upacāraṃ okkamantassā”tiādi.",
  "tika-vin09t0:93_0": "Yaṃ pana katthaci potthake “bhikkhuniyā gāmantarādhikāre ekena pādena itarassa gāmassa",
  "tika-vin09t0:93_1": "parikkhepaṃ vā atikkamante, upacāraṃ vā okkante thullaccayaṃ, dutiyena atikkantamatte,",
  "tika-vin09t0:93_2": "okkantamatte ca saṅghādiseso”ti pāṭho dissati. Tattha “okkante, okkantamatte”ti etāni",
  "tika-vin09t0:93_3": "padāni adhikāni, kevalaṃ likhitakehi aññehi likhitāni. Katthaci potthake “okkantamatte",
  "tika-vin09t0:93_4": "cā”ti padaṃ na dissati, itaraṃ dissati. Tāni dve padāni pāḷiyā virujjhanti. “Aparikkhittassa",
  "tika-vin09t0:93_5": "gāmassa upacāraṃ atikkāmentiyā”ti hi pāḷi. Tathā samantapāsādikāya virujjhanti. “Parikkhepārahaṭṭhānaṃ",
  "tika-vin09t0:93_6": "ekena pādena atikkamati, thullaccayaṃ, dutiyena atikkamati, saṅghādiseso. Apicettha",
  "tika-vin09t0:93_7": "sakagāmato…pe… ekena pādena itarassa gāmassa parikkhepe vā upacāre vā atikkante thullaccayaṃ,",
  "tika-vin09t0:93_8": "dutiyena atikkantamatte saṅghādiseso”ti hi vuttaṃ.",
  "tika-vin09t0:94_0": "Gaṇṭhipade cassa “parikkhepaṃ atikkāmentiyā”ti vatvā “upacārepi eseva nayo”ti vuttaṃ.",
  "tika-vin09t0:94_1": "Anugaṇṭhipade ca “aparikkhittassa gāmassa upacāraṃ ‘okkamantiyā’tipi potthakesu ekaccesu",
  "tika-vin09t0:94_2": "dissati, taṃ na gahetabba”nti vuttaṃ. Aparampi vuttaṃ “aparikkhittassa gāmassa upacāraṃ",
  "tika-vin09t0:94_3": "‘atikkāmentiyā’ti vacanenāpi evaṃ veditabbaṃ – vikāle gāmappavesane dvinnaṃ leḍḍupātānaṃ",
  "tika-vin09t0:94_4": "eva vasena upacāro paricchinditabbo, itarathā yathā ettha parikkhepārahaṭṭhānaṃ parikkhepaṃ",
  "tika-vin09t0:94_5": "viya katvā ‘atikkāmentiyā’ti vuttaṃ, evaṃ tatthāpi ‘aparikkhittassa gāmassa upacāraṃ",
  "tika-vin09t0:94_6": "atikkāmentassā’ti vadeyya. Yasmā pana tattha parikkhepārahaṭṭhānato uttarimeko leḍḍupāto",
  "tika-vin09t0:94_7": "upacāroti adhippeto. Tasmā tadatthadīpanatthaṃ ‘aparikkhittassa gāmassa upacāraṃ",
  "tika-vin09t0:94_8": "okkamantassā’ti vutta”nti.",
  "tika-vin09t0:95_0": "Yaṃ pana andhakaṭṭhakathāyaṃ parikkhepārahaṭṭhānaṃyeva upacāranti sallakkhetvā “parikkhepapaakkhepārahaṭṭhānānaṃ",
  "tika-vin09t0:95_1": "ninnānākaraṇadīpanatthaṃ upacāraṃ okkamantassā”ti vuttaṃ, pāḷivisesamasallakkhetvā",
  "tika-vin09t0:95_2": "“aparikkhittassa gāmassa upacāraṃ atikkamantassa idha upacāro parikkhepo yathā bhaveyya,",
  "tika-vin09t0:95_3": "taṃ upacāraṃ paṭhamaṃ pādaṃ atikkāmentassa āpatti dukkaṭassa, dutiyaṃ pādaṃ atikkāmentassa",
  "tika-vin09t0:95_4": "āpatti pācittiyassā”ti vuttaṃ, taṃ na gahetabbameva pāḷiyā visesasambhavatoti. Porāṇagaṇṭhipade",
  "tika-vin09t0:95_5": "“upacāraṃ atikkāmentiyā bhikkhuniyā gāmantarāpattī”ti vuttaṃ. Tasmā idha kaṅkhāvitaraṇiyā",
  "tika-vin09t0:95_6": "“ekena pādena itarassa…pe… atikkantamatte saṅghādiseso”ti ayameva pāṭho veditabbo.",
  "tika-vin09t0:95_7": "Ettāvatā imesu yathāvuttesu ṭhānesu yathāvuttaparicchedova gāmoti veditabbo. Imassa",
  "tika-vin09t0:95_8": "atthassa dīpanatthaṃ “gāmo nāma ekakuṭikopī”tiādi vuttaṃ. Imassa vasena asatipi parikkhepātikkame,",
  "tika-vin09t0:95_9": "upacārokkamane vā antarārāmato vā bhikkhunupassayato vā titthiyaseyyato vā paṭikkamanato",
  "tika-vin09t0:95_10": "vā taṃ gāmaṃ pavisantassa antarārāmaparikkhepassa, upacārassa vā atikkamanavasena",
  "tika-vin09t0:95_11": "gāmapaccayā āpattiyo veditabbā.",
  "tika-vin09t0:96_0": "Gāmūpacāro pana “ṭhapetvā gāmañca gāmūpacārañcā”ti ettha parikkhittassa gāmassa parikkhepova,",
  "tika-vin09t0:96_1": "aparikkhittassa gāmassa parikkhepokāsova. Vuttañhetaṃ aṭṭhakathāyaṃ “gāmūpacāroti",
  "tika-vin09t0:96_2": "parikkhittassa gāmassa parikkhepo, aparikkhittassa gāmassa parikkhepokāso. Tesu adhiṭṭhitatecīvariko",
  "tika-vin09t0:96_3": "bhikkhu parihāraṃ na labhatī”ti. Kiṃ panettha kāraṇaṃ, yena ayaṃ gāmo, gāmūpacāro",
  "tika-vin09t0:96_4": "ca idha aññathā, aññattha tathāti? Aṭṭhuppattito “tena kho pana samayena bhikkhū",
  "tika-vin09t0:96_5": "‘bhagavatā ticīvarena avippavāsasammuti anuññātā’ti antaraghare cīvarāni nikkhipantī”ti",
  "tika-vin09t0:96_6": "imissā hi aṭṭhuppattiyā “ṭhapetvā gāmañca gāmūpacārañcā”ti vuttaṃ. Tasmā yattha antaragharasaññā,",
  "tika-vin09t0:96_7": "tattha avippavāsasīmā na gacchatīti veditabbā. Tena ca udositasikkhāpade “antogāme",
  "tika-vin09t0:96_8": "cīvaraṃ nikkhipitvā antogāme vatthabba”nti ca “sabhāye vā dvāramūle vā, hatthapāsā",
  "tika-vin09t0:96_9": "vā na vijahitabba”nti ca vuttaṃ. Kappiyabhūmiyaṃ vasantoyeva hi kappiyabhūmiyaṃ nikkhittacīvaraṃ",
  "tika-vin09t0:96_10": "rakkhati. Sāsaṅkasikkhāpade pana “yasmā yattha gāme cīvaraṃ nikkhittaṃ, tena gāmena",
  "tika-vin09t0:96_11": "vippavasanto cīvarena vippavasatīti vuccati, tasmā puna gāmasīmaṃ okkamitvā vasitvā",
  "tika-vin09t0:96_12": "pakkamatī”ti vuttaṃ. Tasmiñhi sikkhāpade gāmasīmā gāmo nāmāti adhippeto. Tattha vikāle",
  "tika-vin09t0:96_13": "gāmappavesanasikkhāpadavibhaṅge “parikkhittassa gāmassa parikkhepaṃ atikkamantassa",
  "tika-vin09t0:96_14": "āpatti pācittiyassā”ti vacanato parikkhepo na gāmo. Kintu gāmūpacāroti lesena dassitaṃ",
  "tika-vin09t0:96_15": "hoti. Imasmiṃ pana sikkhāpadavibhaṅge “gāmūpacāro nāmā”ti ārabhitvā “aparikkhittassa",
  "tika-vin09t0:96_16": "gāmassa gharūpacāre ṭhitassa majjhimassa purisassa leḍḍupāto”ti iminā aparikkhittassa",
  "tika-vin09t0:96_17": "parikkhepokāso gāmūpacāroti siddhaṃ. Tadatthasambhavato tasmiṃ gharūpacāre ṭhitassa",
  "tika-vin09t0:96_18": "leḍḍupāto gāmūpacāroti kurundaṭṭhakathāyaṃ, mahāpaccariyampi vuttaṃ. Upacāro hi “gāmo",
  "tika-vin09t0:96_19": "ekūpacāro nānūpacāro”tiādīsu dvāraṃ, “ajjhokāso ekūpacāro”ti ettha samantā sattabbhantarasaṅkhātaṃ",
  "tika-vin09t0:96_20": "pamāṇaṃ, tasmā “gāmūpacāroti parikkhittassa gāmassa parikkhepo, aparikkhittassa gāmassa",
  "tika-vin09t0:96_21": "parikkhepokāso”ti andhakaṭṭhakathāyaṃ vuttanti veditabbaṃ. Tathā kurundiyaṃ, mahāpaccariyañca.",
  "tika-vin09t0:96_22": "Tathā pāḷiyampi “ajjhārāmo nāma parikkhittassa ārāmassa anto ārāmo, aparikkhittassa",
  "tika-vin09t0:96_23": "upacāro. Ajjhāvasatho nāma parikkhittassa āvasathassa anto āvasatho, aparikkhittassa",
  "tika-vin09t0:96_24": "upacāro”tiādīsu dissati. Mahāaṭṭhakathāyaṃ pana “gāmūpacāro”tiādīsu dissati. Tasmā",
  "tika-vin09t0:96_25": "dutiyo leḍḍupāto upacāroti adhippeto.",
  "tika-vin09t0:97_0": "“Aparikkhittassa gāmassa upacāraṃ okkamantassa āpatti pācittiyassā”ti pāḷivisesasambhavato",
  "tika-vin09t0:97_1": "ca paṭhamo leḍḍupāto gāmo eva, dutiyo gāmūpacāroti vuttaṃ. Parikkhittassa pana gāmassa",
  "tika-vin09t0:97_2": "indakhīle ṭhitassa majjhimassa purisassa leḍḍupāto gāmūpacāroti vuttanti ettha bhedo",
  "tika-vin09t0:97_3": "natthi. Ettāvatā parikkhittassa duvidho upacāro, aparikkhittassa catubbidho upacāro",
  "tika-vin09t0:97_4": "yattha sambhavati, yattha ca na sambhavati, taṃ sabbaṃ dassitaṃ hoti.",
  "tika-vin09t0:98": "Gāmakhettassa ca gāmasīmāya ca lakkhaṇaṃ aṭṭhakathāyameva vuttaṃ. Ubhayañhi atthato ekaṃ. Tattha gāmasīmāya gāmabhāvo sāsaṅkasikkhāpadavasena veditabbo.",
  "tika-vin09t0:99_0": "Gāmasīmūpacāro nāma manussānaṃ kaṭṭhatiṇapupphaphalādiatthikānaṃ vanacarakānaṃ valañjanaṭṭhānaṃ.",
  "tika-vin09t0:99_1": "Imassa gāmasīmūpacārabhāvo udositasikkhāpade, “agāmake araññe samantā sattabbhantarā”ti",
  "tika-vin09t0:99_2": "āgataṭṭhāne khandhake ca veditabbo. Ettha hi bhagavā gāmantavāsīnaṃ bhikkhūnaṃ sīmaṃ",
  "tika-vin09t0:99_3": "dassento “yaṃ gāmaṃ vā nigamaṃ vā upanissāya viharatī”ti vatvā dasseti. Tadanantarameva",
  "tika-vin09t0:99_4": "“agāmake”tiādinā sattabbhantarasīmaṃ dasseti. Tasmā yo bhikkhu gāmaṃ vā nigamaṃ vā",
  "tika-vin09t0:99_5": "upanissāya na viharati, kevalaṃ nāvāyaṃ vā thalamaggena vā addhānamaggappaṭipanno",
  "tika-vin09t0:99_6": "hoti, tassa tattha tattha sattabbhantarasīmā labbhatīti veditabbo. Vuttañhi “ekakulassa",
  "tika-vin09t0:99_7": "sattho hoti, satthe cīvaraṃ nikkhipitvā purato vā pacchato vā sattabbhantarā na vijahitabba”ntiādi.",
  "tika-vin09t0:99_8": "Idameva araññaṃ sandhāya “āraññakasīmāya ekaṃ agāmakaṃ arañña”nti vuttaṃ.",
  "tika-vin09t0:100": "Yaṃ sandhāya “agāmake araññe addhayojane addhayojane āpatti pācittiyassā”ti pāḷiyaṃ vuttaṃ. Idaṃ saṃvidhānasikkhāpadānaṃ ekaṃ agāmakaṃ araññaṃ nāma.",
  "tika-vin09t0:101_0": "Purimena pana sagharaṃ saṅgahitaṃ, iminā tamasaṅgahitanti. Yaṃ sandhāya gaṇamhā ohīyanādhikāre",
  "tika-vin09t0:101_1": "aṭṭhakathāyaṃ “agāmake araññeti ettha ‘nikkhamitvā bahi indakhīlā sabbametaṃ arañña’nti",
  "tika-vin09t0:101_2": "evaṃ vuttaṃ lakkhaṇaṃ araññaṃ. Taṃ paneta kevalaṃ gāmābhāvena ‘agāmaka’nti vuttaṃ,",
  "tika-vin09t0:101_3": "na viñjhāṭavisadisatāyā”ti vuttaṃ. Yaṃ sandhāya “āraññakaṃ nāma senāsanaṃ pañcadhanusatikaṃ",
  "tika-vin09t0:101_4": "pacchima”nti vuttaṃ. Idaṃ āraññakasenāsanaṃ nāma parikkhittassa parikkhepato bahi,",
  "tika-vin09t0:101_5": "aparikkhittassa pana parikkhepokāsato bahi sarukkhaṃ vā arukkhaṃ vā vihāre kunnadisamākiṇṇampi",
  "tika-vin09t0:101_6": "araññaṃ nāma. Tathā “gaṇamhā ohīyanakassa eka”nti vuttaṃ. Idaṃ araññaṃva. Idaṃ pana",
  "tika-vin09t0:101_7": "pubbe agāmakabhāvena āgataṭṭhāne vuttalakkhaṇameva hutvā nikkhamitvā bahi indakhīlā",
  "tika-vin09t0:101_8": "dassanūpacāravijahane ekameva āpattiṃ karoti, tato uddhaṃ anāpatti. “Saṃvidhānasikkhāpadānaṃ",
  "tika-vin09t0:101_9": "eka”nti vuttaṃ pana addhayojane addhayojane ekekaṃ āpattiṃ karoti, na tato oraṃ.",
  "tika-vin09t0:101_10": "Itarāni tīṇi yathāvuttaparicchedato orameva tattha vuttavidhiṃ na sampādenti, paraṃ",
  "tika-vin09t0:101_11": "sampādenti. Evametesaṃ aññamaññanānattaṃ veditabbaṃ.",
  "tika-vin09t0:102_0": "Tattha pañcavidhe gāme yo “parikkhittassa gāmassa indakhīle ṭhitassa leḍḍupāto”ti",
  "tika-vin09t0:102_1": "vutto, so na katthaci vinayapiṭake upayogaṃ gato, kevalaṃ aparikkhittassa parikkhepokāsato",
  "tika-vin09t0:102_2": "aparo eko leḍḍupāto gāmūpacāro nāmāti dīpanatthaṃ vutto. Parikkhittassapi ce gāmassa",
  "tika-vin09t0:102_3": "eko leḍḍupāto kappiyabhūmisamāno upacāroti vutto, pageva aparikkhittassa parikkhepokāsato",
  "tika-vin09t0:102_4": "eko. So pana pākaṭattā ca ajjhokāsattā ca okkamantassa āpattiṃ karoti ṭhapetvā bhikkhuniyā",
  "tika-vin09t0:102_5": "gāmantarāpattiṃ. Bhikkhuniyo hi tasmiṃ dutiyaleḍḍupātasaṅkhāte gāmūpacāre vasantī",
  "tika-vin09t0:102_6": "āpattiñca āpajjanti, gāmaṃ pavisantī gāmantarāpattiñca. Tāsañhi ṭhitaṭṭhānaṃ araññasaṅkhyaṃ",
  "tika-vin09t0:102_7": "gacchati “tāvadeva chāyā metabbā…pe… tassā tayo ca nissaye, aṭṭha ca akaraṇīyāni",
  "tika-vin09t0:102_8": "ācikkheyyāthā”ti vacanato. Araññappaṭisaṃyuttānaṃ sikkhāpadānaṃ, vikālegāmappavesanasikkhāpadassa",
  "tika-vin09t0:102_9": "ca bhikkhunīnaṃ asādhāraṇattā ca antarārāmabhikkhunupassayappaṭikkamanādīnaṃ kappiyabhūmibhāvavacanato",
  "tika-vin09t0:102_10": "ca “ekā gaṇamhā ohīyeyyāti agāmake araññe dutiyikāya bhikkhuniyā dassanūpacāraṃ vā",
  "tika-vin09t0:102_11": "savanūpacāraṃ vā vijahantiyā āpatti thullaccayassā”tiādisikkhāpadapaññattito ca bhikkhunikkhandhakanayaena",
  "tika-vin09t0:102_12": "vā yasmā parikkhittassa gāmassa indakhīlato paṭṭhāya aparikkhittassa upacārato paṭṭhāya",
  "tika-vin09t0:102_13": "nīyati, tattha antaraghare nikkhittacīvare sati caturaṅgasamodhānena bhikkhū vasanti,",
  "tika-vin09t0:102_14": "tasmā sagāmakaṃ nāma hoti.",
  "tika-vin09t0:103_0": "Avippavāsasīmāya ekaṃ nāma “na, bhikkhave, bhikkhuniyā araññe vatthabbaṃ, yā vaseyya,",
  "tika-vin09t0:103_1": "āpatti dukkaṭassā”ti vacanato bhikkhunīnaṃ araññavāso nāma natthīti siddhaṃ. Tāya",
  "tika-vin09t0:103_2": "hi araññe bhikkhunupassaye sati antoāvāsepi dutiyikāya dassanasavanūpacāraṃ vijahantiyā",
  "tika-vin09t0:103_3": "āpatti. Tasmā avippavāsasīmādhikāre “ṭhapetvā gāmañca gāmūpacārañcā”ti ettha yaṃ",
  "tika-vin09t0:103_4": "ṭhānaṃ ṭhapitaṃ, tattheva bhikkhunupassayopi kappati, na tato paraṃ.",
  "tika-vin09t0:104_0": "Tāsañca avippavāsasīmākammavācāyaṃ “ṭhapetvā gāmañca gāmūpacārañcā”ti vacanaṃ natthīti",
  "tika-vin09t0:104_1": "katvā tesveva gāmagāmūpacāresu pharati. Tato paraṃ dutiyesu leḍḍupātādīsu tāsaṃ akappiyabhūmikattā",
  "tika-vin09t0:104_2": "na samānasaṃvāsakasīmā araññe pharati bhikkhūnaṃ gāmagāmūpacāraṃ viya. Tasmā vuttaṃ",
  "tika-vin09t0:104_3": "“bhikkhuniyā ṭhapetvā gāmantarāpatti”nti.",
  "tika-vin09t0:105_0": "Evaṃ tāva pañcavidhaṃ gāmabhedaṃ, araññabhedañca ñatvā idāni “atthi gāmo na gāmaparihāraṃ",
  "tika-vin09t0:105_1": "katthaci labhatī”tiādibhedo veditabbo. Tattha yo aṭṭhakathāyaṃ “amanusso nāma yo",
  "tika-vin09t0:105_2": "sabbaso vā manussānaṃ abhāvena yakkhapariggahabhūto”ti vutto, so gāmo na gāmaparihāraṃ",
  "tika-vin09t0:105_3": "katthaci sikkhāpade labhati. Yañhi sandhāya aṭṭhakathāyaṃ “taṃ panetaṃ buddhakāle,",
  "tika-vin09t0:105_4": "cakkavattikāle ca nagaraṃ hoti, sesakāle suññaṃ hoti yakkhapariggahita”nti vuttaṃ.",
  "tika-vin09t0:105_5": "Yo pana paṭirājacorādīhi viluttattā, kevalaṃ bhayena vā chaḍḍito sagharova antarahitagāmabhūto,",
  "tika-vin09t0:105_6": "so “gāmantare gāmantare āpatti pācittiyassā”ti vuttapācittiyaṃ janeti, vikāle gāmappavesanaṃ,",
  "tika-vin09t0:105_7": "sekhiye cattāri janetīti veditabbā. Yo pana gāmo yato vā manussā kenacideva karaṇīyena",
  "tika-vin09t0:105_8": "punapi āgantukāmā eva apakkantāti vutto, amanusso so pakatigāmasadisova.",
  "tika-vin09t0:106_0": "Atthi araññaṃ na araññaparihāraṃ katthaci labhatīti ettha “ajjhokāso ekūpacāro nāma",
  "tika-vin09t0:106_1": "agāmake araññe samantā sattabbhantarā ekūpacāro, tato paraṃ nānūpacāro”ti ettha yvāyaṃ",
  "tika-vin09t0:106_2": "nānūpacāroti vutto, taṃ veditabbaṃ. Yo pana parikkhittassa ekaleḍḍupātasaṅkhāto gāmūpacāranāmako",
  "tika-vin09t0:106_3": "gāmo, yo vā sattho nātirekacātumāsaniviṭṭho, so atthi gāmo na gāmakiccaṃ karoti.",
  "tika-vin09t0:106_4": "Na hi taṃ ṭhānaṃ okkamanto gāmappavesanāpattiṃ āpajjati. Yaṃ pana gāmasīmāya pariyāpannaṃ",
  "tika-vin09t0:106_5": "manussānaṃ valañjanaṭṭhānabhūtaṃ araññaṃ, taṃ atthi araññaṃ na araññakiccaṃ karoti",
  "tika-vin09t0:106_6": "nāma. Na hi tattha āraññakasīmā labbhatīti. Ettāvatā “gāmā vā araññā vā”ti imissā",
  "tika-vin09t0:106_7": "anupaññattiyā lakkhaṇānupaññattibhāvo dassito hoti.",
  "tika-vin09t0:107_0": "“Gonisādiniviṭṭhopi gāmo”ti ettha sace tassa gāmassa gāmakhettaparicchedo atthi,",
  "tika-vin09t0:107_1": "sabbopi eko gāmo. No ce, upacārena vā parikkhepena vā paricchinditabbo. Sace gāmakhette",
  "tika-vin09t0:107_2": "sati kānici tāni gharāni aññamaññaupacārappahonakaṃ ṭhānaṃ atikkamitvā dūre dūre",
  "tika-vin09t0:107_3": "katāni honti, vikāle gāmappavese upacārova pamāṇaṃ. Antaragharappaṭisaṃyuttesu sekhiyesu,",
  "tika-vin09t0:107_4": "bhikkhuniyā gāmantarāpattīsu ca gharānaṃ parikkhepārahaṭṭhānaṃ pamāṇaṃ, uposathādikammānaṃ",
  "tika-vin09t0:107_5": "gāmakhettaṃ pamāṇaṃ, āraññakasenāsanassa āsannagharassa dutiyaleḍḍupātato paṭṭhāya",
  "tika-vin09t0:107_6": "pañcadhanusatantaratā pamāṇanti evaṃ no paṭibhānanti ācariyā.",
  "tika-vin09t0:108_0": "“Yampi ekasmiṃyeva gāmakhette ekaṃ padesaṃ ‘ayampi visuṃgāmo hotū’ti paricchinditvā",
  "tika-vin09t0:108_1": "rājā kassaci deti, sopi visuṃgāmasīmā hotiyevā”ti aṭṭhakathāvacanato taṃ pavisantiyā",
  "tika-vin09t0:108_2": "bhikkhuniyā gāmantarāpatti hoti eva. Sace tattha vihāro vā devakulaṃ vā sabhā vā",
  "tika-vin09t0:108_3": "gehaṃ vā natthi, kevalaṃ vatthumattakameva hoti, gāmoti vinayakammaṃ sabbaṃ tattha",
  "tika-vin09t0:108_4": "kappati. “Amanusso gāmo”ti hi vuttaṃ. Tañca ṭhānaṃ itarassa gāmassa parikkhepabbhantare",
  "tika-vin09t0:108_5": "vā upacārabbhantare vā hoti, vikāle gāmappavesanaṃ āpucchitvāva gantabbaṃ. No ce,",
  "tika-vin09t0:108_6": "araññaṃ viya yathāsukhaṃ gantabbaṃ. Tattha ce ārāmo vā titthiyaseyyādīsu aññatarovā",
  "tika-vin09t0:108_7": "hoti, laddhakappameva. Bhikkhunupassayo ce hoti, gāmaṃ piṇḍāya pavisantiyā bhikkhuniyā",
  "tika-vin09t0:108_8": "gāmantarāpatti pariharitabbā. “Araññaṃ nāma ṭhapetvā gāmañca gāmūpacārañca avasesaṃ",
  "tika-vin09t0:108_9": "araññaṃ nāmā”ti ettha parikkhepe sati yathāvuttaparicchedaṃ gāmameva ṭhapetvā avasesaṃ",
  "tika-vin09t0:108_10": "tassa upacāraṃ, tato parañca araññaṃ nāma, parikkhepe asati yathāvuttaparicchedaṃ",
  "tika-vin09t0:108_11": "gāmūpacārameva ṭhapetvā tato paraṃ avasesaṃ araññaṃ nāmāti adhippāyo. Evaṃ sati “nikkhamitvā",
  "tika-vin09t0:108_12": "bahi indakhīlā sabbametaṃ arañña”nti vuttalakkhaṇe agāmake araññe gaṇamhāohīyanāpatti,",
  "tika-vin09t0:108_13": "tattha avippavāsasīmāya pharaṇaṃ vikāle gāmappavesanāpattiyā anāpattīti evamādivinayavidhi",
  "tika-vin09t0:108_14": "sameti, aññathā na sameti.",
  "tika-vin09t0:109_0": "“Ṭhapetvā gāmūpacāraṃ avasesaṃ araññaṃ nāmā”ti vutte gāmūpacārato paro araññanti",
  "tika-vin09t0:109_1": "siddhe “ṭhapetvā gāma”nti visesattho na dissati, gāmassa pana araññabhāvappasaṅgabhayā",
  "tika-vin09t0:109_2": "vuttanti ce? Na, gāmūpacārassa abhāvappasaṅgato. Sati hi gāme gāmūpacāro hoti, so",
  "tika-vin09t0:109_3": "ca tava matena araññabhūto. Kuto dāni gāmūpacāro. Gāmūpacāropi ce araññasaṅkhyaṃ",
  "tika-vin09t0:109_4": "gacchati, parova gāmoti katvā na yuttaṃ gāmassa araññabhāvappasaṅgato ca. Tasmā “gāmā",
  "tika-vin09t0:109_5": "vā araññā vā”ti ettha gāmūpacāropi “gāmo” tveva saṅgahito. Tasmā gāmassa araññabhāvappasaṅgo",
  "tika-vin09t0:109_6": "na yujjati. Yadi evaṃ “ṭhapetvā gāmaṃ avasesaṃ araññaṃ nāmā”ti ettakaṃ vattabbanti",
  "tika-vin09t0:109_7": "ce? Na, araññassa paricchedajānanappasaṅgato. Tathā hi vutto “araññaparicchedo na",
  "tika-vin09t0:109_8": "paññāyatī”ti no laddhi. Gāmūpacārapariyanto hi idha gāmo nāma. Yadi evaṃ “gāmassa",
  "tika-vin09t0:109_9": "ca araññassa ca paricchedadassanatthaṃ vutta”nti aṭṭhakathāyaṃ vattabbaṃ, “araññassa",
  "tika-vin09t0:109_10": "paricchedadassanatthaṃ vutta”nti kimatthaṃ vuttanti ce? Vuccate – aṭṭhakathācariyena",
  "tika-vin09t0:109_11": "paṭhamagāmūpacāraṃyeva sandhāya vuttaṃ “araññaparicchedadassanattha”nti sabbasikkhāpade",
  "tika-vin09t0:109_12": "hi bāhiraindakhīlato paṭṭhāya gāmūpacāraṃ araññaṃ nāma. Gāmaparicchedavacane payojanaṃ",
  "tika-vin09t0:109_13": "panettha natthi parikkhepeneva pākaṭabhūtattā. Dutiyagāmūpacārova gāmassa paricchedadassanatthaṃ",
  "tika-vin09t0:109_14": "vutto parikkhepabhāvena apākaṭattā. Tattha paṭhamagāmūpacāro ce araññaparicchedadassanatthaṃ",
  "tika-vin09t0:109_15": "vutto, tattha na vattabbo. “Nikkhamitvā indakhīlā sabbametaṃ arañña”nti vattabbaṃ.",
  "tika-vin09t0:109_16": "Evaṃ sante subyattataraṃ araññaparicchedo dassito hoti, micchāgāho ca na hoti.",
  "tika-vin09t0:110_0": "“Majjhimassa purisassa leḍḍupāto”ti hi vutte ayaṃ gāmūpacārova araññaṃ gāmūpacārassa",
  "tika-vin09t0:110_1": "vibhaṅgattā. Yadi araññaparicchedadassanatthaṃ vuttaṃ, avuttakameva, araññato paranti",
  "tika-vin09t0:110_2": "ca micchāgāho hotīti ce, nanu vuttaṃ “paṭhamameva idaṃ parikkhittassa gāmassa upacāraniyamanatthaṃ",
  "tika-vin09t0:110_3": "vutta”nti? Araññaparicchedadassanatthaṃ kiñcāpi “gāmūpacāro”tiādi āraddhaṃ, indakhīle",
  "tika-vin09t0:110_4": "ṭhitassa majjhimassa purisassa leḍḍupātoti pana evaṃ vacanappayojanaṃ. Aparikkhittassa",
  "tika-vin09t0:110_5": "ca gāmassa yvāyaṃ leḍḍupāto upacāro”ti mahāaṭṭhakathāyaṃ vutto, tassa niyamananti",
  "tika-vin09t0:110_6": "vuttaṃ hoti. Kathaṃ paññāyatīti ce? “Araññaṃ nāmā”ti padaṃ anuddharitvā “gāmūpacāro",
  "tika-vin09t0:110_7": "nāmā”ti uddharaṇassa katattā. Tattha “gāmūpacāro nāmā”ti mātikāyaṃ avijjamānaṃ padaṃ",
  "tika-vin09t0:110_8": "uddharanto tayo atthavase dasseti. Seyyathidaṃ – araññaparicchedadassanameko attho,",
  "tika-vin09t0:110_9": "aparikkhittassa gāmassa upacārena saddhiṃ paricchedadassanameko, na kevalaṃ aparikkhittassayeva",
  "tika-vin09t0:110_10": "upacāro vinayādhikāre sappayojano dassitabbo, nippayojanopi parikkhittassa upacāro",
  "tika-vin09t0:110_11": "iminā pariyāyena labbhatīti anusaṅgappayojanameko atthopi veditabbo.",
  "tika-vin09t0:111_0": "“Aparikkhittassa gāmassa gharūpacāre ṭhitassa majjhimassa purisassa leḍḍupāto”ti",
  "tika-vin09t0:111_1": "idaṃ bhagavā tayo atthavase paṭicca abhāsi. Seyyathidaṃ – aparikkhittassa gāmassa",
  "tika-vin09t0:111_2": "paricchedadassanameko, avippavāsasīmādhikāre ayameva gāmūpacāroti dassanameko, tattha",
  "tika-vin09t0:111_3": "ṭhitassa dutiyo leḍḍupāto sabbattha gāmappaṭisaṃyuttesu sikkhāpadesu sakiccako upacāroti",
  "tika-vin09t0:111_4": "dassanamekoti evaṃ bhagavā attano desanāvilāsappattiyā ekekapaduddhāraṇena tayo atthavase",
  "tika-vin09t0:111_5": "dassetīti veditabbaṃ.",
  "tika-vin09t0:112_0": "Tathā avippavāsasīmākammavācāya “ṭhapetvā gāmañca gāmūpacārañcā”ti etthāpi parikkhepe",
  "tika-vin09t0:112_1": "sati gāmaṃ ṭhapetvā, asati gāmūpacāraṃ ṭhapetvāti attho. Parikkhittassa, aparikkhittassa",
  "tika-vin09t0:112_2": "ca majjhe ārāme avippavāsasīmāsammannanakāle ayaṃ nayo ativiya yujjati. Ubhayaparivajjanato",
  "tika-vin09t0:112_3": "pubbe vuttanayena vā ubhayattha ubhayaṃ labbhateva. “Antarārāmesu pana āciṇṇakappā",
  "tika-vin09t0:112_4": "bhikkhū avippavāsasīmaṃ sammannantī”ti gaṇṭhipade vuttaṃ. “Antaragharappaṭisaṃyuttānaṃ",
  "tika-vin09t0:112_5": "sekhiyānaṃ antarārāmesu asambhavato antarārāmo na gāmasaṅkhaṃ gacchati, tasmā tatthapi",
  "tika-vin09t0:112_6": "avippavāsasīmā ruhatevā”ti eke. Te bhikkhū dutiyassa gāmūpacārassa gāmasaṅkhāsabhāvato",
  "tika-vin09t0:112_7": "tāsaṃ imāya dutiyāya avippavāsakammavācāya abhāvaṃ dassetvā paṭikkhipitabbā. Ajjhārāmo",
  "tika-vin09t0:112_8": "pana gāmopi samāno titthiyaseyyādi viya kappiyabhūmīti veditabbo.",
  "tika-vin09t0:113": "Āpattiyā paricchedaṃ, tathānāpattiyāpi ca;",
  "tika-vin09t0:114": "Dassetuṃ gāmasambandha-sikkhāpadavibhāvane.",
  "tika-vin09t0:115": "Gāmagāmūpacārā dve, dassitā idha tādinā;",
  "tika-vin09t0:116": "Sīmā sīmūpacārā tu, anekantāti nuddhaṭā.",
  "tika-vin09t0:117": "Upacārā ca dve honti, bāhirabbhantarabbasā;",
  "tika-vin09t0:118": "Parikkhittāparikkhitta-bhedā ce caturo siyuṃ.",
  "tika-vin09t0:119_0": "Ayañhi upacārasaddo vinayapiṭake “anujānāmi, bhikkhave, agilānenapi ārāme ārāmūpacāre",
  "tika-vin09t0:119_1": "chattaṃ dhāretu”nti evamādīsu bāhire upacāre dissati. Bāhiro upacāro nāma parikkhepato,",
  "tika-vin09t0:119_2": "parikkhepārahaṭṭhānato vā eko leḍḍupāto. “Ajjhārāmo nāma parikkhittassa ārāmassa",
  "tika-vin09t0:119_3": "antoārāmo, aparikkhittassa upacāro. Ajjhāvasatho nāma parikkhittassa āvasathassa",
  "tika-vin09t0:119_4": "antoāvasatho, aparikkhittassa upacāro”tiādīsu pana upacārasaddo abbhantare upacāre",
  "tika-vin09t0:119_5": "dissati. Abbhantaro upacāro ca nāma parikkhepo, parikkhepārahaṭṭhānañca hoti. Idha",
  "tika-vin09t0:119_6": "pana parikkhepo “ajjhārāmo, ajjhāvasatho”ti vā na vuccati, anto eva ārāmo, āvasathoti",
  "tika-vin09t0:119_7": "vā. Tesu bāhirabbhantarabhedabhinnesu dvīsu upacāresu avippavāsasīmādhikāre “ṭhapetvā",
  "tika-vin09t0:119_8": "gāmañca gāmūpacārañcā”ti ettha gāmūpacāro nāma abbhantarūpacāro adhippeto, na bāhiro.",
  "tika-vin09t0:119_9": "Bhikkhuniyā araññasaññitatāya tassa bāhirassa, tassā gāmantarāpattiyā ṭhānabhūtattā",
  "tika-vin09t0:119_10": "ca abbhantaraupacārassāti idamettha kāraṇadvayaṃ veditabbaṃ. Tattha idha adinnādānapārājikavibhaṅgeyeva",
  "tika-vin09t0:119_11": "paṭhamo gāmūpacāro dassito, so bāhiro, dutiyo abbhantaroti veditabbo. Paṭhamena ca",
  "tika-vin09t0:119_12": "aparikkhittassa gāmassa dutiyaleḍḍupātasaṅkhāto bāhiro upacāro, dutiyena ca parikkhittassa",
  "tika-vin09t0:119_13": "gāmassa parikkhepato bāhirasaṅkhāto abbhantaro upacāro lesena dassitoti veditabbo.",
  "tika-vin09t0:119_14": "Evaṃ cattāropi upacārā idha bhagavatā desanāvilāsappattena desanālīlāya dassitā hontīti",
  "tika-vin09t0:119_15": "ayaṃ nayo suṭṭhu lakkhetvā ācariyehi sammantayitvā yathānurūpaṃ tattha yojetabbo. Itarathā –",
  "tika-vin09t0:120": "Asambudhaṃ buddhamahānubhāvaṃ;",
  "tika-vin09t0:121": "Dhammassa gambhīranayattatañca;",
  "tika-vin09t0:122": "Yo vaṇṇaye naṃ vinayaṃ aviññū;",
  "tika-vin09t0:123": "So duddaso sāsananāsahetu.",
  "tika-vin09t0:124": "Pāḷiṃ tadatthañca asambudhañhi;",
  "tika-vin09t0:125": "Nāseti yo aṭṭhakathānayañca;",
  "tika-vin09t0:126": "Anicchayaṃ nicchayato parehi;",
  "tika-vin09t0:127": "Gāmoti teyeva purakkhato so.",
  "tika-vin09t0:128": "Anukkameneva mahājanena;",
  "tika-vin09t0:129": "Purakkhato paṇḍitamāni bhikkhu;",
  "tika-vin09t0:130": "Apaṇḍitānaṃ vimatiṃ akatvā;",
  "tika-vin09t0:131": "Ācariyalīlaṃ purato karoti.",
  "tika-vin09t0:132_0": "Tattha hi pāḷiyaṃ “gāmassa upacāro gāmūpacāro, gāmasaṅkhāto upacāro gāmūpacāro nāmā”ti",
  "tika-vin09t0:132_1": "uddharitvā gāmassa upacāraṃ dassento “indakhīle ṭhitassa majjhimassa purisassa leḍḍupāto”ti",
  "tika-vin09t0:132_2": "vatvā puna gāmasaṅkhātaṃ upacāraṃ dassento “gharūpacāre ṭhitassa majjhimassa purisassa",
  "tika-vin09t0:132_3": "leḍḍupāto”ti vuttaṃ. Imamatthaṃ sandhāya vikāle gāmappavesanagāmantaraaappavāsasammutiādīsu",
  "tika-vin09t0:132_4": "parikkhepārahaṭṭhānameva gāmūpacāranti vuttanti likhitaṃ.",
  "tika-vin09t0:133_0": "Atthato ekanti ettha saṅkhāsaddaṃ saṅkhātasaddena samānayati. “Ādiyeyyā”ti idaṃ pañcavīsatiyā",
  "tika-vin09t0:133_1": "avahārānaṃ sādhāraṇapadaṃ. Ṭhānācāvanavasena ca khīlādīni saṅkāmetvā khettādiggahaṇavasena",
  "tika-vin09t0:133_2": "cāti attho. Ṭhānācāvane yathā sāmikassa dhuranikkhepādiṃ anoloketvāva āpatti, tathā ihāpīti gahetabbā.",
  "tika-vin09t0:134": "“Asukaṃ nāma bhaṇḍaṃ avaharissāmī”ti sabbesaṃ ekāsayattā “ekenāpī”ti vuttaṃ. Yadi āṇatti icchitabbā, saṃvidhāvahāro nāma eko avahāro parihāyitabbo.",
  "tika-vin09t0:135_0": "Okāsaparikappe ṭhānācāvanāya gahitampi okāsaparikappitattā rakkhati. Okāsātikkamova",
  "tika-vin09t0:135_1": "pamāṇaṃ pubbe asuddhacittena gahitattā. Idāni suddhacittena gahitepi hoti evāti vadanti,",
  "tika-vin09t0:135_2": "taṃ na sundaraṃ. Ettha pana vinicchayo samantapāsādikaṃ oloketvā gahetabbo.",
  "tika-vin09t0:136": "Uddhāro natthīti ṭhānācāvanaṃ natthīti attho.",
  "tika-vin09t0:137_0": "Uddhatamatte avahāro sakalassa payogassa niṭṭhāpitattā, na atthasādhakavasena. Uddhāreyeva",
  "tika-vin09t0:137_1": "rakkhatīti ettha eva-saddena pātane na rakkhatīti atthe siddhepi atthasādhakavasena",
  "tika-vin09t0:137_2": "atthaṃ dassetuṃ “taṃ uddharitvā”tiādi vuttaṃ.",
  "tika-vin09t0:138_0": "“Pathabyārājapadesarājādayo bahū, tesaṃ saṅgaṇhanatthaṃ ‘rājāno’ti bahuvacanaṃ vutta”nti",
  "tika-vin09t0:138_1": "likhitaṃ. Kiñcāpi bahuvacanaṃ kataṃ, idaṃ pana ekaṃ bimbisāramevāti daṭṭhabbaṃ. Rājānoti",
  "tika-vin09t0:138_2": "kiñci aniddisitvā sādhāraṇavasena kiñcāpi vuttaṃ, idaṃ pana bimbisāramevāti.",
  "tika-vin09t0:139_0": "Pubbappayogeti ettha gamanakāle maggasodhanādhikaraṇe apācittiyakhette dukkaṭaṃ,",
  "tika-vin09t0:139_1": "latācchedanādīsu pācittiyameva. Gantvā pana kumbhimatthake jātalatādicchedane sahapayogattā",
  "tika-vin09t0:139_2": "dukkaṭaṃ. “Ekabhaṇḍe evaṃ bhāriyamidaṃ, ‘tvampi ekapassaṃ gaṇha, ahampi ekapassaṃ",
  "tika-vin09t0:139_3": "gaṇhāmī’ti saṃvidahitvā ubhayesaṃ payogena ṭhānācāvane kate kāyavācācittehi samuṭṭhāti.",
  "tika-vin09t0:139_4": "Aññathā sāhatthikaṃ vā āṇattikassa aṅgaṃ na hoti, āṇattikaṃ vā sāhatthikassāti vuttalakkhaṇena",
  "tika-vin09t0:139_5": "virujjhatī”ti vinayagaṇṭhipade likhitaṃ. Pi-saddo panettha tattheva likhito.",
  "tika-vin09t0:140": "Kāyavācāsamuṭṭhānaṃ, yassā āpattiyā siyā;",
  "tika-vin09t0:141": "Tatra vācaṅgaṃ cittaṃva, kammaṃ nassā vidhīyati.",
  "tika-vin09t0:142": "Kiriyākiriyādikaṃ yañce, yampi kammattayaṃ bhave;",
  "tika-vin09t0:143": "Na yuttaṃ taṃ viruddhattā, kammamekaṃva yujjatīti. ;",
  "tika-vin09t0:144": "Dutiyapārājikavaṇṇanā niṭṭhitā.",
  "tika-vin09t0:145": "3. Tatiyapārājikavaṇṇanā",
  "tika-vin09t0:146_0": "Yathā ñātapariññā dhammānaṃ sabhāvajānanameva “idaṃ rūpaṃ, ayaṃ vedanā”ti, tīraṇapariññā",
  "tika-vin09t0:146_1": "pana dhammasabhāvena saddhiṃ aniccādivasena pavattamānaṃ “rūpaṃ aniccanti vā”tiādi,",
  "tika-vin09t0:146_2": "evamidha saddhiṃ cetetvā ekattenāpi pāṇātipātābhāvā “jīvitā voropeyyā”ti vuttaṃ.",
  "tika-vin09t0:146_3": "“Manussaviggaha”nti vuttattā gabbhaseyyakānaṃ vasena sabbasukhumaattabhāvato paṭṭhāya",
  "tika-vin09t0:146_4": "dassetuṃ “kalalato paṭṭhāyā”ti āha. Ettha jīvitā voropento paccuppannato viyojeti.",
  "tika-vin09t0:146_5": "Tattha khaṇapaccuppannaṃ na sakkā voropetuṃ, santatipaccuppannaṃ vā addhāpaccuppannaṃ",
  "tika-vin09t0:146_6": "vā sakkā. Kathaṃ? Tasmiñhi upakkame kate laddhūpakkamaṃ jīvitadasakaṃ nirujjhamānaṃ",
  "tika-vin09t0:146_7": "dubbalassa parihīnavegassa paccayo hoti. Santatipaccuppannaṃ yathā dve tayo javanavāre",
  "tika-vin09t0:146_8": "javitvā nirujjhati, addhāpaccuppannañca tadanurūpaṃ katvā nirujjhati, tathā paccayo",
  "tika-vin09t0:146_9": "hoti. Tato santatipaccuppannaṃ vā addhāpaccuppannaṃ vā yathāparicchinnakālaṃ apatvā",
  "tika-vin09t0:146_10": "antarāva nirujjhati. Evaṃ tadubhayampi voropetuṃ sakkā. Tasmā paccuppannaṃ viyojeti.",
  "tika-vin09t0:147_0": "“Imassa panatthassā”ti vohāravasena vuttamatthaṃ paramatthavasena āvibhāvatthaṃ “pāṇo",
  "tika-vin09t0:147_1": "veditabbo”tiādi vuttaṃ. Kāyaviññattisahitāya cetanāya payujjatīti payogo, ko so?",
  "tika-vin09t0:147_2": "Sarīre satthādīnaṃ gamanaṃ paharaṇanti kāyavacīviññattisahitāya cetanāya parasarīre",
  "tika-vin09t0:147_3": "satthapātanaṃ. Dūre ṭhitanti dūre vā tiṭṭhatu, samīpe vā. Hatthato muttena pahāro",
  "tika-vin09t0:147_4": "nissaggiyo. Tatthāti nissaggiyappayoge. Yo koci maratūti ettha mahājanasamūhe na",
  "tika-vin09t0:147_5": "sakkā. Yassūpari saro patati, tasseva jīvitamaraṇaṃ kātuṃ, na yassa kassaci jīvitamaraṇaṃ.",
  "tika-vin09t0:147_6": "Āṇāpananti vacīviññattisahitāya cetanāya adhippetatthasādhanaṃ. Teneva “sāvetukāmo",
  "tika-vin09t0:147_7": "na sāvetī”ti vuttaṃ. Āṇattiniyāmakāti āṇattikappayogasādhikā. Etesu hi avirajjhitesu",
  "tika-vin09t0:147_8": "eva āṇattipayogo hoti, na aññathā.",
  "tika-vin09t0:148": "Rūpūpahāroti ettha –",
  "tika-vin09t0:149": "“Mamālābhena esitthī, maratū”ti samīpago;",
  "tika-vin09t0:150": "Duṭṭhacitto sace yāti, hoti so itthimārako.",
  "tika-vin09t0:151": "Bhikkhatthāya sace yāti, jānantopi na mārako;",
  "tika-vin09t0:152": "Anatthiko hi so tassā, maraṇena upekkhako.",
  "tika-vin09t0:153": "Viyogena ca me jāyā, jananī ca na jīvati;",
  "tika-vin09t0:154": "Iti jānaṃ viyuñjanto, tadatthiko hoti mārako.",
  "tika-vin09t0:155": "Pabbajjādinimittañce, yāti jānaṃ na mārako;",
  "tika-vin09t0:156": "Anatthiko hi so tassā, maraṇena upekkhako.",
  "tika-vin09t0:157_0": "Hārakasaddassa bhedato atthaṃ vitthāretvā ubhayampi ekamevāti dassetuṃ “satthañca",
  "tika-vin09t0:157_1": "taṃ hārakañcā”tiādi vuttaṃ. Etena thāvarappayogaṃ dasseti sāhatthikādīsu payogesu.",
  "tika-vin09t0:157_2": "“Iti cittamano”ti uddharitvāpi itisaddassa attho na tāva vutto. Kiñcāpi na vutto,",
  "tika-vin09t0:157_3": "adhikāravasena pana āgataṃ itisaddaṃ yojetvā iti cittasaṅkappoti ettha “maraṇasaññī",
  "tika-vin09t0:157_4": "maraṇacetano maraṇādhippāyo”ti vuttattā maraṇaṃyeva vakkhatīti veditabbo. Vuttanayenāti",
  "tika-vin09t0:157_5": "chappayogavasena. Sāhatthikanissaggiyappayogesu sanniṭṭhāpakacetanāya sattamāya saha",
  "tika-vin09t0:157_6": "uppannakāyaviññattiyā sāhatthikatā veditabbā. Āṇattike pana sattahipi cetanāhi saha",
  "tika-vin09t0:157_7": "vacīviññattisambhavato satta satta saddā ekato hutvā ekekakkharabhāvaṃ gantvā yattakehi",
  "tika-vin09t0:157_8": "akkharehi attano adhippāyaṃ viññāpenti, tadavasānakkharasamuṭṭhāpikāya sattamacetanāya",
  "tika-vin09t0:157_9": "sahajātavacīviññattiyā āṇattikatā veditabbā.",
  "tika-vin09t0:158": "Tatiyapārājikavaṇṇanā niṭṭhitā.",
  "tika-vin09t0:159": "4. Catutthapārājikavaṇṇanā",
  "tika-vin09t0:160_0": "Idheva saṅgahanti “iti jānāmi, iti passāmī”ti pade kathanti ce, “iti jānāmī”tiādimāha.",
  "tika-vin09t0:160_1": "Kevalaṃ “pāpicchatāyā”ti vacanato mandattā momūhattā samudācarantassa anāpattīti",
  "tika-vin09t0:160_2": "dīpitaṃ. “Atītakāle sotāpannomhī”ti vadanto pariyāyena vadati, “yo te vihāre vasati,",
  "tika-vin09t0:160_3": "so bhikkhu arahā”tiādīsu viya sikkhāpadepi “iti jānāmī”ti paccuppannameva vuttaṃ.",
  "tika-vin09t0:161": "Catutthapārājikavaṇṇanā niṭṭhitā.",
  "tika-vin09t0:162_0": "Mātughātakapitughātakaarahantaghātakā tatiyapārājikaṃ āpannā, bhikkhunidūsako, lambīādayo",
  "tika-vin09t0:162_1": "ca cattāro paṭhamapārājikaṃ āpannā evāti katvā kuto catuvīsatīti ce? Na, adhippāyājānanato.",
  "tika-vin09t0:162_2": "Mātughātakādayo hi cattāro idhānupasampannā eva adhippetā, lambīādayo cattāro kiñcāpi",
  "tika-vin09t0:162_3": "paṭhamapārājikena saṅgahitā, yasmā pana ekena pariyāyena methunadhammaṃ paṭisevino",
  "tika-vin09t0:162_4": "honti, tasmā visuṃ vuttā. Na labhati bhikkhūhīti ettha “uposathādibhedaṃ saṃvāsa”nti",
  "tika-vin09t0:162_5": "ettakaṃ vuttaṃ. Vinayaṭṭhakathāyaṃ “uposathappavāraṇāpātimokkhuddesasaṅghakammappabheda”nti",
  "tika-vin09t0:162_6": "vuttaṃ. Pāḷiyaṃ “saṃvāso nāma ekakammaṃ ekuddeso samasikkhatā”ti vuttaṃ. Tividhenāpi",
  "tika-vin09t0:162_7": "saṅghakammaṃ kātuṃ na vaṭṭatīti paṭikkhittaṃ. “Na, bhikkhave, gahaṭṭhena nisinnaparisāya",
  "tika-vin09t0:162_8": "pātimokkhaṃ uddisitabba”ntiādi pātimokkhappavāraṇāsu eva āgataṃ, aññesu ca evarūpesu",
  "tika-vin09t0:162_9": "ṭhānesu sesaṃ kammaṃ kātuṃ natthi paṭikkhepo. Ācariyāpi “sesaṃ kammaṃ kātuṃ vaṭṭati,",
  "tika-vin09t0:162_10": "natthi āpattī”ti vadanti. “Antimavatthu ajjhāpannaṃ amūlakena pārājikena codentassa",
  "tika-vin09t0:162_11": "saṅghādiseso, saṅghādisesena codentassa pācittiyanti bhikkhuno viya vuttaṃ, na anupasampannassa",
  "tika-vin09t0:162_12": "viya dukkaṭaṃ. Tasmā tena sahaseyyā, tassa paṭiggahaṇañca bhikkhussa vaṭṭatīti ācariyā",
  "tika-vin09t0:162_13": "vadantī”ti likhitaṃ. “Yathā pure tathā pacchāti ‘ekakammaṃ ekuddeso samasikkhatā’ti",
  "tika-vin09t0:162_14": "evaṃ vuttasaṃvāsassa abhabbatāmattaṃ sandhāya vutta”nti vadanti, vīmaṃsitabbaṃ.",
  "tika-vin09t0:163_0": "Idāni catunnampi sādhāraṇaṃ pakiṇṇakaṃ – methunadhammaṃ paṭisevanto atthi koci pārājiko",
  "tika-vin09t0:163_1": "hoti asaṃvāso, atthi koci na pārājiko hoti asaṃvāso, atthi koci na pārājiko saṃvāso",
  "tika-vin09t0:163_2": "dukkaṭavatthusmiṃ vā thullaccayavatthusmiṃ vā paṭisevanto, atthi koci na pārājiko",
  "tika-vin09t0:163_3": "pakkhapaṇḍako apaṇḍakapakkhe upasampanno paṇḍakapakkhe methunadhammaṃ paṭisevanto.",
  "tika-vin09t0:163_4": "So āpattiṃ nāpajjatīti na pārājiko nāma. Na hi abhikkhussa āpatti nāma atthi. So",
  "tika-vin09t0:163_5": "anāpattikattā apaṇḍakapakkhe āgato kiṃ asaṃvāso hoti, na hotīti? Hoti. “Abhabbo tena",
  "tika-vin09t0:163_6": "sarīrabandhanenā”ti hi vuttaṃ. “Yo pana bhikkhu bhikkhūnaṃ sikkhāsājīvasamāpanno…pe…",
  "tika-vin09t0:163_7": "asaṃvāso”ti vuttattā yo bhikkhubhāvena methunaṃ dhammaṃ paṭisevati, so eva abhabbo.",
  "tika-vin09t0:163_8": "Nāyaṃ apārājikattāti ce? Na, “byattena bhikkhunā paṭibalena saṅgho ñāpetabbo”ti vuttaṭṭhāne",
  "tika-vin09t0:163_9": "yathā abhikkhunā kammavācāya sāvitāyapi kammaṃ ruhati kammavipattiyā asambhavato,",
  "tika-vin09t0:163_10": "evaṃsampadamidaṃ daṭṭhabbaṃ. Tatrāyaṃ viseso – upasampannapubbo evaṃ ce kammavācaṃ",
  "tika-vin09t0:163_11": "sāveti, saṅgho ca tasmiṃ upasampannasaññī eva ce, kammaṃ ruhati, nāññathāti no khantīti ācariyo.",
  "tika-vin09t0:164_0": "Gahaṭṭho vā titthiyo vā paṇḍako vā kammavācaṃ sāveti, saṅghena kammavācā na vuttā",
  "tika-vin09t0:164_1": "hoti. “Saṅgho upasampādeyya saṅgho upasampādeti, upasampanno saṅghenā”ti hi vacanato",
  "tika-vin09t0:164_2": "saṅghena kammavācāya vattabbatāya saṅghapariyāpannena, saṅghapariyāpannasaññitena",
  "tika-vin09t0:164_3": "vā ekena vuttāya saṅghena vuttā hotīti veditabbo, na gahaṭṭhatitthiyapaṇḍakādīsu",
  "tika-vin09t0:164_4": "aññatarena. Ayameva sabbakammesu yutti daṭṭhabbā.",
  "tika-vin09t0:165_0": "Tathā atthi methunaṃ dhammaṃ paṭisevanto koci nāsetabbo, “yo bhikkhunidūsako, ayaṃ",
  "tika-vin09t0:165_1": "nāsetabbo”ti vuttattā tena eva so anupasampannova sahaseyyāpattiṃ vā aññaṃ vā tādisaṃ",
  "tika-vin09t0:165_2": "janeti, tassa omasane ca dukkaṭaṃ hoti. Abhikkhuniyā methunadhammaṃ paṭisevanto na",
  "tika-vin09t0:165_3": "nāsetabbo, “antimavatthuṃ ajjhāpanno, bhikkhave, anupasampanno na upasampādetabbo”ti",
  "tika-vin09t0:165_4": "pāḷiyā abhāvato, teneva so upasampannasaṅkhaṃ gacchati, sahaseyyāpattiādiṃ na janeti,",
  "tika-vin09t0:165_5": "kevalaṃ asaṃvāsoti katvā gaṇapūrako na hoti. Ekakammaekuddeso hi saṃvāsoti vutto,",
  "tika-vin09t0:165_6": "samasikkhatāpi saṃvāsoti katvā so tena saddhiṃ natthīti. Padasodhammāpattiṃ pana",
  "tika-vin09t0:165_7": "janetīti kāraṇacchāyā dissatīti. Yathā bhikkhuniyā saddhiṃ bhikkhusaṅghassa ekakammādino",
  "tika-vin09t0:165_8": "saṃvāsassa abhāvā bhikkhunī asaṃvāsā bhikkhussa, tathā bhikkhu ca bhikkhuniyā, padasodhammāpattiṃ",
  "tika-vin09t0:165_9": "pana na janeti. Tathā antimavatthuṃ ajjhāpannopi ekecco “yo nāsetabboti vutto”ti",
  "tika-vin09t0:165_10": "iminā nidassanena sakāraṇacchāyā ajjhupekkhitā hotīti na gahaṇaṃ gacchati. Apica",
  "tika-vin09t0:165_11": "“ubho nāsetabbā, dūsako nāsetabbo”ti vacanato, “mettiyaṃ bhikkhuniṃ nāsethā”ti vacanato",
  "tika-vin09t0:165_12": "ca yo saṅghamajjhaṃ pavisitvā anuvijjakena anuvijjiyamāno parājito, sopi anupasampannova,",
  "tika-vin09t0:165_13": "na omasavādapācittiyaṃ janetīti veditabbo.",
  "tika-vin09t0:166_0": "Apicettha sikkhāpaccakkhātakacatukkaṃ veditabbaṃ. Atthi hi puggalo sikkhāpaccakkhātako",
  "tika-vin09t0:166_1": "na sikkhāsājīvasamāpanno, atthi puggalo na sikkhāpaccakkhātako sikkhāsājīvasamāpanno,",
  "tika-vin09t0:166_2": "atthi puggalo sikkhāpaccakkhātako ceva sikkhāsājīvasamāpanno ca, atthi puggalo neva",
  "tika-vin09t0:166_3": "sikkhāpaccakkhātako na sikkhāsājīvasamāpanno. Tattha tatiyo bhikkhunī sikkhāpaccakkhātakā",
  "tika-vin09t0:166_4": "veditabbā. Sā hi yāva na liṅgaṃ pariccajati, kāsāvesu saussāhāva samānā sāmaññā cavitukāmā",
  "tika-vin09t0:166_5": "sikkhaṃ paccakkhantīpi bhikkhunī eva sikkhāsājīvasamāpannāva. Vuttañhi bhagavatā",
  "tika-vin09t0:166_6": "“natthi, bhikkhave, bhikkhuniyā sikkhāpaccakkhāna”nti. Kadā pana sā abhikkhunī hotīti?",
  "tika-vin09t0:166_7": "Yadā sā vibbhantāti saṅkhaṃ gacchati. Vuttañhi bhagavatā “yadeva sā vibbhantā, tadeva",
  "tika-vin09t0:166_8": "sā abhikkhunī”ti. Kittāvatā pana vibbhantā hotīti? Sāmaññā cavitukāmā kāsāvesu anālayā",
  "tika-vin09t0:166_9": "kāsāvaṃ vā apaneti, naggā vā gacchati, tiṇapaṇṇādinā vā paṭicchādetvā gacchati, kāsāvaṃyeva",
  "tika-vin09t0:166_10": "vā gihinivāsanākārena nivāseti, odātaṃ vā vatthaṃ nivāseti, liṅgeneva vā saddhiṃ",
  "tika-vin09t0:166_11": "titthiyesu pavisitvā kesaluñcanādivataṃ samādiyati, titthiyaliṅgaṃ vā samādiyati,",
  "tika-vin09t0:166_12": "tadā vibbhantā nāma hoti. Tattha yā saliṅge ṭhitāva titthiyavataṃ samādiyati, sā",
  "tika-vin09t0:166_13": "titthiyapakkantabhikkhu viya pacchā pabbajjampi na labhati. Sesā pabbajjameva labhati,",
  "tika-vin09t0:166_14": "na upasampadaṃ. Pāḷiyaṃ kiñcāpi “yā, bhikkhave, bhikkhunī sakāvāsā titthāyatanaṃ",
  "tika-vin09t0:166_15": "saṅkantā, sā āgatā na upasampādetabbā”ti vacanato yā paṭhamaṃ vibbhamitvā pacchā",
  "tika-vin09t0:166_16": "titthāyatanaṃ saṅkantā, sā āgatā upasampādetabbāti anuññātaṃ viya dissati. Saṅgītiācariyehi",
  "tika-vin09t0:166_17": "pana “catuvīsati pārājikānī”ti vuttattā na puna sā upasampādetabbā. Tasmā eva sikkhāpaccakkhānaṃ",
  "tika-vin09t0:166_18": "nānuññātaṃ bhagavatā. Antimavatthuṃ ajjhāpannā pana bhikkhunī eva. Pakkhapaṇḍakīpi",
  "tika-vin09t0:166_19": "bhikkhunī eva. Imaṃ nayaṃ catūsupi yojetvā yathārahaṃ kathetabbaṃ.",
  "tika-vin09t0:167": "Pārājikavaṇṇanā niṭṭhitā.",
  "tika-vin09t0:168": "Saṅghādisesakaṇḍaṃ",
  "tika-vin09t0:169": "1. Sukkavissaṭṭhisikkhāpadavaṇṇanā",
  "tika-vin09t0:170_0": "Aññatra supinantāti svāyaṃ dubbalavatthukattā cetanāya paṭisandhiṃ ākaḍḍhituṃ asamatthā,",
  "tika-vin09t0:170_1": "supine upaṭṭhitaṃ nimittañhi dubbalaṃ. Pavatte pana aññehi kusalākusalehi upatthambhitā",
  "tika-vin09t0:170_2": "vipākaṃ deti. Kiñcāpi vipākaṃ deti, atha kho avisaye uppannattā abbohārikāva supinantacetanāti",
  "tika-vin09t0:170_3": "likhitaṃ. Yaṃ panettha “supine upaṭṭhitaṃ nimittañhi dubbala”nti vuttaṃ, taṃ anekantaṃ,",
  "tika-vin09t0:170_4": "na ca ārammaṇadubbalatāya cittappavatti dubbalā atītānāgatārammaṇāya, paññattārammaṇāya",
  "tika-vin09t0:170_5": "vā adubbalattā. Tasmā dubbalavatthukattāti dubbalahadayavatthukattāti no takkoti",
  "tika-vin09t0:170_6": "ācariyo. Avatthukatāya dubbalabhāvo yujjatīti ce? Na, avatthukāya bhāvanāpabhavāya",
  "tika-vin09t0:170_7": "atirekabalavasambhavato. Bhāvanābalasamappitañhi cittaṃ arūpampi samānaṃ atibhārampi",
  "tika-vin09t0:170_8": "karajakāyaṃ gahetvā ekacittakkhaṇeneva brahmalokampi pāpetvā ṭhapeti, tappaṭibhāgaṃ",
  "tika-vin09t0:170_9": "anappitampi kāmāvacaracittaṃ karajakāyaṃ ākāse laṅghanasamatthaṃ karoti. Kiṃ panettha",
  "tika-vin09t0:170_10": "taṃ anumānakaraṇaṃ? Yena cittasseva ānubhāvoti paññāyeyya cittānubhāvena ṭhapanalaṅghanādikiriyāvisesanibbattidassanato.",
  "tika-vin09t0:170_11": "Pakaticittasamuṭṭhānarūpaṃ viya asaṃsaṭṭhattā, nikkhamanattā ca vatthisīsaṃ, kaṭi,",
  "tika-vin09t0:170_12": "kāyoti tidhā sukkassa ṭhānaṃ pakappenti ācariyā. Sappavisaṃ viya taṃ daṭṭhabbaṃ,",
  "tika-vin09t0:170_13": "na ca vise ṭhānaniyamo, kodhavasena passantassa hoti. Evamassa na ṭhānaniyamo, rāgavasena",
  "tika-vin09t0:170_14": "upakkamantassa hotīti no takkoti ācariyo.",
  "tika-vin09t0:171_0": "“Dakasotaṃ anotiṇṇepī”ti idaṃ “otiṇṇamatte”ti iminā virujjhatīti ce, taṃ dassetuṃ",
  "tika-vin09t0:171_1": "“ṭhānato pana cuta”ntiādimāha. Tassattho – nimitte upakkamaṃ katvā sukkaṃ ṭhānā cāvetvā",
  "tika-vin09t0:171_2": "puna vippaṭisāravasena dakasotorohaṇaṃ nivāretuṃ na sakkā, tathāpi adhivāsādhippāyena",
  "tika-vin09t0:171_3": "adhivāsetvā antarā dakasotato uddhaṃ nivāretuṃ asakkuṇeyyatāya “bahi nikkhante vā”ti",
  "tika-vin09t0:171_4": "vuttaṃ, tasmā ṭhānā cutañhi avassaṃ dakasotaṃ otaratīti aṭṭhakathāya adhippāyo. Tasmā",
  "tika-vin09t0:171_5": "ubhayaṃ sametīti gahetabbo.",
  "tika-vin09t0:172_0": "Etthāha – kasmā imasmiṃ sikkhāpade “yo pana bhikkhū”tiādinā kārako na niddiṭṭhoti?",
  "tika-vin09t0:172_1": "Vuccate – adhippāyāpekkhāya bhāvato kārako na niddiṭṭho tassa sāpekkhabhāvadassanatthaṃ.",
  "tika-vin09t0:172_2": "Kathaṃ? Kaṇḍuvanādiadhippāyacetanāvasena cetentassa kaṇḍuvanādiupakkamena upakkamantassa",
  "tika-vin09t0:172_3": "methunarāgavasena ūruādīsu dukkaṭavatthūsu, vaṇādīsu thullaccayavatthūsu ca upakkamantassa",
  "tika-vin09t0:172_4": "sukkavisaṭṭhiyā satipi na saṅghādiseso “anāpatti bhikkhu na mocanādhippāyassā”ti",
  "tika-vin09t0:172_5": "vacanato. Tasmā tadatthadassanatthaṃ idha kārako na niddiṭṭho. Aññathā “yo pana bhikkhu",
  "tika-vin09t0:172_6": "sañcetanikaṃ sukkavisaṭṭhiṃ āpajjeyya, saṅghādiseso”ti niddiṭṭhe kārake “ceteti na",
  "tika-vin09t0:172_7": "upakkamati muccati, anāpattī”ti vuttavacanavirodho. Tathā “sañcetanikāya sukkavisaṭṭhiyā",
  "tika-vin09t0:172_8": "aññatra supinantā saṅghādiseso”ti bhumme niddiṭṭhepi so eva virodho hetvatthaniyamasiddhito.",
  "tika-vin09t0:172_9": "Tasmā tadubhayampi vacanakkamaṃ avatvā “sañcetanikā sukkavisaṭṭhi aññatra supinantā",
  "tika-vin09t0:172_10": "saṅghādiseso”ti vuttaṃ. Tattha nimittatthe bhummavacanābhāvato hetvatthaniyamo na",
  "tika-vin09t0:172_11": "kato hoti. Tasmiṃ akate sañcetanikā sukkavisaṭṭhi aññatra supinantā saṅghādisesoti,",
  "tika-vin09t0:172_12": "upakkame asati anāpattīti ayamattho dīpito hotīti veditabbaṃ.",
  "tika-vin09t0:173_0": "Imasmiṃ sikkhāpade dve āpattisahassāni honti. Kathaṃ? Attano hatthādibhede ajjhattarūpe",
  "tika-vin09t0:173_1": "rāgūpatthambhanavasena aṅgajāte kammaniyappatte ārogyatthāya nīlaṃ mocentassa ekā",
  "tika-vin09t0:173_2": "āpatti, ajjhattarūpe eva rāgūpatthambhe pītakādīnaṃ mocanavasena navāti dasa. Evaṃ",
  "tika-vin09t0:173_3": "“sukhatthāyā”tiādīnaṃ navannaṃ vasenāti rāgūpatthambhe ajjhattarūpavasena sataṃ.",
  "tika-vin09t0:173_4": "Evamevaṃ vaccappassāvavātauccāliṅgapāṇakadaṭṭhūpatthambhesu ca sataṃ sataṃ katvā",
  "tika-vin09t0:173_5": "sabbaṃ pañcasataṃ. Yathā ajjhattarūpe pañcasataṃ, evaṃ bahiddhārūpe vā ajjhattabahiddhārūpe",
  "tika-vin09t0:173_6": "vā ākāse vā kaṭiṃ kampentoti dve sahassāni āpattiyo hontīti.",
  "tika-vin09t0:174": "Sukkavissaṭṭhisikkhāpadavaṇṇanā niṭṭhitā.",
  "tika-vin09t0:175": "2. Kāyasaṃsaggasikkhāpadavaṇṇanā",
  "tika-vin09t0:176_0": "“Otiṇṇo”ti imināssa sevanādhippāyatā dassitā. Teneva “kāyasaṃsaggarāgasamaṅgissetaṃ",
  "tika-vin09t0:176_1": "adhivacana”nti vuttaṃ. “Vipariṇatena…pe… saddhi”nti imināssa vāyāmo dassito. “Saddhi”nti",
  "tika-vin09t0:176_2": "hi padaṃ saṃyogaṃ dīpeti, so ca saṃyogo samāgamo. Kena cittena? Vipariṇatena cittena,",
  "tika-vin09t0:176_3": "na pattappaṭiggahaṇādhippāyādināti adhippāyo. “Kāyasaṃsaggaṃ samāpajjeyyā”ti imināssa",
  "tika-vin09t0:176_4": "vāyamato phassappaṭivijānanā dassitā hoti. Vāyamitvā phassaṃ paṭivijānanto hi samāpajjati",
  "tika-vin09t0:176_5": "nāma. Evamassa tivaṅgasampatti dassitā hoti. Atha vā otiṇṇo vipariṇatena cittena",
  "tika-vin09t0:176_6": "yakkhādinā satto viya. Upayogatthe vā etaṃ karaṇavacanaṃ, otiṇṇo vipariṇataṃ cittaṃ",
  "tika-vin09t0:176_7": "kūpādiṃ viya satto. Atha vā “rāgato uttiṇṇo bhavissāmī”ti bhikkhubhāvaṃ upagatopi",
  "tika-vin09t0:176_8": "yo pana bhikkhu tato uttiṇṇādhippāyato vipariṇatena cittena hetubhūtena tameva rāgaṃ",
  "tika-vin09t0:176_9": "otiṇṇo. Mātugāmena attano samīpaṃ vā āgatena, attanā upagatena vā. Etena mātugāmassa",
  "tika-vin09t0:176_10": "sārattatā vā hotu, virattatā vā, sā idha appamāṇaṃ.",
  "tika-vin09t0:177_0": "Hatthaggāhaṃ vāti ettha hatthena sabbopi upādinnako kāyo saṅgahito, na bhinnasantāno",
  "tika-vin09t0:177_1": "tappaṭibaddho vatthālaṅkārādi. Veṇiggahaṇena anupādinnako abhinnasantāno kesalomanakhaggadantaggādiko",
  "tika-vin09t0:177_2": "kammapaccayautusamuṭṭhāno gahitoti veditabbaṃ. Tenevāha “antamaso lomena lomaṃ phusantassāpī”ti.",
  "tika-vin09t0:177_3": "Tena aññatarassa vā…pe… parāmasananti ettha anupādinnakānampi sesalomādīnaṃ aṅgabhāvo",
  "tika-vin09t0:177_4": "veditabbo. Evaṃ sante “phassaṃ paṭijānantassa saṅghādiseso”ti iminā virujjhatīti",
  "tika-vin09t0:177_5": "ce? Na, tadatthajānanato. Phuṭṭhabhāvaṃ paṭivijānantopi phassaṃ paṭijānāti nāma,",
  "tika-vin09t0:177_6": "na kāyaviññāṇuppattiyā eva. Anekantikañhettha kāyaviññāṇaṃ. Tasmā eva idha phassappaṭivijānanaṃ",
  "tika-vin09t0:177_7": "aṅgantveva na vuttaṃ. Tasmiñhi vutte ṭhānametaṃ vijjati “na ca me lomaghaṭṭanena",
  "tika-vin09t0:177_8": "kāyaviññāṇaṃ uppannaṃ, tasmiṃ ‘na phassaṃ paṭijānāmī’ti anāpannasaññī siyā”ti. “Veṇī",
  "tika-vin09t0:177_9": "nāma kahāpaṇamālādisampayuttaṃ, tattha ‘veṇiṃ gaṇhissāmī’ti kahāpaṇamālādiṃ eva gaṇhāti,",
  "tika-vin09t0:177_10": "na lomaṃ, natthi saṅghādiseso”ti vadanti. Vīmaṃsitabbaṃ.",
  "tika-vin09t0:178": "Kāyasaṃsaggasikkhāpadavaṇṇanā niṭṭhitā.",
  "tika-vin09t0:179": "3. Duṭṭhullavācāsikkhāpadavaṇṇanā",
  "tika-vin09t0:180_0": "“Kadā te mātā pasīdissatī”ti āyācanaṃ duṭṭhullavācāya sikhāpattalakkhaṇadassanatthaṃ",
  "tika-vin09t0:180_1": "vuttaṃ, na methunupasaṃhiteyeva duṭṭhullavācāti dassanatthaṃ. “Ubhatobyañjanakāsī”ti",
  "tika-vin09t0:180_2": "vacanaṃ pana purisanimittena asaṅghādisesavatthunā missavacanaṃ, purisaubhatobyañjanakassa",
  "tika-vin09t0:180_3": "ca itthinimittaṃ paṭicchannaṃ, itaraṃ pākaṭaṃ. Yadi tampi janeti, kathaṃ ‘animittāsī’tiādīni",
  "tika-vin09t0:180_4": "padāni na saṅghādisesaṃ janentī”ti eke, taṃ na yuttaṃ purisassāpi nimittādhivacanattā.",
  "tika-vin09t0:180_5": "“Methunupasaṃhitāhi saṅghādiseso”ti mātikāyaṃ lakkhaṇassa vuttattā ca methunupasaṃhitāhi",
  "tika-vin09t0:180_6": "obhāsane paṭivijānantiyā saṅghādiseso, appaṭivijānantiyā thullaccayaṃ, itarehi obhāsane",
  "tika-vin09t0:180_7": "paṭivijānantiyā thullaccayaṃ, appaṭivijānantiyā dukkaṭanti eke, vicāretvā gahetabbaṃ.",
  "tika-vin09t0:180_8": "Etthāha – “sikharaṇī”tiādīhi akkosantassa paṭighacittaṃ uppajjati, kasmā “tivedana”nti",
  "tika-vin09t0:180_9": "avatvā “dvivedana”nti vuttanti? Rāgavasena ayaṃ āpatti, na paṭighavasena. Tasmā rāgavaseneva",
  "tika-vin09t0:180_10": "pavatto akkoso idha adhippeto. Tasmā “dvivedana”nti vacanaṃ suvuttameva.",
  "tika-vin09t0:181": "Duṭṭhullavācāsikkhāpadavaṇṇanā niṭṭhitā.",
  "tika-vin09t0:182": "4. Attakāmasikkhāpadavaṇṇanā",
  "tika-vin09t0:183_0": "Duṭṭhullobhāsane vuttappakārāyāti duṭṭhullāduṭṭhullajānanasamatthāya. Parassa bhikkhuno",
  "tika-vin09t0:183_1": "attakāmapāricariyāya vaṇṇabhaṇane dukkaṭaṃ, “yo te vihāre vasati, tassa aggadānaṃ",
  "tika-vin09t0:183_2": "methunaṃ dhammaṃ dehī”ti pariyāyavacanepi dukkaṭaṃ, “attakāmapāricariyāya vaṇṇaṃ",
  "tika-vin09t0:183_3": "bhāseyya, yā mādisaṃ sīlavanta”nti ca vuttattāti eke. Pañcasu aṅgesu sabbhāvā saṅghādisesovāti",
  "tika-vin09t0:183_4": "eke, vicāretvā gahetabbaṃ. “Imasmiṃ sikkhāpadadvaye kāyasaṃsagge viya yakkhipetīsupi",
  "tika-vin09t0:183_5": "duṭṭhullattakaāmavacane thullaccayanti vadanti. Aṭṭhakathāsu pana nāgata”nti likhitaṃ.",
  "tika-vin09t0:183_6": "Ubhatobyañjanako pana paṇḍakagatikova.",
  "tika-vin09t0:184": "Attakāmasikkhāpadavaṇṇanā niṭṭhitā.",
  "tika-vin09t0:185": "5. Sañcarittasikkhāpadavaṇṇanā",
  "tika-vin09t0:186_0": "Alaṃvacanīyāti na vacanīyā, nivāraṇe alaṃ-saddo, na alaṃvacanīyā nālaṃvacanīyā. “Paṭiggaṇhāti",
  "tika-vin09t0:186_1": "vīmaṃsati paccāharati, āpatti saṅghādisesassā”ti vuttattā yassa ekantena saṅghādiseso",
  "tika-vin09t0:186_2": "hoti, tassa paṭiggaṇhanavīmaṃsanapayogā ete dukkaṭathullaccayā natthīti vadantīti",
  "tika-vin09t0:186_3": "likhitaṃ. Kiñcāpi ettha “itthī nāma manussitthī, na yakkhī na petī na tiracchānagatā.",
  "tika-vin09t0:186_4": "Puriso nāma manussapuriso, na yakkho na peto na tiracchānagato”ti pāḷi natthi, tathāpi",
  "tika-vin09t0:186_5": "kāyasaṃsaggādīsu “mātugāmo nāma manussitthī”ti itthivavatthānassa katattā idhāpi",
  "tika-vin09t0:186_6": "manussitthī evāti paññāyati. Methunapubbabhāgasāmaññato itthivavatthānena purisavavatthānaṃ",
  "tika-vin09t0:186_7": "katameva hoti. Tenevāha “yesu sañcarittaṃ samāpajjati, tesaṃ manussajātikatā”ti.",
  "tika-vin09t0:186_8": "Kāyasaṃsaggādīsu ca paṇḍakayakkhipetiyo thullaccayavatthukāva vuttā, tathā idhāpi,",
  "tika-vin09t0:186_9": "paṇḍakasabhāvattā manussaubhatobyañjanako ca thullaccayavatthukova hoti. Sesā manussapurisaamanussapaṇḍakaubhatobyañjanakatiracchānagatapurisādayo",
  "tika-vin09t0:186_10": "dukkaṭavatthukāva micchācāradassanasabhāvatoti veditabbaṃ.",
  "tika-vin09t0:187": "Sañcarittasikkhāpadavaṇṇanā niṭṭhitā.",
  "tika-vin09t0:188": "6. Kuṭikārasikkhāpadavaṇṇanā",
  "tika-vin09t0:189_0": "Kiṃ bhanteti ettakepi vutte. Pucchito yadatthāya paviṭṭho, taṃ kathetuṃ labhati pucchitapaññattā",
  "tika-vin09t0:189_1": "bhikkhācāravatteti likhitaṃ. Hatthakammaṃ yācito “upakaraṇaṃ, mūlaṃ vā dassatī”ti",
  "tika-vin09t0:189_2": "yācati, vaṭṭati, na vaṭṭatīti? Vaṭṭati senāsane obhāsaparikathādīnaṃ laddhattāti",
  "tika-vin09t0:189_3": "eke. Tihatthā vāti ettha vaḍḍhakihatthena tihatthā. “Pamāṇayutto mañcoti pakatividatthiyā",
  "tika-vin09t0:189_4": "navavidatthippamāṇamañco, so tattha ito ca na sañcarati, tasmā catuhatthavitthārā",
  "tika-vin09t0:189_5": "na hotī”tiādi likhitaṃ. Akuṭiyā pana vatthudesanākiccaṃ natthi ullittāvalittaṃ kātuṃ",
  "tika-vin09t0:189_6": "vuttattā. “Ullittādibhāvo…pe… ‘chadanameva sandhāya vutto’ti yuttamidaṃ. Kasmāti",
  "tika-vin09t0:189_7": "ce? Yasmā mattikāmayabhittiṃ uṭṭhāpetvā upari ullittaṃ vā avalittaṃ vā ubhayaṃ vā",
  "tika-vin09t0:189_8": "bhittiyā ghaṭitaṃ karontassa āpatti eva vināpi bhittilepenā”ti likhitaṃ. Evamettha",
  "tika-vin09t0:189_9": "thambhatulāpiṭṭhasaṅghāṭādi niratthakaṃ siyā. Tasmā vicāretvāva gahetabbaṃ. “Uposathāgārampi",
  "tika-vin09t0:189_10": "bhavissati, ahampi vasissāmī”ti vā “bhikkhūhi vā sāmaṇerehi vā ekato vasissāmī”ti",
  "tika-vin09t0:189_11": "vā karontassa vaṭṭati eva. Kasmā? “Attuddesa”nti vuttattāti likhitaṃ.",
  "tika-vin09t0:190_0": "Idaṃ pana sikkhāpadaṃ catutthapārājikaṃ viya nidānāpekkhaṃ. Na hi vaggumudātīriyā",
  "tika-vin09t0:190_1": "bhikkhū sayameva attano asantaṃ uttarimanussadhammaṃ musāvādalakkhaṇaṃ pāpetvā bhāsiṃsu.",
  "tika-vin09t0:190_2": "Aññamaññañhi te uttarimanussadhammavaṇṇaṃ bhāsiṃsu. Na ca tāvatā pārājikavatthu hoti,",
  "tika-vin09t0:190_3": "tattakena pana lesena bhagavā taṃ vatthuṃ nidānaṃ katvā pārājikaṃ paññapesi, tathā",
  "tika-vin09t0:190_4": "idhāpi. Na hi nidāne “adesitavatthukāyo sārambhāyo aparikkamanāyo”ti vuttaṃ. “Appamāṇikāyo”ti",
  "tika-vin09t0:190_5": "pana vuttattā pamāṇamatikkamantassa saṅghādisesova nidānāpekkho. Tattha sārambhe",
  "tika-vin09t0:190_6": "aparikkamane saṅghādisesappasaṅgaṃ viya dissamānaṃ “vibhaṅgo taṃniyamako”ti vuttattā",
  "tika-vin09t0:190_7": "vibhaṅge na nivāreti. Tathā mahallake.",
  "tika-vin09t0:191_0": "Etthāha – kimatthaṃ mātikāyaṃ dukkaṭavatthu vuttaṃ, nanu vibhaṅge eva vattabbaṃ siyāti?",
  "tika-vin09t0:191_1": "Evametaṃ. Kiṃ nu bhikkhū abhinetabbā vatthudesanāya, tehi bhikkhūhi vatthu desetabbaṃ,",
  "tika-vin09t0:191_2": "kīdisaṃ? Anārambhaṃ saparikkamananti. Itarañhi “sārambhe ce bhikkhu vatthusmiṃ aparikkamane”ti",
  "tika-vin09t0:191_3": "evaṃ anuppasaṅgavasena āgatattā vuttaṃ. Yasmā vatthu nāma atthi sārambhaṃ aparikkamanaṃ,",
  "tika-vin09t0:191_4": "atthi anārambhaṃ saparikkamanaṃ, atthi sārambhaṃ saparikkamanaṃ, atthi anārambhaṃ",
  "tika-vin09t0:191_5": "aparikkamananti bahuvidhaṃ, tasmā bahuvidhattā vatthu desetabbaṃ anārambhaṃ saparikkamanaṃ,",
  "tika-vin09t0:191_6": "netaranti vuttaṃ hoti. Kimatthikā panettha vatthudesanāti ce? Garukāpattipaññāpanahetuparivajjanupāyattā.",
  "tika-vin09t0:191_7": "Vatthuadesanā hi garukāpattipaññāpanahetubhūtā. Garukāpattipaññāpanaṃ akataviññattigihipīḷājananaṃ,",
  "tika-vin09t0:191_8": "attadukkhaparadukkhahetubhūto ca sārambhabhāvoti ete vatthudesanāpadesena upāyena",
  "tika-vin09t0:191_9": "parivajjitā honti. Na hi bhikkhū akappiyakuṭikaraṇatthaṃ gihīnaṃ vā pīḷānimittaṃ,",
  "tika-vin09t0:191_10": "sārambhavatthukuṭikaraṇatthaṃ vā vatthuṃ desentīti. Honti cettha –",
  "tika-vin09t0:192": "“Dukkaṭassa hi vatthūnaṃ, mātikāya pakāsanā;",
  "tika-vin09t0:193": "Garukāpattihetūnaṃ, tesaṃ evaṃ pakāsitā.",
  "tika-vin09t0:194": "“Vatthussa desanupāyena, garukāpattihetuyo;",
  "tika-vin09t0:195": "Vajjitā honti yaṃ tasmā, sārambhādi jahāpita”nti.",
  "tika-vin09t0:196": "Kuṭikārasikkhāpadavaṇṇanā niṭṭhitā.",
  "tika-vin09t0:197": "7. Vihārakārasikkhāpadavaṇṇanā",
  "tika-vin09t0:198_0": "Kiriyāmattato samuṭṭhānabhāvato akiriyamevetaṃ. Taṃ desanāakaraṇavasena. Bhikkhū",
  "tika-vin09t0:198_1": "vā anabhineyyāti ettha vā-saddo avadhāraṇatthoti veditabbo. “Āyasmā channo cetiyarukkhaṃ",
  "tika-vin09t0:198_2": "chedāpesī”ti āgatattā idampi nidānāpekkhanti veditabbaṃ.",
  "tika-vin09t0:199": "Vihārakārasikkhāpadavaṇṇanā niṭṭhitā.",
  "tika-vin09t0:200": "8. Duṭṭhadosasikkhāpadavaṇṇanā",
  "tika-vin09t0:201_0": "“Kasmā mama vandanādīni…pe… ‘ghaṭiteyeva sīsaṃ etī’ti vuttattā antimavatthuajjhāpannakaṃ",
  "tika-vin09t0:201_1": "vandituṃ na vaṭṭatī”ti vadanti, taṃ na gahetabbaṃ. Parivārāvasāne upālipañcake “kati",
  "tika-vin09t0:201_2": "nu kho, bhante, avandiyā”tiādinā vuttapāḷiyaṃ avuttattā, “pacchā upasampannena pure",
  "tika-vin09t0:201_3": "upasampanno vandiyo”ti vuttattā ca, tasmā eva imissaṃ kaṅkhāvitaraṇiyaṃ “upasampannoti",
  "tika-vin09t0:201_4": "saṅkhyupagamana”nti vuttaṃ. Suttādhippāyo pana evaṃ gahetabbo – avandanto sāmīcippaṭikkhepasaṅkhātāya",
  "tika-vin09t0:201_5": "codanāya codeti nāmāti dassanatthaṃ vuttanti. Tasmā eva “ettāvatā ca codanā nāma",
  "tika-vin09t0:201_6": "hotī”ti vuttaṃ. Idha adhippetaṃ āpattiāpajjanākāraṃ dassetuṃ “‘kasmā mama vandanādīni",
  "tika-vin09t0:201_7": "na karosī’tiādi vutta”nti likhitaṃ.",
  "tika-vin09t0:202_0": "Katūpasampadanti yassa upasampadā ruhati, taṃ, paṇḍakādayo. Ṭhapanakkhettanti ettha",
  "tika-vin09t0:202_1": "sabbasaṅgāhikaṃ, puggalikañcāti duvidhaṃ pavāraṇāṭhapanaṃ. Tattha sabbasaṅgāhike",
  "tika-vin09t0:202_2": "“suṇātu me, bhante, saṅgho…pe… tevācikaṃ pavāre”ti su-kārato yāva re-kāro. Puggalikaṭhapane",
  "tika-vin09t0:202_3": "pana “saṅghaṃ, bhante, pavāremi…pe… passanto paṭī”ti saṃ-kārato yāva ayaṃ sabbapacchimo",
  "tika-vin09t0:202_4": "ṭi-kāro, etthantare ekapadepi ṭhapentena ṭhapitā hoti. Uposathe pana iminānusārena",
  "tika-vin09t0:202_5": "viseso veditabbo “kareyyā”ti re-kāre anatikkamante.",
  "tika-vin09t0:203": "Duṭṭhadosasikkhāpadavaṇṇanā niṭṭhitā.",
  "tika-vin09t0:204": "9. Aññabhāgiyasikkhāpadavaṇṇanā",
  "tika-vin09t0:205_0": "Aññabhāgo vā assa atthīti yathā suvaṇṇassedaṃ sovaṇṇamityatra suvaṇṇavā anena suvaṇṇo",
  "tika-vin09t0:205_1": "ityuccate. Taṃ paṭimāya sarīraṃ, silāputtakassa sarīranti ca nidassanaṃ. Chagalakassa",
  "tika-vin09t0:205_2": "“dabbo”ti dinnaṃ nāmaṃ “deso”ti vuccati. Kasmā? Theraṃ anuddhaṃsetuṃ therassāpi apadisitabbattā.",
  "tika-vin09t0:205_3": "Aññampi vatthuṃ na theraṃyeva. Lissati silissati vohāramattenevana atthato. Īsakaṃ",
  "tika-vin09t0:205_4": "allīyatīti lesoti adhippāyo. Lisaselachakolaallībhāve. Tena vuttaṃ “īsakaṃ allīyatīti",
  "tika-vin09t0:205_5": "leso”ti. Yasmā desalesā atthato ninnānākaraṇaṃ, tasmā “kiñcidesaṃ lesamattaṃ upādāyā”ti",
  "tika-vin09t0:205_6": "padaṃ uddharitvā “dasa lesā jātileso”tiādi padabhājane vuttaṃ.",
  "tika-vin09t0:206_0": "Aṭṭhuppattivaseneva āvibhūtanti ettha kiñca bhiyyo aniyamattā. Na hi mettiyabhūmajakānaṃ",
  "tika-vin09t0:206_1": "viya aññesaṃ sabbesampi “chagalakamevettha aññabhāgiyaṃ adhikaraṇaṃ hoti, aññaṃ gomahiṃsādikampi",
  "tika-vin09t0:206_2": "hoti, na ca mettiyabhūmajakā viya sabbepi nāmalesamattameva upādiyanti, aññampi jātilesādiṃ",
  "tika-vin09t0:206_3": "upādiyanti, tasmā aniyamattā na vibhattaṃ. Kiñca bhiyyo tathāvutte chagalakasseva",
  "tika-vin09t0:206_4": "aññabhāgiyatā sambhavati, na aññassa, yena sova dassito. Leso ca nāma lesova, na",
  "tika-vin09t0:206_5": "jātiādi, yena sova dassitoti evaṃ micchāgāhappasaṅgatoti veditabbaṃ. Idha ca…pe…",
  "tika-vin09t0:206_6": "saññinopīti imasmiṃ sikkhāpade ca amūlakasikkhāpade cāti attho.",
  "tika-vin09t0:207": "Aññabhāgiyasikkhaṃ yo, neva sikkhati yuttito;",
  "tika-vin09t0:208": "Gacche vinayaviññūhi, aññabhāgiyataṃva so. ;",
  "tika-vin09t0:209": "Aññabhāgiyasikkhāpadavaṇṇanā niṭṭhitā.",
  "tika-vin09t0:210": "11. Bhedānuvattakasikkhāpadavaṇṇanā",
  "tika-vin09t0:211": "Tiṇṇaṃ uddhaṃ kammārahā…pe… karotīti ettha “ime cattāro”ti vā “imañca imañcā”ti vā vatvā kātuṃ na vaṭṭatīti likhitaṃ.",
  "tika-vin09t0:212": "Bhedānuvattakasikkhāpadavaṇṇanā niṭṭhitā.",
  "tika-vin09t0:213": "12. Dubbacasikkhāpadavaṇṇanā",
  "tika-vin09t0:214": "Dukkhena vattabbo dubbaco. Vuccamāno na sahati.",
  "tika-vin09t0:215": "Dubbacasikkhāpadavaṇṇanā niṭṭhitā.",
  "tika-vin09t0:216": "Nigamanavaṇṇanā",
  "tika-vin09t0:217_0": "“Nāmamattavasenā”ti pāṭho. “Nāmagottavasenā”ti likhitaṃ. Idaṃ vuttaṃ hoti – “ayaṃ",
  "tika-vin09t0:217_1": "kiriyā bhikkhūnaṃ kātuṃ na vaṭṭatī”ti jānitvā sace chādeti, channāva hotīti attho.",
  "tika-vin09t0:217_2": "Sabhāgamattamevāti averisabhāgamattamevāti adhippāyo.",
  "tika-vin09t0:218_0": "Vatthu ceva gottañcāti ettha vatthūti vītikkamanaṃ asucimuccanaṃ. Gottanti gaṃ tāyatīti",
  "tika-vin09t0:218_1": "gottaṃ, sajātito aññattha gantuṃ adatvā gaṃ buddhiṃ, vacanañca tāyatīti attho. Vatthu",
  "tika-vin09t0:218_2": "ca sajātimeva gacchati. Sajāti nāmettha aññehi visiṭṭhāvisiṭṭhabhūtā kiriyā, na kāyasaṃsaggādi.",
  "tika-vin09t0:218_3": "Nāmañceva āpatti cāti ettha āpattīti vītikkamenāpannāpattiyā nāmaṃ.",
  "tika-vin09t0:219_0": "Puna āgatāgatānaṃ bhikkhūnaṃ ārocentenāti ettha dvinnaṃ ārocentena “āyasmantā dhārentu”tiṇṇaṃ",
  "tika-vin09t0:219_1": "vā atirekānaṃ vā ārocentena “āyasmanto dhārentū”ti evaṃ ārocanavidhānaṃ veditabbaṃ.",
  "tika-vin09t0:219_2": "Vattabhedañca ratticchedañca akatvāti ettha ṭhapetvā navakataraṃ pārivāsikaṃ avasesānaṃ",
  "tika-vin09t0:219_3": "antamaso mūlāyapaṭikassanārahādīnampi abhivādanādisādiyane, paṭipāṭiyā nisīdane,",
  "tika-vin09t0:219_4": "ovadane, kammikānaṃ garahaṇe cātiādīsu vattabhedo hoti. Dassanasavanavisayesu anārocane",
  "tika-vin09t0:219_5": "ca bhikkhūhi ekacchanne vasane ca ajānantasseva vihāre bhikkhūnaṃ āgantvā gamane",
  "tika-vin09t0:219_6": "cātiādīsu ratticchedo hoti. Nānāsaṃvāsakehi vinayakammābhāvato tesaṃ anārocane ratticchedo",
  "tika-vin09t0:219_7": "na hoti. “Dve leḍḍupāte atikkamitvā”ti vacanato anto na vaṭṭati. Nikkhittavatteneva",
  "tika-vin09t0:219_8": "hutvā vicarantena yassa santike pubbe samādiyitvā ārocitaṃ, tassāpi santike pacchā",
  "tika-vin09t0:219_9": "nikkhipanakāle ārocetvāva nikkhipitabbaṃ. Tasmā puna samādānakālepi so ce tato gacchati,",
  "tika-vin09t0:219_10": "taṃ divasaṃ agantvā divā ārocetvāpi yadi evaṃ atītadivasaṃ hoti, “aruṇe uṭṭhite tassa",
  "tika-vin09t0:219_11": "santike ārocetvā vattaṃ nikkhipitvā vihāraṃ gantabbanti tassa santike ārocetvā vattaṃ",
  "tika-vin09t0:219_12": "nikkhipitabba”nti vuttaṃ. Apica “vihāraṃ gantvā yaṃ sabbapaṭhamaṃ bhikkhuṃ passati,",
  "tika-vin09t0:219_13": "tassa ārocetvā nikkhipitabba”nti vuttaṃ. Sace ratticchedo hoti, vihārasīmāpariyāpannānaṃ",
  "tika-vin09t0:219_14": "sabbesaṃ ārocetabbaṃ siyā. “Tassa ārocetvā”ti idaṃ pana pubbe anārocitaṃ sandhāya",
  "tika-vin09t0:219_15": "vattabhedarakkhaṇatthaṃ vuttaṃ. Tasmā eva samantapāsādikāyaṃ evaṃ vuttaṃ “aññaṃ vihārato",
  "tika-vin09t0:219_16": "nikkhantaṃ vā āgantukaṃ vā”ti.",
  "tika-vin09t0:220_0": "Suddhantaparivāse pana sace “māsamattaṃ asuddhomhī”ti aggahesi, parivasanto puna",
  "tika-vin09t0:220_1": "ūnaṃ vā adhikaṃ vā sanniṭṭhānaṃ karoti, tattakampi parivasitabbameva, parivāsadānakiccaṃ",
  "tika-vin09t0:220_2": "natthi. Ayañhi suddhantaparivāso nāma uddhampi ārohati, heṭṭhāpi orohati. Idamassa lakkhaṇaṃ.",
  "tika-vin09t0:221_0": "Samodahitvāti mūlāpattiṭṭhāne ṭhapetvā, pakkhipitvāti attho. Appaṭicchannā ce antarāpatti,",
  "tika-vin09t0:221_1": "mūlāya paṭikassanaṃ akatvā pubbe gahitaparivāseneva parivasitabbaṃ. Yo pana āpattiṃ",
  "tika-vin09t0:221_2": "āpajjitvā vibbhamitvā puna upasampanno hutvāpi paṭicchādeti, yo ca pubbe paṭicchādetvā",
  "tika-vin09t0:221_3": "pacchā na paṭicchādeti, yo ca ubhayattha paṭicchādeti, sabbesaṃ paṭicchannadivasavasena",
  "tika-vin09t0:221_4": "parivāso dātabbo. “Purimasmiṃ āpattikkhandhe vā”ti ca “pacchimasmiṃ āpattikkhandhe",
  "tika-vin09t0:221_5": "vā”ti ca pāḷiyaṃ vuttattā dve bhikkhū visuddhikaṃ āpannā honti, te suddhikadiṭṭhino",
  "tika-vin09t0:221_6": "honti. Eko chādeti, eko na chādeti. Yo chādeti, so dukkaṭaṃ desāpetabbo. “Ubhopi",
  "tika-vin09t0:221_7": "yathādhammaṃ kārāpetabbā”ti vacanato yaṃ kañci āpattiṃ chādetvā dukkaṭaṃ āpajjatīti veditabbo.",
  "tika-vin09t0:222_0": "Tesu gatesu vā agatesu vā purimanayeneva paṭipajjitabbanti ettha ūne gaṇe caraṇaṃ,",
  "tika-vin09t0:222_1": "anuṭṭhahanaṃ ekarattampi gaṇena vippavāsaṃ, sace rattiyā ekakkhaṇena saṅgho vasati,",
  "tika-vin09t0:222_2": "sace so pure aruṇameva kenaci karaṇīyena gatoti etthapi mānattepi evaṃ jāte. “Ayañca",
  "tika-vin09t0:222_3": "yasmā gaṇassa ārocetvā, bhikkhūnañca atthibhāvaṃ sallakkhetvāva vasi, tenassa ūne",
  "tika-vin09t0:222_4": "gaṇe caraṇadoso vā vippavāso vā na hotī”ti samantapāsādikāyaṃ vuttaṃ. Tasmā tena",
  "tika-vin09t0:222_5": "ārocite muhuttampi nisīditvā gatepi vippavāso natthi. Pārivāsikassa, ukkhittakassa",
  "tika-vin09t0:222_6": "ca pakatattena tasmiṃ vasanaṃ udakapātena vāritaṃ, tasmā nānūpacārepi ekacchanne na vaṭṭati.",
  "tika-vin09t0:223_0": "Idāni pāṭhavicāraṇā veditabbā – “nava paṭhamāpattikā cattāro yāvatatiyakā”ti idaṃ",
  "tika-vin09t0:223_1": "sabhāvaniyamavacanaṃ. Tena vuṭṭhānaṃ aniyamanti dasseti. Ekaccāpattivuṭṭhānañhi kammatopi",
  "tika-vin09t0:223_2": "hoti akammatopi, na evaṃ āpajjananti vuttaṃ hoti. Aññataraṃ vā aññataraṃ vāti tesaṃ",
  "tika-vin09t0:223_3": "dvidhā bhinnānampi vuṭṭhānakkamabhedābhāvadīpakavacanaṃ. Yāvatīhaṃ, tāvatīhanti ettha",
  "tika-vin09t0:223_4": "ahaparicchedo aruṇavasena. “Jāna”nti iminā jānanappaṭicchannassa akāmā parivatthabbanti",
  "tika-vin09t0:223_5": "dasseti. Tena bhikkhunā akāmā parivatthabbanti tena bhikkhunā vasatā akāmā parivatthabbaṃ,",
  "tika-vin09t0:223_6": "na parivattitaliṅgenāti dassanatthaṃ vuttaṃ. Parivutthaparivāsenāti ādimhi parivutthaparivāseneva",
  "tika-vin09t0:223_7": "parivāsato uttari itivārena ādito bhikkhunāva chārattaṃ, parivattitaliṅgena uddhampi",
  "tika-vin09t0:223_8": "bhikkhumānattāya paṭipajjitabbaṃ, na parivāse viya tappaccayā aciṇṇamānatto. Ciṇṇamānattova",
  "tika-vin09t0:223_9": "abbhetabbo, na itaro, na parivāse viya mānattārahe, pakkhamānattañca carantiyā bhikkhuniyā",
  "tika-vin09t0:223_10": "liṅgaṃ parivattātikkame sati ciṇṇamānatto bhikkhu hoti, puna bhikkhumānattaṃ gahetvā",
  "tika-vin09t0:223_11": "ciṇṇamānattova bhikkhu abbhetabboti dasseti.",
  "tika-vin09t0:224_0": "Yattha siyāti yassaṃ samānasaṃvāsakasīmāyampi vīsatigaṇo bhikkhusaṅgho atthi. Ekenapi",
  "tika-vin09t0:224_1": "ce ūno vīsatigaṇoti na yujjati, ūno ce. Na hi vīsatigaṇo, saṅgho ce ūno. Tasmā “ekenapi",
  "tika-vin09t0:224_2": "ce ūno saṅgho”ti ettakameva vattabbanti ce? Na, catuvaggapañcavaggadasavaggappasaṅganivāraṇappayojanato.",
  "tika-vin09t0:224_3": "Tasmā vīsativaggo bhikkhusaṅgho ce bhikkhunā ekenapi ūno, naṭṭho daṭṭhabbo. Keci",
  "tika-vin09t0:224_4": "pana vinaye appakataññuno “yathā atirekacatuvaggopi saṅgho catuvaggakaraṇīye kamme",
  "tika-vin09t0:224_5": "‘catuvaggo’ti vuccati, tathā pañcavaggadasavaggakaraṇīye kamme atirekapañcavaggadasavaggopi",
  "tika-vin09t0:224_6": "‘pañcavaggadasavaggo’ti vuccati. Tasmā ūnopi catuvaggapañcavaggadasavaggavīsativaggovā”ti",
  "tika-vin09t0:224_7": "maññeyyuṃ, tesaṃ maññanānivāraṇatthaṃ “ekenapi ce ūno”tiādi vuttaṃ. Atha vā vīsati",
  "tika-vin09t0:224_8": "bhikkhusaṅgho ce, ṭhapetvā ekenapi ce ūno appakatatto, taṃ ṭhapetvā ekenapi ceti",
  "tika-vin09t0:224_9": "evamettha attho daṭṭhabbo. Ayaṃ tattha sāmīcīti vacanaṃ yaṃ vuttaṃ sabbattha “tassa",
  "tika-vin09t0:224_10": "āpattiyā parivāsaṃ deti, mūlāya paṭikassati, mānattaṃ deti, abbhetī”ti, tassa āvibhāvakaraṇatthaṃ",
  "tika-vin09t0:224_11": "vuttanti veditabbaṃ. Tena tesu ayaṃ yathāvuttā sāmīci niyatā icchitabbā, na rājasikkhāpadādīsu",
  "tika-vin09t0:224_12": "viya aniyatā. Tattha hi kenaci antarāyena taṃ sāmīcimakarontepi anāpattīti dīpitaṃ hoti.",
  "tika-vin09t0:225": "Saṅghādisesavaṇṇanā niṭṭhitā.",
  "tika-vin09t0:226": "Aniyatakaṇḍaṃ",
  "tika-vin09t0:227": "1. Paṭhamāniyatasikkhāpadavaṇṇanā",
  "tika-vin09t0:228_0": "Aniyate āditova idaṃ pakiṇṇakaṃ. Seyyathidaṃ – idaṃ aniyatakaṇḍaṃ nippayojanaṃ tattha",
  "tika-vin09t0:228_1": "apubbābhāvatoti ce? Na, garukalahukabhedabhinnāpattiropanāropanakkamalakkhaṇadīpanappayojanato.",
  "tika-vin09t0:228_2": "Ettha hi “sā ce evaṃ vadeyya ‘ayyo mayā…pe… so ca taṃ paṭijānāti, āpattiyā kāretabbo”’tiādinā",
  "tika-vin09t0:228_3": "āpattiyā garukāya, lahukāya ca āropanakkamalakkhaṇaṃ, “na kāretabbo”ti iminā anāropanakkamalakkhaṇañca",
  "tika-vin09t0:228_4": "dassitaṃ. Lakkhaṇadīpanato ādimhi, ante vā uddisitabbanti ce? Na, asambhavato. Kathaṃ",
  "tika-vin09t0:228_5": "na tāva ādimhi sambhavati, yesamidaṃ lakkhaṇaṃ, tesaṃ sikkhāpadānaṃ adassitattā.",
  "tika-vin09t0:228_6": "Na ante garukamissakattā. Tasmā garukalahukānaṃ majjhe eva uddisitabbataṃ arahati",
  "tika-vin09t0:228_7": "ubhayamissakattā. Yā tattha pācittiyasaṅkhātā lahukāpatti dassitā, sāpi garukāti",
  "tika-vin09t0:228_8": "kathitā. Tenevāha “methunadhammasannissitakilesasaṅkhātena rahassādenā”tiādi. Tasmā",
  "tika-vin09t0:228_9": "garukānaṃ eva anantaraṃ uddiṭṭhantipi eke. Evaṃ sati paṭhamāniyatamevālaṃ tāvatā",
  "tika-vin09t0:228_10": "lakkhaṇadīpanasiddhito, kiṃ dutiyenāti ce? Na, okāsaniyamapaccayamicchāgāhanivāraṇappayojanato.",
  "tika-vin09t0:228_11": "“Paṭicchanne āsane alaṃkammaniye”ti okāsaniyamato hi tabbiparīte okāse idaṃ lakkhaṇaṃ",
  "tika-vin09t0:228_12": "na vikappitanti micchāgāho hoti. Taṃnivāraṇato dutiyāniyatampi sātthakamevāti adhippāyo.",
  "tika-vin09t0:228_13": "Kasmā? Okāsabhedato, rahobhedadīpanato, rahonisajjassādabhedadīpanato. Okāsaniyamabhāve",
  "tika-vin09t0:228_14": "ca rahonisajjassādabhedo jāto. Dvinnaṃ rahonisajjasikkhāpadānaṃ nānāttajānanañca",
  "tika-vin09t0:228_15": "siyā tathā kāyasaṃsaggabhedadīpanato. Nālaṃ kammaniyepi hi okāse appaṭicchanne, paṭicchannepi",
  "tika-vin09t0:228_16": "vā nisinnāya vātapānakavāṭacchiddādīhi nikkhantakesādiggahaṇena kāyasaṃsaggo labbhatīti",
  "tika-vin09t0:228_17": "evamādayopi nayā vitthārato veditabbā.",
  "tika-vin09t0:229_0": "Tatridaṃ mukhamattanidassanaṃ – okāsabhedatoti alaṃkammaniyanālaṃkammaniyabhedato.",
  "tika-vin09t0:229_1": "Paṭicchannampi hi ekaccaṃ nālaṃkammaniyaṃ vātapānādinā antaritattā, ubhayappaṭicchannampi",
  "tika-vin09t0:229_2": "ekaccaṃ nālaṃkammaniyaṃ vijānataṃ ajjhokāsattā. Rahobhedadīpanatoti ettha rahabhāvasāmaññepi",
  "tika-vin09t0:229_3": "raho dvidhā paṭicchannāpaṭicchannabhedatoti adhippāyo. Rahonisajjassādabhedadīpanatoti",
  "tika-vin09t0:229_4": "methunassādavasena nisajjā, duṭṭhullassādavasena nisajjāti tādisassa bhedassa dīpanatoti",
  "tika-vin09t0:229_5": "attho. “Idha āgatanayattā bhikkhunipātimokkhe idaṃ kaṇḍaṃ parihīnanti veditabba”nti",
  "tika-vin09t0:229_6": "vadanti. “Aṭṭhuppattiyā tattha anuppannattā”ti eke, taṃ anekantabhāvadīpanato ayuttaṃ.",
  "tika-vin09t0:229_7": "Sabbabuddhakāle hi bhikkhūnaṃ pañca, bhikkhunīnaṃ cattāro ca uddesā santi. Pātimokkhuddesapaññattiyā",
  "tika-vin09t0:229_8": "asādhāraṇattā tattha niddiṭṭhasaṅghādisesapācittiyānanti eke. Tāsañhi bhikkhunīnaṃ",
  "tika-vin09t0:229_9": "ubbhajāṇumaṇḍalika -aṭṭhavatthuka -vasena kāyasaṃsaggaviseso pārājikavatthu, “hatthaggahaṇaṃ",
  "tika-vin09t0:229_10": "vā sādiyeyya, kāyaṃ vā tadatthāya upasaṃhareyyā”ti vacanato sādiyanampi, “santiṭṭheyya",
  "tika-vin09t0:229_11": "vā”ti vacanato ṭhānampi, “saṅketaṃ vā gaccheyyā”ti vacanato gamanampi, “channaṃ vā",
  "tika-vin09t0:229_12": "anupaviseyyā”ti vacanato paṭicchannaṭṭhānappavesopi hoti, tathā “rattandhakāre appadīpe,",
  "tika-vin09t0:229_13": "paṭicchanne okāse ajjhokāse ekenekā santiṭṭheyya vā sallapeyya vā”ti vacanato duṭṭhullavācāpi",
  "tika-vin09t0:229_14": "pācittiyavatthukanti katvā tāsaṃ aññathā aniyatakaṇḍassa avattabbatāpattito na vuttanti",
  "tika-vin09t0:229_15": "tesaṃ adhippāyo. Pakiṇṇakaṃ.",
  "tika-vin09t0:230_0": "“Desanāvuṭṭhānagāminīnaṃ āpattīnaṃ vasena alajjiādayo lajjīnaṃ codessantī”ti āgatattā",
  "tika-vin09t0:230_1": "lajjipaggahatthāya patirūpāyapi upāsikāya vacanena akatvā bhikkhusseva paṭiññāya",
  "tika-vin09t0:230_2": "kātabbanti āpattiyo pana lakkhaṇadassanatthaṃ paññattaṃ vitthāranayameva gahetvā",
  "tika-vin09t0:230_3": "vattuṃ yuttaṃ “ime kho panāyasmanto dve aniyatā dhammā”ti uddesadassanattāti likhitaṃ.",
  "tika-vin09t0:230_4": "Sotassa rahoti ettha rahoti vacanasāmaññato vuttaṃ. Duṭṭhullasāmaññato duṭṭhullārocanappaṭicchādanasikkhāpadesu",
  "tika-vin09t0:230_5": "pārājikavacanaṃ viya. Tasmā “cakkhusseva pana raho ‘raho’ti idha adhippeto”ti vuttaṃ.",
  "tika-vin09t0:230_6": "Kathaṃ paññāyatīti ce? “Mātugāmo nāma…pe… antamaso tadahujātāpi dārikā”ti vuttattā",
  "tika-vin09t0:230_7": "duṭṭhullobhāsanaṃ idha nādhippetanti dīpitamevāti. Antodvādasahatthepīti pi-saddena",
  "tika-vin09t0:230_8": "apihitakavāṭassa gabbhassa dvāre nisinnopīti attho. Acelakavagge rahopaṭicchannāsanasikkhāpade",
  "tika-vin09t0:230_9": "“yo koci viññū puriso dutiyo hotī”ti imassa anurūpato “itthīnaṃ pana satampi anāpattiṃ",
  "tika-vin09t0:230_10": "na karotiyevā”ti vuttaṃ. “Alaṃkammaniyeti sakkā hoti methunaṃ dhammaṃ paṭisevitu”nti",
  "tika-vin09t0:230_11": "vibhaṅge vacanato rahonisajjassādo cettha methunadhammasannissitakileso, na dutiye",
  "tika-vin09t0:230_12": "viya duṭṭhullavācassādakileso. Tasmā ca paññāyati sotassa raho nādhippetoti.",
  "tika-vin09t0:231_0": "Tiṇṇaṃ dhammānaṃ aññatarena vadeyyāti rahonisajjasikkhāpadavasena nisinnassa tassānusārena",
  "tika-vin09t0:231_1": "pācittiyameva avatvā pārājikasaṅghādisesāyapi āpattiyā bhedadassanatthaṃ vuttaṃ.",
  "tika-vin09t0:231_2": "Puna āpattippaṭijānanaṃ avatvā kasmā “nisajjaṃ bhikkhu paṭijānamāno”ti vatthuppaṭijānanaṃ",
  "tika-vin09t0:231_3": "vuttanti? Vuccate – āpattiyā codite vinayadharena “kismiṃ vatthusmi”nti pucchite",
  "tika-vin09t0:231_4": "cuditakena “imasmiṃ vatthusmi”nti vutte vinayadharena “īdisaṃ nāma akāsī”ti pucchite",
  "tika-vin09t0:231_5": "so vatthuṃ paṭijānamānova kāretabboti dassanatthaṃ “nisajjaṃ bhikkhu paṭijānamāno”ti",
  "tika-vin09t0:231_6": "vuttaṃ. Yadi evaṃ nisajjaṃ paṭijānamānopi āpattiyāva kāretabboti? Anurūpameva. Evaṃ",
  "tika-vin09t0:231_7": "pana gahetabbaṃ – tiṇṇampi āpattīnaṃ vatthūni aggahetvā idha sikkhāpadavasena nisajjameva",
  "tika-vin09t0:231_8": "vuttaṃ. Tasmiṃ gahitepi hi āpatti gahitāva hotīti. Yena vā sāti ettha vā-saddo “tena",
  "tika-vin09t0:231_9": "so bhikkhu kāretabbo vā”ti yojetabbo. So ca vikappattho. Tasmā “kāretabbo vā paṭijānamāno,",
  "tika-vin09t0:231_10": "na vā kāretabbo appaṭijānamāno”ti attho. Tena vuttaṃ “paṭijānamāno vā”tiādi. Rahonisajjasikkhāpadavasena",
  "tika-vin09t0:231_11": "nisajjapaccayā āpattiyā vuttattā sesesupi sesasikkhāpadavasena āpatti gahetabbā.",
  "tika-vin09t0:231_12": "“Samuṭṭhānādīni paṭhamapārājikasadisānevā”ti vuttattā idha duṭṭhullobhāsanassa anadhippetabhāvo veditabbo.",
  "tika-vin09t0:232": "Paṭhamāniyatasikkhāpadavaṇṇanā niṭṭhitā.",
  "tika-vin09t0:233": "2. Dutiyāniyatasikkhāpadavaṇṇanā",
  "tika-vin09t0:234_0": "Saṅghādisesena vāti kāyasaṃsaggaduṭṭhullobhāsanena. Tasmā evaṃ kāyasaṃsaggavāro pāḷiyampi",
  "tika-vin09t0:234_1": "vutto. Anandho abadhiroti anandho kāyasaṃsaggaṃ passati, abadhiro duṭṭhullaṃ suṇāti,",
  "tika-vin09t0:234_2": "tasmā eva adinnādānasadisānevāti vutta”nti likhitaṃ. Ettha ca kāyavācācittato samuṭṭhānaṃ",
  "tika-vin09t0:234_3": "kathanti ce? Kāyasaṃsaggañhi samāpajjanto duṭṭhullampi bhaṇati, duṭṭhullaṃ bhaṇanto",
  "tika-vin09t0:234_4": "nisīdati cāti sambhavati, duṭṭhullameva vā sandhāya vuttaṃ. Tañhi adinnādānasamuṭṭhānanti.",
  "tika-vin09t0:235": "Yo desanaṃ sabbavidūpamova;",
  "tika-vin09t0:236": "Nānānayākāravicittabhedaṃ;",
  "tika-vin09t0:237": "Ñātuṃ upāyāna mano satimā;",
  "tika-vin09t0:238": "Taṃ lābhahetuṃ na karoti puññanti.",
  "tika-vin09t0:239": "Dutiyāniyatasikkhāpadavaṇṇanā niṭṭhitā.",
  "tika-vin09t0:240": "Aniyatavaṇṇanā niṭṭhitā.",
  "tika-vin09t0:241": "Nissaggiyakaṇḍaṃ",
  "tika-vin09t0:242": "1. Cīvaravaggo",
  "tika-vin09t0:243": "1. Kathinasikkhāpadavaṇṇanā",
  "tika-vin09t0:244": "Nissaggiyakaṇḍe tiṇṇaṃ kathinasikkhāpadānaṃ, vassikasāṭikaaccekacīvarasāsaṅkasikkhāpadānañca ekadesanāya tathākiṇṇāpattikkhandhāva veditabbā –",
  "tika-vin09t0:245": "Kathinaṃ yassa cattāro, sahajā samayadvayaṃ;",
  "tika-vin09t0:246": "Channaṃ sikkhāpadānañca, ekadesavinicchayo.",
  "tika-vin09t0:247_0": "Tattha kathinanti “saṅghassa anumodanāya, gaṇassa anumodanāya, puggalassa atthārā",
  "tika-vin09t0:247_1": "saṅghassa atthataṃ hoti kathina”nti vacanato tesaṃyeva anumodanādidhammānaṃ saṅgaho",
  "tika-vin09t0:247_2": "kathinaṃ nāma. Yathāha “kathinaṃ jānitabbanti tesaññeva dhammānaṃ saṅgaho samavāyo",
  "tika-vin09t0:247_3": "nāmaṃ nāmakamma”ntiādi. Tasmā kathinanti idaṃ bahūsu dhammesu nāmamattaṃ, na paramatthato",
  "tika-vin09t0:247_4": "eko dhammo. Ko panassa atthāroti? Tadekadesova khīrassa dhārā viya. Yathā cāha “atthāro",
  "tika-vin09t0:247_5": "ekena dhammena saṅgahito vacībhedenā”ti. Sahajā nāma aṭṭha mātikā, dve palibodhā,",
  "tika-vin09t0:247_6": "pañcānisaṃsāti ime pannarasa dhammā. Samayadvayaṃ nāma kathinatthārasamayo, cīvarasamayo",
  "tika-vin09t0:247_7": "cāti. Tattha kathinatthārasamayo vassānassa pacchimo māso. Cīvarasamayo nāma anatthate",
  "tika-vin09t0:247_8": "kathine ayaṃ kattikamāso, atthate cattāro hemantikā cāti pañca māsā.",
  "tika-vin09t0:248_0": "Tattha aṭṭha mātikā nāma pakkamanantikādayo. Tā sabbāpi atthārena ekato uppajjanti",
  "tika-vin09t0:248_1": "nāma. Tabbhāvabhāvitāya atthāre sati uddhāro sambhavati. Tattha kathinatthārena ekuppādā",
  "tika-vin09t0:248_2": "ekanirodhā antarubbhāro sahubbhāro, avasesā kathinubbhārā ekuppādā, nānānirodhā ca.",
  "tika-vin09t0:248_3": "Tattha ekanirodhāti atthārena saha nirodhā, antarubbhārasahubbhārānaṃ uddhārābhāvo",
  "tika-vin09t0:248_4": "ekakkhaṇe hotīti attho. Sesā nānā nirujjhanti nāma. Tesu hi uddhārabhāvaṃ pattesupi",
  "tika-vin09t0:248_5": "atthāro tiṭṭhati evāti aṭṭhakathāyaṃ atthavibhāvanā. Sace atthate kathine bhikkhusmiṃ",
  "tika-vin09t0:248_6": "sāpekkhe tamhā āvāsā pakkamante saṅgho antarubbhāraṃ karoti, tassa bhikkhuno paṭhamameva",
  "tika-vin09t0:248_7": "mūlāvāse niṭṭhitacīvarapalibodhābhāvepi sati antarubbhāre palibodho chijjati satipi",
  "tika-vin09t0:248_8": "sāpekkhatāya saussāhattā. Iminā pariyāyena pakkamanantiko kathinuddhāro atthārena",
  "tika-vin09t0:248_9": "ekuppādo nānānirodho hoti. Tathā antarubbhāre sati suṇantassāpi yāva cīvaraniṭṭhānaṃ",
  "tika-vin09t0:248_10": "na gacchati, tāva parihārasambhavato niṭṭhānantiko. Yāva sanniṭṭhānaṃ na gacchati,",
  "tika-vin09t0:248_11": "tāva parihārasambhavato sanniṭṭhānantiko. Yāva na nassati, tāva parihārasambhavato",
  "tika-vin09t0:248_12": "nāsanantiko. Yāva na suṇāti, tāva parihārasambhavato savanantiko. Yāva cīvarāsā na",
  "tika-vin09t0:248_13": "chijjati, tāva parihārasambhavato āsāvacchediko. Yāva sīmaṃ nātikkamati, tāva parihārasambhavato",
  "tika-vin09t0:248_14": "sīmātikkantiko. Atthārena ekuppādo nānānirodho hotīti veditabbo.",
  "tika-vin09t0:249_0": "Tattha antarubbhārasahubbhārā dve antosīmāyaṃ eva sambhavanti, na bahisīmāyaṃ. Pakkamanasavanasīmātikkantikā",
  "tika-vin09t0:249_1": "bahisīmāyameva sambhavanti, na antosīmāyaṃ. Niṭṭhānasaaāṭṭhānāsāvacchedikā antosīmāyañceva",
  "tika-vin09t0:249_2": "bahisīmāyañca. Antarubbhāro saṅghāyatto, pakkamananiṭṭhānasanniṭṭhānasīmātikkantikā",
  "tika-vin09t0:249_3": "puggalādhīnā, sesā tadubhayaviparītā.",
  "tika-vin09t0:250_0": "Tattha “niṭṭhitacīvarasmi”nti iminā cīvarapalibodhābhāvameva dīpeti. Na āvāsapalibodhābhāvaṃ.",
  "tika-vin09t0:250_1": "“Ubbhatasmiṃ kathine”ti iminā ubhayapalibodhābhāvaṃ dīpeti, tasmā ubhayapalibodhābhāvadīpanatthaṃ",
  "tika-vin09t0:250_2": "tadeva vattabbanti ce? Na, visesattā. Kathaṃ? Kāmañcetaṃ tasmā “ubbhatasmiṃ kathine”ti",
  "tika-vin09t0:250_3": "kesañci kathinuddhārānaṃ nānānirodhattā, saṅghapuggalādhīnānadhīnattā ca antobahiubhayasīmāsu",
  "tika-vin09t0:250_4": "niyamāniyamato ca ubbhatasmiṃ kathine saṅghassa, na puggalassa ubbhataṃ hoti, tathāpi",
  "tika-vin09t0:250_5": "“ubbhatasmiṃ kathine”ti idaṃ sāmaññavacanaṃ. Tasmā “niṭṭhitacīvarasmi”nti iminā niyameti.",
  "tika-vin09t0:251_0": "Kiṃ vuttaṃ hoti – saṅghassa antarubbhārena ubbhatasmiṃ kathine acchinnacīvarapalibodho",
  "tika-vin09t0:251_1": "bahisīmāgato pacchā gantvā attano sīmāgato aniṭṭhitacīvaro ānisaṃsaṃ labhati evāti",
  "tika-vin09t0:251_2": "katvā “niṭṭhitacīvarasmi”nti vuttanti veditabbaṃ. Tattha āvāsapalibodho nāma vasati",
  "tika-vin09t0:251_3": "vā tasmiṃ āvāse, sāpekkho vā pakkamati. Cīvarapalibodho nāma cīvaraṃ akataṃ vippakataṃ,",
  "tika-vin09t0:251_4": "cīvarāsānupacchinnā, tabbiparītena apalibodho veditabbo. Tattha anatthatakathinānaṃ",
  "tika-vin09t0:251_5": "cīvarakālasamaye niyamato cattāro ānisaṃsā labbhanti, asamādānacāro aniyamato. Tena",
  "tika-vin09t0:251_6": "sāsaṅkasikkhāpadaṃ vuttaṃ. Kathaṃ cattāro niyatāti ce? “Cīvarakālasamayo nāma anatthate",
  "tika-vin09t0:251_7": "kathine vassānassa pacchimo māso”ti vacanato anatthatakathinānaṃ tasmiṃ māse yāvadatthacīvaraṃ",
  "tika-vin09t0:251_8": "siddhaṃ, tathā tatiyakathinasikkhāpade akālacīvaraṃ nāma piṭṭhisamayato paṭṭhāya",
  "tika-vin09t0:251_9": "taṃ paṭiggahetvā saṅghato labhitabbaṃ ce, yāva cīvarakālasamayaṃ nikkhipitvā bhājetvā",
  "tika-vin09t0:251_10": "gahetabbaṃ. Puggalikaṃ ce, vassānassa chaṭṭhapakkhassa pañcamito paṭṭhāya yāva cīvarakālasamayaṃ",
  "tika-vin09t0:251_11": "anadhiṭṭhitaṃ avikappitaṃ vaṭṭati accekacīvarasikkhāpadena anuññātattā, na tato paraṃ.",
  "tika-vin09t0:251_12": "Tadā uppannacīvarassa paṭisiddhattā paṭhamakathinena. Tattha aṭṭhakathāyaṃ vuttanayo",
  "tika-vin09t0:251_13": "saṅghikaṃ sandhāya, tathā porāṇagaṇṭhipade cāti veditabbaṃ.",
  "tika-vin09t0:252_0": "Paṭhamakathine paṭhamapaññattiyā, avisesena vā ekādasame divase āpatti. Vassānassa",
  "tika-vin09t0:252_1": "hi antonivāraṇatthaṃ aṭṭhakathāya “niṭṭhitacīvarasmiṃ bhikkhunā ubbhatasmiṃ kathine”ti",
  "tika-vin09t0:252_2": "vuttaṃ. Eseva nayo dutiye, tatiye ca. Tena cīvarakālato pure vā anto vā uppannaṃ",
  "tika-vin09t0:252_3": "cīvarakālato uddhaṃ ekadivasampi parihāraṃ na labhati. Yadi labheyya, accekacīvarasikkhāpadavirodho.",
  "tika-vin09t0:252_4": "“Yāva cīvarakālasamayaṃ nikkhipitabbaṃ, tato ce uttari nikkhipeyya, nissaggiya”nti",
  "tika-vin09t0:252_5": "hi tattha vuttaṃ. Vassāvāsikabhāvena saṅghato laddhaṃ vuṭṭhavassattā attano santakabhūtaṃ",
  "tika-vin09t0:252_6": "accekacīvaraṃ cīvarakālasamayaṃ atikkāmayato eva āpatti, na accekacīvarakālaṃ atikkāmayato",
  "tika-vin09t0:252_7": "āpattīti. “Anatthate kathine ekādasamāse uppanna”nti vacanato yo ca tattha cīvaruppādo,",
  "tika-vin09t0:252_8": "so ca nesaṃ bhavissatīti siddhaṃ, anāmantacāragaṇabhojanasikkhāpade “aññatra samayā”ti",
  "tika-vin09t0:252_9": "vuttattā sesadvayaṃ siddhameva. Tasmā “kālepi ādissa dinnaṃ, etaṃ akālacīvara”nti",
  "tika-vin09t0:252_10": "vacanato ādissa dinnacīvaraṃ parihāraṃ na labhati.",
  "tika-vin09t0:253_0": "Aparakattikāyameva vā ubbhatasmiṃ kathine labhati, evaṃ “ubbhatasmiṃ kathine”ti vuttattāti",
  "tika-vin09t0:253_1": "ce? Na vattabbaṃ. Cha ṭhānāni hi sāpekkhatāya vuttāni. Duṭṭhadosadvaye adhikaraṇacatutthaṃ,",
  "tika-vin09t0:253_2": "paṭhamāniyate sotassa raho, tatiyakathine ādissa dinnaṃ cīvaraṃ, accekacīvarasikkhāpade",
  "tika-vin09t0:253_3": "“saññāṇaṃ katvā nikkhipitabba”nti padaṃ, duṭṭhullārocanappaṭicchādanadvaye adhikaraṇaṃ,",
  "tika-vin09t0:253_4": "pārājikavacanañca, tīsu kathinasikkhāpadesu “aṭṭhannaṃ mātikānaṃ aññatarāyā”ti vacananti.",
  "tika-vin09t0:253_5": "Tattha ādissa dinnaṃ cīvaraṃ saṅghikaṃ bhājitabbacīvaraṃ sandhāya vuttaṃ, na puggalikaṃ.",
  "tika-vin09t0:253_6": "Saññāṇaṃ katvā nikkhipitabbanti vassāvāsikacīvaraṃ sandhāya vuttaṃ. Avuṭṭhavassena",
  "tika-vin09t0:253_7": "pacchā dātabbattā saññāṇaṃ kātabbaṃ, na ñātippavāritato laddhaṃ puggalikaṃ sandhāya.",
  "tika-vin09t0:253_8": "Tasmā duvidhaṃ accekacīvaraṃ saṅghe ninnaṃ, puggale ninnañcāti siddhaṃ. Tattha saṅghe",
  "tika-vin09t0:253_9": "pariṇataṃ accekacīvaraṃ vassūpanāyikadivasato paṭṭhāya, piṭṭhisamayato paṭṭhāya vā",
  "tika-vin09t0:253_10": "yāva pavāraṇā nikkhipituṃ vaṭṭati eva saṅghikattā, puggalikampi “vassaṃvuṭṭhakāle",
  "tika-vin09t0:253_11": "gaṇhathā”ti dinnattā. Tādisañhi yāva vassaṃvuṭṭho na hoti, tāva tasseva dāyakassa",
  "tika-vin09t0:253_12": "santakaṃ hoti. Ettako visesahetu.",
  "tika-vin09t0:254_0": "“Anaccekacīvare anaccekacīvarasaññī cīvarakālasamayaṃ atikkāmeti, anāpattī”ti vacanato",
  "tika-vin09t0:254_1": "accekacīvarakasseva so aparādho. Yena “virodho”ti vacanaṃ dasseyyāti na vinaye visesahetu",
  "tika-vin09t0:254_2": "pariyesitabbo. Buddhavisayattā pamāṇanti ce? Na, yadi evaṃ ettha attano santakabhūtampi",
  "tika-vin09t0:254_3": "accekacīvaraṃ saññāṇaṃ katvā nikkhipitabbameva, na adhiṭṭhātabbaṃ na vikappetabbaṃ",
  "tika-vin09t0:254_4": "na vissajjetabbaṃ. Tato “anāpatti, antosamaye adhiṭṭheti vikappeti vissajjetī”tiādivacanavirodho",
  "tika-vin09t0:254_5": "adhivāsetabbo siyā. Tathā “vassānassa pacchime māse kathinuddhāre kate tasmiṃ māse",
  "tika-vin09t0:254_6": "atthate kathine kathinuddhāradivasaṃ atikkāmeti, nissaggiyaṃ hotī”ti vacanato nissaggiyaṃ",
  "tika-vin09t0:254_7": "hotīti ayampi atthavirodho adhivāsetabbo siyā. Tasmiñca “anaccekacīvare anāpattī”ti",
  "tika-vin09t0:254_8": "vuttaṃ, tañca anadhiṭṭhitaṃ avikappitamevāti ettako visesahetu. Atirekacīvarañcetaṃ",
  "tika-vin09t0:254_9": "paṭhamasikkhāpadenāpatti, itaraṃ ce anāpattiyevāti imassa atthassa ayaṃ bhagavato",
  "tika-vin09t0:254_10": "visesahetu. Tathā atirekadasāhānāgatāyeva kattikapuṇṇamāya saṅghassa vassāvāsikatthaṃ",
  "tika-vin09t0:254_11": "accekacīvaraṃ viya dadamānaṃ na gahetabbaṃ, dasāhānāgatāya eva gahetabbanti ettako",
  "tika-vin09t0:254_12": "visesahetu. Tato aṭṭhakathānayavirodho ca adhivāsetabbo siyā. Tattha “adhiṭṭhitato",
  "tika-vin09t0:254_13": "paṭṭhāya uppannaṃ accekacīvaraṃ na hotī”ti vatvā aññathā nayo dassito. Porāṇagaṇṭhipade",
  "tika-vin09t0:254_14": "so ca nayo saṅghikaṃ upādāya vuttattā na virujjhatīti neva so ca paṭikkhitto. Yathā",
  "tika-vin09t0:254_15": "anaccekacīvaraṃ chaṭṭhito paṭṭhāya uppannaṃ atirekadasāhānāgatāyapi paṭiggahetabbaṃ,",
  "tika-vin09t0:254_16": "paṭiggahetvā cīvarakālasamayaṃ atikkāmayatopi anāpattīti ayampi nayo adhivāsetabbo",
  "tika-vin09t0:254_17": "siyā. Tato paṭhamakathinavirodho. Dasāhānāgatāya eva paṭiggahetabbaṃ, paṭiggahetvā",
  "tika-vin09t0:254_18": "cīvarakālasamayaṃ atikkāmayato anāpattīti ce, taṃ dve dasāhe labhatīti ettako visesahetu.",
  "tika-vin09t0:255_0": "Antarā anāpattikkhettacīvarakālappaviṭṭhattā adhiṭṭhahitvā paccuddhaṭaṃ viya taṃ",
  "tika-vin09t0:255_1": "punapi dasāhe labhatīti ce? Na, kālappaveso adhiṭṭhānaṃ viya hotīti ce? Na, “vassikasāṭikaṃ",
  "tika-vin09t0:255_2": "vassānaṃ cātumāsaṃ adhiṭṭhātuṃ, tato paraṃ vikappetu”nti vacanavirodhaṃ katvā, tato",
  "tika-vin09t0:255_3": "paraṃ dasāhaṃ avikappentassāpi anāpatti siyā. Apica yaṃ vuttaṃ aṭṭhakathāyaṃ “vassikasāṭikā",
  "tika-vin09t0:255_4": "antovasse laddhā ceva niṭṭhitā ca, antodasāhe adhiṭṭhātabbā, dasāhātikkame niṭṭhitā,",
  "tika-vin09t0:255_5": "tadaheva adhiṭṭhātabbā, dasāhe appahonte cīvarakālaṃ nātikkāmetabbā”ti. Tena āpattito",
  "tika-vin09t0:255_6": "na mucceyya. Kālappaveso hi adhiṭṭhānapariyāyo na jātoti. Ettāvatā yathāvutto atthavikappo",
  "tika-vin09t0:255_7": "pāḷinayeneva patiṭṭhāpito hoti.",
  "tika-vin09t0:256_0": "Apicettha yaṃ vuttaṃ aṭṭhakathāyaṃ “dasāhe appahonte cīvarakālaṃ nātikkāmetabbā”ti,",
  "tika-vin09t0:256_1": "tatthapi cīvarakāle uppannaṃ, dasāhe appahonte cassa karaṇaṃ natthi, taṃ accekacīvaraṃ",
  "tika-vin09t0:256_2": "akālacīvaramiva cīvarakālaṃ nātikkāmetabbanti siddhametaṃ. Pāḷito ca tañce antokāle",
  "tika-vin09t0:256_3": "uppajjati, dasāhe appahontepi uppajjati, evaṃ uppannaṃ accekacīvaraṃ accekacīvarameva",
  "tika-vin09t0:256_4": "na hoti. Na hi taṃ kālavisesavasena accekacīvarasaṅkhaṃ gacchati. Vuttañhetaṃ “accekacīvaraṃ",
  "tika-vin09t0:256_5": "nāma senāya vā gantukāmo hoti, pavāsaṃ vā gantukāmo hoti, gilāno vā hoti, gabbhinī",
  "tika-vin09t0:256_6": "vā hoti, assaddhassa vā saddhā uppannā hoti…pe… ‘vassāvāsikaṃ dassāmī’ti evaṃ ārocitaṃ,",
  "tika-vin09t0:256_7": "etaṃ accekacīvaraṃ nāmā”ti. Tasmā yathā taṃ cīvaraṃ nātikkāmetabbaṃ, tathā anaccekacīvarampīti",
  "tika-vin09t0:256_8": "siddhaṃ hoti. Tena vuttaṃ aṭṭhakathāyaṃ “dasāhe appahonte cīvarakālaṃ nātikkāmetabbā”ti.",
  "tika-vin09t0:256_9": "Apica yadi evaṃ taṃ accekacīvarasikkhāpadameva accekacīvaraṃ cīvarakālaṃ nātikkāmetabbanti",
  "tika-vin09t0:256_10": "imassa pana atthavisesassa dassanatthaṃ bhagavatā paññattaṃ.",
  "tika-vin09t0:257_0": "Mahāaṭṭhakathāyaṃ pana taṃ evaṃ vuttaṃ – kāmañcedaṃ “dasāhaparamaṃ atirekacīvaraṃ",
  "tika-vin09t0:257_1": "dhāretabba”nti iminā siddhaṃ, aṭṭhuppattivasena pana apubbaṃ viya atthaṃ dassetvā",
  "tika-vin09t0:257_2": "sikkhāpadaṃ ṭhapitanti atthavisesadīpanapayojanato. Tasmā taṃ tassa atthavisesadassanatthaṃ",
  "tika-vin09t0:257_3": "vuttanti siddhameva. Tasmāpi veditabbameva yaṃ kiñci cīvaraṃ cīvarakālasamayaṃ nātikkāmetabbanti.",
  "tika-vin09t0:257_4": "Apica yaṃ vuttaṃ aṭṭhakathāyaṃ “chaṭṭhito paṭṭhāya pana uppannaṃ anaccekacīvarampi",
  "tika-vin09t0:257_5": "paccuddhāretvā ṭhapitacīvarampi etaṃ parihāraṃ labhatī”ti. Tena “anaccekacīvare anaccekacīvarasaññī",
  "tika-vin09t0:257_6": "cīvarakālasamayaṃ atikkāmeti, anāpattī”ti imināpi anaccekacīvarassāpi accekacīvaraparihāralābhaṃ dīpetīti.",
  "tika-vin09t0:258": "Ettāvatā yathāvutto dutiyo atthavikappo pāḷinayena, aṭṭhakathānayena ca patiṭṭhāpito hoti. Evaṃ tāva pakiṇṇakāya adhikathā parato pāṭhato vitthāritā hotīti apakiṇṇakaṃ.",
  "tika-vin09t0:259_0": "Cīvarapalibodho, āvāsapalibodho cāti dve palibodhā. Tesu ekapalibodhepi sati anāmantacārādiānisaṃsaṃ",
  "tika-vin09t0:259_1": "labhati, taṃ idha natthīti dassetuṃ “niṭṭhitacīvarasmiṃ bhikkhunā ubbhatasmiṃ kathine”ti",
  "tika-vin09t0:259_2": "vuttaṃ. Tasmā eva “atthatakathinassa hi bhikkhuno”tiādi vuttaṃ. Kathinatthārārahassāti",
  "tika-vin09t0:259_3": "ettha “aṭṭhahi aṅgehi samannāgato puggalo bhabbo kathinaṃ attharituṃ – pubbakaraṇaṃ",
  "tika-vin09t0:259_4": "jānāti, paccuddhāraṃ jānāti, adhiṭṭhānaṃ jānāti, atthāraṃ jānāti, mātikaṃ jānāti,",
  "tika-vin09t0:259_5": "palibodhaṃ jānāti, uddhāraṃ jānāti, ānisaṃsaṃ jānātī”ti vacanato imehi aṭṭhahi aṅgehi",
  "tika-vin09t0:259_6": "samannāgato puggalo kathinatthārāraho nāma. Pubbakaraṇaṃ nāma dhovanavicāraṇacchedanasibbanarajanakappakaraṇaṃ.",
  "tika-vin09t0:260_0": "“Cīvaraṃ nāma khoma”ntiādinā pāḷivasena jātiñca pamāṇañca dassetvā idāni atirekacīvaraṃ",
  "tika-vin09t0:260_1": "dassetuṃ “yaṃ pana vuttaṃ adhiṭṭhitavikappitesū”tiādi vuttaṃ. Ṭhapitaṭṭhānaṃ sallakkhetvā”ti",
  "tika-vin09t0:260_2": "vuttepi yasmiṃ ṭhāne yaṃ ṭhapitaṃ, tasmiṃ taṃ pacchā hotu vā, mā vā, adhiṭṭhānaṃ",
  "tika-vin09t0:260_3": "ruhateva. Pure pacchā ṭhapanaṭṭhānaṃ na pamāṇaṃ.",
  "tika-vin09t0:261": "Antimavatthuṃ ajjhāpannassa bhikkhubhāvapariccāgavasena setavatthanivāsanaṃ vā kāsāvacajanaṃ vā hīnāyāvattanaṃ.",
  "tika-vin09t0:262_0": "Ekādasame aruṇuggamaneti antimaṃ ṭhapetvā tato purimatarasminti attho veditabbo.",
  "tika-vin09t0:262_1": "Tattha antimaṃ nāma aparakattikāya paṭhamāruṇuggamanaṃ. Tañhi kālattā nissaggiyaṃ",
  "tika-vin09t0:262_2": "na karoti. Idha “niṭṭhitacīvarasmiṃ bhikkhunā”ti karaṇavacanaṃ nidānānapekkhaṃ nidāne",
  "tika-vin09t0:262_3": "karaṇābhāvato. Tasmā eva “dasāhaparama”nti ayamettha anupaññattīti vuttaṃ. “Anujānāmi,",
  "tika-vin09t0:262_4": "bhikkhave, ticīvaraṃ adhiṭṭhātuṃ na vikappetu”ntiādi vacanato ca idha “vikappetī”ti",
  "tika-vin09t0:262_5": "avisesena vuttavacanaṃ viruddhaṃ viya dissati, na ca viruddhaṃ tathāgatā bhāsanti,",
  "tika-vin09t0:262_6": "tasmā evamassa attho veditabbo – ticīvaraṃ ticīvarasaṅkhepena parihārato adhiṭṭhātumeva",
  "tika-vin09t0:262_7": "anujānāmi, na vikappetuṃ. Vassikasāṭikaṃ pana catumāsato paraṃ vikappetumeva, na",
  "tika-vin09t0:262_8": "adhiṭṭhātunti. Evañca pana sati yo ticīvare ekena cīvarena vippavasitukāmo hoti,",
  "tika-vin09t0:262_9": "tassa ticīvarādhiṭṭhānaṃ paccuddharitvā vippavāsasukhatthaṃ vikappanāya okāso dinno",
  "tika-vin09t0:262_10": "hoti, dasāhātikkame ca anāpattīti. Etena upāyena sabbattha vikappanāya apaṭisiddhabhāvo",
  "tika-vin09t0:262_11": "veditabboti likhitaṃ.",
  "tika-vin09t0:263_0": "Imassa pana sikkhāpadassa ayaṃ saṅkhepavinicchayo – anatthate kathine hemantānaṃ",
  "tika-vin09t0:263_1": "paṭhamadivasato paṭṭhāya, atthate kathine gimhānaṃ paṭhamadivasato paṭṭhāya uppannacīvaraṃ",
  "tika-vin09t0:263_2": "sandhāya “niṭṭhitacīvarasmi”ntiādi vuttaṃ. Etthāha – “rajakehi dhovāpetvā setakaṃ",
  "tika-vin09t0:263_3": "kārāpentassāpi adhiṭṭhānaṃ adhiṭṭhānamevā”ti vacanato arajitepi adhiṭṭhānaṃ ruhatīti.",
  "tika-vin09t0:263_4": "Tena sūcikammaṃ katvā rajitvā kappabinduṃ datvā adhiṭṭhātabbanti niyamo kātabbo,",
  "tika-vin09t0:263_5": "na kātabboti? Kattabbova. Patto viya adhiṭṭhito yathā puna setabhāvaṃ vā tambabhāvaṃ",
  "tika-vin09t0:263_6": "vā patto adhiṭṭhānaṃ na vijahati, na ca pana tādiso yaṃ adhiṭṭhānaṃ upagacchati,",
  "tika-vin09t0:263_7": "evametaṃ daṭṭhabbanti. “Sve kathinaṃ uddharissatī”ti laddhacīvaraṃ sace ajjeva na",
  "tika-vin09t0:263_8": "adhiṭṭhāti, aruṇuggamane eva nissaggiyaṃ hoti. Kasmā? “Niṭṭhitacīvarasmi”ntiādinā",
  "tika-vin09t0:263_9": "sikkhāpadassa vuttattā. Kathinabbhantare dasāhato uttaripi parihāraṃ labhati, kathinato",
  "tika-vin09t0:263_10": "pana pacchā ekadivasampi na labhati. Yathā kiṃ – yathā atthatakathino saṅgho ticīvaraṃ",
  "tika-vin09t0:263_11": "atthatadivasato paṭṭhāya yāva ubbhārā ānisaṃsaṃ labhati, na tato paraṃ, evaṃ atthatadivasato",
  "tika-vin09t0:263_12": "paṭṭhāya yāva ubbhārā labhati, uddhate pana kathine ekadivasampi na labhati. Etthāha",
  "tika-vin09t0:263_13": "– ubbhatadivasato paṭṭhāya puna dasāhaṃ labhatīti? Na, kasmā? “Anujānāmi, bhikkhave,",
  "tika-vin09t0:263_14": "dasāhaparamaṃ atirekacīvaraṃ dhāretu”nti vacanato. Kathinabbhantarepi ekādase aruṇuggamane",
  "tika-vin09t0:263_15": "nissaggiyanti āpannaṃ. Taṃ pana atippasaṅgaṃ nivāretuṃ “niṭṭhitacīvarasmi”ntiādi",
  "tika-vin09t0:263_16": "vuttaṃ, na kathinadivasāni adivasānīti dīpanatthaṃ. Ayamattho tattha tattha āvibhavissati.",
  "tika-vin09t0:263_17": "Atha vā vassikasāṭikā anatirittappamāṇā nāmaṃ gahetvā vuttanayeneva cattāro vassike",
  "tika-vin09t0:263_18": "māse adhiṭṭhātabbā, tato paraṃ paccuddharitvā vikappetabbāti vuttaṃ. Ettha “paccuddharitvā”ti",
  "tika-vin09t0:263_19": "vacane uposathadivase eva paccuddharitvā vikappetvā ṭhapitaṃ hoti, tato paraṃ hemantassa",
  "tika-vin09t0:263_20": "paṭhamadivasato paṭṭhāya paccuddharaṇābhāvā. Evaṃ kathinabbhantare uppannacīvarampi",
  "tika-vin09t0:263_21": "veditabbanti likhitaṃ.",
  "tika-vin09t0:264": "Kathinasikkhāpadavaṇṇanā niṭṭhitā.",
  "tika-vin09t0:265": "2. Udositasikkhāpadavaṇṇanā",
  "tika-vin09t0:266_0": "“Atthatakathinassa pañca māse baddhasīmāyaṃ yattha katthaci cīvaraṃ nikkhipitvā pakkamantassa",
  "tika-vin09t0:266_1": "anāpattī”ti aṭṭhakathāyaṃ vuttaṃ. “Abaddhasīmāyapi vaṭṭatī”ti idaṃ abaddhasīmāyaṃ",
  "tika-vin09t0:266_2": "kathinatthārañca āraññakasikkhāpadañca sādhetīti likhitaṃ. Idāni –",
  "tika-vin09t0:267": "“Chinnaṃ dhutaṅgaṃ sāsaṅka-sammato santaruttaraṃ;",
  "tika-vin09t0:268": "Acīvarassānāpatti, paccuddhārādisiddhito”ti. –",
  "tika-vin09t0:269": "Idaṃ pakiṇṇakaṃ veditabbaṃ.",
  "tika-vin09t0:270_0": "Tatrāyaṃ codanāpubbaṅgamavinicchayo – keci “diguṇaṃ saṅghāṭi”nti vacanato “ekaccikā",
  "tika-vin09t0:270_1": "saṅghāṭi nādhiṭṭhātabbā. Sace adhiṭṭhāti, na ruhatī”ti vatvā upasampadāpekkhānampi",
  "tika-vin09t0:270_2": "diguṇaṃyeva saṅghāṭiṃ datvā upasampādenti, te iminā suttalesena saññāpetabbā. Bhagavatā",
  "tika-vin09t0:270_3": "hi “chinnakaṃ saṅghāṭiṃ, chinnakaṃ uttarāsaṅgaṃ, chinnakaṃ antaravāsaka”nti paṭhamaṃ",
  "tika-vin09t0:270_4": "anuññātaṃ. Tato “aññatarassa bhikkhuno ticīvare kariyamāne sabbaṃ chinnakaṃ nappahoti.",
  "tika-vin09t0:270_5": "Dve chinnakāni ekaṃ achinnakaṃ nappahoti, dve achinnakāni ekaṃ chinnakaṃ nappahotī”ti",
  "tika-vin09t0:270_6": "imasmiṃ vatthusmiṃ “anujānāmi, bhikkhave, anvādhikampi āropetu”nti anuññātaṃ, tasmā",
  "tika-vin09t0:270_7": "ekaccikāpi saṅghāṭi vaṭṭatīti siddhaṃ. Yā chijjamānāpi nappahoti, tassā kuto diguṇatāti?",
  "tika-vin09t0:270_8": "Aṭṭhakathāyampissa vuttaṃ “anvādhikampi āropetunti āgantukapattampi dātuṃ, idaṃ pana",
  "tika-vin09t0:270_9": "appahonake āropetabbaṃ. Sace pahoti, āgantukapattaṃ na vaṭṭati, chinditabbamevā”ti.",
  "tika-vin09t0:270_10": "Kathinaṃ pana chinnakameva vaṭṭati, āveṇikalakkhaṇattā, “chinnakaṃ diguṇaṃ nappahotī”ti",
  "tika-vin09t0:270_11": "vacanābhāvato cāti sanniṭṭhānamettha gantabbanti.",
  "tika-vin09t0:271_0": "Dhutaṅganti anupasampannānaṃ tecīvarikadhutaṅgābhāvato ticīvareneva tecīvarikoti,",
  "tika-vin09t0:271_1": "tesaṃ adhiṭṭhānābhāvato “adhiṭṭhitenevā”ti vattabbaṃ hotūti ce? Na, dhutaṅgabhedena",
  "tika-vin09t0:271_2": "virodhappasaṅgato. Catutthacīvarasādiyanena hi dhutaṅgabhedo, na ticīvaravippavāsena,",
  "tika-vin09t0:271_3": "nāpi atirekacīvarasādiyanena, nāpi atirekacīvaradhāraṇena. Yasmā pana bhikkhūnaṃ",
  "tika-vin09t0:271_4": "eva bhagavatā adhiṭṭhānavasena nava cīvarāni anuññātāni, jātivasena ca vuttāni, na",
  "tika-vin09t0:271_5": "evaṃ anupasampannānaṃ, tasmā nesaṃ cīvaraniyamābhāvā na taṃ dhutaṅgaṃ anuññātaṃ gahaṭṭhānaṃ",
  "tika-vin09t0:271_6": "viya. Tasmā tassa samādānavidhāne avacanato ca sanniṭṭhānamettha gantabbanti.",
  "tika-vin09t0:272_0": "Sāsaṅkasammatoti kaṅkhāvitaraṇiyaṃ sāsaṅkasikkhāpade visuṃ aṅgāni na vuttāni, “sesamettha",
  "tika-vin09t0:272_1": "cīvaravaggassa dutiyasikkhāpade vuttanayeneva veditabba”nti vuttaṃ, na ca panetaṃ",
  "tika-vin09t0:272_2": "vuttaṃ. Tattha rattivippavāso catutthamaṅgaṃ, idha chārattavippavāso, ayamettha visesoti.",
  "tika-vin09t0:272_3": "Tasmā aṅgasāmaññato ca sammutisāmaññato ca sāsaṅkasikkhāpadamevidanti idaṃ nippadesaṃ,",
  "tika-vin09t0:272_4": "taṃ sappadesaṃ māsaparamattā. Tattha bahigāmepi gāmasīmaṃ okkamitvā vasitvā pakkamantassa",
  "tika-vin09t0:272_5": "anāpatti, idha na tathā. Idha anantare anantare aruṇuggamane nissaggiyaṃ, tattha",
  "tika-vin09t0:272_6": "sattameti ayaṃ imesaṃ dvinnaṃ viseso. Aṅgāni pana cīvaranikkhepanaṅgasampattito vipariyāyena,",
  "tika-vin09t0:272_7": "idha vuttanayena ca siddhattā na vuttāni. Tāni kāmaṃ na vuttāni, tathāpi catutthamaṅgaṃ",
  "tika-vin09t0:272_8": "visesitabbaṃ, na pana visesitaṃ. Kiṃ kāraṇaṃ? Idha vuttanissajjanakkamena nissajjitvā",
  "tika-vin09t0:272_9": "āpattidesanato, tatthāpannāpattivimokkhadīpanatthaṃ. Saṃvaccharavippavutthampi rattivippavutthameva,",
  "tika-vin09t0:272_10": "pageva chārattavippavutthaṃ. Evaṃ santepi tattha yathāvuttaaṅgasampattiyā sati tattha",
  "tika-vin09t0:272_11": "vuttanayeneva nissajjitabbaṃ. Hemante, gimhe vā nissajjati ce? Idha vuttanayenāpi",
  "tika-vin09t0:272_12": "nissajjituṃ vaṭṭatīti ñāpanatthaṃ catutthamaṅgaṃ na visesitanti no takkoti ācariyo.",
  "tika-vin09t0:272_13": "Māsātikkantaṃ, dasāhātikkantampi cīvaraṃ “dasāhātikkanta”nti vatvā nissaṭṭhameva,",
  "tika-vin09t0:272_14": "na ūnamāsaṃ hutvā “dasāhātikkanta”nti vatvā, māsātikkanta”nti vatvāti eke. Tathāpi",
  "tika-vin09t0:272_15": "sace paccāsācīvaraṃ hoti, nissaggiyaṃ. “Dasāhātikkanta”nti vatvā mūlacīvaraṃ pana",
  "tika-vin09t0:272_16": "“māsātikkanta”nti vatvā nissajjitabbaṃ.",
  "tika-vin09t0:273_0": "“Santaruttara”nti vā “saṅghāṭi”nti vā “cīvara”nti vā kiṃ ticīvaraṃ, udāhu aññampīti?",
  "tika-vin09t0:273_1": "Kiñcettha – yadi ticīvarameva paṭisiddhaṃ, pariyāpannavasena acchinnacīvaraaachandanadhovāpanaviññattiādivirodho.",
  "tika-vin09t0:273_2": "Atha aññampi “niṭṭhitacīvarasmi”nti evamādinā virodhoti? Vuccate – na niyamato veditabbaṃ",
  "tika-vin09t0:273_3": "yathāsambhavaṃ gahetabbato. Tathā hi “cīvaraṃ nikkhipitvā santaruttarena janapadacārikaṃ",
  "tika-vin09t0:273_4": "pakkamantī”ti evamādīsu ticīvarameva, “na, bhikkhave, santaruttarena gāmo pavisitabbo,",
  "tika-vin09t0:273_5": "santaruttaraparamaṃ tato cīvaraṃ sāditabba”nti evamādīsu yaṃ kiñci, tathā “saguṇaṃ",
  "tika-vin09t0:273_6": "katvā saṅghāṭiyo dātabbā, nivāsanaṃ dātabbaṃ, saṅghāṭi dātabbā, handa te, āvuso,",
  "tika-vin09t0:273_7": "saṅghāṭi, dehi me paṭa”nti evamādīsu. Vuttañhetaṃ “sabbañhi cīvaraṃ saṅghaṭitaṭṭhena",
  "tika-vin09t0:273_8": "‘saṅghāṭī’ti vuccatī”ti. Tathā “niṭṭhitacīvarasmi”nti etthāpīti eke. Antosamaye yāvadatthaṃ",
  "tika-vin09t0:273_9": "cīvaraṃ anuññātaṃ, taṃ sabbaṃ kariyamānaṃ kadā niṭṭhānaṃ gacchissati, tasmā ticīvaramevāti eke.",
  "tika-vin09t0:274_0": "Acīvarassānāpatti paccuddhārādisiddhitoti kiṃ vuttaṃ hoti – udositasikkhāpadassa",
  "tika-vin09t0:274_1": "nippayojanabhāvappasaṅgato ticīvaravippavāse tecīvarassa āpattīti eke. Tatthetaṃ",
  "tika-vin09t0:274_2": "vuccati na hoti āpatti paccuddhārādisiddhito. “Anāpatti antoaruṇe paccuddharati vissajjetī”ti",
  "tika-vin09t0:274_3": "hi vuttaṃ. Aññathā paccuddharantassa, antoaruṇe vissajjentassa ca yāva añño nādhiṭṭhāti,",
  "tika-vin09t0:274_4": "tāva āpattiṃ āpajjati yathāvuttanayeneva. Aññathā sattabbhantarena vippavāsassāti",
  "tika-vin09t0:274_5": "vippavāsato yathārutaṃyeva sati vippavāse vippavāsato, avippavāse sati avippavāsatoti.",
  "tika-vin09t0:275": "Udositasikkhāpadavaṇṇanā niṭṭhitā.",
  "tika-vin09t0:276": "3. Akālacīvarasikkhāpadavaṇṇanā",
  "tika-vin09t0:277_0": "Aparikkhittassa parikkhepārahaṭṭhānassa dubbijānattā taṃ dassetuṃ “apica bhikkhūna”ntiādi",
  "tika-vin09t0:277_1": "vuttaṃ. Vihārapariyante niviṭṭhadhuvasannipātaṭṭhānato vā pariyante ṭhitabhojanasālato",
  "tika-vin09t0:277_2": "vā nibaddhavasanakaāvāsato vāti evaṃ gahetabbaṃ. Sace vihāre sannipatitabhikkhūhi",
  "tika-vin09t0:277_3": "saddhiṃ ekābaddhā hutvā yojanasatampi pūretvā nisīdanti, yojanasatampi upacārasīmā",
  "tika-vin09t0:277_4": "hotīti attho. “Samānasaṃvāsakasīmāyā”ti vutte khaṇḍasīmādīsu ṭhitānaṃ na pāpuṇāti,",
  "tika-vin09t0:277_5": "tāsaṃ visuṃ samānasaṃvāsakasīmattāti ca samānasaṃvāsakaavippavāsasīmānaṃ idaṃ nānattaṃ.",
  "tika-vin09t0:277_6": "“Avippavāsasīmāya dammī”ti dinnaṃ pana gāme ṭhitānaṃ na pāpuṇāti. Kasmā? “Ṭhapetvā",
  "tika-vin09t0:277_7": "gāmañca gāmūpacārañcā”ti vacanato. “Samānasaṃvāsakasīmāyā”ti dinnaṃ pana yasmiṃ ṭhāne",
  "tika-vin09t0:277_8": "avippavāsasīmā atthi, tattha ṭhitānampi. “Tatra ṭhitānañca pāpuṇātī”ti ca, “khaṇḍasīmāyaṃ",
  "tika-vin09t0:277_9": "ṭhatvā ‘sīmaṭṭhakasaṅgho gaṇhātū’ti vutte upacārasīmāya eva paricchinditvā dātabba”nti",
  "tika-vin09t0:277_10": "ca, “tesaṃ bahisīmaṭṭhānampi pāpuṇāti yāva kathinassubbhārāti attho”ti ca, “anatthate",
  "tika-vin09t0:277_11": "pana kathine antohemante sace vihāraṃ pavisitvā ‘vassaṃvuṭṭhasaṅghassa dammī’ti vadati,",
  "tika-vin09t0:277_12": "ye tattha vassacchedaṃ akatvā pacchimavassaṃvuṭṭhā, tesaṃ bahisīmaṭṭhānampi pāpuṇātī”ti",
  "tika-vin09t0:277_13": "vinayadharā paricchindanti, aṭṭhakathāyaṃ pana anāgataṃ. Tasmā samantapāsādikāyaṃ",
  "tika-vin09t0:277_14": "“lakkhaṇaññū vadantī”ti vuttanti ca, “‘cīvaramāsato paṭṭhāya yāva hemantassa pacchimo",
  "tika-vin09t0:277_15": "divaso, tāva vassāvāsikaṃ demā’ti vutte kathinaṃ atthataṃ vā hotu, anatthataṃ vāti",
  "tika-vin09t0:277_16": "yaṃ samantapāsādikāvacanaṃ, etthāpi yadi atthataṃ, purimavassaṃvuṭṭhā pañca māse.",
  "tika-vin09t0:277_17": "Yadi anatthataṃ, pacchimavassaṃvuṭṭhā cattāro māse labhantīti vinicchayo”ti ca likhitaṃ.",
  "tika-vin09t0:278_0": "“Yehi mayhaṃ yāgu pītāti yehi nimantitehi mayhaṃ yāgu pītāti adhippāyo. Tasmā yehi",
  "tika-vin09t0:278_1": "nimantitehi yāgu pītā, tesaṃyeva pāpuṇātīti vuttaṃ. Aññathā ‘yehi mayhaṃ yāgu pītā’ti",
  "tika-vin09t0:278_2": "vutte nimantitā vā hontu, animantitā vā, yehi pītā, tesaṃ pāpuṇitabbānī”ti vadanti.",
  "tika-vin09t0:278_3": "Ettha “niṭṭhitacīvarasmiṃ bhikkhunā ubbhatasmiṃ kathine”ti vadanto ñāpeti etthantare",
  "tika-vin09t0:278_4": "tiṇṇampi akālacīvarānaṃ uppattiabhāvanti. Kasmā pana padabhājane vitthāritānīti?",
  "tika-vin09t0:278_5": "Vuccate – idaṃ pana sikkhāpadaṃ adhiṭṭhānaṃ sandhāya na vuttaṃ kintu paṭhamasikkhāpade",
  "tika-vin09t0:278_6": "dasāhaparamaṃ anujānitvā tasmiṃ appahonte sace paccāsā atthi, tameva vaḍḍhetvā māsamanujānanto",
  "tika-vin09t0:278_7": "imampi atthavisesaṃ dīpeti. Akālacīvaraṃ nāma sammukhībhūtena bhājetabbaṃ. Taṃ pana",
  "tika-vin09t0:278_8": "“ākaṅkhamānena bhikkhunā paṭiggahetabba”nti iminā sikkhāpadena vaḍḍhetvā vuttanti.",
  "tika-vin09t0:278_9": "Tasmā tīṇipi padabhājane vitthāritānīti.",
  "tika-vin09t0:279_0": "“Khippameva kāretabbanti sīghaṃ antodasāheyeva kāretabba”nti idaṃ pana pahonakabhāve",
  "tika-vin09t0:279_1": "purimasikkhāpadalakkhaṇenāti dīpetuṃ vuttaṃ. Tasmā evaṃ “sīgha”nti vā “lahu”nti vā",
  "tika-vin09t0:279_2": "ādinā avatvāpi “dasāhā”ti vuttanti. Atthatakathinassa evaṃ hotu, anatthate pana kathine",
  "tika-vin09t0:279_3": "kathanti vutte anatthatassa paṭikkhepataṃ dassetīti vutto apassanto vighātaṃ āpajjatīti likhitaṃ.",
  "tika-vin09t0:280": "Akālacīvarasikkhāpadavaṇṇanā niṭṭhitā.",
  "tika-vin09t0:281": "4. Purāṇacīvarasikkhāpadavaṇṇanā",
  "tika-vin09t0:282_0": "“Sākiyāniyo viya suddhabhikkhusaṅghe vā”ti idaṃ “bhikkhunī nāma ubhatosaṅghe upasampannā”ti",
  "tika-vin09t0:282_1": "iminā virujjhatīti ce? Na, adhippāyājānanato. Bhikkhūnaṃ santike upasampadāya paṭikkhittattā",
  "tika-vin09t0:282_2": "tadanuppasaṅgabhayā evaṃ vuttanti veditabbaṃ.",
  "tika-vin09t0:283_0": "Ekena vatthunāti yena kenaci paṭhamena. Avuttā vā dhovatīti avuttā dhovati, rajati",
  "tika-vin09t0:283_1": "ākoṭetīti attho. “‘Avuttā’ti vacanato avādāpetvā dhovanādīsu anāpattī”ti likhitaṃ.",
  "tika-vin09t0:283_2": "Idha cīvaraṃ nāma nivāsanapārupanūpagameva. Yadi evaṃ “nivāsanapārupanūpagameva vattabba”nti",
  "tika-vin09t0:283_3": "ce? Taṃ na vattabbaṃ “purāṇacīvara”nti imināva siddhattā. Vuttañhetaṃ “purāṇacīvaraṃ",
  "tika-vin09t0:283_4": "nāma sakiṃ nivatthampi sakiṃ pārutampī”ti.",
  "tika-vin09t0:284": "Purāṇacīvarasikkhāpadavaṇṇanā niṭṭhitā.",
  "tika-vin09t0:285": "5. Cīvarappaṭiggahaṇasikkhāpadavaṇṇanā",
  "tika-vin09t0:286": "Upacāro dvādasahattho. Acittakattā kathaṃ paṃsukūlaṃ vaṭṭatīti ce? Tāya tassa bhikkhuno adinnattā, bhikkhunā ca tato bhikkhunito aggahitattā ca.",
  "tika-vin09t0:287": "Cīvarappaṭiggahaṇasikkhāpadavaṇṇanā niṭṭhitā.",
  "tika-vin09t0:288": "6. Aññātakaviññattisikkhāpadavaṇṇanā",
  "tika-vin09t0:289": "Ñātakappavārite vā viññāpentassāti ettha ca saṅghavasena pavāritesu pamāṇameva vaṭṭati. Puggalikappavāraṇāya yaṃ yaṃ pavāreti, taṃ taṃyeva viññāpetabbanti likhitaṃ.",
  "tika-vin09t0:290": "Aññātakaviññattisikkhāpadavaṇṇanā niṭṭhitā.",
  "tika-vin09t0:291": "7. Tatuttarisikkhāpadavaṇṇanā",
  "tika-vin09t0:292_0": "Pakatiyā santaruttarena carati kathinapalibodhavasena vā sāsaṅkasikkhāpadavasena",
  "tika-vin09t0:292_1": "vā. Ettha siyā – “na mattaṃ jānitvā bahuṃ cīvaraṃ viññāpessanti, dussavāṇijjaṃ vā”tiādinā",
  "tika-vin09t0:292_2": "ujjhāyantānaṃ sutvā bhagavāpi chabbaggiye bhikkhū “kathañhi nāma tumhe moghapurisā",
  "tika-vin09t0:292_3": "na mattaṃ jānitvā bahuṃ cīvaraṃ viññāpessathā”ti vatvā sikkhāpadassa paññattattā",
  "tika-vin09t0:292_4": "ca imissaṃ kaṅkhāvitaraṇiyaṃ “bahucīvaraviññāpanavatthusmiṃ paññatta”nti vuttattā,",
  "tika-vin09t0:292_5": "samantapāsādikāyaṃ “na hi anacchinnacīvarā attano atthāya sākhāpalāsaṃ bhañjituṃ",
  "tika-vin09t0:292_6": "labhanti, acchinnacīvarānaṃ pana atthāya labhantī”ti vuttattā ca aññassatthāya pamāṇaṃ",
  "tika-vin09t0:292_7": "viññāpetuṃ vaṭṭatīti ce? Na, kasmā? Aññātakaviññattisikkhāpadassa aṭṭhuppattiyā eva",
  "tika-vin09t0:292_8": "aññātakaviññatti vāritā. Tassa sikkhāpadassa anāpatti. Pāḷiyaṃ “aññassatthāyā”ti",
  "tika-vin09t0:292_9": "imissā anāpattipāḷiyā aññassatthāya viññāpento tassa ñātakappavārite eva viññāpeti,",
  "tika-vin09t0:292_10": "na aññeti vacanato ca vāritā. Tasmā bhagavāpi “bahuṃ cīvaraṃ viññāpessathā”ti vigarahitvā",
  "tika-vin09t0:292_11": "sikkhāpadaṃ paññāpento “abhihaṭṭhuṃ pavāreyyā”ti vuttanayeneva pamāṇato gahaṇaṃ anujāni,",
  "tika-vin09t0:292_12": "na aññassatthāya pamāṇato viññāpanaṃ. Yasmā panimaṃ sikkhāpadaṃ aññassatthāya viññāpanavatthusmiṃyeva",
  "tika-vin09t0:292_13": "paññattaṃ, tasmā idha “aññassatthāyā”ti na vuttaṃ, na na labbhatīti katvā.",
  "tika-vin09t0:293_0": "Aṭṭhakathāsu “aññātakappavāritaṭṭhāne pakatiyā bahumpi vaṭṭati, acchinnakāraṇā pamāṇameva",
  "tika-vin09t0:293_1": "vaṭṭatī”ti vuttaṃ. Taṃ “anāpatti ñātakānaṃ pavāritāna”nti vuttaanāpattipāḷiyā na",
  "tika-vin09t0:293_2": "sametīti samantapāsādikāyaṃ vuttattā idhāpi vuttanayeneva ñātakappavārite viññāpentassa",
  "tika-vin09t0:293_3": "attano dhanena gaṇhantassa anāpattīti likhitaṃ. “Aññassatthāyā”ti nidānavirodhato",
  "tika-vin09t0:293_4": "na vuttaṃ, tathāpi anantare vuttanayeneva labbhati evāti vadanti.",
  "tika-vin09t0:294": "Tatuttarisikkhāpadavaṇṇanā niṭṭhitā.",
  "tika-vin09t0:295": "8. Upakkhaṭasikkhāpadavaṇṇanā",
  "tika-vin09t0:296": "Paṭhamaupakkhaṭe “pubbe appavārito”ti vacanato tasmiṃ khaṇe pavāritopi appavāritova hotīti veditabbaṃ.",
  "tika-vin09t0:297": "Upakkhaṭasikkhāpadavaṇṇanā niṭṭhitā.",
  "tika-vin09t0:298": "9. Dutiyaupakkhaṭasikkhāpadavaṇṇanā",
  "tika-vin09t0:299_0": "Dutiyaupakkhaṭena kiṃ payojananti ce? Natthi payojanaṃ, kevalaṃ aṭṭhuppattivasena",
  "tika-vin09t0:299_1": "pana paññattaṃ bhikkhuniyā rahonisajjasikkhāpadaṃ viya. Evaṃ sante saṅgītikārakehi",
  "tika-vin09t0:299_2": "saṅgītiṃ anāropetabbaṃ bhaveyya vināpi tena tadatthasiddhito, anissarattā, anāropetuṃ",
  "tika-vin09t0:299_3": "anuññātattā ca. Vuttañhetaṃ “ākaṅkhamāno, ānanda, saṅgho…pe… samūhaneyyā”ti. Idaṃ",
  "tika-vin09t0:299_4": "sabbamakāraṇaṃ. Na hi buddhā appayojanaṃ vacanaṃ nicchārenti, pageva sikkhāpadaṃ.",
  "tika-vin09t0:299_5": "Tenevāha aṭṭhakathāyaṃ “imināva nayena attho veditabbo. Idañhi purimassa anupaññattisadisa”ntiādi.",
  "tika-vin09t0:299_6": "Anupaññatti ca nippayojanaṃ natthi. Taṃsadisañcetaṃ, na nippayojananti dassitaṃ hoti.",
  "tika-vin09t0:299_7": "Evaṃ sante ko panettha atthavisesoti? Tato āha “kevalaṃ tattha ekassa pīḷā katā,",
  "tika-vin09t0:299_8": "idha dvinnaṃ, ayamettha viseso”ti. Iminā atthavisesena ko panañño atirekattho dassitoti?",
  "tika-vin09t0:299_9": "Porāṇagaṇṭhipade tāva vuttaṃ “ekasmimpi vatthusmiṃ ubhinnampi pīḷā kātuṃ na vaṭṭatīti",
  "tika-vin09t0:299_10": "ayamatirekattho dassito”ti. Tenetaṃ dīpeti “na kevalaṃ paṭiladdhacīvaragaṇanāya eva",
  "tika-vin09t0:299_11": "āpattigaṇanā, pīḷitapuggalasaṅkhātavatthugaṇanāyapī”ti.",
  "tika-vin09t0:300": "Honti cettha –",
  "tika-vin09t0:301": "“Vatthuto gaṇanāyapi, siyā āpatti nekatā;",
  "tika-vin09t0:302": "Iti sandassanatthañca, dutiyūpakkhaṭaṃ idha.",
  "tika-vin09t0:303": "“Kāyasaṃsaggasikkhāya, vibhaṅge viya kintetaṃ;",
  "tika-vin09t0:304": "Ekitthiyāpi nekatā, āpattīnaṃ payogato”ti. ;",
  "tika-vin09t0:305": "Apicetaṃ sikkhāpadaṃ taṃjātikesu sikkhāpadesu sabbesupi gahetabbavinicchayassa dassanappayojananti veditabbaṃ. Āha ca –",
  "tika-vin09t0:306": "“Aññātikāya bahutāya vimissatāya;",
  "tika-vin09t0:307": "Āpattiyāpi bahutā ca vimissatā ca;",
  "tika-vin09t0:308": "Iccevamādividhisambhavadassanatthaṃ;",
  "tika-vin09t0:309": "Satthā upakkhaṭamidaṃ dutiyaṃ avocā”ti. ;",
  "tika-vin09t0:310_0": "Tassāyaṃ saṅkhepato adhippāyapubbaṅgamā vicāraṇā – purāṇacīvaraṃ ekameva bhikkhu",
  "tika-vin09t0:310_1": "bhikkhunīhi dvīhi, bahūhi vā dhovāpeti, bhikkhunigaṇanāya pācittiyagaṇanā. Tathā",
  "tika-vin09t0:310_2": "dvinnaṃ, bahūnaṃ vā sādhāraṇaṃ ekameva cīvaraṃ aññatra pārivattakā paṭiggaṇhāti,",
  "tika-vin09t0:310_3": "idhāpi tathā dvinnaṃ, bahūnaṃ vā sādhāraṇamekaṃ viññāpeti, viññattapuggalagaṇanāya",
  "tika-vin09t0:310_4": "āpattigaṇanā. Tathā aññesupi evarūpesu sikkhāpadesu nayo netabbo. Ayaṃ tāva bahutāya nayo.",
  "tika-vin09t0:311_0": "Vimissatāya pana ñātikāya, aññātikāya ca ekaṃ dhovāpeti, ekato niṭṭhāpane ekaṃ pācittiyaṃ.",
  "tika-vin09t0:311_1": "Atha ñātikā paṭhamaṃ thokaṃ dhovitvā ṭhitā, puna aññātikā sudhotaṃ karoti, nissaggiyaṃ",
  "tika-vin09t0:311_2": "pācittiyaṃ. Atha aññātikā paṭhamaṃ dhovati, pacchā ñātikā sudhotaṃ karoti, aññātikāya",
  "tika-vin09t0:311_3": "payogavasena bhikkhuno dukkaṭameva. Aññātikāya, ñātikāya ca aññātikasaññī, vematiko,",
  "tika-vin09t0:311_4": "ñātikasaññī vā dhovāpeti, yathāvuttanayena nissaggiyadukkaṭādiāpattibhedagaṇanā veditabbā.",
  "tika-vin09t0:311_5": "Tathā aññātikāya, ñātikāya ca santakaṃ cīvaraṃ ubhohi ekato diyyamānaṃ paṭiggaṇhāti,",
  "tika-vin09t0:311_6": "nissaggiyameva. Atha aññātikāya eva hatthato paṭiggaṇhāti, nissaggiyameva. Atha ñātikāya",
  "tika-vin09t0:311_7": "hatthato paṭiggaṇhāti, anāpatti. Atha ubhosu aññātikādisaññī, vuttanayeneva nissaggiyadukkaṭādiāpattibhedagaṇanā",
  "tika-vin09t0:311_8": "veditabbā. Tathā aññātikaviññattiādīsupi yathāsambhavaṃ nayo netabbo. Ayaṃ vimissatāya nayo.",
  "tika-vin09t0:312_0": "Ādisaddena pana aneke aññātikā viññattā, viññattapuggalagaṇanāya dukkaṭaṃ. Eko deti,",
  "tika-vin09t0:312_1": "eko na deti, nissaggiyaṃ. Atha aviññatto deti, na nisaggiyaṃ. Atha viññattāviññattānaṃ",
  "tika-vin09t0:312_2": "sādhāraṇaṃ viññatto deti, nissaggiyaṃ. Ubho denti, nissaggiyameva. Aviññatto deti,",
  "tika-vin09t0:312_3": "nissaggiyena anāpatti. Viññattassa vacanena aviññatto deti, anāpatti eva. Tathā upakkhaṭādīsupi",
  "tika-vin09t0:312_4": "yathāsambhavaṃ nayo netabbo.",
  "tika-vin09t0:313_0": "Ettāvatā saṅkhepato aññātikāyādigāthā vuttādhippāyā hoti. Yaṃ panettha bhikkhuniyā",
  "tika-vin09t0:313_1": "rahonisajjasikkhāpadaṃ nippayojanatāya nidassanaṃ vuttaṃ, tassa payojanaviseso tasmiṃyeva",
  "tika-vin09t0:313_2": "āvibhavissatīti. Evameva aññatthapi vacanena, visesaaṭṭhuppattivasena ca sikkhāpadesu",
  "tika-vin09t0:313_3": "ñātabbaṃ visesappayojananti.",
  "tika-vin09t0:314": "Dutiyaupakkhaṭasikkhāpadavaṇṇanā niṭṭhitā.",
  "tika-vin09t0:315": "10. Rājasikkhāpadavaṇṇanā",
  "tika-vin09t0:316_0": "“Ṭhānaṃ bhañjati, āgatakāraṇaṃ vināsetī”ti vuttattā puna codanaṃ na labhatīti eke.",
  "tika-vin09t0:316_1": "Āgamanassa sātthakaṃ na hoti, cīvaraṃ na labhissati paṭisanthārassa katattāti eke.",
  "tika-vin09t0:316_2": "Codanālakkhaṇaṃ na hotīti katvā vuttanti eke. “Dhammadesanādhippāyādinā na paṭisanthāro",
  "tika-vin09t0:316_3": "kātabbo”ti upatissatthero “‘āgatakāraṇaṃ vināsetī’ti codanāṭhānāni bhañjati, codetukāmo",
  "tika-vin09t0:316_4": "akattabbamakāsi, tappaccayā vattabhede dukkaṭa”nti ca vadati. Dhammasiritthero pana",
  "tika-vin09t0:316_5": "“āsane ce nisīdati, ekāya nisajjāya dve ṭhānāni bhañjati. Āmisaṃ ce paṭiggaṇhāti,",
  "tika-vin09t0:316_6": "ekena paṭiggahaṇena dve ṭhānāni bhañjati. Dhammaṃ ce bhāsati, dhammadesanāsikkhāpade",
  "tika-vin09t0:316_7": "vuttaparicchedāya ekāya vācāya dve ṭhānāni bhañjati. Taṃ sandhāya ‘āgatakāraṇaṃ vināsetī’ti",
  "tika-vin09t0:316_8": "vutta”nti vadati. “Eso kho”ti vuttena saññatto eko, “ayaṃ veyyāvaccakaroti…pe… avuttepi",
  "tika-vin09t0:316_9": "codetuṃ vaṭṭatī”ti vutto dutiyo, sace pana dūto gacchantova “ahaṃ tassa hatthe dassāmī”tiādinā",
  "tika-vin09t0:316_10": "vutto tatiyo, “aññaṃ vā pesetvā ārocāpetī”ti vutto catutthoti yathā bhikkhunā niddiṭṭhā",
  "tika-vin09t0:316_11": "cattāro, tatheva dūtena niddiṭṭhā cattāro. Mukhavevaṭikakappiyakārako, parammukhakappiyakārako",
  "tika-vin09t0:316_12": "ceti etesu aññātakaappavāritesu viya paṭipajjitabbanti likhitaṃ.",
  "tika-vin09t0:317": "Rājasikkhāpadavaṇṇanā niṭṭhitā.",
  "tika-vin09t0:318": "Cīvaravaggo paṭhamo.",
  "tika-vin09t0:319": "2. Eḷakalomavaggo",
  "tika-vin09t0:320": "1. Kosiyasikkhāpadavaṇṇanā",
  "tika-vin09t0:321_0": "Kārāpeyyāti attano ca parassa ca ubhinnañca kosiyaṃ ekato gaṇhitvā vuttaṃ, ubho vā",
  "tika-vin09t0:321_1": "ekato karontīti atthato veditabbaṃ. Tattha attanā kataṃ ce, “nissajjanakāle sayaṃ",
  "tika-vin09t0:321_2": "kataṃ nissaggiya”nti vattabbaṃ. Ubhohi ce kataṃ, yathāpāḷimeva.",
  "tika-vin09t0:322": "Kosiyasikkhāpadavaṇṇanā niṭṭhitā.",
  "tika-vin09t0:323": "2. Suddhakāḷakasikkhāpadavaṇṇanā",
  "tika-vin09t0:324_0": "Yathā paṭhame “ekenapi kosiyaṃsunā”ti vuttaṃ, tathā idha “ekenapi aññena amissitāna”nti",
  "tika-vin09t0:324_1": "vacanābhāvato aññena missabhāve satipi apaññāyamānarūpakaṃ ce, “suddhakāḷaka”micceva vuccatīti vadanti.",
  "tika-vin09t0:325": "Suddhakāḷakasikkhāpadavaṇṇanā niṭṭhitā.",
  "tika-vin09t0:326": "3. Dvebhāgasikkhāpadavaṇṇanā",
  "tika-vin09t0:327_0": "“Tulayitvā”ti vacanato yathā tulādhāraṇāya kāḷakādhikā na honti, tathā kāḷakānaṃ",
  "tika-vin09t0:327_1": "dve bhāgā gahetabbā ukkaṭṭhaparicchedena. “Ekassāpi kāḷakalomassa atirekabhāve nissaggiyanti",
  "tika-vin09t0:327_2": "vacanaṃ tulādhāraṇāya kiñcāpi na sameti, acittakattā pana sikkhāpadassa pubbe tulāya",
  "tika-vin09t0:327_3": "dhārayitvā ṭhapitesu ekampi lomaṃ tattha pateyya, nissaggiyanti ayamadhippāyoti no",
  "tika-vin09t0:327_4": "takko”ti ācariyo. Vuttaparicchedena aggahaṇaṃ akiriyā, santhatakaraṇaṃ kiriyā.",
  "tika-vin09t0:328": "Dvebhāgasikkhāpadavaṇṇanā niṭṭhitā.",
  "tika-vin09t0:329": "4. Chabbassasikkhāpadavaṇṇanā",
  "tika-vin09t0:330_0": "“Orena ce channaṃ vassāna”nti vuttattā chabbasse paripuṇṇe kātuṃ vaṭṭatīti niṭṭhānadivasato",
  "tika-vin09t0:330_1": "paṭṭhāya channaṃ vassānaṃ paricchedo veditabbo. Yāni panettha atirekachabbassavasena",
  "tika-vin09t0:330_2": "vā sammutivasena vā katāni, sabbāni tāni ekato paribhuñjituṃ vaṭṭantīti. Gilānassa",
  "tika-vin09t0:330_3": "ca ekaṃ nappahotīti anekampi vaṭṭati. Yato paṭṭhāya rogassa mandatāya santhataṃ ādāya",
  "tika-vin09t0:330_4": "gantuṃ sakkoti, tato paṭṭhāya sammuti vā rogo vā na rakkhatīti eke. Apica chavassabuddhanimmalaṃ",
  "tika-vin09t0:330_5": "sikkhāpadaṃ vicāretuṃ gambhīrattā. Tasmā chavasse kammaṃ katanti.",
  "tika-vin09t0:331": "Chabbassasikkhāpadavaṇṇanā niṭṭhitā.",
  "tika-vin09t0:332": "5. Nisīdanasikkhāpadavaṇṇanā",
  "tika-vin09t0:333_0": "Kasmā panettha “santhataṃ pana bhikkhunā”ti sikkhāpadaṃ apaññapetvā “nisīdanasanthata”nti",
  "tika-vin09t0:333_1": "paññattaṃ, nanu ettha kāraṇena bhavitabbanti? Atthi kāraṇaṃ, cīvarasaññitāya santhatānaṃ",
  "tika-vin09t0:333_2": "ujjhitattā tesaṃ acīvarabhāvadassanatthaṃ tathā paññattaṃ bhagavatāti vuttaṃ hoti.",
  "tika-vin09t0:333_3": "Tasmā te bhikkhū tecīvarikadhutaṅgabhedabhayā santhate catutthacīvarasaññitāya santhatāni",
  "tika-vin09t0:333_4": "ujjhitvā terasa dhutaṅgāni samādayiṃsu, bhagavā ca tesaṃ santhataṃ anujāni. Tato",
  "tika-vin09t0:333_5": "tesaṃ bhikkhūnaṃ evaṃ hoti “nisīdanacīvarasaṇṭhānampetaṃ nisīdanasanthataṃ no bhagavatā",
  "tika-vin09t0:333_6": "anuññātaṃ catutthacīvarabhāvena, pageva katasanthataṃ vā”ti. Tato “santhate tesaṃ",
  "tika-vin09t0:333_7": "cīvarasaññitā na bhavissatī”ti tadatthaṃ bhagavatā “santhata”nti apaññapetvā “nisīdanasanthata”nti",
  "tika-vin09t0:333_8": "paññattanti adhippāyo. Imesu pana pañcasu santhatesu purimāni tīṇi vinayakammaṃ katvā",
  "tika-vin09t0:333_9": "paṭilabhitvāpi paribhuñjituṃ na vaṭṭanti akappiyattā, pacchimāni dve vaṭṭantīti likhitaṃ.",
  "tika-vin09t0:333_10": "Kathaṃ paññāyatīti ce? “Anāpatti aññena kataṃ paṭilabhitvā paribhuñjatī”ti vacanatoti veditabbaṃ.",
  "tika-vin09t0:334": "Nisīdanasikkhāpadavaṇṇanā niṭṭhitā.",
  "tika-vin09t0:335": "6. Eḷakalomasikkhāpadavaṇṇanā",
  "tika-vin09t0:336_0": "“Addhānamaggappaṭipannassā”ti iminā pakatiyā dīghamaggaṃ paṭipannassa uppannānipi",
  "tika-vin09t0:336_1": "tiyojanaparamameva haritabbāni, pageva appaṭipannassāti dasseti. Paṭipannassa ce,",
  "tika-vin09t0:336_2": "addhānaṃ nāma paṭipannassa akāmā vassaṃvuṭṭhabhikkhuniyā maggappaṭipatti viyāti dasseti.",
  "tika-vin09t0:336_3": "Addhānamaggappaṭipannassa nissaggiyanti vā sambandho. Teneva vāsādhippāyassa paṭippassaddhagamanussāhattā",
  "tika-vin09t0:336_4": "“appaṭipanno”ti saṅkhaṃ gatassa anāpattīti siddhaṃ. Imasmiṃ pana atthavikappe “bhikkhuno",
  "tika-vin09t0:336_5": "paneva eḷakalomāni uppajjeyyuṃ…pe… asantepi hārake addhānamaggappaṭipannassa nissaggiyaṃ",
  "tika-vin09t0:336_6": "pācittiya”nti yojanā veditabbā. Yasmā vā eḷakalomānaṃ uppattiṭṭhānato paṭṭhāya tiyojanaparamatā",
  "tika-vin09t0:336_7": "adhippetā, maggaṃ appaṭipannassa ca tiyojanaparamatā natthi, tasmā “addhānamaggappaṭipannassa",
  "tika-vin09t0:336_8": "uppajjeyyu”nti vuttaṃ. Tena acchinnaṃ paṭilabhitvā harato ca anāpattīti siddhaṃ.",
  "tika-vin09t0:336_9": "Paṭilābho hi tesaṃ uppatti nāmāti.",
  "tika-vin09t0:337_0": "“Ākaṅkhamānena bhikkhunā paṭiggahetabbānī”ti iminā attanā paṭiggahitānaṃyeva tiyojanātikkame",
  "tika-vin09t0:337_1": "āpattīti dasseti. Tena anākaṅkhamānena parasantakāni paṭiggahitāni harantassa anāpattīti siddhaṃ.",
  "tika-vin09t0:338_0": "Aṅgesu “attano santakatā”ti natthi, ayamattho “bhikkhuno uppajjeyyu”nti iminā, “acchinnaṃ",
  "tika-vin09t0:338_1": "paṭilabhitvā”ti iminā ca dīpito hotīti veditabbo. Porāṇagaṇṭhipade ca “aññaṃ bhikkhuṃ",
  "tika-vin09t0:338_2": "harāpento gacchati ce, dvinnampi anāpattī”ti vuttaṃ. Tasmā dve bhikkhū tiyojanaparamaṃ",
  "tika-vin09t0:338_3": "patvā aññamaññassa bhaṇḍaṃ parivattetvā ce haranti, anāpattīti siddhaṃ.",
  "tika-vin09t0:339_0": "Tiyojanaparamaṃ sahatthā haritabbānīti tiyojanaparamameva attanā haritabbāni, taṃ",
  "tika-vin09t0:339_1": "kimatthanti? Sīmāya etaparamato. Vuttañhetaṃ “anujānāmi, bhikkhave, tiyojanaparamaṃ",
  "tika-vin09t0:339_2": "sīmaṃ sammannitu”nti. Vāsādhippāyena, paccāgamanādhippāyena vā gacchato etaparamatā",
  "tika-vin09t0:339_3": "ca. Vuttañhetaṃ “chabbaggiyā bhikkhū atimahatiyo sīmāyo sammannanti…pe… bhikkhū uposathaṃ",
  "tika-vin09t0:339_4": "āgacchantā uddissamānepi pātimokkhe āgacchanti, uddiṭṭhamattepi āgacchanti, antarāpi parivasantī”ti.",
  "tika-vin09t0:340_0": "Asante hāraketi āṇattiyā hārake asati. Kambalassa upari nisīditvā gacchantassa sace",
  "tika-vin09t0:340_1": "ekampi lomaṃ cīvare laggaṃ hoti, tiyojanātikkame āpatti eva kambalato vijaṭitattāti",
  "tika-vin09t0:340_2": "likhitaṃ. Taṃ kambalassa paṭiggahitattā attano atthāya paṭiggahitameva hotīti yuttaṃ.",
  "tika-vin09t0:341": "Eḷakalomasikkhāpadavaṇṇanā niṭṭhitā.",
  "tika-vin09t0:342": "8. Jātarūpasikkhāpadavaṇṇanā",
  "tika-vin09t0:343": "“Nibbattarukkhacchāyāpi rukkhaparicchedaṃ anatikkantā”ti likhitaṃ.",
  "tika-vin09t0:344": "Jātarūpasikkhāpadavaṇṇanā niṭṭhitā.",
  "tika-vin09t0:345": "9. Rūpiyasaṃvohārasikkhāpadavaṇṇanā",
  "tika-vin09t0:346": "Jātarūparajataparivattananti ukkaṭṭhaparicchedena vuttaṃ.",
  "tika-vin09t0:347": "Rūpiyasaṃvohārasikkhāpadavaṇṇanā niṭṭhitā.",
  "tika-vin09t0:348": "10. Kayavikkayasikkhāpadavaṇṇanā",
  "tika-vin09t0:349": "Asante pācittiyaṃ desetabbamevāti ettha kiṃ suddhikaṃ pācittiyaṃ, udāhu nissaggiyanti? Nissaggiyaṃ pācittiyameva.",
  "tika-vin09t0:350": "Kayavikkayasikkhāpadavaṇṇanā niṭṭhitā.",
  "tika-vin09t0:351": "Tatridaṃ pakiṇṇakaṃ",
  "tika-vin09t0:352": "Aṭṭhamasikkhāpadaṃ parena attano atthāya diyyamānassa vā pārivattakabhāvena diyyamānassa vā paṃsukūlassa vā rūpiyassa uggaṇhanauggaṇhāpanasādiyanāni paṭikkhipati.",
  "tika-vin09t0:353": "Navamaṃ parassa vā attano vā rūpiyaparivattanaṃ paṭikkhipati.",
  "tika-vin09t0:354_0": "Dasamaṃ arūpiyaparivattanaṃ. “Arūpiye arūpiyasaññī pañcannaṃ saha anāpattī”ti ca",
  "tika-vin09t0:354_1": "vacanaṃ itarehi saha āpattīti dīpeti. Arūpiyañca dukkaṭavatthu. Tasmā tassa parivattane",
  "tika-vin09t0:354_2": "sati nissaggiyanti ekantena vuttaṃ. Pañcannaṃ saha dukkaṭavatthūnaṃ parivattane anāpattippasaṅgato",
  "tika-vin09t0:354_3": "anāpatti evāti porāṇāti ce? Na, kappiyavatthūnaṃyeva tattha āgatattā. Yadi kappiyavatthu",
  "tika-vin09t0:354_4": "nissaggiyaṃ, pageva dukkaṭavatthūti ce? Na, āpattigarukalahukabhāvena vatthugarukalahukaniyamābhāvato.",
  "tika-vin09t0:355_0": "Nissaggiyavatthuto hi muttāmaṇiveḷuriyādi mahagghappahonakampi dukkaṭavatthūti katvā",
  "tika-vin09t0:355_1": "nissaggiyavatthuto muttādi lahukaṃ hoti. Lahukepi vatthusmiṃ yatheva dukkaṭavatthuno",
  "tika-vin09t0:355_2": "paṭiggahaṇe dukkaṭaṃ, tatheva tassa vā tena vā cetāpanepi dukkaṭaṃ yuttanti aṭṭhakathācariyā.",
  "tika-vin09t0:356_0": "Atha vā yaṃ vuttaṃ “kappiyavatthūnaṃyeva tattha āgatattā”ti, tattha kiñcāpi dukkaṭavatthūnipi",
  "tika-vin09t0:356_1": "adhippetāni, na pana pāḷiyaṃ vuttāni anāpattivārappasaṅgabhayāti vuttaṃ hoti. Muttādīsupi",
  "tika-vin09t0:356_2": "vuttesu anāpattiyaṃ kappiyakārakassa ācikkhati, “idaṃ muttādi amhākaṃ atthi, amhākañca",
  "tika-vin09t0:356_3": "iminā ca iminā ca veḷuriyādinā attho”ti bhaṇati, dasamena āpajjatīti adhippāyo siyā.",
  "tika-vin09t0:356_4": "Yasmā ca idaṃ kappiyakārakassa ācikkhanādisaṃvohāro ca, tasmā taṃ navamena vuttanti",
  "tika-vin09t0:356_5": "veditabbaṃ. Kiñcāpi kayavikkayeva hoti kappiyavatthūhi anuññātaṃ, imināva nayena",
  "tika-vin09t0:356_6": "kiñcāpi dukkaṭavatthupi dasame adhippetaṃ āpajjati, aṭṭhakathāvirodhato pana nādhippetamicceva gahetabbo.",
  "tika-vin09t0:357_0": "Kā panettha kāraṇacchāyāti, pañcannaṃ saha tattha anāpattippasaṅgato anāpatti evāti",
  "tika-vin09t0:357_1": "ce? Na, tattha anāgatattā. Anāgatakāraṇā vuttanti ce? Na, pañcannaṃ saha āpattivatthukassa",
  "tika-vin09t0:357_2": "anāpattivāralābhe visesakāraṇābhāvā, akappiyattā pañcannaṃ sahāpi āpattiyā bhavitabbanti",
  "tika-vin09t0:357_3": "siddho aṭṭhakathāvādo.",
  "tika-vin09t0:358_0": "Aparo nayo – yadi dukkaṭavatthunā kayavikkaye nissaggiyaṃ, kappiyavatthumhi vuttapariyāyo",
  "tika-vin09t0:358_1": "tattha labbheyya, na pana labbhatīti navame eva tāni vattabbāni. Tasmā saṃvohāro",
  "tika-vin09t0:358_2": "nāma kayavikkayopi aññathā parivattanaṃ pariyādiyitvā pavatto, kayavikkayañca mocetvā",
  "tika-vin09t0:358_3": "“iminā imaṃ dehī’ti cetāpeti, vaṭṭatī”ti avatvā dasamassa anāpattivāre vuttanayeneva",
  "tika-vin09t0:358_4": "tesaṃ parivattane nissaggiyānumativirodhato aṭṭhakathāyaṃ vuttanayeneva dukkaṭavatthunā",
  "tika-vin09t0:358_5": "cetāpane dukkaṭameva. Nesaṃ kayavikkayena nissaggiyanti ce? Na, sabbassapi kayavikkayattā.",
  "tika-vin09t0:358_6": "Teneva vuttaṃ “andhakaṭṭhakathāyaṃ pana ‘sace kayavikkayaṃ samāpajjeyya, nissaggiyaṃ",
  "tika-vin09t0:358_7": "pācittiya’nti bhāsitaṃ, taṃ dubbhāsitaṃ. Kasmā? Na hi dānaggahaṇato añño kayavikkayo",
  "tika-vin09t0:358_8": "nāma atthī”ti, attano matiyā kayavikkayalakkhaṇasammate dasamassa anāpattivāre vuttanayeneva",
  "tika-vin09t0:358_9": "tesaṃ parivattane nissaggiyānumativirodhato ca. Bhavatu vā attano paṭisiddhamidaṃ",
  "tika-vin09t0:358_10": "kāraṇaṃ, dasame avassameva jānitabbānīti tāni kayavikkayānevāti tesaṃ nissaggiyabhāvañca",
  "tika-vin09t0:358_11": "gatānīti evampi siddho aṭṭhakathāvādo.",
  "tika-vin09t0:359_0": "Etthāhu porāṇā – “attano santakaṃ rūpiyaṃ parahatthagataṃ karoti ajjhācarati, dukkaṭaṃ.",
  "tika-vin09t0:359_1": "Parassa rūpiyaṃ attano hatthagataṃ karoti, aṭṭhamena nissaggiyaṃ. Uggahitavatthuparivattane",
  "tika-vin09t0:359_2": "kathaṃ jātaṃ? Abbohārikaṃ jātaṃ. Atha parassa rūpiyaṃ attano hatthagataṃ paṭhamaṃ",
  "tika-vin09t0:359_3": "karoti, rūpiyappaṭiggahaṇassa katattā aṭṭhamena nissaggiyaṃ. Attano santakaṃ rūpiyaṃ",
  "tika-vin09t0:359_4": "parassa hatthagataṃ pacchā karoti, saṃvohārena nissaggiya”nti. “Rūpiyassa gahaṇamattena",
  "tika-vin09t0:359_5": "aṭṭhamena āpatti, pacchā parivattane navamenā”ti hi tattha vuttaṃ, taṃ pana yuttaṃ.",
  "tika-vin09t0:359_6": "“Ajjhācarati, dukkaṭa”nti duvuttaṃ. Dukkaṭassa aniyamappasaṅgato nissajjanavidhānesu",
  "tika-vin09t0:359_7": "dassitova. Kiṃ vuttaṃ hoti – yadi dvīhi nissaggiyehi bhavitabbaṃ, nissajjanavidhāne",
  "tika-vin09t0:359_8": "“ahaṃ, bhante, rūpiyaṃ paṭiggahesiṃ, nānāppakārakañca rūpiyasaṃvohāraṃ samāpajji”nti",
  "tika-vin09t0:359_9": "vattabbaṃ bhaveyya “rūpiyaṃ cetāpetī”ti sabbattha pāḷiyaṃ rūpiyappaṭiggahaṇassa vuttattā.",
  "tika-vin09t0:360_0": "Ettāvatā yaṃ porāṇagaṇṭhipade vuttaṃ “dukkaṭavatthunā kayavikkayaṃ pariharantena",
  "tika-vin09t0:360_1": "catūsu nissaggiyavatthūsu ekekasmiṃ gahite aṭṭhamena nissaggiyaṃ hoti. Dukkaṭavatthunā",
  "tika-vin09t0:360_2": "dukkaṭavatthunti “iminā idaṃ dehī”ti gahite teneva nissaggiyaṃ hoti. “Kayavikkayampi",
  "tika-vin09t0:360_3": "nīharitvā gahite dukkaṭaṃ, cetāpitarūpiyaggahaṇe aṭṭhamena, parivattane navamenātiādinā",
  "tika-vin09t0:360_4": "attanā anuggahetvā kappiyavasena nīharitvā pañcahi sahadhammikehi saddhiṃ parivattetuṃ",
  "tika-vin09t0:360_5": "vaṭṭatī”ti, taṃ visodhitaṃ hoti. Aparampi tattha vuttaṃ “nissajjitabbe asati kathaṃ",
  "tika-vin09t0:360_6": "pācittiyaṃ, dunnissaṭṭharūpiyampi ‘na chaḍḍetī’ti vadantassa vissaṭṭho upāsako taṃ",
  "tika-vin09t0:360_7": "gahetvā aññaṃ ce bhikkhuno deti, kappatī”ti, tañca duvuttaṃ. Na hi gahitattā tato",
  "tika-vin09t0:360_8": "aññaṃ vatthu hoti. Puna aparañca tattha vuttaṃ “imaṃ ‘gaṇhāhī’ti vadantassa saddhādeyyavinipātadukkaṭaṃ,",
  "tika-vin09t0:360_9": "‘etaṃ dehī’ti vadantassa viññattidukkaṭa”nti, tañca duvuttaṃ. Tattha hi payogadukkaṭaṃ",
  "tika-vin09t0:360_10": "yuttaṃ viya paññāyati.",
  "tika-vin09t0:361": "Pakiṇṇakaṃ niṭṭhitaṃ.",
  "tika-vin09t0:362": "Eḷakalomavaggo dutiyo.",
  "tika-vin09t0:363": "3. Pattavaggo",
  "tika-vin09t0:364": "1. Pattasikkhāpadavaṇṇanā",
  "tika-vin09t0:365_0": "Dve apattā, tasmā ete bhājanaparibhogena paribhuñjitabbā, naadhiṭṭhānūpagānavikappanūpagatāti",
  "tika-vin09t0:365_1": "atthoti ca. Samaṇasāruppena pakkanti ayopatto pañcahi pākehi pakko hoti, mattikāpatto",
  "tika-vin09t0:365_2": "dvīhi. “Bhikkhuniyā pattasanniccayassa vāritattā bhikkhussapi taṃ ‘ananurūpa’nti",
  "tika-vin09t0:365_3": "katvā ‘purāṇapattaṃ paccuddharitvā’ti vutta”nti ca likhitaṃ, taṃ na yuttaṃ pāḷiyaṃ",
  "tika-vin09t0:365_4": "“sanniccayaṃ kareyyāti anadhiṭṭhito avikappito”ti vuttattā. So hi kathinakkhandhake",
  "tika-vin09t0:365_5": "niccayasannidhi viya ekopi punadivase “sanniccayo”ti vuccati. Anantarasikkhāpade",
  "tika-vin09t0:365_6": "pana “dutiyo vārito”ti adhiṭṭhānaṃ niyataṃ. Tasmā dve patte adhiṭṭhātuṃ na labhati.",
  "tika-vin09t0:365_7": "Sace ekato adhiṭṭhāti, dvepi anadhiṭṭhitā honti. Visuṃ visuṃ adhiṭṭhāti, dutiyo anadhiṭṭhito.",
  "tika-vin09t0:365_8": "Vikappetuṃ pana bahūpi labhati. Kākaṇikamattampīti ettha pi-kāro “ekapākampi janetī”ti",
  "tika-vin09t0:365_9": "pākaṃ sampiṇḍeti. Atha vā sace ekapākeneva sāruppo, vaṭṭatīti pākaparimāṇaṃ na vuttanti",
  "tika-vin09t0:365_10": "gahetabbaṃ. Apattattā adhiṭṭhānūpago na hoti. Apaccuddharantena vikappetabboti purāṇapattaṃ",
  "tika-vin09t0:365_11": "apaccuddharantena so patto vikappetabboti atthoti likhitaṃ.",
  "tika-vin09t0:366": "Pattasikkhāpadavaṇṇanā niṭṭhitā.",
  "tika-vin09t0:367": "2. Ūnapañcabandhanasikkhāpadavaṇṇanā",
  "tika-vin09t0:368": "Pavāriteti ettha saṅghavasena pavāritaṭṭhāne pañcabandhaneneva vaṭṭati, puggalikavasena pavāritaṭṭhāne ūnapañcabandhanenāpi vaṭṭatīti likhitaṃ.",
  "tika-vin09t0:369": "Yo ūnapañcabandhanatthaṃ, vuttampi cetaṃ karo so;",
  "tika-vin09t0:370": "Ūnapañcabandhanatthaṃ, patvāna santike.",
  "tika-vin09t0:371": "Ūnapañcabandhanasikkhāpadavaṇṇanā niṭṭhitā.",
  "tika-vin09t0:372": "3. Bhesajjasikkhāpadavaṇṇanā",
  "tika-vin09t0:373_0": "“Paṭisāyanīyāni paṭiggahetvā”ti vadantena pādamakkhanādīnaṃ atthāya paṭiggahetvā",
  "tika-vin09t0:373_1": "ṭhapetuṃ vaṭṭatīti dīpitanti likhitaṃ. “Yesaṃ maṃsaṃ kappatī”ti vacanena yesaṃ maṃsaṃ",
  "tika-vin09t0:373_2": "na kappati, tesaṃ sappiādi na kappatīti vadantā ajānitvā vadanti. Yesañhi maṃsaṃ",
  "tika-vin09t0:373_3": "kappati, tesaṃ sappītiādi sattāhakālikanissaggiyavatthuparicchedadassanatthaṃ vuttaṃ.",
  "tika-vin09t0:373_4": "Tathā paṇītabhojanasikkhāpade yesaṃ maṃsaṃ kappati, tesaṃyeva khīrādi paṇītabhojanaṃ,",
  "tika-vin09t0:373_5": "netaranti dassetuṃ vuttanti. Madhu nāma madhukaribhamaramakkhikānaṃ āsayesu niyyāsasadisaṃ",
  "tika-vin09t0:373_6": "mahāmadhu hoti, taṃ yāvajīvikanti ca likhitaṃ.",
  "tika-vin09t0:374": "Bhesajjasikkhāpadavaṇṇanā niṭṭhitā.",
  "tika-vin09t0:375": "Pattavaggo tatiyo.",
  "tika-vin09t0:376": "Nissaggiyapācittiyavaṇṇanā niṭṭhitā.",
  "tika-vin09t0:377": "Pācittiyakaṇḍaṃ",
  "tika-vin09t0:378": "4. Bhojanavaggo",
  "tika-vin09t0:379": "2. Gaṇabhojanasikkhāpadavaṇṇanā",
  "tika-vin09t0:380_0": "Devadatto kāle viññāpetvā bhuñjati, tappaccayā bhagavatā “gaṇabhojane pācittiya”nti",
  "tika-vin09t0:380_1": "sikkhāpadaṃ paññattaṃ. Padabhājane pana “nimantitā bhuñjantī”ti nimantanameva gahetvā",
  "tika-vin09t0:380_2": "vibhattaṃ. Andhakaṭṭhakathāyaṃ pana vatthuvasena viññattiyā yācanampi vuttanti likhitaṃ.",
  "tika-vin09t0:380_3": "Kasmā? Parivāre eva “gaṇabhojanaṃ dvīhākārehi pasavati viññattito vā nimantanato",
  "tika-vin09t0:380_4": "vā”ti vuttattā. Tasmā aṭṭhuppattiyaṃyeva pākaṭattā padabhājane na vuttanti veditabbaṃ.",
  "tika-vin09t0:380_5": "“‘Ekato gaṇhantī’ti ca gahitabhattāpi aññe yāva gaṇhanti, tāva ce tiṭṭhanti, ekato",
  "tika-vin09t0:380_6": "gaṇhanti eva nāmā”ti ca, “yo koci pabbajitoti sahadhammikesu, titthiyesu vāti attho”ti",
  "tika-vin09t0:380_7": "ca, “samayābhāvoti sattannaṃ anāpattisamayānaṃ abhāvo”ti ca, “samayaladdhakena saha",
  "tika-vin09t0:380_8": "cattāro hontī”ti ca, “samayaladdhako sayameva muccati, sesānaṃ gaṇapūrakattā āpattikaro",
  "tika-vin09t0:380_9": "hotī”ti ca likhitaṃ.",
  "tika-vin09t0:381_0": "Etthāha – “paṭiggahaṇameva hettha pamāṇa”nti vuttaṃ, atha kasmā pāḷiyaṃ “gaṇabhojanaṃ",
  "tika-vin09t0:381_1": "nāma yattha cattāro…pe… bhuñjantī”ti vuttanti? Vuccate – tattha “bhuñjantī”ti paṭiggahaṇaniyamavacanaṃ.",
  "tika-vin09t0:381_2": "Na hi appaṭiggahitakaṃ bhikkhū bhuñjantīti.",
  "tika-vin09t0:382": "Gaṇabhojanasikkhāpadavaṇṇanā niṭṭhitā.",
  "tika-vin09t0:383": "3. Paramparabhojanasikkhāpadavaṇṇanā",
  "tika-vin09t0:384_0": "Aññatra samayāti pana nimantanato pasavanato bhojanāpekkhaṃ pācittiyanti eke. Eko",
  "tika-vin09t0:384_1": "bhikkhu piṇḍāya caranto bhattaṃ labhati, tamañño cūpāsako nimantetvā ghare nisīdāpesi,",
  "tika-vin09t0:384_2": "na ca tāva bhattaṃ sampajjati. Sace so bhikkhu piṇḍāya caritvā laddhabhattaṃ bhuñjati,",
  "tika-vin09t0:384_3": "āpatti. Kasmāti ce? “Paramparabhojanaṃ nāma pañcannaṃ bhojanānaṃ aññatarena bhojanena",
  "tika-vin09t0:384_4": "nimantito taṃ ṭhapetvā aññaṃ pañcannaṃ bhojanānaṃ aññataraṃ bhojanaṃ bhuñjati, etaṃ",
  "tika-vin09t0:384_5": "paramparabhojanaṃ nāmā”ti vuttattā. Paṭhamakathinasadisāni, idaṃ pana kiriyākiriya”nti pāṭho.",
  "tika-vin09t0:385": "Paramparabhojanasikkhāpadavaṇṇanā niṭṭhitā.",
  "tika-vin09t0:386": "4. Kāṇamātāsikkhāpadavaṇṇanā",
  "tika-vin09t0:387_0": "Dvattipattapūrā paṭiggahetabbāti tathānītapūvehi atthikena ukkaṭṭhapattappamāṇavasena",
  "tika-vin09t0:387_1": "gahetabbā. “Mā kho tvaṃ ettha paṭiggaṇhī”ti apātheyyādiatthāya sajjitasaññāya atirekappaṭiggahaṇena",
  "tika-vin09t0:387_2": "ārocane, asaṃvibhāge ca na muccati acittakattā sikkhāpadassa. Atha uggahitakaṃ gaṇhāti,",
  "tika-vin09t0:387_3": "na muccati eva. Asaṃvibhāge pana anāpatti akappiyattā. Acittakatā paṇṇattijānanābhāveneva,",
  "tika-vin09t0:387_4": "na vatthujānanābhāvenāti eke. “Na pātheyyādiatthāya sajjitabhāvajānana”nti aṅgesu",
  "tika-vin09t0:387_5": "avuttattā sace sañcicca na vadati, pācittiyanti porāṇā vadanti. Atirekappaṭiggahaṇanti",
  "tika-vin09t0:387_6": "tattha pañcamaṃva aṅgaṃ vuttaṃ, tasmā appaṭiggahitattā na pācittiyaṃ, kattabbākaraṇato",
  "tika-vin09t0:387_7": "pana dukkaṭaṃ. Aññathā kiriyākiriyaṃ idaṃ āpajjati. Anivāraṇaṃ, anārocanaṃ vā chaṭṭhamaṅgaṃ vattabbaṃ siyā.",
  "tika-vin09t0:388": "Kāṇamātāsikkhāpadavaṇṇanā niṭṭhitā.",
  "tika-vin09t0:389": "5. Paṭhamapavāraṇāsikkhāpadavaṇṇanā",
  "tika-vin09t0:390_0": "Bhuttāvī pavāraṇaṃ nāma pañcaṅgikaṃ. Tesu “asanaṃ paññāyattī”ti eteneva “bhuttāvī”ti",
  "tika-vin09t0:390_1": "etassa siddhattā visuṃ atthasiddhi na dissati. Dissati ce, aṅgānaṃ chakkattadassananti",
  "tika-vin09t0:390_2": "likhitaṃ. “Bhojanaṃ paññāyatī”ti abhihaṭaṃ sandhāya vuttaṃ.",
  "tika-vin09t0:391_0": "Koṭṭetvā katacuṇṇampīti pi-kārena kuṇḍakaṃ sampiṇḍeti. Samapākabhajjitānaṃ pana ātapasukkhānaṃ",
  "tika-vin09t0:391_1": "vā kuṇḍakaṃ vā ye keci taṇḍulā vāti ettakameva vuttattā samapākabhajjitānaṃ vīhīnaṃ,",
  "tika-vin09t0:391_2": "vīhipalāsānaṃ vā taṇḍulacuṇṇaṃ pavāreti. Tathā kharapākabhajjitānaṃ kuṇḍakampi pavāreti.",
  "tika-vin09t0:391_3": "Bhajjitasattuyo piṇḍetvā kato apakkasattumodakopi pavāretīti likhitaṃ. Sace avasiṭṭhaṃ",
  "tika-vin09t0:391_4": "natthi, na pavāreti. Kasmā? Asanasaṅkhātassa vippakatabhojanassa abhāvato.",
  "tika-vin09t0:392_0": "Akappiyamaṃsaṃ pana kiñcāpi paṭikkhipitabbaṭṭhāne ṭhitaṃ, khādiyamānaṃ pana maṃsabhāvaṃ",
  "tika-vin09t0:392_1": "na jahāti, tasmā pavāreti. Bhojanasālāya bhuñjanto ce attano apāpuṇanakoṭṭhāsaṃ abhihaṭaṃ",
  "tika-vin09t0:392_2": "paṭikkhipati, na pavāreti. Kāmaṃ paṭikkhipati, patte pana ārāmikā ākiranti, taṃ bhuñjituṃ",
  "tika-vin09t0:392_3": "na vaṭṭati. Idañhi buddhappaṭikuṭṭhāya anesanāya uppanneyeva saṅkhaṃ gacchati. Yathā",
  "tika-vin09t0:392_4": "hi saṅghato laddhaṃ piṇḍaṃ dussīlo deti, tañce paṭikkhipati, na pavāreti, evaṃsampadamidanti",
  "tika-vin09t0:392_5": "ca, vibhāgo lajjī ce deti, taṃ so na ajjhoharitukāmatāya paṭikkhipati, pavāretīti",
  "tika-vin09t0:392_6": "ca, “samaṃsarasaṃ samaccharasa”nti āpajjanato “maṃsarasa”nti vutte pana paṭikkhipato",
  "tika-vin09t0:392_7": "hoti, “maṃsassa rasaṃ maṃsarasa”nti ayaṃ viggaho nādhippetoti ca vuttaṃ. Bhattamissakaṃ",
  "tika-vin09t0:392_8": "yāguṃ āharitvā “yāguṃ gaṇhathā”ti vadati, na pavāreti. “Bhattaṃ gaṇhathā”ti vutte",
  "tika-vin09t0:392_9": "pavāreti. Kasmā? Yenāpucchito, tassa atthitāya. Ettha pana “yāgumissakaṃ gaṇhathā”ti",
  "tika-vin09t0:392_10": "vadati, tatra ce yāgu bahutarā vā hoti, samasamā vā. Bhattaṃ mandaṃ, na pavāreti.",
  "tika-vin09t0:392_11": "Yāgu ce mandā, bhattaṃ bahutaraṃ, pavāreti. Idañca sabbaaṭṭhakathāsu vuttattā na",
  "tika-vin09t0:392_12": "sakkā paṭikkhipituṃ. Kāraṇaṃ panettha duddasaṃ. “Bhattamissakaṃ gaṇhathā”ti vadati.",
  "tika-vin09t0:392_13": "Tatra bhattaṃ bahutaraṃ vā samakaṃ vā appataraṃ vā hoti, pavāreti eva. Bhattaṃ vā",
  "tika-vin09t0:392_14": "yāguṃ vā anāmasitvā “missakaṃ gaṇhathā”ti vadati. Tatra ce bhattaṃ bahutaraṃ, samakaṃ",
  "tika-vin09t0:392_15": "vā hoti, pavāreti. Appataraṃ na pavāreti. Taṃ sabbaṃ vīmaṃsitabbanti.",
  "tika-vin09t0:393_0": "Phalaṃ vā kandamūlādi vā pañcahi samaṇakappehi kappiyaṃ akatanti ettha kappiyaṃ akārāpitehi",
  "tika-vin09t0:393_1": "kadaliphalādīhi saddhiṃ atirittaṃ kārāpetvāpi taṃ kadaliphalādiṃ ṭhapetvā avasesaṃ",
  "tika-vin09t0:393_2": "bhuñjituṃ vaṭṭati. Amissakarasattā puna tāni kappiyaṃ kārāpetvā aññasmiṃ bhājane",
  "tika-vin09t0:393_3": "ṭhapetvā kāretvā bhuñjituṃ vaṭṭati. Kasmā? Pubbe tesu vinayakammassa anāruḷhattāti vadanti.",
  "tika-vin09t0:394_0": "Patte rajaṃ patitaṃ appaṭiggahitameva hoti. Tasmā paṭiggahetvāva bhikkhā gaṇhitabbā.",
  "tika-vin09t0:394_1": "“Apaṭiggahetvā gaṇhato vinayadukkaṭa”nti vuttattā etamaññesampi na vaṭṭatīti vadanti.",
  "tika-vin09t0:394_2": "“Taṃ pana puna paṭiggahetvā bhuñjantassa anāpattī”ti etthāpi evameva. Imasmiṃ pana",
  "tika-vin09t0:394_3": "“atirittaṃ kataṃ anatirittakataṃ hotī”ti etthāpi evameva. Imasmiṃ pana “atirittaṃ",
  "tika-vin09t0:394_4": "kataṃ, anatirittaṃ kataṃ hotī”tiādīhi upaparikkhitvā vinicchayo veditabboti dīpitaṃ.",
  "tika-vin09t0:394_5": "Alametaṃ sabbanti idampi te adhikaṃ, ito aññaṃ na lacchasīti attho.",
  "tika-vin09t0:395_0": "Āhāratthāyāti vikāle evāti eke. “Paṭhamakathinasadisāni. Idaṃ pana kiriyākiriya”nti",
  "tika-vin09t0:395_1": "pāṭho. Kāyakammaṃ ajjhoharaṇato. Vacīkammaṃ vācāya “atirittaṃ karotha, bhante”ti",
  "tika-vin09t0:395_2": "akārāpanatoti veditabbaṃ.",
  "tika-vin09t0:396": "Paṭhamapavāraṇāsikkhāpadavaṇṇanā niṭṭhitā.",
  "tika-vin09t0:397": "6. Dutiyapavāraṇāsikkhāpadavaṇṇanā",
  "tika-vin09t0:398": "“Bhuttasmiṃ pācittiya”nti mātikāyaṃ vuttattā “bhojanapariyosāne pācittiya”nti vuttaṃ, na ajjhohāre ajjhohāre.",
  "tika-vin09t0:399": "Dutiyapavāraṇāsikkhāpadavaṇṇanā niṭṭhitā.",
  "tika-vin09t0:400": "7. Vikālabhojanasikkhāpadavaṇṇanā",
  "tika-vin09t0:401": "Jambudīpassa kālena paricchedoti evaṃ kira.",
  "tika-vin09t0:402": "Vikālabhojanasikkhāpadavaṇṇanā niṭṭhitā.",
  "tika-vin09t0:403": "8. Sannidhikārakasikkhāpadavaṇṇanā",
  "tika-vin09t0:404": "“Duddhoto hotī”tiādinā nayena idha vuttattā, “duddhotaṃ pattaṃ dhovitvā puna",
  "tika-vin09t0:405_0": "Tattha acchodakaṃ vā āsiñcitvā, aṅguliyā vā ghaṃsitvā nisnehabhāvo jānitabbo”ti samantapāsādikāyaṃ",
  "tika-vin09t0:405_1": "vuttattā ca mattikāpattassa kapālena pīto sneho sannidhiṃ karotīti siddhanti likhitaṃ.",
  "tika-vin09t0:405_2": "Sayaṃ paṭiggahetvā apariccattamevāti ettha apariccattaṃ nāma anupasampannānaṃ nirapekkhaapariccattaṃ",
  "tika-vin09t0:405_3": "avijahitaṃ. “Paṭiggahaṇanti ettha paṭiggahitabhāvamavijahitameva sannidhiṃ janetī”ti",
  "tika-vin09t0:405_4": "dhammasiritthero, taṃ “paṭiggaṇhāti, āpatti dukkaṭassā”ti pāḷiyā virujjhati. Tassa",
  "tika-vin09t0:405_5": "pana puna paṭiggaṇhanakiccābhāvato vīmaṃsitabbaṃ.",
  "tika-vin09t0:406": "Sannidhikārakasikkhāpadavaṇṇanā niṭṭhitā.",
  "tika-vin09t0:407": "9. Paṇītabhojanasikkhāpadavaṇṇanā",
  "tika-vin09t0:408_0": "“Tesaṃ maṃsañca khīradadhīni ca idha adhippetānī”ti idaṃ pācittiyavatthuparicchedo,",
  "tika-vin09t0:408_1": "na pana kappiyakhīrādiparicchedo, tasmā yassa kassaci khīrādīni vaṭṭantīti ca, “mahānāmasikkhāpadena",
  "tika-vin09t0:408_2": "kāretabbo”ti saṅghavasena pavārite bhesajjatthāya sappiādibhesajjapañcakaṃ viññāpeti",
  "tika-vin09t0:408_3": "ce, tattha “na bhesajjakaraṇīyena bhesajjaṃ viññāpetī”ti ettha saṅgahaṃ gacchati,",
  "tika-vin09t0:408_4": "tasmā “tena pācittiya”nti ca likhitaṃ.",
  "tika-vin09t0:409": "Paṇītabhojanasikkhāpadavaṇṇanā niṭṭhitā.",
  "tika-vin09t0:410": "10. Dantaponasikkhāpadavaṇṇanā",
  "tika-vin09t0:411_0": "“Sarīrāvayavenā”ti vuttattā mukhena paṭiggahaṇaṃ anuññātaṃ. “Ciñcādipattesu bhūmiyaṃ",
  "tika-vin09t0:411_1": "atthatesu na vaṭṭati, kallakhette tattha vaṭṭatī”ti ca, “sāmaṃ gahetvā”ti iminā na",
  "tika-vin09t0:411_2": "kevalaṃ sappadaṭṭhaṃyeva, aññampi daṭṭhaṃ viseseti. Sāmaṃ gahetvā paribhuñjituṃ vaṭṭatī”ti ca likhitaṃ.",
  "tika-vin09t0:412": "Dantaponasikkhāpadavaṇṇanā niṭṭhitā.",
  "tika-vin09t0:413": "Bhojanavaggo catuttho.",
  "tika-vin09t0:414": "5. Acelakavaggo",
  "tika-vin09t0:415": "1. Acelakasikkhāpadavaṇṇanā",
  "tika-vin09t0:416": "Acelakādayo yasmā, titthiyāva matā idha;",
  "tika-vin09t0:417": "Tasmā titthiyanāmena, tikacchedo kato tato.",
  "tika-vin09t0:418": "Atitthiyassa naggassa, tathā titthiyaliṅgino;",
  "tika-vin09t0:419": "Gahaṭṭhassāpi bhikkhussa, kappatīti vinicchayo.",
  "tika-vin09t0:420": "Atitthiyassa cittena, titthiyassa ca liṅgino;",
  "tika-vin09t0:421": "Sotāpannādino dātuṃ, kappatītīdha no mati.",
  "tika-vin09t0:422": "Acelakasikkhāpadavaṇṇanā niṭṭhitā.",
  "tika-vin09t0:423": "3. Sabhojanasikkhāpadavaṇṇanā",
  "tika-vin09t0:424": "Anupavisitvā nisīdanacittena sacittakatāti veditabbā.",
  "tika-vin09t0:425": "Sabhojanasikkhāpadavaṇṇanā niṭṭhitā.",
  "tika-vin09t0:426": "4-5. Rahopaṭicchannarahonisajjasikkhāpadavaṇṇanā",
  "tika-vin09t0:427": "Catutthaṃ paṭhamāniyate, pañcamaṃ dutiyāniyate vuttanayameva. Idha pañcamaṃ upanandassa catutthaṃ hoti.",
  "tika-vin09t0:428": "Rahopaṭicchannarahonisajjasikkhāpadavaṇṇanā niṭṭhitā.",
  "tika-vin09t0:429": "6. Cārittasikkhāpadavaṇṇanā",
  "tika-vin09t0:430_0": "Sabhatto samānoti nimantanabhattoti porāṇā. Santaṃ bhikkhuṃ, anāpucchā, purebhattaṃ",
  "tika-vin09t0:430_1": "pacchābhattaṃ, aññatra samayāti ayamettha catubbidhā anupaññatti. Tattha samayā dve",
  "tika-vin09t0:430_2": "samayā. Bhattiyagharanti nimantitassa gharaṃ vā salākābhattādidāyakānaṃ vā gharaṃ.",
  "tika-vin09t0:430_3": "“Samuṭṭhānādīni paṭhamakathinasadisāni, idaṃ pana kiriyākiriya”nti pāṭho, “idha nimantanā",
  "tika-vin09t0:430_4": "akappiyanimantanā”ti eke.",
  "tika-vin09t0:431": "Purebhattañca piṇḍāya, caritvā yadi bhuñjati;",
  "tika-vin09t0:432": "Siyā paramparāpatti, pacchābhattaṃ na sā siyā.",
  "tika-vin09t0:433": "Pacchābhattañca gamiko, pubbagehaṃ yadi gacche;",
  "tika-vin09t0:434": "Eke āpattiyevāti, anāpattīti ekacce.",
  "tika-vin09t0:435": "Kulantarassokkamane, āpattimatayo hi te;",
  "tika-vin09t0:436": "Samānabhattapaccāsā, iti āhu idhāpare.",
  "tika-vin09t0:437": "Matā gaṇikabhattena, samenti naṃ nimantane;",
  "tika-vin09t0:438": "Vissajjanaṃ samānanti, eke sammukhatāpare.",
  "tika-vin09t0:439": "Sanniṭṭhānatthikeheva, vicāretabbabhedato;",
  "tika-vin09t0:440": "Viññū cārittamicceva, sikkhāpadamidaṃ vidū. ;",
  "tika-vin09t0:441": "Cārittasikkhāpadavaṇṇanā niṭṭhitā.",
  "tika-vin09t0:442": "7. Mahānāmasikkhāpadavaṇṇanā",
  "tika-vin09t0:443_0": "Paṇītabhojanasikkhāpade “mahānāmasikkhāpadena kāretabbo”ti yaṃ vuttaṃ, tassattho",
  "tika-vin09t0:443_1": "saṅghavasena pavārite bhesajjatthāya sappiādibhesajjapañcakaṃ viññāpeti ce, “nabhesajjena",
  "tika-vin09t0:443_2": "karaṇīyena bhesajjaṃ viññāpetī”ti vacanena pācittiyanti likhitaṃ. “Tayā imināva pavāritamhā,",
  "tika-vin09t0:443_3": "amhākañca iminā ca iminā ca attho”ti yathābhūtaṃ ācikkhitvā viññāpetuṃ gilānova labhati,",
  "tika-vin09t0:443_4": "na itaroti ca, “aññassa atthāyā”ti assa ñātakappavārite, attano vā ñātakappavāriteti",
  "tika-vin09t0:443_5": "atthoti ca, “apariyantappavāraṇāya pavārite”ti saṅghavasena, puggalavasena ca pavāretvā",
  "tika-vin09t0:443_6": "dāyakā. Tasmā “saṅghappavāraṇatā”ti vatvā “puggalappavāraṇatā”ti na vuttanti ca,",
  "tika-vin09t0:443_7": "“pariyantātikkamo”ti vacanena gilāno gahito, tasmā “gilānāgilānatā”ti na vuttaṃ.",
  "tika-vin09t0:443_8": "Evaṃ santepi “saṅghappavāraṇāya pavāraṇatā”ti pāṭhoti ca likhitaṃ, vīmaṃsitabbaṃ.",
  "tika-vin09t0:444": "Mahānāmasikkhāpadavaṇṇanā niṭṭhitā.",
  "tika-vin09t0:445": "8. Uyyuttasenāsikkhāpadavaṇṇanā",
  "tika-vin09t0:446": "Hatthiādīsu ekamekanti antamaso ekapurisāruḷhahatthimpi, ekaṃ sarahatthaṃ purisampi. Samuṭṭhānādīni eḷakalomasadisāni, idaṃ pana lokavajjaṃ, akusalacittaṃ tivedana”nti pāṭho.",
  "tika-vin09t0:447": "Uyyuttasenāsikkhāpadavaṇṇanā niṭṭhitā.",
  "tika-vin09t0:448": "9. Senāvāsasikkhāpadavaṇṇanā",
  "tika-vin09t0:449": "Kenaci palibuddhassāti verikena vā issarena vā kenaci ruddhassa. Senāparikkhepena vā parikkhepārahaṭṭhānena vā sañcaraṇaṭṭhānapariyantena vā paricchinditabbā.",
  "tika-vin09t0:450": "Senāvāsasikkhāpadavaṇṇanā niṭṭhitā.",
  "tika-vin09t0:451": "Acelakavaggo pañcamo.",
  "tika-vin09t0:452": "6. Surāpānavaggo",
  "tika-vin09t0:453": "1. Surāpānasikkhāpadavaṇṇanā",
  "tika-vin09t0:454_0": "“Surā”ti vā “na vaṭṭatī”ti vā jānitvā pivane akusalamevāti likhitaṃ. Akusalacittanti",
  "tika-vin09t0:454_1": "yebhuyyena taṃ sandhāya kira vuttaṃ. Atha kasmā vinayaṭṭhakathāyaṃ “akusaleneva pātabbatāyā”ti",
  "tika-vin09t0:454_2": "vuttanti ce? Sacittakapakkhe akusaleneva pātabbatāyāti.",
  "tika-vin09t0:455": "Surāpānasikkhāpadavaṇṇanā niṭṭhitā.",
  "tika-vin09t0:456": "2. Aṅgulipatodakasikkhāpadavaṇṇanā",
  "tika-vin09t0:457_0": "Kāyasaṃsaggasaṅghādisesāpattibhāve samānepi bhikkhuniyāpi anupasampannepi dukkaṭaṃ,",
  "tika-vin09t0:457_1": "upasampanne eva pācittiyanti evaṃ puggalāpekkhaṃ dassetuṃ “aṅgulipatodake pācittiya”nti",
  "tika-vin09t0:457_2": "vuttaṃ. Sati karaṇīyeti ettha purisaṃ sati karaṇīye āmasatoti adhippāyo, na itthiṃ.",
  "tika-vin09t0:458": "Aṅgulipatodakasikkhāpadavaṇṇanā niṭṭhitā.",
  "tika-vin09t0:459": "3. Hasadhammasikkhāpadavaṇṇanā",
  "tika-vin09t0:460_0": "“Cikkhallaṃ vā”ti vacanato sakkharampi khipanakīḷāya kīḷato dukkaṭameva. Uparigopphake",
  "tika-vin09t0:460_1": "pācittiyaṃ, aññattha dukkaṭanti pācittiyavatthuatthavasena “udake hasadhamme pācittiya”nti vuttaṃ.",
  "tika-vin09t0:461": "Idaṃ saññāvimokkhaṃ ce, tikapācittiyaṃ kathaṃ;",
  "tika-vin09t0:462": "Kīḷitaṃva akīḷāti, micchāgāhena taṃ siyā.",
  "tika-vin09t0:463": "Ettāvatā kathaṃ kīḷā, iti kīḷāyaṃ evāyaṃ;",
  "tika-vin09t0:464": "Akīḷāsaññī hotettha, vinayatthaṃ samādaye.",
  "tika-vin09t0:465": "Ekantākusalo yasmā, kīḷāyābhiratamano;",
  "tika-vin09t0:466": "Tasmā akusalaṃ cittaṃ, ekamevettha labbhatīti. ;",
  "tika-vin09t0:467": "Hasadhammasikkhāpadavaṇṇanā niṭṭhitā.",
  "tika-vin09t0:468": "4. Anādariyasikkhāpadavaṇṇanā",
  "tika-vin09t0:469_0": "Tassa vacananti “ayaṃ ukkhittako vā vambhito vā garahito vā imassa vacanaṃ akataṃ",
  "tika-vin09t0:469_1": "bhavissatī”ti anādariyaṃ karoti. Dhammanti kathāyaṃ dhammo nasseyya vā vinasseyya",
  "tika-vin09t0:469_2": "vā antaradhāyeyya vā, taṃ vā asikkhitukāmo anādariyaṃ karoti. “Lokavajjaṃ atikkamitvā",
  "tika-vin09t0:469_3": "‘idaṃ amhākaṃ ācariyuggaho’ti vadantassa na vaṭṭatī”ti likhitaṃ.",
  "tika-vin09t0:470": "Anādariyasikkhāpadavaṇṇanā niṭṭhitā.",
  "tika-vin09t0:471": "6. Jotisikkhāpadavaṇṇanā",
  "tika-vin09t0:472": "“Visibbanāpekkho”ti vuttattā aññassa vaṭṭati, aññesañca.",
  "tika-vin09t0:473": "Jotinekamaneke vā, jālenti munayo saha;",
  "tika-vin09t0:474": "Eko sopeti nāneko, adhippāyavisesato.",
  "tika-vin09t0:475": "Jotisikkhāpadavaṇṇanā niṭṭhitā.",
  "tika-vin09t0:476": "8. Dubbaṇṇakaraṇasikkhāpadavaṇṇanā",
  "tika-vin09t0:477": "Morakkhimaṇḍalamaṅgulapiṭṭhīnanti na ekantato, adhikaṃ, orañcāti vadanti. Ekakoṇepi vaṭṭati, evaṃ yattha katthaci ekabindupi vaṭṭatīti.",
  "tika-vin09t0:478": "Dubbaṇṇakaraṇasikkhāpadavaṇṇanā niṭṭhitā.",
  "tika-vin09t0:479": "9. Vikappanasikkhāpadavaṇṇanā",
  "tika-vin09t0:480": "“Samuṭṭhānādīni paṭhamakathinasadisāni, idaṃ pana kiriyākiriya”nti pāṭho. Ettha paribhogena kāyakammaṃ. Apaccuddharaṇena vacīkammaṃ.",
  "tika-vin09t0:481": "Vikappanasikkhāpadavaṇṇanā niṭṭhitā.",
  "tika-vin09t0:482": "10. Apanidhānasikkhāpadavaṇṇanā",
  "tika-vin09t0:483": "Sasūcike sūcighare sūcigaṇanāya āpattiyoti porāṇā.",
  "tika-vin09t0:484": "Apanidhānasikkhāpadavaṇṇanā niṭṭhitā.",
  "tika-vin09t0:485": "Surāpānavaggo chaṭṭho.",
  "tika-vin09t0:486": "7. Sappāṇakavaggo",
  "tika-vin09t0:487": "1. Sañciccasikkhāpadavaṇṇanā",
  "tika-vin09t0:488": "Vatthugaṇanāya kammabandhagaṇanācetanāmāraṇānaṃ, na kammabandhagaṇanāya cetanāmāraṇā. Ettha ekacetanāya bahupāṇakā marantīti ayaṃ vibhāgo veditabbo.",
  "tika-vin09t0:489": "Sañciccasikkhāpadavaṇṇanā niṭṭhitā.",
  "tika-vin09t0:490": "2. Sappāṇakasikkhāpadavaṇṇanā",
  "tika-vin09t0:491_0": "Sappāṇakanti pāṇakānaṃ maraṇavasena pācittiyaṃ, na sappāṇakaudakaparibhogavasena",
  "tika-vin09t0:491_1": "pācittiyaṃ, tasmā eva “paṇṇattivajja”nti vuttaṃ. Asuddhacittattā pācittiyaṃ, suddhacitte",
  "tika-vin09t0:491_2": "anāpatti. Padīpujjalane viya paṇṇattivajjatā vuttāti likhitaṃ.",
  "tika-vin09t0:492": "Jale pakkhipanaṃ pubbaṃ, jalappavesanaṃ idaṃ;",
  "tika-vin09t0:493": "Evaṃ ubhinnaṃ nānāttaṃ, ñeyyaṃ ñāṇavatā sadāti.",
  "tika-vin09t0:494": "Sappāṇakasikkhāpadavaṇṇanā niṭṭhitā.",
  "tika-vin09t0:495": "5. Ūnavīsativassasikkhāpadavaṇṇanā",
  "tika-vin09t0:496": "Aññaṃ upasampādetīti –",
  "tika-vin09t0:497": "Upajjhāyo sace sāmaṃ, kammavācañca sāveti;",
  "tika-vin09t0:498": "Kammaṃ ruhati icceke, neti vinayakovido.",
  "tika-vin09t0:499": "Dukkaṭaṃ vihitaṃ yasmā, ācariyassa gaṇassa ca;",
  "tika-vin09t0:500": "Tasmā bhinnāva ācariya-upajjhāyā visuṃ idhāti.",
  "tika-vin09t0:501": "Ūnavīsativassasikkhāpadavaṇṇanā niṭṭhitā.",
  "tika-vin09t0:502": "7. Saṃvidhānasikkhāpadavaṇṇanā",
  "tika-vin09t0:503": "Idha ekatoupasampannā, sikkhamānā, sāmaṇerīti imā tissopi saṅgahaṃ gacchanti, imāsaṃ pana tissannaṃ samayo rakkhati, ayamimāsaṃ, mātugāmassa ca visesoti veditabbaṃ.",
  "tika-vin09t0:504": "Saṃvidhānasikkhāpadavaṇṇanā niṭṭhitā.",
  "tika-vin09t0:505": "9. Ukkhittasambhogasikkhāpadavaṇṇanā",
  "tika-vin09t0:506_0": "“Taṃ diṭṭhiṃ appaṭinissaṭṭhenāti laddhinānāsaṃvāsakaṃ sandhāyā”ti likhitaṃ. Ticittanti",
  "tika-vin09t0:506_1": "ettha vipākābyākatacittena sahaseyyaṃ kappeyyāti evamattho daṭṭhabbo. Aññathā sacittakattā",
  "tika-vin09t0:506_2": "sikkhāpadassa kiriyābyākataṃ sandhāya na yujjati.",
  "tika-vin09t0:507": "Ukkhittasambhogasikkhāpadavaṇṇanā niṭṭhitā.",
  "tika-vin09t0:508": "10. Kaṇṭakasikkhāpadavaṇṇanā",
  "tika-vin09t0:509_0": "“Ayaṃ samaṇuddeso pārājiko hoti. Sace taṃ diṭṭhiṃ paṭinissajjati, saṅghassa ārocetvā",
  "tika-vin09t0:509_1": "saṅghānumatiyā pabbājetabbo”ti porāṇagaṇṭhipade vuttaṃ, taṃ na yuttaṃ. Daṇḍakammanāsanā",
  "tika-vin09t0:509_2": "hi idhādhippetā. Yadi so pārājiko hoti, liṅganāsanā nāma siyā. “Te paṭisevato nālaṃ",
  "tika-vin09t0:509_3": "antarāyāyā”ti ca diṭṭhi satthari asatthādidiṭṭhi na hoti. Sace sā yassa uppajjati,",
  "tika-vin09t0:509_4": "so pārājiko hoti, tasmimpi evameva paṭipajjitabbaṃ, saṃvare atiṭṭhanto liṅganāsanāya",
  "tika-vin09t0:509_5": "nāsetabboti ācariyassa takko.",
  "tika-vin09t0:510": "Kaṇṭakasikkhāpadavaṇṇanā niṭṭhitā.",
  "tika-vin09t0:511": "Sappāṇakavaggo sattamo.",
  "tika-vin09t0:512": "8. Sahadhammikavaggo",
  "tika-vin09t0:513": "4. Pahārasikkhāpadavaṇṇanā",
  "tika-vin09t0:514_0": "Aṅgesu na mokkhādhippāyatā viya amaraṇādhippāyatā vattabbāti ce? Na vattabbā. Kasmā?",
  "tika-vin09t0:514_1": "Yo bhikkhu sayaṃ pahāraṃ dātukāmo, so adhippāyena tassa maraṇe payogavirahovāti katvā",
  "tika-vin09t0:514_2": "amaraṇādhikārattā kevalaṃ amaraṇādhippāyo eva soti tā viya tā na vuttā. Mokkhādhippāyassa",
  "tika-vin09t0:514_3": "pana kopo natthi, tasmā anāpattīti vuttaṃ.",
  "tika-vin09t0:515": "Pahārasikkhāpadavaṇṇanā niṭṭhitā.",
  "tika-vin09t0:516": "5. Talasattikasikkhāpadavaṇṇanā",
  "tika-vin09t0:517_0": "Talameva talasattikaṃ. “Pothanasamatthaṭṭhena sattika”nti eke. Yasmā paharitukāmatāya",
  "tika-vin09t0:517_1": "paharato purimena pācittiyaṃ, kevalaṃ uccāretukāmatāya uggiraṇamatte kate iminā pācittiyaṃ.",
  "tika-vin09t0:517_2": "Iminā pana virajjhitvā pahāro dinno, tasmā napaharitukāmatāya dinnattā dukkaṭaṃ.",
  "tika-vin09t0:517_3": "Kimidaṃ dukkaṭaṃ pahārapaccayā, udāhu uggiraṇapaccayāti? Pahārapaccayā eva dukkaṭaṃ,",
  "tika-vin09t0:517_4": "purimaṃ uggiraṇapaccayā pācittiyanti sadukkaṭaṃ pācittiyaṃ yujjati. Purimañhi uggiraṇaṃ,",
  "tika-vin09t0:517_5": "pacchā pahāro. Na ca pacchimaṃ pahāraṃ nissāya purimaṃ uggiraṇaṃ anāpattivatthukaṃ",
  "tika-vin09t0:517_6": "bhavitumarahatīti no takkoti ācariyo.",
  "tika-vin09t0:518": "Talasattikasikkhāpadavaṇṇanā niṭṭhitā.",
  "tika-vin09t0:519": "7. Sañciccasikkhāpadavaṇṇanā",
  "tika-vin09t0:520": "Paro kukkuccaṃ uppādetu vā, mā vā, taṃ appamāṇaṃ. “Kukkuccupādana”nti tatiyamaṅgaṃ tassa adhippāyavasena vuttanti veditabbaṃ.",
  "tika-vin09t0:521": "Sañciccasikkhāpadavaṇṇanā niṭṭhitā.",
  "tika-vin09t0:522": "8. Upassutisikkhāpadavaṇṇanā",
  "tika-vin09t0:523_0": "Upassutinti yathā upakujjhaṃ “samīpakujjha”nti vuccati, tathā upassuti “samīpassutī”ti",
  "tika-vin09t0:523_1": "veditabbā. Yattha ṭhito suṇāti, taṃ ṭhānanti attho. Sutīti panettha paresaṃ vacanasaddo",
  "tika-vin09t0:523_2": "ca. So hi suyyatīti suti nāma. Upasuyyati vā etthāti upassuti. Okāso hi suti nāma.",
  "tika-vin09t0:523_3": "Imesaṃ sutvāti ettha “vacana”nti pāṭhaseso.",
  "tika-vin09t0:524_0": "Samuṭṭhānādīni atītadvayasadisānīti na gahetabbāni. Theyyasatthasamuṭṭhānaṃ. Siyā",
  "tika-vin09t0:524_1": "kiriyaṃ gantvā savane. Siyā akiriyaṃ ṭhitaṭṭhānaṃ āgantvā vadantānaṃ ajānāpanavasena",
  "tika-vin09t0:524_2": "samuṭṭhānato. “Saññāvimokkhaṃ, sacittakaṃ, lokavajjaṃ, kāyakammaṃ, vacīkammaṃ, akusalacittaṃ,",
  "tika-vin09t0:524_3": "dukkhavedana”nti likhitaṃ.",
  "tika-vin09t0:525": "Upassutisikkhāpadavaṇṇanā niṭṭhitā.",
  "tika-vin09t0:526": "9. Kammappaṭibāhanasikkhāpadavaṇṇanā",
  "tika-vin09t0:527_0": "Appamattakavissajjanakena pana cīvaraṃ karontassa senāsanakkhandhakavaṇṇanāyaṃ vuttappabhedāni",
  "tika-vin09t0:527_1": "sūciādīni anapaloketvāpi dātabbāni. Tato atirekaṃ dentena apalokanakammaṃ kātabbaṃ.",
  "tika-vin09t0:527_2": "Evaṃ kataṃ pana apalokanaṃ kammalakkhaṇamevāti adhippāyo. Evaṃ sabbattha kammalakkhaṇaṃ",
  "tika-vin09t0:527_3": "veditabbaṃ. Gāmasīmāvihāresu osāraṇādīni saṅghakammāniyeva na vaṭṭanti. Vissajjiyavebhaṅgiyāni",
  "tika-vin09t0:527_4": "pana vaṭṭanti. “Saṅghassa santaka”nti sāmaññato avatvā “imasmiṃ vihāre saṅghassa",
  "tika-vin09t0:527_5": "santaka”nti apaloketabbanti ca, “samuṭṭhānādīni adinnādānasadisāni, idaṃ pana dukkhavedana”nti",
  "tika-vin09t0:527_6": "pāṭhoti ca likhitaṃ.",
  "tika-vin09t0:528": "Kammappaṭibāhanasikkhāpadavaṇṇanā niṭṭhitā.",
  "tika-vin09t0:529": "10. Chandaṃadatvāgamanasikkhāpadavaṇṇanā",
  "tika-vin09t0:530": "Sannipātaṃ anāgantvā ce chandaṃ na deti, anāpattīti eke. Dukkaṭanti eke dhammakammantarāyakaraṇādhippāyattā.",
  "tika-vin09t0:531": "Chandaṃadatvāgamanasikkhāpadavaṇṇanā niṭṭhitā.",
  "tika-vin09t0:532": "11. Dubbalasikkhāpadavaṇṇanā",
  "tika-vin09t0:533_0": "Akappiyena vāti suvaṇṇarajatamayamañcādinā. Kappiyamañco sampaṭicchitabboti “saṅghassa",
  "tika-vin09t0:533_1": "demā”ti dinnaṃ sandhāya vuttaṃ, tehi pana “vihārassa demā”ti vutte suvaṇṇarajatamayādiakappiyamañcāpi",
  "tika-vin09t0:533_2": "sampaṭicchitabbāti ca, “arañjaro bahuudakagaṇhanako”ti ca, “saṅghikapaabhogena vāti",
  "tika-vin09t0:533_3": "sace ārāmikādayo paṭisāmetvā paṭidenti, paribhuñjituṃ vaṭṭatī”ti ca, “kaṃsalohādibhājanaṃ",
  "tika-vin09t0:533_4": "saṅghassa dinnampi pārihāriyaṃ na vaṭṭatī”ti samantapāsādikāyaṃ vuttattā attano hatthena",
  "tika-vin09t0:533_5": "gahetvā paṭisāmituṃ na labhatīti ca, “vedhako kāyabandhanassāti vadantī”ti ca, “hiṅgu",
  "tika-vin09t0:533_6": "hiṅguliharitālamanosilā añjanānī”ti pāṭhoti ca, “dārumayo vā…pe… apādakopi samuggo”ti",
  "tika-vin09t0:533_7": "pāṭhoti ca, “dārumayo tumboti dārumayo udakatumbo”ti ca, “thambhatulāsopānaphalakādīsū”ti ca likhitaṃ.",
  "tika-vin09t0:534": "Dubbalasikkhāpadavaṇṇanā niṭṭhitā.",
  "tika-vin09t0:535": "12. Pariṇāmanasikkhāpadavaṇṇanā",
  "tika-vin09t0:536_0": "Eko bhikkhu ukkhittakassa dātukāmo hoti, tassa dānaṃ nivāretvā aññassa dāpeti, anāpatti.",
  "tika-vin09t0:536_1": "Tathā saddhādeyyavinipātanaṃ karontassa dāpeti, attano nissitakā itthannāmassa pattaṃ",
  "tika-vin09t0:536_2": "dātukāmā āpucchanti, “visabhāgo eso, sabhāgassa dehī”ti vadati. Anāpatti attano bhārabhūtattā.",
  "tika-vin09t0:536_3": "Tassa pana dātukāmaṃ aññassa dāpeti, āpatti eva. Sabbattha āpucchitvā dātukāmaṃ yathāsukhaṃ vicāretuṃ labhati.",
  "tika-vin09t0:537": "Pariṇāmanasikkhāpadavaṇṇanā niṭṭhitā.",
  "tika-vin09t0:538": "Sahadhammikavaggo aṭṭhamo.",
  "tika-vin09t0:539": "9. Ratanavaggo",
  "tika-vin09t0:540": "1. Antepurasikkhāpadavaṇṇanā",
  "tika-vin09t0:541_0": "Asayanighareti parikkhittassa bahibhūtesu rukkhamūlādīsu. “Sace khattiyova hoti,",
  "tika-vin09t0:541_1": "nābhisitto, abhisittova hoti, na khattiyo, rakkhatī”ti ācariyo “khattiyatā, abhisittatā”ti",
  "tika-vin09t0:541_2": "āpattiyā aṅgabhāvena vuttattā. Samuṭṭhānādīni paṭhamakathinasadisāni, idaṃ pana kiriyākiriya”nti pāṭho.",
  "tika-vin09t0:542": "Antepurasikkhāpadavaṇṇanā niṭṭhitā.",
  "tika-vin09t0:543": "2. Ratanasikkhāpadavaṇṇanā",
  "tika-vin09t0:544": "Sabbopi kathāmaggo bhaṇḍāgārikasīsena nikkhipanaṃ, gopanañca paṭikkhipitvā pavatto.",
  "tika-vin09t0:545": "Ratanasikkhāpadavaṇṇanā niṭṭhitā.",
  "tika-vin09t0:546": "3. Vikālagāmappavesanasikkhāpadavaṇṇanā",
  "tika-vin09t0:547": "“Santaṃ bhikkhu”nti ca “anāpucchā”ti ca “tathārūpā accāyikāti ca imāti ettha tisso”ti pāṭho. “Samuṭṭhānādīni kathinasadisāni, idaṃ pana kiriyākiriya”nti pāṭho.",
  "tika-vin09t0:548": "Vikālagāmappavesanasikkhāpadavaṇṇanā niṭṭhitā.",
  "tika-vin09t0:549": "4. Sūcigharasikkhāpadavaṇṇanā",
  "tika-vin09t0:550": "Taṃ assāti taṃ bhedanakaṃ assa pācittiyassa atthi paṭhamaṃ bhedanaṃ katvā pacchā desetabbattā. Esa nayo itaresupi. Vāsijaṭeti vāsidaṇḍake.",
  "tika-vin09t0:551": "Sūcigharasikkhāpadavaṇṇanā niṭṭhitā.",
  "tika-vin09t0:552": "5. Mañcapīṭhasikkhāpadavaṇṇanā",
  "tika-vin09t0:553": "Aṭṭhaṅgulapādakanti bhāvanapuṃsakaṃ. Tulāsaṅghāte ṭhapanameva aṭṭakaraṇaṃ.",
  "tika-vin09t0:554": "Mañcapīṭhasikkhāpadavaṇṇanā niṭṭhitā.",
  "tika-vin09t0:555": "6. Tūlonaddhasikkhāpadavaṇṇanā",
  "tika-vin09t0:556": "Kiñcāpi paṭilābheyeva pācittiyaṃ viya dissati, paribhoge eva pana āpatti daṭṭhabbā. “Aññena kataṃ paṭilabhitvā paribhuñjati, āpatti dukkaṭassā”ti vacanaṃ ettha sādhakaṃ.",
  "tika-vin09t0:557": "Tūlonaddhasikkhāpadavaṇṇanā niṭṭhitā.",
  "tika-vin09t0:558": "7. Nisīdanasikkhāpadavaṇṇanā",
  "tika-vin09t0:559_0": "Kiñcāpi nisīdanassa jāti na dissati ettha, tathāpi cīvarakkhandhake anuññātattā,",
  "tika-vin09t0:559_1": "“nava cīvarāni adhiṭṭhātabbānī”ti ettha ca pariyāpannattā cīvarajāti evassa jātīti",
  "tika-vin09t0:559_2": "veditabbaṃ. “Lābhe sadasaṃ, alābhe adasampi vaṭṭatī”ti eke, taṃ na yuttaṃ “nisīdanaṃ",
  "tika-vin09t0:559_3": "nāma sadasaṃ vuccatī”ti tassa saṇṭhānaniyamanato.",
  "tika-vin09t0:560": "Nisīdanasikkhāpadavaṇṇanā niṭṭhitā.",
  "tika-vin09t0:561": "Ratanavaggo navamo.",
  "tika-vin09t0:562": "Suddhapācittiyavaṇṇanā niṭṭhitā.",
  "tika-vin09t0:563": "Pāṭidesanīyakaṇḍaṃ",
  "tika-vin09t0:564": "1. Paṭhamapāṭidesanīyasikkhāpadavaṇṇanā",
  "tika-vin09t0:565": "Yāmakālikādīsu āhāratthāya eva dukkaṭaṃ. Tampi āmisena asambhinnarase, sambhinne pana ekarase pāṭidesanīyameva.",
  "tika-vin09t0:566": "Paṭhamapāṭidesanīyasikkhāpadavaṇṇanā niṭṭhitā.",
  "tika-vin09t0:567": "2. Dutiyapāṭidesanīyasikkhāpadavaṇṇanā",
  "tika-vin09t0:568": "“Samuṭṭhānādīni kathinasadisāni, idaṃ pana kiriyākiriya”nti pāṭho.",
  "tika-vin09t0:569": "Dutiyapāṭidesanīyasikkhāpadavaṇṇanā niṭṭhitā.",
  "tika-vin09t0:570": "4. Catutthapāṭidesanīyasikkhāpadavaṇṇanā",
  "tika-vin09t0:571": "Ārāme vā ārāmūpacāre vā paṭiggahetvā ajjhoharantassāti ārāme vā ārāmūpacāre vā paṭiggahetvā ārāme vā ārāmūpacāre vā ajjhoharantassāti attho.",
  "tika-vin09t0:572_0": "Bahārāme paṭiggahitaṃ ajjhārāme bhuñjantassa anāpatti. Aṅgesu ca “ajjhārāme vā ārāmūpacāre",
  "tika-vin09t0:572_1": "vā paṭiggahaṇa”nti gahetabbaṃ. Ajjhārāme hi dassite ārāmūpacāraṃ dassitamevāti. “Samuṭṭhānādīni",
  "tika-vin09t0:572_2": "kathinasadisāni, idaṃ pana kiriyākiriya”nti pāṭho.",
  "tika-vin09t0:573": "Catutthapāṭidesanīyasikkhāpadavaṇṇanā niṭṭhitā.",
  "tika-vin09t0:574": "Pāṭidesanīyavaṇṇanā niṭṭhitā.",
  "tika-vin09t0:575": "Sekhiyakaṇḍaṃ",
  "tika-vin09t0:576_0": "Sekhiyesu satipi vītikkame anādariyāpekkhasseva āpattīti dassanatthaṃ kārako na vutto.",
  "tika-vin09t0:576_1": "Ayañhi vinayadhammatā, yadidaṃ sāpekkhe kārakaniddeso, so vuttaniyame vidhi, bhummakaraṇañca.",
  "tika-vin09t0:576_2": "Aṭṭhaṅgulādhikampi otāretvā nivāsetuṃ vaṭṭati. Tato paraṃ otārentassa dukkaṭanti",
  "tika-vin09t0:576_3": "mahāaṭṭhakathāyaṃ vuttaṃ. Ārāme vāti buddhupaṭṭhānādikāle. Pārupitabbanti uttarāsaṅgakiccavasena vuttaṃ.",
  "tika-vin09t0:577_0": "Ṭhatvāti ettha gacchantopi parissayābhāvaṃ oloketuṃ labhatiyevāti likhitaṃ. Yathā",
  "tika-vin09t0:577_1": "vāsūpagatassa antaraghare kāyaṃ vivaritvā nisīdituṃ vaṭṭati, tathā tassa santike",
  "tika-vin09t0:577_2": "gantukāmassapi kāyabandhanaṃ abandhitvā saṅghāṭiṃ apārupitvā gāmappavesanamanārocetvā",
  "tika-vin09t0:577_3": "yathākāmaṃ gantuṃ vaṭṭati. Tasmā addhānamaggagamanakāle eko bhikkhu gāmappavesanavattaṃ",
  "tika-vin09t0:577_4": "pūretvā gāmaṃ pavisitvā ekaṃ āvasathaṃ puratova ṭhitaṃ patvā parikkhāraṃ ṭhapetvā",
  "tika-vin09t0:577_5": "vāsūpagato ce hoti, itarehi tassa santikaṃ yathāsukhaṃ gantuṃ vaṭṭati. Ko pana vādo",
  "tika-vin09t0:577_6": "catūhapañcāhaṃ vāsamadhiṭṭhāya vasitabhikkhūnaṃ santikaṃ gantuñca vāsūpagatānaṃ santikaṃ",
  "tika-vin09t0:577_7": "gantuñca vaṭṭatīti. Buddhapūjampi yathāsukhaṃ gantuṃ vaṭṭati. Vuttampi cetaṃ aṭṭhakathāyaṃ",
  "tika-vin09t0:577_8": "“anāpatti kāraṇaṃ paṭicca tahaṃ tahaṃ oloketī”ti. Tattha kāraṇaṃ nāma āmisapūjāti",
  "tika-vin09t0:577_9": "veditabbāti likhitaṃ.",
  "tika-vin09t0:578": "Chabbīsatisāruppavaṇṇanā niṭṭhitā.",
  "tika-vin09t0:579_0": "Yasmā “samatittiko piṇḍapāto paṭiggahetabbo”ti vacanaṃ piṇḍapāto samapuṇṇo paṭiggahetabboti",
  "tika-vin09t0:579_1": "dīpeti, tasmā attano hatthagate patte piṇḍapāto diyyamāno thūpīkatopi ce hoti, vaṭṭatīti",
  "tika-vin09t0:579_2": "dīpito hoti. Sūpodanaviññattiyaṃ mukhe pakkhipitvā vippaṭisāre uppanne puna uggiritukāmassāpi",
  "tika-vin09t0:579_3": "sahasā ce pavisati, ettha asañcicca bhuñjati nāma. Viññattikatañca akatañca ekasmiṃ",
  "tika-vin09t0:579_4": "ṭhāne ṭhitaṃ sahasā anupadhāretvā gahetvā bhuñjati, assatiyā bhuñjati nāma.",
  "tika-vin09t0:580": "Sayaṃ yānagato hutvā, yathā yānagatassa ce;",
  "tika-vin09t0:581": "Alaṃ vatthuṃ tathā nālaṃ, sachatto chattapāṇino.",
  "tika-vin09t0:582": "“Sūpodanaviññattisikkhāpadaṃ theyyasatthasamuṭṭhānaṃ, kiriyaṃ, saññāvimokkhaṃ, sacittakaṃ, lokavajjaṃ, kāyakammaṃ, vacīkammaṃ, akusalacittaṃ, dukkhavedana”nti pāṭho.",
  "tika-vin09t0:583": "Sekhiyavaṇṇanā niṭṭhitā.",
  "tika-vin09t0:584": "Bhikkhupātimokkhavaṇṇanā niṭṭhitā.",
  "tika-vin09t0:585": "Namo tassa bhagavato arahato sammāsambuddhassa",
  "tika-vin09t0:586": "Bhikkhunīpātimokkhavaṇṇanā",
  "tika-vin09t0:587": "Pārājikakaṇḍaṃ",
  "tika-vin09t0:588": "Abhilāpamattamevāti ettha daharavasena “bhante”ti ca vuḍḍhavasena “āvuso”ti ca tattha duvidho abhilāpo, idha pana vuḍḍhadaharānaṃ “ayyā”ti ekameva.",
  "tika-vin09t0:589_0": "Kāyasaṃsagge vuttanayenāti ettha tabbahulanayena kiriyasamuṭṭhānatā vuttā. “Kāyasaṃsaggaṃ",
  "tika-vin09t0:589_1": "samāpajjeyyā”ti avatvā pana “sādiyeyyā”ti vuttattā akiriyatopi samuṭṭhātīti veditabbaṃ.",
  "tika-vin09t0:589_2": "Yathā cettha, evaṃ heṭṭhā “manussitthiyā tayo magge methunaṃ dhammaṃ paṭisevantassa",
  "tika-vin09t0:589_3": "āpatti pārājikassā”tiādinā nayena kiriyasamuṭṭhānataṃ vatvā tadanantaraṃ “bhikkhupaccatthikā",
  "tika-vin09t0:589_4": "manussitthiṃ bhikkhussa santikaṃ ānetvā vaccamaggena aṅgajātaṃ abhinisīdenti, so",
  "tika-vin09t0:589_5": "ce pavesanaṃ sādiyatī”tiādinā nayena akiriyasamuṭṭhānassapi vuttattā paṭhamapārājikāyapi",
  "tika-vin09t0:589_6": "tabbahulanayeneva kiriyasamuṭṭhānatā veditabbā. Na hi pavesanasādiyanādimhi kiriyasamuṭṭhānatā dissati.",
  "tika-vin09t0:590_0": "Aṅgajātacalanañcettha na sārato daṭṭhabbaṃ “so ce pavesanaṃ na sādiyati, paviṭṭhaṃ",
  "tika-vin09t0:590_1": "na sādiyati, ṭhitaṃ na sādiyati, uddharaṇaṃ sādiyati, āpatti pārājikassā”ti ettha",
  "tika-vin09t0:590_2": "ṭhitanasādiyane pakatiyāpi paripuṇṇacalanattā. Sādiyanapaccayā paṭisevanacalanañcettha",
  "tika-vin09t0:590_3": "na dissatevāti tabbahulanayeneva kiriyasamuṭṭhānatā gahetabbā.",
  "tika-vin09t0:591_0": "Apica bhikkhuniyāpi paṭhamapārājike tassa sādiyanassa sarūpena vuttattā tadanurūpavasena",
  "tika-vin09t0:591_1": "vibhaṅganayamanoloketvā “kiriyasamuṭṭhāna”micceva vuttaṃ. Yathā cetesu tabbahulanayena",
  "tika-vin09t0:591_2": "kiriyasamuṭṭhānatā vuttā, tathā surādīnaṃ akusaleneva pātabbatā. Itarathā “yaṃ akusaleneva",
  "tika-vin09t0:591_3": "āpajjati, ayaṃ lokavajjā, sesā paṇṇattivajjā”ti vutte lokavajjapaṇṇattivajjānaṃ niyamalakkhaṇasiddhi",
  "tika-vin09t0:591_4": "hoti, tathā taṃ avatvā “yassā sacittakapakkhe cittaṃ akusalameva hoti, ayaṃ lokavajjā,",
  "tika-vin09t0:591_5": "sesā paṇṇattivajjā”ti vutte lokavajjavacanaṃ niratthakaṃ siyā vatthuajānanapakkhepi",
  "tika-vin09t0:591_6": "akusaleneva pātabbattā. Yasmā tattha surāpānavītikkamassa akusalacittuppādo natthi,",
  "tika-vin09t0:591_7": "tasmā khandhakaṭṭhakathāyaṃ “majjapāne pana bhikkhuno ajānitvāpi bījato paṭṭhāya",
  "tika-vin09t0:591_8": "majjaṃ pivantassa pācittiyaṃ. Sāmaṇero jānitvāva pivanto sīlabhedaṃ āpajjati, na",
  "tika-vin09t0:591_9": "ajānitvā”ti vuttaṃ, na vuttaṃ “vatthuajānanapakkhe pāṇātipātādīnaṃ siddhikaraakusalacittuppādasadise",
  "tika-vin09t0:591_10": "cittuppāde satipi sāmaṇero sīlabhedaṃ nāpajjatī”ti. Abhinivesavacanaṃ pāṇātipātādīhi",
  "tika-vin09t0:591_11": "samānagatikattā sāmaṇerānaṃ surāpānassa. “Surāmerayime”ti vatthuṃ jānitvā pātabbatādivasena",
  "tika-vin09t0:591_12": "vītikkamantassa akusalassa asambhavo natthi. Tena vuttaṃ “yassā sacittakapakkhe”tiādi.",
  "tika-vin09t0:592_0": "Kiñcettha – yuttivacanena arahantānaṃ appavisanato sacittakācittakapakkhesu akusalaniyamoti",
  "tika-vin09t0:592_1": "ce? Na, dhammatāvasena sekkhānampi appavisanato. Acittakapakkhe akusalaniyamābhāvadassanatthaṃ",
  "tika-vin09t0:592_2": "supantassa mukhe pakkhittajalabindumiva surābinduādayo udāharitabbā. Tabbahulanayena",
  "tika-vin09t0:592_3": "hi atthe gahite pubbenāparaṃ aṭṭhakathāya sameti saddhiṃ pāḷiyā cāti. Ācariyāpi surāpāne",
  "tika-vin09t0:592_4": "akusalaniyamābhāvameva vadanti. Ekacce pana kiriyasamuṭṭhānatā panassa tabbahulanayameva,",
  "tika-vin09t0:592_5": "na paṭhamapārājike. Kathaṃ? Kāyasaṃsaggasikkhāpadaṃ paṭhamapārājikasamuṭṭhānaṃ. Ettha",
  "tika-vin09t0:592_6": "bhikkhussa ca bhikkhuniyā ca kāyasaṃsaggabhāve sati bhikkhunī kāyaṅgaṃ acopayamānāpi",
  "tika-vin09t0:592_7": "citteneva adhivāseti, āpajjati, na evaṃ bhikkhu. Bhikkhu pana copayamānova āpajjati,",
  "tika-vin09t0:592_8": "evameva paṭhamapārājikepi copane sati eva āpajjati, nāsati. Pavesanaṃ sādiyatīti",
  "tika-vin09t0:592_9": "ettha pavesanasādiyanaṃ nāma sevanacittuppādanaṃ, maggena vā maggappaṭipannampi icchanti.",
  "tika-vin09t0:592_10": "Tassāpi kāyacalanaṃ ekantaṃ atthi eva. Evaṃ santepi vīmaṃsitvā gahetabbanti vadantīti likhitaṃ",
  "tika-vin09t0:593": "Pārājikavaṇṇanā niṭṭhitā.",
  "tika-vin09t0:594": "Saṅghādisesakaṇḍaṃ",
  "tika-vin09t0:595": "1. Ussayavādikāsikkhāpadavaṇṇanā",
  "tika-vin09t0:596_0": "Bhikkhunīnaṃ saṅghādisesaṃ patvā vuṭṭhānavidhayo sandassanatthaṃ “ayaṃ bhikkhunī…pe…",
  "tika-vin09t0:596_1": "āpannā”ti puggalaniyamaṃ katvā pārājikato adhippāyanti “nissāraṇīyaṃ saṅghādisesa”nti",
  "tika-vin09t0:596_2": "āpattināmaggahaṇañca kataṃ. “Samuṭṭhānādīni paṭhamakathinasadisāni, idaṃ pana kiriyamevā”ti pāṭho.",
  "tika-vin09t0:597": "Ussayavādikāsikkhāpadavaṇṇanā niṭṭhitā.",
  "tika-vin09t0:598": "2. Corivuṭṭhāpikāsikkhāpadavaṇṇanā",
  "tika-vin09t0:599": "Katthaci agantvā nisinnaṭṭhāne eva nisīditvā karontiyā vācācittato, khaṇḍasīmādigatāya kāyavācācittato.",
  "tika-vin09t0:600": "Corivuṭṭhāpikāsikkhāpadavaṇṇanā niṭṭhitā.",
  "tika-vin09t0:601": "3. Ekagāmantaragamanasikkhāpadavaṇṇanā",
  "tika-vin09t0:602_0": "“Ābhogaṃ vinā”ti vuttattā ābhoge sati anāpatti, imasmiṃ pana sikkhāpade samantapāsādikāyaṃ",
  "tika-vin09t0:602_1": "upacārātikkame āpatti vuttā, idha okkame. Dvīsupi vuttaṃ atthato ekameva gāmantaragamanasaṅghādisesaṃ",
  "tika-vin09t0:602_2": "upacārassa sandhāya vuttattā. Gaṇamhā ohīyanassa virodho. “Araññe”ti idaṃ atthavasena",
  "tika-vin09t0:602_3": "vuttaṃ, gāmantarepi hoti eva.",
  "tika-vin09t0:603": "Sikkhāpadā buddhavarena vaṇṇitāti gāthāya vasena, aṭṭhakathāyampi gāmantarapariyāpannaṃ nadipāranti vuttaṃ.",
  "tika-vin09t0:604": "Ekagāmantaragamanasikkhāpadavaṇṇanā niṭṭhitā.",
  "tika-vin09t0:605": "“Chādanapaccayā pana dukkaṭaṃ āpajjatī”ti idaṃ –",
  "tika-vin09t0:606": "“Āpajjati garukaṃ sāvasesaṃ;",
  "tika-vin09t0:607": "Chādeti anādariyaṃ paṭicca;",
  "tika-vin09t0:608": "Na bhikkhunī no ca phuseyya vajjaṃ;",
  "tika-vin09t0:609": "Pañhāmesā kusalehi cintitā”ti. –",
  "tika-vin09t0:610_0": "Imāya virujjhati. Tasmā pamādalekhā viya dissatīti gavesitabbo ettha attho. Bhikkhūnaṃ",
  "tika-vin09t0:610_1": "mānattakathāyaṃ “parikkhittassa vihārassa parikkhepato, aparikkhittassa parikkhepārahaṭṭhānato",
  "tika-vin09t0:610_2": "dve leḍḍupāte atikkamitvā”ti vuttaṃ, idha pana “gāmūpacārato ca bhikkhūnaṃ vihārūpacārato",
  "tika-vin09t0:610_3": "ca dve leḍḍupāte”tiādi vuttaṃ. Tatra bhikkhūnaṃ vuttappakārappadesaṃ atikkamitvā",
  "tika-vin09t0:610_4": "gāmepi taṃ kammaṃ kātuṃ vaṭṭati, bhikkhunīnaṃ pana gāme na vaṭṭati. Tasmā evaṃ vuttanti",
  "tika-vin09t0:610_5": "eke. Apare pana bhikkhūnampi gāme na vaṭṭati. Bhikkhuvihāro nāma pubbe eva gāmūpacāraṃ",
  "tika-vin09t0:610_6": "atikkamitvā ṭhito, tasmā gāmaṃ avatvā vihārūpacārameva heṭṭhā vuttaṃ. Bhikkhunīnaṃ",
  "tika-vin09t0:610_7": "vihāro gāme eva vaṭṭati, na bahi, tasmā gāmūpacārañca vihārūpacārañca ubhayamevettha",
  "tika-vin09t0:610_8": "dassitaṃ. Tasmā ubhayatthāpi atthato nānāttaṃ natthīti vadanti. Yaṃ yujjati, taṃ gahetabbaṃ.",
  "tika-vin09t0:611": "Saṅghādisesavaṇṇanā niṭṭhitā.",
  "tika-vin09t0:612": "Nissaggiyakaṇḍaṃ",
  "tika-vin09t0:613": "Dutiye idha bhājāpitāya laddhacīvaraṃ nissaggiyaṃ hoti, taṃ vinayakammaṃ katvāpi attanā na labbhati.",
  "tika-vin09t0:614": "Tatiye “samuṭṭhānādīni adinnādānasadisāni, idaṃ pana dukkhavedana”nti pāṭho.",
  "tika-vin09t0:615": "Catutthe paṭhamaṃ viññattaṃ alabhitvā aññaṃ tato ūnatarampi labheyya, nissaggiyameva aṅgasampattito.",
  "tika-vin09t0:616": "Nissaggiyavaṇṇanā niṭṭhitā.",
  "tika-vin09t0:617": "Pācittiyakaṇḍaṃ",
  "tika-vin09t0:618": "1. Paṭhamavaggavaṇṇanā",
  "tika-vin09t0:619_0": "Paṭhame haritapattavaṇṇo haritako. Cāpalasuṇaṃ amiñjako. Aṅkuramattameva hi tassa",
  "tika-vin09t0:619_1": "hoti. Palaṇḍukādayo sabhāveneva vaṭṭanti. Sūpasampākādī vināpi antamaso yāgubhattepi",
  "tika-vin09t0:619_2": "pakkhipituṃ vaṭṭatīti likhitaṃ, “bhikkhuniyāpi gilānāya purebhattameva lasuṇaṃ kappati,",
  "tika-vin09t0:619_3": "na agilānāyā”ti abhayagirīnaṃ uggahoti.",
  "tika-vin09t0:620": "Dutiye ābādhapaccayā bhikkhunisaṅghaṃ āpucchitvā saṃharāpetuṃ vaṭṭati, bhikkhussa ettha ca lasuṇe ca dukkaṭaṃ.",
  "tika-vin09t0:621": "Sattame “samuṭṭhānādīni addhānamaggasikkhāpadasadisānī”ti pāṭho.",
  "tika-vin09t0:622": "Navame kuṭṭo nāma gharakuṭṭo. Pākāro nāma parikkhepapākāro.",
  "tika-vin09t0:623_0": "Chaḍḍitakhetteti purāṇakhette. Saṅghasantake bhikkhussa chaḍḍetuṃ vaṭṭati saṅghapariyāpannattā.",
  "tika-vin09t0:623_1": "Bhikkhunīnampi saṅghasantake bhikkhusaṅghasantake vuttanayeneva vaṭṭati. Evaṃ santepi",
  "tika-vin09t0:623_2": "sāruppavasena kātabbanti likhitaṃ.",
  "tika-vin09t0:624_0": "Dasame “sayaṃ tāni vatthūni karontiyā”tiādi idha sikkhāpade natthi. Kasmā? Eḷakalomasamuṭṭhānattā.",
  "tika-vin09t0:624_1": "Yadi evaṃ kasmā vuttanti ce? Suttānulomamahāpadesato. Yadi naccādīni passituṃ vā",
  "tika-vin09t0:624_2": "suṇituṃ vā na labhati, pageva attanā kātunti nayato labbhamānattā vuttaṃ. Itarathā",
  "tika-vin09t0:624_3": "mahāpadesā niratthakā siyuṃ. “Evaṃ aññatthapi nayo netabbo. Samuṭṭhānampi idha vuttameva",
  "tika-vin09t0:624_4": "aggahetvā chasamuṭṭhānavasena gahetabba”nti ācariyā. Idha vuttaṃ samuṭṭhānaṃ nāma",
  "tika-vin09t0:624_5": "mūlabhūtassa antarā vuttāpattiyā, tasmā eḷakalomasamuṭṭhānamevāti apare. Ārāme ṭhatvāti",
  "tika-vin09t0:624_6": "na kevalaṃ ṭhatvā, tato gantvā pana sabbiriyāpathehipi labhati. Ārāme ṭhitāti pana",
  "tika-vin09t0:624_7": "ārāmapariyāpannāti attho. Itarathā nisinnāpi na labheyyāti.",
  "tika-vin09t0:625": "Paṭhamavaggavaṇṇanā niṭṭhitā.",
  "tika-vin09t0:626": "2. Dutiyavaggavaṇṇanā",
  "tika-vin09t0:627": "Pañcame upacāro dvādasahattho. “Samuṭṭhānādīni kathinasadisāni, idaṃ pana kiriyākiriya”nti pāṭho.",
  "tika-vin09t0:628": "Sattame dhuvapaññatteti bhikkhunīnaṃ atthāya. Kulānīti kulagharāni.",
  "tika-vin09t0:629": "Dutiyavaggavaṇṇanā niṭṭhitā.",
  "tika-vin09t0:630": "3. Tatiyavaggavaṇṇanā",
  "tika-vin09t0:631": "Catutthe saṅghāṭiādivasena adhiṭṭhitānaṃ saṅghāṭicāraṃ.",
  "tika-vin09t0:632": "Pañcame “idaṃ pana kiriyākiriya”nti pāṭho.",
  "tika-vin09t0:633": "Chaṭṭhe aññasmiṃ parikkhāre dukkaṭanti thālakādīnaṃ vā sappitelādīnaṃ vā aññatarasmiṃ.",
  "tika-vin09t0:634": "Tatiyavaggavaṇṇanā niṭṭhitā.",
  "tika-vin09t0:635": "4. Catutthavaggavaṇṇanā",
  "tika-vin09t0:636": "Chaṭṭhe saṃsaṭṭhavihārasikkhāpade “sesamettha paṭhamaariṭṭhasikkhāpade vuttavinicchayasadisamevā”ti pāṭho.",
  "tika-vin09t0:637": "Catutthavaggavaṇṇanā niṭṭhitā.",
  "tika-vin09t0:638": "5. Pañcamavaggavaṇṇanā",
  "tika-vin09t0:639": "“Cittāgāraṃ nāma yattha katthaci manussānaṃ kīḷituṃ ramituṃ kataṃ hotī”tiādinā pāḷiyaṃ vuttattā cittāgārādīni sabbesaṃ atthāya katāni, na rañño eva.",
  "tika-vin09t0:640": "Sattame etena nissajjituṃ kappiyaṃ vuttaṃ. “Nissajjitvā paribhuñjatī”ti pāḷi ca atthi. “Samuṭṭhānādīni kathinasadisāni, idaṃ pana kiriyākiriya”nti pāṭho. Aṭṭhamepi esova pāṭho.",
  "tika-vin09t0:641": "Pañcamavaggavaṇṇanā niṭṭhitā.",
  "tika-vin09t0:642": "6. Chaṭṭhavaggavaṇṇanā",
  "tika-vin09t0:643": "Dasame “samuṭṭhānādīni kathinasadisāni, idaṃ pana kiriyākiriya”nti pāṭho.",
  "tika-vin09t0:644": "Chaṭṭhavaggavaṇṇanā niṭṭhitā.",
  "tika-vin09t0:645": "8. Aṭṭhamavaggavaṇṇanā",
  "tika-vin09t0:646": "Paṭhamadutiyatatiyesu “gihigatā”ti vā “kumāribhūtā”ti vā na vattabbā. Vadanti ce, kammaṃ kuppati.",
  "tika-vin09t0:647_0": "Ekādasame chandaṃ avissajjetvāti “yathāsukha”nti avatvā. Ettha pana ayaṃ vinicchayo",
  "tika-vin09t0:647_1": "– “pārivāsikachandadānenā”ti idaṃ uddharitvā “vuṭṭhitāya parisāyā”ti padabhājanaṃ",
  "tika-vin09t0:647_2": "vuttaṃ. Etassa pana samantapāsādikāyaṃ “vuṭṭhitāya parisāyāti chandaṃ vissajjetvā",
  "tika-vin09t0:647_3": "kāyena vā vācāya vā chandavissajjanamattena vā vuṭṭhitāyā”ti vuttaṃ. Idha chandassa",
  "tika-vin09t0:647_4": "pana avissaṭṭhattā kammaṃ kātuṃ vaṭṭatīti vuttaṃ. Tasmā chandaṃ avissajjetvāva dvādasahatthapāse",
  "tika-vin09t0:647_5": "viharitvā puna sannipātakaraṇañca vaṭṭatīti likhitaṃ.",
  "tika-vin09t0:648": "Aṭṭhamavaggavaṇṇanā niṭṭhitā.",
  "tika-vin09t0:649": "9. Navamavaggavaṇṇanā",
  "tika-vin09t0:650": "Tatiye “sesaṃ vuttanayena veditabbaṃ, idaṃ pana akusalacitta”nti pāṭho.",
  "tika-vin09t0:651": "Catutthe vuttanayenāti tatiye vuttanayena.",
  "tika-vin09t0:652": "Ekādasame “samuṭṭhānādīni kathinasadisāni, idaṃ pana kiriyākiriya”nti pāṭho.",
  "tika-vin09t0:653": "Dvādasame “samuṭṭhānādīni padasodhammasadisāni, idaṃ pana kiriyākiriya”nti pāṭho.",
  "tika-vin09t0:654_0": "Terasame “saṃkaccikaṃ nāma adhakkhakaṃ ubbhanābhi, tassā paṭicchādanatthāyā”ti pāḷiyaṃ",
  "tika-vin09t0:654_1": "vuttattā idhāpi “adhakkhakaubbhanābhisaṅkhātassa sarīrassa paṭicchādanattha”nti pāṭho.",
  "tika-vin09t0:654_2": "Aparikkhepe āpattiparicchedaṃ samantapāsādikavasena aggahetvā idha vuttanayena gahetabbanti likhitaṃ.",
  "tika-vin09t0:655": "Navamavaggavaṇṇanā niṭṭhitā.",
  "tika-vin09t0:656": "Suddhapācittiyavaṇṇanā niṭṭhitā.",
  "tika-vin09t0:657": "Samuṭṭhānavinicchayavaṇṇanā",
  "tika-vin09t0:658_0": "Samuṭṭhānānaṃ vinicchaye pana giraggasamajjādīni “acittakāni lokavajjānī”ti vuttattā",
  "tika-vin09t0:658_1": "“nacca”nti vā “gandha”nti vā ajānitvāpi dassanena, vilimpanena vā āpajjanato vatthuajānanacittena",
  "tika-vin09t0:658_2": "acittakāni. “Nacca”nti vā “gandha”nti vā jānitvā passantiyā, vilimpantiyā vā akusalattā",
  "tika-vin09t0:658_3": "eva lokavajjāni. Corivuṭṭhāpanādīni “corī”tiādinā vatthuṃ jānitvā karaṇeyeva āpajjanattā",
  "tika-vin09t0:658_4": "sacittakāni. Upasampadādīnaṃ ekantākusalacitteneva akattabbattā paṇṇattivajjāni.",
  "tika-vin09t0:658_5": "“Idha sacittakācittakatā paṇṇattijānanājānanatāya aggahetvā vatthujānanājānanatāya",
  "tika-vin09t0:658_6": "gahetabba”nti likhitaṃ. Adhippetattā saṅkhepato dassanābhāvā –",
  "tika-vin09t0:659": "Acittakattaṃ dvidhā mataṃ, vatthupaṇṇattiaññāṇā;",
  "tika-vin09t0:660": "Vuttaṃ ñāṇaṃ dvidhā idha, sakanāmena aññātaṃ.",
  "tika-vin09t0:661": "Paranāmañca jānanaṃ, vatthussekaṃ balakkāre;",
  "tika-vin09t0:662": "Ekadhā samacārike, tasmiṃ tappaṭibandhoti.",
  "tika-vin09t0:663": "Paranāmena jānanaṃ, dvidhā muttādike ekaṃ;",
  "tika-vin09t0:664": "Ekaṃ lomādike matanti, ayaṃ bhedo veditabbo.",
  "tika-vin09t0:665": "Sesamettha uttānaṃ, anuttānatthe vuttavinicchayattā na uddhaṭanti;",
  "tika-vin09t0:666": "Samuṭṭhānavinicchayavaṇṇanā niṭṭhitā.",
  "tika-vin09t0:667": "Bhikkhunīpātimokkhavaṇṇanā niṭṭhitā.",
  "tika-vin09t0:668": "Kaṅkhāvitaraṇīpurāṇaṭīkā niṭṭhitā.",
  "tika-vin09t0:669": "Namo tassa bhagavato arahato sammāsambuddhassa",
  "tika-vin09t0:670": "Kaṅkhāvitaraṇī-abhinavaṭīkā",
  "tika-vin09t0:671": "Ganthārambhakathā",
  "tika-vin09t0:672": "Tilokatilakaṃ buddhaṃ, vande suddhaguṇākaraṃ;",
  "tika-vin09t0:673": "Karuṇāsītalībhūta-hadayaṃ mahitodayaṃ.",
  "tika-vin09t0:674": "Tenāpi dhammarājena, lokekācariyena yo;",
  "tika-vin09t0:675": "Pūjito tañca saddhammaṃ, vande gambhīramuttamaṃ.",
  "tika-vin09t0:676": "Munindacandasaddhamma-raṃsīhi vimalehi yo;",
  "tika-vin09t0:677": "Bodhitohaṃ sadā vande, taṃ saṅghaṃ kumudākaraṃ.",
  "tika-vin09t0:678": "Vinaye nayagambhīre, sabbathā pāradassinā;",
  "tika-vin09t0:679": "Vādinā duttarāgādha-sabbasatthamahaṇṇave.",
  "tika-vin09t0:680": "Yā katā buddhaghosena, therena thiracetasā;",
  "tika-vin09t0:681": "Kaṅkhāvitaraṇī nāma, mātikaṭṭhakathā subhā.",
  "tika-vin09t0:682": "Thirānekaguṇoghena, therena vinayaññunā;",
  "tika-vin09t0:683": "Kalyāṇācārayuttena, dhīmatā munisūnunā;",
  "tika-vin09t0:684": "Vinayaṭṭhitikāmena, sumedhenābhiyācito.",
  "tika-vin09t0:685": "Tamahaṃ vaṇṇayissāmi, suvisuddhamanākulaṃ;",
  "tika-vin09t0:686": "Sādhavo taṃ nisāmetha, sakkaccaṃ mama bhāsatoti.",
  "tika-vin09t0:687": "Ganthārambhakathāvaṇṇanā",
  "tika-vin09t0:688_0": "Sabbakusaladhammappamukhassa vipuloḷāraguṇavisesāvahassa paramagambhīrassa pātimokkhassa",
  "tika-vin09t0:688_1": "atthasaṃvaṇṇanaṃ kattukāmoyamācariyo paṭhamaṃ tāva “buddhaṃ dhamma”ntiādinā ratanattayappaṇāmakaraṇena",
  "tika-vin09t0:688_2": "attano cittasantānaṃ punāti. Visuddhacittasantānanissayā hi paññā tikkhavisadabhāvappattiyā",
  "tika-vin09t0:688_3": "yathādhippetasaṃvaṇṇanāya pariyosānagamanasamatthā hotīti. Apica ratanattayappaṇāmena",
  "tika-vin09t0:688_4": "vidhutasabbakibbise cittasantāne bhavantarūpacitānipi antarāyikakammāni paccayavekallato",
  "tika-vin09t0:688_5": "yathādhippetāya atthasaṃvaṇṇanāya nālamantarāyakaraṇāyātipi ācariyassa ratanattayavandanā.",
  "tika-vin09t0:689_0": "Tattha buddhasaddassa tāva “bujjhitā saccānīti buddho, bodhetā pajāyāti buddho”tiādinā",
  "tika-vin09t0:689_1": "niddesanayena attho veditabbo. Atha vā savāsanāya aññāṇaniddāya accantavigamato,",
  "tika-vin09t0:689_2": "buddhiyā vā vikasitabhāvato buddhavāti buddho jāgaraṇavikasanatthavasena. Atha vā",
  "tika-vin09t0:689_3": "kassacipi ñeyyadhammassa anavabuddhassa abhāvena, ñeyyavisesassa ca kammabhāvena",
  "tika-vin09t0:689_4": "aggahaṇato kammavacanicchāya abhāvena avagamanatthavaseneva kattuniddeso labbhatīti",
  "tika-vin09t0:689_5": "buddhavāti buddho yathā “dikkhito na dadātī”ti. Atthato pana pāramitāparibhāvitena",
  "tika-vin09t0:689_6": "sayambhuñāṇena sahavāsanāya vigataviddhastaniravasesupakkileso mahākaruṇāsabbaññutaññāṇādiaparimeyyaguṇagaṇādhārova",
  "tika-vin09t0:689_7": "khandhasantāno buddho. Yathāha –",
  "tika-vin09t0:690": "“Buddhoti yo so bhagavā sayambhū anācariyako pubbe ananussutesu dhammesu sāmaṃ saccāni abhisambujjhi, tattha ca sabbaññutaṃ patto, balesu ca vasībhāva”nti,",
  "tika-vin09t0:691": "Taṃ buddhaṃ.",
  "tika-vin09t0:692_0": "Dhāretīti dhammo. Ayañhi yathānusiṭṭhaṃ paṭipajjamāne apāyadukkhe, saṃsāradukkhe",
  "tika-vin09t0:692_1": "ca apatamāne dhāretīti, tannibbattakakilesaviddhaṃsanañcettha dhāraṇaṃ. Evañca katvā",
  "tika-vin09t0:692_2": "ariyamaggo, tassa tadatthasiddhihetutāya nibbānañcāti ubhayameva nippariyāyato dhāreti.",
  "tika-vin09t0:692_3": "Ariyaphalañca pana taṃsamucchinnakilesapaṭippassambhanena tadanukūlatāya, pariyattidhammo",
  "tika-vin09t0:692_4": "ca tadadhigamahetutāyāti ubhayampi pariyāyato dhāretīti veditabbaṃ, taṃ dhammaṃ.",
  "tika-vin09t0:692_5": "Ca-saddo samuccayattho. Tena yathāvuttaṃ buddhaṃ, imañca dhammaṃ vanditvāti buddharatanena",
  "tika-vin09t0:692_6": "saha vandanakiriyāya dhammaratanaṃ samuccinoti.",
  "tika-vin09t0:693_0": "Na kevalaṃ idaṃ dvayamevāti āha “saṅghañcā”ti. Ariyena diṭṭhisīlasāmaññena saṃhato",
  "tika-vin09t0:693_1": "ghaṭitoti saṅgho, aṭṭhaariyapuggalasamūho. Tehi tehi vā maggaphalehi kilesadarathānaṃ",
  "tika-vin09t0:693_2": "samucchedapaṭippassambhanavasena sammadeva ghātitattā saṅgho, pothujjanikasaṅghassāpi",
  "tika-vin09t0:693_3": "pubbabhāgappaṭipadāya ṭhitattā purimacetanāya viya dāne ettheva saṅgaho daṭṭhabbo.",
  "tika-vin09t0:693_4": "Sopi hi kiñcāpi ariyena diṭṭhisīlasāmaññena asaṃhato, niyyānikapakkhiyena pana pothujjanikena",
  "tika-vin09t0:693_5": "saṃhatattā dakkhiṇeyyapaṇipātāraho saṅghoyevāti, taṃ saṅghaṃ. Ca-saddassattho etthāpi",
  "tika-vin09t0:693_6": "vuttanayeneva veditabbo.",
  "tika-vin09t0:694_0": "Kiṃvisiṭṭhaṃ buddhaṃ, dhammaṃ, saṅghañcāti āha “vandanāmānapūjāsakkārabhājana”nti.",
  "tika-vin09t0:694_1": "Idañca visesanaṃ paccekaṃ yojetabbaṃ “vandanāmānapūjāsakkārabhājanaṃ. Buddhaṃ…pe…",
  "tika-vin09t0:694_2": "vandanāmānapūjāsakkārabhājanaṃ saṅghañcā”ti. Tattha sadevakena lokena arahatādīhi",
  "tika-vin09t0:694_3": "guṇehi seṭṭhabhāvena kariyamāno paṇāmo vandanā, sammāno māno, gandhapupphādīhi upahāro",
  "tika-vin09t0:694_4": "pūjā, abhisaṅkhatapaccayadānaṃ sakkāro, vandanā ca māno ca pūjā ca sakkāro ca vandanāmānapūjāsakkārā,",
  "tika-vin09t0:694_5": "tesaṃ mahapphalabhāvakaraṇena bhājanattā ādhārattā vandanāmānapūjāsakkārabhājanaṃ.",
  "tika-vin09t0:694_6": "Iminā ratanattayassa arahatādīhi guṇehi asamabhāvaṃ dasseti. Tandassanampi takkatassa",
  "tika-vin09t0:694_7": "nipaccakārassa sasantānapavanādivasena yathādhippetāya atthasaṃvaṇṇanāya nipphādanasamatthabhāvadīpanatthanti veditabbaṃ.",
  "tika-vin09t0:695_0": "Vippasannena cetasā vanditvāti arahatādianekappakāraguṇavisesānussaraṇavasena vividhena,",
  "tika-vin09t0:695_1": "visesena vā pasannena manasā saddhiṃ kāyavācāhi karaṇabhūtāhi abhivandiyāti attho,",
  "tika-vin09t0:695_2": "tīhi dvārehi namassitvāti vuttaṃ hoti. Tividhā cāyaṃ vandanā kāyavacīmanovandanānaṃ",
  "tika-vin09t0:695_3": "vasena. Tattha buddhādiguṇārammaṇā kāmāvacarakusalakiriyānaṃ aññataracetanā kāyavacīviññattiyo",
  "tika-vin09t0:695_4": "samuṭṭhāpetvā kāyavacīdvāravasena uppannā kāyavacīvandanāti vuccati, ubhayaviññattiyo",
  "tika-vin09t0:695_5": "pana asamuṭṭhāpetvā manodvāravasena uppannā manovandanāti. Imassa padassa “vaṇṇanaṃ",
  "tika-vin09t0:695_6": "vaṇṇayissāmī”ti iminā sambandho.",
  "tika-vin09t0:696_0": "Evaṃ ratanattayassa paṇāmaṃ dassetvā idāni attano nissayabhūtānaṃ aṭṭhakathācariyānañca",
  "tika-vin09t0:696_1": "paṇāmaṃ dassento “theravaṃsappadīpāna”ntiādimāha. Tattha katañjalī pubbācariyasīhānaṃ",
  "tika-vin09t0:696_2": "namo katvāti sambandho. Kato añjali karapuṭo etenāti katañjalī. Chandānurakkhaṇatthañhettha",
  "tika-vin09t0:696_3": "dīgho, katañjalī hutvāti vuttaṃ hoti. Pubbācariyā porāṇaṭṭhakathākārā tambapaṇṇiyā",
  "tika-vin09t0:696_4": "mahātherā, te eva parissayasahanato, paṭipakkhabhūtakilesahananato, paravādimigehi",
  "tika-vin09t0:696_5": "apadhaṃsanīyato ca sīhasadisattā sīhāti pubbācariyasīhā, tesaṃ pubbācariyasīhānaṃ.",
  "tika-vin09t0:696_6": "Kīdisā te pubbācariyasīhā, yesaṃ tayā namo karīyatīti āha “theravaṃsappadīpāna”ntiādi.",
  "tika-vin09t0:696_7": "Tattha theravaṃsappadīpānanti thirehi sīlakkhandhādīhi samannāgatāti therā, mahākassapādayo,",
  "tika-vin09t0:696_8": "tesaṃ vaṃso anvayoti theravaṃso. Etena bhinnaladdhikānaṃ sattarasabhedānaṃ mahāsaṅghikādīnaṃ",
  "tika-vin09t0:696_9": "vaṃsaṃ paṭikkhipati, theravaṃsapariyāpannā hutvā pana āgamādhigamasampannattā paññāpajjotena",
  "tika-vin09t0:696_10": "tassa theravaṃsassa dīpanato theravaṃsappadīpā, pubbācariyasīhā, tesaṃ theravaṃsappadīpānaṃ.",
  "tika-vin09t0:696_11": "Asaṃhīrattā thirānaṃ. Vinayakkameti ārambhānurūpavacanametaṃ, te pana suttābhidhammesupi thirā eva.",
  "tika-vin09t0:697_0": "Evaṃ aṭṭhakathācariyānampi paṇāmaṃ dassetvā idāni saṃvaṇṇetabbadhammavisesassa abhidhānānisaṃsaṃ,",
  "tika-vin09t0:697_1": "desakasampattiyo ca dassento “pāmokkha”ntiādimāha. Tattha mahesinā yaṃ pātimokkhaṃ",
  "tika-vin09t0:697_2": "pakāsitanti sambandho. Tattha mahesināti mahante sīlādike pañca dhammakkhandhe esī",
  "tika-vin09t0:697_3": "gavesīti mahesi. Mahantehi esitoti vā puthujjanasekhāsekhaisīhi visiṭṭhattā mahanto",
  "tika-vin09t0:697_4": "isīti vā mahesi, sammāsambuddho, tena mahesinā. Pātimokkhanti sattāpattikkhandhasaṃvarabhūtaṃ",
  "tika-vin09t0:697_5": "sikkhāpadasīlaṃ, taddīpanato ubhatovibhaṅgasuttasaṅkhātaṃ ganthapātimokkhameva vā.",
  "tika-vin09t0:697_6": "Kimbhūtanti āha “pāmokkha”ntiādi. Pamukhe sādhūti pamokkhaṃ, pamokkhameva pāmokkhaṃ,",
  "tika-vin09t0:697_7": "vajjapaṭipakkhattā anavajjānaṃ samādhipaññāsaṅkhātānaṃ parittamahaggatalokuttarānaṃ",
  "tika-vin09t0:697_8": "kusalānaṃ dhammānaṃ ādi patiṭṭhābhūtanti attho. “Sīle patiṭṭhāya naro sapañño, cittaṃ",
  "tika-vin09t0:697_9": "paññañca bhāvaya”nti hi vuttaṃ. Mukhamivāti mukhaṃ, dvāraṃ. Yathā hi sattānaṃ khajjabhojjaleyyapeyyavasena",
  "tika-vin09t0:697_10": "catubbidhopi āhāro mukhena pavisitvā aṅgapaccaṅgāni pharati, evaṃ yoginopi cātubhūmakakusalaṃ",
  "tika-vin09t0:697_11": "sīlamukhena pavisitvā atthasiddhiṃ sampādeti. Tena vuttaṃ “mukhamivāti mukha”nti.",
  "tika-vin09t0:697_12": "Atha vā mukhaṃ dvāraṃ mokkhappavesāya nibbānasacchikiriyāyāti attho. Vuttañhi –",
  "tika-vin09t0:698": "“Avippaṭisāratthāni kho, ānanda, kusalāni sīlānī”ti.",
  "tika-vin09t0:699": "Tathā –",
  "tika-vin09t0:700_0": "“Avippaṭisāro pāmojjatthāya, pāmojjaṃ pītatthāya, pīti passaddhatthāya, passaddhi",
  "tika-vin09t0:700_1": "sukhatthāya, sukhaṃ samādhatthāya, samādhi yathābhūtañāṇadassanatthāya, yathābhūtañāṇadassanaṃ",
  "tika-vin09t0:700_2": "nibbidatthāya, nibbidā virāgatthāya, virāgo vimuttatthāya, vimutti vimuttiñāṇadassanatthāya,",
  "tika-vin09t0:700_3": "vimuttiñāṇadassanaṃ anupādāparinibbānatthāyā”ti ca.",
  "tika-vin09t0:701_0": "Evaṃ saṃvaṇṇetabbadhammassa abhidhānādiṃ dassetvā idāni saṃvaṇṇanāya nimittaṃ dassetuṃ",
  "tika-vin09t0:701_1": "“sūratenā”tiādinā catutthagāthamāha. Tattha sūratenāti sobhane ratoti sūrato u-kārassa",
  "tika-vin09t0:701_2": "dīghaṃ katvā, tena sūratena, sobhane kāyikavācasikakamme ratenāti attho, vinītenāti",
  "tika-vin09t0:701_3": "vuttaṃ hoti. Nivātenāti nīcavuttinā. Sucisallekhavuttināti sucibhūtā kilesasallikhanasamatthā",
  "tika-vin09t0:701_4": "vutti paṭipatti etassāti sucisallekhavutti, tena sucisallekhavuttinā, parisuddhāya",
  "tika-vin09t0:701_5": "appicchavuttiyā samannāgatenāti attho. Vinayācārayuttenāti vārittacārittasīlasampannena.",
  "tika-vin09t0:701_6": "Atha vā vinayoti cettha pātimokkhasaṃvarādibhedo saṃvaravinayo. Ācāroti ācāragocaraniddese",
  "tika-vin09t0:701_7": "āgatasamaṇasāruppācāro. Soṇattherenāti ettha soṇoti tassa nāmaṃ. Thirehi sīlakkhandhādīhi",
  "tika-vin09t0:701_8": "samannāgatattā thero. Yācitoti abhiyācito. Thero hi pātimokkhassa gambhīratāya duravagāhataṃ,",
  "tika-vin09t0:701_9": "ācariyassa ca taṃsaṃvaṇṇanāya sāmatthiyaṃ ñatvā “pātimokkhassa tayā atthasaṃvaṇṇanā",
  "tika-vin09t0:701_10": "kātabbā. Evañhi sāsanassa suciraṭṭhitikatā hotī”ti sānisaṃsagāravena yācanaṃ akāsi.",
  "tika-vin09t0:701_11": "Tadassa yācanaṃ attano saṃvaṇṇanāya nidānabhūtaṃ dassento “yācito”ti āha.",
  "tika-vin09t0:702_0": "Ettha ca “sūratenā”ti imināssa soraccaṃ vuccati. “Nivātenā”ti iminā nīcamanatā nivātavuttitā,",
  "tika-vin09t0:702_1": "yāya nivātavuttitāya samannāgato puggalo nihatamāno, nihatadappo, pādapuñchanacoḷakasamo,",
  "tika-vin09t0:702_2": "bhinnavisāṇūsabhasamo, uddhaṭadāṭhasappasamo ca hutvā saṇho sakhilo sukhasambhāso",
  "tika-vin09t0:702_3": "hoti. “Sucisallekhavuttinā”ti iminā indriyasaṃvarapaccayasannissitaājīvapārisuddhisīlaṃ.",
  "tika-vin09t0:702_4": "“Vinayācārayuttenā”ti iminā pātimokkhasaṃvarasīlaṃ vuttanti veditabbaṃ. Evamanekaguṇehi",
  "tika-vin09t0:702_5": "tassa abhitthavanaṃ yathāvuttaguṇasamannāgatassa sabrahmacārino ajjhesanaṃ na sakkā",
  "tika-vin09t0:702_6": "paṭibāhitunti paramagambhīrassāpi pātimokkhassa atthasaṃvaṇṇanāyaṃ pavattāti dassanatthaṃ.",
  "tika-vin09t0:702_7": "Kiñca – tādisassa ajjhesanaṃ nissāya kariyamānā atthasaṃvaṇṇanā tassa ajjhesanādhipaccena,",
  "tika-vin09t0:702_8": "mamañca ussāhasampattiyā na cirena pariyosānaṃ gacchatīti katanti veditabbaṃ.",
  "tika-vin09t0:703_0": "Evaṃ saṃvaṇṇanāya nimittaṃ dassetvā idāni tassavane sotujanassādaraṃ janetuṃ tappayojanakaraṇappakāranissayābhidhānādiṃ",
  "tika-vin09t0:703_1": "dassento “tatthā”tiādigāthādvayamāha. Tattha tatthāti “yaṃ mahesinā pātimokkhaṃ pakāsita”nti",
  "tika-vin09t0:703_2": "vuttaṃ, tasmiṃ pātimokkhe. Sañjātakaṅkhānanti padapadatthavinicchayavasena sañjātakaṅkhānaṃ,",
  "tika-vin09t0:703_3": "samuppannasaṃsayānanti attho. Kaṅkhāvitaraṇatthāyāti yathāvuttasaṃsayassa atikkamanatthāya.",
  "tika-vin09t0:703_4": "Tassāti pātimokkhassa. Vaṇṇīyati attho kathīyati etāyāti vaṇṇanā, aṭṭhakathā, taṃ",
  "tika-vin09t0:703_5": "vaṇṇanaṃ. Imassa ca “vaṇṇayissāmī”ti iminā sambandho. Kiṃbhūtanti āha “paripuṇṇavinicchaya”ntiādi.",
  "tika-vin09t0:703_6": "Paripuṇṇavinicchayanti khandhakaparivārapadabhājanādivasena asādhāraṇavinicchayassa",
  "tika-vin09t0:703_7": "ca nidānādivasena sattarasappabhedassa ca sabbasikkhāpadasādhāraṇavinicchayassa pakāsanato",
  "tika-vin09t0:703_8": "sampuṇṇavinicchayaṃ.",
  "tika-vin09t0:704_0": "Mahāvihāravāsīnanti mahāmeghavanuyyānabhūmibhāge patiṭṭhito vihāro mahāvihāro, yo",
  "tika-vin09t0:704_1": "satthuno mahābodhinā vibhūsito, tattha vasanti sīlenāti mahāvihāravāsino, tesaṃ mahāvihāravāsīnaṃ.",
  "tika-vin09t0:704_2": "Vācanāmagganissitanti kathāmagganissitaṃ, aṭṭhakathānissitanti attho, mahāvihāravāsīnaṃ",
  "tika-vin09t0:704_3": "sīhaḷaṭṭhakathānayaṃ idha nissāyāti vuttaṃ hoti. Vaṇṇayissāmīti pavattayissāmi. Nāmenāti",
  "tika-vin09t0:704_4": "attano guṇanāmena. Kaṅkhāvitaranti etāyāti kaṅkhāvitaraṇī, taṃ kaṅkhāvitaraṇiṃ. Subhanti",
  "tika-vin09t0:704_5": "atthabyañjanasampannattā sundaraṃ, saddalakkhaṇasubhato, vinicchayasubhato, viññeyyasubhato",
  "tika-vin09t0:704_6": "ca subhaṃ parisuddhaṃ. Ettha ca “kaṅkhāvitaraṇatthāyā”ti iminā payojanaṃ dasseti,",
  "tika-vin09t0:704_7": "puripuṇṇavinicchaya”nti iminā saṃvaṇṇanāppakāraṃ, “mahāvihāravāsīnaṃ vācanāmagganissita”nti",
  "tika-vin09t0:704_8": "iminā saṃvaṇṇanāya nissayavisuddhiṃ nikāyantaraladdhisaṅkaradosavivajjanato, “vaṇṇayissāmī”ti",
  "tika-vin09t0:704_9": "iminā attano ajjhāsayaṃ dassetīti daṭṭhabbaṃ. “Vattayissāmī”tipi pāṭho.",
  "tika-vin09t0:705": "Ganthārambhakathāvaṇṇanā niṭṭhitā.",
  "tika-vin09t0:706": "Nidānavaṇṇanā",
  "tika-vin09t0:707_0": "Evaṃ ratanattayapaṇāmādisahitaṃ saññādikaṃ dassetvā idāni “pātimokkhassa vaṇṇanaṃ",
  "tika-vin09t0:707_1": "vaṇṇayissāmī”ti vuttattā pātimokkhaṃ tāva vacanatthato, sarūpabhedato, ganthabhedato,",
  "tika-vin09t0:707_2": "uddesavibhāgato, uddesaparicchedato ca vavatthapetvā taduddesakkamenāyaṃ vaṇṇanā",
  "tika-vin09t0:707_3": "bhavissatīti dassetuṃ “tattha pātimokkha”ntiādi āraddhaṃ.",
  "tika-vin09t0:708_0": "Tattha tatthāti tasmiṃ gāthāpade. Paatimokkhanti pakārato ativiya sīlesu mukhabhūtaṃ.",
  "tika-vin09t0:708_1": "Atipamokkhanti tameva padaṃ upasaggabyattayena vadati. Atha vā pa ati mokkhanti padacchedo,",
  "tika-vin09t0:708_2": "tassa upasaggabyattayenatthamāha “atipamokkha”nti. Evaṃ pabhedato padavaṇṇanaṃ katvā",
  "tika-vin09t0:708_3": "saddatthato vadati “atiseṭṭhaṃ atiuttamanti attho”ti. Ettha ca sīlapātimokkhaṃ sabbaguṇānaṃ",
  "tika-vin09t0:708_4": "mūlabhāvato seṭṭhaṃ, ganthapātimokkhaṃ pana seṭṭhaguṇasahacaraṇato seṭṭhanti veditabbaṃ.",
  "tika-vin09t0:708_5": "Uttamanti etthāpi eseva nayo. Itīti evaṃ. Iminā yathāvuttavacanatthaṃ nidasseti.",
  "tika-vin09t0:708_6": "Nidassanattho hi ayaṃ iti-saddo “sabbamatthīti kho, kaccāna, ayameko anto, sabbaṃ",
  "tika-vin09t0:708_7": "natthīti kho, kaccāna, ayaṃ dutiyo anto”tiādīsu viya. Imināti āsannapaccakkhavacanaṃ",
  "tika-vin09t0:708_8": "iti-saddena anantaranidassitassa, paṭiggāhakehi ca sotaviññāṇādivīthiyā paṭipannassa",
  "tika-vin09t0:708_9": "vacanatthassa vacanato. Atha vā imināti āsannapaccakkhabhāvakaraṇavacanaṃ yathāvuttassa",
  "tika-vin09t0:708_10": "vacanatthassa abhimukhīkaraṇato. Vacanatthenāti “atiseṭṭha”nti saddatthena. Ekavidhampīti",
  "tika-vin09t0:708_11": "ekakoṭṭhāsampi. Sīlaganthabhedato duvidhaṃ hotīti puna sīlaganthasaṅkhātena pabhedena",
  "tika-vin09t0:708_12": "duvidhaṃ hoti, sīlapātimokkhaṃ, ganthapātimokkhañcāti duvidhaṃ hotīti attho.",
  "tika-vin09t0:709_0": "Idāni tadubhayassāpi sutte āgatabhāvaṃ dassetuṃ “tathā hī”tiādi vuttaṃ. Tattha pāti",
  "tika-vin09t0:709_1": "rakkhatīti pāti, taṃ mokkheti moceti āpāyikādīhi dukkhehīti pātimokkhaṃ, saṃvaraṇaṃ",
  "tika-vin09t0:709_2": "saṃvaro, kāyavācāhi avītikkamo, pātimokkhameva saṃvaro pātimokkhasaṃvaro, pātimokkhasaṃvarena",
  "tika-vin09t0:709_3": "saṃvuto samannāgato pātimokkhasaṃvarasaṃvuto. Viharatīti vattati.",
  "tika-vin09t0:710": "Ādimetanti etaṃ sikkhāpadasīlaṃ pubbuppattiatthena ādi. Vuttampi cetaṃ –",
  "tika-vin09t0:711": "“Tasmātiha tvaṃ, uttiya, ādimeva visodhehi kusalesu dhammesu. Ko cādi kusalānaṃ dhammānaṃ? Sīlañca suvisuddhaṃ, diṭṭhi ca ujukā”ti.",
  "tika-vin09t0:712_0": "Yathā hi nagaravaḍḍhakī nagaraṃ māpetukāmo paṭhamaṃ nagaraṭṭhānaṃ sodheti, tato aparabhāge",
  "tika-vin09t0:712_1": "vīthicatukkasiṅghāṭakādiparicchedena vibhajitvā nagaraṃ māpeti, yathā vā pana rajako",
  "tika-vin09t0:712_2": "paṭhamaṃ tīhi khārehi vatthaṃ dhovitvā parisuddhe vatthe yadicchakaṃ raṅgajātaṃ upaneti,",
  "tika-vin09t0:712_3": "yathā vā pana cheko cittakāro rūpaṃ likhitukāmo āditova bhittiparikammaṃ karoti,",
  "tika-vin09t0:712_4": "tato aparabhāge rūpaṃ samuṭṭhāpeti, evameva yogāvacaro āditova sīlaṃ visodhetvā aparabhāge",
  "tika-vin09t0:712_5": "samathavipassanādayo dhamme sacchikaroti. Tasmā sīlaṃ “ādī”ti vuttaṃ. “Mukhameta”ntiādīni",
  "tika-vin09t0:712_6": "vuttatthāneva. Ādisaddena “pātimokkhe ca saṃvaro”tiādipāḷiṃ saṅgaṇhāti.",
  "tika-vin09t0:713_0": "Sīlanti cārittavārittavasena duvidhaṃ vinayapiṭakapariyāpannaṃ sikkhāpadasīlaṃ, dhammato",
  "tika-vin09t0:713_1": "pana sīlaṃ nāma pāṇātipātādīhi vā viramantassa, vattapaṭipattiṃ vā pūrentassa cetanādayo",
  "tika-vin09t0:713_2": "dhammā veditabbā. Vuttañhetaṃ paṭisambhidāyaṃ “kiṃ sīlanti cetanā sīlaṃ cetasikaṃ",
  "tika-vin09t0:713_3": "sīlaṃ saṃvaro sīlaṃ avītikkamo sīla”nti “ubhayāni kho panassa pātimokkhānī”ti bhikkhubhikkhunīpātimokkhavasena",
  "tika-vin09t0:713_4": "ubhayāni pātimokkhāni, dve mātikāti attho. Assāti bhikkhunovādakassa. Vitthārenāti",
  "tika-vin09t0:713_5": "ubhatovibhaṅgena saddhiṃ. Svāgatānīti suṭṭhu āgatāni. Ādisaddena “pātimokkhaṃ uddiseyyā”tiādipāḷiṃ",
  "tika-vin09t0:713_6": "saṅgaṇhāti. Tatthāti tesu sīlaganthapātimokkhesu. Yoti aniyamaniddeso, yo koci puggalo.",
  "tika-vin09t0:713_7": "Nanti vinayapariyāpannasīlaṃ. Rakkhatīti samādiyitvā avikopento pāleti. Taṃ “pātī”ti",
  "tika-vin09t0:713_8": "laddhanāmaṃ pātimokkhasīle ṭhitaṃ. Mocetīti sahakārikāraṇabhāvato mokkheti. Apāye",
  "tika-vin09t0:713_9": "jātaṃ āpāyikaṃ, dukkhaṃ, taṃ ādi yesaṃ tāni āpāyikādīni. Ādisaddena tadaññaṃ sabbaṃ",
  "tika-vin09t0:713_10": "saṃsāradukkhaṃ saṅgaṇhāti. Attānuvādādīhīti attānaṃ anuvādo attānuvādo, so ādi yesaṃ",
  "tika-vin09t0:713_11": "tāni attānuvādādīni, tehi attānuvādādīhi. Ādisaddena parānuvādadaṇḍaduggatibhayāni",
  "tika-vin09t0:713_12": "saṅgaṇhāti. Tassa pātimokkhassa jotakattāti tassa sīlapātimokkhassa dīpanattā. Ādimhi",
  "tika-vin09t0:713_13": "pana vutto vacanatthoti “atiseṭṭha”ntiādinā ādimhi vutto vacanattho. Ubhinnampi sādhāraṇo",
  "tika-vin09t0:713_14": "hoti sīlapātimokkhaṃ sabbaguṇānaṃ mūlabhāvato seṭṭhaṃ, ganthapātimokkhaṃ seṭṭhaguṇasahacaraṇato seṭṭhanti.",
  "tika-vin09t0:714_0": "Tatthāti tesu sīlapātimokkhaganthapātimokkhesu. “Ayaṃ vaṇṇanā”ti vakkhamānavaṇṇanamāha.",
  "tika-vin09t0:714_1": "Ganthapātimokkhassa tāva yujjatu, kathaṃ sīlapātimokkhassa yujjatīti āha “ganthe",
  "tika-vin09t0:714_2": "hī”tiādi. Hīti kāraṇatthe nipāto. Tassāti ganthassa. Atthoti sīlaṃ. Vaṇṇitova hotīti",
  "tika-vin09t0:714_3": "ganthavaṇṇanāmukhena atthasseva vaṇṇanato. Idaṃ vuttaṃ hoti – yasmā ganthe vaṇṇite",
  "tika-vin09t0:714_4": "tadavinābhāvato tassattho vaṇṇito hoti, tasmā sīlapātimokkhassapi yujjatīti.",
  "tika-vin09t0:715_0": "Evaṃ sarūpabhedato vavatthapetvā idāni ganthabhedato vavatthapetuṃ “taṃ paneta”ntiādimāha.",
  "tika-vin09t0:715_1": "Tatthāti tesu bhikkhupātimokkhabhikkhunīpātimokkhesu dvīsu. Uddesā paricchijjanti",
  "tika-vin09t0:715_2": "yehi vakkhamānavacanappabandhehi, te uddesaparicchedā, tehi. Vavatthitanti asaṅkarato ṭhitaṃ.",
  "tika-vin09t0:716_0": "Evaṃ ganthabhedato vavatthapetvā idāni uddesavibhāgato vavatthapetuṃ “tatthā”tiādimāha.",
  "tika-vin09t0:716_1": "Uddisīyati sarūpena kathīyati ettha, etenāti vā uddeso, nidānassa uddesoti nidānuddeso.",
  "tika-vin09t0:716_2": "Evaṃ sesesupi. Vitthārova uddeso vitthāruddeso.",
  "tika-vin09t0:717_0": "Idāni nidānuddesādīnaṃ paricchedadassanatthaṃ “tattha nidānuddeso”tiādi āraddhaṃ.",
  "tika-vin09t0:717_1": "Tattha tatthāti tesu pañcasu uddesesu. Nidānuddeso uddiṭṭho hotīti sambandho. Yaṃ",
  "tika-vin09t0:717_2": "panettha nidānuddesaparicchedaṃ dassentena “suṇātu me, bhante, saṅgho…pe… āvikatā",
  "tika-vin09t0:717_3": "hissa phāsu hotī”ti idhāgatanidānapāḷiṃ dassetvā tadanantaraṃ uddesakāle vattabbassāpi",
  "tika-vin09t0:717_4": "“uddiṭṭhaṃ kho āyasmanto nidāna”nti imassa pāṭhassa yojanaṃ akatvā “tatthāyasmante",
  "tika-vin09t0:717_5": "pucchāmī”tiādinā anusāvanādikameva yojetvā dassitaṃ, taṃ pana aparipuṇṇanidānapāḷidassanapubbakanidānuddesaparicchedadassanatthaṃ,",
  "tika-vin09t0:717_6": "khuddakapeyyālavasena vā pākaṭattā tassa ayojanaṃ katanti veditabbaṃ, uddesakāle",
  "tika-vin09t0:717_7": "pana yojetvāva vattabbaṃ. Vakkhati hi “taṃ panetaṃ pārājikādīnaṃ avasāne dissati,",
  "tika-vin09t0:717_8": "na nidānāvasāne. Kiñcāpi na dissati, atha kho uddesakāle ‘āvikatā hissa phāsu hotī’ti",
  "tika-vin09t0:717_9": "vatvā ‘uddiṭṭhaṃ kho āyasmanto nidānaṃ, tatthāyasmante pucchāmī’tiādinā nayena vattabbamevā”tiādi.",
  "tika-vin09t0:717_10": "Avasese sutena sāviteti avasiṭṭhaṃ pārājikuddesādicatukkaṃ “sutā kho panāyasmantehi",
  "tika-vin09t0:717_11": "cattāro pārājikā dhammā…pe… avivadamānehi sikkhitabba”nti evaṃ sutavasena sāvite.",
  "tika-vin09t0:718_0": "Eteneva nayena sesā tayo pātimokkhuddesaparicchedā veditabbāti dassetuṃ “pārājikuddesādīna”ntiādimāha.",
  "tika-vin09t0:718_1": "Pārājikuddesādīnaṃ paricchedā yojetabbāti sambandho. Nidānassa ādito paṭṭhāya pārājikādīni",
  "tika-vin09t0:718_2": "osāpetvāti nidānaṃ, pārājikañca, tadubhayaṃ saṅghādisesañca, taṃtikaṃ aniyatañcāti",
  "tika-vin09t0:718_3": "evaṃ yathākkamaṃ uddisitvā pārājikādīni pariyosāpetvā. Yojetabbāti “avasese sutena",
  "tika-vin09t0:718_4": "sāvite uddiṭṭho hoti pārājikuddeso”tiādinā yojetabbā. Avasesaṃ sutena sāvetabbanti",
  "tika-vin09t0:718_5": "vacanatoti uposathakkhandhake –",
  "tika-vin09t0:719_0": "“Pañcime, bhikkhave, pātimokkhuddesā nidānaṃ uddisitvā avasesaṃ sutena sāvetabbaṃ,",
  "tika-vin09t0:719_1": "ayaṃ paṭhamo pātimokkhuddeso. Nidānaṃ uddisitvā cattāri pārājikāni uddisitvā avasesaṃ",
  "tika-vin09t0:719_2": "sutena sāvetabbaṃ, ayaṃ dutiyo pātimokkhuddeso”tiādīsu –",
  "tika-vin09t0:720_0": "Evaṃ vuttattā. Yasmiṃ vippakateti yasmiṃ uddese apariyosite. Antarāyo uppajjatīti",
  "tika-vin09t0:720_1": "dasasu antarāyesu yo koci antarāyo uppajjati. Dasa antarāyā nāma – rājantarāyo, corantarāyo,",
  "tika-vin09t0:720_2": "agyantarāyo, udakantarāyo, manussantarāyo, amanussantarāyo, vāḷantarāyo, sarīsapantarāyo,",
  "tika-vin09t0:720_3": "jīvitantarāyo, brahmacariyantarāyoti. Tattha sace bhikkhūsu “uposathaṃ karissāmā”ti",
  "tika-vin09t0:720_4": "nisinnesu rājā āgacchati, ayaṃ rājantarāyo. Corā āgacchanti, ayaṃ corantarāyo. Davadāho",
  "tika-vin09t0:720_5": "vā āgacchati, āvāse vā aggi uṭṭhahati, ayaṃ agyantarāyo. Megho vā uṭṭhahati, ogho",
  "tika-vin09t0:720_6": "vā āgacchati, ayaṃ udakantarāyo. Bahū manussā āgacchanti, ayaṃ manussantarāyo. Bhikkhuṃ",
  "tika-vin09t0:720_7": "yakkho gaṇhāti, ayaṃ amanussantarāyo. Byagghādayo caṇḍamigā āgacchanti, ayaṃ vāḷantarāyo.",
  "tika-vin09t0:720_8": "Bhikkhuṃ sappādayo ḍaṃsanti, ayaṃ sarīsapantarāyo. Bhikkhu gilāno vā hoti, kālaṃ",
  "tika-vin09t0:720_9": "vā karoti, verino vā taṃ māretukāmā gaṇhanti, ayaṃ jīvitantarāyo. Manussā ekaṃ vā",
  "tika-vin09t0:720_10": "bahū vā bhikkhū brahmacariyā cāvetukāmā gaṇhanti, ayaṃ brahmacariyantarāyo. Iti yaṃ",
  "tika-vin09t0:720_11": "vuttaṃ “antarāyo uppajjatīti dasasu antarāyesu yo koci antarāyo uppajjatī”ti, tassattho pakāsito hotīti.",
  "tika-vin09t0:721_0": "Tena saddhinti vippakatuddesena saddhiṃ. Avasesaṃ sutena sāvetabbaṃ uddiṭṭhauddesāpekkhattā",
  "tika-vin09t0:721_1": "avasesavacanassa. Yathāha “nidānaṃ uddisitvā”tiādi. Tenāha “nidānuddese panā”tiādi.",
  "tika-vin09t0:721_2": "Sutena sāvetabbaṃ nāma natthi uposathassa antarāyova hotīti adhippāyo. Aniyatuddeso",
  "tika-vin09t0:721_3": "parihāyatīti bhikkhunīnaṃ aniyatasikkhāpadapaññattiyā abhāvato. Tadabhāvo ca “idameva",
  "tika-vin09t0:721_4": "lakkhaṇaṃ tatthāpi anugata”nti katvāti veditabbaṃ. Sesanti avasesuddesaparicchedadassanaṃ.",
  "tika-vin09t0:721_5": "Etesaṃ dvinnaṃ pātimokkhānanti sambandho. Tāvāti paṭhamaṃ. Idanti idāni vattabbaṃ",
  "tika-vin09t0:721_6": "buddhiyaṃ viparivattamānaṃ sāmaññena dasseti, idaṃ akkharapadaniyamitaganthitaṃ vacanaṃ",
  "tika-vin09t0:721_7": "vuccati kathīyatīti attho. Kiṃ tanti āha, “suṇātu metiādīna”ntiādi.",
  "tika-vin09t0:722_0": "Tattha suṇātu metiādīnanti “suṇātu me, bhante, saṅgho ajjuposatho”tiādīnaṃ bhikkhupātimokkhe",
  "tika-vin09t0:722_1": "āgatānaṃ suttapadānaṃ. Atthanicchayanti abhidheyyatthassa ceva adhippāyatthassa ca",
  "tika-vin09t0:722_2": "nicchayanaṃ, vavatthāpananti attho. Imāya hi aṭṭhakathāya tesaṃ abhidheyyattho ceva",
  "tika-vin09t0:722_3": "adhippāyattho ca anekadhā vavatthāpīyati. Atha vā nicchinnoti nicchayo. Gaṇṭhiṭṭhānesu",
  "tika-vin09t0:722_4": "khīlamaddanākārena pavattā vimaticchedakathā, attho ca nicchayo ca atthanicchayo,",
  "tika-vin09t0:722_5": "taṃ atthanicchayaṃ, mayā vuccamānaṃ atthañca vinicchayañcāti vuttaṃ hoti. Sīlasampannāti",
  "tika-vin09t0:722_6": "samantato pannaṃ pattaṃ puṇṇanti sampannaṃ, sīlaṃ sampannametesanti sīlasampannā,",
  "tika-vin09t0:722_7": "paripuṇṇasīlāti attho. Atha vā sammadeva pannā gatā upāgatāti sampannā, sīlena sampannā",
  "tika-vin09t0:722_8": "sīlasampannā, pātimokkhasaṃvarena upetāti attho. Adhisīlaadhicittaadhipaññāsaṅkhātā",
  "tika-vin09t0:722_9": "tissopi sikkhitabbaṭṭhena sikkhā, taṃ kāmentīti sikkhākāmā. Suṇantu meti te sabbepi",
  "tika-vin09t0:722_10": "bhikkhavo mama santikā nisāmentu. Iminā attano saṃvaṇṇanāya sakkaccaṃ savane niyojeti.",
  "tika-vin09t0:722_11": "Sakkaccasavanapaṭibaddhā hi sabbāpi sāsanasampattīti. Ettha ca sīlasampannānaṃ sikkhākāmānaṃyeva",
  "tika-vin09t0:722_12": "bhikkhūnaṃ gahaṇaṃ tadaññesaṃ imissā saṃvaṇṇanāya abhājanabhāvato. Na hi te vinayaṃ",
  "tika-vin09t0:722_13": "sotabbaṃ, paṭipajjitabbañca maññissanti.",
  "tika-vin09t0:723_0": "Etthāti etasmiṃ gāthāpade, etesaṃ vā gāthāya saṅgahitānaṃ “suṇātu me”tiādīnaṃ padānamantare.",
  "tika-vin09t0:723_1": "Savane āṇattivacanaṃ savanāṇattivacanaṃ. Kiñcāpi savanāṇattivacanaṃ, tathāpi pātimokkhuddesakena",
  "tika-vin09t0:723_2": "evaṃ vattabbanti bhagavatā vuttattā bhagavato āṇatti, na uddesakassāti navakatarenāpi",
  "tika-vin09t0:723_3": "idaṃ vattuṃ vaṭṭati saṅghagāravena, saṅghabahumānena ca sahitattā sagāravasappatissavacanaṃ.",
  "tika-vin09t0:723_4": "Saṅgho hi suppaṭipannatādiguṇavisesayuttattā uttamaṃ gāravappatissavaṭṭhānaṃ. Idañca",
  "tika-vin09t0:723_5": "sabbaṃ kena kattha kadā vuttanti āha “sabbameva ceta”ntiādi. Pātimokkhuddesaṃ anujānantenāti –",
  "tika-vin09t0:724": "“Anujānāmi, bhikkhave, pātimokkhaṃ uddisituṃ, evañca pana, bhikkhave, uddisitabbaṃ, byattena bhikkhunā paṭibalena saṅgho ñāpetabbo ‘suṇātu me, bhante, saṅgho”’ti –",
  "tika-vin09t0:725_0": "Evamādinā anujānantena. Rājagaheti evaṃnāmake nagare. Tañhi mandhātumahāgovindādīhi",
  "tika-vin09t0:725_1": "pariggahitattā “rājagaha”nti vuccati. Taṃ panetaṃ buddhakāle, cakkavattikāle ca nagaraṃ",
  "tika-vin09t0:725_2": "hoti, sesakāle suññaṃ hoti yakkhapariggahitaṃ, tesaṃ vasanaṭṭhānaṃ hutvā tiṭṭhati.",
  "tika-vin09t0:725_3": "Tasmāti yasmā idaṃ pātimokkhuddesakena vattabbavacanaṃ, tasmā. Kiṃ te ubhopi pātimokkhaṃ",
  "tika-vin09t0:725_4": "uddisanti, yenevaṃ vattabbanti āha “saṅghatthero vā hī”tiādi. Therādhikanti therādhīnaṃ,",
  "tika-vin09t0:725_5": "therāyattaṃ bhavitunti attho. “Therādheyya”nti vā pāṭho, soyevattho. Tatthāti tissaṃ",
  "tika-vin09t0:725_6": "parisāyaṃ. Byattoti paññāveyyattiyena samannāgato, paguṇamātikoti attho. Paṭibaloti",
  "tika-vin09t0:725_7": "vattuṃ samattho, abhītoti vuttaṃ hoti. Ettha ca kiñcāpi daharassāpi byattassa pātimokkho",
  "tika-vin09t0:725_8": "anuññāto, atha kho etthāyaṃ adhippāyo – sace therassa pañca vā cattāro vā tayo vā",
  "tika-vin09t0:725_9": "pātimokkhuddesā nāgacchanti, dve pana akkhaṇḍā suvisadā vācuggatā honti, therāyattova",
  "tika-vin09t0:725_10": "pātimokkho. Sace pana ettakampi visadaṃ kātuṃ na sakkoti, byattassa bhikkhuno āyattoti.",
  "tika-vin09t0:726_0": "Idāni “saṅgho”ti avisesena vuttattā idhādhippetasaṅghaṃ visesetvā dassetuṃ “saṅghoti",
  "tika-vin09t0:726_1": "iminā pana padenā”tiādimāha kiñcāpīti anuggahatthe nipāto, tassa yadi nāmāti attho",
  "tika-vin09t0:726_2": "veditabbo. Dakkhanti etāya sattā yathādhippetāhi sampattīhi vaḍḍhantīti dakkhiṇā,",
  "tika-vin09t0:726_3": "paralokaṃ saddahitvā dātabbaṃ dānaṃ, taṃ dakkhiṇaṃ arahati, dakkhiṇāya vā hito, yasmā",
  "tika-vin09t0:726_4": "naṃ mahapphalakāritāya visodhetīti dakkhiṇeyyo, diṭṭhisīlasaṅghātena saṃhatoti saṅgho,",
  "tika-vin09t0:726_5": "dakkhiṇeyyo ca so saṅgho cāti dakkhiṇeyyasaṅgho. Sammutiyā catuvaggādivinayapaññattiyā",
  "tika-vin09t0:726_6": "siddho saṅgho sammutisaṅgho. Avisesenāti “ariyā”ti vā “puthujjanā”ti vā avisesetvā",
  "tika-vin09t0:726_7": "sāmaññena. Soti sammutisaṅgho. Idhāti imissaṃ uposathañattiyaṃ. Adhippeto uposathañattiyā",
  "tika-vin09t0:726_8": "avisesattā. Nanu ca sopi pañcavidho hoti, tattha katamo idhādhippetoti anuyogaṃ sandhāyāha",
  "tika-vin09t0:726_9": "“so panesā”tiādi. Kammavasenāti vinayakammavasena. Pañca vidhā pakārā assa sammutisaṅghassāti",
  "tika-vin09t0:726_10": "pañcavidho. Tathā hi vidhayuttagatappakārasadde samānatthe vaṇṇayanti. Catunnaṃ vaggo",
  "tika-vin09t0:726_11": "samūhoti catuvaggo, catuparimāṇayutto vā vaggo catuvaggo. Evaṃ pañcavaggādi.",
  "tika-vin09t0:727_0": "Idāni yesaṃ kammānaṃ vasenāyaṃ pañcavidho hoti, taṃ visesetvā dassetuṃ “tatthā”tiādimāha.",
  "tika-vin09t0:727_1": "Tattha tatthāti pañcavidhe saṅghe. Majjhimesu janapadesu upasampadakammassa dasavaggakaraṇīyattā",
  "tika-vin09t0:727_2": "vuttaṃ “ṭhapetvā…pe… upasampadañcā”ti. “Tathā”ti iminā “na kiñci saṅghakammaṃ kātuṃ",
  "tika-vin09t0:727_3": "na vaṭṭatī”ti imamatthaṃ atidisati. Yadi evaṃ kimatthaṃ atirekavīsativaggo vuttoti",
  "tika-vin09t0:727_4": "āha “so panā”tiādi. Atirekatarenāti catuvaggādikaraṇīyaṃ pañcavaggādinā atirekatarena,",
  "tika-vin09t0:727_5": "dasavaggakaraṇīyañca ekādasavaggādinā atirekatarena. Dassanatthanti ñāpanatthaṃ.",
  "tika-vin09t0:727_6": "Idameva cānena kattabbaṃ kammanti “kammavasena pañcavidho”ti vuttaṃ. Kammassāniyame",
  "tika-vin09t0:727_7": "kathametaṃ yujjeyyāti īdisī codanā anavakāsāti daṭṭhabbaṃ. Imasmiṃ panattheti uposathe.",
  "tika-vin09t0:728_0": "Uposathasaddo panāyaṃ pātimokkhuddesasīlaupavāsapaññattidivasesu vattati. Tathā hesa",
  "tika-vin09t0:728_1": "“āyāmāvuso kappina, uposathaṃ gamissāmā”tiādīsu timokkhuddese āgato, “evaṃ aṭṭhaṅgasamannāgato",
  "tika-vin09t0:728_2": "kho, visākhe, uposatho upavuttho”tiādīsu sīle, “suddhassa ve sadā phaggu, suddhassuposatho",
  "tika-vin09t0:728_3": "sadā”tiādīsu upavāse, “uposatho nāma nāgarājā”tiādīsu paññattiyaṃ, “na, bhikkhave,",
  "tika-vin09t0:728_4": "tadahuposathe sabhikkhukā āvāsā”tiādīsu divase, idhāpi divaseyeva vattamāno adhippetoti",
  "tika-vin09t0:728_5": "āha “ajja uposathadivaso”tiādi. Upavasanti etthāti uposatho. Upavasantīti sīlena",
  "tika-vin09t0:728_6": "vā sabbaso āhārassa abhuñjanasaṅkhātena anasanena vā khīrapānamadhupānādimattena",
  "tika-vin09t0:728_7": "vā upetā hutvā vasantīti attho.",
  "tika-vin09t0:729_0": "Sabbesampi vākyānaṃ eva-kāratthasahitattā “uposatho”ti etassa “uposatho evā”ti ayamattho",
  "tika-vin09t0:729_1": "labbhatīti āha “etena anuposathadivasaṃ paṭikkhipatī”ti. Iminā avadhāraṇena nirākataṃ",
  "tika-vin09t0:729_2": "dasseti, atha vā saddantaratthāpohanavasena saddo atthaṃ vadatīti “uposatho”ti etassa",
  "tika-vin09t0:729_3": "“anuposatho na hotī”ti ayamatthoti vuttaṃ “etena anuposathadivasaṃ paṭikkhipatī”ti.",
  "tika-vin09t0:729_4": "“Esa nayo pannaraso”ti iminā aññaṃ uposathadivasaṃ paṭikkhipatīti etthāpi. Etenāti",
  "tika-vin09t0:729_5": "“uposatho”ti etena saddena. Pañcadasannaṃ tithīnaṃ pūraṇavasena pannaraso. Pannarasoti",
  "tika-vin09t0:729_6": "iminā aññaṃ uposathadivasaṃ paṭikkhipatī”ti saṃkhittena vuttamatthaṃ vitthārato dassetuṃ",
  "tika-vin09t0:729_7": "“divasavasena hī”tiādimāha. Catuddasiyaṃ niyutto cātuddasiko. Evaṃ pannarasiko. Sāmaggiuposatho",
  "tika-vin09t0:729_8": "nāma saṅghasāmaggikatadivase kātabbauposatho. Hemantagimhavassānānaṃ tiṇṇaṃ utūnanti",
  "tika-vin09t0:729_9": "ettha hemantautu nāma aparakattikassa kāḷapakkhapāṭipadato paṭṭhāya phaggunapuṇṇamapariyosānā",
  "tika-vin09t0:729_10": "cattāro māsā, gimhautu nāma phaggunassa kālapakkhapāṭipadato paṭṭhāya āsāḷhapuṇṇamapariyosānā",
  "tika-vin09t0:729_11": "cattāro māsā, vassānautu nāma āsāḷhassa kāḷapakkhapāṭipadato paṭṭhāya aparakattikapuṇṇamapariyosānā",
  "tika-vin09t0:729_12": "cattāro māsā. Tatiyasattamapakkhesu dve dve katvā cha cātuddasikāti hemantassa utuno",
  "tika-vin09t0:729_13": "tatiye ca sattame ca pakkhe dve cātuddasikā, evamitaresaṃ utūnanti cha cātuddasikā.",
  "tika-vin09t0:729_14": "Sesā pannarasikāti sesā aṭṭhārasa pannarasikā. Honti cettha –",
  "tika-vin09t0:730": "“Kattikassa ca kāḷamhā, yāva phaggunapuṇṇamā;",
  "tika-vin09t0:731": "‘Hemantakālo’ti viññeyyo, aṭṭha honti uposathā.",
  "tika-vin09t0:732": "“Phaggunassa ca kāḷamhā, yāva āsāḷhapuṇṇamā;",
  "tika-vin09t0:733": "‘Gimhakālo’ti viññeyyo, aṭṭha honti uposathā.",
  "tika-vin09t0:734": "“Āsāḷhassa ca kāḷamhā, yāva kattikapuṇṇamā;",
  "tika-vin09t0:735": "‘Vassakālo’ti viññeyyo, aṭṭha honti uposathā.",
  "tika-vin09t0:736": "“Utūnaṃ pana tiṇṇannaṃ, pakkhe tatiyasattame;",
  "tika-vin09t0:737": "‘Cātuddaso’ti pātimokkhaṃ, uddisanti nayaññuno”ti.",
  "tika-vin09t0:738_0": "Pakatiyā nabahutarāvāsikādipaccayena kātabbaṃ pakaticārittaṃ. Bahutarāvāsikādipaccaye",
  "tika-vin09t0:738_1": "pana sati aññasmiṃ cātuddasepi kātuṃ vaṭṭati. Tenāha “saki”ntiādi. Sakinti ekasmiṃ",
  "tika-vin09t0:738_2": "vāre. Āvāsikānaṃ anuvattitabbanti āvāsikehi “ajjuposatho cātuddaso”ti pubbakicce",
  "tika-vin09t0:738_3": "kariyamāne anuvattitabbaṃ, na paṭikkositabbaṃ. Ādisaddena “āvāsikehi āgantukānaṃ",
  "tika-vin09t0:738_4": "anuvattitabba”nti vacanaṃ, “anujānāmi, bhikkhave, tehi bhikkhūhi dve tayo uposathe",
  "tika-vin09t0:738_5": "cātuddasike kātuṃ, kathaṃ mayaṃ tehi bhikkhūhi paṭhamataraṃ pavāreyyāmā”ti vacanañca",
  "tika-vin09t0:738_6": "saṅgaṇhāti. Ettha ca paṭhamasuttassa ekekassa utuno tatiyasattamapakkhassa cātuddase",
  "tika-vin09t0:738_7": "vā avasesassa pannarase vā sakiṃ pātimokkhaṃ uddisitabbanti pakaticārittavasenapi",
  "tika-vin09t0:738_8": "atthasambhavato “āgantukehī”tiādīni suttāni dassitānīti veditabbaṃ. Tathārūpapaccaye",
  "tika-vin09t0:738_9": "satīti aññasmimpi cātuddasike uposathaṃ kātuṃ anurūpe “āvāsikā bahutarā hontī”ti",
  "tika-vin09t0:738_10": "evamādike paccaye sati. Aññasmimpi cātuddaseti tiṇṇaṃ utūnaṃ tatiyasattamapakkhacātuddasato aññasmiṃ cātuddase.",
  "tika-vin09t0:739_0": "Na kevalaṃ uposathadivasāva hontīti āha “purimavassaṃvuṭṭhānaṃ panā”tiādi. Mā iti",
  "tika-vin09t0:739_1": "cando vuccati tassa gatiyā divasassa minitabbato, so ettha sabbakalāpāripūriyā puṇṇoti",
  "tika-vin09t0:739_2": "puṇṇamā, pubbakattikāya puṇṇamā pubbakattikapuṇṇamā, assayujapuṇṇamā. Sā hi pacchimakattikaṃ",
  "tika-vin09t0:739_3": "nivattetuṃ evaṃ vuttā. Tesaṃyevāti purimavassaṃvuṭṭhānaṃyeva. Bhaṇḍanakārakehīti",
  "tika-vin09t0:739_4": "kalahakārakehi. Paccukkaḍḍhantīti ukkaḍḍhanti. Bhaṇḍanakārakehi anuvādavasena assayujapuṇṇamādiṃ",
  "tika-vin09t0:739_5": "pariccajantā pavāraṇaṃ kāḷapakkhaṃ, juṇhapakkhanti uddhaṃ kaḍḍhantīti attho. “Suṇantu",
  "tika-vin09t0:739_6": "me āyasmanto āvāsikā, yadāyasmantānaṃ pattakallaṃ, idāni uposathaṃ kareyyāma, pātimokkhaṃ",
  "tika-vin09t0:739_7": "uddiseyyāma, āgame kāḷe pavāreyyāmā”ti “suṇantu me āyasmanto āvāsikā, yadāyasmantānaṃ",
  "tika-vin09t0:739_8": "pattakallaṃ, idāni uposathaṃ kareyyāma, pātimokkhaṃ uddiseyyāma, āgame juṇhe pavāreyyāmā”ti",
  "tika-vin09t0:739_9": "ca evaṃ ñattiyā pavāraṇaṃ ukkaḍḍhantīti vuttaṃ hoti.",
  "tika-vin09t0:740_0": "Athāti anantaratthe nipāto. Catuddasannaṃ pūraṇo cātuddaso, divaso. Yaṃ sandhāya",
  "tika-vin09t0:740_1": "“āgame juṇhe pavāreyyāmā”ti ñattiṃ ṭhapayiṃsu, tasmiṃ pana āgame juṇhe komudiyā cātumāsiniyā",
  "tika-vin09t0:740_2": "avassaṃ pavāretabbaṃ. Na hi taṃ atikkamitvā pavāretuṃ labbhati. Vuttañhetaṃ –",
  "tika-vin09t0:741_0": "“Te ce, bhikkhave, bhikkhū bhaṇḍanakārakā kalahakārakā vivādakārakā bhassakārakā",
  "tika-vin09t0:741_1": "saṅghe adhikaraṇakārakā tampi juṇhaṃ anuvaseyyuṃ, tehi, bhikkhave, bhikkhūhi sabbeheva",
  "tika-vin09t0:741_2": "āgame juṇhe komudiyā cātumāsiniyā akāmā pavāretabba”nti.",
  "tika-vin09t0:742_0": "Tenevāha “pacchimavassaṃvuṭṭhānañca pacchimakattikapuṇṇamā evā”ti. Yadi hi taṃ atikkamitvā",
  "tika-vin09t0:742_1": "pavāreyya, dukkaṭāpattiṃ āpajjeyya. Vuttañhetaṃ “na ca, bhikkhave, apavāraṇāya pavāretabbaṃ",
  "tika-vin09t0:742_2": "aññatra saṅghasāmaggiyā”ti. Visuddhipavāraṇāyogato pavāraṇādivasā. Pisaddena na kevalaṃ",
  "tika-vin09t0:742_3": "pavāraṇādivasāyeva, atha kho uposathadivasāpi hontīti dasseti. Idāni yo so sāmaggiuposathadivaso",
  "tika-vin09t0:742_4": "vutto, tañca tappasaṅgena sāmaggipavāraṇādivasañca dassento “yadā panā”tiādimāha.",
  "tika-vin09t0:742_5": "Osārite tasmiṃ bhikkhusminti ukkhittake bhikkhusmiṃ osārite, taṃ gahetvā sīmaṃ gantvā",
  "tika-vin09t0:742_6": "āpattiṃ desāpetvā kammavācāya kammappaṭippassaddhivasena pavesiteti vuttaṃ hoti.",
  "tika-vin09t0:742_7": "Tassa vatthussāti tassa adhikaraṇassa. Tadā ṭhapetvā…pe… uposathadivaso nāma hotīti",
  "tika-vin09t0:742_8": "sambandho. Kiṃ kāraṇanti āha “tāvadevā”tiādi. Tattha tāvadevāti taṃ divasameva. Vacanatoti",
  "tika-vin09t0:742_9": "kosambakakkhandhake vuttattā. Yattha pana pattacīvarādīnaṃ atthāya appamattakena",
  "tika-vin09t0:742_10": "kāraṇena vivadantā uposathaṃ vā pavāraṇaṃ vā ṭhapenti, tattha tasmiṃ adhikaraṇe vinicchite",
  "tika-vin09t0:742_11": "“samaggā jātamhā”ti antarā sāmaggiuposathaṃ kātuṃ na labhanti. Karontehi anuposathe",
  "tika-vin09t0:742_12": "uposatho kato nāma hoti. Kattikamāsabbhantareti ettha kattikamāso nāma pubbakattikamāsassa",
  "tika-vin09t0:742_13": "kāḷapakkhapāṭipadato paṭṭhāya yāva aparakattikapuṇṇamā, tāva ekūnatiṃsarattidivo,",
  "tika-vin09t0:742_14": "tassabbhantare, tato pacchā vā pana pure vā na vaṭṭati. Ayameva yo koci divasoyeva.",
  "tika-vin09t0:742_15": "Idhāpi kosambakakkhandhake sāmaggiyā sadisāva sāmaggī veditabbā. Ye pana kismiñcideva",
  "tika-vin09t0:742_16": "appamattake pavāraṇaṃ ṭhapetvā samaggā honti, tehi pavāraṇāyameva pavāraṇā kātabbā,",
  "tika-vin09t0:742_17": "tāvadeva na kātabbā. Karontehi appavāraṇāya pavāraṇā katā hoti. Na kātabboyevāti",
  "tika-vin09t0:742_18": "niyamena yadi karoti, dukkaṭanti dasseti. Tattha hi uposathakaraṇe dukkaṭaṃ. Vuttañhetaṃ",
  "tika-vin09t0:742_19": "“na, bhikkhave, anuposathe uposatho kātabbo aññatra saṅghasāmaggiyā”ti.",
  "tika-vin09t0:743": "“Pattakālameva pattakalla”nti iminā sakatthe bhāvappaccayoti dasseti. Nāsatīti anvayato vuttameva byatirekato daḷhaṃ karoti.",
  "tika-vin09t0:744_0": "Anurūpāti arahā anucchavikā, sāminoti vuttaṃ hoti. Sabbantimenāti sabbaheṭṭhimena",
  "tika-vin09t0:744_1": "cattāro, na tehi vinā taṃ uposathakammaṃ karīyati, na tesaṃ chando vā pārisuddhi",
  "tika-vin09t0:744_2": "vā eti. Avasesā pana sacepi sahassamattā honti, sace samānasaṃvāsakā, sabbe chandārahāva",
  "tika-vin09t0:744_3": "honti, chandapārisuddhiṃ datvā āgacchantu vā, mā vā, kammaṃ na kuppati. Pakatattāti",
  "tika-vin09t0:744_4": "anukkhittā, pārājikaṃ anajjhāpannā ca. Hatthapāso nāma diyaḍḍhahatthappamāṇo.",
  "tika-vin09t0:745_0": "Sīmā ca nāmesā katamā, yattha hatthapāsaṃ avijahitvā ṭhitā kammappattā nāma hontīti",
  "tika-vin09t0:745_1": "anuyogaṃ sandhāya sīmaṃ dassento vibhāgavantānaṃ sabhāvavibhāvanaṃ vibhāgadassanamukheneva",
  "tika-vin09t0:745_2": "hotīti “sīmā ca nāmesā”tiādimāha. Sambhindantenāti missīkarontena. Ajjhottharantenāti",
  "tika-vin09t0:745_3": "maddantena, anto karontenāti vuttaṃ hoti. Imā vipattisīmāyo nāmāti sambandho. Kasmā",
  "tika-vin09t0:745_4": "vipattisīmāyo nāmāti āha “ekādasahī”tiādi. Ākārehīti kāraṇehi. Vacanatoti kammavagge",
  "tika-vin09t0:745_5": "kathitattā. Saṅghakammaṃ nāmetaṃ vīsativaggakaraṇīyaparamanti āha “yattha ekavīsati",
  "tika-vin09t0:745_6": "bhikkhū nisīdituṃ na sakkontī”ti. Yassaṃ sīmāyaṃ heṭṭhimaparicchedena kammārahena",
  "tika-vin09t0:745_7": "saddhiṃ ekavīsati bhikkhū parimaṇḍalākārena nisīdituṃ na sakkonti, ayaṃ atikhuddakā",
  "tika-vin09t0:745_8": "nāmāti attho. Evarūpā ca sīmā sammatāpi asammatā, gāmakhettasadisāva hoti, tattha",
  "tika-vin09t0:745_9": "kataṃ kammaṃ kuppati. Esa nayo sesasīmāsupi.",
  "tika-vin09t0:746_0": "Sammatāti baddhā, vācitakammavācāti attho. Kammavācāya vācanameva hi bandhanaṃ nāma.",
  "tika-vin09t0:746_1": "Nimittaṃ na upagacchatīti animittupago, taṃ animittupagaṃ, animittārahanti vuttaṃ",
  "tika-vin09t0:746_2": "hoti. Tacasārarukkho nāma tālanāḷikerādikā. Paṃsupuñjavālukāpuñjānanti paṃsurāsivālukārāsīnaṃ",
  "tika-vin09t0:746_3": "majjhe. Niddhāraṇe cetaṃ sāmivacanaṃ. Potthakesu pana katthaci “paṃsupuñjaṃ vā vālukāpuñjaṃ",
  "tika-vin09t0:746_4": "vā aññatara”nti pāṭho dissati, so pana apāṭho. Na hi so “aññatara”nti iminā yujjatīti.",
  "tika-vin09t0:746_5": "Antarāti nimittupaganimittānamantarā. Ettha ca yā tīhi nimittehi bajjhamānā animittupagesu",
  "tika-vin09t0:746_6": "tacasārarukkhādīsu aññataraṃ antarā ekaṃ nimittaṃ katvā sammatā, sā khaṇḍanimittā",
  "tika-vin09t0:746_7": "nāma hoti. Yā pana catupañcanimittādīhi bajjhamānā imesu tacasārarukkhādīsu aññataraṃ",
  "tika-vin09t0:746_8": "antarā ekaṃ nimittaṃ katvā sammatā, sā khaṇḍanimittā nāma na hotīti viññāyati nimittupagānaṃ",
  "tika-vin09t0:746_9": "nimittānaṃ tiṇṇaṃ sabbhāvato. Aṭṭhakathāsu pana avisesena vuttaṃ, tasmā upaparikkhitvā",
  "tika-vin09t0:746_10": "gahetabbaṃ. Sabbena sabbanti sabbappakārena. Nimittānaṃ bahi ṭhitena sammatāti tesaṃ",
  "tika-vin09t0:746_11": "bahi ṭhitena vācitakammavācā. Nimittāni pana anto ca bahi ca ṭhatvā kittetuṃ vaṭṭanti.",
  "tika-vin09t0:747_0": "Evaṃ sammatāpīti nimittāni kittetvā kammavācāya sammatāpi. Imassa “asammatāva hotī”ti",
  "tika-vin09t0:747_1": "iminā sambandho. Sabbā, bhikkhave, nadī asīmāti yā kāci nadīlakkhaṇappattā nadī nimittāni",
  "tika-vin09t0:747_2": "kittetvā “etaṃ baddhasīmaṃ karomā”ti katāpi asīmā, baddhasīmā na hotīti attho. Attano",
  "tika-vin09t0:747_3": "sabhāvena pana sā baddhasīmāsadisā. Sabbattha saṅghakammaṃ kātuṃ vaṭṭati. Samuddajātassaresupi",
  "tika-vin09t0:747_4": "eseva nayo. “Saṃsaṭṭhaviṭapā”ti iminā aññamaññassa āsannataṃ dīpeti. Baddhā hotīti",
  "tika-vin09t0:747_5": "pacchimadisābhāge sīmaṃ sandhāya vuttaṃ. Tassā padesanti tassā ekadesaṃ. Yattha ṭhatvā",
  "tika-vin09t0:747_6": "bhikkhūhi kammaṃ kātuṃ sakkā hoti, tādisaṃ ekadesanti vuttaṃ hoti. Yattha pana ṭhitehi",
  "tika-vin09t0:747_7": "kammaṃ kātuṃ na sakkā, tādisaṃ padesaṃ anto karitvā bandhantā sīmāya sīmaṃ sambhindanti",
  "tika-vin09t0:747_8": "nāma, na tu ajjhottharanti nāmāti gahetabbaṃ. Gaṇṭhipadesu pana “sambhindanaṃ paresaṃ",
  "tika-vin09t0:747_9": "sīmāya ekaṃ vā dve vā nimitte kittetvā lekhāmattaṃ gahetvā bandhanaṃ. Ajjhottharaṇaṃ",
  "tika-vin09t0:747_10": "nāma paresaṃ sīmāya nimitte kittetvā taṃ sakalaṃ vā tassekadesaṃ vā anto karontena",
  "tika-vin09t0:747_11": "tassā bahi ekissaṃ dvīsu vā disāsu nimitte kittetvā bandhana”nti vuttaṃ.",
  "tika-vin09t0:748_0": "Pabbatādīnaṃ nimittānaṃ sampadā nimittasampatti. Pabbatova nimittaṃ pabbatanimittaṃ.",
  "tika-vin09t0:748_1": "Evaṃ sesesupi. Evaṃ vuttesūti uposathakkhandhake sīmāsammutiyaṃ vuttesu. Imehi ca",
  "tika-vin09t0:748_2": "pana aṭṭhahi nimittehi asammissehipi aññamaññamissehipi sīmaṃ sammannituṃ vaṭṭati.",
  "tika-vin09t0:748_3": "Tenāha “tasmiṃ tasmiṃ disābhāge yathāladdhāni nimittupagāni nimittānī”ti. Ekena,",
  "tika-vin09t0:748_4": "pana dvīhi vā nimittehi sammannituṃ na vaṭṭati, tīṇi pana ādiṃ katvā vuttappakārānaṃ",
  "tika-vin09t0:748_5": "nimittānaṃ satenāpi vaṭṭati. “Puratthimāya disāya kiṃ nimitta”nti vinayadharena pucchitabbaṃ,",
  "tika-vin09t0:748_6": "“pabbato, bhante”ti vutte puna vinayadhareneva “eso pabbato nimitta”nti evaṃ nimittaṃ",
  "tika-vin09t0:748_7": "kittetabbaṃ. “Etaṃ pabbataṃ nimittaṃ karoma, nimittaṃ karissāma, nimittaṃ kato, nimittaṃ",
  "tika-vin09t0:748_8": "hotu, hoti bhavissatī”ti evaṃ pana kittetuṃ na vaṭṭati. Pāsāṇādīsupi eseva nayo.",
  "tika-vin09t0:748_9": "Tenāha “puratthimāya disāya kiṃ nimitta”ntiādi. “Pabbato, bhante, udakaṃ, bhante”ti",
  "tika-vin09t0:748_10": "evaṃ pana upasampanno vā ācikkhatu, anupasampanno vā, vaṭṭatiyeva. Ādisaddena “puratthimāya",
  "tika-vin09t0:748_11": "anudisāya kiṃ nimittaṃ? Pāsāṇo, bhante, eso pāsāṇo nimittaṃ. Dakkhiṇāya disāya, dakkhiṇāya",
  "tika-vin09t0:748_12": "anudisāya, pacchimāya disāya, pacchimāya anudisāya, uttarāya disāya, uttarāya anudisāya",
  "tika-vin09t0:748_13": "kiṃ nimittaṃ? Udakaṃ, bhante, etaṃ udakaṃ nimitta”nti idaṃ saṅgaṇhāti. Ettha pana",
  "tika-vin09t0:748_14": "aṭṭhatvā puna “puratthimāya disāya kiṃ nimittaṃ? Pabbato, bhante, eso pabbato nimitta”nti",
  "tika-vin09t0:748_15": "evaṃ paṭhamaṃ kittitanimittaṃ kittetvāva ṭhapetabbaṃ. Evañhi nimittena nimittaṃ ghaṭitaṃ",
  "tika-vin09t0:748_16": "hoti. Sammā kittetvāti aññamaññanāmavipariyāyena, animittānaṃ nāmena ca akittetvā",
  "tika-vin09t0:748_17": "yathāvutteneva nayena kittetvā. Sammatāti “suṇātu me, bhante”tiādinā nayena uposathakkhandhake",
  "tika-vin09t0:748_18": "vuttāya parisuddhāya ñattidutiyakammavācāya baddhā. Tattha nimittāni sakiṃ kittitānipi",
  "tika-vin09t0:748_19": "kittitāneva honti. Andhakaṭṭhakathāyaṃ pana tikkhattuṃ sīmamaṇḍalaṃ sambandhantena",
  "tika-vin09t0:748_20": "nimittaṃ kittetabba”nti vuttaṃ.",
  "tika-vin09t0:749_0": "Tatrāti tesu aṭṭhasu nimittesu. Nimittupagatāti nimittayogyatā. “Hatthippamāṇato",
  "tika-vin09t0:749_1": "paṭṭhāyā”ti vacanato hatthippamāṇopi nimittupagoyeva. Hatthī pana sattaratano vā",
  "tika-vin09t0:749_2": "aḍḍhaṭṭharatano vā. Tato omakataroti tato hatthippamāṇato khuddakataro. Sace catūsu",
  "tika-vin09t0:749_3": "disāsu cattāro vā tīsu vā tayo pabbatā honti, catūhi, tīhi vā pabbatanimitteheva",
  "tika-vin09t0:749_4": "sammannitumpi vaṭṭati, dvīhi pana nimittehi, ekena vā sammannituṃ na vaṭṭati. Ito",
  "tika-vin09t0:749_5": "paresu pāsāṇanimittādīsupi eseva nayo. Tasmā pabbatanimittaṃ karontena pucchitabbaṃ",
  "tika-vin09t0:749_6": "“ekābaddho, na ekābaddho”ti. Sace ekābaddho hoti, na kātabbo. Tañhi catūsu vā aṭṭhasu",
  "tika-vin09t0:749_7": "vā disāsu kittentenāpi ekameva nimittaṃ kittitaṃ hoti. Tasmā yo evaṃ cakkasaṇṭhānena",
  "tika-vin09t0:749_8": "vihāraṃ parikkhipitvā ṭhito pabbato, taṃ ekadisāya kittetvā aññāsu disāsu taṃ bahiddhā",
  "tika-vin09t0:749_9": "katvā anto aññāni nimittāni kittetabbāni. Sace pabbatassa tatiyabhāgaṃ vā upaḍḍhaṃ",
  "tika-vin09t0:749_10": "vā antosīmāya kattukāmā honti, pabbataṃ akittetvā yattakaṃ padesaṃ anto kattukāmā,",
  "tika-vin09t0:749_11": "tassa parato tasmiṃyeva pabbate jātarukkhavammikādīsu aññataraṃ nimittaṃ kittetabbaṃ.",
  "tika-vin09t0:749_12": "Sace yojanadviyojanappamāṇaṃ sabbaṃ pabbataṃ anto kattukāmā honti, pabbatassa parato",
  "tika-vin09t0:749_13": "bhūmiyaṃ jātarukkhavammikādīni nimittāni kittetabbāni.",
  "tika-vin09t0:750_0": "Saṅkhaṃ gacchatīti gaṇanaṃ vohāraṃ gacchatīti attho. Dvattiṃsapalaguḷapiṇḍaparimāṇoti",
  "tika-vin09t0:750_1": "thūlatāya, na tulagaṇanāya. Tattha “ekapalaṃ nāma dasakalañja”nti vadanti. Iṭṭhakā",
  "tika-vin09t0:750_2": "mahantāpi na vaṭṭati. Tathā animittupagapāsāṇānaṃ rāsi, pageva paṃsuvālukārāsi. Bhūmisamo",
  "tika-vin09t0:750_3": "khalamaṇḍalasadiso piṭṭhipāsāṇo vā bhūmito khāṇuko viya uṭṭhitapāsāṇo vā hoti, sopi",
  "tika-vin09t0:750_4": "pamāṇūpago ce, vaṭṭati. “Piṭṭhipāsāṇo pana atimahantopi pāsāṇasaṅkhameva gacchatīti",
  "tika-vin09t0:750_5": "āha “piṭṭhipāsāṇo panā”tiādi. Tasmā sace mahato piṭṭhipāsāṇassa ekaṃ padesaṃ antosīmāyaṃ",
  "tika-vin09t0:750_6": "kattukāmā honti, taṃ akittetvā tassupari añño pāsāṇo kittetabbo. Sace piṭṭhipāsāṇupari",
  "tika-vin09t0:750_7": "vihāraṃ karonti, vihāramajjhena ca piṭṭhipāsāṇo vinivijjhitvā gacchati, evarūpo piṭṭhipāsāṇo",
  "tika-vin09t0:750_8": "na vaṭṭati. Sace hi taṃ kittenti, nimittassupari vihāro hoti, nimittañca nāma bahisīmāyaṃ",
  "tika-vin09t0:750_9": "hoti, vihāropi bahisīmāyaṃ āpajjati. Vihāraṃ parikkhipitvā ṭhitapiṭṭhipāsāṇo pana",
  "tika-vin09t0:750_10": "ekattha kittetvā aññattha na kittetabbo.",
  "tika-vin09t0:751_0": "Vananimitte tiṇavanaṃ vā tacasārarukkhavanaṃ vā na vaṭṭatīti āha “antosārehī”tiādi.",
  "tika-vin09t0:751_1": "Antosārā nāma ambajambupanasādayo. Antosāramissakehīti anto sāro yesaṃ te antosārā,",
  "tika-vin09t0:751_2": "tehi missakā antosāramissakā, tehi. Catupañcarukkhamattampīti heṭṭhimaparicchedanāha.",
  "tika-vin09t0:751_3": "Ukkaṃsato pana yojanasatikampi vanaṃ vaṭṭati. Ettha pana caturukkhamattañce, tayo",
  "tika-vin09t0:751_4": "sārato, eko asārato. Pañcarukkhamattañce, tayo sārato, dve asāratoti gahetabbaṃ.",
  "tika-vin09t0:751_5": "Sace pana vanamajjhe vihāraṃ karonti, taṃ vanaṃ na kittetabbaṃ. Ekadesaṃ antosīmāyaṃ",
  "tika-vin09t0:751_6": "kattukāmehipi vanaṃ akittetvā tattha rukkhapāsāṇādayo kittetabbā, vihāraṃ parikkhipitvā",
  "tika-vin09t0:751_7": "ṭhitavanaṃ ekattha kittetvā aññattha na kittetabbaṃ.",
  "tika-vin09t0:752_0": "Rukkhanimittepi tacasārarukkho na vaṭṭatīti āha “antosāro”ti. “Bhūmiyaṃ patiṭṭhito”ti",
  "tika-vin09t0:752_1": "iminā kuṭasarāvādīsu ṭhitaṃ paṭikkhipati. Tato apanetvā pana taṅkhaṇampi bhūmiyaṃ",
  "tika-vin09t0:752_2": "ropetvā koṭṭhakaṃ katvā udakaṃ āsiñcitvā kittetuṃ vaṭṭati, navamūlasākhāniggamanaṃ",
  "tika-vin09t0:752_3": "akāraṇaṃ. Khandhaṃ chinditvā ropite pana etaṃ yujjati. Sūcidaṇḍakappamāṇoti “sīhaḷadīpe",
  "tika-vin09t0:752_4": "lekhanadaṇḍappamāṇo”ti vadanti, so ca kaniṭṭhaṅguliparimāṇoti daṭṭhabbo. Idaṃ pana",
  "tika-vin09t0:752_5": "rukkhanimittaṃ kittentena “rukkho”tipi, “sākarukkho, sālarukkho”tipi vattuṃ vaṭṭati.",
  "tika-vin09t0:752_6": "Ekābaddhaṃ pana suppatiṭṭhitanigrodhasadisaṃ rukkhaṃ ekattha kittetvā aññattha kittetuṃ na vaṭṭati.",
  "tika-vin09t0:753_0": "Magganimitte araññakhettanadītaḷākamaggādayo na vaṭṭantīti āha “jaṅghamaggo vā hotū”tiādi.",
  "tika-vin09t0:753_1": "Yo pana jaṅghamaggo sakaṭamaggato okkamitvā puna sakaṭamaggameva otarati, ye vā jaṅghamaggasakaṭamaggā",
  "tika-vin09t0:753_2": "avalañjitā, te na vaṭṭanti. Tenāha “jaṅghasatthasakaṭasatthehī”tiādi. Ettha ca sace",
  "tika-vin09t0:753_3": "sakaṭamaggassa antimacakkamaggaṃ nimittaṃ karonti, maggo bahisīmāya hoti. Sace bāhiracakkamaggaṃ",
  "tika-vin09t0:753_4": "nimittaṃ karonti, bāhiracakkamaggova bahisīmāya hoti, sesaṃ antosīmaṃ bhajatīti veditabbaṃ.",
  "tika-vin09t0:753_5": "Sacepi dve maggā nikkhamitvā pacchā sakaṭadhuramiva ekībhavanti, dvidhā bhinnaṭṭhāne",
  "tika-vin09t0:753_6": "vā sambandhaṭṭhāne vā sakiṃ kittetvā puna na kittetabbā. Ekābaddhanimittañhetaṃ hoti.",
  "tika-vin09t0:754_0": "Sace vihāraṃ parikkhipitvā cattāro maggā catūsu disāsu gacchanti, majjhe ekaṃ kittetvā",
  "tika-vin09t0:754_1": "aparaṃ kittetuṃ na vaṭṭati. Ekābaddhanimittañhetaṃ. Koṇaṃ vinivijjhitvā gataṃ pana",
  "tika-vin09t0:754_2": "parabhāge kittetuṃ vaṭṭati. Vihāramajjhena vinivijjhitvā gatamaggo pana na kittetabbo.",
  "tika-vin09t0:754_3": "Kittite pana nimittassa upari vihāro hoti. Imañca maggaṃ kittentena “maggo pajjo",
  "tika-vin09t0:754_4": "patho”tiādinā vuttesu dasasu nāmesu yena kenaci nāmena kittetuṃ vaṭṭati. Parikhāsaṇṭhānena",
  "tika-vin09t0:754_5": "vihāraṃ parikkhipitvā gatamaggo ekattha kittetvā aññattha kittetuṃ na vaṭṭati.",
  "tika-vin09t0:755_0": "Yaṃ pana abaddhasīmālakkhaṇe nadiṃ vakkhāmāti “yassā dhammikānaṃ rājūnaṃ kāle”tiādinā",
  "tika-vin09t0:755_1": "udakukkhepasīmāyaṃ nadiyā vakkhamānattā vuttaṃ. Yā pana nadī maggo viya sakaṭadhurasaṇṭhānena",
  "tika-vin09t0:755_2": "vā parikhāsaṇṭhānena vā vihāraṃ parikkhipitvā gatā, naṃ ekattha kittetvā aññattha",
  "tika-vin09t0:755_3": "kittetuṃ na vaṭṭati. Vihārassa catūsu disāsu aññamaññaṃ vinivijjhitvā gate nadīcatukkepi",
  "tika-vin09t0:755_4": "eseva nayo. Asammissanadiyo pana catassopi kittetuṃ vaṭṭati. Sace vatiṃ karonto viya",
  "tika-vin09t0:755_5": "rukkhapāde nikhaṇitvā vallipalālādīhi nadīsotaṃ rumbhanti, udakampi ajjhottharitvā",
  "tika-vin09t0:755_6": "āvaraṇaṃ pavattatiyeva, nimittaṃ kātuṃ vaṭṭati. Yathā pana udakaṃ nappavattati, evaṃ",
  "tika-vin09t0:755_7": "setumhi kate appavattamānā nadī nimittaṃ kātuṃ na vaṭṭati. Pavattanaṭṭhāne nadīnimittaṃ,",
  "tika-vin09t0:755_8": "appavattanaṭṭhāne udakanimittaṃ kātuṃ vaṭṭati.",
  "tika-vin09t0:756_0": "Yā pana dubbuṭṭhikāle vā gimhe vā nirudakabhāvena nappavattati, sā vaṭṭati. Mahānadito",
  "tika-vin09t0:756_1": "udakamātikaṃ nīharanti, sā kunnadīsadisā hutvā tīṇi sassāni sampādentī niccaṃ pavattati.",
  "tika-vin09t0:756_2": "Kiñcāpi pavattati, nimittaṃ kātuṃ na vaṭṭati. Yā pana mūle mahānadito niggatāpi kālantarena",
  "tika-vin09t0:756_3": "teneva niggatamaggena nadiṃ bhinditvā sayameva gacchati, gacchantī ca parato susumārādisamākiṇṇā",
  "tika-vin09t0:756_4": "nāvādīhi sañcaritabbā nadī hoti, taṃ nimittaṃ kātuṃ vaṭṭati.",
  "tika-vin09t0:757_0": "Asandamānanti appavattamānaṃ. Sandamānaṃ nāma oghanadīudakavāhakamātikāsu udakaṃ.",
  "tika-vin09t0:757_1": "Vuttaparicchedakālaṃ atiṭṭhantanti “yāva kammavācāpariyosānā saṇṭhamānaka”nti vuttaparicchedakālaṃ",
  "tika-vin09t0:757_2": "atiṭṭhantaṃ. Bhājanagatanti nāvācāṭiādīsu bhājanesu gataṃ. Yaṃ pana andhakaṭṭhakathāyaṃ",
  "tika-vin09t0:757_3": "“gambhīresu āvāṭādīsu ukkhepimaṃ udakaṃ nimittaṃ na kātabba”nti vuttaṃ, taṃ duvuttaṃ,",
  "tika-vin09t0:757_4": "attano matimattameva. Ṭhitaṃ pana antamaso sūkarakhatāyapi gāmadārakānaṃ kīḷanavāpiyampi",
  "tika-vin09t0:757_5": "sace yāva kammavācāpariyosānaṃ tiṭṭhati, appaṃ vā hotu, bahu vā, vaṭṭatiyeva. Tasmiṃ",
  "tika-vin09t0:757_6": "pana ṭhāne nimittasaññākaraṇatthaṃ pāsāṇavālikāpaṃsuādirāsi vā pāsāṇatthambho vā",
  "tika-vin09t0:757_7": "dārutthambho vā kātabbo.",
  "tika-vin09t0:758_0": "Evaṃ nimittasampattiyuttataṃ dassetvā idāni yehi ākārehi baddhā parisāsampattiyuttā",
  "tika-vin09t0:758_1": "nāma hoti, taṃ dassetuṃ “parisāsampattiyā yuttā nāmā”tiādimāha. Imassa pana kammassa",
  "tika-vin09t0:758_2": "catuvaggakaraṇīyattā “catūhi bhikkhūhī”ti vuttaṃ. Imañca sīmaṃ bandhitukāmehi sāmantavihāresu",
  "tika-vin09t0:758_3": "bhikkhū tassa tassa vihārassa sīmāparicchedaṃ pucchitvā baddhasīmavihārānaṃ sīmāya",
  "tika-vin09t0:758_4": "sīmantarikaṃ, abaddhasīmavihārānaṃ sīmāya upacāraṃ ṭhapetvā disācārikabhikkhūnaṃ",
  "tika-vin09t0:758_5": "nissañcārasamaye sace ekasmiṃ gāmakhette sīmaṃ bandhitukāmā, ye tattha baddhasīmavihārā,",
  "tika-vin09t0:758_6": "tesu bhikkhūnaṃ “mayaṃ ajja sīmaṃ bandhissāma, tumhe sakasakasīmāparicchedato mā",
  "tika-vin09t0:758_7": "nikkhamitthā”ti pesetabbaṃ. Ye abaddhasīmavihārā, tesu bhikkhū ekajjhaṃ sannipātāpetabbā,",
  "tika-vin09t0:758_8": "chandārahānaṃ chando āharāpetabbo. Tena vuttaṃ “yāvatikā tasmiṃ gāmakhette”tiādi.",
  "tika-vin09t0:758_9": "Tasmiṃ gāmakhetteti yasmiṃ gāmakhette ṭhatvā kammavācaṃ vācenti, tasmiṃ gāmakhette.",
  "tika-vin09t0:758_10": "“Sace aññānipi gāmakhettāni anto kattukāmā, tesu gāmesu ye bhikkhū vasanti, tehipi",
  "tika-vin09t0:758_11": "āgantabbaṃ, anāgacchantānaṃ chando āharitabbo”ti mahāsumatthero āha. Mahāpadumatthero",
  "tika-vin09t0:758_12": "panāha “nānāgāmakhettāni nāma pāṭiyekkaṃ baddhasīmāsadisāni, na tato chandapārisuddhi",
  "tika-vin09t0:758_13": "āgacchati. Antonimittagatehi pana bhikkhūhi āgantabba”nti vatvā puna āha “samānasaṃvāsakasīmāsammannanakāle",
  "tika-vin09t0:758_14": "āgamanampi anāgamanampi vaṭṭati, avippavāsasīmāsammannanakāle pana antonimittagatehi",
  "tika-vin09t0:758_15": "āgantabbaṃ. Anāgacchantānaṃ chando āharitabbo”ti.",
  "tika-vin09t0:759_0": "Idāni yehi ākārehi sammatā kammavācāsampattiyuttā nāma hoti, taṃ dassetuṃ “kammavācāsampattiyā",
  "tika-vin09t0:759_1": "yuttā nāmā”tiādimāha. Ādisaddena. “Yadi saṅghassa pattakallaṃ, saṅgho etehi nimittehi",
  "tika-vin09t0:759_2": "sīmaṃ sammanneyya samānasaṃvāsaṃ ekūposathaṃ, esā ñatti. Suṇātu me, bhante, saṅgho,",
  "tika-vin09t0:759_3": "yāvatā samantā nimittā kittitā, saṅgho etehi nimittehi sīmaṃ sammannati samānasaṃvāsaṃ",
  "tika-vin09t0:759_4": "ekūposathaṃ, yassāyasmato khamati etehi nimittehi sīmāya sammuti samānasaṃvāsāya",
  "tika-vin09t0:759_5": "ekūposathāya, so tuṇhassa. Yassa nakkhamati, so bhāseyya. Sammatā sīmā saṅghena etehi",
  "tika-vin09t0:759_6": "nimittehi samānasaṃvāsā ekūposathā, khamati saṅghassa, tasmā tuṇhī, evametaṃ dhārayāmī”ti",
  "tika-vin09t0:759_7": "imaṃ pāḷisesaṃ saṅgaṇhāti. Vuttāyāti uposathakkhandhake vuttāya. Ñattidosaanussāvanadosehi",
  "tika-vin09t0:759_8": "virahitattā parisuddhāya.",
  "tika-vin09t0:760_0": "Khaṇḍasīmā nāma khuddakasīmā. Samānasaṃvāsakatthaṃ sammatā sīmā samānasaṃvāsakasīmā.",
  "tika-vin09t0:760_1": "Avippavāsatthaṃ sammatā sīmā avippavāsasīmā. Imāsu pana tīsu sīmaṃ sammannantehi",
  "tika-vin09t0:760_2": "pabbajjupasampadādīnaṃ saṅghakammānaṃ sukhakaraṇatthaṃ paṭhamaṃ khaṇḍasīmā bandhitabbā.",
  "tika-vin09t0:760_3": "Taṃ pana bandhantehi vattaṃ jānitabbaṃ. Sace hi bodhicetiyabhattasālādīni sabbavatthūni",
  "tika-vin09t0:760_4": "patiṭṭhāpetvā katavihāre bandhanti, vihāramajjhe bahūnaṃ samosaraṇaṭṭhāne abandhitvā",
  "tika-vin09t0:760_5": "vihārapaccante vivittokāse bandhitabbā. Akatavihāre bandhantehi bodhicetiyādīnaṃ",
  "tika-vin09t0:760_6": "sabbavatthūnaṃ ṭhānaṃ sallakkhetvā yathā patiṭṭhitesu vatthūsu vihārapaccante vivittokāse",
  "tika-vin09t0:760_7": "hoti, evaṃ bandhitabbā. Sā heṭṭhimaparicchedena sace ekavīsatibhikkhū gaṇhāti, vaṭṭati.",
  "tika-vin09t0:760_8": "Tato oraṃ na vaṭṭati. Paraṃ bhikkhusahassaṃ gaṇhantīpi vaṭṭati. Taṃ bandhantehi sīmāmāḷakassa",
  "tika-vin09t0:760_9": "samantā nimittupagā pāsāṇā ṭhapetabbā, na khaṇḍasīmāya ṭhitehi mahāsīmā bandhitabbā,",
  "tika-vin09t0:760_10": "na mahāsīmāya ṭhitehi khaṇḍasīmā. Khaṇḍasīmāyameva pana ṭhatvā khaṇḍasīmā bandhitabbā,",
  "tika-vin09t0:760_11": "mahāsīmāyameva ṭhatvā mahāsīmā.",
  "tika-vin09t0:761_0": "Tatrāyaṃ bandhanavidhi – samantā “eso pāsāṇo nimitta”nti evaṃ nimittāni kittetvā",
  "tika-vin09t0:761_1": "kammavācāya sīmā sammannitabbā. Atha tassā eva daḷhīkammatthaṃ avippavāsakammavācā",
  "tika-vin09t0:761_2": "kātabbā. Evañhi “sīmaṃ samūhanissāmā”ti āgatā samūhanituṃ na sakkhissanti. Sīmaṃ",
  "tika-vin09t0:761_3": "sammannitvā bahi sīmantarikapāsāṇā ṭhapetabbā, sīmantarikā pacchimakoṭiyā caturaṅgulappamāṇāpi",
  "tika-vin09t0:761_4": "vaṭṭati. Sace pana vihāro mahā hoti, dvepi tissopi tatuttaripi khaṇḍasīmāyo bandhitabbā.",
  "tika-vin09t0:762_0": "Evaṃ khaṇḍasīmaṃ sammannitvā mahāsīmāsammutikāle khaṇḍasīmato nikkhamitvā mahāsīmāyaṃ",
  "tika-vin09t0:762_1": "ṭhatvā samantā anupariyāyantehi sīmantarikapāsāṇā kittetabbā. Tato avasesanimitte",
  "tika-vin09t0:762_2": "kittetvā hatthapāsaṃ avijahantehi kammavācāya samānasaṃvāsakasīmaṃ sammannitvā tassā",
  "tika-vin09t0:762_3": "daḷhīkammatthaṃ avippavāsakammavācāpi kātabbā. Evañhi “sīmaṃ samūhanissāmā”ti āgatā",
  "tika-vin09t0:762_4": "samūhanituṃ na sakkhissanti. Sace pana khaṇḍasīmāya nimittāni kittetvā tato sīmantarikāya",
  "tika-vin09t0:762_5": "nimittāni kittetvā mahāsīmāya nimittāni kittenti, evaṃ tīsu ṭhānesu nimittāni kittetvā",
  "tika-vin09t0:762_6": "yaṃ sīmaṃ icchanti, taṃ paṭhamaṃ bandhituṃ vaṭṭati. Evaṃ santepi yathāvuttanayena",
  "tika-vin09t0:762_7": "khaṇḍasīmatova paṭṭhāya bandhitabbā. Evaṃ baddhāsu pana sīmāsu khaṇḍasīmāyaṃ ṭhitā",
  "tika-vin09t0:762_8": "bhikkhū mahāsīmāyaṃ kammaṃ karontānaṃ na kopenti, mahāsīmāyaṃ vā ṭhitā khaṇḍasīmāyaṃ",
  "tika-vin09t0:762_9": "karontānaṃ. Sīmantarikāya pana ṭhitā ubhinnampi na kopanti. Gāmakhette ṭhatvā kammaṃ",
  "tika-vin09t0:762_10": "karontānaṃ pana sīmantarikāya ṭhitā kopenti. Sīmantarikā hi gāmakhettaṃ bhajati.",
  "tika-vin09t0:762_11": "Avippavāsasīmāsammannane kate sati sā ca avippavāsasīmā nāma hoti. Tenāha “tassāyeva",
  "tika-vin09t0:762_12": "pabhedo”ti. Tassāyevāti baddhasīmāya eva.",
  "tika-vin09t0:763_0": "Ayaṃ pana viseso – “ṭhapetvā gāmañca gāmūpacārañcā”ti vacanato avippavāsasīmā gāmañca",
  "tika-vin09t0:763_1": "gāmūpacārañca na otarati, samānasaṃvāsakasīmā pana tatthāpi otarati. Samānasaṃvāsakasīmā",
  "tika-vin09t0:763_2": "cettha attano dhammatāya gacchati, avippavāsasīmā pana yattha samānasaṃvāsakasīmā,",
  "tika-vin09t0:763_3": "tattheva gacchati. Na hi tassā visuṃ nimittakittanaṃ atthi. Tattha sace avippavāsāya",
  "tika-vin09t0:763_4": "sammutikāle gāmo atthi, taṃ sā na otarati. Sace pana sammatāya sīmāya pacchā gāmo",
  "tika-vin09t0:763_5": "nivisati, sopi sīmāsaṅkhameva gacchati. Yathā ca pacchā niviṭṭho, evaṃ paṭhamaṃ niviṭṭhassa",
  "tika-vin09t0:763_6": "pacchā vaḍḍhitappadesopi sīmāsaṅkhameva gacchati. Sacepi sīmāsammutikāle gehāni katāni,",
  "tika-vin09t0:763_7": "“pavisissāmā”ti ālayopi atthi, manussā pana appaviṭṭhā, porāṇagāmaṃ vā sagehameva",
  "tika-vin09t0:763_8": "chaḍḍetvā aññattha gatā, agāmoyeva esa, sīmā otarati. Sace pana ekampi kulaṃ paviṭṭhaṃ",
  "tika-vin09t0:763_9": "vā agataṃ vā atthi, gāmoyeva, sīmā na otarati.",
  "tika-vin09t0:764_0": "Evaṃ baddhasīmaṃ dassetvā idāni abaddhasīmaṃ dassento “abaddhasīmā panā”tiādimāha.",
  "tika-vin09t0:764_1": "Gāmo eva sīmā gāmasīmā. Gāmaggahaṇena cettha nigamanagarānampi saṅgaho veditabbo.",
  "tika-vin09t0:764_2": "Yattake padese tassa gāmassa gāmabhojakā baliṃ labhanti, so padeso appo vā hotu,",
  "tika-vin09t0:764_3": "mahanto vā, ekaṃ gāmakhettaṃ nāma. Yampi ekasmiṃyeva gāmakhette ekaṃ padesaṃ “ayaṃ",
  "tika-vin09t0:764_4": "visuṃ gāmo hotū”ti paricchinditvā rājā kassaci deti, sopi visuṃgāmasīmā hotiyeva.",
  "tika-vin09t0:764_5": "Tasmā sā ca itarā ca pakatigāmasīmā baddhasīmāsadisāva hoti. Kevalaṃ pana ticīvaravippavāsaparihāraṃ na labhatīti.",
  "tika-vin09t0:765_0": "Agāmake araññeti viñjhāṭavisadise araññe. Tenāha “agāmakaṃ nāmā”tiādi. Ayaṃ pana",
  "tika-vin09t0:765_1": "sīmā ticīvaravippavāsaparihārampi labhati. Macchabandhānanti kevaṭṭānaṃ. Agamanapathesūti",
  "tika-vin09t0:765_2": "gantuṃ asakkuṇeyyapathesu. Yattha tadaheva gantvā tadaheva paccāgantuṃ na sakkā hoti,",
  "tika-vin09t0:765_3": "tādisesūti vuttaṃ hoti. Tesaṃ gamanapariyantassa orato pana gāmasīmāsaṅkhaṃ gacchati.",
  "tika-vin09t0:765_4": "Tattha gāmasīmaṃ asodhetvā kammaṃ kātuṃ na vaṭṭati. Majjhe ṭhitānaṃ sabbadisāsu sattabbhantarāti",
  "tika-vin09t0:765_5": "majjhe ṭhitānaṃ bhikkhūnaṃ ṭhitokāsato sabbadisāsu sattabbhantarā. Tatthāti tesu",
  "tika-vin09t0:765_6": "abbhantaresu. Tasmāti yasmā parisavasena vaḍḍhati, tasmā. Upacāratthāyāti sīmopacāratthāya.",
  "tika-vin09t0:765_7": "Sīmābhāvaṃ paṭikkhipitvāti baddhasīmābhāvaṃ paṭikkhipitvā. Samāno saṃvāso etthāti",
  "tika-vin09t0:765_8": "samānasaṃvāsā. Eko uposatho etthāti ekūposathā. Ettha ca uposathassa visuṃ gahitattā",
  "tika-vin09t0:765_9": "avasesakammavasena samānasaṃvāsatā veditabbā. Vuttāti abaddhasīmāparicchedaṃ dassetuṃ",
  "tika-vin09t0:765_10": "uposathakkhandhake vuttā. Anu anu aḍḍhamāsaṃ anvaḍḍhamāsaṃ, aḍḍhamāse aḍḍhamāseti",
  "tika-vin09t0:765_11": "attho. Evaṃ “anudasāha”ntiādīsupi. Deveti meghe. Valāhakesu vigatamattesūti bhāvenabhāvalakkhaṇe",
  "tika-vin09t0:765_12": "bhummaṃ. Sotanti udakappavāho vuccati. Titthena vā atitthena vā otaritvāti pāṭhaseso.",
  "tika-vin09t0:765_13": "Timaṇḍalaṃ paṭicchādetvāti yathā timaṇḍalapaṭicchādanaṃ hoti, evaṃ nivāsetvā. Uttarantiyāti",
  "tika-vin09t0:765_14": "yattha katthaci uttarantiyā. Bhikkhunīvibhaṅge bhikkhuniyā vasena nadīlakkhaṇassa",
  "tika-vin09t0:765_15": "pāḷiyaṃ āgatattā “bhikkhuniyā”ti vuttaṃ, na pana visesasabbhāvato.",
  "tika-vin09t0:766_0": "Kenaci khaṇitvā akatoti antamaso tiracchānenapi khaṇitvā akato. Nadiṃ vā samuddaṃ",
  "tika-vin09t0:766_1": "vā bhinditvāti nadīkūlaṃ vā samuddavelaṃ vā bhinditvā. Etaṃ lakkhaṇanti “yattha nadiyaṃ",
  "tika-vin09t0:766_2": "vuttappakāre vassakāle udakaṃ santiṭṭhatī”ti vuttappakāralakkhaṇaṃ. Loṇīpi jātassarasaṅkhameva",
  "tika-vin09t0:766_3": "gacchati. Yattha pana vuttappakāre vassakāle vasse pacchinnamatte pivituṃ vā hatthapāde",
  "tika-vin09t0:766_4": "dhovituṃ vā udakaṃ na hoti sukkhati, ayaṃ jātassaro gāmakhettasaṅkhameva gacchati.",
  "tika-vin09t0:767_0": "Udakukkhepāti karaṇatthe nissakkavacananti āha “udakukkhepenā”ti. Kathaṃ pana udakaṃ",
  "tika-vin09t0:767_1": "khipitabbanti āha “tatthā”tiādi. Majjhimena purisenāti thāmamajjhimena purisena.",
  "tika-vin09t0:767_2": "Ayaṃ udakukkhepo nāmāti ayaṃ udakukkhepena paricchinnā sīmā nāmāti attho. Yāva parisā",
  "tika-vin09t0:767_3": "vaḍḍhati, tāva ayaṃ sīmāpi vaḍḍhati, parisapariyantato udakukkhepoyeva pamāṇaṃ. Sace",
  "tika-vin09t0:767_4": "pana nadī nātidīghā hoti, pabhavato paṭṭhāya yāva mukhadvāraṃ sabbattha saṅgho nisīdati,",
  "tika-vin09t0:767_5": "udakukkhepasīmākammaṃ natthi. Sakalāpi nadī etesaṃyeva bhikkhūnaṃ pahoti.",
  "tika-vin09t0:768_0": "Pakativassakāleti pubbe vuttappakāre pakativassakāle. Catūsu māsesūti vassānassa",
  "tika-vin09t0:768_1": "catūsu māsesu. Ativuṭṭhikāle oghena otthatokāso na gahetabbo. So hi gāmasīmāsaṅkhameva",
  "tika-vin09t0:768_2": "gacchati. Antonadiyaṃ jātassare jātapiṭṭhipāsāṇadīpakesupi ayameva vinicchayo veditabbo.",
  "tika-vin09t0:768_3": "Sace pana nadī paripuṇṇā hoti samatitthikā, udakasāṭikaṃ nivāsetvāpi antonadiyaṃyeva",
  "tika-vin09t0:768_4": "kammaṃ kātabbaṃ. Sace na sakkonti, nāvāyapi ṭhatvā kātabbaṃ. Gacchantiyā pana nāvāya",
  "tika-vin09t0:768_5": "kātuṃ na vaṭṭati. Kasmā? Udakukkhepamattameva hi sīmā, taṃ nāvā sīghameva atikkāmeti.",
  "tika-vin09t0:768_6": "Evaṃ sati aññissā sīmāya ñatti, aññissā anussāvanā hoti, tasmā nāvaṃ arittena vā",
  "tika-vin09t0:768_7": "ṭhapetvā, pāsāṇe vā lambitvā, antonadiyaṃ jātarukkhe vā bandhitvā kammaṃ kātabbaṃ.",
  "tika-vin09t0:768_8": "Antonadiyaṃ baddhaaṭṭakepi antonadiyaṃ jātarukkhepi ṭhitehi kammaṃ kātuṃ vaṭṭati.",
  "tika-vin09t0:769_0": "Sace pana rukkhassa sākhā vā tato nikkhantapāroho vā bahinadītīre vihārasīmāya vā",
  "tika-vin09t0:769_1": "gāmasīmāya vā patiṭṭhito, sīmaṃ vā sodhetvā, sākhaṃ vā chinditvā kammaṃ kātabbaṃ.",
  "tika-vin09t0:769_2": "Bahinadītīre jātarukkhassa antonadiyaṃ paviṭṭhasākhāya vā pārohe vā nāvaṃ bandhitvā",
  "tika-vin09t0:769_3": "kammaṃ kātuṃ na vaṭṭati. Karontehi sīmā vā sodhetabbā, sākhaṃ chinditvā vā tassa",
  "tika-vin09t0:769_4": "bahipatiṭṭhitabhāgo nāsetabbo. Nadītīre pana khāṇukaṃ koṭṭetvā tattha bandhanāvāya na vaṭṭatiyeva.",
  "tika-vin09t0:770_0": "Nadiyaṃ setuṃ karonti, sace antonadiyaṃyeva setu vā setupādā vā, setumhi ṭhitehi",
  "tika-vin09t0:770_1": "kammaṃ kātuṃ vaṭṭati. Sace pana setu vā setupādā vā bahitīre patiṭṭhitā, kammaṃ kātuṃ",
  "tika-vin09t0:770_2": "na vaṭṭati, sīmaṃ sodhetvā kammaṃ kātabbaṃ. Atha setupādā anto, setu pana ubhinnampi",
  "tika-vin09t0:770_3": "tīrānaṃ upariākāse ṭhito, vaṭṭati. Jātassarepi eseva nayo.",
  "tika-vin09t0:771_0": "“Yasmiṃ padese pakativīciyo ottharitvā saṇṭhahantī”ti etena yaṃ padesaṃ uddhaṃ vaḍḍhanakaudakaṃ",
  "tika-vin09t0:771_1": "vā pakativīciyo vā vegena āgantvā ottharanti, tattha kammaṃ kātuṃ na vaṭṭatīti dasseti.",
  "tika-vin09t0:771_2": "Sace ūmivego bādhati, nāvāya vā aṭṭake vā ṭhatvā kātabbaṃ. Tesu vinicchayo nadiyaṃ",
  "tika-vin09t0:771_3": "vuttanayeneva veditabbo. Sace pana samuddo gāmasīmaṃ vā nigamasīmaṃ vā ottharitvā",
  "tika-vin09t0:771_4": "tiṭṭhati, samuddova hoti. Tattha kammaṃ kātuṃ vaṭṭati. Tato paṭṭhāya kappiyabhūmīti",
  "tika-vin09t0:771_5": "ottharitvā saṇṭhitaudakantato paṭṭhāya anto nadījātassarasamuddo nāmāti attho. Dubbuṭṭhikāleti",
  "tika-vin09t0:771_6": "vassānahemante sandhāya vuttaṃ. Sukkhesupīti nirudakesupi. Yathā ca vāpikhaṇane,",
  "tika-vin09t0:771_7": "evaṃ āvāṭapokkharaṇīādīnaṃ khaṇanepi gāmakhettaṃ hotiyevāti daṭṭhabbaṃ. Vappaṃ vā",
  "tika-vin09t0:771_8": "karontīti lābutipusakādivappaṃ vā karonti. Taṃ ṭhānanti yattha vāpiādikaṃ kataṃ,",
  "tika-vin09t0:771_9": "taṃ ṭhānaṃ. Aññaṃ pana kappiyabhūmi. Sace pana jātassaraṃ pūretvā thalaṃ karonti,",
  "tika-vin09t0:771_10": "ekasmiṃ disābhāge pāḷiṃ bandhitvā sabbameva naṃ mahātaḷākaṃ vā karonti, sabbopi ajātassaro",
  "tika-vin09t0:771_11": "hoti. Gāmasīmāsaṅkhameva gacchati.",
  "tika-vin09t0:772_0": "Sace nadimpi vināsetvā taḷākaṃ karonti, heṭṭhā pāḷi baddhā, udakaṃ āgantvā taḷākaṃ",
  "tika-vin09t0:772_1": "pūretvā tiṭṭhati, ettha kammaṃ kātuṃ na vaṭṭati. Upari pavattanaṭṭhāne chaḍḍitaṃ",
  "tika-vin09t0:772_2": "udakaṃ nadiṃ ottharitvā sandanaṭṭhānato paṭṭhāya vaṭṭati. Kāci nadī kālantarena uppatitvā",
  "tika-vin09t0:772_3": "gāmanigamasīmaṃ ottharitvā pavattati, nadīyeva hoti, kammaṃ kātuṃ vaṭṭati. Sace vihārasīmaṃ",
  "tika-vin09t0:772_4": "ottharati “vihārasīmā”tveva saṅkhaṃ gacchati. Tasmāti yasmā anto gacchati, tasmā.",
  "tika-vin09t0:772_5": "Samantā udakukkhepaparicchedo kātabboti pahonakaṭṭhānaṃ sandhāya vuttaṃ. Yattha pana",
  "tika-vin09t0:772_6": "kunnadīādīsu nappahoti, tattha pahonakaṭṭhānato udakukkhepaparicchedo kātabbo. Upacāratthāyāti sīmopacāratthāya.",
  "tika-vin09t0:773_0": "Kasmā pana aññamekaṃ sattabbhantaraṃ, añño eko udakukkhepo ca upacāratthāya ṭhapetabboti",
  "tika-vin09t0:773_1": "āha “ayaṃ hī”tiādi. Idaṃ vuttaṃ hoti – yasmā ayaṃ sattabbhantarasīmā ca udakukkhepasīmā",
  "tika-vin09t0:773_2": "ca bhikkhūnaṃ ṭhitokāsato paṭṭhāya labbhati, te ca bhikkhū na sabbadā ekasadisā,",
  "tika-vin09t0:773_3": "kadāci vaḍḍhanti, kadāci parihāyanti. Yadā ca vaḍḍhanti, tadā sīmāsaṅkaro hoti. Tasmā",
  "tika-vin09t0:773_4": "aññamekaṃ sattabbhantaraṃ, añño eko udakukkhepo ca upacāratthāya ṭhapetabboti. Yaṃ",
  "tika-vin09t0:773_5": "pana mahāaṭṭhakathāyaṃ “tato adhikaṃ vaṭṭatiyeva, ūnakaṃ pana na vaṭṭatī”ti vuttaṃ,",
  "tika-vin09t0:773_6": "tampi etadatthameva, na pana tattha katassa kammassa kuppattāti gahetabbaṃ. Paricchedato",
  "tika-vin09t0:773_7": "bahi aññaṃ tattakaṃyeva paricchedaṃ anatikkamitvā ṭhitopīti attano sattabbhantarena,",
  "tika-vin09t0:773_8": "udakukkhepena vā yo tesaṃ sattabbhantarassa, udakukkhepassa vā paricchedo, tato bahi",
  "tika-vin09t0:773_9": "aññaṃ tattakaṃyeva paricchedaṃ anatikkamitvā ṭhitopīti attho. Kathametaṃ viññāyatīti",
  "tika-vin09t0:773_10": "āha “idaṃ sabbaaṭṭhakathāsu sanniṭṭhāna”nti, idaṃ “kammaṃ kopetī”ti mahāaṭṭhakathādīsu",
  "tika-vin09t0:773_11": "vavatthānanti attho. “Iti ima”ntiādi yathāvuttassa nigamanaṃ. Hoti cettha –",
  "tika-vin09t0:774": "“Baddhābaddhavasenedha, sīmā nāma dvidhā tahiṃ;",
  "tika-vin09t0:775": "Tisampattiyuttā vajji-tekādasa vipattikā;",
  "tika-vin09t0:776": "Baddhasīmā tidhā khaṇḍā-dito gāmādito parā”ti.",
  "tika-vin09t0:777_0": "Sabhāgāpatti ca nāmesā duvidhā vatthusabhāgā, āpattisabhāgāti. Tattha idha vatthusabhāgā",
  "tika-vin09t0:777_1": "adhippetā, netarāti dassetuṃ “yaṃ sabbo saṅgho vikālabhojanādinā”tiādimāha. Lahukāpattinti",
  "tika-vin09t0:777_2": "lahukena vinayakammena visujjhanato lahukā thullaccayapācittiyapāṭidesanīyadukkaṭadubbhāsitasaṅkhātā",
  "tika-vin09t0:777_3": "pañcāpattiyo. Vatthusabhāgāya saṅghādisesāpattiyāpi sati uposathakammaṃ pattakallaṃ",
  "tika-vin09t0:777_4": "na hotiyeva. Yathāha “sabhāgasaṅghādisesaṃ āpannassa pana santike āvi kātuṃ na vaṭṭati.",
  "tika-vin09t0:777_5": "Sace āvi karoti, āpatti āvikatā hoti, dukkaṭā pana na muccatī”ti. Tassā pana adesanāgāminito",
  "tika-vin09t0:777_6": "evaṃ vuttaṃ. Vatthusabhāgāti vatthuvasena samānabhāgā, ekakoṭṭhāsāti vuttaṃ hoti.",
  "tika-vin09t0:777_7": "Imameva vatthusabhāgaṃ desetuṃ na vaṭṭati “na, bhikkhave, sabhāgā āpatti desetabbā,",
  "tika-vin09t0:777_8": "yo deseyya, āpatti dukkaṭassā”ti vuttattā, na pana āpattisabhāgaṃ. Tenāha “vikālabhojanapaccayā",
  "tika-vin09t0:777_9": "āpannaṃ panā”tiādi. Āpattisabhāganti āpattiyā samānabhāgaṃ.",
  "tika-vin09t0:778_0": "Sāmantā āvāsāti sāmantaāvāsaṃ, samīpavihāranti attho. Sajjukanti tadahevāgamanatthāya.",
  "tika-vin09t0:778_1": "Pāhetabboti pesetabbo. Iccetaṃ kusalanti iti etaṃ sundaraṃ bhaddakaṃ, laddhakappanti",
  "tika-vin09t0:778_2": "vuttaṃ hoti. No ce labhethāti vihārānaṃ dūratāya vā magge paripanthādinā vā yadi",
  "tika-vin09t0:778_3": "na labhetha. “Tassa santike paṭikarissatī”ti iminā vacanena sabhāgāpatti āvi kātumpi",
  "tika-vin09t0:778_4": "na labbhatīti dīpitaṃ hoti. Yadi labheyya, āvi katvāpi uposathaṃ kareyya. Yadi pana",
  "tika-vin09t0:778_5": "sabbo saṅgho sabhāgaṃ saṅghādisesaṃ āpanno hoti, ñattiṃ ṭhapetvā uposathaṃ kātuṃ",
  "tika-vin09t0:778_6": "na vaṭṭati, uposathassa antarāyova hoti. Ubhopi dukkaṭaṃ āpajjanti “na, bhikkhave,",
  "tika-vin09t0:778_7": "sabhāgā āpatti desetabbā, yo deseyya, āpatti dukkaṭassa. Na, bhikkhave, sabhāgā āpatti",
  "tika-vin09t0:778_8": "paṭiggahetabbā, yo paṭiggaṇheyya, āpatti dukkaṭassā”ti vuttattā. Vimati saṃsayo,",
  "tika-vin09t0:778_9": "tattha niyutto vematiko. “Puna nibbematiko hutvā desetabbamevā”ti neva pāḷiyaṃ, na",
  "tika-vin09t0:778_10": "ca aṭṭhakathāyaṃ atthi, desite pana doso natthi. Vuttanayenevāti “pārisuddhiṃ āyasmanto",
  "tika-vin09t0:778_11": "ārocethā”tiādinā nayena sāpattikassa uposathakaraṇe paññattaṃ dukkaṭaṃ āpajjantīti",
  "tika-vin09t0:778_12": "vuttanayeneva. Kasmā sabhāgāpattiyeva vuttāti āha “etāsu hī”tiādi. Visabhāgāpattīsu",
  "tika-vin09t0:778_13": "vijjamānāsupi pattakallaṃ hotiyevāti visabhāgāsu pana vijjamānāsu tesaṃyeva puggalānaṃ",
  "tika-vin09t0:778_14": "āpatti, na saṅghassāti saṅghassa pattakallaṃ hotiyeva.",
  "tika-vin09t0:779_0": "Antimavatthuajjhāpannako nāma catunnaṃ pārājikānaṃ aññataraṃ ajjhāpannako. Paṇḍakādīnaṃ",
  "tika-vin09t0:779_1": "vinicchayo parato pārājikuddese āvi bhavissati. Tiracchānagatoti antamaso sakkaṃ",
  "tika-vin09t0:779_2": "devarājānaṃ upādāya yo koci nāgamāṇavakādiko amanussajātiko veditabbo, na assagoṇādayo.",
  "tika-vin09t0:779_3": "Tenāha “ettha cā”tiādi. Tattha etthāti etissaṃ vajjanīyapuggalakathāyaṃ. Yassa upasampadā",
  "tika-vin09t0:779_4": "paṭikkhittāti “tiracchānagato, bhikkhave, anupasampanno, na upasampādetabbo”ti yassa",
  "tika-vin09t0:779_5": "nāgasupaṇṇādino tiracchānagatassa upasampadā paṭikkhittā, so idhāpi tiracchānagato",
  "tika-vin09t0:779_6": "nāmāti attho. Tattha hi antamaso deve upādāya nāgamāṇavakādiko yo koci amanussajātiko",
  "tika-vin09t0:779_7": "“tiracchānagato”ti adhippeto. Vuttañhi samantapāsādikāyaṃ “tiracchānagato, bhikkhaveti",
  "tika-vin09t0:779_8": "ettha nāgo vā hotu supaṇṇamāṇavakādīnaṃ vā aññataro, antamaso sakkaṃ devarājānaṃ",
  "tika-vin09t0:779_9": "upādāya yo koci amanussajātiyo, so sabbova imasmiṃ atthe ‘tiracchānagato’ti veditabbo”ti.",
  "tika-vin09t0:779_10": "Titthaṃ vuccati laddhi, taṃ etesaṃ atthīti titthikā, titthikā eva titthiyā, ito aññaladdhikāti attho.",
  "tika-vin09t0:780_0": "Suttassa uddeso suttuddeso. Pārisuddhi eva uposatho pārisuddhiuposatho. Eseva nayo",
  "tika-vin09t0:780_1": "adhiṭṭhānuposathoti etthāpi. Soti pātimokkhuddeso. Ovādova pātimokkhaṃ, tassa uddeso",
  "tika-vin09t0:780_2": "sarūpena kathanaṃ ovādapātimokkhuddeso. “Imasmiṃ vītikkame ayaṃ nāma āpattī”ti evaṃ",
  "tika-vin09t0:780_3": "āpattivasena āṇāpanaṃ paññāpanaṃ āṇā, sesaṃ anantarasadisameva.",
  "tika-vin09t0:781": "Khantī paramaṃ tapo titikkhā…pe… vuttā tisso gāthāyo nāma –",
  "tika-vin09t0:782": "“Khantī paramaṃ tapo titikkhā;",
  "tika-vin09t0:783": "Nibbānaṃ paramaṃ vadanti buddhā;",
  "tika-vin09t0:784": "Na hi pabbajito parūpaghātī;",
  "tika-vin09t0:785": "Na samaṇo hoti paraṃ viheṭhayanto.",
  "tika-vin09t0:786": "“Sabbapāpassa akaraṇaṃ, kusalassa upasampadā;",
  "tika-vin09t0:787": "Sacittapariyodapanaṃ, etaṃ buddhāna sāsanaṃ.",
  "tika-vin09t0:788": "“Anūpavādo anūpaghāto, pātimokkhe ca saṃvaro;",
  "tika-vin09t0:789": "Mattaññutā ca bhattasmiṃ, pantañca sayanāsanaṃ;",
  "tika-vin09t0:790": "Adhicitte ca āyogo, etaṃ buddhāna sāsana”nti. –",
  "tika-vin09t0:791": "Imā tisso gāthāyo.",
  "tika-vin09t0:792_0": "Tattha khantī paramaṃ tapoti adhivāsanakhanti nāma paramaṃ tapo. Titikkhāti khantiyā",
  "tika-vin09t0:792_1": "eva vevacanaṃ, titikkhāsaṅkhātā adhivāsanakhanti uttamaṃ tapoti attho. Nibbānaṃ paramaṃ",
  "tika-vin09t0:792_2": "vadantīti sabbākārena pana nibbānaṃ “parama”nti vadanti buddhā. Na hi pabbajito parūpaghātīti",
  "tika-vin09t0:792_3": "yo adhivāsanakhantivirahitattā paraṃ upaghāteti bādhati vihiṃsati, so pabbajito nāma",
  "tika-vin09t0:792_4": "na hoti. Catutthapādo pana tasseva vevacanaṃ. “Na hi pabbajito”ti etassa hi “nasamaṇo",
  "tika-vin09t0:792_5": "hotī”ti vevacanaṃ. “Parūpaghātī”ti etassa “paraṃ viheṭhayanto”ti vevacanaṃ. Atha",
  "tika-vin09t0:792_6": "vā parūpaghātīti sīlūpaghātī. Sīlañhi uttamaṭṭhena “para”nti vuccati. Yo ca samaṇo",
  "tika-vin09t0:792_7": "paraṃ yaṃ kañci sattaṃ viheṭhayanto parūpaghātī hoti, attano sīlavināsako, so pabbajito",
  "tika-vin09t0:792_8": "nāma na hotīti attho. Atha vā yo adhivāsanakhantiyā abhāvā parūpaghātī hoti, paraṃ",
  "tika-vin09t0:792_9": "antamaso ḍaṃsamakasampi sañcicca jīvitā voropeti, so na hi pabbajito. Kiṃ kāraṇā?",
  "tika-vin09t0:792_10": "Malassa apabbājitattā. “Pabbājayamattano malaṃ, tasmā ‘pabbajito’ti vuccatī”ti idañhi",
  "tika-vin09t0:792_11": "pabbajitalakkhaṇaṃ. Yopi na heva kho upaghāteti na māreti, apica daṇḍādīhi viheṭheti,",
  "tika-vin09t0:792_12": "so paraṃ viheṭhayanto samaṇo na hoti. Kiṃ kāraṇā? Vihesāya asamitattā. “Samitattā",
  "tika-vin09t0:792_13": "hi pāpānaṃ, ‘samaṇo’ti pavuccatī”ti idañhi samaṇalakkhaṇaṃ.",
  "tika-vin09t0:793_0": "Dutiyagāthāya sabbapāpassāti sabbākusalassa. Akaraṇanti anuppādanaṃ. Kusalassāti",
  "tika-vin09t0:793_1": "catubhūmakakusalassa. Upasampadāti upasampādanaṃ paṭilābho. Sacittapariyodapananti",
  "tika-vin09t0:793_2": "attano cittassa vodāpanaṃ pabhassarabhāvakaraṇaṃ sabbaso parisodhanaṃ, taṃ pana arahattena",
  "tika-vin09t0:793_3": "hoti. Iti sīlasaṃvarena sabbapāpaṃ pahāya lokiyalokuttarāhi samathavipassanāhi kusalaṃ",
  "tika-vin09t0:793_4": "sampādetvā arahattaphalena cittaṃ pariyodāpetabbanti etaṃ buddhānaṃ sāsanaṃ ovādo anusiṭṭhi.",
  "tika-vin09t0:794_0": "Tatiyagāthāya anūpavādoti vācāya kassaci anupavadanaṃ. Anūpaghātoti kāyena kassaci",
  "tika-vin09t0:794_1": "upaghātassa akaraṇaṃ. Pātimokkheti yaṃ taṃ pātimokkhaṃ paatimokkhaṃ atipamokkhaṃ",
  "tika-vin09t0:794_2": "uttamaṃ sīlaṃ, pāti vā agativisesehi, mokkheti duggatibhayehi. Yo vā naṃ pāti, taṃ",
  "tika-vin09t0:794_3": "mokkhetīti “pātimokkha”nti vuccati, tasmiṃ pātimokkhe ca. Saṃvaroti sattannaṃ āpattikkhandhānaṃ",
  "tika-vin09t0:794_4": "avītikkamalakkhaṇo saṃvaro. Mattaññutāti paṭiggahaṇaparibhogavasena pamāṇaññutā.",
  "tika-vin09t0:794_5": "Pantañca sayanāsananti janasaṅghaṭṭanavirahitaṃ nijjanasambādhaṃ vivittaṃ, senāsanañca.",
  "tika-vin09t0:794_6": "Ettha ca dvihiyeva paccayehi catupaccayasantoso dīpitoti veditabbo paccayasantosasāmaññena",
  "tika-vin09t0:794_7": "itaradvayassāpi lakkhaṇahāranayena jotitattā. Adhicitte ca āyogoti vipassanāpādakaṃ",
  "tika-vin09t0:794_8": "aṭṭhasamāpatticittaṃ, tatopi maggaphalacittameva adhicittaṃ, tasmiṃ yathāvutte adhicitte",
  "tika-vin09t0:794_9": "āyogo ca anuyogo cāti attho. Etaṃ buddhāna sāsananti etaṃ parassa anupavadanaṃ, anupaghātanaṃ,",
  "tika-vin09t0:794_10": "pātimokkhe saṃvaro, paṭiggahaṇaparibhogesu mattaññutā, aṭṭhasamāpattivasibhāvāya",
  "tika-vin09t0:794_11": "vivittasenāsanasevanañca buddhānaṃ sāsanaṃ ovādo anusiṭṭhīti. Imā pana tisso gāthā",
  "tika-vin09t0:794_12": "sabbabuddhānaṃ pātimokkhuddesagāthāyo hontīti veditabbā. Taṃ buddhā eva uddisanti, na sāvakā.",
  "tika-vin09t0:795_0": "“Suṇātu me, bhante, saṅgho”tiādinā nayena vuttaṃ āṇāpātimokkhaṃ nāma. Taṃ sāvakā",
  "tika-vin09t0:795_1": "eva uddisanti, na buddhā saṅghakammaṃ karonti, na ca tattha pariyāpannāti āha “taṃ",
  "tika-vin09t0:795_2": "sāvakā eva uddisanti, na buddhā”ti. Imasmiṃ attheti “pātimokkhaṃ uddiseyyā”ti etasmiṃ atthe.",
  "tika-vin09t0:796_0": "Anupagato nāma tattheva upasampanno, asatiyā purimikāya anupagato vā. Cātumāsiniyanti",
  "tika-vin09t0:796_1": "cātumāsiyaṃ. Sā hi catunnaṃ māsānaṃ pāripūribhūtāti cātumāsī, sā eva “cātumāsinī”ti",
  "tika-vin09t0:796_2": "vuccati, tassaṃ cātumāsiniyaṃ. Pacchimakattikapuṇṇamāsiniyanti attho. Kāyasāmagginti",
  "tika-vin09t0:796_3": "kāyena samaggabhāvaṃ, hatthapāsūpagamananti vuttaṃ hoti.",
  "tika-vin09t0:797_0": "Ayaṃ panettha vinicchayo – sace purimikāya pañca bhikkhū vassaṃ upagatā, pacchimikāyapi",
  "tika-vin09t0:797_1": "pañca, purimehi ñattiṃ ṭhapetvā pavārite pacchimehi tesaṃ santike pārisuddhiuposatho",
  "tika-vin09t0:797_2": "kātabbo, na ekasmiṃ uposathagge dve ñattiyo ṭhapetabbā. Sacepi pacchimikāya upagatā",
  "tika-vin09t0:797_3": "cattāro, tayo, dve, eko vā hoti, eseva nayo. Atha purimikāya cattāro, pacchimikāyapi",
  "tika-vin09t0:797_4": "cattāro, tayo, dve, eko vā, eseva nayo. Atha purimikāya tayo, pacchimikāya tayo,",
  "tika-vin09t0:797_5": "dve vā, eseva nayo. Idañhettha lakkhaṇaṃ – sace purimikāya upagatehi pacchimikāya",
  "tika-vin09t0:797_6": "upagatā thokatarā ceva honti samasamā ca, saṅghappavāraṇāya ca gaṇaṃ pūrenti, saṅghappavāraṇāvasena",
  "tika-vin09t0:797_7": "ñattiṃ ṭhapetvā purimehi pavāretabbā. Sace pana purimikāya tayo, pacchimikāya eko",
  "tika-vin09t0:797_8": "hoti, tena saddhiṃ te cattāro honti, catunnaṃ saṅghañattiṃ ṭhapetvā pavāretuṃ na",
  "tika-vin09t0:797_9": "vaṭṭati. Gaṇañattiyā pana so gaṇapūrako hoti, tasmā gaṇavasena ñattiṃ ṭhapetvā purimehi",
  "tika-vin09t0:797_10": "pavāretabbaṃ, itarena tesaṃ santike pārisuddhiuposatho kātabbo. Sace purimikāya dve,",
  "tika-vin09t0:797_11": "pacchimikāya dve vā eko vā, etthāpi eseva nayo. Sace purimikāya eko, pacchimikāyapi",
  "tika-vin09t0:797_12": "eko, ekena ekassa santike pavāretabbaṃ, ekena pārisuddhiuposatho kātabbo. Sace purimavassūpagatehi",
  "tika-vin09t0:797_13": "pacchimavassūpagatā ekenapi adhikatarā honti, paṭhamaṃ pātimokkhaṃ uddisitvā pacchā",
  "tika-vin09t0:797_14": "thokatarehi tesaṃ santike pavāretabbaṃ. Kattikacātumāsinipavāraṇāya pana sace paṭhamaṃ",
  "tika-vin09t0:797_15": "vassūpagatehi mahāpavāraṇāya pavāritehi pacchā upagatā adhikatarā vā samasamā vā",
  "tika-vin09t0:797_16": "honti, pavāraṇāñattiṃ ṭhapetvā pavāretabbaṃ. Tehi pavārite pacchā itarehi pārisuddhiuposatho",
  "tika-vin09t0:797_17": "kātabbo. Atha mahāpavāraṇāya pavāritā bahū honti, pacchā vassūpagatā thokā vā eko",
  "tika-vin09t0:797_18": "vā, pātimokkhe uddiṭṭhe pacchā tesaṃ santike tena pavāretabbanti.",
  "tika-vin09t0:798_0": "Ekaṃsaṃ uttarāsaṅgaṃ karitvāti ekasmiṃ aṃse sādhukaṃ uttarāsaṅgaṃ karitvāti attho.",
  "tika-vin09t0:798_1": "Añjaliṃ paggahetvāti dasanakhasamodhānasamujjalaṃ añjaliṃ ukkhipitvā. Sace pana tattha",
  "tika-vin09t0:798_2": "pārivāsikopi atthi, saṅghanavakaṭṭhāne nisīditvā tattheva nisinnena attano pāḷiyā",
  "tika-vin09t0:798_3": "pārisuddhiuposatho kātabbo. Pātimokkhe uddisiyamāne pana pāḷiyā anisīditvā pāḷiṃ",
  "tika-vin09t0:798_4": "vihāya hatthapāsaṃ amuñcantena nisīditabbaṃ. Pavāraṇāyapi eseva nayo.",
  "tika-vin09t0:799_0": "Sabbaṃ pubbakaraṇīyanti sammajjanādiṃ navavidhaṃ pubbakiccaṃ. Yathā ca sabbo saṅgho",
  "tika-vin09t0:799_1": "sabhāgāpattiṃ āpajjitvā “suṇātu me, bhante, saṅgho…pe… paṭikarissatī”ti ñattiṃ ṭhapetvā",
  "tika-vin09t0:799_2": "uposathaṃ kātuṃ labhati, evametthāpi tīhi “suṇantu me āyasmantā ime bhikkhū sabhāgaṃ",
  "tika-vin09t0:799_3": "āpattiṃ āpannā, yadā aññaṃ bhikkhuṃ suddhaṃ anāpattikaṃ passissanti, tadā tassa santike",
  "tika-vin09t0:799_4": "taṃ āpattiṃ paṭikarissantī”ti gaṇañattiṃ ṭhapetvā, dvīhipi “aññaṃ suddhaṃ passitvā",
  "tika-vin09t0:799_5": "paṭikarissāmā”ti vatvā uposathaṃ kātuṃ vaṭṭati. Ekenāpi “parisuddhaṃ labhitvā paṭikarissāmī”ti",
  "tika-vin09t0:799_6": "ābhogaṃ katvā kātuṃ vaṭṭati. Tadahūti tasmiṃ ahu, tasmiṃ divaseti attho. Nānāsaṃvāsakehīti",
  "tika-vin09t0:799_7": "laddhinānāsaṃvāsakehi. Anāvāso nāma navakammasālādiko yo koci padeso. Aññatra saṅghenāti",
  "tika-vin09t0:799_8": "saṅghappahonakehi bhikkhūhi vinā. Aññatra antarāyāti pubbe vuttaṃ dasavidhamantarāyaṃ",
  "tika-vin09t0:799_9": "vinā. Sabbantimena pana paricchedena attacatutthena antarāye vā sati gantuṃ vaṭṭati.",
  "tika-vin09t0:799_10": "Yathā ca āvāsādayo na gantabbā, evaṃ sace vihāre uposathaṃ karonti, uposathādhiṭṭhānatthaṃ",
  "tika-vin09t0:799_11": "sīmāpi nadīpi na gantabbā. Sace panettha koci bhikkhu hoti, tassa santikaṃ gantuṃ",
  "tika-vin09t0:799_12": "vaṭṭati. Vissaṭṭhauposathāpi āvāsā gantuṃ vaṭṭati. Evaṃ gato adhiṭṭhātumpi labhati.",
  "tika-vin09t0:799_13": "Āraññakenāpi bhikkhunā uposathadivase gāme piṇḍāya caritvā attano vihārameva āgantabbaṃ.",
  "tika-vin09t0:799_14": "Sace aññaṃ vihāraṃ okkamati, tattha uposathaṃ katvāva āgantabbaṃ, akatvā āgantuṃ",
  "tika-vin09t0:799_15": "na vaṭṭati. Yaṃ jaññā “ajjeva tattha gantuṃ sakkomī”ti evarūpo pana āvāso gantabbo.",
  "tika-vin09t0:799_16": "Tattha bhikkhūhi saddhiṃ uposathaṃ karontenāpi hi iminā neva uposathantarāyo kato bhavissatīti.",
  "tika-vin09t0:800_0": "Udakaṃ āsanena cāti āsanena saha pānīyaparibhojanīyaṃ udakañcāti attho. Saṅghasannipātato",
  "tika-vin09t0:800_1": "paṭhamaṃ kattabbaṃ pubbakaraṇaṃ. Pubbakaraṇato pacchā kattabbampi uposathakammato",
  "tika-vin09t0:800_2": "paṭhamaṃ kattabbattā pubbakiccaṃ. Ubhayampi cetaṃ uposathakammato paṭhamaṃ kattabbattā",
  "tika-vin09t0:800_3": "“pubbakicca”micceva ettha vuttanti āha “evaṃ dvīhi nāmehi navavidhaṃ pubbakiccaṃ",
  "tika-vin09t0:800_4": "dassita”nti. Kiṃ taṃ katanti pucchatīti āha “na hī”tiādi. Taṃ akatvā uposathaṃ kātuṃ",
  "tika-vin09t0:800_5": "na vaṭṭati “na, bhikkhave, therena āṇattena agilānena na sammajjitabbaṃ, yo na sammajjeyya,",
  "tika-vin09t0:800_6": "āpatti dukkaṭassā”tiādi vacanato. Tenevāha “tasmā therena āṇattenā”tiādi.",
  "tika-vin09t0:801_0": "Sace pana āṇatto sammajjaniṃ tāvakālikampi na labhati, sākhābhaṅgaṃ kappiyaṃ kāretvā",
  "tika-vin09t0:801_1": "sammajjitabbaṃ. Tampi alabhantassa laddhakappiyaṃ hoti. Pānīyaṃ paribhojanīyaṃ upaṭṭhāpetabbanti",
  "tika-vin09t0:801_2": "āgantukānaṃ atthāya pānīyaparibhojanīyaṃ upaṭṭhāpetabbaṃ. Āsanaṃ paññāpetabbanti",
  "tika-vin09t0:801_3": "pīṭhaphalakādiāsanaṃ paññāpetabbaṃ. Sace uposathāgāre āsanāni natthi, saṃghikāvāsatopi",
  "tika-vin09t0:801_4": "āharitvā paññāpetvā puna haritabbāni. Āsanesu asati kaṭasārakepi taṭṭikāyopi paññāpetuṃ",
  "tika-vin09t0:801_5": "vaṭṭati. Taṭṭikāsupi asati sākhābhaṅgāni kappiyaṃ kāretvā paññāpetabbāni. Kappiyakārakaṃ",
  "tika-vin09t0:801_6": "alabhantassa laddhakappiyaṃ hoti. Padīpo kātabboti padīpetabbo, padīpujjalanaṃ kātabbanti",
  "tika-vin09t0:801_7": "vuttaṃ hoti. Āṇāpentena pana “asukasmiṃ nāma okāse telaṃ vā vaṭṭi vā kapallikā vā",
  "tika-vin09t0:801_8": "atthi, taṃ gahetvā karohī”ti vattabbo. Sace telādīni natthi, pariyesitabbāni. Pariyesitvā",
  "tika-vin09t0:801_9": "alabhantassa laddhakappiyaṃ hoti. Apica kapāle aggipi jāletabbo. Āṇāpentena ca kiñci",
  "tika-vin09t0:801_10": "kammaṃ karonto vā sadākālameva eko vā bhāranittharaṇako vā sarabhāṇakadhammakathikādīsu",
  "tika-vin09t0:801_11": "aññataro vā na āṇāpetabbo, avasesā pana vārena āṇāpetabbā. Tenāha “therenāpi patirūpaṃ",
  "tika-vin09t0:801_12": "ñatvā āṇāpetabba”nti.",
  "tika-vin09t0:802_0": "Bahi uposathaṃ katvā āgatenāti nadiyā vā sīmāya vā yattha katthaci uposathaṃ katvā",
  "tika-vin09t0:802_1": "āgatena chando dātabbo, “kato mayā uposatho”ti acchituṃ na labhatīti adhippāyo. Kiccappasuto",
  "tika-vin09t0:802_2": "vāti gilānupaṭṭhākādikiccappasuto vā. Sace gilāno chandapārisuddhiṃ dātuṃ na sakkoti,",
  "tika-vin09t0:802_3": "mañcena vā pīṭhena vā saṅghamajjhaṃ ānetvā uposatho kātabbo. Sace gilānupaṭṭhākānaṃ",
  "tika-vin09t0:802_4": "bhikkhūnaṃ evaṃ hoti “sace kho mayaṃ imaṃ gilānaṃ ṭhānā cāvessāma, ābādho vā abhivaḍḍhissati,",
  "tika-vin09t0:802_5": "kālakiriyā vā bhavissatī”ti, na tveva so gilāno ṭhānā cāvetabbo, saṅghena tattha",
  "tika-vin09t0:802_6": "gantvā uposatho kātabbo, na tveva vaggena saṅghena uposatho kātabbo. Kareyya ce,",
  "tika-vin09t0:802_7": "āpatti dukkaṭassa. Sace bahū tādisā gilānā honti, saṅghena paṭipāṭiyā ṭhatvā sabbe",
  "tika-vin09t0:802_8": "hatthapāse kātabbā. Sace dūre dūre honti, saṅgho nappahoti, taṃ divasaṃ uposatho",
  "tika-vin09t0:802_9": "na kātabbo, na tveva vaggena saṅghena uposatho kātabbo. “Anujānāmi, bhikkhave, tadahuposathe",
  "tika-vin09t0:802_10": "pārisuddhiṃ dentena chandampi dātuṃ, santi saṅghassa karaṇīya”nti vuttattā bhagavato",
  "tika-vin09t0:802_11": "āṇaṃ karontena “chandaṃ dammī”ti vuttaṃ. “Chandahārako ce, bhikkhave, dinne chande",
  "tika-vin09t0:802_12": "tattheva pakkamati, aññassa dātabbo chando”tiādivacanato puna attano chandadānaparissamavinodanatthaṃ",
  "tika-vin09t0:802_13": "“chandaṃ me harā”ti vuttaṃ. “Chandahārako ce, bhikkhave, dinne chande saṅghappatto",
  "tika-vin09t0:802_14": "sañcicca na āroceti, āhaṭo hoti chando, chandahārakassa āpatti dukkaṭassā”ti vuttattā",
  "tika-vin09t0:802_15": "dukkaṭato taṃ mocetuṃ “chandaṃ me ārocehī”ti vuttaṃ.",
  "tika-vin09t0:803_0": "Kāyena vā vācāya vā ubhayena vā viññāpetabboti manasā cintetvā kāyappayogaṃ karontena",
  "tika-vin09t0:803_1": "yena kenaci aṅgapaccaṅgena vā, vācaṃ pana nicchāretuṃ sakkontena tatheva vācāya vā,",
  "tika-vin09t0:803_2": "ubhayathāpi sakkontena kāyavācāhi vā viññāpetabbo, jānāpetabboti attho. “Ayaṃ attho”ti",
  "tika-vin09t0:803_3": "vacanato pana yāya kāyacipi bhāsāya viññāpetuṃ vaṭṭati, pārisuddhidānepi chandadāne",
  "tika-vin09t0:803_4": "vuttasadisova vinicchayo. Taṃ pana dentena paṭhamaṃ santī āpatti desetabbā. Na hi",
  "tika-vin09t0:803_5": "sāpattiko samāno “pārisuddhiṃ dammi, pārisuddhiṃ me hara, pārisuddhiṃ me ārocehī”ti",
  "tika-vin09t0:803_6": "vattuṃ labhati. “Santi saṅghassa karaṇīyānī”ti vattabbe vacanavipallāsena “santi",
  "tika-vin09t0:803_7": "saṅghassa karaṇīya”nti vuttaṃ. Tesañca attano ca chandapārisuddhiṃ detīti ettha chando",
  "tika-vin09t0:803_8": "ca chandapārisuddhi ca chandapārisuddhi, taṃ detīti sarūpekasesanayena attho daṭṭhabbo.",
  "tika-vin09t0:803_9": "Itarāti aññesaṃ chandapārisuddhi. Biḷālasaṅkhalikā chandapārisuddhīti ettha biḷālasaṅkhalikā",
  "tika-vin09t0:803_10": "nāma biḷālabandhanaṃ. Tattha hi saṅkhalikāya paṭhamavalayaṃ dutiyavalayaṃyeva pāpuṇāti,",
  "tika-vin09t0:803_11": "na tatiyaṃ, evamayampi chandapārisuddhi dāyakena yassa dinnā, tato aññattha na gacchatīti.",
  "tika-vin09t0:803_12": "Tasmā sā biḷālasaṅkhalikasadisattā “biḷālasaṅkhalikā”ti vuttā. Biḷālasaṅkhalikaggahaṇañcettha",
  "tika-vin09t0:803_13": "yāsaṃ kāsañci saṅkhalikānaṃ upalakkhaṇamattanti daṭṭhabbaṃ.",
  "tika-vin09t0:804_0": "Utukkhānanti taṃ taṃ kiriyaṃ arati vattetīti utu, tassa akkhānaṃ utukkhānaṃ, utuācikkhananti",
  "tika-vin09t0:804_1": "attho. Yathā ca tassa ācikkhanaṃ, taṃ sarūpato dassetuṃ “hemantādīna”ntiādi vuttaṃ.",
  "tika-vin09t0:804_2": "Gaṇanāti kalanā. Bhikkhunīnaṃ aṭṭhagarudhammehi ovadanaṃ bhikkhunovādo. Sve uposathoti",
  "tika-vin09t0:804_3": "āgantvāti “sve uposatho hotī”ti vutte ajjeva āgantvā pannarasike uposathe pakkhassa",
  "tika-vin09t0:804_4": "cātuddasiyaṃ, cātuddasike terasiyaṃ āgantvāti vuttaṃ hoti. Mahāpaccariyaṃ pana “pakkhassa",
  "tika-vin09t0:804_5": "terasiyaṃyeva āgantvā ‘ayaṃ uposatho cātuddasiko vā pannarasiko vā’ti pucchitabba”nti",
  "tika-vin09t0:804_6": "vuttaṃ. Evaṃ pucchitena ca bhikkhunā sace cātuddasiyaṃ uposathaṃ karonti, “cātuddasiko",
  "tika-vin09t0:804_7": "bhaginī”ti vattabbaṃ. Sace pannarasiyaṃ karonti, “pannarasiko bhaginī”ti vattabbaṃ.",
  "tika-vin09t0:804_8": "“Anujānāmi, bhikkhave, ṭhapetvā bālaṃ, ṭhapetvā gilānaṃ, ṭhapetvā gamikaṃ avasesehi",
  "tika-vin09t0:804_9": "ovādaṃ gahetu”nti vuttattā “taṃ ṭhapetvā”tiādimāha. Tattha ārocanavidhānaṃ ajānanto",
  "tika-vin09t0:804_10": "bālo. Cātuddasikapannarasikesu uposathesu vā pāṭipade vā gantukāmo gamiyo, dutiyapakkhadivasato",
  "tika-vin09t0:804_11": "pana paṭṭhāya tato uddhaṃ gacchanto idha gamiyo nāma na hoti. Araññe nivāso assāti",
  "tika-vin09t0:804_12": "āraññiko. Sopi “ahaṃ araññavāsī, sve uposatho, vihāre na vasāmī”ti appaṭiggahituṃ",
  "tika-vin09t0:804_13": "na labhati. Yadi na gaṇheyya, dukkaṭaṃ āpajjeyya. Vuttañhetaṃ “na, bhikkhave, ovādo",
  "tika-vin09t0:804_14": "na gahetabbo, yo na gaṇheyya, āpatti dukkaṭassā”ti. Tena pana paccāharaṇatthāya saṅketo",
  "tika-vin09t0:804_15": "kātabbo. Vuttañhetaṃ “anujānāmi, bhikkhave, āraññikena bhikkhunā ovādaṃ gahetuṃ,",
  "tika-vin09t0:804_16": "saṅketañca kātuṃ atra patiharissāmī”ti. Tasmā āraññikena bhikkhunā sace bhikkhunīnaṃ",
  "tika-vin09t0:804_17": "vasanagāme bhikkhā labbhati, tattheva caritvā bhikkhuniyo disvā ārocetvā gantabbaṃ.",
  "tika-vin09t0:804_18": "No cassa tattha bhikkhā sulabhā hoti, sāmantagāme caritvā bhikkhunīnaṃ gāmaṃ āgamma",
  "tika-vin09t0:804_19": "tatheva kātabbaṃ. Sace dūraṃ gantabbaṃ hoti, saṅketo kātabbo “ahaṃ asukaṃ nāma tumhākaṃ",
  "tika-vin09t0:804_20": "gāmadvāre sabhaṃ vā maṇḍapaṃ vā rukkhamūlaṃ vā upasaṅkamissāmi, tatra āgaccheyyāthā”ti.",
  "tika-vin09t0:804_21": "Bhikkhunīhi tatra gantabbaṃ, agantuṃ na labbhati. Vuttañhetaṃ “na, bhikkhave, bhikkhuniyā",
  "tika-vin09t0:804_22": "saṅketaṃ na gantabbaṃ, yā na gaccheyya, āpatti dukkaṭassā”ti. Uposathaggeti uposathakaraṇaṭṭhāne. Aṭṭhahi aṅgehīti –",
  "tika-vin09t0:805_0": "“Sīlavā hoti, pātimokkhasaṃvarasaṃvuto viharati ācāragocarasampanno, aṇumattesu vajjesu",
  "tika-vin09t0:805_1": "bhayadassāvī samādāya sikkhati sikkhāpadesu. Bahussuto hoti sutadharo sutasannicayo,",
  "tika-vin09t0:805_2": "ye te dhammā ādikalyāṇā majjhekalyāṇā pariyosānakalyāṇā sātthaṃ sabyañjanaṃ kevalaparipuṇṇaṃ",
  "tika-vin09t0:805_3": "parisuddhaṃ brahmacariyaṃ abhivadanti, tathārūpāssa dhammā bahussutā honti, dhātā",
  "tika-vin09t0:805_4": "vacasā paricitā, manasā anupekkhitā, diṭṭhiyā suppaṭividdhā. Ubhayāni kho panassa",
  "tika-vin09t0:805_5": "pātimokkhāni vitthārena svāgatāni honti suvibhattāni suppavattīni suvinicchitāni",
  "tika-vin09t0:805_6": "suttaso anubyañjanaso. Kalyāṇavāco hoti kalyāṇavākkaraṇo. Yebhuyyena bhikkhunīnaṃ",
  "tika-vin09t0:805_7": "piyo hoti manāpo. Paṭibalo hoti bhikkhuniyo ovadituṃ. Na kho panetaṃ bhagavantaṃ",
  "tika-vin09t0:805_8": "uddissa pabbajitāya kāsāyavatthavasanāya garudhammaṃ ajjhāpannapubbo hoti. Vīsativasso",
  "tika-vin09t0:805_9": "vā hoti atirekavīsativasso vā”ti –",
  "tika-vin09t0:806_0": "Imehi aṭṭhahi aṅgehi. Pāsādikenāti pasādāvahena niddosena kāyavacīmanokammena. Sampādetūti",
  "tika-vin09t0:806_1": "tividhaṃ sikkhaṃ sampādetu. Yadā pana tāhi bhikkhunīhi pātimokkhuddesakaṃyeva disvā",
  "tika-vin09t0:806_2": "ovādo yācito, tadā uposathagge sannipatitehi bhikkhusaṅghehi pubbakiccavasena “atthi",
  "tika-vin09t0:806_3": "kāci bhikkhuniyo ovādaṃ yācamānā”ti pucchite “evaṃ vadehī”ti attanā vattabbavacanaṃ",
  "tika-vin09t0:806_4": "aññena kathāpetvā “atthi koci bhikkhu bhikkhunovādako sammato”tiādiṃ sayaṃ vatvā",
  "tika-vin09t0:806_5": "puna sayameva gantvā bhikkhunīnaṃ ārocetabbaṃ. Aññena vā bhikkhunā tasmiṃ divase",
  "tika-vin09t0:806_6": "pātimokkhaṃ uddisāpetabbaṃ. Idanti “tāhī”ti bahuvacanaṃ. Ekato saheva.",
  "tika-vin09t0:807_0": "Ñattiṭṭhapakena vāti yattha tiṇṇaṃ vasanaṭṭhāne pātimokkhuddeso natthi, tattha ñattiṭṭhapanakena",
  "tika-vin09t0:807_1": "vā. Itarena vāti yattha dve bhikkhū vasanti, eko vā, tattha itarena vā bhikkhunā",
  "tika-vin09t0:807_2": "sace sayameva sammato, “aha”nti vattabbaṃ. Tathevāti uposathagge vuttasadisameva.",
  "tika-vin09t0:807_3": "“Ārocetvāvā”ti iminā anārocanaṃ paṭikkhipati. “Na, bhikkhave, ovādo na ārocetabbo,",
  "tika-vin09t0:807_4": "yo na āroceyya, āpatti dukkaṭassā”ti vacanato ovādaṃ gahetvā uposathagge anārocetuṃ na vaṭṭati.",
  "tika-vin09t0:808_0": "Parisuddhabhāvanti āpattiyā parisuddhataṃ. Ārocethāti āvi karotha. Ettha siyāti “pātimokkhaṃ",
  "tika-vin09t0:808_1": "uddisissāmī”ti etasmiṃ pade ayamanuyogo bhaveyya. Kiṃ taṃ, yaṃ siyāti āha “saṅgho",
  "tika-vin09t0:808_2": "uposathaṃ kareyyā”tiādi. Pubbenāparaṃ sandhiyatīti pubbavacanena aparaṃ vacanaṃ sandhānaṃ",
  "tika-vin09t0:808_3": "gacchati. Sāmaggiyāti kāyacittehi sahitatāya. Gaṇassāti uddesakaṃ ṭhapetvā catuvagge",
  "tika-vin09t0:808_4": "sesabhikkhūnaṃ. Saṅghassa uddiṭṭhaṃ hotīti saṅghena uddiṭṭhaṃ hoti. Karaṇatthe cetaṃ",
  "tika-vin09t0:808_5": "sāmivacanaṃ. Etthāti pātimokkhuddese. Lakkhaṇanti sabhāvo.",
  "tika-vin09t0:809_0": "Therā ca navā ca majjhimā cāti ettha dasavassā, atirekadasavassā ca therā. Ūnapañcavassā",
  "tika-vin09t0:809_1": "navā. Pañcavassā, atirekapañcavassā ca majjhimā. Aṭṭhiṃ katvāti attānaṃ tena pātimokkhena",
  "tika-vin09t0:809_2": "atthikaṃ katvā, taṃ vā pātimokkhaṃ “idaṃ mayhaṃ pātimokkha”nti atthiṃ katvā. Manasi",
  "tika-vin09t0:809_3": "karitvāti citte ṭhapetvā. Sotadvāravasenāti sotadvārikajavanaviññāṇavasena. Sabbacetasā",
  "tika-vin09t0:809_4": "samannāharāmāti cittassa thokampi bahi gantuṃ adentā sabbena cittena āvajjema, sallakkhemāti",
  "tika-vin09t0:809_5": "attho. Manasi karomāti āvajjema, samannāharāmāti attho. So ca kho manasikāro na ettha",
  "tika-vin09t0:809_6": "ārammaṇappaṭipādanalakkhaṇo, atha kho vīthippaṭipādanajavanappaṭipādanamanasikārapubbakacitte",
  "tika-vin09t0:809_7": "ṭhapanalakkhaṇoti āha “ekaggacittā hutvā citte ṭhapeyyāmā”ti. Na sametīti na saṃgacchati.",
  "tika-vin09t0:809_8": "Kasmā na saṃgacchatīti āha “samaggassa hī”tiādi. Kiñca bhiyyoti āha “pātimokkhuddesako",
  "tika-vin09t0:809_9": "cā”tiādi. Saṅghapariyāpannoti saṅghe pariyāpanno antogadho.",
  "tika-vin09t0:810": "Idāni taṃ dassetunti sambandho. Āyasmantoti sannipatitānaṃ piyavacanena ālapanaṃ.",
  "tika-vin09t0:811_0": "Alajjitāti alajjitāya, alajjanabhāvenāti attho. Tatiyatthe hi idaṃ paccattavacanaṃ.",
  "tika-vin09t0:811_1": "“Aññāṇatā”tiādīsupi eseva nayo. Kukkuccappakatatāti kukkuccena abhibhūtatāya. Satisammosāti",
  "tika-vin09t0:811_2": "sativippavāsato. Vītikkamanti sikkhāpadavītikkamanaṃ.",
  "tika-vin09t0:812_0": "Sañciccāti sañcetetvā, akappiyabhāvaṃ jānantoyeva vītikkamacittaṃ pesetvāti attho.",
  "tika-vin09t0:812_1": "Parigūhatīti nigūhati na deseti na vuṭṭhāti. Lajjāya parigūhanto alajjī na hoti,",
  "tika-vin09t0:812_2": "“kiṃ iminā”ti anādariyena parigūhanto alajjī hotīti dasseti. Agatigamanañca gacchatīti",
  "tika-vin09t0:812_3": "bhaṇḍabhājanīyaṭṭhānādīsu chandāgatiādibhedaṃ agatigamanañca gacchati. Alajjipuggaloti",
  "tika-vin09t0:812_4": "ajjhattikasamuṭṭhānalajjāvirahito puggalo. Ettha ca “sañciccā”ti iminā anādariyavaseneva",
  "tika-vin09t0:812_5": "āpattiṃ āpajjanto, āpannañca āpattiṃ parigūhanto, bhaṇḍabhājanīyaṭṭhānādīsu agatigamanaṃ",
  "tika-vin09t0:812_6": "gacchanto ca alajjī hoti, na itaroti dasseti.",
  "tika-vin09t0:813_0": "Mandoti mandapañño, apaññassevetaṃ nāmaṃ. Momūhoti atisaṃmūḷho. Virādhetīti na rādheti",
  "tika-vin09t0:813_1": "na sādheti. Kukkucceti vinayasaṃsaye. Kappiyaṃ ce kattabbaṃ siyāti vinayadharaṃ pucchitvā",
  "tika-vin09t0:813_2": "tena vatthuṃ oloketvā mātikaṃ, padabhājanaṃ, antarāpattiṃ, anāpattiñca oloketvā “kappati,",
  "tika-vin09t0:813_3": "āvuso, mā ettha kaṅkhī”ti vutte kattabbaṃ bhaveyya.",
  "tika-vin09t0:814_0": "Sahaseyyacīvaravippavāsādīnīti ettha sahaseyyā nāma anupasampannena uttaridirattatirattaṃ",
  "tika-vin09t0:814_1": "sahaseyyāpatti, vippavāso nāma ekarattachārattavasena vippavāso. Ādisaddena sattāhātikkamādīsu",
  "tika-vin09t0:814_2": "āpattiṃ saṅgaṇhāti. Sattannaṃ āpattikkhandhānanti pārājikasaṅghādisesathullaccayapācittiyapāṭidesanīyadukkaṭadubbhāsitasaṅkhātānaṃ",
  "tika-vin09t0:814_3": "sattannaṃ āpattikkhandhānaṃ.",
  "tika-vin09t0:815_0": "Desetu vā pakāsetu vāti saṅghamajjhe vā gaṇamajjhe vā ekapuggale vā desetu vā pakāsetu",
  "tika-vin09t0:815_1": "vā. Ettha ca pārājikāpattidesanā nāma bhikkhubhāvassa pariccāgo. Vuṭṭhānaṃ pana desanāvisesattā",
  "tika-vin09t0:815_2": "“desanā”ti daṭṭhabbaṃ. Pakāsetu vāti ārocetu vā.",
  "tika-vin09t0:816_0": "Evaṃ anāpannā vāti evaṃ channaṃ ākārānaṃ aññatarena anāpannā vā. Vuṭṭhitā vāti parivāsādinā",
  "tika-vin09t0:816_1": "vuṭṭhitā vā. Ārocitā vāti āvikatā vā. Ārocento ca “tuyhaṃ santike ekaṃ āpattiṃ āvikaromī”ti",
  "tika-vin09t0:816_2": "vā “ācikkhāmī”ti vā “ārocemī”ti vā “mama ekaṃ āpattiṃ āpannabhāvaṃ jānāhī”ti vā vadatu,",
  "tika-vin09t0:816_3": "“ekaṃ garukaṃ āpattiṃ āvikaromī”ti vā ādinā nayena vadatu, sabbehipi ākārehi ārocitāva",
  "tika-vin09t0:816_4": "hoti. Sace pana garukāpattiṃ āvikaronto “lahukāpattiṃ āvikaromī”tiādinā nayena vadati,",
  "tika-vin09t0:816_5": "anāvikatā hoti āpatti. Vatthuṃ āroceti, āpattiṃ āroceti, ubhayaṃ āroceti, tividhenāpi",
  "tika-vin09t0:816_6": "ārocitāva hoti. Asantiyā āpattiyāti bhāvenabhāvalakkhaṇe bhummaṃ. Tuṇhībhāvenāpi",
  "tika-vin09t0:816_7": "hīti ettha na kevalaṃ “āma, mayaṃ parisuddhā”ti vutteyeva, atha kho tuṇhībhāvenāpīti",
  "tika-vin09t0:816_8": "apisaddassa attho veditabbo.",
  "tika-vin09t0:817_0": "Kiṃ taṃ yāvatatiyānusāvitaṃ nāma, kathañcetaṃ yāvatatiyānusāvitaṃ hotīti vicāraṇāyaṃ",
  "tika-vin09t0:817_1": "ācariyānaṃ matibhedamukhena tamatthaṃ dassetuṃ “yāvatatiyaṃ anusāvitaṃ hotīti etthā”tiādi",
  "tika-vin09t0:817_2": "vuttaṃ. Tattha yadetaṃ tikkhattuṃ anusāvitanti sambandho. Atthabyañjanabhedatoti",
  "tika-vin09t0:817_3": "arīyati ñāyatīti attho, abhidheyyaṃ, byañjīyati attho anenāti byañjanaṃ, akkharaṃ,",
  "tika-vin09t0:817_4": "attho ca byañjanañca atthabyañjanāni, tesaṃ bhedo atthabyañjanabhedo, tato, atthassa",
  "tika-vin09t0:817_5": "ca byañjanassa ca visadisattāti attho.",
  "tika-vin09t0:818_0": "Idāni tamevatthaṃ vibhāvetuṃ “anusāvanañhi nāmā”tiādimāha. Hīti kāraṇatthe nipāto.",
  "tika-vin09t0:818_1": "Tassa pana “abhinna”nti iminā sambandho veditabbo. Tenāti bhinnattā. Assāti “yassa",
  "tika-vin09t0:818_2": "siyā”tiādivacanattayassa. Avassañcetamevaṃ sampaṭicchitabbaṃ, aññathā atippasaṅgopi",
  "tika-vin09t0:818_3": "siyāti dassetuṃ “yadi ceta”ntiādimāha. Etanti “yassa siyā”tiādivacanattayaṃ. Apare",
  "tika-vin09t0:818_4": "“anusāvita”nti padaṃ na atītatthaṃ dīpeti, atha kho anāgatatthaṃ. Dhātvatthasambandho",
  "tika-vin09t0:818_5": "kālantaravihitopi paccayo kālantare sādhu hotīti vikappesuṃ. Tenāha “apare ‘anusāvita’nti",
  "tika-vin09t0:818_6": "padassā”tiādi. Upari uddesāvasāneti pārājikuddesāvasāne. Atthayuttīnaṃ abhāvatoti",
  "tika-vin09t0:818_7": "anāgatatthassa ca kāraṇassa ca abhāvato. Idāni tameva vibhāvetuṃ “idaṃ hī”tiādimāha.",
  "tika-vin09t0:818_8": "Kathametaṃ viññāyatīti āha “yadi cassā”tiādi. Ayanti anāgatakālo. Anusāvitaṃ hessatīti",
  "tika-vin09t0:818_9": "vadeyyāti anuppayogaṃ anāgatakālaṃ katvā “anusāvitaṃ hessatī”ti buddho vadeyya. Ayaṃ",
  "tika-vin09t0:818_10": "hetthādhippāyo – yadi cettha dhātvatthasambandho ta-paccayo siyā, tathā sati dhātvatthasambandho",
  "tika-vin09t0:818_11": "nāma visesanavisesyabhāvo, so ca anuppayogassa samānatthabhāve sati uppajjati, nāsatīti",
  "tika-vin09t0:818_12": "“hessatī”ti anuppayogaṃ vadeyya, na ca vuttaṃ. Tasmā anāgataṃ na dīpeti, atītakālameva",
  "tika-vin09t0:818_13": "dīpetīti. Anusāviyamāneti vacanatoti “anusāviyamāne”ti vattamānakālavacanato. Yadi",
  "tika-vin09t0:818_14": "evaṃ “yāvatatiyaṃ anusāvitaṃ hotī”ti kimidanti āha “yāvatatiya”ntiādi. Kiṃ tena lakkhīyati,",
  "tika-vin09t0:818_15": "yenetaṃ lakkhaṇavacanamattaṃ siyāti āha “tenā”tiādi. Tenāti lakkhaṇavacanamattena hetunā.",
  "tika-vin09t0:819_0": "Tadetanti pātimokkhaṃ. Taṃ panetanti “tatthāyasmante pucchāmī”tiādikaṃ yāvatatiyānusāvanaṃ.",
  "tika-vin09t0:819_1": "Na dissatīti nopalabbhati. Imameva ca atthanti imaṃ amhehi vuttamevatthaṃ. Yadi hi",
  "tika-vin09t0:819_2": "“yassa siyā āpattī”tiādivacanattayaṃ yāvatatiyānusāvanaṃ siyā, tadeva uposathakkhandhake",
  "tika-vin09t0:819_3": "vadeyya, na pana “sakimpi anusāvitaṃ hotī”tiādikanti adhippāyo. Nanu cāyaṃ vinicchayo",
  "tika-vin09t0:819_4": "aṭṭhakathāsu na āgato, atha kuto laddhoti āha “ayametthā”tiādi. Vinayaṭṭhānesu kataparicayānaṃ",
  "tika-vin09t0:819_5": "ācariyānaṃ taṃ taṃ atthaṃ ñāpentī paveṇi ācariyaparamparā, tāya ābhato ānīto ācariyaparamparābhato.",
  "tika-vin09t0:820_0": "Nanu sampajānamusāvāde pācittiyena bhavitabbaṃ, atha kathaṃ dukkaṭāpatti hotīti āha",
  "tika-vin09t0:820_1": "“sā ca kho na musāvādalakkhaṇenā”tiādi. Sampajānamusāvāde kiṃ hotīti yvāyaṃ “sampajānamusāvādo",
  "tika-vin09t0:820_2": "assa hotī”ti vutto, so āpattito kiṃ hoti, katarā āpatti hotīti attho. Dukkaṭaṃ hotīti",
  "tika-vin09t0:820_3": "dukkaṭāpatti hoti. Vacīdvāre akiriyasamuṭṭhānāpatti hotīti assa hi bhikkhuno adhammikāya",
  "tika-vin09t0:820_4": "paṭiññāya tuṇhībhūtassa nisinnassa manodvāre āpatti nāma natthi. Yasmā pana āvikātabbaṃ",
  "tika-vin09t0:820_5": "nāvikāsi, tenassa vacīdvāre akiriyato ayaṃ āpatti samuṭṭhātīti veditabbā. Idāni vuttamevatthaṃ",
  "tika-vin09t0:820_6": "pāḷiyā sādhetuṃ “vuttampi ceta”ntiādimāha. Etaṃ upālittherena parivāre sedamocanagāthāsu",
  "tika-vin09t0:820_7": "vuttampi cāti attho.",
  "tika-vin09t0:821_0": "Anālapanto manujena kenaci vācāti kenaci manujena vācāya anālapanto. Giraṃ no ca",
  "tika-vin09t0:821_1": "pare bhaṇeyyāti “iti ime sossantī”ti parapuggale sandhāya saddampi na nicchāreyya.",
  "tika-vin09t0:821_2": "Āpajjeyya vācasikanti vācato samuṭṭhitaṃ āpattiṃ āpajjeyya. Pañhāmesā kusalehi cintitāti",
  "tika-vin09t0:821_3": "ettha pañhāmesāti liṅgabyattayena vuttaṃ, eso pañho kusalehi cintitoti attho. Ayaṃ",
  "tika-vin09t0:821_4": "pañho imameva musāvādaṃ sandhāya vutto.",
  "tika-vin09t0:822_0": "Taṃtaṃsampattiyā vibandhanavasena sattasantānassa antare vemajjhe eti āgacchatīti",
  "tika-vin09t0:822_1": "antarāyo, diṭṭhadhammikādianattho, atikkamanaṭṭhena tasmiṃ antarāye niyutto, antarāyaṃ",
  "tika-vin09t0:822_2": "vā phalaṃ arahati, antarāyassa vā karaṇasīloti antarāyiko. Tenāha “vippaṭisāravatthutāyā”tiādi.",
  "tika-vin09t0:822_3": "Tattha vippaṭisāravatthutāyāti vippaṭisāro nāma pacchānutāpavasena cittavippaṭisāro,",
  "tika-vin09t0:822_4": "tassa kāraṇatāyāti attho. Paṭhamajjhānādipaccayabhūtaaappaṭisāraviruddhassa vippaṭisārassa",
  "tika-vin09t0:822_5": "paccayattāti vuttaṃ hoti. Pāmojjādisambhavanti dubbalataruṇā pīti pāmojjaṃ, taṃ ādi",
  "tika-vin09t0:822_6": "yesaṃ te pāmojjādayo, tesaṃ sambhavo paṭilābho pāmojjādisambhavo, taṃ. Ādisaddena",
  "tika-vin09t0:822_7": "pītippassaddhādīnaṃ gahaṇaṃ. Paṭhamajjhānādīnanti etthādisaddena pana “dutiyassa",
  "tika-vin09t0:822_8": "jhānassa adhigamāya antarāyiko, tatiyassa jhānassa adhigamāya antarāyiko, catutthassa",
  "tika-vin09t0:822_9": "jhānassa adhigamāya antarāyiko, jhānānaṃ, vimokkhānaṃ, samādhīnaṃ, samāpattīnaṃ,",
  "tika-vin09t0:822_10": "nekkhammānaṃ, nissaraṇānaṃ, pavivekānaṃ, kusalānaṃ dhammānaṃ adhigamāya antarāyiko”ti",
  "tika-vin09t0:822_11": "vuttadutiyajjhānādīnaṃ saṅgaho daṭṭhabbo. “Tasmā”ti vutte yaṃtaṃsaddānaṃ abyabhicāritasambandhatāya",
  "tika-vin09t0:822_12": "“yasmā”ti ayamattho upaṭṭhitoyeva hotīti āha “tasmāti yasmā”tiādi. Jānantenāti jānamānena.",
  "tika-vin09t0:822_13": "Imināssa sampajānamusāvādassa sacittakataṃ dasseti. Visuddhiṃ apekkhatīti visuddhāpekkho,",
  "tika-vin09t0:822_14": "tena visuddhāpekkhena. Sā ca visuddhi idha vuṭṭhānādīti āha “vuṭṭhātukāmena visujjhitukāmenā”ti.",
  "tika-vin09t0:822_15": "Vuṭṭhānagāminito saṅghādisesato vuṭṭhātukāmena, desanāgāminito visujjhitukāmenāti",
  "tika-vin09t0:822_16": "attho. Saṅghamajjhe vā gaṇamajjhe vā ekapuggale vāti uposathagge saṅghassa ārocanavasena",
  "tika-vin09t0:822_17": "saṅghamajjhe vā tattheva ubhato nisinnānaṃ ārocanavasena gaṇamajjhe vā anantarassa",
  "tika-vin09t0:822_18": "ārocanavasena ekapuggale vā pakāsetabbā. Ito vuṭṭhahitvāti ito uposathaggato vuṭṭhāya.",
  "tika-vin09t0:822_19": "Ettha pana sabhāgoyeva vattabbo. Visabhāgassa hi vuccamāne bhaṇḍanakalahasaṅghabhedādīnipi",
  "tika-vin09t0:822_20": "honti. Tasmā tassa avatvā “ito vuṭṭhahitvā paṭikarissāmī”ti ābhogaṃ katvā uposatho",
  "tika-vin09t0:822_21": "kātabboti andhakaṭṭhakathāyaṃ vuttaṃ.",
  "tika-vin09t0:823_0": "Karaṇattheti tatiyāvibhattiatthe. Kattari hetaṃ paccattavacanaṃ hoti phāsusaddāpekkhāya.",
  "tika-vin09t0:823_1": "Paccattavacananti paṭhamāvacanaṃ. Paṭhamajjhānādīnaṃ adhigamāya phāsu hotīti adhigamatthaṃ",
  "tika-vin09t0:823_2": "tassa bhikkhuno phāsu hoti sukhaṃ hoti saṃvarassa avippaṭisārahetuttā. Tenāha “avippaṭisāramūlakāna”ntiādi.",
  "tika-vin09t0:823_3": "Pāpapuññānaṃ katākatavasena cittavippaṭisārābhāvo avippaṭisāro, so mūlaṃ kāraṇaṃ",
  "tika-vin09t0:823_4": "yesaṃ te avippaṭisāramūlā, avippaṭisāramūlāyeva avippaṭisāramūlakā, tesaṃ avippaṭisāramūlakānaṃ.",
  "tika-vin09t0:823_5": "Sukhappaṭipadā sampajjatīti sukhā paṭipadā samijjhati, paṭhamajjhānādīnaṃ sukhena",
  "tika-vin09t0:823_6": "adhigamo hotīti adhippāyo. Hoti cettha –",
  "tika-vin09t0:824": "“Nidāne ñattiṭṭhapanaṃ, pubbakiccassa pucchanaṃ;",
  "tika-vin09t0:825": "Nidānuddesasavane, visuddhārocane vidhi;",
  "tika-vin09t0:826": "Anārocane cāpatti, ñeyyaṃ piṇḍatthapañcaka”nti.",
  "tika-vin09t0:827": "Iti kaṅkhāvitaraṇiyā pātimokkhavaṇṇanāya",
  "tika-vin09t0:828": "Vinayatthamañjūsāyaṃ līnatthappakāsaniyaṃ",
  "tika-vin09t0:829": "Nidānavaṇṇanā niṭṭhitā.",
  "tika-vin09t0:830": "Pārājikakaṇḍaṃ",
  "tika-vin09t0:831_0": "Idāni nidānuddesānantaraṃ vuttassa pārājikuddesassa atthaṃ saṃvaṇṇetuṃ “idānī”tiādi",
  "tika-vin09t0:831_1": "āraddhaṃ. Nidānānantaranti bhāvanapuṃsakaniddeso, nidānaṃ anantaraṃ katvāti vuttaṃ",
  "tika-vin09t0:831_2": "hoti. Tatthāti pārājikakaṇḍe. Pātimokkheti bhikkhupātimokkhe. Cattāroti gaṇanaparicchedo",
  "tika-vin09t0:831_3": "ūnātirekabhāvanivattanato. Pārājikāti sajātināmaṃ. Āpattiyoti sabbasādhāraṇanāmaṃ.",
  "tika-vin09t0:831_4": "Uddisīyatīti uddeso. Bhāvappadhānoyaṃ niddeso. Tenāha “uddisitabbata”nti.",
  "tika-vin09t0:832": "1. Paṭhamapārājikavaṇṇanā",
  "tika-vin09t0:833_0": "Yo panāti ettha yasmā panāti nipātamattaṃ, yoti atthapadaṃ, tañca aniyamena puggalaṃ",
  "tika-vin09t0:833_1": "dīpeti. Tasmā tassa atthaṃ dassento “yo kocī”ti āha. Yasmā pana yo yokoci nāma, so",
  "tika-vin09t0:833_2": "avassaṃ liṅgayuttajātināmagottasīlavihāragocaravayesu ekenākārena paññāyati, tasmā",
  "tika-vin09t0:833_3": "taṃ tathā ñāpetuṃ “rassadīghādinā”tiādimāha. Ādisaddena navakammādīnaṃ gahaṇaṃ. Liṅgādibhedenāti",
  "tika-vin09t0:833_4": "liṅgīyatiñāyati etenāti liṅgaṃ, taṃ ādi yesaṃ teti liṅgādayo, tesaṃ bhedo liṅgādibhedo,",
  "tika-vin09t0:833_5": "tena liṅgādibhedena. Etthādisaddena pana yuttādīnaṃ gahaṇaṃ. Idaṃ vuttaṃ hoti – liṅgavasena",
  "tika-vin09t0:833_6": "yādiso vā tādiso vā hotu, dīgho vā rasso vā kāḷo vā odāto vā maṅguracchavi vā kiso",
  "tika-vin09t0:833_7": "vā thūlo vā. Yogavasena yena vā tena vā yutto hotu, navakammayutto vā uddesayutto",
  "tika-vin09t0:833_8": "vā vāsadhurayutto vā. Jātivasena yaṃjacco vā taṃjacco vā hotu, khattiyo vā brāhmaṇo",
  "tika-vin09t0:833_9": "vā vesso vā suddho vā. Nāmavasena yathānāmo vā tathānāmo vā hotu, buddharakkhito",
  "tika-vin09t0:833_10": "vā dhammarakkhito vā saṅgharakkhito vā. Gottavasena yathāgotto vā tathāgotto vā hotu,",
  "tika-vin09t0:833_11": "kaccāyano vā vāsiṭṭho vā kosiyo vā. Sīlesu yathāsīlo vā tathāsīlo vā hotu, navakammasīlo",
  "tika-vin09t0:833_12": "vā uddesasīlo vā vāsadhurasīlo vā. Vihāresupi yathāvihārī vā tathāvihārī vā hotu,",
  "tika-vin09t0:833_13": "navakammavihārī vā uddesavihārī vā vāsadhuravihārī vā. Gocaresupi yathāgocaro vā",
  "tika-vin09t0:833_14": "tathāgocaro vā hotu, navakammagocaro vā uddesagocaro vā vāsadhuragocaro vā. Vayesupi",
  "tika-vin09t0:833_15": "yo vā so vā hotu thero vā navo vā majjhimo vā, atha kho sabbova imasmiṃ atthe “yo”ti vuccatīti.",
  "tika-vin09t0:834_0": "Idāni “bhikkhū”ti padaṃ saṃvaṇṇetuṃ “ehibhikkhūpasampadā”tiādimāha. Tattha “ehi bhikkhū”ti",
  "tika-vin09t0:834_1": "bhagavato vacanamattena bhikkhubhāvo ehibhikkhūpasampadā. “Buddhaṃ saraṇaṃ gacchāmī”tiādinā",
  "tika-vin09t0:834_2": "nayena tikkhattuṃ vācaṃ bhinditvā vuttehi tīhi saraṇagamanehi upasampadā saraṇagamanūpasampadā.",
  "tika-vin09t0:834_3": "Ovādappaṭiggahaṇūpasampadā nāma –",
  "tika-vin09t0:835_0": "“Tasmātiha te, kassapa, evaṃ sikkhitabbaṃ ‘tibbaṃ me hirottappaṃ paccupaṭṭhitaṃ bhavissati",
  "tika-vin09t0:835_1": "theresu navesu majjhimesū’ti, evañhi te kassapa sikkhitabbaṃ. Tasmātiha te, kassapa,",
  "tika-vin09t0:835_2": "evaṃ sikkhitabbaṃ ‘yaṃ kiñci dhammaṃ suṇissāmi kusalūpasaṃhitaṃ, sabbaṃ taṃ aṭṭhiṃ",
  "tika-vin09t0:835_3": "katvā manasi karitvā sabbacetasā samannāharitvā ohitasoto dhammaṃ suṇissāmī’ti, evañhi",
  "tika-vin09t0:835_4": "te, kassapa, sikkhitabbaṃ. Tasmātiha te, kassapa, evaṃ sikkhitabbaṃ ‘sātasahagatā",
  "tika-vin09t0:835_5": "ca me kāyagatāsati na vijahissatī’ti, evañhi te, kassapa, sikkhitabba”nti –",
  "tika-vin09t0:836": "Iminā ovādappaṭiggahaṇena mahākassapattherassa anuññātaupasampadā.",
  "tika-vin09t0:837_0": "Pañhābyākaraṇūpasampadā nāma sopākassa anuññātaupasampadā. Bhagavā kira pubbārāme",
  "tika-vin09t0:837_1": "anucaṅkamantaṃ sopākasāmaṇeraṃ “‘uddhumātakasaññā’ti vā sopāka ‘rūpasaññā’ti vā ime",
  "tika-vin09t0:837_2": "dhammā nānatthā nānābyañjanā, udāhu ekatthā byañjanameva nāna”nti dasa asubhanissite",
  "tika-vin09t0:837_3": "pañhe pucchi. So te byākāsi. Bhagavā tassa sādhukāraṃ datvā “kativasso tvaṃ, sopākā”ti",
  "tika-vin09t0:837_4": "pucchi. Sattavassohaṃ bhagavāti. “Sopāka, tvaṃ mama sabbaññutaññāṇena saddhiṃ saṃsanditvā",
  "tika-vin09t0:837_5": "pañhe byākāsī”ti āraddhacitto upasampadaṃ anujāni, ayaṃ pañhābyākaraṇūpasampadā.",
  "tika-vin09t0:838": "Aṭṭhagarudhammapaṭiggahaṇūpasampadā nāma mahāpajāpatiyā aṭṭhagarudhammappaṭiggahaṇena anuññātaupasampadā.",
  "tika-vin09t0:839": "Dūtenūpasampadā nāma aḍḍhakāsiyā gaṇikāya anuññātaupasampadā.",
  "tika-vin09t0:840": "Aṭṭhavācikūpasampadā nāma bhikkhuniyā bhikkhunisaṅghato ñatticatutthena, bhikkhusaṅghato ñatticatutthenāti imehi dvīhi kammehi upasampadā.",
  "tika-vin09t0:841_0": "Ñatticatutthakammūpasampadā nāma bhikkhūnaṃ etarahi upasampadā. Ñatticatutthenāti",
  "tika-vin09t0:841_1": "tīhi anussāvanāhi, ekāya ca ñattiyāti evaṃ ñatticatutthena. Kiñcāpi hi ñatti sabbapaṭhamaṃ",
  "tika-vin09t0:841_2": "vuccati, tissannaṃ pana anussāvanānaṃ atthabyañjanabhedābhāvato atthabyañjanabhinnaṃ",
  "tika-vin09t0:841_3": "ñattiṃ tāsaṃ catutthanti katvā “ñatticatuttha”nti vuccati. Akuppenāti akopetabbataṃ,",
  "tika-vin09t0:841_4": "appaṭikkositabbatañca upagatena. Ṭhānārahenāti kāraṇārahena satthu sāsanārahena.",
  "tika-vin09t0:841_5": "Upasampanno nāma uparibhāvaṃ samāpanno, pattoti attho. Bhikkhubhāvo hi uparibhāvo,",
  "tika-vin09t0:841_6": "tañcesa yathāvuttena kammena samāpannattā “upasampanno”ti vuccati. Kasmā panettha",
  "tika-vin09t0:841_7": "imināva upasampanno idha gahito, nāññehīti? Vuccate – ehibhikkhūpasampadā antimabhavikānameva,",
  "tika-vin09t0:841_8": "saraṇagamanūpasampadā parisuddhānaṃ, ovādappaṭiggahaṇapañhābyākaraṇūpasampadā mahākassapasopākānaṃ,",
  "tika-vin09t0:841_9": "na ca te bhabbā pārājikādilokavajjaṃ āpajjituṃ, aṭṭhagarudhammappaṭiggahaṇādayo ca",
  "tika-vin09t0:841_10": "bhikkhunīnaṃyeva anuññātā. Ayañca bhikkhu, tasmā ñatticatuttheneva upasampadākammena",
  "tika-vin09t0:841_11": "upasampanno idha gahito, nāññehīti veditabbo. Paṇṇattivajjesu pana sikkhāpadesu aññepi",
  "tika-vin09t0:841_12": "ehibhikkhūpasampadāya upasampannādayo saṅgayhanti. Vakkhati hi “paṇṇattivajjesu pana",
  "tika-vin09t0:841_13": "aññepi saṅgahaṃ gacchantī”ti. Idāni “akuppena ṭhānārahena upasampanno”ti saṃkhittena",
  "tika-vin09t0:841_14": "vuttamatthaṃ vitthāretvā dassetuṃ “tassa panā”tiādimāha.",
  "tika-vin09t0:842_0": "Tatthāti tesu pañcasu. Vasati etthāti vatthu, ādhāro patiṭṭhā. Tenāha “upasampadāpekkho",
  "tika-vin09t0:842_1": "puggalo”ti. Ūnāni aparipuṇṇāni vīsati vassāni assāti ūnavīsativasso. Ettha yaṃ vattabbaṃ,",
  "tika-vin09t0:842_2": "taṃ upari sappāṇakavagge ūnavīsatisikkhāpade vaṇṇayissāma. Tesūti paṇḍakādīsu ekādasasu",
  "tika-vin09t0:842_3": "abhabbapuggalesu. Paṇḍako panettha pañcavidho hoti āsittapaṇḍako, usūyapaṇḍako, opakkamikapaṇḍako,",
  "tika-vin09t0:842_4": "napuṃsakapaṇḍako, pakkhapaṇḍakoti. Tesu āsittapaṇḍakassa ca usūyapaṇḍakassa ca pabbajjā",
  "tika-vin09t0:842_5": "na vāritā, itaresaṃ tiṇṇaṃ vāritā. Tesupi pakkhapaṇḍakassa yasmiṃ pakkhe paṇḍako",
  "tika-vin09t0:842_6": "hoti, tasmiṃyevassa pakkhe pabbajjā vāritāti. Tayo cettha pabbajjūpasampadānaṃ abhabbatāya",
  "tika-vin09t0:842_7": "avatthū. Tenāha “āsittapaṇḍakañcā”tiādi. Tattha yassa paresaṃ aṅgajātaṃ mukhena gahetvā",
  "tika-vin09t0:842_8": "asucinā āsittassa pariḷāho vūpasammati, ayaṃ āsittapaṇḍako. Yassa paresaṃ ajjhācāraṃ",
  "tika-vin09t0:842_9": "passato usūyāya uppannāya pariḷāho vūpasammati, ayaṃ usūyapaṇḍako. Yassa upakkamena",
  "tika-vin09t0:842_10": "bījāni apanītāni, ayaṃ opakkamikapaṇḍako. Yo pana paṭisandhiyaṃyeva abhāvako uppanno,",
  "tika-vin09t0:842_11": "ayaṃ napuṃsakapaṇḍako. Ekacco pana akusalavipākānubhāvena kāḷapakkhe paṇḍako hoti,",
  "tika-vin09t0:842_12": "juṇhapakkhe panassa pariḷāho vūpasammati, ayaṃ pakkhapaṇḍakoti veditabbo.",
  "tika-vin09t0:843_0": "Theyyena saṃvāso etassāti theyyasaṃvāsako. So ca na saṃvāsamattasseva thenako idhādhippeto,",
  "tika-vin09t0:843_1": "atha kho liṅgassa, tadubhayassa ca thenakopīti āha “theyyasaṃvāsako pana tividho”tiādi.",
  "tika-vin09t0:843_2": "Na bhikkhuvassāni gaṇetīti “ahaṃ dasavasso vā vīsativasso vā”ti musā vatvā bhikkhuvassāni",
  "tika-vin09t0:843_3": "na gaṇeti. Na yathāvuḍḍhaṃ bhikkhūnaṃ vā sāmaṇerānaṃ vā vandanaṃ sādiyatīti attanā",
  "tika-vin09t0:843_4": "musāvādaṃ katvā dassitavassānurūpena yathāvuḍḍhaṃ vandanaṃ nādhivāseti. Na āsanena",
  "tika-vin09t0:843_5": "paṭibāhatīti “apehi, me etaṃ pāpuṇātī”ti āsanena nappaṭibāhati. Na uposathādīsu sandissatīti",
  "tika-vin09t0:843_6": "uposathappavāraṇādīsu na sandissati. Liṅgamattassevāti evasaddena saṃvāsaṃ nivatteti.",
  "tika-vin09t0:843_7": "Samānoti santo. Liṅgānurūpassa saṃvāsassāti sāmaṇeraliṅgānurūpassa sāmaṇerasaṃvāsassa.",
  "tika-vin09t0:843_8": "Sace pana kāsāye dhuraṃ nikkhipitvā naggo vā odātavatthanivattho vā methunasevanādīhi",
  "tika-vin09t0:843_9": "assamaṇo hutvā kāsāyāni nivāseti, liṅgatthenako hoti. Sace gihibhāvaṃ patthayamāno",
  "tika-vin09t0:843_10": "kāsāyaṃ ovaṭṭikaṃ katvā, aññena vā ākārena gihinivāsanena nivāseti “sobhati nu kho",
  "tika-vin09t0:843_11": "me gihiliṅgaṃ, na sobhatī”ti vīmaṃsanatthaṃ, rakkhati tāva, “sobhatī”ti sampaṭicchitvā",
  "tika-vin09t0:843_12": "puna liṅgaṃ sādiyati, liṅgatthenako hoti. Odātaṃ nivāsetvā vīmaṃsanasampaṭicchanesupi",
  "tika-vin09t0:843_13": "eseva nayo. Sacepi nivatthakāsāvassa upari odātaṃ nivāsetvā vīmaṃsati vā sampaṭicchati vā, rakkhati eva.",
  "tika-vin09t0:844_0": "Antimavatthuajjhāpannakepi eseva nayoti pārājikaṃ āpannake bhikkhumhipi eseva nayoti",
  "tika-vin09t0:844_1": "attho. Idaṃ vuttaṃ hoti – sace koci bhikkhu kāsāye saussāhova odātaṃ nivāsetvā methunaṃ",
  "tika-vin09t0:844_2": "paṭisevitvā puna kāsāyāni nivāsetvā vassagaṇanādibhedaṃ sabbaṃ vidhiṃ āpajjati, ayaṃ",
  "tika-vin09t0:844_3": "bhikkhūhi dinnaliṅgassa apariccattattā na liṅgatthenako, liṅgānurūpassa saṃvāsassa",
  "tika-vin09t0:844_4": "sāditattā nāpi saṃvāsatthenakoti. Videsanti paradesaṃ. Idañca vañcetuṃ sakkuṇeyyaṭṭhānaṃ",
  "tika-vin09t0:844_5": "dassetuṃ vuttaṃ. Yo pana sadesepi evaṃ karoti, sopi saṃvāsatthenakova. “Saṃvāsamattassevā”ti",
  "tika-vin09t0:844_6": "iminā liṅgaṃ paṭikkhipati. Sace koci vuḍḍhapabbajito bhikkhuvassāni gaṇetvā mahāpeḷādīsu",
  "tika-vin09t0:844_7": "diyyamānabhattaṃ gaṇhāti, sopi theyyasaṃvāsako hoti. Sayaṃ sāmaṇerova sāmaṇerappaṭipāṭiyā",
  "tika-vin09t0:844_8": "kūṭavassāni gaṇetvā gaṇhanto theyyasaṃvāsako na hoti. Bhikkhu pana bhikkhupaṭipāṭiyā",
  "tika-vin09t0:844_9": "kūṭavassāni gaṇetvā gaṇhanto bhaṇḍagghena kāretabbo.",
  "tika-vin09t0:845_0": "Nanu saṃvāso nāma ekakammaṃ ekuddeso samasikkhatāti āha “bhikkhuvassagaṇanādiko hī”tiādi.",
  "tika-vin09t0:845_1": "Iminā na kevalaṃ ekakammādikova kiriyabhedo saṃvāsoti idhādhippeto, atha kho tadañño",
  "tika-vin09t0:845_2": "bhikkhuvassagaṇanādikopīti dasseti. Imasmiṃ attheti theyyasaṃvāsakādhikāre. Sikkhaṃ",
  "tika-vin09t0:845_3": "paccakkhāyāti sikkhaṃ pariccajitvā. Idaṃ vuttaṃ hoti – sace koci bhikkhu sikkhaṃ",
  "tika-vin09t0:845_4": "paccakkhāya liṅgaṃ anapanetvā dussīlakammaṃ katvā vā akatvā vā “na maṃ koci jānātī”ti",
  "tika-vin09t0:845_5": "puna sabbaṃ pubbe vuttaṃ vassagaṇanādibhedaṃ vidhiṃ paṭipajjati, so theyyasaṃvāsako hotīti.",
  "tika-vin09t0:846_0": "Sace pana kassaci rājā kuddho hoti, so “evaṃ me sotthi bhavissatī”ti sayameva liṅgaṃ",
  "tika-vin09t0:846_1": "gahetvā palāyati. Taṃ disvā rañño ārocenti. Rājā “sace pabbajito, na taṃ labbhā kiñci",
  "tika-vin09t0:846_2": "kātu”nti tasmiṃ kodhaṃ paṭivineti. So “vūpasantaṃ me rājabhaya”nti saṅghamajjhaṃ",
  "tika-vin09t0:846_3": "anosaritvāva gihiliṅgaṃ gahetvā āgato pabbājetabbo. Athāpi “sāsanaṃ nissāya mayā",
  "tika-vin09t0:846_4": "jīvitaṃ laddhaṃ, handa dāni ahaṃ pabbajāmī”ti uppannasaṃvego teneva liṅgena āgantvā",
  "tika-vin09t0:846_5": "āgantukavattaṃ na sādiyati, bhikkhūhi puṭṭho vā apuṭṭho vā yathābhūtamattānaṃ āvikatvāva",
  "tika-vin09t0:846_6": "pabbajjaṃ yācati, liṅgaṃ apanetvā pabbājetabbo. Sace pana vattaṃ sādiyati, pabbajitālayaṃ",
  "tika-vin09t0:846_7": "dasseti, sabbaṃ pubbe vuttaṃ vassagaṇanādibhedaṃ paṭipajjati, ayaṃ pana na pabbājetabbo.",
  "tika-vin09t0:847_0": "Idha panekacco dubbhikkhe jīvituṃ asakkonto sayameva liṅgaṃ gahetvā sabbapāsaṇḍiyabhattāni",
  "tika-vin09t0:847_1": "bhuñjanto dubbhikkhe vītivatte saṅghamajjhaṃ anosaritvāva gihiliṅgaṃ gahetvā āgatoti",
  "tika-vin09t0:847_2": "sabbaṃ purimasadisameva.",
  "tika-vin09t0:848_0": "Aparo mahākantāraṃ nittharitukāmo hoti, satthavāho ca pabbajite gahetvā gacchati.",
  "tika-vin09t0:848_1": "So “evaṃ maṃ satthavāho gahetvā gamissatī”ti sayameva liṅgaṃ gahetvā satthavāhena",
  "tika-vin09t0:848_2": "saddhiṃ kantāraṃ nittharitvā khemantaṃ patvā saṅghamajjhaṃ anosaritvāva gihiliṅgaṃ",
  "tika-vin09t0:848_3": "gahetvā āgatoti sabbaṃ purimasadisameva.",
  "tika-vin09t0:849_0": "Aparo rogabhaye uppanne jīvituṃ asakkonto sayameva liṅgaṃ gahetvā sabbapāsaṇḍiyabhattāni",
  "tika-vin09t0:849_1": "bhuñjanto rogabhaye vūpasante saṅghamajjhaṃ anosaritvāva gihiliṅgaṃ gahetvā āgatoti",
  "tika-vin09t0:849_2": "sabbaṃ purimasadisameva.",
  "tika-vin09t0:850_0": "Aparassa eko veriko kuddho hoti, ghātetukāmo naṃ vicarati. So “evaṃ me sotthi bhavissatī”ti",
  "tika-vin09t0:850_1": "sayameva liṅgaṃ gahetvā palāyati. Veriko “kuhiṃ so”ti pariyesanto “pabbajitvā palāto”ti",
  "tika-vin09t0:850_2": "sutvā “sace pabbajito, na taṃ labbhā kiñci kātu”nti tasmiṃ kodhaṃ paṭivineti. So",
  "tika-vin09t0:850_3": "“vūpasantaṃ me veribhaya”nti saṅghamajjhaṃ anosaritvāva gihiliṅgaṃ gahetvā āgatoti",
  "tika-vin09t0:850_4": "sabbaṃ purimasadisameva.",
  "tika-vin09t0:851_0": "Aparo ñātikulaṃ gantvā sikkhaṃ paccakkhāya gihī hutvā “imāni cīvarāni idha vinassissanti,",
  "tika-vin09t0:851_1": "sacepi imāni gahetvā vihāraṃ gamissāmi, antarāmagge maṃ ‘coro’ti gahessanti, yaṃnūnāhaṃ",
  "tika-vin09t0:851_2": "kāyaparihāriyāni katvā gaccheyya”nti cīvarāharaṇatthaṃ nivāsetvā ca pārupitvā ca",
  "tika-vin09t0:851_3": "vihāraṃ gacchati. Taṃ dūratova āgacchantaṃ disvā sāmaṇerā ca daharā ca abbhuggacchanti,",
  "tika-vin09t0:851_4": "vattaṃ dassenti. So na sādiyati, yathābhūtamattānaṃ āvikaroti. Sace bhikkhū “na dāni",
  "tika-vin09t0:851_5": "mayaṃ taṃ muñcissāmā”ti balakkārena pabbājetukāmā honti, kāsāyāni apanetvā puna pabbājetabbo.",
  "tika-vin09t0:851_6": "Sace pana “na ime mama hīnāyāvattabhāvaṃ jānantī”ti taṃyeva bhikkhubhāvaṃ paṭijānitvā",
  "tika-vin09t0:851_7": "sabbaṃ pubbe vuttavassagaṇanādibhedaṃ vidhiṃ paṭipajjati, ayaṃ na pabbājetabbo. Tenāha",
  "tika-vin09t0:851_8": "“rājadubbhikkhakantāra-rogaverībhayena vā”tiādi. Bhayasaddo cettha paccekaṃ yojetabbo",
  "tika-vin09t0:851_9": "“rājabhayena, dubbhikkhabhayenā”tiādinā. Liṅgaṃ ādiyatīti vesaṃ gaṇhāti. Idhāti imasmiṃ",
  "tika-vin09t0:851_10": "sāsane. Saṃvāsaṃ nādhivāseti, yāva so suddhamānasoti bhikkhūnaṃ vañcetukāmatāya abhāvato",
  "tika-vin09t0:851_11": "yo suddhamānaso yāva saṃvāsaṃ nādhivāseti, tāva esa “gihī maṃ ‘samaṇo’ti jānantū”ti",
  "tika-vin09t0:851_12": "vañcanacitte satipi bhikkhūnaṃ vañcetukāmatāya abhāvato doso natthīti theyyasaṃvāsako",
  "tika-vin09t0:851_13": "nāmāti na vuccatīti attho.",
  "tika-vin09t0:852_0": "Titthiyesu pakkantako paviṭṭhoti titthiyapakkantako. So ca na kevalaṃ tattha paviṭṭhamatteneva",
  "tika-vin09t0:852_1": "titthiyapakkantako hoti, atha kho tesaṃ laddhiggahaṇena. Tenāha “yo panā”tiādi. “Upasampanno”ti",
  "tika-vin09t0:852_2": "iminā anupasampanno titthiyapakkantako na hotīti dasseti. Vuttañhetaṃ kurundiaṭṭhakathāyaṃ",
  "tika-vin09t0:852_3": "“ayañca titthiyapakkantako nāma upasampannabhikkhunā kathito, tasmā sāmaṇero saliṅgena",
  "tika-vin09t0:852_4": "titthāyatanaṃ gatopi puna pabbajjañca upasampadañca labhatī”ti. Kusacīrādikanti etthādisaddena",
  "tika-vin09t0:852_5": "phalakakkhaṇḍajaṭādīnaṃ gahaṇaṃ. Sacepi “ayaṃ pabbajjā seṭṭhā”ti seṭṭhabhāvaṃ vā",
  "tika-vin09t0:852_6": "upagacchati, na muccati, titthiyapakkantakova hoti. Vatānīti ukkuṭikappadhānādīni",
  "tika-vin09t0:852_7": "vatāni. Sace pana “sobhati nu kho me titthiyapabbajjā, nanu kho sobhatī”ti vīmaṃsanatthaṃ",
  "tika-vin09t0:852_8": "kusacīrādīni nivāseti, jaṭaṃ vā bandhati, khārikājaṃ vā ādiyati, yāva na sampaṭicchati",
  "tika-vin09t0:852_9": "taṃ laddhiṃ, tāva rakkhati, sampaṭicchitamatte titthiyapakkantako hoti. Acchinnacīvaro",
  "tika-vin09t0:852_10": "pana kusacīrādīni nivāsento, rājabhayādīhi vā titthiyaliṅgaṃ gaṇhanto laddhiyā abhāvena",
  "tika-vin09t0:852_11": "neva titthiyapakkantako hoti.",
  "tika-vin09t0:853": "Avaseso sabbopīti nāgasupaṇṇayakkhagandhabbādiko. Yañhettha vattabbaṃ, taṃ heṭṭhā vuttameva.",
  "tika-vin09t0:854_0": "Yathā samānajātikassa vikopane kammaṃ garutaraṃ, na tathā vijātikassāti āha “manussajātikā”ti.",
  "tika-vin09t0:854_1": "Puttasambandhena mātāpitusamaññā, dattakittimādivasenapi puttavohāro loke dissati,",
  "tika-vin09t0:854_2": "so ca kho pariyāyatoti nippariyāyasiddhataṃ dassetuṃ “janettī”ti vuttaṃ. Janettīti",
  "tika-vin09t0:854_3": "janikā, mātāti attho. Yathā manussattabhāve ṭhitasseva kusaladhammānaṃ tikkhavisadasūrabhāvāpatti,",
  "tika-vin09t0:854_4": "yathā taṃ tiṇṇampi bodhisattānaṃ bodhittayanipphattiyaṃ, evaṃ manussattabhāve ṭhitasseva",
  "tika-vin09t0:854_5": "akusaladhammānampi tikkhavisadasūrabhāvāpattīti āha “manussabhūtenevā”ti. Sañciccāti",
  "tika-vin09t0:854_6": "“pāṇo”ti saññāya saddhiṃ vadhakacetanāya cetetvā. Ayaṃ mātughātako nāmāti ayaṃ ānantariyena",
  "tika-vin09t0:854_7": "mātughātakakammena mātughātako nāma. Yena pana manussitthibhūtāpi ajanikā posāvanikamātā",
  "tika-vin09t0:854_8": "vā mahāmātā vā cūḷamātā vā janikāpi vā amanussitthibhūtā mātā ghātitā, tassa pabbajjā",
  "tika-vin09t0:854_9": "na vāritā, na ca ānantariko hoti. Yena sayaṃ tiracchānabhūtena manussitthibhūtā mātā",
  "tika-vin09t0:854_10": "ghātitā, sopi ānantariko na hoti. Tiracchānagatattā panassa pabbajjā paṭikkhittā,",
  "tika-vin09t0:854_11": "kammaṃ panassa bhāriyaṃ hoti, ānantariyaṃ āhacceva tiṭṭhati.",
  "tika-vin09t0:855_0": "Yena manussabhūto janako pitā sayampi manussajātikeneva satā sañcicca jīvitā voropito,",
  "tika-vin09t0:855_1": "ayaṃ ānantariyena pitughātakakammena pitughātako nāmāti imamatthaṃ atidisanto “pitughātakepi",
  "tika-vin09t0:855_2": "eseva nayo”ti āha. Sacepi hi vesiyā putto hoti, “ayaṃ me pitā”ti na jānāti, yassa",
  "tika-vin09t0:855_3": "sambhavena nibbatto, so ca tena ghātito, “pitughātako”tveva saṅkhaṃ gacchati, ānantariyañca phusati.",
  "tika-vin09t0:856_0": "Eḷakacatukkaṃ, saṅgāmacatukkaṃ, coracatukkañcettha kathetabbaṃ. “Eḷakaṃ māremī”ti",
  "tika-vin09t0:856_1": "abhisandhināpi hi eḷakaṭṭhāne ṭhitaṃ manussabhūtaṃ mātaraṃ vā pitaraṃ vā mārento",
  "tika-vin09t0:856_2": "ānantariyaṃ phusati māraṇādhippāyeneva ānantariyavatthuno vikopitattā. Eḷakābhisandhinā,",
  "tika-vin09t0:856_3": "pana mātāpitiabhisandhinā vā eḷakaṃ mārento ānantariyaṃ na phusati ānantariyavatthuabhāvato.",
  "tika-vin09t0:856_4": "Mātāpitiabhisandhinā mātāpitaro mārento phusateva. Eseva nayo itarasmimpi catukkadvaye.",
  "tika-vin09t0:856_5": "Sabbattha hi purimaṃ abhisandhicittaṃ appamāṇaṃ, vadhakacittaṃ, pana tadārammaṇajīvitindriyañca",
  "tika-vin09t0:856_6": "ānantariyānānantariyabhāve pamāṇaṃ.",
  "tika-vin09t0:857_0": "Arahantaghātakopi manussaarahantavaseneva veditabboti āha “yena antamaso gihiliṅge",
  "tika-vin09t0:857_1": "ṭhitopī”tiādi. Amanussajātikaṃ pana arahantaṃ, manussajātikaṃ vā avasesaṃ ariyapuggalaṃ",
  "tika-vin09t0:857_2": "ghātetvā ānantariko na hoti, pabbajjāpissa na vāritā, kammaṃ pana balavaṃ hoti. Tiracchāno",
  "tika-vin09t0:857_3": "manussaarahantampi ghātetvā ānantariko na hoti, kammaṃ pana bhāriyanti ayamettha",
  "tika-vin09t0:857_4": "vinicchayo. Yathā mātāpitūsu, evaṃ arahantepi eḷakacatukkādīni veditabbāni.",
  "tika-vin09t0:858_0": "Pakatattaṃ bhikkhuninti parisuddhasīlaṃ ubhatosaṅghe upasampannaṃ bhikkhuniṃ. Yo",
  "tika-vin09t0:858_1": "pana kāyasaṃsaggena sīlavināsaṃ pāpeti, tassa pabbajjā ca upasampadā ca na vāritā.",
  "tika-vin09t0:858_2": "Balakkārena odātavatthavasanaṃ katvā anicchamānaṃyeva dūsentopi bhikkhunidūsakoyeva,",
  "tika-vin09t0:858_3": "balakkārena pana odātavatthavasanaṃ katvā icchamānaṃ dūsento bhikkhunidūsako na hoti.",
  "tika-vin09t0:858_4": "Kasmā? Yasmā gihibhāve sampaṭicchitamatteyeva sā abhikkhunī hoti. Sakiṃ sīlavipannaṃ",
  "tika-vin09t0:858_5": "pana pacchā dūsento sikkhamānasāmaṇerīsu ca vippaṭipajjanto neva bhikkhunidūsako",
  "tika-vin09t0:858_6": "hoti, pabbajjaṃ, upasampadañca labhatīti.",
  "tika-vin09t0:859_0": "Dhammato uggataṃ apagataṃ uddhammaṃ. Ubbinayanti etthāpi eseva nayo. Catunnaṃ kammānanti",
  "tika-vin09t0:859_1": "apalokanañattiñattidutiyañatticatutthasaṅkhātānaṃ catunnaṃ kammānaṃ. Imesañhi aññataraṃ",
  "tika-vin09t0:859_2": "saṅghakammaṃ ekasīmāyaṃ visuṃ visuṃ karontena saṅgho bhinno nāma hoti. Tena vuttaṃ",
  "tika-vin09t0:859_3": "“catunnaṃ kammānaṃ aññataravasena saṅghaṃ bhindatī”ti.",
  "tika-vin09t0:860_0": "“Duṭṭhacittenā”ti vuttamevatthaṃ vibhāvetuṃ “vadhakacittenā”ti vuttaṃ. Vadhakacetanāya",
  "tika-vin09t0:860_1": "hi dūsitaṃ cittaṃ idha duṭṭhacittaṃ nāma. Lohitaṃ uppādetīti antosarīreyeva lohitaṃ",
  "tika-vin09t0:860_2": "uppādeti, sañcitaṃ karotīti adhippāyo. Na hi tathāgatassa abhejjakāyatāya parūpakkamena",
  "tika-vin09t0:860_3": "dhammaṃ bhinditvā lohitaṃ paggharati, sarīrassa pana antoyeva ekasmiṃ ṭhāne lohitaṃ",
  "tika-vin09t0:860_4": "samosarati, āghātena pakuppamānaṃ sañcitaṃ hoti, taṃ sandhāyetaṃ vuttaṃ. Yo pana",
  "tika-vin09t0:860_5": "rogavūpasamanatthaṃ jīvako viya satthena phāletvā pūtimaṃsañca lohitañca nīharitvā",
  "tika-vin09t0:860_6": "phāsukaṃ karoti, ayaṃ lohituppādako na hoti, bahuṃ pana so puññaṃ pasavati.",
  "tika-vin09t0:861_0": "Duvidhampi byañjananti yathāvuttakammadvayato samuṭṭhitaṃ itthinimittaṃ, purisanimittañcāti",
  "tika-vin09t0:861_1": "duvidhampi byañjanaṃ. Iminā ca viggahena “ubhatobyañjanako”ti asamānādhikaraṇavisayo",
  "tika-vin09t0:861_2": "bāhiratthasamāsoyaṃ, purimapade ca vibhattialopoti dasseti. So duvidho hoti itthiubhatobyañjanako,",
  "tika-vin09t0:861_3": "purisaubhatobyañjanako cāti. Tattha itthiubhatobyañjanakassa itthinimittaṃ pākaṭaṃ",
  "tika-vin09t0:861_4": "hoti, purisanimittaṃ paṭicchannaṃ. Purisaubhatobyañjanakassa purisanimittaṃ pākaṭaṃ,",
  "tika-vin09t0:861_5": "itthinimittaṃ paṭicchannaṃ. Itthiubhatobyañjanakassa itthīsu purisattaṃ karontassa",
  "tika-vin09t0:861_6": "itthinimittaṃ paṭicchannaṃ hoti, purisanimittaṃ pākaṭaṃ hoti. Purisaubhatobyañjanakassa",
  "tika-vin09t0:861_7": "purisānaṃ itthibhāvaṃ upagacchantassa purisanimittaṃ paṭicchannaṃ hoti, itthinimittaṃ",
  "tika-vin09t0:861_8": "pākaṭaṃ hoti. Itthiubhatobyañjanako sayañca gabbhaṃ gaṇhāti, parañca gaṇhāpeti. Purisaubhatobyañjanako",
  "tika-vin09t0:861_9": "pana sayaṃ na gaṇhāti, paraṃ gaṇhāpetīti idametesaṃ nānākaraṇaṃ.",
  "tika-vin09t0:862_0": "Aparāmasanānīti aggahaṇāni avacanāni. “Ayaṃ itthannāmo”ti upasampadāpekkhassa akittananti",
  "tika-vin09t0:862_1": "yassa upasampadā karīyati, tassa akittanaṃ, “suṇātu me, bhante, saṅgho, ayaṃ dhammarakkhito",
  "tika-vin09t0:862_2": "āyasmato buddharakkhitassa upasampadāpekkho”ti vattabbe “ayaṃ dhammarakkhito”ti avacananti",
  "tika-vin09t0:862_3": "vuttaṃ hoti. “Itthannāmassa upasampadāpekkho”ti upajjhāyassa akittananti “suṇātu",
  "tika-vin09t0:862_4": "me, bhante, saṅgho, ayaṃ dhammarakkhito āyasmato buddharakkhitassa upasampadāpekkho”ti",
  "tika-vin09t0:862_5": "vattabbe “suṇātu me, bhante, saṅgho, ayaṃ dhammarakkhito upasampadāpekkho”ti vatvā",
  "tika-vin09t0:862_6": "“āyasmato buddharakkhitassā”ti avacanaṃ. Sabbena sabbaṃ ñattiyā anuccāraṇanti ñattiṃ",
  "tika-vin09t0:862_7": "aṭṭhapetvā catukkhattuṃ kammavācāya eva anussāvanakammassa karaṇaṃ. Sampannanti upetaṃ.",
  "tika-vin09t0:863_0": "Hāpanaṃ pariccajanaṃ. Yopi ekaṃ ñattiṃ ṭhapetvā sakiṃyeva vā dvikkhattuṃ vā anussāvanaṃ",
  "tika-vin09t0:863_1": "karoti, ayampi sāvanaṃ hāpetiyeva. Duruccāraṇaṃ nāma aññasmiṃ akkhare vattabbe aññassa",
  "tika-vin09t0:863_2": "vacanaṃ. Tasmā kammavācaṃ karontena bhikkhunā yvāyaṃ –",
  "tika-vin09t0:864": "“Sithilaṃ dhanitañca dīgharassaṃ;",
  "tika-vin09t0:865": "Garukaṃ lahukañceva niggahītaṃ;",
  "tika-vin09t0:866": "Sambandhavavatthitaṃ vimuttaṃ;",
  "tika-vin09t0:867": "Dasadhā byañjanabuddhiyā pabhedo”ti. –",
  "tika-vin09t0:868_0": "Vutto, ayaṃ suṭṭhu upalakkhetabbo. Ettha hi sithilaṃ nāma pañcasu vaggesu paṭhamatatiyaṃ.",
  "tika-vin09t0:868_1": "Dhanitaṃ nāma tesveva dutiyacatutthaṃ. Dīghanti dīghena kālena vattabbaṃ ā-kārādi.",
  "tika-vin09t0:868_2": "Rassanti tato upaḍḍhakālena vattabbaṃ a-kārādi. Garukanti dīghameva, yaṃ vā “āyasmato",
  "tika-vin09t0:868_3": "buddharakkhitattherassa yassa nakkhamatī”ti evaṃ saṃyogaparaṃ katvā vuccati. Lahukanti",
  "tika-vin09t0:868_4": "rassameva, yaṃ vā “āyasmato buddharakkhitattherassa yassa na khamatī”ti evaṃ asaṃyogaparaṃ",
  "tika-vin09t0:868_5": "katvā vuccati. Niggahītanti yaṃ karaṇāni niggahetvā avissajjetvā avivaṭena mukhena",
  "tika-vin09t0:868_6": "sānunāsikaṃ katvā vattabbaṃ. Sambandhanti yaṃ parapadena sambandhitvā “tuṇhissā”ti",
  "tika-vin09t0:868_7": "vā “tuṇhassā”ti vā vuccati. Vavatthitanti yaṃ parapadena sambandhaṃ akatvā vicchinditvā",
  "tika-vin09t0:868_8": "“tuṇhī assā”ti vā “tuṇha assā”ti vā vuccati. Vimuttanti yaṃ karaṇāni aniggahetvā",
  "tika-vin09t0:868_9": "vissajjetvā vivaṭena mukhena anunāsikaṃ akatvā vuccati.",
  "tika-vin09t0:869_0": "Tattha “suṇātu me”ti vattabbe ta-kārassa tha-kāraṃ katvā “suṇāthu me”ti vacanaṃ sithilassa",
  "tika-vin09t0:869_1": "dhanitakaraṇaṃ nāma, tathā “pattakallaṃ esā ñattī”ti vattabbe “patthakallaṃ esā ñattī”tiādivacanañca.",
  "tika-vin09t0:869_2": "“Bhante, saṅgho”ti vattabbe bha-kāra gha-kārānaṃ ba-kāra ga-kāre katvā “bante saṃgo”ti",
  "tika-vin09t0:869_3": "vacanaṃ dhanitassa sithilakaraṇaṃ nāma. “Suṇātu me”ti vivaṭena mukhena vattabbe “suṇaṃtu",
  "tika-vin09t0:869_4": "me”ti vā “esā ñattī”ti vattabbe “esaṃ ñattī”ti vā avivaṭena mukhena anunāsikaṃ katvā",
  "tika-vin09t0:869_5": "vacanaṃ vimuttassa niggahitavacanaṃ nāma. “Pattakalla”nti avivaṭena mukhena anunāsikaṃ",
  "tika-vin09t0:869_6": "katvā vattabbe “pattakallā”ti vivaṭena mukhena anunāsikaṃ akatvā vacanaṃ niggahitassa",
  "tika-vin09t0:869_7": "vimuttavacanaṃ nāma. Iti sithile kattabbe dhanitaṃ, dhanite kattabbe sithilaṃ, vimutte",
  "tika-vin09t0:869_8": "kattabbe niggahitaṃ, niggahite kattabbe vimuttanti imāni cattāri byañjanāni antokammavācāya",
  "tika-vin09t0:869_9": "kammaṃ dūsenti. Evaṃ vadanto hi aññasmiṃ akkhare vattabbe aññaṃ vadati, duruttaṃ karotīti vuccati.",
  "tika-vin09t0:870_0": "Itaresu pana dīgharassādīsu chasu byañjanesu dīghaṭṭhāne dīghameva. Rassaṭṭhāne ca",
  "tika-vin09t0:870_1": "rassamevāti evaṃ yathāṭhāne taṃ tadeva akkharaṃ bhāsantena anukkamāgataṃ paveṇiṃ",
  "tika-vin09t0:870_2": "avināsentena kammavācā kātabbā. Sace pana evaṃ akatvā dīghe vattabbe rassaṃ, rasse",
  "tika-vin09t0:870_3": "vā vattabbe dīghaṃ vadati, tathā garuke vattabbe lahukaṃ, lahuke vā vattabbe garukaṃ",
  "tika-vin09t0:870_4": "vadati, sambandhe vā pana vattabbe vavatthitaṃ, vavatthite vā vattabbe sambandhaṃ",
  "tika-vin09t0:870_5": "vadati, evaṃ vuttepi kammavācā na kuppati. Imāni hi cha byañjanāni kammaṃ na kopenti.",
  "tika-vin09t0:871_0": "Yaṃ pana suttantikattherā “da-kāro ta-kāramāpajjati, ta-kāro da-kāramāpajjati, ca-kāro",
  "tika-vin09t0:871_1": "ja-kāramāpajjati, ja-kāro ca-kāramāpajjati, ya-kāro ka-kāramāpajjati, ka-kāro ya-kāramāpajjati,",
  "tika-vin09t0:871_2": "tasmā da-kārādīsu vattabbesu ta-kārādīnaṃ vacanaṃ na virujjhatī”ti vadanti, taṃ kammavācaṃ",
  "tika-vin09t0:871_3": "patvā na vaṭṭati. Tasmā vinayadharena neva da-kāro ta-kāro kātabbo…pe… na ka-kāro",
  "tika-vin09t0:871_4": "ya-kāro. Yathāpāḷiyā niruttiṃ sodhetvā dasavidhāya byañjananiruttiyā vuttadose pariharantena",
  "tika-vin09t0:871_5": "kammavācā kātabbā. Itarathā hi sāvanaṃ hāpeti nāma. Ñattiṃ aṭṭhapetvā paṭhamaṃ anussāvanakaraṇanti sambandho.",
  "tika-vin09t0:872_0": "Yāvatikā bhikkhū kammappattāti yattakā bhikkhū tassa upasampadākammassa pattā yuttā",
  "tika-vin09t0:872_1": "anurūpā. Te ca kho sabbantimena pariyāyena hatthapāsaṃ avijahitvā ekasīmaṭṭhā pañca",
  "tika-vin09t0:872_2": "pakatattā bhikkhū. Na hi tehi vinā taṃ kammaṃ karīyati, na tesaṃ chando eti. Avasesā",
  "tika-vin09t0:872_3": "pana sacepi sahassamattā honti, sace ekasīmaṭṭhā ekasmiṃ ṭhāne samānasaṃvāsakā, sabbe",
  "tika-vin09t0:872_4": "chandārahāva honti, chandaṃ datvā āgacchantu vā, mā vā, kammaṃ na kuppati. Paṭikkosananti",
  "tika-vin09t0:872_5": "nivāraṇaṃ. Tiṭṭhati ettha phalaṃ tadāyattavuttitāyāti ṭhānaṃ, kāraṇaṃ. Idha pana",
  "tika-vin09t0:872_6": "upasampadākammakaraṇassa kāraṇattā upasampadākammavācāsaṅkhātaṃ bhagavato vacanaṃ",
  "tika-vin09t0:872_7": "vuccati. Tenāha “kāraṇārahattā pana satthu sāsanārahattā”ti. Yathā ca “taṃ kattabba”nti",
  "tika-vin09t0:872_8": "bhagavatā anusiṭṭhaṃ, tathākaraṇaṃ upasampadākammassa kāraṇaṃ hotīti ṭhānārahaṃ nāma.",
  "tika-vin09t0:872_9": "Keci pana “ṭhānārahenāti ettha ‘na, bhikkhave, hatthacchinno pabbājetabbo’tiādi satthusāsanaṃ",
  "tika-vin09t0:872_10": "ṭhāna”nti vadanti. Idhāti imasmiṃ pārājike. Yathā ca idha, evaṃ sabbatthāpi lokavajjasikkhāpadesu",
  "tika-vin09t0:872_11": "ayameva adhippetoti veditabbaṃ. Tenāha “paṇṇattivajjesu panā”tiādi. Aññepīti ehibhikkhūpasampannādayopi.",
  "tika-vin09t0:872_12": "Kathametaṃ viññāyati paṇṇattivajjesu sikkhāpadesu aññepi saṅgahaṃ gacchantīti? Atthato",
  "tika-vin09t0:872_13": "āpannattā. Tathā hi “dve puggalā abhabbā āpattiṃ āpajjituṃ buddhā ca paccekabuddhā",
  "tika-vin09t0:872_14": "ca, dve puggalā bhabbā āpattiṃ āpajjituṃ bhikkhū ca bhikkhuniyo cā”ti sāmaññato vuttattā.",
  "tika-vin09t0:872_15": "Ehibhikkhūpasampannādayopi asañcicca assatiyā acittakaṃ sahaseyyāpattiādibhedaṃ paṇṇattivajjaṃ",
  "tika-vin09t0:872_16": "āpajjantīti atthato āpannaṃ.",
  "tika-vin09t0:873_0": "Idāni “bhikkhūna”nti imaṃ padaṃ visesatthābhāvato visuṃ avaṇṇetvāva yaṃ sikkhañca",
  "tika-vin09t0:873_1": "sājīvañca samāpannattā bhikkhūnaṃ sikkhāsājīvasamāpanno hoti, taṃ dassento “bhikkhūnaṃ",
  "tika-vin09t0:873_2": "sikkhāsājīvasamāpanno”tiādimāha. Sikkhitabbāti sikkhā, pātimokkhasaṃvarasīlaṃ, saha",
  "tika-vin09t0:873_3": "jīvanti etthāti sājīvaṃ, mātikādibhedā paṇṇatti, sikkhā ca sājīvañca sikkhāsājīvaṃ,",
  "tika-vin09t0:873_4": "tadubhayaṃ samāpanno upagatoti sikkhāsājīvasamāpanno. Tenāha “yā bhikkhūna”ntiādi.",
  "tika-vin09t0:873_5": "Ettha ca “sikkhā”ti sājīvasahacariyato adhisīlasikkhāva adhippetāti āha “adhisīlasaṅkhātā”ti.",
  "tika-vin09t0:873_6": "Adhikaṃ uttamaṃ sīlanti adhisīlaṃ, “adhisīla”nti saṅkhātā adhisīlasaṅkhātā.",
  "tika-vin09t0:874_0": "Katamaṃ panettha sīlaṃ, katamaṃ adhisīlanti? Vuccate – pañcaṅgadasaṅgasīlaṃ tāva",
  "tika-vin09t0:874_1": "sīlameva, na taṃ adhisīlaṃ. Pātimokkhasaṃvarasīlaṃ pana adhisīla”nti vuccati. Tañhi",
  "tika-vin09t0:874_2": "sūriyo viya pajjotānaṃ, sineru viya ca pabbatānaṃ sabbalokiyasīlānaṃ adhikañceva",
  "tika-vin09t0:874_3": "uttamañca, buddhuppādeyeva ca pavattati, na vinā buddhuppādā. Na hi taṃ paññattiṃ",
  "tika-vin09t0:874_4": "uddharitvā añño satto paññāpetuṃ sakkoti, buddhāyeva panassa sabbaso kāyavacīdvārajjhācārasotaṃ",
  "tika-vin09t0:874_5": "chinditvā tassa tassa vītikkamassa anucchavikaṃ taṃ taṃ sīlasaṃvaraṃ paññāpenti.",
  "tika-vin09t0:874_6": "Pātimokkhasaṃvarasīlatopi ca maggaphalasampayuttameva sīlaṃ adhisīlaṃ, taṃ pana idha",
  "tika-vin09t0:874_7": "na adhippetaṃ. Na hi taṃ samāpanno methunadhammaṃ paṭisevati.",
  "tika-vin09t0:875_0": "Eteti nānādesajātigottādibhedabhinnā bhikkhū. Saha jīvantīti ekuddesādivasena saha",
  "tika-vin09t0:875_1": "pavattanti. Tenāha “ekajīvikā sabhāgavuttino”ti. Sikkhāpadasaṅkhātanti paṇṇattisaṅkhātaṃ.",
  "tika-vin09t0:875_2": "Sāpi hi viratiādīnaṃ dīpanato “sikkhāpada”nti vuccati. Vuttampi cetaṃ “sikkhāpadanti",
  "tika-vin09t0:875_3": "yo tattha nāmakāyo padakāyo niruttikāyo byañjanakāyo”ti. Tatthāti tesu. Sikkhaṃ paripūrentoti",
  "tika-vin09t0:875_4": "akattabbaparivajjanakattabbakaraṇavasena vārittacārittasaṅkhātaṃ duvidhaṃ sīlaṃ paripūrentoti",
  "tika-vin09t0:875_5": "attho, vārittasīlavasena viratisampayuttacetanaṃ, cārittasīlavasena virativippayuttacetanañca",
  "tika-vin09t0:875_6": "attani pavattentoti vuttaṃ hoti. Sājīvañca avītikkamantoti sikkhāpadañca amaddanto,",
  "tika-vin09t0:875_7": "sīlasaṃvaraṇaṃ, sājīvānatikkamanañcāti idameva dvayaṃ idha samāpajjanaṃ nāmāti adhippāyo.",
  "tika-vin09t0:875_8": "Tattha sājīvānatikkamo sikkhāpāripūriyā paccayo. Tassānatikkamanato hi yāva maggā",
  "tika-vin09t0:875_9": "sikkhā paripūrati. Apicettha “sikkhaṃ paripūrento”ti iminā viraticetanāsaṅkhātassa",
  "tika-vin09t0:875_10": "sīlasaṃvarassa visesato santāne pavattanakālova gahito, “avītikkamanto”ti iminā pana",
  "tika-vin09t0:875_11": "appavattanakālopi. Sikkhañhi paripūraṇavasena attani pavattentopi niddādivasena appavattentopi",
  "tika-vin09t0:875_12": "vītikkamābhāvā sikkhanavasena samāpannoti vuccati.",
  "tika-vin09t0:876_0": "Yasmā sikkhāpaccakkhānassa ekaccaṃ dubbalyāvikammaṃ attho hoti, tasmā taṃ sandhāya",
  "tika-vin09t0:876_1": "“sikkhaṃ apaccakkhāyā”ti padassa atthaṃ vivaranto “dubbalyaṃ anāvikatvā”ti āhāti",
  "tika-vin09t0:876_2": "dassetuṃ “sikkhaṃ apaccakkhāya dubbalyaṃ anāvikatvā”tiādimāha. Tattha siyā, yasmā",
  "tika-vin09t0:876_3": "na sabbaṃ dubbalyāvikammaṃ sikkhāpaccakkhānaṃ, tasmā “dubbalyaṃ anāvikatvā”ti paṭhamaṃ",
  "tika-vin09t0:876_4": "vatvā tassa atthaniyamanatthaṃ “sikkhaṃ apaccakkhāyā”ti vattabbanti? Taṃ na, kasmā?",
  "tika-vin09t0:876_5": "Atthānukkamābhāvato. “Sikkhāsājīvasamāpanno”ti hi vuttattā yaṃ sikkhaṃ samāpanno,",
  "tika-vin09t0:876_6": "taṃ apaccakkhāya, yañca sājīvaṃ samāpanno, tattha dubbalyaṃ anāvikatvāti vuccamāne",
  "tika-vin09t0:876_7": "anukkameneva attho vutto hoti, na aññathā. Tasmā idameva paṭhamaṃ vuttanti.",
  "tika-vin09t0:877_0": "Idāni tadubhayameva pākaṭaṃ katvā dassetuṃ “tatthā”tiādimāha. Tadabhāvenāti tesaṃ",
  "tika-vin09t0:877_1": "cittādīnaṃ abhāvena. Cavitukāmatācittenāti apagantukāmatācittena. Davāti sahasā.",
  "tika-vin09t0:877_2": "Yo hi aññaṃ bhaṇitukāmo sahasā “buddhaṃ paccakkhāmī”ti bhaṇati, ayaṃ davā vadati",
  "tika-vin09t0:877_3": "nāma. Ravāti virajjhitvā. Yo hi aññaṃ bhaṇitukāmo virujjhitvā “buddhaṃ paccakkhāmī”ti",
  "tika-vin09t0:877_4": "bhaṇati, ayaṃ ravā bhaṇati nāma. Purimena ko visesoti ce? Purimaṃ paṇḍitassāpi sahasāvasena",
  "tika-vin09t0:877_5": "aññabhaṇanaṃ, idaṃ pana mandattā momūhattā pakkhalantassa “aññaṃ bhaṇissāmī”ti aññabhaṇanaṃ.",
  "tika-vin09t0:877_6": "“Akkharasamayānabhiññātatāya vā karaṇasampattiyā abhāvato vā kathetabbaṃ kathetumasakkonto",
  "tika-vin09t0:877_7": "hutvā aññaṃ kathento ravā bhaṇati nāmā”ti eke.",
  "tika-vin09t0:878_0": "Vajjāvajjaṃ upanijjhāyatīti upajjhāyo, taṃ upajjhāyaṃ. “Evaṃ sajjhāyitabbaṃ, evaṃ",
  "tika-vin09t0:878_1": "abhikkamitabba”ntiādinā ācārasikkhāpanako ācariyo. Ante samīpe vasati sīlenāti antevāsī,",
  "tika-vin09t0:878_2": "vibhattialopena yathā “vanekaserukā”ti. Samāno upajjhāyo assāti samānupajjhāyako.",
  "tika-vin09t0:878_3": "Evaṃ samānācariyako. Sabrahmacārinti bhikkhuṃ. So hi “ekakammaṃ, ekuddeso, samasikkhatā”ti",
  "tika-vin09t0:878_4": "imaṃ brahmaṃ samānaṃ carati, tasmā “sabrahmacārī”ti vuccati. Evaṃ vuttānanti evaṃ",
  "tika-vin09t0:878_5": "padabhājanīye vuttānaṃ. Yathā hi loke sassānaṃ viruhanaṭṭhānaṃ “khetta”nti vuccati,",
  "tika-vin09t0:878_6": "evamimānipi buddhādīni padāni sikkhāpaccakkhānassa viruhanaṭṭhānatthā “khetta”nti",
  "tika-vin09t0:878_7": "vuccantīti āha “imesaṃ dvāvīsatiyā khettapadāna”nti. Yasmā panetesaṃ vevacanehipi",
  "tika-vin09t0:878_8": "sikkhāpaccakkhānaṃ hoti, tasmā “savevacanassā”ti vuttaṃ. Vividhaṃ ekasmiṃyeva atthe",
  "tika-vin09t0:878_9": "vacanaṃ vivacanaṃ, vivacanameva vevacanaṃ, pariyāyanāmaṃ, saha vevacanehīti savevacanaṃ,",
  "tika-vin09t0:878_10": "tassa savevacanassa. Ettha ca vaṇṇapaṭṭhāne āgataṃ nāmasahassaṃ, upāligāthāsu nāmasataṃ,",
  "tika-vin09t0:878_11": "aññāni ca guṇato labbhamānāni nāmāni “buddhavevacanānī”ti veditabbāni. Sabbānipi",
  "tika-vin09t0:878_12": "dhammassa nāmāni “dhammavevacanānī”ti veditabbāni. Esa nayo sabbattha.",
  "tika-vin09t0:879_0": "Tesu yaṃ kiñci vattukāmassa yaṃ kiñci vadato sikkhāpaccakkhānaṃ hotīti tesu dvāvīsatiyā",
  "tika-vin09t0:879_1": "khettapadesu yaṃ kiñci ekaṃ padaṃ vattukāmassa tato aññaṃ yaṃ kiñci padampi vacībhedaṃ",
  "tika-vin09t0:879_2": "katvā vadato khettapadantogadhattā sikkhāpaccakkhānaṃ hotīti attho. Idaṃ vuttaṃ hoti",
  "tika-vin09t0:879_3": "– sace panāyaṃ “buddhaṃ paccakkhāmī”ti vattukāmo padapaccābhaṭṭhaṃ katvā “paccakkhāmi",
  "tika-vin09t0:879_4": "buddha”nti vā vadeyya, milakkhabhāsādīsu vā aññatarabhāsāya tamatthaṃ vadeyya, “buddhaṃ",
  "tika-vin09t0:879_5": "paccakkhāmī”ti vattukāmo uppaṭipāṭiyā “dhammaṃ paccakkhāmī”ti vā “sabrahmacāriṃ paccakkhāmī”ti",
  "tika-vin09t0:879_6": "vā vadeyya, seyyathāpi uttarimanussadhammavibhaṅge “paṭhamaṃ jhānaṃ samāpajjāmī”ti",
  "tika-vin09t0:879_7": "vattukāmo “dutiyaṃ jhāna”nti vadati. Sace “yassa vadati, so ayaṃ bhikkhubhāvaṃ cajitukāmo",
  "tika-vin09t0:879_8": "etamatthaṃ vadatī”ti ettakamattampi jānāti, viraddhaṃ nāma natthi, khettameva otiṇṇaṃ,",
  "tika-vin09t0:879_9": "paccakkhātāva hoti sikkhā. Sakkattā vā brahmattā vā cutasatto viya cutova hoti sāsanāti.",
  "tika-vin09t0:880_0": "Alanti hotu, pariyattanti attho. Kiṃ nu meti kiṃ mayhaṃ kiccaṃ, kiṃ karaṇīyaṃ, kiṃ",
  "tika-vin09t0:880_1": "sādhetabbanti attho. Na mamatthoti natthi mama attho. Sumuttāhanti suṭṭhu mutto ahaṃ.",
  "tika-vin09t0:880_2": "Purimehi cuddasahi padehīti buddhādīhi sabrahmacāripariyantehi purimehi cuddasahi",
  "tika-vin09t0:880_3": "padehi. Yannūnāhaṃ paccakkheyyanti ettha “yannūnā”ti parivitakkadassane nipāto. Idaṃ",
  "tika-vin09t0:880_4": "vuttaṃ hoti – “sacāhaṃ buddhaṃ paccakkheyyaṃ, sādhu vata me siyā”ti. Ādisaddena “paccakkhi”nti",
  "tika-vin09t0:880_5": "vā “paccakkhissāmī”ti vā “bhavissāmī”ti vā “homī”ti vā “jātomhī”ti vā “amhī”ti vā",
  "tika-vin09t0:880_6": "evaṃbhūtānaṃ gahaṇaṃ. Sace pana “ajja paṭṭhāya ‘gihī’ti maṃ dhārehī”ti vā “jānāhī”ti",
  "tika-vin09t0:880_7": "vā “sañjānāhī”ti vā “manasi karohī”ti vā vadati, ariyakena vā vadati, milakkhakena",
  "tika-vin09t0:880_8": "vā. Evametasmiṃ atthe vutte yassa vadati, sace so jānāti, paccakkhātā hoti sikkhā.",
  "tika-vin09t0:880_9": "Esa nayo sesesupi “upāsako”tiādīsu sattasu padesu. Ettha ca ariyakaṃ nāma māgadhavohāro.",
  "tika-vin09t0:880_10": "Milakkhakaṃ nāma anariyako andhadamiḷādi.",
  "tika-vin09t0:881_0": "Akkharalikhananti “buddhaṃ paccakkhāmī”tiādinā aññesaṃ dassanatthaṃ akkharalikhanaṃ.",
  "tika-vin09t0:881_1": "Adhippāyaviññāpako aṅgulisaṅkocanādiko hatthavikāro hatthamuddā, hatthasaddo cettha",
  "tika-vin09t0:881_2": "tadekadesesu aṅgulīsu daṭṭhabbo “na bhuñjamāno sabbaṃ hatthaṃ mukhe pakkhipissāmī”tiādīsu",
  "tika-vin09t0:881_3": "viya. Tasmā adhippāyaviññāpakassa aṅgulisaṅkocanādino hatthavikārassa dassanaṃ hatthamuddādidassananti",
  "tika-vin09t0:881_4": "evamettha attho daṭṭhabbo. Ādisaddena sīsakampanadassanādiṃ saṅgaṇhāti.",
  "tika-vin09t0:882_0": "Ummattakakhittacittavedanāṭṭānanti ettha ummattakoti pittummattako. Khittacittoti",
  "tika-vin09t0:882_1": "yakkhehi katacittavikkhepo, yakkhummattakoti vuttaṃ hoti. Ubhinnaṃ pana viseso anāpattivāre",
  "tika-vin09t0:882_2": "āvibhavissati. Vedanāṭṭoti balavatiyā dukkhavedanāya phuṭṭho mucchāpareto, tena vippalapantena",
  "tika-vin09t0:882_3": "paccakkhātāpi apaccakkhātāva hoti. Manussajātiko hotīti sabhāgo vā visabhāgo vā gahaṭṭho",
  "tika-vin09t0:882_4": "vā pabbajito vā viññū yokoci manusso hoti. Ummattakādīnanti etthādisaddena khittacittavedanāṭṭadevatātiracchānagatānaṃ",
  "tika-vin09t0:882_5": "gahaṇaṃ. Tatra ummattakakhittacittavedanāṭṭatiracchānagatānaṃ santike paccakkhātāpi",
  "tika-vin09t0:882_6": "ajānanabhāvena apaccakkhātāva hoti. Devatāya pana santike atikhippaṃ jānanabhāvena.",
  "tika-vin09t0:882_7": "Devatā nāma mahāpaññā tihetukappaṭisandhikā atikhippaṃ jānanti, cittañca nāmetaṃ",
  "tika-vin09t0:882_8": "lahuparivattaṃ, tasmā “cittalahukassa puggalassa cittavaseneva mā atikhippaṃ vināso",
  "tika-vin09t0:882_9": "ahosī”ti devatāya santike sikkhāpaccakkhānaṃ paṭikkhipi. Tena vuttaṃ “na ca ummattakādīnaṃ",
  "tika-vin09t0:882_10": "aññataro”ti. Dūtena vāti “mama sikkhāpaccakkhānabhāvaṃ kathehī”ti mukhasāsanavasena",
  "tika-vin09t0:882_11": "dūtena vā. Paṇṇena vāti paṇṇe likhitvā pahiṇavasena paṇṇena vā.",
  "tika-vin09t0:883_0": "Sace te sikkhāpaccakkhānabhāvaṃ jānantīti sambandho. Āvajjanasamayeti atthābhogasamaye.",
  "tika-vin09t0:883_1": "Iminā taṃ khaṇaṃyeva pana apubbaṃ acarimaṃ dujjānanti dasseti. Vacanānantaramevāti",
  "tika-vin09t0:883_2": "vacanassa anantarameva, āvajjanasamayevāti attho. Eva-saddena pana cirena jānanaṃ",
  "tika-vin09t0:883_3": "paṭikkhipati. Ukkaṇṭhitoti anabhiratiyā imasmiṃ sāsane kicchajīvikaṃ patto. Atha",
  "tika-vin09t0:883_4": "vā “ajja yāmi, sve yāmi, ito yāmi, ettha yāmī”ti uddhaṃ kaṇṭhaṃ katvā viharamāno",
  "tika-vin09t0:883_5": "vikkhitto, anekaggoti vuttaṃ hoti. Idañca “anabhirato sāmaññā cavitukāmo”tiādīnaṃ",
  "tika-vin09t0:883_6": "upalakkhaṇaṃ. Yena kenaci…pe… jānantīti sace te“ukkaṇṭhito”ti vā “gihibhāvaṃ patthetī”ti",
  "tika-vin09t0:883_7": "vā “anabhirato”ti vā “sāmaññā cavitukāmo”ti vā yena kenaci ākārena sikkhāpaccakkhānabhāvaṃ",
  "tika-vin09t0:883_8": "jānanti. Idañhi sikkhāpaccakkhānañca upari abhūtārocanaduṭṭhullavācāattakāmaduṭṭhadosabhūtārocanasikkhāpadāni",
  "tika-vin09t0:883_9": "ca ekaparicchedāni, āvajjanasamaye ñāte eva sīsaṃ enti. “Kiṃ ayaṃ bhaṇatī”ti kaṅkhatā",
  "tika-vin09t0:883_10": "cirena ñāte sīsaṃ na enti. Tenāha “atha aparabhāge”tiādi. Atha dvinnaṃ ṭhitaṭṭhāne",
  "tika-vin09t0:883_11": "dvinnampi niyametvā “etesaṃ ārocemī”ti vadati, tesu ekasmiṃ jānantepi dvīsu jānantesupi",
  "tika-vin09t0:883_12": "paccakkhātāva hoti sikkhā. Evaṃ sambahulesupi veditabbaṃ. Vuttanayenāti “tassa vacanānantara”ntiādinā",
  "tika-vin09t0:883_13": "vuttena nayena. Yo koci manussajātikoti antamaso navakammikaṃ upādāya yo koci manusso.",
  "tika-vin09t0:883_14": "Vuttañhetaṃ samantapāsādikāyaṃ –",
  "tika-vin09t0:884_0": "“Sace pana anabhiratiyā pīḷito sabhāge bhikkhū parisaṅkamāno ‘yo koci jānātū’ti uccāsaddaṃ",
  "tika-vin09t0:884_1": "karonto ‘buddhaṃ paccakkhāmī’ti vadati, tañca avidūre ṭhito navakammiko vā añño vā",
  "tika-vin09t0:884_2": "samayaññū puriso sutvā ‘ukkaṇṭhito ayaṃ samaṇo gihibhāvaṃ pattheti, sāsanato cuto’ti",
  "tika-vin09t0:884_3": "jānāti, paccakkhātāva hoti sikkhā”ti.",
  "tika-vin09t0:885_0": "Sace vacanatthaṃ ñatvāpi “ayaṃ ukkaṇṭhito”ti vā “gihibhāvaṃ patthetī”ti vā na jānāti,",
  "tika-vin09t0:885_1": "apaccakkhātāva hoti sikkhā. Sace pana vacanatthaṃ ajānitvāpi “ukkaṇṭhito”ti vā “gihibhāvaṃ",
  "tika-vin09t0:885_2": "patthetī”ti vā jānāti, paccakkhātāva hoti sikkhā. Davāyapīti kīḷādhippāyenapi. Cittādīnaṃ",
  "tika-vin09t0:885_3": "vā vasenāti cittādīnaṃ vā chaḷaṅgānaṃ vasena. Hoti cettha –",
  "tika-vin09t0:886": "“Cittaṃ khettañca kālo ca, payogo puggalo tathā;",
  "tika-vin09t0:887": "Vijānananti sikkhāya, paccakkhānaṃ chaḷaṅgika”nti.",
  "tika-vin09t0:888_0": "Sabbaso vā pana apaccakkhānenāti “buddhaṃ paccakkhāmī”tiādīsu yena yena pariyāyena",
  "tika-vin09t0:888_1": "sikkhāpaccakkhānaṃ hoti, tato ekassapi paccakkhānassa abhāvena. Iminā pana “idaṃ",
  "tika-vin09t0:888_2": "padaṃ sāvessāmi, sikkhaṃ paccakkhāmī”ti evaṃ pavattacittuppādassa abhāvaṃ dasseti.",
  "tika-vin09t0:888_3": "Yassa hi evarūpo cittuppādo natthi, so sabbaso na paccakkhāti nāmāti. Sikkhāpaccakkhānassāti",
  "tika-vin09t0:888_4": "“buddhaṃ paccakkhāmī”tiādisikkhāpaccakkhānassa. Atthabhūtaṃ ekaccaṃ dubbalyanti “buddhaṃ",
  "tika-vin09t0:888_5": "paccakkhāmī”ti vadati viññāpeti, evampi, bhikkhave, dubbalyāvikammañceva hoti, sikkhā",
  "tika-vin09t0:888_6": "ca paccakkhātā”tiādinā vuttehi yehi vacanehi sikkhāpaccakkhānañceva hoti dubbalyāvikammañca,",
  "tika-vin09t0:888_7": "taṃ “buddhaṃ paccakkhāmī”tiādikaṃ atthabhūtaṃ dubbalyaṃ anāvikatvā. “Buddhaṃ paccakkhāmī”tiādimhi",
  "tika-vin09t0:888_8": "pana vutte sikkhāparipūraṇe dubbalabhāvassāpi gamyamānattā sikkhāpaccakkhānassa idaṃ",
  "tika-vin09t0:888_9": "dubbalyāvikammaṃ atthoti daṭṭhabbaṃ. Ettha ca “atthabhūta”nti iminā “yannūnāhaṃ buddhaṃ",
  "tika-vin09t0:888_10": "paccakkheyya”ntiādikaṃ dubbalyāvikammaṃ paṭikkhipati. Yena hi sikkhāpaccakkhānañceva",
  "tika-vin09t0:888_11": "hoti dubbalyāvikammañca, tadeva sikkhāpaccakkhānassa atthabhūtaṃ. Yena pana dubbalyāvikammameva",
  "tika-vin09t0:888_12": "hoti, na sikkhāpaccakkhānaṃ, na taṃ tassa atthabhūtanti.",
  "tika-vin09t0:889_0": "Rāgapariyuṭṭhānena sadisabhāvāpattiyā mithunānaṃ ayanti “methuno”ti dhammova vuccatīti",
  "tika-vin09t0:889_1": "āha “rāgapariyuṭṭhānenā”tiādi. Tattha rāgapariyuṭṭhānenāti rāgassa pariyuṭṭhānena,",
  "tika-vin09t0:889_2": "methunarāgassa pavattiyā pariyonaddhacittatāyāti attho. Dhammoti ajjhācāro. “Palambate",
  "tika-vin09t0:889_3": "vilambate”tiādīsu viya upasaggassa koci atthaviseso natthīti āha “seveyyā”ti. Ajjhāpajjeyyāti",
  "tika-vin09t0:889_4": "abhibhuyya pajjeyya. Sabbantimenāti paranimmitavasavatti…pe… cātumahārājikamanussitthināgagaruḷamāṇavikādīnaṃ",
  "tika-vin09t0:889_5": "sabbāsaṃ antimena. Tiracchānagatāyāti tiracchānesu uppannāya. Tenāha “paṭisandhivasenā”ti.",
  "tika-vin09t0:889_6": "Pārājikāya vatthubhūtā eva cettha tiracchānagatitthī “tiracchānagatā”ti gahetabbā,",
  "tika-vin09t0:889_7": "na sabbā. Tatrāyaṃ paricchedo –",
  "tika-vin09t0:890": "“Apadānaṃ ahimacchā, dvipadānañca kukkuṭī;",
  "tika-vin09t0:891": "Catuppadānaṃ majjārī, vatthu pārājikassimā”ti.",
  "tika-vin09t0:892_0": "Tattha ahiggahaṇena sabbāpi ajagaragonasādibhedā dīghajāti saṅgahitā. Tasmā dīghajātīsu",
  "tika-vin09t0:892_1": "yattha tiṇṇaṃ maggānaṃ aññatarasmiṃ sakkā tilaphalamattampi pavesetuṃ, sā pārājikavatthu,",
  "tika-vin09t0:892_2": "avasesā dukkaṭavatthūti veditabbā. Macchaggahaṇena sabbāpi macchakacchapamaṇḍūkādibhedā",
  "tika-vin09t0:892_3": "odakajāti saṅgahitā. Tatrāpi dīghajātiyaṃ vuttanayeneva pārājikavatthu ca dukkaṭavatthu",
  "tika-vin09t0:892_4": "ca veditabbaṃ. Ayaṃ pana viseso – pataṅgamukhamaṇḍūkā nāma honti, tesaṃ mukhasaṇṭhānaṃ",
  "tika-vin09t0:892_5": "mahantaṃ, chiddaṃ appakaṃ, tattha pavesanaṃ nappahoti, mukhasaṇṭhānaṃ pana vaṇasaṅkhepaṃ",
  "tika-vin09t0:892_6": "gacchati, tasmā taṃ thullaccayavatthūti veditabbaṃ. Kukkuṭiggahaṇena sabbāpi kākakapotādibhedā",
  "tika-vin09t0:892_7": "pakkhijāti saṅgahitā. Tatrāpi vuttanayeneva pārājikavatthu ca dukkaṭavatthu ca veditabbaṃ.",
  "tika-vin09t0:892_8": "Majjāriggahaṇena sabbāpi rukkhasunakhamaṅgusagodhādibhedā catuppadajāti saṅgahitā.",
  "tika-vin09t0:892_9": "Tatrāpi vuttanayeneva pārājikavatthu ca dukkaṭavatthu ca veditabbaṃ.",
  "tika-vin09t0:893_0": "Pārājiko hotīti parājito hoti parājayaṃ apanno. Ayañhi pārājikasaddo sikkhāpadāpattipuggalesu",
  "tika-vin09t0:893_1": "vattati. Tattha “aṭṭhānametaṃ, ānanda, anavakāso, yaṃ tathāgato vajjīnaṃ vā vajjiputtakānaṃ",
  "tika-vin09t0:893_2": "vā kāraṇā sāvakānaṃ pārājikaṃ sikkhāpadaṃ paññattaṃ samūhaneyyā”ti evaṃ sikkhāpade",
  "tika-vin09t0:893_3": "vattamāno veditabbo. “Āpattiṃ tvaṃ bhikkhu āpanno pārājika”nti evaṃ āpattiyaṃ. “Na",
  "tika-vin09t0:893_4": "mayaṃ pārājikā, yo avahaṭo, so pārājiko”ti evaṃ puggale vattamāno veditabbo. “Pārājikena",
  "tika-vin09t0:893_5": "dhammena anuddhaṃseyyā”tiādīsu pana dhamme vattatīti vadanti. Yasmā pana tattha “dhammo”ti",
  "tika-vin09t0:893_6": "katthaci āpatti, katthaci sikkhāpadameva adhippetaṃ, tasmā so visuṃ na vattabbo.",
  "tika-vin09t0:893_7": "Tattha sikkhāpadaṃ yo taṃ atikkamati, taṃ parājeti, tasmā “pārājika”nti vuccati.",
  "tika-vin09t0:893_8": "Āpatti pana yo naṃ ajjhāpajjati, taṃ parājeti, tasmā “pārājikā”ti vuccati. Puggalo",
  "tika-vin09t0:893_9": "yasmā parājito parājayamāpanno, tasmā “pārājiko”ti vuccati. Idha pana puggalo veditabboti",
  "tika-vin09t0:893_10": "āha “pārājiko hotī”tiādi. Imināpi idaṃ dasseti – “parājitasadde upasaggassa vuddhiṃ",
  "tika-vin09t0:893_11": "katvā, ta-kārassa ca ka-kāraṃ katvā pārājiko hotīti niddiṭṭho”ti.",
  "tika-vin09t0:894_0": "Apalokanādi catubbidhampi saṅghakammaṃ sīmāparicchinnehi pakatattehi bhikkhūhi ekato",
  "tika-vin09t0:894_1": "kattabbattā ekakammaṃ nāma. Ādisaddena ekuddesasamasikkhatānaṃ gahaṇaṃ. Tattha pañcavidhopi",
  "tika-vin09t0:894_2": "pātimokkhuddeso ekato uddisitabbattā ekuddeso nāma. Nahāpitapubbakādīnaṃ viya odissa",
  "tika-vin09t0:894_3": "anuññātaṃ ṭhapetvā avasesaṃ sabbampi sikkhāpadaṃ sabbehipi lajjipuggalehi samaṃ sikkhitabbabhāvato",
  "tika-vin09t0:894_4": "samasikkhatā nāma. Yasmā sabbepi lajjino etesu ekakammādīsu saha vasanti, na ekopi",
  "tika-vin09t0:894_5": "tato bahiddhā sandissati, tasmā tāni sabbānipi gahetvā ekakammādiko tividhopi saṃvāso",
  "tika-vin09t0:894_6": "nāmāti āha “so ca vuttappakāro saṃvāso tena puggalena saddhiṃ natthi, tena kāraṇena",
  "tika-vin09t0:894_7": "so pārājiko puggalo ‘asaṃvāso’ti vuccatī”ti.",
  "tika-vin09t0:895_0": "Idāni yasmā na kevalaṃ manussitthiyā eva nimittaṃ pārājikavatthu, atha kho amanussitthitiracchānagatitthīnampi.",
  "tika-vin09t0:895_1": "Na ca itthiyā eva. Atha kho ubhatobyañjanakapaṇḍakapurisānampi, tasmā te satte, tesañca",
  "tika-vin09t0:895_2": "yaṃ yaṃ nimittaṃ vatthu hoti, taṃ taṃ nimittaṃ, tattha ca yathā paṭisevanto pārājiko",
  "tika-vin09t0:895_3": "hoti, tañca sabbaṃ vitthāretvā dassetuṃ “ayaṃ panettha vinicchayo”tiādimāha. Etthāti",
  "tika-vin09t0:895_4": "imasmiṃ sikkhāpade. Tesūti ye tiṃsamaggā vuttā, tesu. Attano vāti lambimudupiṭṭhike",
  "tika-vin09t0:895_5": "sandhāya vuttaṃ. Santhatassa vāti yena kenaci vatthena vā paṇṇena vā vākapaṭṭena",
  "tika-vin09t0:895_6": "vā cammena vā tipusīsādīnaṃ paṭṭena vā paliveṭhetvā, anto vā pavesetvā paṭicchannassa.",
  "tika-vin09t0:895_7": "Akkhāyitassa vāti soṇasiṅgālādīhi akkhāditassa. Yebhuyyena akkhāyitassāti yāva upaḍḍhakkhāyito",
  "tika-vin09t0:895_8": "nāma na hoti, evaṃ akkhāyitassa. Allokāseti tintokāse. Santhatanti tesaṃyeva vatthādīnaṃ",
  "tika-vin09t0:895_9": "yena kenaci paṭicchannaṃ. Ayañhettha saṅkhepattho – na hettha anupādinnakaṃ anupādinnakena",
  "tika-vin09t0:895_10": "chupati, mutti atthi, atha kho upādinnakena vā anupādinnakaṃ ghaṭṭiyatu, anupādinnakena",
  "tika-vin09t0:895_11": "vā upādinnakaṃ, anupādinnakena vā anupādinnakaṃ, upādinnakena vā upādinnakaṃ. Sace",
  "tika-vin09t0:895_12": "yattake paviṭṭhe pārājikaṃ hotīti vuttaṃ, tattakaṃ sevanacittena paveseti, sabbatthāyaṃ",
  "tika-vin09t0:895_13": "pārājikāpattiṃ āpanno nāma hotīti.",
  "tika-vin09t0:896_0": "Evaṃ sevanacitteneva pavesentassa āpattiṃ dassetvā idāni yasmā taṃ pavesanaṃ nāma",
  "tika-vin09t0:896_1": "na kevalaṃ attūpakkameneva, parūpakkamenāpi hoti. Tatrāpi sādiyantasseva āpatti paṭisevanacittasamaṅgissa,",
  "tika-vin09t0:896_2": "na itarassāti dassetuṃ “parena vā”tiādimāha. Tattha parenāti bhikkhupaccatthikādinā",
  "tika-vin09t0:896_3": "yena kenaci aññena. Pavesanapaviṭṭhaṭṭhitauddharaṇesūti ettha aggato yāva mūlā pavesanaṃ",
  "tika-vin09t0:896_4": "pavesanaṃ nāma. Aṅgajātassa yattakaṃ ṭhānaṃ pavesanārahaṃ, tattakaṃ anavasesato paviṭṭhaṃ",
  "tika-vin09t0:896_5": "paviṭṭhaṃ nāma. Evaṃ paviṭṭhassa uddharaṇārambhato antarā ṭhitakālo ṭhitaṃ nāma.",
  "tika-vin09t0:896_6": "Samantapāsādikāyaṃ pana mātugāmassa sukkavisaṭṭhiṃ patvā sabbathā vāyāmato oramitvā",
  "tika-vin09t0:896_7": "ṭhitakālaṃ sandhāya “sukkavisaṭṭhisamaye”ti vuttaṃ. Uddharaṇaṃ nāma yāva aggā nīharaṇakālo.",
  "tika-vin09t0:896_8": "Sādiyatīti sevanacittaṃ upaṭṭhapeti. Asādhāraṇavinicchayoti adinnādānādīhi sabbehi",
  "tika-vin09t0:896_9": "sikkhāpadehi asādhāraṇo vinicchayo.",
  "tika-vin09t0:897_0": "Sādhāraṇavinicchayatthanti parivāravasena sādhāraṇavinicchayatthaṃ. Mātikāti mātā,",
  "tika-vin09t0:897_1": "janettīti attho. Nidadāti desanaṃ desavasena aviditaṃ viditaṃ katvā nidassetīti nidānaṃ.",
  "tika-vin09t0:897_2": "Paññāpīyatīti paññatti, tassā pakāro paññattividhi aṅgeti gameti ñāpetīti aṅgaṃ,",
  "tika-vin09t0:897_3": "kāraṇaṃ. Samuṭṭhahanti āpattiyo etenāti samuṭṭhānaṃ, uppattikāraṇaṃ, tassa vidhi",
  "tika-vin09t0:897_4": "samuṭṭhānavidhi. Vajjakammappabhedañcāti ettha pabhedasaddo paccekaṃ yojetabbo “vajjappabhedaṃ,",
  "tika-vin09t0:897_5": "kammappabhedañcā”ti. Tattha tatthāti tasmiṃ tasmiṃ sikkhāpade.",
  "tika-vin09t0:898_0": "Paññattiṭṭhānanti paññattiṭṭhapanassa ṭhānaṃ, sikkhāpadānaṃ paññattidesoti attho.",
  "tika-vin09t0:898_1": "Puggaloti ettha ādikammikoyeva adhippetoti āha “puggalo nāma yaṃ yaṃ ārabbha taṃ",
  "tika-vin09t0:898_2": "taṃ sikkhāpadaṃ paññatta”nti, so so puggaloti adhippāyo. Honti cettha –",
  "tika-vin09t0:899": "“Sudinno dhaniyo sambahulā vaggumudantikā;",
  "tika-vin09t0:900": "Seyyasako udāyi cā-ḷavakā channamettiyā.",
  "tika-vin09t0:901": "“Devadattassajipunabbasu-chabbaggiyopanandaññataropi ca;",
  "tika-vin09t0:902": "Hatthako cānuruddho ca, sattarasa cūḷapanthako.",
  "tika-vin09t0:903": "“Belaṭṭhasīso cānando, sāgatoriṭṭhanāmako;",
  "tika-vin09t0:904": "Nandattherena tevīsa, bhikkhūnaṃ ādikammikā.",
  "tika-vin09t0:905": "“Sundarīnandā thullanandā, chabbaggiyaññatarāpi ca;",
  "tika-vin09t0:906": "Caṇḍakāḷī sambahulā, dve ca bhikkhuniyo parā;",
  "tika-vin09t0:907": "Bhikkhunīnaṃ tu satteva, honti tā ādikammikā”ti.",
  "tika-vin09t0:908_0": "Tassa tassa puggalassāti yaṃ yaṃ sudinnādikaṃ puggalaṃ ārabbha sikkhāpadaṃ paññattaṃ,",
  "tika-vin09t0:908_1": "tassa tassa puggalassa. Paññattīti paṭhamapaññatti. Paṭhamapaññattiyā pacchā ṭhapitā",
  "tika-vin09t0:908_2": "paññatti anupaññatti. Anuppanne dose ṭhapitā paññatti anuppannapaññatti. Sabbattha",
  "tika-vin09t0:908_3": "majjhimadese ceva paccantimesu janapadesu cāti sabbesu padesesu ṭhapitā paññatti",
  "tika-vin09t0:908_4": "sabbatthapaññatti. Majjhimadeseyeva ṭhapitā paññatti padesapaññatti. Bhikkhūnañceva",
  "tika-vin09t0:908_5": "bhikkhunīnañca sādhāraṇabhūtā paññatti sādhāraṇapaññatti. Suddhabhikkhūnameva, suddhabhikkhunīnaṃ",
  "tika-vin09t0:908_6": "vā paññattaṃ sikkhāpadaṃ asādhāraṇapaññatti. Ubhinnampi paññatti ubhatopaññatti.",
  "tika-vin09t0:908_7": "Vinayadharapañcamenāti anussāvanakācariyapañcamena. Guṇaṅguṇūpāhanāti catuppaṭalato",
  "tika-vin09t0:908_8": "paṭṭhāya katā upāhanā, na ekadvitipaṭalā. Cammattharaṇanti attharitabbaṃ cammaṃ.",
  "tika-vin09t0:908_9": "Etesaṃ vasena catubbidhā padesapaññatti nāmāti etesaṃ vasena catubbidhā paññatti",
  "tika-vin09t0:908_10": "majjhimadeseyeva paññattāti padesapaññatti nāma. Tenevāha “majjhimadeseyeva hī”tiādi.",
  "tika-vin09t0:908_11": "Yasmā majjhimadeseyeva yathāvuttavatthuvītikkame āpatti hoti, na paccantimajanapade,",
  "tika-vin09t0:908_12": "tasmā padesapaññattīti attho. Dhuvanhānaṃ paṭikkhepamattanti niccanahānappaṭisedhanameva.",
  "tika-vin09t0:908_13": "Ettha ca mattasaddena aññāni tīṇi sikkhāpadāni paṭikkhipati. Tāni hi “anujānāmi,",
  "tika-vin09t0:908_14": "bhikkhave, sabbapaccantimesu janapadesu vinayadharapañcamena gaṇena upasampada”ntiādinā",
  "tika-vin09t0:908_15": "cammakkhandhake āgatāni. Tenevāha “tato aññā padesapaññatti nāma natthī”ti. Sabbānīti",
  "tika-vin09t0:908_16": "tato avasesāni sabbāni sikkhāpadāni. Tasmāti yasmā anuppannapaññatti aṭṭhagarudhammavasena",
  "tika-vin09t0:908_17": "bhikkhunīnaṃyeva āgatā, yasmā ca dhuvanhānaṃ paṭikkhepamattaṃ ṭhapetvā pātimokkhe",
  "tika-vin09t0:908_18": "sabbāni sikkhāpadāni sabbatthapaññattiyeva honti, yasmā ca sādhāraṇapaññattidukañca",
  "tika-vin09t0:908_19": "ekatopaññattidukañca byañjanamattaṃ nānaṃ, atthato ekaṃ, tasmā. Sabbatthāti sabbesu",
  "tika-vin09t0:908_20": "sikkhāpadesu. Āpattibhedo hettha uttarapadalopena “āpattī”ti vuttoti āha “āpattīti",
  "tika-vin09t0:908_21": "pubbappayogādivasena āpattibhedo”ti. Sīlaācāradiṭṭhiājīvavipattīnanti ettha paṭhamā",
  "tika-vin09t0:908_22": "dve āpattikkhandhā sīlavipatti nāma, avasesā pañca ācāravipatti nāma, micchādiṭṭhi",
  "tika-vin09t0:908_23": "ca antaggāhikādiṭṭhi ca diṭṭhivipatti nāma, ājīvahetu paññattāni cha sikkhāpadāni",
  "tika-vin09t0:908_24": "ājīvavipatti nāma, iti imāsaṃ sīlaācāradiṭṭhiājīvavipattīnaṃ aññatarāti attho.",
  "tika-vin09t0:909_0": "Na kevalaṃ yathāvuttanayeneva vuccantīti āha “yāni sikkhāpadasamuṭṭhānānītipi vuccantī”ti.",
  "tika-vin09t0:909_1": "Etāni hi kiñcāpi āpattiyā samuṭṭhānāni, na sikkhāpadassa, vohārasukhatthaṃ panevaṃ",
  "tika-vin09t0:909_2": "vuccantīti. Tatthāti tesu chasu samuṭṭhānesu. Tesūti sacittakācittakesu. Ekaṃ samuṭṭhānaṃ",
  "tika-vin09t0:909_3": "uppattikāraṇaṃ etissāti ekasamuṭṭhānā, ekena vā samuṭṭhānaṃ etissāti ekasamuṭṭhānā.",
  "tika-vin09t0:909_4": "“Dvisamuṭṭhānā”tiādīsupi eseva nayo.",
  "tika-vin09t0:910": "Samuṭṭhānavasenāti samuṭṭhānasīsavasena. Paṭhamapārājikaṃ samuṭṭhānaṃ etissāti paṭhamapārājikasamuṭṭhānā. Tathā adinnādānasamuṭṭhānā”tiādīsupi.",
  "tika-vin09t0:911_0": "Sayaṃ pathavikhaṇane kāyena, pare āṇāpetvā khaṇāpane vācāya ca āpattisambhavato “pathavikhaṇanādīsu",
  "tika-vin09t0:911_1": "viyā”ti vuttaṃ. Ādisaddena adinnādānādīnaṃ pariggaho. Paṭhamakathināpatti kāyavācato",
  "tika-vin09t0:911_2": "kattabbaṃ adhiṭṭhānaṃ vā vikappanaṃ vā akarontassa hoti, no karontassāti āha “paṭhamakathināpatti",
  "tika-vin09t0:911_3": "viyā”ti. Aññātikāya bhikkhuniyā hatthato cīvarappaṭiggahaṇāpatti tassā hatthato cīvaraṃ",
  "tika-vin09t0:911_4": "paṭiggaṇhantassa, parivattakaṃ adentassa ca hotīti kiriyākiriyato samuṭṭhāti. “Siyā",
  "tika-vin09t0:911_5": "karontassā”tiādīsu siyāti “siyā kho pana te brāhmaṇa evamassā”tiādīsu viya “kadācī”ti",
  "tika-vin09t0:911_6": "iminā samānattho nipāto. Rūpiyappaṭiggahaṇāpatti siyā kiriyā gahaṇena āpajjanato,",
  "tika-vin09t0:911_7": "siyā akiriyā paṭikkhepassa akaraṇatoti āha “rūpiyappaṭiggahaṇāpatti viyā”ti. Kuṭikārāpatti",
  "tika-vin09t0:911_8": "vatthuṃ desāpetvā pamāṇātikkantakaraṇe karontassa siyā, adesāpetvā pana pamāṇātikkantakaraṇe",
  "tika-vin09t0:911_9": "pamāṇayuttaṃ vā karontassa ca akarontassa ca siyāti āha “kuṭikārāpatti viyā”ti.",
  "tika-vin09t0:912_0": "Saññāya abhāvena vimokkho assāti saññāvimokkhoti majjhepadalopasamāso daṭṭhabboti",
  "tika-vin09t0:912_1": "āha “yato vītikkamasaññāyā”tiādi. Itarā nāma yato vītikkamasaññāya abhāvena na muccati,",
  "tika-vin09t0:912_2": "sā itarasaddassa vuttappaṭiyogivisayattā. Yā acittakena vā sacittakamissakena vā",
  "tika-vin09t0:912_3": "samuṭṭhātīti yā āpatti kadāci acittakena vā kadāci sacittakamissakena vā samuṭṭhānena",
  "tika-vin09t0:912_4": "samuṭṭhāti. Ettha ca saññādukaṃ anāpattimukhena vuttaṃ, sacittakadukaṃ āpattimukhenāti daṭṭhabbaṃ.",
  "tika-vin09t0:913_0": "Yassā sacittakapakkhe cittaṃ akusalameva hotīti yassā sacittakāya āpattiyā cittaṃ",
  "tika-vin09t0:913_1": "akusalameva hoti, yassā ca sacittakācittakasaṅkhātāya surāpānādiacittakāya āpattiyā",
  "tika-vin09t0:913_2": "vatthuvijānanacittena sacittakapakkhe cittaṃ akusalameva hoti, ayaṃ lokavajjā. “Sacittakapakkhe”ti",
  "tika-vin09t0:913_3": "hi idaṃ vacanaṃ sacittakācittakaṃ sandhāya vuttaṃ. Na hi ekaṃsato sacittakassa “sacittakapakkhe”ti",
  "tika-vin09t0:913_4": "visesane payojanaṃ atthīti. Yaṃ panettha gaṇṭhipade “surāpānasmiñhi ‘surā’ti vā ‘na",
  "tika-vin09t0:913_5": "vaṭṭatī’ti vā jānitvā pivane akusalamevā”ti vuttaṃ. Tattha “na vaṭṭatīti vā jānitvā”ti",
  "tika-vin09t0:913_6": "vuttavacanaṃ na yujjati paṇṇattivajjassāpi lokavajjabhāvappasaṅgato. Yassā pana “sacittakapakkhe",
  "tika-vin09t0:913_7": "cittaṃ akusalamevā”ti niyamo natthi, sā paṇṇattivajjāti imamatthaṃ dassento āha “sesā",
  "tika-vin09t0:913_8": "paṇṇattivajjā”ti. Tathā hi tassā vatthuvijānanacittena sacittakapakkhe cittaṃ siyā",
  "tika-vin09t0:913_9": "kusalaṃ, siyā akusalaṃ, siyā abyākatanti “akusalamevā”ti niyamo natthi. Ubhayattha",
  "tika-vin09t0:913_10": "āpajjitabbāti kāyadvāre, vacīdvāre cāti ubhayattha āpajjitabbā āpatti, tā pana adinnādānādayo.",
  "tika-vin09t0:913_11": "“Manodvāre āpatti nāma natthī”ti idaṃ yebhuyyavasena vuttaṃ upanikkhittasādiyanādīsu",
  "tika-vin09t0:913_12": "āpattisambhavatoti daṭṭhabbaṃ.",
  "tika-vin09t0:914_0": "Akusalacitto vā āpajjatīti pārājikasukkavisaṭṭhikāyasaṃsaggaduṭṭhullaattakāmapāricariyaduṭṭhadosasaṅghabhedappahāradānatalasattikādibhedaṃ",
  "tika-vin09t0:914_1": "āpattiṃ akusalacitto āpajjati. Anupasampannaṃ padasodhammaṃ vācento, mātugāmassa",
  "tika-vin09t0:914_2": "dhammaṃ desentoti evarūpaṃ āpattiṃ kusalacitto āpajjati. Asañciccasahaseyyādiṃ abyākatacitto",
  "tika-vin09t0:914_3": "āpajjati. Yaṃ arahā āpajjati, sabbaṃ abyākatacittova āpajjati. Tenāha “kusalābyākatacitto vā”ti.",
  "tika-vin09t0:915_0": "Dukkhavedanāsamaṅgī vāti duṭṭhadosādibhedaṃ āpattiṃ āpajjanto dukkhavedanāsamaṅgī",
  "tika-vin09t0:915_1": "āpajjati. Methunadhammādibhedaṃ pana sukhavedanāsamaṅgī āpajjati. Yaṃ sukhavedanāsamaṅgī",
  "tika-vin09t0:915_2": "āpajjati, taṃyeva majjhatto hutvā āpajjanto adukkhamasukhavedanāsamaṅgī āpajjati.",
  "tika-vin09t0:915_3": "Tenāha “itaravedanādvayasamaṅgī vā”ti. Idampi ca tikadvayaṃ yebhuyyavaseneva vuttaṃ.",
  "tika-vin09t0:915_4": "Nipajjitvā nirodhasamāpanno hi acittako avedano sahaseyyāpattiṃ āpajjatīti. Kiñcāpi",
  "tika-vin09t0:915_5": "evaṃ aniyamena vuttaṃ, viseso panettha atthīti dassetuṃ “evaṃ santepī”tiādi vuttaṃ.",
  "tika-vin09t0:915_6": "Evaṃ santepīti hi visesābhidhānanimittābhyūpagameva yujjati. Sabbesaṃ vasena tīṇi",
  "tika-vin09t0:915_7": "cittānīti kusalākusalābyākatānaṃ vasena padasodhammādīsu tīṇi cittāni.",
  "tika-vin09t0:916_0": "Idāni taṃ yathāvuttanidānādivedanāttikapariyosānaṃ sattarasappakāraṃ imasmiṃ sikkhāpade",
  "tika-vin09t0:916_1": "yojetuṃ “idha panā”tiādimāha. Idhāti imasmiṃ paṭhamapārājikasikkhāpade. Vesāliyanti",
  "tika-vin09t0:916_2": "evaṃnāmake itthiliṅgavasena pavattavohāre nagare. Tañhi nagaraṃ tikkhattuṃ pākāraparikkhepavaḍḍhanena",
  "tika-vin09t0:916_3": "visālībhūtattā “vesālī”ti vuccati. Idampi ca nagaraṃ sabbaññutaṃ sampatteyeva sammāsambuddhe",
  "tika-vin09t0:916_4": "sabbākāravepullattaṃ pattanti veditabbaṃ. “Sikkhaṃ apaccakkhāyā”ti ca “antamaso tiracchānagatāyapī”ti",
  "tika-vin09t0:916_5": "ca dve anupaññattiyoti makkaṭivajjiputtakavatthūnaṃ vasena vuttā. “Antamaso tiracchānagatāyā”ti",
  "tika-vin09t0:916_6": "ca “sikkhaṃ apaccakkhāyā”ti ca imā dve anupaññattiyo. Āpattikarā ca hotīti paṭhamapaññattito",
  "tika-vin09t0:916_7": "visuṃyevāpattikarā ca hoti. Aññavādakasikkhāpadādīsu viyāti aññavādakasikkhāpadādīsu",
  "tika-vin09t0:916_8": "“vihesake”tiādikā viyāti attho. Ādisaddena ujjhāpanakassa pariggaho. Ettha hi aññavādakādito",
  "tika-vin09t0:916_9": "visuṃyeva vihesakādīsupi pācittiyaṃ hoti. Yathāha “ropite vihesake saṅghamajjhe vatthusmiṃ",
  "tika-vin09t0:916_10": "vā āpattiyā vā anayuñjiyamāno taṃ nakathetukāmo taṃ naugghāṭetukāmo tuṇhībhūto saṅghaṃ",
  "tika-vin09t0:916_11": "viheseti, āpatti pācittiyassā”tiādi. Supinante vijjamānāpi mocanassādacetanā abbohārikattā",
  "tika-vin09t0:916_12": "anāpattikarāti āha “aññatra supinantātiādikā viyā”ti. Tathā hi thinamiddhena abhibhūtattā",
  "tika-vin09t0:916_13": "supine cittaṃ abbohārikaṃ, cittassa abbohārikattā opakkamanakiriyāpavattanikāpi cetanā",
  "tika-vin09t0:916_14": "abbohārikā. Vuttañhetaṃ “atthesā, bhikkhave, cetanā, sā ca kho abbohārikā”ti, tasmā",
  "tika-vin09t0:916_15": "“aññatra supinantā”ti ayaṃ anupaññatti anāpattikarā jātā. Ādisaddena “aññatra adhimānā”tiādikaṃ",
  "tika-vin09t0:916_16": "saṅgaṇhāti. Adinnādānādīsu viyāti adinnādānādīsu “araññā vā”tiādikā viyāti attho.",
  "tika-vin09t0:916_17": "Ettha pana ādisaddena paṭhamapārājikādīnaṃ saṅgaho. Ettha hi “tañca kho gāme, no",
  "tika-vin09t0:916_18": "araññe”tiādinā nayena lesaṃ oḍḍentānaṃ lesapidahanatthaṃ “araññā vā”tiādikā anupaññatti",
  "tika-vin09t0:916_19": "vuttāti upatthambhakarāva hoti. Teneva hi “nanu, āvuso, tathevetaṃ hotī”ti bhikkhūhi vuttaṃ.",
  "tika-vin09t0:917_0": "Vuttappakāre maggeti “manussāmanussatiracchānagatavasenā”tiādinā vuttappakāre tiṃsamagge.",
  "tika-vin09t0:917_1": "Imassa pana “chinne”ti iminā sambandho. Tacādīni anavasesetvāti nimittappadese bahi",
  "tika-vin09t0:917_2": "ṭhitāni chavicammāni anavasesetvā. Nimittasaṇṭhānamattaṃ paññāyatīti nimittamaṃsassa",
  "tika-vin09t0:917_3": "pana abbhantare chavicammassa ca vijjamānattā vuttaṃ. Cammakhilanti cammakkhaṇḍaṃ.",
  "tika-vin09t0:917_4": "“Uṇṇigaṇḍo”tipi vadanti. Tañhi nimitte jātattā nimittameva. Tenāha “sevanacitte sati",
  "tika-vin09t0:917_5": "pārājika”nti. Sevanacitteti methunasevanacitte. Kāyasaṃsaggasevanacitte pana sati",
  "tika-vin09t0:917_6": "saṅghādisesova. Naṭṭho kāyappasādo etthāti naṭṭhakāyappasādaṃ, sukkhapīḷakaṃ vā matacammaṃ",
  "tika-vin09t0:917_7": "vāti attho. Mate akkhāyite, yebhuyyena akkhāyite ca pārājikāpattivacanato pana naṭṭhakāyappasādepi",
  "tika-vin09t0:917_8": "itthinimitte pavesentassa pārājikāpattiyeva. Nimittasaṇṭhānamattampi anavasesetvāti",
  "tika-vin09t0:917_9": "nimittākārena ṭhitaṃ yathāvuttanimittamaṃsādimpi anavasesetvā. Vaṇasaṅkhepavasenāti",
  "tika-vin09t0:917_10": "vaṇasaṅgahavasena. Vaṇe thullaccayañca “amaggena amaggaṃ paveseti, āpatti thullaccayassā”ti",
  "tika-vin09t0:917_11": "imassa suttassa vasena veditabbaṃ. Tasmiñhi sutte dvīsu sambhinnavaṇesu ekena vaṇena",
  "tika-vin09t0:917_12": "pavesetvā dutiyena nīharantassa thullaccayaṃ vuttaṃ. Vuttañhi samantapāsādikāyaṃ",
  "tika-vin09t0:917_13": "“imassa sattassa anulomavasena sabbattha vaṇasaṅkhepe thullaccayaṃ veditabba”nti.",
  "tika-vin09t0:917_14": "Manussānaṃ pana akkhiādayopi vaṇasaṅgahaṃ gacchantīti vaṇena ekaparicchedaṃ katvā",
  "tika-vin09t0:917_15": "dassento “tathā”tiādimāha. Tesaṃ vaṇasaṅgaho “navadvāro mahāvaṇo”ti evamādisuttānusārena",
  "tika-vin09t0:917_16": "veditabbo. Tattha manussānanti itthipurisapaṇḍakaubhatobyañjanakavasena catubbidhānaṃ",
  "tika-vin09t0:917_17": "manussānaṃ. Vatthikosesūti vatthipuṭesu purisānaṃ aṅgajātakosesu. Hatthiassādīnañca",
  "tika-vin09t0:917_18": "tiracchānānanti hatthiassagoṇagadrabhaoṭṭhamahiṃsādīnaṃ tiracchānagatānaṃ. Tiracchānānaṃ",
  "tika-vin09t0:917_19": "panāti sabbesampi tiracchānagatānaṃ. Sabbesanti yathāvuttamanussādīnaṃ sabbesaṃ.",
  "tika-vin09t0:918_0": "Evaṃ jīvamānakasarīre labbhamānaṃ āpattivisesaṃ dassetvā idāni matasarīre labbhamānaṃ",
  "tika-vin09t0:918_1": "āpattivisesaṃ dassetuṃ “matasarīre”tiādimāha. Vaccamaggapassāvamaggamukhamaggānaṃ",
  "tika-vin09t0:918_2": "catūsu koṭṭhāsesu dve koṭṭhāse ṭhapetvā yadā apare dve koṭṭhāsā khāditā, tadā upaḍḍhakkhāyitaṃ",
  "tika-vin09t0:918_3": "nāma hoti. Na kuthitaṃ hotīti uddhumātakādibhāvena kuthitaṃ na hoti, allanti attho.",
  "tika-vin09t0:918_4": "Yadā pana sarīraṃ uddhumātakaṃ hoti kuthitaṃ nīlamakkhikasamākiṇṇaṃ kimikulasamākulaṃ",
  "tika-vin09t0:918_5": "navahi vaṇamukhehi paggaḷitapubbakuṇapabhāvena upagantumpi asakkuṇeyyaṃ, tadā pārājikavatthuñca",
  "tika-vin09t0:918_6": "thullaccayavatthuñca vijahati, dukkaṭavatthumeva hotīti āha “kuthite dukkaṭa”nti.",
  "tika-vin09t0:918_7": "Kuthiteti uddhumātakabhāvappatte. Īdise hi sarīre yattha katthaci upakkamato dukkaṭaṃ.",
  "tika-vin09t0:918_8": "Tathā vaṭṭakate mukhe acchupantaṃ aṅgajātaṃ pavesentassāti vivaṭṭe mukhe cattāri",
  "tika-vin09t0:918_9": "passāni, tālukañca apphusantaṃ aṅgajātaṃ pavesentassa dukkaṭanti attho. Sace pana",
  "tika-vin09t0:918_10": "heṭṭhā vā upari vā ubhayapassehi vā chupantaṃ paveseti, pārājikaṃ. Catūhi passehi",
  "tika-vin09t0:918_11": "acchupantaṃ pavesetvā abbhantare tālukaṃ chupati, pārājikameva. Bahi nikkhantajivhāya",
  "tika-vin09t0:918_12": "vā dantesu vā aṅgajātaṃ pavesentassa thullaccayanti sambandho. Jīvamānakasarīrepi",
  "tika-vin09t0:918_13": "bahi nikkhantajivhāya thullaccayameva. Yadi pana bahi jivhāya paliveṭhetvā antomukhaṃ",
  "tika-vin09t0:918_14": "paveseti, pārājikameva. Yadi pana dantā suphusitā, antomukhe okāso natthi, dantā",
  "tika-vin09t0:918_15": "ca bahi oṭṭhamaṃsena paṭicchannā, tattha vātena asamphuṭṭhaṃ allokāsaṃ tilaphalamattampi",
  "tika-vin09t0:918_16": "pavesentassa pārājikameva. Uppāṭite pana oṭṭhamaṃse dantesuyeva upakkamantassa thullaccayaṃ.",
  "tika-vin09t0:918_17": "Yopi danto bahi nikkhamanto tiṭṭhati, na sakkā oṭṭhehi pidahituṃ, tatthāpi eseva nayo.",
  "tika-vin09t0:919_0": "Vedanāya aṭṭo pīḷito vedanāṭṭo. Ummattakoti cettha pittummattako adhippetoti āha",
  "tika-vin09t0:919_1": "“yo pittavasenā”tiādi. Pittavasenāti baddhapittavasena. Tasmiñhi baddhapitte pittakosato",
  "tika-vin09t0:919_2": "calitvā bahi nikkhamante sattā ummattakā honti, vipallatthasaññā hirottappaṃ chaḍḍetvā",
  "tika-vin09t0:919_3": "asāruppacariyaṃ caranti, lahukagarukāni sikkhāpadāni maddantāpi na jānanti, bhesajjakiriyāyapi",
  "tika-vin09t0:919_4": "atekicchā honti, evarūpassa ummattakassa anāpatti. Abaddhapittaṃ pana lohitaṃ viya",
  "tika-vin09t0:919_5": "sabbaṅgagataṃ, tamhi kupite sattānaṃ kaṇḍukacchusarīrakampādīni honti, tāni bhesajjakiriyāya",
  "tika-vin09t0:919_6": "vūpasamanti. Tena vuttaṃ “baddhapittavasenā”ti. Khittacitto nāma vissaṭṭhacitto yakkhummattako",
  "tika-vin09t0:919_7": "vuccatīti āha “yakkhehi katacittavikkhepo khittacitto”ti. Yakkhā kira bheravāni ārammaṇāni",
  "tika-vin09t0:919_8": "dassetvā mukhena hatthaṃ pavesetvā, hadayarūpaṃ vā maddantā satte vikkhittacitte",
  "tika-vin09t0:919_9": "vipallatthasaññe karonti, evarūpassa khittacittassa anāpatti. Tesaṃ pana ubhinnaṃ",
  "tika-vin09t0:919_10": "ayaṃ viseso – pittummattako niccameva ummattako hoti, pakatisaññaṃ na labhati. Yakkhummattako",
  "tika-vin09t0:919_11": "antarantarā pakatisaññaṃ paṭilabhati. Idha pana pittummattako vā hotu, yakkhummattako",
  "tika-vin09t0:919_12": "vā, yo sabbaso muṭṭhassati kiñci na jānāti, aggimpi suvaṇṇampi gūthampi candanampi",
  "tika-vin09t0:919_13": "ekasadisaṃ maddantova vicarati, evarūpassa anāpatti. Antarantarā pakatisaññaṃ paṭilabhitvā",
  "tika-vin09t0:919_14": "ñatvā karontassa pana āpattiyeva. Tenāha “dvinnampi ca etesa”ntiādi.",
  "tika-vin09t0:920_0": "Adhimattavedanāyāti adhikappamāṇāya dukkhavedanāya. Ādikamme niyutto ādikammiko,",
  "tika-vin09t0:920_1": "yo ca ādikamme niyutto, so tasmiṃ kamme ādibhūto hotīti āha “yo”tiādi. Idha pana",
  "tika-vin09t0:920_2": "sudinnatthero ādikammiko, tassa anāpatti. Avasesānaṃ makkaṭisamaṇavajjiputtakādīnaṃ",
  "tika-vin09t0:920_3": "āpattiyeva. Paṭipādanaṃ sampādanaṃ. Karontoyeva hi taṃ āpajjatīti kiriyaṃ. Idaṃ pana",
  "tika-vin09t0:920_4": "yebhuyyavasena vuttaṃ methunadhamme parūpakkame sati sādiyantassa akiriyasamuṭṭhānabhāvato.",
  "tika-vin09t0:920_5": "Methunappaṭisaṃyuttāya hi kāmasaññāya abhāvena muccanato saññāvimokkhaṃ. “Anāpatti",
  "tika-vin09t0:920_6": "ajānantassa, asādiyantassā”ti hi vuttaṃ. Methunacitteneva naṃ āpajjati, na vinā cittenāti",
  "tika-vin09t0:920_7": "sacittakaṃ. Rāgavaseneva āpajjitabbato lokavajjaṃ. Kāyadvāreneva samuṭṭhānato kāyakammaṃ.",
  "tika-vin09t0:920_8": "Cittaṃ panettha aṅgamattaṃ hoti, na tassa vasena kammabhāvo labbhati. Lobhacitteneva",
  "tika-vin09t0:920_9": "āpajjitabbato akusalacittaṃ. Sukhasamaṅgī vā upekkhāsamaṅgī vā āpajjatīti dvivedanaṃ.",
  "tika-vin09t0:920_10": "Nanu samuṭṭhānādīni āpattiyā honti, na sikkhāpadassa, atha kasmā sikkhāpadassa samuṭṭhānādīni",
  "tika-vin09t0:920_11": "vuttānīti āha “imāni ca samuṭṭhānādīni nāmā”tiādi. Āpattiyā hontīti ajjhācārassa honti.",
  "tika-vin09t0:921": "Munanato anumunanato muti, ñāṇaṃ, taṃ etassa atthīti mutimā, ñāṇavāti attho.",
  "tika-vin09t0:922": "Paṭhamapārājikavaṇṇanā niṭṭhitā.",
  "tika-vin09t0:923": "2. Dutiyapārājikavaṇṇanā",
  "tika-vin09t0:924_0": "Etthāti etesu dvīsu. Ekakuṭikādibhedo sabbopi gāmoti veditabboti sambandho. Tattha",
  "tika-vin09t0:924_1": "ekakuṭikādibhedoti yasmiṃ gāme ekā eva kuṭi ekaṃ gehaṃ seyyathāpi malayajanapade,",
  "tika-vin09t0:924_2": "ayaṃ ekakuṭiko gāmo nāma. Ādisaddena “dvikuṭikopi gāmo, tikuṭikopi gāmo, catukkuṭikopi",
  "tika-vin09t0:924_3": "gāmo”ti vuttappabhedaṃ saṅgaṇhāti. Abhinavaniviṭṭho ekakuṭikādigāmo pana yāva manussā",
  "tika-vin09t0:924_4": "pavisitvā vāsaṃ na kappenti, tāva gāmasaṅkhaṃ na gacchati. Kiṃbhūtoti āha “parikkhitto",
  "tika-vin09t0:924_5": "vā”tiādi. Tattha parikkhitto nāma iṭṭhakapākāraṃ ādiṃ katvā antamaso kaṇṭakasākhāhipi",
  "tika-vin09t0:924_6": "parikkhitto. Tabbiparīto aparikkhitto. Amanusso nāma yo sabbaso vā manussānaṃ abhāvena",
  "tika-vin09t0:924_7": "yakkhapariggahabhūto, yato vā manussā kenaci karaṇīyena punapi āgantukāmā eva apakkantā,",
  "tika-vin09t0:924_8": "yato pana nirapekkhā hutvā pakkamanti, so gāmasaṅkhaṃ na gacchati. Na kevalaṃ ekakuṭikādibhedovāti",
  "tika-vin09t0:924_9": "āha “antamaso”tiādi. Yo koci satthopīti jaṅghasatthasakaṭasatthādīsu yo koci satthopi.",
  "tika-vin09t0:924_10": "Imasmiṃ sikkhāpade nigamanagarāni viya gāmaggahaṇeneva gāmūpacāropi saṅgahitoti āha",
  "tika-vin09t0:924_11": "“ṭhapetvā gāmañca gāmūpacārañcā”ti. Aññathā pana mātikāya anavasesato avahāraṭṭhānapariggaho",
  "tika-vin09t0:924_12": "kato nāma na hoti, na ca buddhā sāvasesaṃ pārājikaṃ paññāpenti.",
  "tika-vin09t0:925_0": "Tatthāti tesu gāmagāmūpacāresu. Dvāreti nibbakosassa udakapatanaṭṭhānato abbhantare.",
  "tika-vin09t0:925_1": "Antogeheti pamukhassa abbhantare. Kataparikkhepoti pākāravatiādīhi kataparikkhepo.",
  "tika-vin09t0:925_2": "Suppapatanādiparicchedo panettha aparikkhittagharaṃ sandhāya vutto. Na kevalaṃ gharassa",
  "tika-vin09t0:925_3": "purato, atha kho samantato tattakova paricchedo gharūpacāro nāmāti gahetabbaṃ. “Purato”tiādikaṃ",
  "tika-vin09t0:925_4": "pana lokiyehi tathākaraṇato vuttaṃ. Thāmamajjhimassāti majjhimathāmassa, neva appathāmassa,",
  "tika-vin09t0:925_5": "na mahāthāmassāti vuttaṃ hoti. “Yathā taruṇamanussā”tiādinā yathā mātugāmo kāke uḍḍāpento",
  "tika-vin09t0:925_6": "ujukameva hatthaṃ ukkhipitvā leḍḍuṃ khipati, yathā ca udakukkhepe udakaṃ khipanti,",
  "tika-vin09t0:925_7": "evaṃ khittassa leḍḍussa patitaṭṭhānaṃ paṭikkhipati. Pavattitvāti luṭhitvā, parivattitvāti",
  "tika-vin09t0:925_8": "vuttaṃ hoti. Tassa sace dve indakhīlā hontīti tassa parikkhittassa gāmassa sace anurādhapurasseva",
  "tika-vin09t0:925_9": "dve ummārā honti. Yassa pana eko, tassa gāmadvārabāhānaṃ vemajjhe ṭhitassa leḍḍupātabbhantaraṃ",
  "tika-vin09t0:925_10": "gāmūpacāro nāma. Yatra pana indakhīlo natthi, tatra gāmadvārabāhānaṃ vemajjhaṃ. Yatra",
  "tika-vin09t0:925_11": "dvārabāhāpi natthi, tattha ubhosu passesu vatiyā vā pākārassa vā koṭivemajjhaṃva",
  "tika-vin09t0:925_12": "indakhīlaṭṭhāniyattā indakhīloti gahetabbaṃ. Yo pana gāmo pubbe mahā hutvā pacchā",
  "tika-vin09t0:925_13": "kulesu naṭṭhesu appako hoti, so gharūpacārato leḍḍupāteneva paricchinditabbo. Purimaparicchedo",
  "tika-vin09t0:925_14": "panassa parikkhittassāpi aparikkhittassāpi appamāṇamevāti. Nanu cetaṃ aparikkhittassa",
  "tika-vin09t0:925_15": "upacāradassanaṃ padabhājanena viruddhamiva dissati. Tattha hi “gāmūpacāro nāma parikkhittassa",
  "tika-vin09t0:925_16": "gāmassa indakhīle ṭhitassa majjhimassa purisassa leḍḍupāto”ti vatvā “aparikkhittassa",
  "tika-vin09t0:925_17": "gāmassa gharūpacāre ṭhitassa majjhimassa purisassa leḍḍupāto”ti ettakameva vuttaṃ,",
  "tika-vin09t0:925_18": "na pana taṃ leḍḍupātaṃ gāmasaṅkhepaṃ katvā tato paraṃ gāmūpacāroti vuttoti āha “padabhājanepi",
  "tika-vin09t0:925_19": "hi imināva nayena attho veditabbo”ti.",
  "tika-vin09t0:926_0": "Ayamettha adhippāyo – idha gāmo nāma duvidho hoti parikkhitto ca aparikkhitto ca.",
  "tika-vin09t0:926_1": "Tatra parikkhittassa parikkhepoyeva paricchedo. Tasmā tassa visuṃ paricchedaṃ avatvā",
  "tika-vin09t0:926_2": "“gāmūpacāro nāma parikkhittassa gāmassa indakhīle ṭhitassa majjhimassa purisassa",
  "tika-vin09t0:926_3": "leḍḍupāto”ti pāḷiyaṃ vuttaṃ. Aparikkhittassa pana gāmassa gāmaparicchedo vattabbo.",
  "tika-vin09t0:926_4": "Tasmā tassa gāmassa gāmaparicchedadassanatthaṃ “aparikkhittassa gāmassa gharūpacāre",
  "tika-vin09t0:926_5": "ṭhitassa majjhimassa purisassa leḍḍupāto”ti vuttaṃ. Gāmaparicchede ca dassite gāmūpacāralakkhaṇaṃ",
  "tika-vin09t0:926_6": "pubbe vuttanayeneva sakkā ñātunti puna “tattha ṭhitassa majjhimassa purisassa leḍḍupāto”ti",
  "tika-vin09t0:926_7": "na vuttaṃ, attho pana tatthāpi ayameva yathāvuttoti. Yo pana gharūpacāre ṭhitassa",
  "tika-vin09t0:926_8": "leḍḍupātaṃyeva “gāmūpacāro”ti vadati, tassa gharūpacāro “gāmo”ti āpajjati. Tato gharaṃ",
  "tika-vin09t0:926_9": "gharūpacāro, gāmo gāmūpacāroti esa vibhāgo saṅkarīyati. Asaṃkarato cettha vinicchayo",
  "tika-vin09t0:926_10": "veditabbo. Tasmā pāḷiñca aṭṭhakathañca saṃsanditvā vuttanayenevettha gāmo, gāmūpacāro ca veditabboti.",
  "tika-vin09t0:927_0": "Tatthāti tesu dvīsu upacāresu. Yvāyaṃ upacāro dassitoti sambandho. Vikāle gāmappavesanādīsūti",
  "tika-vin09t0:927_1": "ettha ādisaddena asaṃkaccikāgāmappavesanaṃ saṅgaṇhāti. Yo pana parikkhittassa gāmassa",
  "tika-vin09t0:927_2": "upacāro vutto, so na katthaci vinayapiṭake upayogaṃ gato. Kevalaṃ aparikkhittassa",
  "tika-vin09t0:927_3": "parikkhepokāsato aparo eko leḍḍupāto gāmūpacāro nāmāti ñāpanatthaṃ vutto. Evaṃ vutte",
  "tika-vin09t0:927_4": "hi ñāyati “parikkhittassāpi ce gāmassa eko leḍḍupāto kappiyabhūmi samāno upacāroti",
  "tika-vin09t0:927_5": "vutto, pageva aparikkhittassa parikkhepokāsato eko”ti. Imesaṃ paricchedadassanatthanti",
  "tika-vin09t0:927_6": "imesaṃ gāmāraññānaṃ paricchedadassanatthaṃ vuttā aṭṭhakathāyaṃ. Pārājikavatthunti",
  "tika-vin09t0:927_7": "pādagghanakaṃ. Avaharantassāti gaṇhantassa.",
  "tika-vin09t0:928_0": "Adinnanti dantaponasikkhāpade attano santakampi appaṭiggahitakaṃ kappiyaṃ ajjhoharaṇīyaṃ",
  "tika-vin09t0:928_1": "vuccati, idha pana yaṃ kiñci parapariggahitaṃ sasāmikaṃ bhaṇḍaṃ, tadetaṃ tehi sāmikehi",
  "tika-vin09t0:928_2": "kāyena vā vācāya vā na dinnanti adinnaṃ. Avahārappahonakameva pana dassetuṃ “aññassa",
  "tika-vin09t0:928_3": "manussajātikassa santaka”nti vuttaṃ. Saṅkhāsaddasseva ta-kārena vaḍḍhetvā vuttattā",
  "tika-vin09t0:928_4": "“saṅkhā saṅkhātanti atthato eka”nti vuttaṃ. Tattha atthato ekanti padatthato ekaṃ,",
  "tika-vin09t0:928_5": "anatthantaranti vuttaṃ hoti. Koṭṭhāsassetaṃ nāmaṃ bhāgato saṅkhāyati upaṭṭhātīti",
  "tika-vin09t0:928_6": "katvā. Papañcasaṅkhāti sattānaṃ saṃsāre papañcenti cirāyantīti papañcā, taṇhāmānadiṭṭhiyo,",
  "tika-vin09t0:928_7": "yassa vā uppannā, taṃ “ratto”ti vā “matto”ti vā “micchādiṭṭhiniviṭṭho”ti vā papañcenti",
  "tika-vin09t0:928_8": "byañjentīti papañcā, saṅkhā vuccati koṭṭhāso, papañcāva saṅkhā papañcasaṅkhā, papañcakoṭṭhāsāti",
  "tika-vin09t0:928_9": "attho, taṇhāmānadiṭṭhiyoti vuttaṃ hoti. Theyyacittasaṅkhātoti “theyyacitto”ti kathito.",
  "tika-vin09t0:928_10": "Eko cittakoṭṭhāsoti vissāsatāvakālikādiggāhavasappavattaatheyyacittakoṭṭhāsato añño",
  "tika-vin09t0:928_11": "cittakoṭṭhāso. Theyyasaṅkhātenāti theyyabhūtacittakoṭṭhāsena. Yadi evaṃ atha kasmā",
  "tika-vin09t0:928_12": "etassa vibhaṅge “theyyacitto avaharaṇacitto”ti vuttanti āha “yo cā”tiādi. Byañjanaṃ",
  "tika-vin09t0:928_13": "anādiyitvāti byañjane ādaraṃ akatvāti attho, saddatthamanapekkhitvāti vuttaṃ hoti.",
  "tika-vin09t0:928_14": "Atthamevāti bhāvatthameva.",
  "tika-vin09t0:929_0": "Te pana avahārāti te pañcavīsati avahārā. Saviññāṇakāviññāṇakavasena nānāvidho bhaṇḍo",
  "tika-vin09t0:929_1": "etassa pañcakassāti nānābhaṇḍaṃ, pañcannaṃ avahārānaṃ samūho pañcakaṃ, pañcaparimāṇamassāti",
  "tika-vin09t0:929_2": "vā pañcakaṃ, nānābhaṇḍameva pañcakaṃ nānābhaṇḍapañcakaṃ. Saviññāṇakavasena eko bhaṇḍo",
  "tika-vin09t0:929_3": "etassāti ekabhaṇḍaṃ. Sesaṃ vuttanayameva. Sāhatthikova pañcakaṃ sāhatthikapañcakaṃ.",
  "tika-vin09t0:929_4": "Ādipadavasena cetaṃ nāmaṃ kusalādittikassa kusalattikavohāro viya. Tasmā sāhatthikādipañcakanti",
  "tika-vin09t0:929_5": "atthato daṭṭhabbaṃ. Esa nayo sesesu pañcakadvayesu. Etassevāti “ādiyeyyā”ti etasseva",
  "tika-vin09t0:929_6": "mātikāpadassa. Imesaṃ padānaṃ vasenāti imesaṃ pañcannaṃ padānaṃ vasena. Ettha ca",
  "tika-vin09t0:929_7": "paṭhamapadaṃ abhiyogavasena vuttaṃ, dutiyapadaṃ aññesaṃ bhaṇḍaṃ harantassa gacchato",
  "tika-vin09t0:929_8": "vasena, tatiyapadaṃ upanikkhittabhaṇḍavasena, catutthaṃ saviññāṇakavasena, pañcamaṃ",
  "tika-vin09t0:929_9": "thale nikkhittādivasena vuttanti veditabbaṃ.",
  "tika-vin09t0:930_0": "Idāni nesaṃ atthayojanaṃ dassetuṃ “tatthā”tiādimāha. Tattha tatthāti tesu dvīsu pañcakesu.",
  "tika-vin09t0:930_1": "Itaranti ekabhaṇḍapañcakaṃ. Ārāmanti pupphārāmaphalārāmaṃ. Abhiyuñjatīti parasantakaṃ",
  "tika-vin09t0:930_2": "“mama santakova aya”nti musā bhaṇitvā abhiyuñjati codeti, aṭṭaṃ karotīti attho. Sampajānamusāvādepi",
  "tika-vin09t0:930_3": "adinnādānassa pubbapayogattā dukkaṭanti āha “āpatti dukkaṭassā”ti, dukkaṭasaṅkhātā",
  "tika-vin09t0:930_4": "āpatti bhaveyyāti attho. Atha vā dukkaṭasaññitassa vītikkamassa āpajjananti attho.",
  "tika-vin09t0:930_5": "Esa nayo “āpatti thullaccayassā”tiādīsu. Sāmikassa vimatiṃ uppādetīti vinicchayakusalatāya,",
  "tika-vin09t0:930_6": "balavanissitādibhāvena vā ārāmasāmikassa saṃsayaṃ janeti. Kathaṃ? Tañhi tathā vinicchayappasutaṃ",
  "tika-vin09t0:930_7": "disvā sāmiko cinteti “sakkhissāmi nu kho ahaṃ imaṃ ārāmaṃ attano kātuṃ, na sakkhissāmi",
  "tika-vin09t0:930_8": "nu kho”ti. Evaṃ tassa vimati uppajjamānā tena uppāditā hoti. Dhuraṃ nikkhipatīti",
  "tika-vin09t0:930_9": "yadā pana sāmiko “ayaṃ thaddho kakkhaḷo jīvitabrahmacariyantarāyampi me kareyya,",
  "tika-vin09t0:930_10": "alaṃ dāni mayhaṃ iminā ārāmenā”ti dhuraṃ nikkhipati, ussāhaṃ ṭhapeti, attano santakakaraṇe",
  "tika-vin09t0:930_11": "nirussāho hotīti attho. Āpatti pārājikassa sace sayampi katadhuranikkhepo cāti adhippāyo.",
  "tika-vin09t0:930_12": "Atha pana sāmikena dhure nikkhittepi abhiyuñjako dhuraṃ anikkhipitvāva “imaṃ suṭṭhu",
  "tika-vin09t0:930_13": "pīḷetvā mama āṇāpavattiṃ dassetvā kiṅkārappaṭissāvibhāve ṭhapetvā dassāmī”ti dātabbabhāve",
  "tika-vin09t0:930_14": "saussāho, rakkhati tāva. Athāpi abhiyuñjako acchinditvā “na dāni imaṃ imassa dassāmī”ti",
  "tika-vin09t0:930_15": "dhuraṃ nikkhipati, sāmiko pana dhuraṃ na nikkhipati, pakkhaṃ pariyesati, kālaṃ āgameti,",
  "tika-vin09t0:930_16": "“lajjiparisaṃ tāva labhāmi, pacchā jānissāmī”ti gahaṇeyeva saussāho hoti, rakkhatiyeva.",
  "tika-vin09t0:930_17": "Yadā pana “sopi na dassāmī”ti, “sāmikopi na lacchāmī”ti evaṃ ubho dhuraṃ nikkhipanti,",
  "tika-vin09t0:930_18": "tadā abhiyuñjakassa pārājikaṃ.",
  "tika-vin09t0:931_0": "Aññassa bhaṇḍaṃ harantoti vetanena vā mittabhāvena vā aññassa bhaṇḍaṃ haranto. Sīse",
  "tika-vin09t0:931_1": "bhāranti sīse ṭhitabhāraṃ. Sīsassa tāva purimagale galavāṭako, piṭṭhigale kesañci",
  "tika-vin09t0:931_2": "kesante āvaṭṭo hoti, galasseva ubhosu passesu kesañci kesā oruyha jāyanti, ye “kaṇṇacūḷikā”ti",
  "tika-vin09t0:931_3": "vuccanti, tesaṃ adhobhāgo cāti ayaṃ heṭṭhimako paricchedo, tato upari sīsaṃ, etthantare",
  "tika-vin09t0:931_4": "ṭhitabhāranti vuttaṃ hoti. Khandhaṃ oropetīti ubhosu passesu kaṇṇacūḷikāhi paṭṭhāya",
  "tika-vin09t0:931_5": "heṭṭhā, kapparehi paṭṭhāya upari, piṭṭhigalāvaṭṭato ca galavāṭakato ca paṭṭhāya heṭṭhā,",
  "tika-vin09t0:931_6": "piṭṭhivemajjhāvaṭṭato ca uraparicchedamajjhe, hadayāvāṭakato ca paṭṭhāya upari khandho, taṃ oropeti.",
  "tika-vin09t0:932_0": "Ayaṃ panettha vinicchayo – yo bhikkhu “idaṃ gahetvā ettha yāhī”ti sāmikehi anāṇatto",
  "tika-vin09t0:932_1": "sayameva “mayhaṃ idaṃ nāma detha, ahaṃ vo bhaṇḍaṃ vahāmī”ti tesaṃ bhaṇḍaṃ sīsena",
  "tika-vin09t0:932_2": "ādāya gacchanto theyyacittena taṃ bhaṇḍaṃ āmasati, dukkaṭaṃ. Yathāvuttasīsaparicchedaṃ",
  "tika-vin09t0:932_3": "anatikkamantova ito cito ca ghaṃsanto sāretipi paccāsāretipi, thullaccayaṃ. Khandhaṃ",
  "tika-vin09t0:932_4": "oropitamatte kiñcāpi sāmikānaṃ “vahatū”ti cittaṃ atthi, tehi pana anāṇattattā pārājikaṃ.",
  "tika-vin09t0:932_5": "Khandhaṃ pana anoropetvāpi sīsato kesaggamattampi cāventassa pārājikaṃ. Yamakabhārassa",
  "tika-vin09t0:932_6": "pana eko bhāgo sīse patiṭṭhāti, eko piṭṭhiyaṃ, tattha dvinnaṃ ṭhānānaṃ vasena vinicchayo",
  "tika-vin09t0:932_7": "veditabbo. Ayaṃ pana suddhasīsabhārasseva vasena vutto. Yo cāyaṃ sīsabhāre vutto,",
  "tika-vin09t0:932_8": "khandhabhārādīsupi ayameva vinicchayo veditabbo.",
  "tika-vin09t0:933_0": "Upanikkhittaṃ bhaṇḍanti saṅgopanatthāya attano hatthe parehi ṭhapitabhaṇḍaṃ. Ahaṃ",
  "tika-vin09t0:933_1": "na gaṇhāmīti sambandho. Atītatthe cetaṃ vattamānavacanaṃ, nāhaṃ gahesinti attho.",
  "tika-vin09t0:933_2": "Dukkaṭaṃ sampajānamusāvādepi adinnādānassa pubbapayogattā. “Kiṃ tumhe bhaṇatha, nevidaṃ",
  "tika-vin09t0:933_3": "mayhaṃ anurūpaṃ, na tumhāka”ntiādīni vadantassāpi dukkaṭameva. Sāmikassa vimatiṃ",
  "tika-vin09t0:933_4": "uppādetīti “raho mayā etassa hatthe ṭhapitaṃ, na añño koci jānāti, dassati nu kho",
  "tika-vin09t0:933_5": "me, no”ti sāmikassa vimatiṃ uppādeti. Dhuraṃ nikkhipatīti tassa pharusādibhāvaṃ disvā",
  "tika-vin09t0:933_6": "ussāhaṃ ṭhapeti. Tatra sacāyaṃ bhikkhu “kilametvā naṃ dassāmī”ti dāne saussāho, rakkhati",
  "tika-vin09t0:933_7": "tāva. Sace so dāne nirussāho, bhaṇḍasāmiko pana gahaṇe saussāho, rakkhateva. Yadi",
  "tika-vin09t0:933_8": "pana so tasmiṃ dāne nirussāho, bhaṇḍasāmikopi “na mayhaṃ dassatī”ti dhuraṃ nikkhipati,",
  "tika-vin09t0:933_9": "evaṃ ubhinnaṃ dhuranikkhepena bhikkhuno pārājikaṃ. Yadipi mukhena “dassāmī”ti vadati,",
  "tika-vin09t0:933_10": "cittena pana adātukāmo, evampi sāmikassa dhuranikkhepena bhikkhuno pārājikaṃ.",
  "tika-vin09t0:934_0": "Sahabhaṇḍahārakaṃ nessāmīti “sahabhaṇḍahārakaṃ bhaṇḍaṃ nessāmī”ti cintetvā. Paṭhamaṃ",
  "tika-vin09t0:934_1": "pādaṃ atikkāmetīti bhaṇḍahārakaṃ tajjetvā tassa gamanapathaṃ vāretvā attanā rucitamaggaṃ",
  "tika-vin09t0:934_2": "ekapādaṃ atikkāmeti. Thalaṭṭhanti thale nikkhittaṃ, bhūmitale vā pāsāṇapabbatatalādīsu",
  "tika-vin09t0:934_3": "vā yattha katthaci paṭicchanne vā appaṭicchanne vā ṭhapitanti attho. Phandāpeti,",
  "tika-vin09t0:934_4": "thullaccayanti yo phandāpeti, tassa payoge payoge thullaccayaṃ, āmasane dukkaṭaṃ,",
  "tika-vin09t0:934_5": "phandāpane thullaccayañca visuṃ visuṃ theyyacittena āmasanaphandāpanapayoge karontasseva",
  "tika-vin09t0:934_6": "hoti. “Ekapayogena gaṇhantassa pana uddhāre pārājikameva, na dukkaṭathullaccayānī”ti",
  "tika-vin09t0:934_7": "vadanti. Ṭhānāti ṭhitaṭṭhānato. Sace taṃ thalaṭṭhaṃ rāsikataṃ hoti, antokumbhiyaṃ",
  "tika-vin09t0:934_8": "bhājanagatakaraṇamuṭṭhicchedanavinicchayena vinicchinitabbaṃ. Sace ekābaddhaṃ silesaniyyāsādi,",
  "tika-vin09t0:934_9": "pakkamadhuphāṇitavinicchayena vinicchinitabbaṃ. Sace garukaṃ hoti bhārabaddhaṃ lohapiṇḍitelamadhughaṭādi",
  "tika-vin09t0:934_10": "vā, kumbhiyaṃ ṭhānācāvanavinicchayena vinicchinitabbaṃ. Saṅkhalikābaddhassa ca ṭhānabhedo",
  "tika-vin09t0:934_11": "sallakkhetabbo. Pattharitvā ṭhapitaṃ pana pāvārattharaṇakaṭasārakādiṃ ujukaṃ gahetvā",
  "tika-vin09t0:934_12": "ākaḍḍhati, pārimante orimantena phuṭṭhokāsaṃ atikkante pārājikaṃ. Tatheva gahetvā",
  "tika-vin09t0:934_13": "parato pellati, pārimante phuṭṭhokāsaṃ orimante atikkante pārājikaṃ. Vāmato vā dakkhiṇato",
  "tika-vin09t0:934_14": "vā apanāmentassa vāmantena vā dakkhiṇantena vā phuṭṭhokāsaṃ dakkhiṇante vā vāmante",
  "tika-vin09t0:934_15": "vā atikkante pārājikaṃ. Veṭhetvā uddharati, kesaggamattaṃ ākāsagataṃ karontassa pārājikaṃ.",
  "tika-vin09t0:935_0": "Sako hattho sahattho, tena nibbatto, tassa vā sambandhīti sāhatthiko, avahāro. Āṇāpanaṃ",
  "tika-vin09t0:935_1": "āṇatti, tāya āṇattiyā nibbatto avahāro āṇattiko. Nissajjanaṃ nissaggo, suṅkaghātaṭṭhāne,",
  "tika-vin09t0:935_2": "parikappitokāse ca ṭhatvā bhaṇḍassa bahi nipātanaṃ, nissaggova nissaggiyo. Kiriyāsiddhito",
  "tika-vin09t0:935_3": "puretarameva pārājikāpattisaṅkhātaṃ atthaṃ sādhetīti atthasādhako. Dhurassa ālayasaṅkhātassa",
  "tika-vin09t0:935_4": "bhārassa nikkhipanaṃ pariccajanaṃ nirussāhabhāvāpajjanaṃ dhuranikkhepo. Idāni byañjane",
  "tika-vin09t0:935_5": "ādaraṃ akatvā tesaṃ atthamattameva dassento “tattha sāhatthiko nāmā”tiādimāha. Sahatthāti",
  "tika-vin09t0:935_6": "sahatthena. Karaṇatthe hi idaṃ nissakkavacanaṃ. “Asukassa bhaṇḍaṃ avaharā”ti aññaṃ",
  "tika-vin09t0:935_7": "āṇāpetīti etthāpi āṇattikkhaṇe eva āpatti daṭṭhabbā. Yadi evaṃ imassa, atthasādhakassa",
  "tika-vin09t0:935_8": "ca ko visesoti? Taṃ khaṇaṃ eva gahaṇe niyuñjanaṃ āṇattikapayogo, kālantarena gahaṇatthaṃ",
  "tika-vin09t0:935_9": "niyogo atthasādhakoti ayametesaṃ visesoti. Tenevāha “asukassa bhaṇḍaṃ yadā sakkosi,",
  "tika-vin09t0:935_10": "tadā taṃ avaharāti āṇāpetī”ti.",
  "tika-vin09t0:936_0": "Suṅkaghātaparikappitokāsānanti suṅkaghātañca parikappitokāso ca suṅkaghātaparikappitokāsā,",
  "tika-vin09t0:936_1": "tesaṃ. Tattha suṅkaghātanti rukkhapabbatādisaññāṇena niyamitassa suṅkaṭṭhānassetaṃ",
  "tika-vin09t0:936_2": "adhivacanaṃ. Tañhi yasmā tato rājadeyyabhāgaṃ suṅkaṃ adatvā nīharantā rañño suṅkaṃ",
  "tika-vin09t0:936_3": "hananti vināsenti, tasmā “suṅkaghāta”nti vuttaṃ.",
  "tika-vin09t0:937_0": "Koci parapariveṇādīni paviṭṭho kiñci lobhaneyyabhaṇḍaṃ disvā dvārappamukhādivasena",
  "tika-vin09t0:937_1": "yaṃ ṭhānaṃ “sace maṃ etthantare passissanti, daṭṭhukāmatāya gahetvā vicaranto viya",
  "tika-vin09t0:937_2": "dassāmi, no ce passissanti, harissāmī”ti parikappeti, ayaṃ parikappitokāso. Āṇattikkhaṇeyeva",
  "tika-vin09t0:937_3": "pārājikanti atthasādhakacetanākkhaṇeyeva pārājikaṃ. Sacepi avahārako saṭṭhivassātikkamenapi",
  "tika-vin09t0:937_4": "taṃ bhaṇḍaṃ avaharati, āṇāpako ca antarāyeva kālaṃ karoti, hīnāya vā āvattati, assamaṇova",
  "tika-vin09t0:937_5": "hutvā kālaṃ vā karissati, hīnāya vā āvattissati, avahārakassa pana avahārakkhaṇeyeva",
  "tika-vin09t0:937_6": "pārājikaṃ. Pādagghanakatelanti ettha pādo nāma kahāpaṇassa catuttho bhāgo, taṃ agghatīti",
  "tika-vin09t0:937_7": "pādagghanakaṃ, pādagghanakañca taṃ telañcāti pādagghanakatelaṃ. Upāhanā ādi yesaṃ",
  "tika-vin09t0:937_8": "vatthūnaṃ tāni upāhanādīni. Ādisaddena dukūlasāṭakacammakkhaṇḍādīnaṃ gahaṇaṃ. Pakkhipatīti",
  "tika-vin09t0:937_9": "theyyacittena pakkhipati. Tenāha “hatthato muttamatteyeva pārājika”nti sace pana",
  "tika-vin09t0:937_10": "attanopi kumbhiyaṃ añño sappiṃ vā telaṃ vā ākirati, tatra cāyaṃ theyyacittena telapivanakaṃ",
  "tika-vin09t0:937_11": "bhaṇḍaṃ pakkhipati, vuttanayeneva pārājikaṃ.",
  "tika-vin09t0:938_0": "Kāyena vā vācāya vā payuñjanaṃ āṇāpanaṃ payogo, āṇattassa bhaṇḍaggahaṇato pubbattā",
  "tika-vin09t0:938_1": "pubbo, iti pubbo ca so payogo cāti pubbapayogo. Payogena saha vattamāno avahāro sahapayogo.",
  "tika-vin09t0:938_2": "Samaṃ ekī hutvā vidahitvā mantetvā avaharaṇaṃ saṃvidhāvahāro, aññamaññaṃ saññuppattiyā",
  "tika-vin09t0:938_3": "katāvahāroti vuttaṃ hoti. Pubbaṇhādikālaparicchedena sañjānanaṃ saṅketo, tassa kammaṃ",
  "tika-vin09t0:938_4": "saṅketakammaṃ. Nimittassa kammaṃ nimittakammaṃ, saññuppādanatthaṃ kassaci nimittassa",
  "tika-vin09t0:938_5": "karaṇanti attho. Tatthāti yathāvuttesu pubbapayogādīsu pañcasu. Khilādīni saṅkāmetvā",
  "tika-vin09t0:938_6": "khettādiggahaṇavasenāti khilaṃ, rajjuṃ, vatiṃ, mariyādaṃ vā pākāraṃ vā saṅkāmetvā",
  "tika-vin09t0:938_7": "khettaggahaṇavasena, khilaṃ, rajjuṃ, vatiṃ, mariyādaṃ vā pākāraṃ vā saṅkāmetvā vatthuggahaṇavasena.",
  "tika-vin09t0:938_8": "Sace pana dvīhi khilehi gahetabbaṃ hoti, paṭhame khile thullaccayaṃ, dutiye pārājikaṃ.",
  "tika-vin09t0:938_9": "Sace tīhi gahetabbaṃ hoti, paṭhame dukkaṭaṃ, dutiye thullaccayaṃ, tatiye pārājikaṃ.",
  "tika-vin09t0:938_10": "Evaṃ bahukesupi avasāne dve ṭhapetvā purimehi dukkaṭaṃ, avasāne dvinnaṃ ekena thullaccayaṃ,",
  "tika-vin09t0:938_11": "itarena pārājikaṃ. Rajjupasāraṇādīsupi eseva nayo. Yaṃ pana samantapāsādikāyaṃ “tañca",
  "tika-vin09t0:938_12": "kho sāmikānaṃ dhuranikkhepenā”ti vuttaṃ, taṃ “khettaṃ abhiyuñjati, āpatti dukkaṭassā”tiādi",
  "tika-vin09t0:938_13": "-adhikāre vuttattā abhiyogavasena gahaṇaṃ sandhāyāti daṭṭhabbaṃ. Saṃvidahitvāti etasseva",
  "tika-vin09t0:938_14": "vevacanaṃ. Saṃmantayitvāti ekacchandatāya ekajjhāsayatāya bhaṇitvāti attho. Imasmiṃ",
  "tika-vin09t0:938_15": "avahāre asammohatthaṃ “evaṃ saṃvidahitvā gatesu hī”tiādimāha. Sañjānanakammanti pubbaṇhādikālaparicchedavasena",
  "tika-vin09t0:938_16": "saññāṇakaraṇaṃ. Tenāha “sace hī”tiādi.",
  "tika-vin09t0:939_0": "Ettha ca “purebhattaṃ avaharā”ti vutte ajja vā purebhattaṃ avaharatu, sve vā, anāgate",
  "tika-vin09t0:939_1": "vā saṃvacchare, natthi visaṅketo, ubhinnampi pārājikaṃ. Sace pana “ajja purebhattaṃ",
  "tika-vin09t0:939_2": "avaharā”ti vutte sve avaharati. “Ajjā”ti niyamitaṃ saṅketaṃ atikkamma pacchā avahaṭaṃ",
  "tika-vin09t0:939_3": "hoti. Sace “sve purebhattaṃ avaharā”ti vutte ajja purebhattaṃ avaharati, “sve”ti",
  "tika-vin09t0:939_4": "niyamitaṃ taṃ saṅketaṃ apatvā pure avahaṭaṃ hoti, evaṃ avaharantassa avahārakasseva",
  "tika-vin09t0:939_5": "pārājikaṃ, mūlaṭṭhassa anāpatti. “Sveva purebhatta”nti vutte tadaheva vā, sve pacchābhattaṃ",
  "tika-vin09t0:939_6": "vā avaharantopi taṃsaṅketato pure ca pacchā ca avaharati. Yo pana evaṃakatvā yathāparicchinnakālameva",
  "tika-vin09t0:939_7": "avaharati, ayaṃ saṅketato apure apacchā taṃ avaharatīti veditabbo. Esa nayo pacchābhattarattindivesupi,",
  "tika-vin09t0:939_8": "purimayāmamajjhimayāmapacchimayāmakāḷajuṇhamāsautusaṃvaccharādivasenāpi ettha saṅketavisaṅketatā",
  "tika-vin09t0:939_9": "veditabbā. Parabhaṇḍāvahārasaññuppādassa hetuttā akkhinikhaṇādīneva nimittanti akkhinikhaṇādinimittaṃ,",
  "tika-vin09t0:939_10": "tassa karaṇaṃ akkhinikhaṇādinimittakaraṇaṃ. Ādisaddena bhamukukkhepasīsakampanahatthalaṅghanapāṇippahāraaṅguliphoṭanagīvunnāmanaukkāsanādianekappakāraṃ",
  "tika-vin09t0:939_11": "saṅgaṇhāti. Sesamettha saṅketakamme vuttanayameva.",
  "tika-vin09t0:940_0": "Theno vuccati coro, tassa bhāvo theyyaṃ, tena avaharaṇaṃ theyyāvahāro. Pasayha abhibhavitvā",
  "tika-vin09t0:940_1": "avaharaṇaṃ pasayhāvahāro. Vatthasuttādikaṃ paricchijja kappanaṃ parikappo, tena avaharaṇaṃ",
  "tika-vin09t0:940_2": "parikappāvahāro. Tiṇapaṇṇādīhi paṭicchannassa avahāro paṭicchannāvahāro. Kusena avahāro",
  "tika-vin09t0:940_3": "kusāvahāro. Kūṭamānakūṭakahāpaṇādīhīti ettha kūṭamānaṃ nāma hadayabhedasikhābhedarajjubhedavasena",
  "tika-vin09t0:940_4": "tividhaṃ mānakūṭaṃ. Tattha hadayanti nāḷiādimānabhājanānaṃ abbhantaraṃ, tassa bhedo",
  "tika-vin09t0:940_5": "chiddakaraṇaṃ hadayabhedo, so sappitelādiminanakāle labbhati. Tāni hi gaṇhanto heṭṭhāchiddena",
  "tika-vin09t0:940_6": "mānena “saṇikaṃ āsiñcā”ti vatvā antobhājane bahuṃ paggharāpetvā gaṇhāti, dadanto",
  "tika-vin09t0:940_7": "ca chiddaṃ pidhāya sīghaṃ pūretvā deti.",
  "tika-vin09t0:941": "Sikhābhedo pana tilataṇḍulādiminanakāle labbhati. Tāni hi gaṇhanto saṇikaṃ sikhaṃ ussāpetvā gaṇhāti, dadanto vegena pūretvā sikhaṃ chindanto deti.",
  "tika-vin09t0:942": "Rajjubhedo khettavatthuminanakāle labbhati. Khettādiṃ minantā hi amahantampi mahantaṃ katvā minanti, mahantampi amahantaṃ.",
  "tika-vin09t0:943_0": "Tambakaṃsādimayo kūṭo kahāpaṇo kūṭakahāpaṇo. Ādisaddena tulākūṭakaṃsakūṭavañcanādiṃ",
  "tika-vin09t0:943_1": "saṅgaṇhāti. Tattha tulākūṭaṃ rūpakūṭaṃ, aṅgakūṭaṃ, gahaṇakūṭaṃ, paṭicchannakūṭanti",
  "tika-vin09t0:943_2": "catubbidhaṃ hoti. Tattha rūpakūṭaṃ nāma dve tulā samarūpā katvā gaṇhanto mahatiyā",
  "tika-vin09t0:943_3": "gaṇhāti, dadanto khuddikāya deti. Aṅgakūṭaṃ nāma gaṇhanto pacchābhāge hatthena tulaṃ",
  "tika-vin09t0:943_4": "akkamati, dadanto pubbabhāge akkamati. Gahaṇakūṭaṃ nāma gaṇhanto mūle rajjuṃ gaṇhāti,",
  "tika-vin09t0:943_5": "dadanto agge. Paṭicchannakūṭaṃ nāma tulaṃ susiraṃ katvā anto ayacuṇṇaṃ pakkhipitvā",
  "tika-vin09t0:943_6": "gaṇhanto taṃ pacchābhāge karoti, dadanto aggabhāge.",
  "tika-vin09t0:944_0": "Kaṃso vuccati suvaṇṇapāti, tāya vañcanaṃ kaṃsakūṭaṃ. Kathaṃ? Ekaṃ suvaṇṇapātiṃ katvā",
  "tika-vin09t0:944_1": "aññā dve tisso lohapātiyo suvaṇṇavaṇṇā karonti. Tato janapadaṃ gantvā kiñcideva aḍḍhaṃ",
  "tika-vin09t0:944_2": "kulaṃ pavisitvā “suvaṇṇabhājanāni kiṇāthā”ti vatvā agghe pucchite samagghataraṃ dātukāmā",
  "tika-vin09t0:944_3": "honti. Tato tehi “kathaṃ imesaṃ suvaṇṇabhāvo jānitabbo”ti vutte “vīmaṃsitvā gaṇhathā”ti",
  "tika-vin09t0:944_4": "suvaṇṇapātiṃ pāsāṇe ghaṃsitvā sabbā pātiyo datvā gacchati.",
  "tika-vin09t0:945_0": "Vañcanaṃ nāma tehi tehi upāyehi paresaṃ vañcanaṃ. Tatridamekaṃ vatthu – eko kira",
  "tika-vin09t0:945_1": "luddako migañca migapotakañca gahetvā āgacchati, tameko dhutto “kiṃ bho migo agghati,",
  "tika-vin09t0:945_2": "kiṃ migapotako”ti āha. “Migo dve kahāpaṇe, migapotako eka”nti vutte ekaṃ kahāpaṇaṃ",
  "tika-vin09t0:945_3": "datvā migapotakaṃ gahetvā thokaṃ gantvā nivattento “na me bho migapotakena attho,",
  "tika-vin09t0:945_4": "migaṃ me dehī”ti āha. “Tena hi dve kahāpaṇe dehī”ti āha. So āha “nanu bho mayā paṭhamaṃ",
  "tika-vin09t0:945_5": "eko kahāpaṇo dinno”ti. Āma dinno, imaṃ migapotakaṃ gaṇha, evaṃ so ca kahāpaṇo, ayañca",
  "tika-vin09t0:945_6": "kahāpaṇagghanako migapotakoti dve kahāpaṇā bhavissantīti. So “kāraṇaṃ vadatī”ti sallakkhetvā",
  "tika-vin09t0:945_7": "migapotakaṃ gahetvā migaṃ adāsīti.",
  "tika-vin09t0:946_0": "Pasayhāti pare abhibhuyya. Gāmaṃ ghātentīti gāmaghātakā, gāmaṃ paharantā corā, te",
  "tika-vin09t0:946_1": "ādi yesaṃ te gāmaghātakādayo. Ādisaddena cettha panthaghātakādīnaṃ gahaṇaṃ. Uddhāreyeva",
  "tika-vin09t0:946_2": "pārājikanti “sace sāṭako bhavissati, gaṇhissāmī”ti parikappassa pavattattā, sāṭakassa",
  "tika-vin09t0:946_3": "ca tattha sabbhāvato. Padavārena kāretabboti bhūmiyaṃ anikkhipitvāva vīmaṃsitattā",
  "tika-vin09t0:946_4": "vuttaṃ. Bhaṇḍadeyyanti yaṃ parassa naṭṭhaṃ, tassa mūlaṃ vā tadeva vā bhaṇḍaṃ dātabbanti attho.",
  "tika-vin09t0:947": "Tassāti yo evaṃ parikappeti, tassa. Imassa “avahāro hotī”ti iminā sambandho.",
  "tika-vin09t0:948_0": "Paresanti kīḷantānaṃ, pavisantānaṃ vā paresaṃ manussānaṃ. “Pacchā gaṇhissāmī”ti paṃsunā",
  "tika-vin09t0:948_1": "vā paṇṇena vā paṭicchādetīti “sace idāneva onamitvā gaṇhissāmi, ‘kiṃ samaṇo gaṇhātī’ti",
  "tika-vin09t0:948_2": "maṃ jānitvā viheṭheyyuṃ pacchā gaṇhissāmī”ti paṃsunā vā paṇṇena vā paṭicchādeti.",
  "tika-vin09t0:948_3": "Uddhāro natthīti ṭhānācāvanaṃ natthīti attho. Sāmikāti antāgāmaṃ pavisitukāmā bhaṇḍasāmikā",
  "tika-vin09t0:948_4": "manussā. Uddhāreti uddharaṇe, ṭhānācāvaneti attho. Ṭhānācāvanañcettha heṭṭhā vuttanayānusārena",
  "tika-vin09t0:948_5": "veditabbaṃ. Pavesetīti ṭhānācāvanavasena paveseti, heṭṭhimantena phuṭṭhokāsaṃ kesaggamattampi",
  "tika-vin09t0:948_6": "uparimantena atikkāmento pavesetīti attho.",
  "tika-vin09t0:949_0": "Samagghataranti appagghataraṃ. Uddhaṭamatte avahāroti sakabhāvappayogassa niṭṭhāpitattā,",
  "tika-vin09t0:949_1": "na atthasādhakavasena. Uddhāre rakkhati attano koṭṭhāse pātetukāmatāya uddhaṭattā.",
  "tika-vin09t0:949_2": "Eseva nayo pātanepi rakkhatīti etthāpi. “Uddhāreyeva rakkhatī”ti imināva pātane na",
  "tika-vin09t0:949_3": "rakkhatīti atthe siddhepi atthasādhakavasena atthaṃ dassetuṃ “taṃ uddharitvā”tiādi",
  "tika-vin09t0:949_4": "vuttaṃ. Sace pana dvīsupi koṭṭhāsesu patitadaṇḍake adassanaṃ gameti, tato avasesabhikkhūsu",
  "tika-vin09t0:949_5": "gatesu itaro “mayhaṃ, bhante, daṇḍako na paññāyatī”ti, “mayhampi, āvuso, na paññāyatī”ti,",
  "tika-vin09t0:949_6": "“katamo pana, bhante, mayhaṃ bhāgo”ti. “Ayaṃ tuyhaṃ bhāgo”ti attano bhāgaṃ dasseti.",
  "tika-vin09t0:949_7": "Tasmiṃ vivaditvā vā avivaditvā vā taṃ gaṇhitvā gate itaro tassa bhāgaṃ uddharati,",
  "tika-vin09t0:949_8": "uddhāre pārājikaṃ. Sacepi tena “ahaṃ mama bhāgaṃ tuyhaṃ na demi, tvaṃ pana attano",
  "tika-vin09t0:949_9": "bhāgaṃ ñatvā gaṇhā”ti vuttepi “nāyaṃ mamā”ti jānantopi tasseva bhāgaṃ gaṇhāti, uddhāre",
  "tika-vin09t0:949_10": "pārājikaṃ. Sace pana itaro “ayaṃ tuyhaṃ bhāgo, ayaṃ mayhaṃ bhāgoti kiṃ iminā vivādenā”ti",
  "tika-vin09t0:949_11": "cintetvā “mayhaṃ vā patto hotu, tumhākaṃ vā, yo varabhāgo, taṃ tumhe gaṇhathā”ti",
  "tika-vin09t0:949_12": "vadati, dinnakaṃ nāma gahitaṃ hoti, natthettha avahāro. Sace so vivādabhīruko bhikkhu",
  "tika-vin09t0:949_13": "“yaṃ tuyhaṃ ruccati, taṃ gaṇhā”ti vutto attano pattaṃ varabhāgaṃ ṭhapetvā lāmakaṃyeva",
  "tika-vin09t0:949_14": "gahetvā gacchati, tato itarassa vicinitāvasesaṃ gaṇhantassāpi avahāro nattheva. Evamimāni",
  "tika-vin09t0:949_15": "pañca pañcakāni samodhānetvā ime pañcavīsati avahārā veditabbā. Niṭṭhito “ādiyeyyā”ti",
  "tika-vin09t0:949_16": "imassa padassa vinicchayo. Tenāha “iti yaṃ vuttaṃ…pe… yassattho pakāsito hotī”ti.",
  "tika-vin09t0:950_0": "Rājānoti kiñcāpi avisesena vuttaṃ, aparādhānurūpaṃ pana chejjabhejjānusāsako pamāṇabhūtova",
  "tika-vin09t0:950_1": "idhādhippetoti āha “rājānoti idaṃ bimbisāraṃyeva sandhāya vutta”nti. So hi dhammikarājattā",
  "tika-vin09t0:950_2": "yathāpaveṇiyāva karoti. Aññe pana kākaṇikamattassapi sīsaṃ chindeyyuṃ, bahukassāpi",
  "tika-vin09t0:950_3": "na vā kiñci kareyyuṃ. Tenāha “aññe panā”tiādi. Hananaṃ nāma pothanañceva chedanañcāti",
  "tika-vin09t0:950_4": "āha “hatthādīhi vā”tiādi. Ādisaddena pādakasāvettaaḍḍhadaṇḍakānaṃ gahaṇaṃ. Rajjubandhanādīhīti",
  "tika-vin09t0:950_5": "ādisaddena andubandhanasaṅkhalikābandhanagharabandhananagarabandhanapurisaguttīnaṃ",
  "tika-vin09t0:950_6": "gahaṇaṃ. Nīhareyyunti raṭṭhato nikkhāmeyyuṃ. Corosi…pe… thenosīti ettha “paribhāseyyu”nti",
  "tika-vin09t0:950_7": "padaṃ ajjhāharitabbaṃ ūnattā padappayogassa. Tenāha “imehi vacanehi paribhāseyyu”nti.",
  "tika-vin09t0:950_8": "Yathārūpaṃ pana yasmā pādato paṭṭhāya hoti, tasmā “pādassa vā pādārahassa vā”ti āha.",
  "tika-vin09t0:950_9": "Porāṇakassa kahāpaṇassa catuttho bhāgo pādo, pādaṃ arahatīti pādāraho, tassa pādassa",
  "tika-vin09t0:950_10": "vā pādārahassa vā. Ettha ca pādena kahāpaṇassa catutthabhāgaṃ akappiyabhaṇḍameva",
  "tika-vin09t0:950_11": "dasseti, pādārahena pādagghanakaṃ kappiyabhaṇḍaṃ. Ettāvatā heṭṭhimantadassanena sabbākārena",
  "tika-vin09t0:950_12": "dutiyapārājikappahonakavatthu dassitaṃ hotīti daṭṭhabbaṃ. Porāṇakassāti porāṇasatthānurūpaṃ",
  "tika-vin09t0:950_13": "uppāditassa lakkhaṇasampannassa nīlakahāpaṇasadisassa kahāpaṇassa. Etena rudradāmakādīni paṭikkhipati.",
  "tika-vin09t0:951_0": "Evaṃ asādhāraṇavinicchayaṃ dassetvā idāni sādhāraṇavinicchayaṃ dassetuṃ “rājagahe”tiādimāha.",
  "tika-vin09t0:951_1": "Raññoti bimbisārarañño. Māsako nāma porāṇakassa kahāpaṇassa vīsatimo bhāgo. Yo loke",
  "tika-vin09t0:951_2": "“mañjeṭṭhī”tipi vuccati. Idāni imasmiṃ adinnādāne vinicchayaṃ dassetuṃ “sabbatthā”tiādi",
  "tika-vin09t0:951_3": "vuttaṃ. Sabbatthāti ūnamāsakātirekamāsakapañcamāsakesu. Parihīnāparihīnavasenāti",
  "tika-vin09t0:951_4": "agghassa parihīnāparihīnavasena. Ayamettha saṅkhepo, vitthāro pana evaṃ veditabbo",
  "tika-vin09t0:951_5": "– idañhi adinnādānaṃ vinicchinantena otiṇṇe vatthusmiṃ sahasā avinicchinitvā pañca",
  "tika-vin09t0:951_6": "ṭhānāni oloketabbāni. Yāni sandhāya porāṇā āhu –",
  "tika-vin09t0:952": "“Vatthuṃ kālañca desañca, agghaṃ paribhogapañcamaṃ;",
  "tika-vin09t0:953": "Tulayitvā pañcaṭhānāni, dhāreyyatthaṃ vicakkhaṇo”ti. ;",
  "tika-vin09t0:954_0": "Tattha ca vatthūti bhaṇḍaṃ. Avahārakena hi “mayā idaṃ nāma avahaṭa”nti vuttepi āpattiṃ",
  "tika-vin09t0:954_1": "anāropetvāva taṃ bhaṇḍaṃ sasāmikaṃ vā asāmikaṃ vāti upaparikkhitabbaṃ. Sasāmikepi",
  "tika-vin09t0:954_2": "sāmikānaṃ sālayabhāvo vā nirālayabhāvo vā upaparikkhitabbo. Sace tesaṃ sālayakāle",
  "tika-vin09t0:954_3": "avahaṭaṃ, bhaṇḍaṃ agghāpetvā āpatti kāretabbā. Sace nirālayakāle, na pārājikena kāretabbo.",
  "tika-vin09t0:954_4": "Bhaṇḍasāmikesu pana bhaṇḍaṃ āharāpentesu bhaṇḍaṃ dātabbaṃ. Ayamettha sāmīci. Evaṃ vatthu oloketabbaṃ.",
  "tika-vin09t0:955_0": "Kāloti avahārakālo. Tadeva hi bhaṇḍaṃ kadāci samagghaṃ hoti, kadāci mahagghaṃ. Tasmā",
  "tika-vin09t0:955_1": "taṃ bhaṇḍaṃ yasmiṃ kāle avahaṭaṃ, tasmiṃyeva kāle yo tassa aggho, tena agghena āpatti",
  "tika-vin09t0:955_2": "kāretabbā. Evaṃ kālo oloketabbo.",
  "tika-vin09t0:956_0": "Desoti avahāradeso. Tañhi bhaṇḍaṃ yasmiṃ dese avahaṭaṃ, tasmiṃyeva dese yo tassa",
  "tika-vin09t0:956_1": "aggho, tena agghena āpatti kāretabbā. Bhaṇḍuṭṭhānadese hi bhaṇḍaṃ samagghaṃ hoti,",
  "tika-vin09t0:956_2": "aññattha mahagghaṃ. Evaṃ deso oloketabbo.",
  "tika-vin09t0:957_0": "Agghoti bhaṇḍaggho. Navabhaṇḍassa hi yo aggho, so pacchā parihāyati. Yathā navadhoto",
  "tika-vin09t0:957_1": "patto aṭṭha vā dasa vā agghati, so pacchā bhinno vā chiddo vā āṇigaṇṭhikāhato vā",
  "tika-vin09t0:957_2": "appaggho hoti, tasmā na sabbadā bhaṇḍaṃ pakatiaggheneva kātabbanti. Evaṃ aggho oloketabbo.",
  "tika-vin09t0:958_0": "Paribhogoti bhaṇḍassa paribhogo. Paribhogenāpi hi vāsiādibhaṇḍassa aggho parihāyati,",
  "tika-vin09t0:958_1": "tasmā evaṃ upaparikkhitabbaṃ – sace koci kassaci pādagghanakaṃ vāsiṃ harati, tatra",
  "tika-vin09t0:958_2": "vāsisāmiko pucchitabbo “tayā ayaṃ vāsi kittakena kītā”ti. “Pādena, bhante”ti. “Kiṃ",
  "tika-vin09t0:958_3": "pana te kiṇitvāva ṭhapitā, udāhu taṃ valañjesī”ti? Sace vadati “ekadivasaṃ me dantakaṭṭhaṃ",
  "tika-vin09t0:958_4": "vā rajanachalli vā pattapacanadāru vā chinnaṃ, ghaṃsitvā vā nisitā”ti. Athassa porāṇo",
  "tika-vin09t0:958_5": "aggho bhaṭṭhoti veditabbo. Yathā ca vāsiyā, evaṃ añjaniyā vā añjanisalākāya vā kuñcikāya",
  "tika-vin09t0:958_6": "vā palālena vā thusehi vā iṭṭhakacuṇṇena vā ekavāraṃ ghaṃsitvā dhovanamattenāpi aggho",
  "tika-vin09t0:958_7": "bhassati. Tipumaṇḍalassa makaradantacchedanenāpi parimaddanamattenāpi, udakasāṭikāya",
  "tika-vin09t0:958_8": "sakiṃ nivāsanapārupanenāpi, paribhogasīsena aṃse vā sīse vā ṭhapanamattenāpi, taṇḍulādīnaṃ",
  "tika-vin09t0:958_9": "papphoṭanenāpi tato ekaṃ vā dve vā apanayanenapi, antamaso ekaṃ pāsāṇasakkharaṃ uddharitvā",
  "tika-vin09t0:958_10": "chaḍḍitamattenāpi, sappitelādīnaṃ bhājanantaraparivattanenapi, antamaso tato makkhikaṃ",
  "tika-vin09t0:958_11": "vā kipillikaṃ vā uddharitvā chaḍḍitamattenapi, guḷapiṇḍakassa madhurabhāvajānanatthaṃ",
  "tika-vin09t0:958_12": "nakhena vijjhitvā aṇumattaṃ gahitamattenapi aggho bhassati. Tasmā yaṃ kiñci pādagghanakaṃ",
  "tika-vin09t0:958_13": "vuttanayeneva sāmikena paribhogena ūnaṃ kataṃ hoti, na taṃ avahārako bhikkhu pārājikena",
  "tika-vin09t0:958_14": "kāretabboti. Evaṃ paribhogo oloketabbo.",
  "tika-vin09t0:959": "Evaṃ imāni tulayitvā pañca ṭhānāni dhāreyya atthaṃ vicakkhaṇo āpattiṃ vā anāpattiṃ vā garukaṃ vā lahukaṃ vā āpattiṃ yathāṭhāne ṭhapeyyāti.",
  "tika-vin09t0:960_0": "Evaṃ tattha vinicchayaṃ dassetvā idāni anāpattiṃ dassento “sakasaññissā”tiādimāha.",
  "tika-vin09t0:960_1": "Tattha sakasaññissāti “mayhaṃ santakaṃ idaṃ bhaṇḍa”nti evaṃ sakasaññissa parabhaṇḍampi",
  "tika-vin09t0:960_2": "gaṇhato gahaṇe anāpatti, gahitaṃ pana puna dātabbaṃ. Sace sāmikehi “dehī”ti vutto",
  "tika-vin09t0:960_3": "na deti, tesaṃ dhuranikkhepe pārājikaṃ. Vissāsaggāheti vissāsaggahaṇepi anāpatti.",
  "tika-vin09t0:960_4": "Vissāsaggāhalakkhaṇaṃ pana iminā suttena jānitabbaṃ –",
  "tika-vin09t0:961": "“Anujānāmi, bhikkhave, pañcahaṅgehi samannāgatassa vissāsaṃ gahetuṃ, sandiṭṭho ca hoti, sambhatto ca ālapito ca jīvati ca jānāti ca ‘gahite me attamano”’ti.",
  "tika-vin09t0:962_0": "Tattha sandiṭṭhoti diṭṭhamattakamitto. Sambhattoti daḷhamitto. Ālapitoti “mama santakaṃ",
  "tika-vin09t0:962_1": "yaṃ icchasi, taṃ gaṇheyyāsi, āpucchitvā gahaṇe kāraṇaṃ natthī”ti vutto. Jīvatīti",
  "tika-vin09t0:962_2": "anuṭṭhānaseyyāya sayitopi yāva jīvitindriyupacchedaṃ na pāpuṇāti. Gahite ca attamanoti",
  "tika-vin09t0:962_3": "gahite tuṭṭhacitto. Evarūpassa santakaṃ “gahite me attamano bhavissatī”ti jānantena",
  "tika-vin09t0:962_4": "gahetuṃ vaṭṭati. Anavasesapariyādānavasena cetāni pañcaṅgāni vuttāni. Vissāsaggāho",
  "tika-vin09t0:962_5": "pana tīhi aṅgehi ruhati. Kathaṃ? Sandiṭṭho, jīvati, gahite attamano, sambhatto, jīvati,",
  "tika-vin09t0:962_6": "gahite attamano, ālapito, jīvati, gahite attamanoti evaṃ.",
  "tika-vin09t0:963_0": "Yo pana jīvati, na ca gahite attamano hoti, tassa santakaṃ vissāsabhāvena gahitampi",
  "tika-vin09t0:963_1": "puna dātabbaṃ. Dadantena ca matakadhanaṃ tāva ye tassa dhane issarā gahaṭṭhā vā pabbajitā",
  "tika-vin09t0:963_2": "vā, tesaṃ dātabbaṃ. Anattamanassa santakaṃ tasseva dātabbaṃ. Yo pana paṭhamaṃyeva",
  "tika-vin09t0:963_3": "“suṭṭhu kataṃ tayā mama santakaṃ gaṇhantenā”ti vacībhedena vā cittuppādamattena vā",
  "tika-vin09t0:963_4": "anumoditvā pacchā kenaci kāraṇena kupito, so paccāharāpetuṃ na labhati. Yo ca adātukāmo,",
  "tika-vin09t0:963_5": "cittena pana adhivāseti, na kiñci vadati, sopi puna paccāharāpetuṃ na labhati. Yo",
  "tika-vin09t0:963_6": "pana “mayā tumhākaṃ santakaṃ gahita”nti vā “paribhutta”nti vā vutto gahitaṃ vā hotu,",
  "tika-vin09t0:963_7": "paribhuttaṃ vā, “mayā pana taṃ kenacideva karaṇīyena ṭhapitaṃ, pākatikaṃ kātuṃ vaṭṭatī”ti",
  "tika-vin09t0:963_8": "vadati, ayaṃ paccāharāpetuṃ labhati.",
  "tika-vin09t0:964_0": "Tāvakāliketi “paṭidassāmi paṭikarissāmī”ti evaṃ gaṇhantassa tāvakālikepi gahaṇe anāpatti.",
  "tika-vin09t0:964_1": "Gahitaṃ pana sace bhaṇḍasāmiko puggalo vā gaṇo vā “tuyhevetaṃ hotū”ti anujānāti,",
  "tika-vin09t0:964_2": "iccetaṃ kusalaṃ. No ce anujānāti, āharāpente dātabbaṃ. Saṅghasantakaṃ pana paṭidātumeva vaṭṭati.",
  "tika-vin09t0:965_0": "Petapariggaheti ettha pana pettivisaye upapannāpi, kālaṃ katvā tasmiṃyeva attabhāve",
  "tika-vin09t0:965_1": "nibbattāpi, cātumahārājikādayo devāpi sabbe “petā”tveva saṅkhyaṃ gatā, tesaṃ pariggahe",
  "tika-vin09t0:965_2": "anāpatti. Devatāya pana uddissa balikammaṃ karontehi rukkhādīsu laggitasāṭake vattabbameva",
  "tika-vin09t0:965_3": "natthi. Tañca kho ārakkhakehi apariggahite, pariggahitaṃ pana gahetuṃ na vaṭṭati.",
  "tika-vin09t0:966_0": "Tiracchānagatapariggaheti nāgasupaṇṇādīnaṃ tiracchānagatānaṃ pariggahe. Sacepi hi",
  "tika-vin09t0:966_1": "devo vā nāgasupaṇṇo vā manussarūpena āpaṇaṃ pasāreti, tato cassa santakaṃ koci dibbacakkhuko",
  "tika-vin09t0:966_2": "bhikkhu taṃ ñatvā gahetvā gacchati, vaṭṭati.",
  "tika-vin09t0:967_0": "Paṃsukūlasaññissāti “asāmikaṃ idaṃ paṃsukūla”nti evasaññissāpi gahaṇe anāpatti. Sace",
  "tika-vin09t0:967_1": "pana taṃ sasāmikaṃ hoti, āharāpente dātabbaṃ. Ummattakādīni pubbe vuttappakārāneva.",
  "tika-vin09t0:967_2": "Ādikammiko panettha dhaniyo. Avasesānaṃ pana rajakabhaṇḍikādicorānaṃ chabbaggiyādīnaṃ āpattiyeva.",
  "tika-vin09t0:968_0": "Sacittakehi tīhi samuṭṭhānehi idaṃ samuṭṭhātīti āha “adinnādānasamuṭṭhāna”nti. Tathā",
  "tika-vin09t0:968_1": "hi sāhatthikaṃ kāyacittato samuṭṭhāti. Āṇattikaṃ vācācittato samuṭṭhāti. Sāhattikāṇattikaṃ",
  "tika-vin09t0:968_2": "kāyavācācittato samuṭṭhāti, tañca kho “bhāriyamidaṃ, tvaṃ ekapassaṃ gaṇha, ahaṃ ekapassa”nti",
  "tika-vin09t0:968_3": "saṃvidhāya ubhayesaṃ payogena ekassa vatthuno ṭhānācāvane labbhati. “Kāyavacīkamma”nti",
  "tika-vin09t0:968_4": "avacanaṃ pana kāyavācānaṃ īdise ṭhāne aṅgamattattā. Yāya pana cetanāya samuṭṭhāpito",
  "tika-vin09t0:968_5": "payogo sāhatthiko vā āṇattiko vā padhānabhāvena ṭhānācāvanaṃ sādheti, tassā vasena",
  "tika-vin09t0:968_6": "āpatti kāretabbā. Aññathā sāhatthikaṃ vā āṇattikassa aṅgaṃ na hoti, āṇattikaṃ vā",
  "tika-vin09t0:968_7": "sāhatthikassāti idaṃ virujjhati. “Adinnaṃ ādiyāmī”ti saññāya abhāvena muccanato saññāvimokkhaṃ.",
  "tika-vin09t0:968_8": "Kāyena kataṃ kammaṃ kāyakammaṃ, kāyadvārena katanti attho. Vacīkammanti etthāpi eseva",
  "tika-vin09t0:968_9": "nayo. Tuṭṭho vā bhīto vā majjhatto vā naṃ āpajjatīti tivedanaṃ. Sesaṃ paṭhamasikkhāpade",
  "tika-vin09t0:968_10": "vuttanayeneva veditabbaṃ.",
  "tika-vin09t0:969": "Dutiyapārājikavaṇṇanā niṭṭhitā.",
  "tika-vin09t0:970": "3. Tatiyapārājikavaṇṇanā",
  "tika-vin09t0:971_0": "Santi sahatthe upasaggo. Tena saddhiṃ ussukkavacanametaṃ “sañciccā”ti āha “sañcetetvā”tiādi.",
  "tika-vin09t0:971_1": "Ussukkavacananti ettha ussukkavacanaṃ nāma pubbakālakiriyāvacanaṃ. Ayañhi samānakattukesu",
  "tika-vin09t0:971_2": "pubbāparakālakiriyāvacanesu pubbakālakiriyāvacanassa niruttivohāro. Idāni “saddhiṃ",
  "tika-vin09t0:971_3": "cetetvā”ti iminā saṅkhepena vuttamevatthaṃ pākaṭaṃ katvā dassetuṃ “pāṇo”tiādimāha.",
  "tika-vin09t0:971_4": "Tattha “pāṇo”ti saññāya saddhiṃyevāti “pāṇo”ti saññaṃ avijahitvā eva, “pāṇo”ti saññuppattiyā",
  "tika-vin09t0:971_5": "anantaranti vuttaṃ hoti. Evañca katvā kathaṃ ekakkhaṇe ekassa cittassa ubhayārammaṇabhāvoti",
  "tika-vin09t0:971_6": "edisī codanā anavakāsāti daṭṭhabbaṃ. Keci pana “ñātapariññāya diṭṭhasabhāvesu dhammesu",
  "tika-vin09t0:971_7": "tīraṇapariññāya tilakkhaṇaṃ āropetvā ‘rūpaṃ anicca’ntiādinā sabhāvena saddhiṃ ekakkhaṇe",
  "tika-vin09t0:971_8": "aniccādilakkhaṇajānanaṃ viya ‘pāṇo’ti saññāya saddhiṃyeva ‘vadhāmi na’nti jānātī”ti",
  "tika-vin09t0:971_9": "vadanti. Apare pana ācariyā tatthāpi evaṃ na kathenti. Ettha ca manussaviggaho”ti",
  "tika-vin09t0:971_10": "avatvā “pāṇo”ti vacanaṃ “manusso aya”nti ajānitvā kevalaṃ sattasaññāya ghātentassāpi",
  "tika-vin09t0:971_11": "pārājikabhāvadassanatthaṃ vuttaṃ. Cetetvāti cintetvā. Pakappetvāti abhivicāretvā,",
  "tika-vin09t0:971_12": "sanniṭṭhānaṃ karitvāti attho.",
  "tika-vin09t0:972_0": "Idāni manussaattabhāvaṃ ādito paṭṭhāya dassetuṃ “manussaviggaha”ntiādimāha. Tattha",
  "tika-vin09t0:972_1": "kalalato paṭṭhāyāti paṭisandhiviññāṇena saddhiṃ uppannakalalarūpato paṭṭhāya. Kalalarūpaṃ",
  "tika-vin09t0:972_2": "nāma itthipurisānaṃ kāyavatthubhāvadasakavasena samatiṃsa rūpāni, napuṃsakānaṃ kāyavatthudasakavasena",
  "tika-vin09t0:972_3": "vīsati. Tattha itthipurisānaṃ kalalarūpaṃ jātiuṇṇāya ekena aṃsunā uddhaṭatelabindumattaṃ",
  "tika-vin09t0:972_4": "hoti acchaṃ vippasannaṃ. Vuttañhetaṃ aṭṭhakathāyaṃ –",
  "tika-vin09t0:973": "“Tilatelassa yathā bindu, sappimaṇḍo anāvilo;",
  "tika-vin09t0:974": "Evaṃvaṇṇappaṭibhāgaṃ, ‘kalala’nti pavuccatī”ti. ;",
  "tika-vin09t0:975_0": "Evaṃ parittakaṃ vatthuṃ ādiṃ katvā yāva maraṇakālā etthantare anupubbena vuḍḍhippatto",
  "tika-vin09t0:975_1": "attabhāvo manussaviggaho nāmāti vuttaṃ hoti. Idañca yebhuyyavaseneva vuttaṃ. Opapātikasaṃsedajāpi",
  "tika-vin09t0:975_2": "hi manussā pārājikavatthuyeva. Kalalakālepīti paṭhamasattāhepi. Tattha hi santativasena",
  "tika-vin09t0:975_3": "pavattamānaṃ kalalasaṅkhātaṃ attabhāvaṃ jīvitā voropetuṃ sakkā, na pana sabbapaṭhamaṃ",
  "tika-vin09t0:975_4": "kalalarūpaṃ. Paṭisandhicittena hi saddhiṃ tiṃsa kammajarūpāni nibbattanti. Tesu pana",
  "tika-vin09t0:975_5": "ṭhitesuyeva soḷasa bhavaṅgacittāni uppajjitvā nirujjhanti. Etasmiṃ antare gahitapaṭisandhikassa",
  "tika-vin09t0:975_6": "dārakassa vā mātuyā vā panassa antarāyo natthi. Ayañhi maraṇassa anokāso nāma. Bhesajjasampadānenāti",
  "tika-vin09t0:975_7": "gabbhapātanabhesajjadānena. Tato vā uddhampīti abbudapesikālādīsupi. Jīvitā viyojeyyāti",
  "tika-vin09t0:975_8": "santativikopanavasena jīvitindriyato apaneyya.",
  "tika-vin09t0:976_0": "Imassa panatthassāti “sañcicca manussaviggahaṃ jīvitā voropeyyā”ti imassa atthassa.",
  "tika-vin09t0:976_1": "Āvibhāvatthanti pakāsanatthaṃ. Pāṇassa atipāto pāṇātipāto, pāṇavadho pāṇaghātoti",
  "tika-vin09t0:976_2": "vuttaṃ hoti. Sattoti khandhasantāno. Tattha hi sattapaññatti. Jīvitindriyanti rūpārūpajīvitindriyaṃ.",
  "tika-vin09t0:976_3": "Rūpajīvitindriye hi vikopite itarampi taṃsambandhatāya vinassatīti. Yāya cetanāyāti",
  "tika-vin09t0:976_4": "tasmiṃ pāṇe pāṇasaññino kāyavacīdvārānaṃ aññataradvārappavattāya yāya cetanāya. Manodvāre",
  "tika-vin09t0:976_5": "pana pavattāya vadhakacetanāya pāṇātipātabhāvo natthi. Sā cetanāti sā jīvitindriyupacchedakaupakkamasamuṭṭhāpikā",
  "tika-vin09t0:976_6": "kāyavacīdvārānaṃ aññataradvārappavattā vadhakacetanā. Idaṃ vuttaṃ hoti – yāya cetanāya",
  "tika-vin09t0:976_7": "pavattamānassa jīvitindriyassa nissayabhūtesu mahābhūtesu upakkamakaraṇahetu taṃmahābhūtapaccayā",
  "tika-vin09t0:976_8": "uppajjanakamahābhūtā nuppajjissanti, sā tādisapayogasamuṭṭhāpikā cetanā pāṇātipāto.",
  "tika-vin09t0:976_9": "Laddhūpakkamāni hi mahābhūtāni itarabhūtāni viya na visadānīti samānajātikānaṃ kāraṇaṃ na hontīti.",
  "tika-vin09t0:977_0": "Pāṇātipāto assa atthīti pāṇātipātī. Saṃsagge ayamīkāro. Tenāha “vuttacetanāya samaṅgipuggalo”ti.",
  "tika-vin09t0:977_1": "Sako hattho sahattho, tena nibbatto payogo sāhatthiko. Nissajjanaṃ nissaggo, sova",
  "tika-vin09t0:977_2": "nissaggiyo. Evaṃ āṇattiko. Vijjāmayo mantaparijappanayogo. Iddhimayo kammavipākajiddhimayo.",
  "tika-vin09t0:978_0": "Idāni yathāvutteyeva cha payoge vibhajitvā dassetuṃ “tatthā”tiādi vuttaṃ. Tattha",
  "tika-vin09t0:978_1": "tatthāti tesu chasu payogesu. Sāhatthikoti ettha hattho upalakkhaṇabhāvena gahitoti",
  "tika-vin09t0:978_2": "āha “kāyena vā”tiādi. Tattha kāyenāti hatthena vā pādena vā muṭṭhinā vā jāṇunā vā",
  "tika-vin09t0:978_3": "yena kenaci aṅgapaccaṅgena. Kāyekadeso hettha hatthādikāyo avayave samudāyopacāro",
  "tika-vin09t0:978_4": "yathā “gāmo daḍḍho”ti. Kāyappaṭibaddhenāti kāyato amocitena asiādinā paharaṇena.",
  "tika-vin09t0:978_5": "Paharaṇanti kāyaviññattisahitāya vadhakacetanāya adhippetatthasādhanaṃ. Kāyena vā",
  "tika-vin09t0:978_6": "sattiādīnaṃ, kāyappaṭibaddhena vā usuyantapāsāṇādīnaṃ nissajjananti yathāsambhavaṃ",
  "tika-vin09t0:978_7": "yojetabbaṃ. Tatthāti tesu sāhatthikanissaggiyesu. Uddissānuddissabhedatoti uddisitvā",
  "tika-vin09t0:978_8": "ca anuddisitvā ca pavattibhedena. Uddisanaṃ uddiso, so etassa atthīti uddisako, payogo,",
  "tika-vin09t0:978_9": "tasmiṃ. Bajjhati etenāti baddho, kammameva baddho kammabaddho, pāṇātipātoti attho.",
  "tika-vin09t0:978_10": "Atha vā bandhanaṃ baddho, kammunā baddho kammabaddho, so assa hoti, pāṇātipātakammamassa",
  "tika-vin09t0:978_11": "siddhanti vuttaṃ hoti. Ubhayatthāpīti uddisake, anuddisake cāti dvīsupi. Pacchā vā",
  "tika-vin09t0:978_12": "teneva rogena maratūti yojanā. Paharitakkhaṇeyevāti maraṇāya pahonakappahārassa laddhakkhaṇeyeva",
  "tika-vin09t0:978_13": "kammabaddho. Yadi avassaṃ tena maratīti adhippāyo. Sace pana maraṇādhippāyena pahāraṃ",
  "tika-vin09t0:978_14": "datvā tena amatassa puna aññena cittena pahāre dinne pacchāpi paṭhamappahāreneva",
  "tika-vin09t0:978_15": "marati, tadāva kammabaddho. Atha dutiyapahārena marati, natthi pāṇātipāto. Ubhayehi",
  "tika-vin09t0:978_16": "matepi paṭhamappahāreneva kammabaddho, ubhayehipi amate nevatti pāṇātipāto. Esa nayo",
  "tika-vin09t0:978_17": "bahūhipi ekassa pahāre dinne. Tatrāpi hi yassa pahārena marati, tasseva kammabaddhoti.",
  "tika-vin09t0:978_18": "Āṇāpanaṃ nāma vacīviññattisahitāya vadhakacetanāya adhippetatthasādhanaṃ.",
  "tika-vin09t0:979_0": "Idāni imasmiṃ āṇattikapayoge saṅketavisaṅketabhāvajānanatthaṃ chabbidhaṃ niyamaṃ",
  "tika-vin09t0:979_1": "dassento “tatthā”tiādimāha. Tattha tatthāti tasmiṃ āṇattikapayoge. Āṇattiniyāmakāti",
  "tika-vin09t0:979_2": "āṇattikapayogasādhikā. Etesu hi avirajjhitesuyeva āṇattikapayogo hoti, na aññathāti.",
  "tika-vin09t0:980_0": "Puggaloti māretabbo puggalo. Tenāha “yaṃ hī”tiādi. Āṇāpakassa āpattīti āṇāpakassa",
  "tika-vin09t0:980_1": "āṇattikkhaṇe āpatti, āṇattassa māraṇakkhaṇe. Āṇāpako muccatīti āṇattasseva kammabaddho,",
  "tika-vin09t0:980_2": "vatthuvisesena panettha kammaviseso ca āpattiviseso ca hotīti. “Purebhattaṃ mārehī”ti",
  "tika-vin09t0:980_3": "āṇatto purebhattameva māretīti “ajja sve”ti aniyametvā “purebhattaṃ mārehī”ti āṇatto",
  "tika-vin09t0:980_4": "yadā kadāci purebhattaṃ māreti. Yo pana “ajja pubbaṇhe”ti vutto majjhanhe vā sāyanhe",
  "tika-vin09t0:980_5": "vā sve vā pubbaṇhe māreti, visaṅketo hoti, āṇāpakassa natthi kammabaddho. Pubbaṇhe",
  "tika-vin09t0:980_6": "māretuṃ vāyamantassa majjhanhe jātepi eseva nayo. Etena nayena sabbakālappabhedesu",
  "tika-vin09t0:980_7": "saṅketavisaṅketatā veditabbā.",
  "tika-vin09t0:981_0": "Evaṃ vatthukālesu saṅketavisaṅketataṃ dassetvā idāni okāsādīsu saṅketavisaṅketataṃ",
  "tika-vin09t0:981_1": "atidisanto “iminā nayenā”tiādimāha. Tattha okāsoti gāmo vā vanaṃ vā gehadvāraṃ vāti",
  "tika-vin09t0:981_2": "evamādiko. Āvudhanti asi vā usu vā satti vāti evamādi. Iriyāpathoti māretabbassa",
  "tika-vin09t0:981_3": "gamanaṃ vā nisajjā vāti evamādi. Kiriyāvisesoti vijjhanaṃ vā chedanaṃ vā bhedanaṃ",
  "tika-vin09t0:981_4": "vā saṅkhamuṇḍakaṃ vāti evamādi. Imesu yathā yathā vadhako āṇatto, tathā tathā kate",
  "tika-vin09t0:981_5": "āṇāpakassa āpatti, aññathā kate visaṅketo hoti. Tenāha “iminā nayenā”tiādi. Tattha",
  "tika-vin09t0:981_6": "sabbatthāti okāsādīsu catūsu. Hoti cettha –",
  "tika-vin09t0:982": "“Yathāṇattivaseneva, āṇattena kate sati;",
  "tika-vin09t0:983": "Āṇāpakassa āpatti, visaṅketoññathā kate”ti.",
  "tika-vin09t0:984": "Āṇattiyaṃ pana ayaṃ viseso – adhiṭṭhāyāti adhiṭṭhahitvā āṇāpeti “evaṃ vijjha, evaṃ pahara, evaṃ ghātehī”ti vuttāya pāḷiyā labbhatīti ñātabbo.",
  "tika-vin09t0:985_0": "Opatanti etthāti opāto, āvāṭo, tassa khaṇanaṃ opātakkhaṇanaṃ. Apassenasaṃvidhānanti",
  "tika-vin09t0:985_1": "apassenassa saṃvidhānaṃ. Niccaparibhogo mañco vā pīṭhaṃ vā apassenaphalakaṃ vā divāṭṭhāne",
  "tika-vin09t0:985_2": "nisīdantassa apassenakatthambho vā tatthajātakarukkho vā caṅkame apassāya tiṭṭhantassa",
  "tika-vin09t0:985_3": "ālambanarukkho vā ālambanaphalakaṃ vā, sabbampetaṃ apassanīyaṭṭhena apassenaṃ nāma,",
  "tika-vin09t0:985_4": "tasmiṃ apassene yathā apassayantaṃ vijjhati vā chindati vā, tathā katvā vāsipharasusattiārakaṇṭakādīsu",
  "tika-vin09t0:985_5": "aññatarassa satthassa ṭhapananti attho.",
  "tika-vin09t0:986_0": "Upanikkhipanaṃ nāma samīpe nikkhipanaṃ. Manāpassa vā amanāpassa vā rūpassa upaharaṇaṃ",
  "tika-vin09t0:986_1": "samīpe ṭhapanaṃ rūpūpahāro, attanā vā yakkhapetādivesaṃ gahetvā tiṭṭhanaṃ. Ādisaddena",
  "tika-vin09t0:986_2": "saddūpahārādīnaṃ gahaṇaṃ. Etthāpīti thāvarapayogepi. Uddissānuddissabhedo veditabbo,",
  "tika-vin09t0:986_3": "yato tatthapi pubbe vuttanayeneva kammabaddho hoti. Ayaṃ pana viseso – mūlaṭṭhena",
  "tika-vin09t0:986_4": "opātādīsu paresaṃ mūlena vā mudhā vā dinnesupi yadi tappaccayā koci marati, mūlaṭṭhasseva",
  "tika-vin09t0:986_5": "kammabaddho. Yadipi tena, aññena vā tatra opāte vināsetvā bhūmisame katepi paṃsuhārakā",
  "tika-vin09t0:986_6": "vā paṃsuṃ gaṇhantā, mūlakhaṇakā vā mūlāni khaṇantā āvāṭaṃ karonti, deve vā vassante",
  "tika-vin09t0:986_7": "kaddamo jāyati, tattha ca koci otaritvā vā laggitvā vā marati, mūlaṭṭhasseva kammabaddho.",
  "tika-vin09t0:986_8": "Yadi pana yena laddhaṃ, so vā añño vā vitthatataraṃ vā gambhīrataraṃ vā karoti, tappaccayā",
  "tika-vin09t0:986_9": "ca koci marati, ubhayesampi kammabaddho. Yathā tu mūlāni mūlehi saṃsandanti, tathā",
  "tika-vin09t0:986_10": "tattha thale kate muccati. Evaṃ apassenasaṃvidhānādīsupi yāva tesaṃ pavatti, tāva",
  "tika-vin09t0:986_11": "yathāsambhavaṃ kammabaddho veditabbo.",
  "tika-vin09t0:987_0": "Vijjāparijappananti āthabbaṇikehi, vijjādharehi ca mantaparijappanaṃ. Kammavipākajāya",
  "tika-vin09t0:987_1": "iddhiyāti sātisayakammanibbattāya kammavipākena sahajātāya iddhiyā, kammassa vā vipākabhāvena",
  "tika-vin09t0:987_2": "jātāya iddhiyā. Payojananti pavattanaṃ, karaṇanti attho, dāṭhāvudhādīnaṃ dāṭhākoṭanādīnamiva",
  "tika-vin09t0:987_3": "māraṇatthaṃ kammavipākajiddhivikārakaraṇanti vuttaṃ hoti.",
  "tika-vin09t0:988_0": "Kammasādhano vāyaṃ hārakasaddo bahulaṃvidhānena tatthāpi ṇvupaccayassa sijjhanatoti",
  "tika-vin09t0:988_1": "āha “atha vā”tiādi. Jīvitaharaṇakaṃ, upanikkhipitabbaṃ vā satthameva hārakanti vikappadvayena",
  "tika-vin09t0:988_2": "vuttanti āha “satthañca taṃ hārakañcāti satthahāraka”nti. “Hārakasattha”nti vattabbe",
  "tika-vin09t0:988_3": "visesanassa paranipātaṃ katvā evaṃ vuttanti daṭṭhabbaṃ. Pariyeseyyāti gaveseyya.",
  "tika-vin09t0:988_4": "“Yathā labhati, tathā kareyyā”ti iminā pana adhippāyatthamāha, “upanikkhipeyyā”ti",
  "tika-vin09t0:988_5": "iminā sikhāpattamatthaṃ. Itarathā hi “pariyeseyyā”ti imassa “upanikkhipeyyā”ti ayamattho",
  "tika-vin09t0:988_6": "adhippeto na siyā. Pariyiṭṭhamatteyevāti pariyesitamatteyeva. Yadi evaṃ atha kasmā",
  "tika-vin09t0:988_7": "pāḷiyaṃ “satthahārakaṃ vāssa pariyeseyyāti asiṃ vā sattiṃ vā bheṇḍiṃ vā laguḷaṃ vā",
  "tika-vin09t0:988_8": "pāsāṇaṃ vā satthaṃ vā visaṃ vā rajjuṃ vā”ti vuttanti āha “padabhājane panā”tiādi.",
  "tika-vin09t0:988_9": "Assāti “satthahārakaṃ vāssa pariyeseyyā”ti imassa padassa. Byañjanānurūpato paripuṇṇaṃ",
  "tika-vin09t0:988_10": "katvā atthassa avuttattā “byañjanaṃ anādiyitvā”ti vuttaṃ. Sasati hiṃsatīti satthaṃ,",
  "tika-vin09t0:988_11": "sasanti hiṃsanti etenāti vā satthaṃ. Ādisaddena “sattiṃ vā”tiādipāḷisesaṃ saṅgaṇhāti.",
  "tika-vin09t0:988_12": "Tattha laguḷanti muggaro. Satthanti vuttāvasesaṃ yaṃ kiñci samukhaṃ veditabbaṃ.",
  "tika-vin09t0:989_0": "Yo evaṃ maratīti yo satthaṃ vā āharitvā, visaṃ vā khāditvā, rajjuyā vā ubbandhitvā,",
  "tika-vin09t0:989_1": "sobbhādīsu vā patitvā, aññehi vā aggipavesanaudakapavesanādīhi upāyehi marati. “So",
  "tika-vin09t0:989_2": "dhanaṃ vā labhatī”tiādinā nayenāti so dhanaṃ vā labhati, yasaṃ vā labhati, saggaṃ",
  "tika-vin09t0:989_3": "vā gacchati, dhammo vāssa hotīti iminā nayena. Kimanena veditabbanti āha “etenā”tiādi.",
  "tika-vin09t0:989_4": "Tattha etenāti “maraṇavaṇṇaṃ vā saṃvaṇṇeyyā”ti etena vacanena. Nayidha evanti idha",
  "tika-vin09t0:989_5": "manussaviggahapārājike na evaṃ, na pariyāyakathāya muccatīti attho. Tenāha “saṃvaṇṇeyyā”tiādi.",
  "tika-vin09t0:990_0": "“Satthaṃ vā āharā”tiādināti ettha ādisaddena “visaṃ vā khāda, rajjuyā vā ubbandhitvā",
  "tika-vin09t0:990_1": "kālaṃ karohi, sobbhe vā narake vā papāte vā papatā”tiādiṃ sabbaṃ maraṇūpāyaṃ saṅgaṇhāti.",
  "tika-vin09t0:990_2": "Ettha ca narako nāma tattha tattha phalantiyā bhūmiyā sayameva nibbattā mahādarī,",
  "tika-vin09t0:990_3": "yattha hatthīpi patanti, corāpi nilīyitvā tiṭṭhanti. Papātoti pabbatantare vā thalantare",
  "tika-vin09t0:990_4": "vā ekato chinno. Pāpakenāti lāmakena. Dujjīvitenāti dukkhabahulattā dukkhena jīvitena.",
  "tika-vin09t0:990_5": "Mataṃ te jīvitā seyyāti tava maraṇaṃ jīvitā sundarataraṃ. Cittamassa atthīti citto.",
  "tika-vin09t0:990_6": "Tathā mano. Iti-saddo “sabbamatthīti kho, kaccāna, ayameko anto, sabbaṃ natthīti",
  "tika-vin09t0:990_7": "kho, kaccāna, ayaṃ dutiyo anto”tiādīsu viya nidassane daṭṭhabbo yathāvuttassa buddhiyaṃ",
  "tika-vin09t0:990_8": "viparivattamānassa maraṇassa nidassanato. Tenevāha “mataṃ te jīvitā seyyo”tiādi.",
  "tika-vin09t0:991_0": "Nanu cettha “mano”ti idampi atthato cittameva, atha kasmā vuttanti āha “ettha cā”tiādi.",
  "tika-vin09t0:991_1": "Cittassa atthadīpanatthaṃ vuttanti nāyaṃ cittasaddo “cittasaṅkappo”tiādīsu viya vicittādiattho,",
  "tika-vin09t0:991_2": "atha kho viññāṇavacanoti tassa atthadīpanatthaṃ vuttaṃ. Iminā punaruttidosābhāvaṃ",
  "tika-vin09t0:991_3": "dasseti. Kathametaṃ viññāyatīti āha “tenevassā”tiādi. Citto nānāppakārako saṅkappo",
  "tika-vin09t0:991_4": "assāti cittasaṅkappo. Vicittattho hettha cittasaddo “nāhaṃ, bhikkhave, aññaṃ ekanikāyampi",
  "tika-vin09t0:991_5": "samanupassāmi evaṃ cittaṃ, yathayidaṃ, bhikkhave, tiracchānagatā”tiādīsu viya. Tenāha",
  "tika-vin09t0:991_6": "“vicittasaṅkappo”ti. Etthāpi itisaddo āharitabboti “cittasaṅkappo”ti imasmiṃ padepi",
  "tika-vin09t0:991_7": "adhikāravasena itisaddo āharitabbo. Idañhi “iti cittasaṅkappo”ti evaṃ avuttampi adhikārato",
  "tika-vin09t0:991_8": "vuttameva hotīti. Saṅkappoti cettha “takko vitakko saṅkappo”tiādīsu viya na vitakkasseva",
  "tika-vin09t0:991_9": "nāmaṃ, atha kho tassa ca aññesañcāti dassetuṃ “saṅkappoti cā”tiādi āraddhaṃ. Saṃvidahanamattassāti",
  "tika-vin09t0:991_10": "saññācetanāvitakkasaṅkhātassa sabbassa saṃvidahanassa. Sāmaññattho hettha mattasaddo",
  "tika-vin09t0:991_11": "“brāhmaṇamattaṃ bhojetī”tiādīsu viya. Tenāha “tañca saṃvidahana”ntiādi. Iminā saṃvidahanaṃ",
  "tika-vin09t0:991_12": "nāmettha na vidhānanti dasseti. Adhippāyo nāma vitakko.",
  "tika-vin09t0:992_0": "Uccāvacena kāraṇenāti mahantāmahantena upāyena. Tattha maraṇavaṇṇasaṃvaṇṇane tāva",
  "tika-vin09t0:992_1": "jīvite ādīnavadassanavasena avacākāratā, maraṇe vaṇṇabhaṇanavasena uccākāratā veditabbā.",
  "tika-vin09t0:992_2": "Samādapane pana muṭṭhijāṇunippothanādīhi maraṇasamādapanavasena uccākāratā, ekato",
  "tika-vin09t0:992_3": "bhuñjantassa nakhe visaṃ pakkhipitvā maraṇādisamādapanavasena avacākāratā veditabbā.",
  "tika-vin09t0:993_0": "Evaṃ asādhāraṇavinicchayaṃ vatvā idāni sādhāraṇavinicchayaṃ dassetuṃ “vesāliya”ntiādimāha.",
  "tika-vin09t0:993_1": "Opātakkhaṇanādīsu dukkaṭanti ettha sacepi jātapathaviṃ khaṇati, pāṇātipātassa pubbapayogattā",
  "tika-vin09t0:993_2": "payoge payoge dukkaṭaṃ. Manussaviggaho nāgasupaṇṇādisadiso tiracchānagato tiracchānagatamanussaviggaho,",
  "tika-vin09t0:993_3": "yakkho ca peto ca tiracchānagatamanussaviggaho ca yakkhapetatiracchānagatamanussaviggahā,",
  "tika-vin09t0:993_4": "tesaṃ. “Tathā”ti iminā thullaccayaṃ atidisati. Idāni “iminā nayenā”tiādinā apassenasaṃvidhānādīsupi",
  "tika-vin09t0:993_5": "yathāvuttaāpattibhedaṃ atidisati. Sabbatthāti apassenasaṃvidhānādīsu sabbesu payogesu.",
  "tika-vin09t0:994_0": "Idāni anāpattiṃ dassetuṃ “asañciccā”tiādimāha. Ettha ca “asañciccā”ti idaṃ maraṇasaṃvattanikaupakkamassa",
  "tika-vin09t0:994_1": "asallakkhaṇaṃ sandhāya vuttaṃ, “ajānantassā”ti idaṃ pana maraṇasaṃvattanikaupakaraṇassa",
  "tika-vin09t0:994_2": "ajānanaṃ sandhāya, “namaraṇādhippāyassā”ti idaṃ upakkamaṃ jānantassāpi maraṇādhippāyassa",
  "tika-vin09t0:994_3": "abhāvaṃ. Tenāha “asañciccā”tiādi. Acetetvāti asallakkhetvā, virajjhitvāti vuttaṃ hoti.",
  "tika-vin09t0:995_0": "Musalussāpanavatthusmiṃ viyāti “tena kho pana samayena aññataro bhikkhu bhattagge",
  "tika-vin09t0:995_1": "antaraghare āsanaṃ paññapento musale ussite ekaṃ musalaṃ aggahesi. Dutiyo musalo",
  "tika-vin09t0:995_2": "paripatitvā aññatarassa dārakassa matthake avatthāsi. So kālamakāsi. Tassa kukkuccaṃ",
  "tika-vin09t0:995_3": "ahosi…pe… kiṃcitto tvaṃ bhikkhūti. Asañcicca ahaṃ bhagavāti. Anāpatti bhikkhu asañciccā”ti",
  "tika-vin09t0:995_4": "imasmiṃ vatthusmiṃ viya.",
  "tika-vin09t0:996_0": "Visagatapiṇḍapātavatthusmiṃ viyāti “tena kho pana samayena aññataro piṇḍacāriko bhikkhu",
  "tika-vin09t0:996_1": "visagataṃ piṇḍapātaṃ labhitvā paṭikkamanaṃ haritvā bhikkhūnaṃ aggakārikaṃ adāsi.",
  "tika-vin09t0:996_2": "Te bhikkhū kālamakaṃsu. Tassa kukkuccaṃ ahosi…pe… kiṃcitto tvaṃ bhikkhūti. Nāhaṃ",
  "tika-vin09t0:996_3": "bhagavā jānāmīti. Anāpatti bhikkhu ajānantassā”ti imasmiṃ vatthusmiṃ viya.",
  "tika-vin09t0:997_0": "Bhesajjavatthusmiṃ viyāti “tena kho pana samayena aññatarā vañjhā itthī kulūpakaṃ",
  "tika-vin09t0:997_1": "bhikkhuṃ etadavoca “iṅghāyya bhesajjaṃ jānāhi, yenāhaṃ vijāyeyya’nti. ‘Suṭṭhu bhaginī’ti",
  "tika-vin09t0:997_2": "tassā bhesajjaṃ adāsi. Sā kālamakāsi. Tassa kukkuccaṃ ahosi…pe… anāpatti bhikkhu",
  "tika-vin09t0:997_3": "pārājikassa, āpatti dukkaṭassā”ti imasmiṃ vatthusmiṃ viya. Idha ādikammikā aññamaññaṃ",
  "tika-vin09t0:997_4": "jīvitā voropitabhikkhū, tesaṃ anāpatti. Avasesānaṃ maraṇavaṇṇasaṃvaṇṇanakādīnaṃ āpattiyeva.",
  "tika-vin09t0:998_0": "Atha kathaṃ dukkhavedananti, nanu rājāno coraṃ disvā hasamānāpi “gacchatha, naṃ ghātethā”ti",
  "tika-vin09t0:998_1": "vadantīti? Saccaṃ hasamānā vadanti, so pana hāso tesaṃ aññavisayo, sanniṭṭhāpakacetanā",
  "tika-vin09t0:998_2": "dukkhasampayuttāva. Vuttañhetaṃ samantapāsādikāyaṃ “sacepi hi sirisayanaṃ āruḷho",
  "tika-vin09t0:998_3": "rajjasampattisukhamanubhavanto rājā ‘coro deva ānīto’ti vutte ‘gacchatha naṃ mārethā’ti",
  "tika-vin09t0:998_4": "hasamāno bhaṇati, domanassacitteneva bhaṇatīti veditabbo. Sukhavokiṇṇattā, pana anuppabandhābhāvā",
  "tika-vin09t0:998_5": "ca dujjānametaṃ puthujjanehī”ti.",
  "tika-vin09t0:999": "Tatiyapārājikavaṇṇanā niṭṭhitā.",
  "tika-vin09t0:1000": "4. Catutthapārājikavaṇṇanā",
  "tika-vin09t0:1001_0": "Anabhijānanti na abhijānaṃ. Yena hi yo dhammo adhigato, so tassa pākaṭo hotīti āha",
  "tika-vin09t0:1001_1": "“sakasantāne”tiādi. Uttarimanussānanti pakatimanussehi uttaritarānaṃ manussānaṃ,",
  "tika-vin09t0:1001_2": "ukkaṭṭhamanussānanti attho. Dhammanti mahaggatalokuttarabhūtaṃ adhigatadhammaṃ. Atha",
  "tika-vin09t0:1001_3": "vā uttarimanussadhammāti uttarimanussadhammo. Manussadhammo nāma vinā bhāvanāmanasikārena",
  "tika-vin09t0:1001_4": "pakatiyā manussehi nibbattetabbo dasakusalakammapathadhammo. So hi manussānaṃ cittādhiṭṭhānamattena",
  "tika-vin09t0:1001_5": "ijjhanato tesaṃ so bhāvitadhammo viya ṭhitoti tathā vutto, manussaggahaṇañcettha",
  "tika-vin09t0:1001_6": "tesu bahulaṃ pavattanato. Jhānādikaṃ pana tabbidhuranti tatuttari, iti uttari manussadhammāti",
  "tika-vin09t0:1001_7": "uttarimanussadhammo, taṃ uttarimanussadhammanti evampettha attho daṭṭhabbo. Samudācarantoti ārocento.",
  "tika-vin09t0:1002_0": "Kiñcāpi lokiyalokuttarā sabbāva paññā “ñāṇa”nti vuccati, idha pana mahaggatalokuttarāva",
  "tika-vin09t0:1002_1": "veditabbāti āha “mahaggatalokuttarapaññā jānanaṭṭhena ñāṇa”nti. Kilesehi ārakattā",
  "tika-vin09t0:1002_2": "parisuddhaṭṭhena ariyanti āha “ariyaṃ visuddhaṃ uttama”nti. Ariyasaddo cettha visuddhapariyāyo,",
  "tika-vin09t0:1002_3": "na lokuttarapariyāyo. Jhānādibhedeti ādisaddena “vimokkho, samādhi, samāpatti, ñāṇadassanaṃ,",
  "tika-vin09t0:1002_4": "maggabhāvanā, phalasacchikiriyā, kilesappahānaṃ, vinīvaraṇatā cittassa, suññāgāre",
  "tika-vin09t0:1002_5": "abhiratī”ti ime saṅgaṇhāti. Viññussa manussajātikassāti ārocetabbapuggalanidassanaṃ.",
  "tika-vin09t0:1002_6": "Etassa hi ārocite ārocitaṃ hoti, na devabrahmānaṃ, nāpi petayakkhatiracchānagatānanti.",
  "tika-vin09t0:1002_7": "Āroceyyāti vadeyya, viññāpeyyāti vuttaṃ hoti. Vinā aññāpadesenāti “yo te vihāre vasati,",
  "tika-vin09t0:1002_8": "so bhikkhu paṭhamassa jhānassa lābhī”tiādinā nayena aññāpadesaṃ vināti attho. Idhevāti",
  "tika-vin09t0:1002_9": "“iti jānāmi, iti passāmī”ti imasmiṃyeva pade. “Tena vutta”ntiādi nigamanaṃ.",
  "tika-vin09t0:1003_0": "Samanuggāhīyamānoti codiyamāno, yaṃ vatthu ārocitaṃ hoti, tasmiṃ vatthusmiṃ “kiṃ",
  "tika-vin09t0:1003_1": "te adhigataṃ, kinti te adhigataṃ, kadā te adhigataṃ, kattha te adhigataṃ, katame",
  "tika-vin09t0:1003_2": "te kilesā pahīnā, katamesaṃ tvaṃ dhammānaṃ lābhī’ti kenaci vuccamāno”ti vuttaṃ hoti.",
  "tika-vin09t0:1003_3": "Asamanuggāhīyamānoti na kenaci vuccamāno.",
  "tika-vin09t0:1004_0": "“Bhikkhubhāve ṭhatvā abhabbo jhānādīni adhigantu”nti sikkhāpadātikkamassa antarāyakarattā",
  "tika-vin09t0:1004_1": "vuttaṃ. Bhikkhubhāvo hissa saggantarāyo ceva hoti maggantarāyo ca. Vuttañhetaṃ “sāmaññaṃ",
  "tika-vin09t0:1004_2": "dupparāmaṭṭhaṃ, nirayāyupakaḍḍhatī”ti. Aparampi vuttaṃ “sithilo hi paribbājo, bhiyyo",
  "tika-vin09t0:1004_3": "ākirate raja”nti. Bhikkhubhāvoti pārājikaṃ āpajjitvā “samaṇo aha”nti paṭijānanato",
  "tika-vin09t0:1004_4": "vohāramattasiddho bhikkhubhāvo. Dānādīhīti dānasaraṇasīlasaṃvarādīhi.",
  "tika-vin09t0:1005_0": "Ajānamevāti ettha evāti avadhāraṇatthe nipāto. “Ajānameva”ntipi paṭhanti. Tattha",
  "tika-vin09t0:1005_1": "pana “evaṃ jānāmi, evaṃ passāmī”ti avacanti yojetabbaṃ. Vacanatthavirahatoti “paṭhamaṃ",
  "tika-vin09t0:1005_2": "jhānaṃ samāpajji”nti ādivacanassa atthabhūtena jhānādinā vajjitattā tucchaṃ udakādisuññaṃ",
  "tika-vin09t0:1005_3": "bhājanaṃ viya. Musāti visaṃvādanapurekkhārassa paravisaṃvādako vacīpayogo, kāyapayogo",
  "tika-vin09t0:1005_4": "vā. Tenāha “vañcanādhippāyato musā”ti. Musā ca vañcanādhippāyo ca pubbabhāgakkhaṇe,",
  "tika-vin09t0:1005_5": "taṅkhaṇe ca. Vuttañhi “pubbe vāssa hoti ‘musā bhaṇissa’nti, bhaṇantassa hoti ‘musā",
  "tika-vin09t0:1005_6": "bhaṇāmī”’ti. Etañhi dvayaṃ aṅgabhūtaṃ, itaraṃ pana hotu vā, mā vā, akāraṇametaṃ.",
  "tika-vin09t0:1005_7": "Abhaṇinti viññāpanaṃ akāsiṃ.",
  "tika-vin09t0:1006_0": "Aññatra adhimānāti adhigato māno, adhiko vā māno adhimāno, thaddhamānoti attho, taṃ",
  "tika-vin09t0:1006_1": "vināti attho. Kassa panāyaṃ adhimāno uppajjati, kassa nuppajjati? Ariyasāvakassa",
  "tika-vin09t0:1006_2": "tāva nuppajjati. So hi maggaphalanibbānapahīnakilesāvasiṭṭhakilesapaccavekkhaṇena",
  "tika-vin09t0:1006_3": "sañjātasomanasso ariyaguṇappaṭivedhe nikkaṅkho, tasmā sotāpannādīnaṃ “ahaṃ sakadāgāmī”tiādivasena",
  "tika-vin09t0:1006_4": "māno nuppajjati. Dussīlassa nuppajjati. So hi ariyaguṇādhigame nirāsova. Sīlavatopi",
  "tika-vin09t0:1006_5": "pariccattakammaṭṭhānassa niddārāmatādimanuyuttassa nuppajjati, suparisuddhasīlassa",
  "tika-vin09t0:1006_6": "pana kammaṭṭhāne appamattassa nāmarūpaṃ vavatthapetvā paccayapariggahena vitiṇṇakaṅkhassa",
  "tika-vin09t0:1006_7": "tilakkhaṇaṃ āropetvā saṅkhāre sammasantassa āraddhavipassakassa uppajjati. Tenāha",
  "tika-vin09t0:1006_8": "“yvāya”ntiādi. Tattha tilakkhaṇaṃ āropetvāti kalāpasammasanavasena aniccādilakkhaṇattayaṃ",
  "tika-vin09t0:1006_9": "āropetvā. Sammasantassāti vipassantassa. Āraddhavipassakassāti udayabbayānupassanāya",
  "tika-vin09t0:1006_10": "āraddhavipassakassa. Apatteti attano santāne uppattivasena apatte, anadhigateti vuttaṃ",
  "tika-vin09t0:1006_11": "hoti. Pattasaññitāsaṅkhātoti “patto mayā uttarimanussadhammo”ti evaṃsaññitāsaṅkhāto",
  "tika-vin09t0:1006_12": "adhimāno uppajjati. Uppanno ca suddhasamathalābhiṃ vā suddhavipassanālābhiṃ vā antarā",
  "tika-vin09t0:1006_13": "ṭhapeti. So hi dasapi vīsampi tiṃsampi vassāni kilesasamudācāraṃ apassanto “ahaṃ",
  "tika-vin09t0:1006_14": "sotāpanno”ti vā “sakadāgāmī”ti vā “anāgāmī”ti vā maññati. Samathavipassanālābhiṃ",
  "tika-vin09t0:1006_15": "pana arahatteyeva ṭhapeti. Tassa hi samādhibalena kilesā vikkhambhitā, vipassanābalena",
  "tika-vin09t0:1006_16": "saṅkhārā supariggahitā, tasmā saṭṭhimpi vassāni, asītimpi vassāni, vassasatampi kilesā",
  "tika-vin09t0:1006_17": "na samudācaranti, khīṇāsavasseva cittācāro hoti. So evaṃ dīgharattaṃ kilesasamudācāraṃ",
  "tika-vin09t0:1006_18": "apassanto antarā aṭṭhatvāva “arahā aha”nti maññatīti. “Taṃ adhimānaṃ ṭhapetvā”ti",
  "tika-vin09t0:1006_19": "iminā “aññatrā”ti padaṃ apekkhitvā “adhimānā”ti upayogatthe nissakkavacananti dasseti.",
  "tika-vin09t0:1007_0": "Pāpicchatāyāti pāpā icchā etassāti pāpiccho, tassa bhāvo pāpicchatā, tāya, pāpikāya",
  "tika-vin09t0:1007_1": "icchāyāti attho. Yā sā “idhekacco dussīlova samāno ‘sīlavā’ti maṃ jano jānātū”tiādinā",
  "tika-vin09t0:1007_2": "nayena vuttā, tāya asantaguṇasambhāvanicchāyāti vuttaṃ hoti. Iminā pana mandattā",
  "tika-vin09t0:1007_3": "momūhattā samudācarantassa anāpattīti dasseti. Ayampīti pi-saddena na kevalaṃ purimā tayovāti dasseti.",
  "tika-vin09t0:1008_0": "Asantanti abhūtaṃ. Jhānādidhammanti jhānaṃ, vimokkho, samādhi, samāpatti, ñāṇadassanaṃ,",
  "tika-vin09t0:1008_1": "maggabhāvanā, phalasacchikiriyā, kilesappahānaṃ, vinīvaraṇatā cittassa, suññāgāre",
  "tika-vin09t0:1008_2": "abhiratī”ti evaṃ vuttaṃ uttarimanussadhammaṃ. Yassa ārocetīti vācāya vā hatthavikārādīhi",
  "tika-vin09t0:1008_3": "vā aṅgapaccaṅgacopanehi viññattipathe ṭhitassa yassa puggalassa āroceti. Viññattipathaṃ",
  "tika-vin09t0:1008_4": "pana atikkamitvā ṭhito koci ce dibbena cakkhunā, dibbāya ca sotadhātuyā disvā ca",
  "tika-vin09t0:1008_5": "sutvā ca jānāti, na pārājikaṃ. Yopi “kiṃ ayaṃ bhaṇatī”ti saṃsayaṃ vā āpajjati, ciraṃ",
  "tika-vin09t0:1008_6": "vīmaṃsitvā vā pacchā jānāti, “avijānanto”icceva saṅkhyaṃ gacchati. Yo pana jhānādīni",
  "tika-vin09t0:1008_7": "attano adhigamavasena vā uggahaparipucchādivasena vā na jānāti, kevalaṃ “jhāna”nti",
  "tika-vin09t0:1008_8": "vā “vimokkho”ti vā vacanamattameva sutaṃ hoti, sopi tena vutte “jhānaṃ kira samāpajjī”ti",
  "tika-vin09t0:1008_9": "esa vadatīti yadi ettakamattampi jānāti, “jānāti”cceva saṅkhyaṃ gacchati, tassa vutte",
  "tika-vin09t0:1008_10": "pārājikameva. Seso pana ekassa vā dvinnaṃ vā bahūnaṃ vā niyamitāniyamitavasena viseso",
  "tika-vin09t0:1008_11": "sabbo sikkhāpaccakkhānakathāyaṃ vuttanayeneva veditabbo. Pariyāyabhāsane pana “aha”nti",
  "tika-vin09t0:1008_12": "avuttattā paṭivijānantassa vuttepi thullaccayaṃ. Visaṃvādanādhippāyena musāvādapayogassa",
  "tika-vin09t0:1008_13": "katattā appaṭivijānantassāpi dukkaṭanti āha “yo te vihāre vasati…pe… dukkaṭa”nti.",
  "tika-vin09t0:1008_14": "Anullapanādhippāyassāti ullapanādhippāyavirahitassa, abhūtārocanādhippāyavirahitassāti",
  "tika-vin09t0:1008_15": "attho. Ummattakādayo pubbe vuttanayā eva. Idha pana ādikammikā vaggumudātīriyabhikkhū, tesaṃ anāpatti.",
  "tika-vin09t0:1009": "Catutthapārājikavaṇṇanā niṭṭhitā.",
  "tika-vin09t0:1010": "Pārājikanigamanavaṇṇanā",
  "tika-vin09t0:1011_0": "Idhāti imasmiṃ bhikkhupātimokkhe. Uddiṭṭhapārājikaparidīpanamevāti uddiṭṭhānaṃ catunnaṃ",
  "tika-vin09t0:1011_1": "pārājikānaṃ paridīpanavacanameva. Avadhāraṇaṃ pana na aññesampīti dassanatthaṃ. Tenāha",
  "tika-vin09t0:1011_2": "“samodhānetvā panā”tiādi. Tattha samodhānetvāti tattha tattha āgatāni ettheva samodahitvā,",
  "tika-vin09t0:1011_3": "pakkhipitvā rāsiṃ katvāti attho. Pāḷiyaṃ āgatānīti uddesapāḷiyaṃ āgatāni. Bhikkhunīnaṃ",
  "tika-vin09t0:1011_4": "asādhāraṇāni cattārīti ubbhajāṇumaṇḍalikā, vajjappaṭicchādikā, ukkhittānuvattikā,",
  "tika-vin09t0:1011_5": "aṭṭhavatthukāti imāni bhikkhunīnaṃ bhikkhūhi asādhāraṇāni cattāri. Paṇḍakādīnañhi",
  "tika-vin09t0:1011_6": "ekādasannaṃ abhabbabhāvo pārājikāpattisadisattā pārājikoti āha “ekādasanna”ntiādi.",
  "tika-vin09t0:1011_7": "Abhabbabhāvasaṅkhātehīti vatthuvipannatādinā pabbajjūpasampadāya naarahabhāvasaṅkhātehi.",
  "tika-vin09t0:1011_8": "Paṇḍakatiracchānagataubhatobyañjanakā hi tayo vatthuvipannā ahetukappaṭisandhikā,",
  "tika-vin09t0:1011_9": "tesaṃ saggo avārito, maggo pana vārito. Abhabbā hi te maggappaṭilābhāya vatthuvipannattā.",
  "tika-vin09t0:1011_10": "Pabbajjāpi nesaṃ paṭikkhittā, tasmā tepi pārājikāva. Theyyasaṃvāsako, titthiyapakkantako,",
  "tika-vin09t0:1011_11": "mātughātako, pitughātako, arahantaghātako, bhikkhunidūsako, lohituppādako, saṅghabhedakoti",
  "tika-vin09t0:1011_12": "ime aṭṭha attano kiriyāya vipannattā abhabbaṭṭhānaṃ pattāti pārājikāva. Tesu theyyasaṃvāsako,",
  "tika-vin09t0:1011_13": "titthiyapakkantako, bhikkhunidūsakoti imesaṃ tiṇṇaṃ saggo avārito, maggo pana vāritova.",
  "tika-vin09t0:1011_14": "Itaresaṃ pañcannaṃ ubhayampi vāritaṃ. Te hi anantarāva narake nibbattanakasattā.",
  "tika-vin09t0:1011_15": "Yadā bhikkhunī vibbhamitukāmā hutvā kāsāvameva vā gihivatthaṃ vā gihinivāsanākārena",
  "tika-vin09t0:1011_16": "nivāseti, tadā pārājikamāpannā nāma hotīti āha “gihibhāvaṃ patthayamānāyā”tiādi.",
  "tika-vin09t0:1011_17": "Sā hi ajjhācāravītikkamaṃ akatvāpi ettāvatā assamaṇī nāma hoti.",
  "tika-vin09t0:1012_0": "Dīghatāya lambamānaṃ aṅgajātametassāti lambī. Na so ettāvatā pārājiko, atha kho yadā",
  "tika-vin09t0:1012_1": "anabhiratiyā pīḷito attano aṅgajātaṃ mukhe vā vaccamagge vā paveseti, tadā pārājiko",
  "tika-vin09t0:1012_2": "hoti. Mudukatā piṭṭhi etassāti mudupiṭṭhiko, kataparikammāya mudukāya piṭṭhiyā samannāgato.",
  "tika-vin09t0:1012_3": "Sopi yadā anabhiratiyā pīḷito attano aṅgajātaṃ attano mukhamaggavaccamaggesu aññataraṃ",
  "tika-vin09t0:1012_4": "paveseti, tadā pārājiko hoti. Parassa aṅgajātaṃ mukhena gaṇhātīti yo anabhiratiyā",
  "tika-vin09t0:1012_5": "pīḷito parassa suttassa vā pamattassa vā aṅgajātaṃ mukhena gaṇhāti. Parassa aṅgajāte",
  "tika-vin09t0:1012_6": "abhinisīdatīti yo anabhiratiyā pīḷito parassa aṅgajātaṃ kammaniyaṃ disvā attano vaccamaggena",
  "tika-vin09t0:1012_7": "tassūpari nisīdati, taṃ attano vaccamaggaṃ pavesetīti attho. Etāni hi cattāri yasmā",
  "tika-vin09t0:1012_8": "ubhinnaṃ rāgavasena sadisabhāvūpagatānaṃ dhammo “methunadhammo”ti vuccati, tasmā",
  "tika-vin09t0:1012_9": "ekena pariyāyena methunadhammaṃ appaṭisevitvāyeva kevalaṃ maggena maggappavesanavasena",
  "tika-vin09t0:1012_10": "āpajjitabbattā methunadhammapārājikassa anulomentīti “anulomapārājikānī”ti vuccanti.",
  "tika-vin09t0:1013_0": "Etthāha – mātughātakapitughātakaarahantaghātakā tatiyapārājikaṃ āpannā, bhikkhunidūsako,",
  "tika-vin09t0:1013_1": "lambiādayo cattāro ca paṭhamapārājikaṃ āpannā evāti katvā kuto catuvīsatīti ? Vuccate",
  "tika-vin09t0:1013_2": "– mātughātakādayo hi cattāro idha anupasampannā eva adhippetā, lambiādayo cattāro",
  "tika-vin09t0:1013_3": "kiñcāpi paṭhamapārājikena saṅgahitā, yasmā pana ekena pariyāyena methunadhammaṃ appaṭisevino",
  "tika-vin09t0:1013_4": "honti, tasmā visuṃ vuttāti. Dutiyavikappe kaccitthāti ettha kacci atthāti padacchedo kātabbo.",
  "tika-vin09t0:1014": "Iti kaṅkhāvitaraṇiyā pātimokkhavaṇṇanāya",
  "tika-vin09t0:1015": "Vinayatthamañjūsāyaṃ līnatthappakāsaniyaṃ",
  "tika-vin09t0:1016": "Pārājikavaṇṇanā niṭṭhitā.",
  "tika-vin09t0:1017": "Saṅghādisesakaṇḍaṃ",
  "tika-vin09t0:1018_0": "Piyavacanena ālapananti piyāyitabbavacanenālapanaṃ, sādhūnaṃ samālapananti vuttaṃ",
  "tika-vin09t0:1018_1": "hoti. Sādhavo hi pare “bhonto”ti vā “devānaṃpiyā”ti vā “bhadrabhava”nti vā “āyasmanto”ti vā samālapanti.",
  "tika-vin09t0:1019": "1. Sukkavissaṭṭhisikkhāpadavaṇṇanā",
  "tika-vin09t0:1020_0": "Saṃ-saddo vijjamānatthoti āha “saṃvijjatī”ti. Cetanāti vītikkamavasappavattā pubbabhāgacetanā,",
  "tika-vin09t0:1020_1": "mocanassādacetanāti attho. Assāti sukkavissaṭṭhiyā. Aññapadatthasamāseneva sukkavissaṭṭhiyā",
  "tika-vin09t0:1020_2": "vuttattā ika-saddassa visuṃ attho natthīti āha “sañcetanāva sañcetanikā”ti. Idāni",
  "tika-vin09t0:1020_3": "ika-saddova atthiatthaṃ pakāsetīti dassento “sañcetanā vā”tiādimāha. Saṃvijjamānā",
  "tika-vin09t0:1020_4": "cetanā sañcetanā. Sukkassāti sambhavassa. Visaṭṭhīti vissaggo.",
  "tika-vin09t0:1021_0": "Idāni taṃ yasmiṃ kāle moceti, yenādhippāyena moceti, yena copāyena moceti, yañca",
  "tika-vin09t0:1021_1": "tassa adhippāyassa vatthu, taṃ sabbaṃ saṅkhepato vibhāvetvā sarūpato taṃ visaṭṭhiṃ",
  "tika-vin09t0:1021_2": "dassetuṃ “rāgūpatthambhādīsū”tiādimāha. Tattha rāgassa balavabhāvo, rāgena vā aṅgajātassūpatthambho",
  "tika-vin09t0:1021_3": "thaddhabhāvo rāgūpatthambho, so ādi yesaṃ te rāgūpatthambhādayo, tesu rāgūpatthambhādīsu.",
  "tika-vin09t0:1021_4": "Ādisaddena vaccūpatthambhapassāvūpatthambhavātūpatthambhauccāliṅgapāṇakadaṭṭhūpatthambhānaṃ",
  "tika-vin09t0:1021_5": "gahaṇaṃ. Kammaññataṃ patteti mocanakammakkhamatāya kammaniyataṃ patte, ajjhattarūpādīsu",
  "tika-vin09t0:1021_6": "upakkamārahabhāvaṃ patteti attho. Arogassa bhāvo ārogyaṃ, taṃ ādi yesaṃ te ārogyādayo,",
  "tika-vin09t0:1021_7": "tesu ārogyādīsu. Ādisaddena sukhabhesajjadānapuññayaññasaggabījavīmaṃsadavānaṃ gahaṇaṃ.",
  "tika-vin09t0:1021_8": "Ajjhattarūpaṃ ajjhattaṃ upādinnarūpaṃ, taṃ ādi yesaṃ te ajjhattarūpādayo, tesu. Ādisaddena",
  "tika-vin09t0:1021_9": "bahiddhārūpaajjhattabahiddhārūpaākāsekaṭikampanānaṃ gahaṇaṃ. Mocane assādo sukhavedanā",
  "tika-vin09t0:1021_10": "mocanassādo, mocanatthaṃ pubbabhāge pavattarāgo, sampayuttaassādasīsena cettha rāgo",
  "tika-vin09t0:1021_11": "vutto, tena sampayuttā cetanā mocanassādacetanā, tāya. Iminā muccanassādo muttassādo",
  "tika-vin09t0:1021_12": "methunassādo phassassādo kaṇḍuvanassādo dassanassādo nisajjassādo vācassādo gehasitapemaṃ",
  "tika-vin09t0:1021_13": "vanabhaṅgiyanti imehi sampayuttā cetanāyo paṭikkhipati, tāhi nimitte upakkamantassa",
  "tika-vin09t0:1021_14": "muttepi anāpatti. “Nimitte upakkamantassā”ti iminā pana ūrumaddāpanādīni paṭikkhipati.",
  "tika-vin09t0:1021_15": "Tena hi satipi mocanassāde nimitte upakkamābhāvato muttepi anāpatti. Vuttañhetaṃ",
  "tika-vin09t0:1021_16": "samantapāsādikāyaṃ “sā ca kho nimitte upakkamantasseva, hatthaparikammapādaparikammagattaparikammakaraṇena",
  "tika-vin09t0:1021_17": "sacepi asuci muccati, anāpattī”ti.",
  "tika-vin09t0:1022_0": "Āsayadhātunānāttatoti pittasemhapubbalohitāsayānañceva pathavīdhātuādīnañca catunnaṃ",
  "tika-vin09t0:1022_1": "dhātūnaṃ, rasasoṇitādīnaṃ vā sattannaṃ dhātūnaṃ nānāttato. Ṭhānā cāvanāti sukkassa",
  "tika-vin09t0:1022_2": "yaṃ ṭhānaṃ, tato cuti. Sukkassa hi vatthisīsaṃ kaṭi kāyoti tidhā ṭhānaṃ pakappenti.",
  "tika-vin09t0:1022_3": "Eko kirācariyo “vatthisīsaṃ sukkassa ṭhāna”nti āha, eko “kaṭī”ti, eko “sakalo kāyo”ti.",
  "tika-vin09t0:1022_4": "Tesu tatiyassa bhāsitaṃ subhāsitaṃ. Kesalomanakhadantānañhi maṃsavinimuttaṭṭhānaṃ,",
  "tika-vin09t0:1022_5": "uccārapassāvakheḷasiṅghāṇikā, thaddhasukkhacammāni ca vajjetvā avaseso chavimaṃsalohitānugato",
  "tika-vin09t0:1022_6": "sabbopi kāyo kāyappasādabhāvajīvitindriyābaddhapittānaṃ, sambhavassa ca ṭhānameva.",
  "tika-vin09t0:1022_7": "Tathā hi rāgapariyuṭṭhānenābhibhūtānaṃ hatthīnaṃ ubhohi kaṇṇacūḷikāhi sambhavo nikkhamati.",
  "tika-vin09t0:1023_0": "Ettha ca “rāgūpatthambhādīsū”tiādinā kālo dassito. Rāgūpatthambhādikālesu hi aṅgajātaṃ",
  "tika-vin09t0:1023_1": "kammaniyaṃ hoti. Yassa kammaniyatte sati moceti, ito paraṃ añño kālo natthi. Na hi",
  "tika-vin09t0:1023_2": "vinā rāgūpatthambhādīhi pubbaṇhādayo kālabhedā mocane nimittaṃ honti. “Ārogyādīsū”tiādinā",
  "tika-vin09t0:1023_3": "pana adhippāyo dassito. Evarūpena hi adhippāyabhedena moceti, na aññathā. “Ajjhattarūpādīsū”tiādinā",
  "tika-vin09t0:1023_4": "upāyo dassito. Ajjhattarūpe vā hi moceyya, bahiddhārūpe vā, ubhayattha vā, ākāse",
  "tika-vin09t0:1023_5": "vā kaṭiṃ kampento, ito paraṃ añño upāyo natthi. Nīlādivasenā”tiādīhi pana dasahi",
  "tika-vin09t0:1023_6": "navamassa adhippāyassa vatthu dassitaṃ. Vīmaṃsanto hi nīlādīsu aññataravasena vīmaṃsati,",
  "tika-vin09t0:1023_7": "na tehi vinimuttanti. “Ṭhānā cāvanā”ti iminā pana atthato vissaṭṭhi dassitā. Yathāha",
  "tika-vin09t0:1023_8": "“vissaṭṭhīti ṭhānato cāvanā vuccatī”ti. Sā cāyaṃ tassa sukkassa ṭhānā cāvanā rāgavasena.",
  "tika-vin09t0:1023_9": "Vuttañhetaṃ kathāvatthuaṭṭhakathāyaṃ “sukkavissaṭṭhi nāma rāgasamuṭṭhānā hotī”ti.",
  "tika-vin09t0:1023_10": "Aññatra supinantāti supino eva supinanto, taṃ ṭhapetvāti vuttaṃ hoti. Tenāha “yā",
  "tika-vin09t0:1023_11": "supine”tiādi. Saṅghādisesoti imassa āpattinikāyassa nāmaṃ. Tenāha “yā aññatra supinantā”tiādi.",
  "tika-vin09t0:1023_12": "Āpattinikāyoti āpattisamūho. Kiñcāpi ayaṃ ekāva āpatti, ruḷhisaddena, pana avayave",
  "tika-vin09t0:1023_13": "samūhavohārena vā “nikāyo”ti vutto “eko vedanākkhandho, eko viññāṇakkhandho”tiādīsu viya.",
  "tika-vin09t0:1024_0": "Assāti āpattinikāyassa. Nanu ca ayuttoyaṃ niddeso “saṅgho ādimhi ceva sese ca icchitabbo",
  "tika-vin09t0:1024_1": "assā”ti. Na hi āpattinikāyassa ādimhi ceva sese ca saṅgho icchito, kiñcarahi vuṭṭhānassāti",
  "tika-vin09t0:1024_2": "imaṃ codanaṃ manasi nidhāya yathā na virujjhati, tathā adhippāyaṃ vivarituṃ “kiṃ",
  "tika-vin09t0:1024_3": "vuttaṃ hotī”tiādimāha. Āpattito vuṭṭhānassa ādimhi ceva sese ca icchito saṅgho āpattiyāva",
  "tika-vin09t0:1024_4": "icchito nāma hotīti ayamettha adhippāyo. Āpattivuṭṭhānanti āpattito vuṭṭhānaṃ, anāpattikabhāvūpagamananti attho.",
  "tika-vin09t0:1025_0": "Dakasotanti passāvamaggaṃ, aṅgajātappadesanti vuttaṃ hoti. Yadi evaṃ atha kasmā aṭṭhakathāyaṃ",
  "tika-vin09t0:1025_1": "“dakasotaṃ otiṇṇamatte”ti vuttanti āha “ṭhānato pana cuta”ntiādi. Avassameva dakasotaṃ",
  "tika-vin09t0:1025_2": "otarati adhivāsetvā antarā nivāretuṃ asakkuṇeyyattā. Dakasotorohanato paṭṭhāya pana",
  "tika-vin09t0:1025_3": "upādinnato vinimuttattā sambhavarūpaṃ utusamuṭṭhānameva avasissati, sesaṃ tisamuṭṭhānaṃ",
  "tika-vin09t0:1025_4": "natthīti veditabbaṃ. Tasmāti yasmā ṭhānato cutaṃ dakasotaṃ otarati, tasmā.",
  "tika-vin09t0:1026_0": "Amocanādhippāyassāti bhesajjena nimittaṃ ālimpantassa uccārādīni vā karontassa. Supinaṃ",
  "tika-vin09t0:1026_1": "passantassāti dhātukkhobhato vā anubhūtapubbato vā devatopasaṃhārato vā pubbanimittato",
  "tika-vin09t0:1026_2": "vāti imehi catūhi kāraṇehi supinaṃ passantassa. Kiṃ panetaṃ passanto sutto passati,",
  "tika-vin09t0:1026_3": "paṭibuddho, udāhu neva sutto, na paṭibuddhoti? Kiñcettha – yadi tāva sutto passati,",
  "tika-vin09t0:1026_4": "abhidhammavirodho āpajjati. Bhavaṅgacittena hi supati, taṃ rūpanimittādiārammaṇaṃ",
  "tika-vin09t0:1026_5": "vā rāgādisampayuttaṃ vā na hoti. Supinaṃ passantassa ca īdisāni cittāni uppajjanti.",
  "tika-vin09t0:1026_6": "Atha paṭibuddho passati, vinayavirodho āpajjati. Yañhi paṭibuddho passati, taṃ sabbohārikacittena",
  "tika-vin09t0:1026_7": "passati. Sabbohārikacittena ca kate vītikkame anāpatti nāma natthi. Supinaṃ passantena",
  "tika-vin09t0:1026_8": "pana katepi vītikkame ekantaṃ anāpatti eva. Atha neva sutto na paṭibuddho passati,",
  "tika-vin09t0:1026_9": "ko nāma passati, evañca sati supinassa abhāvova āpajjatīti? Na abhāvo, kasmā? Yasmā",
  "tika-vin09t0:1026_10": "kapimiddhapareto passati. Vuttañhetaṃ “kapimiddhapareto kho mahārāja supinaṃ passatī”ti.",
  "tika-vin09t0:1026_11": "Kapimiddhaparetoti makkaṭaniddāya yutto. Yathā hi makkaṭassa niddā lahuparivattā",
  "tika-vin09t0:1026_12": "hoti, evaṃ yā niddā punappunaṃ kusalādicittavokiṇṇattā lahuparivattā, yassā pavattiyaṃ",
  "tika-vin09t0:1026_13": "punappunaṃ bhavaṅgato uttaraṇaṃ hoti, tāya yutto supinaṃ passati. Yassa ca evaṃ passantassa",
  "tika-vin09t0:1026_14": "supine methunaṃ dhammaṃ paṭisevantassa viya, kāyasaṃsaggādīni āpajjantassa viya ca",
  "tika-vin09t0:1026_15": "supinanteneva kāraṇena asuci muccati, tassapi anāpatti. Supine pana uppannāya assādacetanāya",
  "tika-vin09t0:1026_16": "sacassa visayo hoti, niccalena bhavitabbaṃ, na hatthena nimittaṃ kīḷāpetabbaṃ. Kāsāvapaccattharaṇarakkhaṇatthaṃ",
  "tika-vin09t0:1026_17": "pana hatthapuṭena gahetvā jagganatthāya udakaṭṭhānaṃ gantuṃ vaṭṭati.",
  "tika-vin09t0:1027": "Sukkavissaṭṭhisikkhāpadavaṇṇanā niṭṭhitā.",
  "tika-vin09t0:1028": "2. Kāyasaṃsaggasikkhāpadavaṇṇanā",
  "tika-vin09t0:1029_0": "“Otiṇṇo”ti idaṃ kammasādhanaṃ, kattusādhanaṃ vā hotīti tadubhayavasena atthaṃ dassento",
  "tika-vin09t0:1029_1": "“yakkhādīhi viya sattā”tiādimāha. Asamapekkhitvāti yathāsabhāvaṃ anupaparikkhitvā,",
  "tika-vin09t0:1029_2": "yathā te ratijanakā rūpādayo visayā aniccadukkhāsubhānattākārena avaṭṭhitā, tathā",
  "tika-vin09t0:1029_3": "apassitvāti vuttaṃ hoti. Pariṇatenāti parivattena. Tenāha “yathā parivattamāna”ntiādi.",
  "tika-vin09t0:1029_4": "Vuttarāgavasenāti kāyasaṃsaggarāgavasena. Tadahujātāyapīti tasmiṃ ahani jātaṃ jananaṃ",
  "tika-vin09t0:1029_5": "etissāti tadahujātā, tasmiṃ ahani jātāti vā tadahujātā, tāya, taṃ divasaṃ jātāyapīti",
  "tika-vin09t0:1029_6": "attho, jātamattāya allamaṃsapesivaṇṇāyapīti vuttaṃ hoti.",
  "tika-vin09t0:1030_0": "Assāti “kāyasaṃsaggaṃ samāpajjeyyā”ti padassa. Idāni hatthādīnaṃ vibhāgadassanatthaṃ",
  "tika-vin09t0:1030_1": "“tattha hattho nāma kapparato paṭṭhāyā”tiādimāha. Kapparato paṭṭhāyāti dutiyamahāsandhiṃ",
  "tika-vin09t0:1030_2": "upādāya. Aññattha pana maṇibandhato paṭṭhāya yāva agganakhā hattho. Vinandhitvā vā",
  "tika-vin09t0:1030_3": "avinandhitvā vā katakesakalāpassetaṃ adhivacananti sambandho. Tattha vinandhitvāti",
  "tika-vin09t0:1030_4": "tīhi kesavaṭṭīhi ganthitvā. Suvaṇṇacīrakanti suvaṇṇapāḷiṃ. Hatthañca veṇiñca ṭhapetvā",
  "tika-vin09t0:1030_5": "avasesasarīraṃ aṅganti āha “avasesassa sarīrassā”tiādi.",
  "tika-vin09t0:1031_0": "Yo hi sevanādhippāyopi niccalena kāyena kevalaṃ phassaṃ paṭivijānāti sādiyati anubhoti,",
  "tika-vin09t0:1031_1": "tassa cittuppādamatte āpattiyā abhāvato anāpattīti āha “kāyena avāyamitvā”tiādi.",
  "tika-vin09t0:1031_2": "Mokkhādhippāyenāti itthito muccitukāmatādhippāyena. Asañciccāti “iminā upāyena imaṃ",
  "tika-vin09t0:1031_3": "phusissāmī”ti acetetvā. Evañhi acetetvā pattappaṭiggahaṇādīsu mātugāmassa aṅge phuṭṭhepi",
  "tika-vin09t0:1031_4": "anāpatti. Asatiyāti aññavihito hoti, “mātugāmaṃ phusissāmī”ti sati natthi, evaṃ asatiyā",
  "tika-vin09t0:1031_5": "hatthapādapasāraṇādikāle phusantassa anāpatti. Ajānantassāti dārakavesena ṭhitaṃ",
  "tika-vin09t0:1031_6": "dārikaṃ “itthī”ti ajānanto kenacideva karaṇīyena phusati, evaṃ “itthī”ti ajānantassa",
  "tika-vin09t0:1031_7": "phusato anāpatti. Asādiyantassāti kāyasaṃsaggaṃ asādiyantassa bāhāparamparāya nītabhikkhussa",
  "tika-vin09t0:1031_8": "viya anāpatti. Idha pana udāyitthero ādikammiko. Tassa anāpatti ādikammikassāti.",
  "tika-vin09t0:1032": "Kāyasaṃsaggasikkhāpadavaṇṇanā niṭṭhitā.",
  "tika-vin09t0:1033": "3. Duṭṭhullavācāsikkhāpadavaṇṇanā",
  "tika-vin09t0:1034_0": "Duṭṭhullavācassādarāgavasenāti duṭṭhullā vācā duṭṭhullavācā, tāya assādacetanā duṭṭhullavācassādo,",
  "tika-vin09t0:1034_1": "tena sampayuttarāgavasena. Etthādhippetaṃ mātugāmaṃ dassetuṃ “mātugāma”ntiādimāha.",
  "tika-vin09t0:1034_2": "Duṭṭhullāduṭṭhullasaṃlakkhaṇasamatthanti asaddhammasaddhammappaṭisaṃyuttaṃ kathaṃ",
  "tika-vin09t0:1034_3": "jānituṃ samatthaṃ. Yā pana mahallikāpi bālā eḷamūgā, ayaṃ idhānadhippetā. Vaṇṇo nāma",
  "tika-vin09t0:1034_4": "dve magge uddissa “itthilakkhaṇena subhalakkhaṇena samannāgatāsī”tiādinā thomanā.",
  "tika-vin09t0:1034_5": "Avaṇṇo nāma dve magge uddissa vuttavipariyāyena garahanā, “itthilakkhaṇena subhalakkhaṇena",
  "tika-vin09t0:1034_6": "asamannāgatāsī”tiādīhi khuṃsanāti vuttaṃ hoti. Yācanā nāma “dehi me, arahasi me dātu”nti",
  "tika-vin09t0:1034_7": "vacanaṃ. Āyācanā nāma “kadā te mātā pasīdissati, kadā te pitā pasīdissati, kadā te",
  "tika-vin09t0:1034_8": "devatāyo pasīdissanti, kadā te sukhaṇo sulayo sumuhutto bhavissati, kadā te methunaṃ",
  "tika-vin09t0:1034_9": "dhammaṃ labhissāmī”ti vacanaṃ. Pucchanaṃ nāma “kathaṃ tvaṃ sāmikassa desi, kathaṃ",
  "tika-vin09t0:1034_10": "jārassa desī”ti vacanaṃ. Paṭipucchanaṃ nāma “evaṃ kira tvaṃ sāmikassa deti, evaṃ",
  "tika-vin09t0:1034_11": "jārassa desī”ti vacanaṃ. Ācikkhanaṃ nāma puṭṭhassa “evaṃ dehi, evaṃ dentā sāmikassa",
  "tika-vin09t0:1034_12": "piyā bhavissasi, manāpā cā”ti bhaṇanaṃ. Anusāsanaṃ nāma apuṭṭhassa “evaṃ dehi, evaṃ",
  "tika-vin09t0:1034_13": "dentā sāmikassa piyā bhavissasi, manāpā cā”ti bhavanaṃ. Akkosanaṃ nāma “animittāsi,",
  "tika-vin09t0:1034_14": "nimittamattāsi, alohitāsi, dhuvalohitāsi, dhuvacoḷāsi, paggharantīsi, sikharaṇīsi,",
  "tika-vin09t0:1034_15": "itthipaṇḍakāsi, vepurisikāsi, sambhinnāsi, ubhatobyañjanakāsī”ti vacanaṃ. Yasmā methunupasaṃhitāya",
  "tika-vin09t0:1034_16": "vācāya adhikaṃ duṭṭhullaṃ nāma natthi, tasmā “methunupasaṃhitāhī”ti idaṃ duṭṭhullavācāya",
  "tika-vin09t0:1034_17": "sikhāpattalakkhaṇadassananti vuttaṃ, na pana methunupasaṃhitāyeva duṭṭhullavācattā.",
  "tika-vin09t0:1034_18": "Sikharaṇīsīti bahinikkhantaāṇimaṃsā. Sambhinnāsīti sambhinnavaccamaggapassāvamaggā.",
  "tika-vin09t0:1034_19": "Ubhatobyañjanakāsīti purisanimittena, itthinimittena cāti ubhatobyañjanehi samannāgatā.",
  "tika-vin09t0:1035_0": "Ettha ca vaṇṇabhaṇane tāva “itthilakkhaṇena subhalakkhaṇena samannāgatāsī”ti vadati,",
  "tika-vin09t0:1035_1": "na tāva sīsaṃ eti. “Tava vaccamaggo ca passāvamaggo ca subho subhasaṇṭhāno dassanīyo,",
  "tika-vin09t0:1035_2": "īdisena nāma itthilakkhaṇena subhalakkhaṇena samannāgatāsī”ti vadati, sīsaṃ eti,",
  "tika-vin09t0:1035_3": "saṅghādiseso hotīti attho.",
  "tika-vin09t0:1036_0": "Avaṇṇabhaṇane pana “animittāsī”tiādīhi ekādasahi padehi avaṇṇe aghaṭite sīsaṃ na",
  "tika-vin09t0:1036_1": "eti, ghaṭitepi tesu “sikharaṇīsi sambhinnāsi ubhatobyañjanakāsī”ti imehi tīhi ghaṭiteyeva saṅghādiseso.",
  "tika-vin09t0:1037": "Yācanāyapi “dehi me”ti ettakeneva sīsaṃ na eti, “methunaṃ dhammaṃ dehī”ti evaṃ methunadhammena ghaṭite eva saṅghādiseso.",
  "tika-vin09t0:1038_0": "“Kadā te mātā pasīdissatī”tiādīsu āyācanavacanesupi ettakeneva sīsaṃ na eti, “kadā",
  "tika-vin09t0:1038_1": "te mātā pasīdissati, kadā te methunaṃ dhammaṃ labhissāmī”ti vā “tava mātari pasannāya",
  "tika-vin09t0:1038_2": "vā methunaṃ dhammaṃ labhissāmī”tiādinā pana nayena methunadhammena ghaṭiteyeva saṅghādiseso.",
  "tika-vin09t0:1039": "“Kathaṃ tvaṃ sāmikassa desī”tiādīsu pucchāvacanesupi “methunaṃ dhamma”nti vutteyeva saṅghādiseso. “Evaṃ kira tvaṃ sāmikassa desī”ti paṭipucchāvacanesupi eseva nayo.",
  "tika-vin09t0:1040_0": "Ācikkhanāya ca “evaṃ dehī”ti, “evaṃ dadamānā”ti vuttepi sīsaṃ na eti, “methunaṃ dhammaṃ",
  "tika-vin09t0:1040_1": "evaṃ dehi, evaṃ upanehi, evaṃ methunaṃ dhammaṃ dadamānā upanayamānā sāmikassa piyā",
  "tika-vin09t0:1040_2": "hotī”tiādinā pana nayena methunadhammena ghaṭiteyeva saṅghādiseso. Anusāsanivacanesupi eseva nayo.",
  "tika-vin09t0:1041_0": "Akkosavacanesu pana ekādasasu “sikharaṇīsi sambhinnāsi ubhatobyañjanakāsī”ti imāni",
  "tika-vin09t0:1041_1": "tīṇiyeva padāni suddhāni sīsaṃ enti, iti imāni ca tīṇi, purimāni ca vaccamaggapassāvamaggamethunadhammapadāni",
  "tika-vin09t0:1041_2": "tīṇīti cha padāni suddhāni āpattikarāni, sesāni “animittāsī”tiādīni animitte “methunaṃ",
  "tika-vin09t0:1041_3": "dhammaṃ me dehī”ti vā “animittāsi, methunaṃ dhammaṃ me dehī”ti vā ādinā nayena methunadhammena",
  "tika-vin09t0:1041_4": "ghaṭitāneva āpattikarāni hontīti veditabbāni.",
  "tika-vin09t0:1042_0": "Adhakkhakanti akkhakato paṭṭhāya adho. Ubbhajāṇumaṇḍalanti jāṇumaṇḍalato paṭṭhāya",
  "tika-vin09t0:1042_1": "uddhaṃ. Ubbhakkhakanti akkhakato paṭṭhāya uddhaṃ. Adhojāṇumaṇḍalanti jāṇumaṇḍalato",
  "tika-vin09t0:1042_2": "paṭṭhāya adho. Akkhakaṃ, pana jāṇumaṇḍalañca ettheva dukkaṭakhette saṅgahaṃ gacchati",
  "tika-vin09t0:1042_3": "bhikkhuniyā kāyasaṃsagge viya. Na hi buddhā garukāpattiṃ sāvasesaṃ paññāpentīti.",
  "tika-vin09t0:1042_4": "Kāyappaṭibaddhanti vatthaṃ vā pupphaṃ vā ābharaṇaṃ vā.",
  "tika-vin09t0:1043_0": "Atthadhammaanusāsanipurekkhārānanti ettha “animittā”tiādīnaṃ padānaṃ atthaṃ kathento,",
  "tika-vin09t0:1043_1": "aṭṭhakathaṃ vā sajjhāyaṃ karonto atthapurekkhāro nāma, pāḷiṃ vācento, sajjhāyaṃ vā",
  "tika-vin09t0:1043_2": "karonto dhammapurekkhāro nāma, “idānipi animittāsi, ubhatobyañjanakāsi, appamādaṃ",
  "tika-vin09t0:1043_3": "dāni kareyyāsi, yathā āyatimpi evarūpā mā hohisī”ti bhaṇanto anusāsanipurekkhāro",
  "tika-vin09t0:1043_4": "nāma. Iti atthañca dhammañca anusāsaniñca purakkhitvā bhaṇantānaṃ anāpatti. Yo pana",
  "tika-vin09t0:1043_5": "bhikkhunīnaṃ pāḷiṃ vācento pakativācanāmaggaṃ pahāya hasanto hasanto “sikharaṇīsi,",
  "tika-vin09t0:1043_6": "sambhinnāsi, ubhatobyañjanakāsī”ti punappunaṃ bhaṇati, tassa āpattiyeva. Idha ādikammiko",
  "tika-vin09t0:1043_7": "udāyitthero, tassa anāpatti ādikammikassa. Nanu “sikharaṇī”tiādīhi akkosantassa paṭighacittaṃ",
  "tika-vin09t0:1043_8": "uppajjatīti dukkhavedanāyapi bhavitabbaṃ, atha kasmā dvivedananti? Nāyaṃ doso. Rāgavasena",
  "tika-vin09t0:1043_9": "hi ayaṃ āpatti, na paṭighavasena, tasmā rāgavaseneva pavatto akkoso idhādhippeto,",
  "tika-vin09t0:1043_10": "na paṭighavasenāpīti.",
  "tika-vin09t0:1044": "Duṭṭhullavācāsikkhāpadavaṇṇanā niṭṭhitā.",
  "tika-vin09t0:1045": "4. Attakāmasikkhāpadavaṇṇanā",
  "tika-vin09t0:1046_0": "Attakāmapāricariyāvasenāti attakāmapāricariyāya rāgavasena. Idhāpi duṭṭhullāduṭṭhullajānanasamatthāva",
  "tika-vin09t0:1046_1": "itthī adhippetāti āha “duṭṭhullobhāsena vuttappakārāya itthiyā”ti. Samīpeti savanūpacāre.",
  "tika-vin09t0:1046_2": "“Ṭhatvā”ti pāṭhaseso. Attakāmapāricariyāti kāmīyatīti kāmo, methunadhammo, paricaraṇaṃ",
  "tika-vin09t0:1046_3": "upaṭṭhānaṃ paricariyā, sāva pāricariyā, kāmena pāricariyā kāmapāricariyā, attano",
  "tika-vin09t0:1046_4": "kāmapāricariyā attakāmapāricariyā, attano atthāya methunadhammena upaṭṭhānanti attho.",
  "tika-vin09t0:1046_5": "Atha vā kāmitāti kāmā, pāricariyā, attano kāmā attakāmā, attakāmā ca sā pāricariyā",
  "tika-vin09t0:1046_6": "cāti attakāmapāricariyā, sayaṃ methunarāgavasena patthitaupaṭṭhānanti attho. Tenāha",
  "tika-vin09t0:1046_7": "“methunadhammasaṅkhātenā”tiādi. Ettha ca paṭhamena atthavikappena kāmahetupāricariyāsaṅkhātaṃ",
  "tika-vin09t0:1046_8": "atthattayaṃ dasseti, dutiyena adhippāyapāricariyāsaṅkhātaṃ atthadvayaṃ. Byañjane",
  "tika-vin09t0:1046_9": "pana ādaraṃ akatvā atthamattameva dassetuṃ “attano kāmaṃ attano hetuṃ attano adhippāyaṃ",
  "tika-vin09t0:1046_10": "attano pāricariya”nti padabhājanaṃ vuttaṃ. “Attano kāmaṃ attano hetuṃ attano pāricariya”nti",
  "tika-vin09t0:1046_11": "hi vutte jānissanti paṇḍitā “ettāvatā attano atthāya kāmapāricariyā vuttā”ti, “attano",
  "tika-vin09t0:1046_12": "adhippāyaṃ attano pāricariya”nti vuttepi jānissanti “ettāvatā attanā icchitakāmitaṭṭhena",
  "tika-vin09t0:1046_13": "attakāmapāricariyā vuttā”ti.",
  "tika-vin09t0:1047_0": "Kalyāṇena bhaddakena guṇena samannāgatattā kalyāṇadhammaṃ. Tenāha “tadubhayenāpī”tiādi.",
  "tika-vin09t0:1047_1": "Abhirameyyāti toseyya. Etadagganti esā aggā. Pāricariyānanti pāricariyānaṃ majjhe,",
  "tika-vin09t0:1047_2": "niddhāraṇe cetaṃ sāmivacanaṃ. Nanu duṭṭhallavācāsikkhāpade methunayācanaṃ āgataṃ,",
  "tika-vin09t0:1047_3": "atha kasmā idaṃ vuttaṃ? Nāyaṃ doso. Tattha hi duṭṭhullavācassādarāgavasena vuttaṃ,",
  "tika-vin09t0:1047_4": "idha pana attano methunassādarāgavasenāti.",
  "tika-vin09t0:1048_0": "Tasmiṃyeva khaṇeti bhaṇitakkhaṇe. Ubhatobyañjanako pana paṇḍakagatikattā visuṃ na",
  "tika-vin09t0:1048_1": "vutto. “Imasmiṃ sikkhāpadadvaye kāyasaṃsagge viya yakkhipetīsupi duṭṭhullattakāmavacane",
  "tika-vin09t0:1048_2": "thullaccaya”nti vadanti. Tasmiṃyevāti paṇḍakeyeva itthisaññino attakāmapāricariyāya",
  "tika-vin09t0:1048_3": "vaṇṇabhaṇanepi dukkaṭaṃ. “Yo te vihāre vasati, tassa aggadānaṃ methunaṃ dhammaṃ dehī”ti",
  "tika-vin09t0:1048_4": "pariyāyavacanepi dukkaṭaṃ. “Attakāmapāricariyāya vaṇṇaṃ bhāseyya yā mādisaṃ ‘sīlavanta’nti",
  "tika-vin09t0:1048_5": "vuttattā”ti eke. “Pañcasu aṅgesu sabbhāvā saṅghādisesovā”ti apare. “Methunupasaṃhitenā”ti",
  "tika-vin09t0:1048_6": "vuttattā “cīvarādīhi…pe… bhāsantassa anāpattī”ti vuttaṃ.",
  "tika-vin09t0:1049": "Attakāmasikkhāpadavaṇṇanā niṭṭhitā.",
  "tika-vin09t0:1050": "5. Sañcarittasikkhāpadavaṇṇanā",
  "tika-vin09t0:1051_0": "Sañcaraṇaṃ sañcaro, so etassa atthīti sañcarī, sañcaraṇasīloti vā sañcarī, tassa",
  "tika-vin09t0:1051_1": "bhāvo sañcarittaṃ, sañcaraṇanti attho. Tañca parato “itthiyā vā purisamati”ntiādivacanato",
  "tika-vin09t0:1051_2": "itthipurisānaṃ vemajjheti āha “itthipurisānaṃ antare sañcaraṇabhāva”nti. Paṭiggaṇhanavīmaṃsanapaccāharaṇānīti",
  "tika-vin09t0:1051_3": "ettha paṭiggaṇhanaṃ nāma purisena vā itthiyā vā ubhinnaṃ mātādīhi vā “bhante, itthannāmaṃ",
  "tika-vin09t0:1051_4": "itthiṃ vā purisaṃ vā evaṃ bhaṇāhī”ti vutte tesaṃ vacanaṃ “sādhū”ti vā “hotū”ti vā",
  "tika-vin09t0:1051_5": "“bhaṇāmī”ti vā yena kenaci ākārena vacībhedaṃ katvā, sīsakampanādīhi vā sampaṭicchanaṃ.",
  "tika-vin09t0:1051_6": "Vīmaṃsanaṃ nāma vuttappakārena sāsanaṃ gahetvā tassā itthiyā vā purisassa vā tesaṃ",
  "tika-vin09t0:1051_7": "avassaṃ ārocanakānaṃ mātāpitubhātābhaginiādīnaṃ vā santikaṃ gantvā tassa sāsanassa",
  "tika-vin09t0:1051_8": "ārocanaṃ. Paccāharaṇaṃ nāma tena gantvā ārocite sā itthī vā puriso vā “sādhū”ti sampaṭicchatu",
  "tika-vin09t0:1051_9": "vā, mā vā, lajjāya vā tuṇhī hotu, puna āgantvā tassā itthiyā vā purisassa vā tassā",
  "tika-vin09t0:1051_10": "pavattiyā ārocanaṃ. Āpajjeyyāti paṭipajjeyya.",
  "tika-vin09t0:1052_0": "Itthiyā vā purisamatiṃ purisassa vā itthimatinti ettha “āroceyyā”ti pāṭhaseso daṭṭhabbo.",
  "tika-vin09t0:1052_1": "Tenevāha “tatthā”tiādi. Jāyābhāveti bhariyābhāve. Jārabhāveti patibhāve, nimittatthe",
  "tika-vin09t0:1052_2": "cetaṃ bhummavacanaṃ. Tasmā bhariyābhāvanimittaṃ patibhāvanimittaṃ, bhariyābhāvahetu",
  "tika-vin09t0:1052_3": "patibhāvahetu, bhariyābhāvapaccayā patibhāvapaccayā ārocetīti attho. Esa nayo “jāyattane",
  "tika-vin09t0:1052_4": "ārocetī”tiādīsupi. “Jāyattane vā jārattane vā”ti hi idaṃ yadatthaṃ taṃ tesaṃ matiṃ",
  "tika-vin09t0:1052_5": "āroceti, taṃ dassanatthaṃ vuttaṃ. Idāni pana padabhājaniyaṃ vuttanayenāpi atthaṃ",
  "tika-vin09t0:1052_6": "dassetuṃ “apicā”tiādimāha. Kiñcāpi itthiliṅgavasena padabhājaniyaṃ vuttaṃ, “jāyattane",
  "tika-vin09t0:1052_7": "vā jārattane vā”ti pana niddesassa ubhayaliṅgasādhāraṇattā purisaliṅgavasenāpi yojetvā",
  "tika-vin09t0:1052_8": "vattabbanti āha “eteneva upāyenā”tiādi. Muhuttikāti gaṇikā. “Antamaso taṅkhaṇikāyapī”ti",
  "tika-vin09t0:1052_9": "idaṃ nidassanamattanti āha “eteneva upāyenā”tiādi.",
  "tika-vin09t0:1053_0": "Aññatra nālaṃvacanīyāyāti desacārittavasena paṇṇadānādinā apariccattaṃ ṭhapetvā.",
  "tika-vin09t0:1053_1": "Sañcarittavasena bhikkhunā vacanīyā na hotīti nālaṃvacanīyā, taṃ ṭhapetvāti keci.",
  "tika-vin09t0:1053_2": "Appena vā bahunā vā dhanena kītā dhanakkītā. Yasmā pana sā na kītamattāyeva bhariyā,",
  "tika-vin09t0:1053_3": "saṃvāsatthāya pana kītattā bhariyā, tasmāssa niddese “dhanena kiṇitvā vāsetī”ti vuttaṃ.",
  "tika-vin09t0:1053_4": "Chandavāsinīti chandena attano ruciyā vasatīti chandavāsinī. Yasmā pana sā na attano",
  "tika-vin09t0:1053_5": "chandamatteneva bhariyā hoti, purisena pana sampaṭicchitattā, tasmāssa niddese “piyo",
  "tika-vin09t0:1053_6": "piyaṃ vāsetī”ti vuttaṃ. Ādisaddena “bhogavāsinī, paṭavāsinī, odapattakinī, obhaṭacumbaṭā,",
  "tika-vin09t0:1053_7": "dāsī ca bhariyā ca, kammakārī ca bhariyā ca, dhajāhaṭā, muhuttikā”ti imesaṃ aṭṭhannaṃ",
  "tika-vin09t0:1053_8": "ākārānaṃ gahaṇaṃ. Yathā ca “chandavāsinī”tiādīsu aññataravasena vadato visaṅketo",
  "tika-vin09t0:1053_9": "natthi, evaṃ pāḷiyaṃ avuttesupi “hohi kira itthannāmassa bhariyā, jāyā, pajāpati,",
  "tika-vin09t0:1053_10": "puttamātā, gharaṇī, gharasāminī, bhattarandhikā, sussūsikā, paricārikā”ti evamādīsu",
  "tika-vin09t0:1053_11": "saṃvāsaparidīpakesu vacanesu aññataravasena vadantassāpi visaṅketo natthi, tivaṅgasampattiyā āpattiyeva.",
  "tika-vin09t0:1054_0": "Māturakkhitaṃ brūhīti ettha māturakkhitā nāma mātarā rakkhitā, yathā purisena saha",
  "tika-vin09t0:1054_1": "saṃvāsaṃ na kappeti, evaṃ mātarā rakkhitāti attho. Tenevassa padabhājanepi “mātā",
  "tika-vin09t0:1054_2": "rakkhati gopeti, issariyaṃ kāreti, vasaṃ vattetī”ti vuttaṃ. Piturakkhitādīsūti “piturakkhitā,",
  "tika-vin09t0:1054_3": "mātāpiturakkhitā, bhāturakkhitā, bhaginirakkhitā, ñātirakkhitā, gottarakkhitā, dhammarakkhitā,",
  "tika-vin09t0:1054_4": "sārakkhā, saparidaṇḍā”ti evaṃ vuttesu piturakkhitādīsu. Yathā ca ettha, evaṃ “piturakkhitaṃ",
  "tika-vin09t0:1054_5": "brūhī”tiādīsupi nayo veditabbo.",
  "tika-vin09t0:1055_0": "Saṅghassa vā cetiyassa vā gilānassa vā kiccena gacchantassāti ettha bhikkhusaṅghassa",
  "tika-vin09t0:1055_1": "uposathāgāraṃ vā kiñci vā vippakataṃ hoti. Tattha kārukānaṃ bhattavetanatthāya upāsako",
  "tika-vin09t0:1055_2": "vā upāsikāya santikaṃ bhikkhuṃ pahiṇeyya, upāsikā vā upāsakassa, evarūpena saṅghakiccena",
  "tika-vin09t0:1055_3": "gacchantassa anāpatti. Cetiyakamme kariyamānepi eseva nayo. Gilānassa bhesajjatthāyapi",
  "tika-vin09t0:1055_4": "upāsakena vā upāsikāya santikaṃ, upāsikāya vā upāsakassa santikaṃ pahitassa gacchato anāpatti.",
  "tika-vin09t0:1056_0": "Kiñcāpi ettha “itthī nāma manussitthī, na yakkhī na petī na tiracchānagatā. Puriso",
  "tika-vin09t0:1056_1": "nāma manussapuriso, na yakkho”tiādi natthi, tathāpi manussajātikāva itthipurisā idha",
  "tika-vin09t0:1056_2": "adhippetāti āha “tesaṃ manussajātikatā”ti. Nanālaṃvacanīyatāti yathāvuttanayena pariccattā",
  "tika-vin09t0:1056_3": "alaṃvacanīyā. Nivāraṇattho hi ettha alaṃ-saddo. Na alaṃvacanīyā nālaṃvacanīyā, na",
  "tika-vin09t0:1056_4": "nālaṃvacanīyā, tassā bhāvo nanālaṃvacanīyatā, “alaṃvacanīyatā”icceva vuttaṃ hoti.",
  "tika-vin09t0:1057_0": "Paṇṇattinti, imaṃ sikkhāpadaṃ. Kāyavikārenāti sīsukkhipanādikāyavikārena. Tatheva",
  "tika-vin09t0:1057_1": "vīmaṃsitvā tatheva paccāharantassāti hatthamuddādinā kāyavikārena vīmaṃsitvā puna",
  "tika-vin09t0:1057_2": "āgantvā tatheva ārocentassa. Āgamissatīti tava santike dhammassavanādiatthaṃ āgamissati.",
  "tika-vin09t0:1057_3": "Kenaci vutteti āsanasālādīsu nisinnassa kenaci purisena vutte. Sace hi khīṇāsavassa",
  "tika-vin09t0:1057_4": "mātāpitaro kujjhitvā alaṃvacanīyā honti, tañca bhikkhuṃ gharaṃ upagataṃ pitā vadati",
  "tika-vin09t0:1057_5": "“mātā te, tāta, maṃ mahallakaṃ chaḍḍetvā ñātikulaṃ gatā, gaccha naṃ maṃ upaṭṭhātuṃ",
  "tika-vin09t0:1057_6": "pesehī”ti. So ce gantvā taṃ vatvā puna pituno tassā āgamanaṃ vā anāgamanaṃ vā āroceti,",
  "tika-vin09t0:1057_7": "evaṃ ārocentassa tassapi kāyavācato samuṭṭhāti. Tenāha “paṇṇattiṃ ajānantassa panā”tiādi.",
  "tika-vin09t0:1057_8": "Khīṇāsavassapīti ettha pi-saddena sekkhaputhujjanānaṃ vattabbameva natthīti dīpeti.",
  "tika-vin09t0:1057_9": "Pituvacanenāti attano pituvacanena. Gantvāti tassā samīpaṃ gantvā. Paṇṇattiṃ, alaṃvacanīyabhāvañcāti",
  "tika-vin09t0:1057_10": "ubhayaṃ ajānantassapi kāyavācato samuṭṭhāti. Tadubhayanti paṇṇattiṃ, alaṃvacanīyabhāvañca.",
  "tika-vin09t0:1057_11": "Yaṃ pana paṇṇattiṃ jānitvā eteheva tīhi nayehi sañcarittaṃ samāpajjato kāyacittato,",
  "tika-vin09t0:1057_12": "vācācittato, kāyavācācittato ca samuṭṭhāti. Imāni tīṇi paṇṇattijānanacittena “sacittakasamuṭṭhānānī”ti",
  "tika-vin09t0:1057_13": "vuttaṃ, taṃ ayuttaṃ. Na hi paṇṇattiṃ jānitvāpi “nālaṃvacanīyā”ti maññamānassa sacittakehi",
  "tika-vin09t0:1057_14": "samuṭṭhānehi āpatti samuṭṭhātīti vattuṃ yujjati vītikkamacetanāya asambhavato.",
  "tika-vin09t0:1058": "Sañcarittasikkhāpadavaṇṇanā niṭṭhitā.",
  "tika-vin09t0:1059": "6. Kuṭikārasikkhāpadavaṇṇanā",
  "tika-vin09t0:1060_0": "Saññācikāya panāti ettha santi attavācako tatiyatthe nipāto, yācikāti bhāvasādhano,",
  "tika-vin09t0:1060_1": "tesañca majjhepadalopasamāso. Panāti nipātamattameva. Tenāha “sayaṃ pavattitayācanā",
  "tika-vin09t0:1060_2": "vuccatī”ti. Yā hi attanā pavattitā, sā attano nāma hotīti āha “tasmā”tiādi. Nanu",
  "tika-vin09t0:1060_3": "na sakkā yācanāyeva kuṭiṃ kātunti anuyogaṃ sandhāya tassādhippāyatthaṃ dassetuṃ “sayaṃ",
  "tika-vin09t0:1060_4": "yācitakehī”tiādimāha. Tattha sayaṃ yācitakehīti “vāsiṃ detha, pharasuṃ dethā”tiādinā",
  "tika-vin09t0:1060_5": "sayaṃ yācitakehi. Upakaraṇehīti vāsiyādīhi. Parena bhaṇḍasāmikena “mama ida”nti apariccāgārakkhaṇagopanavasena",
  "tika-vin09t0:1060_6": "pariggahitaṃ parapariggahitakaṃ, parasantakanti vuttaṃ hoti. Mūlacchedavasenāti mūlassa",
  "tika-vin09t0:1060_7": "chindanavasena, parasantakabhāvato mocetvā attano santakaṃ katvāti vuttaṃ hoti. Evañhi",
  "tika-vin09t0:1060_8": "aññātakaappavāritaṭṭhānato yācantassa aññātakaviññattiyā dukkaṭaṃ. Tāvakālikaṃ pana",
  "tika-vin09t0:1060_9": "vaṭṭatīti tāvakālikaṃ katvā yācituṃ vaṭṭati. Sakakammaṃ na yācitabbāti pāṇātipātasikkhāpadarakkhaṇatthaṃ",
  "tika-vin09t0:1060_10": "vuttaṃ. “Hatthakammaṃ dethā”ti aniyametvāpi na yācitabbā. Evaṃ yācitā hi te “sādhu,",
  "tika-vin09t0:1060_11": "bhante”ti bhikkhuṃ uyyojetvā migepi māretvā āhareyyuṃ. Niyametvā pana “vihāre kiñci",
  "tika-vin09t0:1060_12": "kattabbaṃ atthi, tattha hatthakammaṃ dethā”ti yācitabbā. “Kuṭi nāma ullittā vā hoti,",
  "tika-vin09t0:1060_13": "avalittā vā ullittāvalittā vā”ti padabhājane vuttattā “kuṭinti ullittādīsu aññatara”nti",
  "tika-vin09t0:1060_14": "vuttaṃ. Tattha uddhaṃ mukhaṃ littā ullittā. Anto limpantā hi evaṃ limpanti. Adho",
  "tika-vin09t0:1060_15": "mukhaṃ littā avalittā. Bahi limpantā hi evaṃ limpanti. Tenāha “tattha ullittā nāmā”tiādi.",
  "tika-vin09t0:1060_16": "Piṭṭhasaṅghāṭoti dvārabāhā. “Sudhāya vā mattikāya vā”ti etena ṭhapetvā ime dve lepe",
  "tika-vin09t0:1060_17": "avaseso bhasmāgomayādibhedo alepoti dasseti.",
  "tika-vin09t0:1061_0": "Yasmā pana saññācikāya kuṭiṃ karontenāpi idha vuttanayeneva paṭipajjitabbaṃ, tasmā",
  "tika-vin09t0:1061_1": "“sayaṃ vā karontena āṇattiyā vā kārāpentenā”ti vuttaṃ. Ettha ca “sayaṃ vā karontenā”ti",
  "tika-vin09t0:1061_2": "iminā sāmatthiyato labbhamānamatthamāha, na tu padatthato. “Āṇattiyā vā kārāpentenā”ti",
  "tika-vin09t0:1061_3": "pana padatthato. Evañca katvā yadi pana “karontena vā kārāpentena vā”ti vadeyya,",
  "tika-vin09t0:1061_4": "byañjanaṃ vilomitaṃ bhaveyya. Na hi kārāpento karonto nāma hotīti edisī codanā anavakāsāti",
  "tika-vin09t0:1061_5": "daṭṭhabbaṃ. Natthi sāmī pati etissāti asāmikā, taṃ asāmikaṃ, anissaranti attho. Anissaratā",
  "tika-vin09t0:1061_6": "cettha kārāpanenāti āha “kāretā dāyakena virahita”nti. Uddesoti uddisitabbo.",
  "tika-vin09t0:1062_0": "Tatrāti sāmismiṃ bhummavacananti āha “tassā kuṭiyā”ti. Dīghasoti nissakkavacananti",
  "tika-vin09t0:1062_1": "āha “dīghato”ti. Bahikuṭṭeti kuṭṭassa bahi, thusena missako piṇḍo thusapiṇḍo, tassa",
  "tika-vin09t0:1062_2": "pariyanto thusapiṇḍapariyanto, tena, thusamissakamattikāpiṇḍapariyantenāti vuttaṃ",
  "tika-vin09t0:1062_3": "hoti. Thusapiṇḍassūpari setakammaṃ pana abbohārikaṃ. Abbhantare bhavo abbhantarimo,",
  "tika-vin09t0:1062_4": "tena. Yatthāti yassaṃ kuṭiyaṃ. Pamāṇayuttoti pakatividatthiyā navavidatthipamāṇo.",
  "tika-vin09t0:1062_5": "“Tiriyaṃ sattantarā”ti ukkaṃsato pamāṇassa vuttattā “heṭṭhimakoṭiyā catuhatthavitthārā na hotī”ti vuttaṃ.",
  "tika-vin09t0:1063_0": "Sodhetvāti samatalasīmamaṇḍalasadisaṃ katvā. Padabhājane vuttanayena saṅghaṃ tikkhattuṃ",
  "tika-vin09t0:1063_1": "yācitvāti “saṅghaṃ upasaṅkamitvā ekaṃsaṃ uttarāsaṅgaṃ karitvā vuḍḍhānaṃ bhikkhūnaṃ",
  "tika-vin09t0:1063_2": "pāde vanditvā ukkuṭikaṃ nisīditvā añjaliṃ paggahetvā evamassa vacanīyo ‘ahaṃ, bhante,",
  "tika-vin09t0:1063_3": "saññācikāya kuṭiṃ kattukāmo asāmikaṃ attuddesaṃ, sohaṃ, bhante, saṅghaṃ kuṭivatthuolokanaṃ",
  "tika-vin09t0:1063_4": "yācāmī”’ti padabhājane vuttanayena tikkhattuṃ yācitvā. Saṅghena vā sammatāti padabhājaniyaṃ",
  "tika-vin09t0:1063_5": "vuttena ñattidutiyakammena, apalokanakammavasena vā saṅghena sammatā. Vatthūti kuṭivatthu.",
  "tika-vin09t0:1063_6": "Anārambhanti anupaddavaṃ. Parito kamati gacchati etthāti parikkamanaṃ, tena saha",
  "tika-vin09t0:1063_7": "vattatīti saparikkamanaṃ, saupacāranti attho. Tenāha “tehi bhikkhūhī”tiādi.",
  "tika-vin09t0:1064_0": "Kipillikādīnanti ettha kipillikā nāma rattakāḷapiṅgalādibhedā yā kāci, tā ādi yesaṃ",
  "tika-vin09t0:1064_1": "tāni kipillikādīni, tesaṃ. Ādisaddena upacikādīnaṃ saṅgahaṇaṃ. Āsayoti nibaddhavasanaṭṭhānaṃ,",
  "tika-vin09t0:1064_2": "so ādi yesaṃ te āsayādayo, tehi. Ādisaddena cettha nissitassa gahaṇaṃ. Soḷasahi upaddavehīti",
  "tika-vin09t0:1064_3": "“kipillikānaṃ vā āsayo hoti, upacikānaṃ vā undūrānaṃ vā ahīnaṃ vā vicchikānaṃ vā",
  "tika-vin09t0:1064_4": "satapadīnaṃ vā hatthīnaṃ vā assānaṃ vā sīhānaṃ vā byagghānaṃ vā dīpīnaṃ vā acchānaṃ",
  "tika-vin09t0:1064_5": "vā taracchānaṃ vā yesaṃ kesañci tiracchānagatānaṃ pāṇānaṃ vā āsayo hoti, pubbaṇṇanissitaṃ",
  "tika-vin09t0:1064_6": "vā hoti, aparaṇṇaabbhāghātaāghātanasusānauyyānarājavatthuhatthisālāassasālābandhanāgārapānāgārasūnaracchācaccarasabhāsaṃsaraṇanissitaṃ",
  "tika-vin09t0:1064_7": "vā hotī”ti evaṃ vuttehi soḷasahi upaddavehi. Tattha ca abbhāghātaṃ nāma kāraṇāgharaṃ.",
  "tika-vin09t0:1064_8": "Āghātanaṃ nāma dhammagandhikā. Susānanti mahāsusānaṃ. Saṃsaraṇaṃ nāma anibbijjhagamanīyo gatapaccāgatamaggo.",
  "tika-vin09t0:1065_0": "Āvijjhituṃ sakkuṇeyyatāyāti chinnataṭādīnamabhāvato anupariyāyituṃ sakkuṇeyyatāya.",
  "tika-vin09t0:1065_1": "Tena bhikkhunāti kuṭikārakena bhikkhunā. Yācitehīti “ekaṃsaṃ uttarāsaṅgaṃ karitvā",
  "tika-vin09t0:1065_2": "vuḍḍhānaṃ bhikkhūnaṃ pāde vanditvā ukkuṭikaṃ nisīditvā añjaliṃ paggahetvā evamassa",
  "tika-vin09t0:1065_3": "vacanīyo ‘ahaṃ, bhante, saññācikāya kuṭiṃ kattukāmo asāmikaṃ attuddesaṃ, sohaṃ, bhante,",
  "tika-vin09t0:1065_4": "saṅghaṃ kuṭivatthudesanaṃ yācāmī”’ti tikkhattuṃ yācitehi. Ñattidutiyena kammenāti –",
  "tika-vin09t0:1066_0": "“Suṇātu me, bhante, saṅgho, ayaṃ itthannāmo bhikkhu saññācikāya kuṭiṃ kattukāmo asāmikaṃ",
  "tika-vin09t0:1066_1": "attuddesaṃ, so saṅghaṃ kuṭivatthudesanaṃ yācati. Yadi saṅghassa pattakallaṃ, saṅgho",
  "tika-vin09t0:1066_2": "itthannāmassa bhikkhuno kuṭivatthuṃ deseyya. Esā ñatti. Suṇātu me, bhante, saṅgho,",
  "tika-vin09t0:1066_3": "ayaṃ itthannāmo bhikkhu saññācikāya kuṭiṃ kattukāmo asāmikaṃ attuddesaṃ, so saṅghaṃ",
  "tika-vin09t0:1066_4": "kuṭivatthudesanaṃ yācati. Saṅgho itthannāmassa bhikkhuno kuṭivatthuṃ deseti, yassāyasmato",
  "tika-vin09t0:1066_5": "khamati itthannāmassa bhikkhuno kuṭivatthussa desanā, so tuṇhassa. Yassa nakkhamati,",
  "tika-vin09t0:1066_6": "so bhāseyya. Desitaṃ saṅghena itthannāmassa bhikkhuno kuṭivatthu, khamati saṅghassa,",
  "tika-vin09t0:1066_7": "tasmā tuṇhī, evametaṃ dhārayāmī”ti –",
  "tika-vin09t0:1067_0": "Evaṃ padabhājane vuttena ñattidutiyena kammena. Āḷavikā nāma āḷaviraṭṭhe jātā dārakā,",
  "tika-vin09t0:1067_1": "te pabbajitakālepi “āḷavikā”tveva paññāyiṃsu. Te sandhāya vuttaṃ āḷavike bhikkhū”ti.",
  "tika-vin09t0:1067_2": "Lepe ghaṭiteti antolepe vā antolepena saddhiṃ bhittiñca chadanañca ekābaddhaṃ katvā",
  "tika-vin09t0:1067_3": "ghaṭite, bahilepe vā bahilepena saddhiṃ ghaṭite. Dve ca dukkaṭāni sārambhaaparikkamanavasena.",
  "tika-vin09t0:1067_4": "Ubhayavipannāti ubhayehi desanāpamāṇehi vipannā virahitā ubhayavipannā, adesitavatthukā",
  "tika-vin09t0:1067_5": "pamāṇātikkantāti attho. Tasminti dvārabandhe vā vātapāne vā. Lepo na ghaṭiyatīti",
  "tika-vin09t0:1067_6": "pubbe dinnalepo dvārabandhena vā vātapānena vā saddhiṃ na ghaṭiyati, ekābaddhaṃ hutvā",
  "tika-vin09t0:1067_7": "na tiṭṭhatīti vuttaṃ hoti. Tanti dvārabandhaṃ vā vātapānaṃ vā parāmasati. Paṭhamamevāti",
  "tika-vin09t0:1067_8": "lepakiccassa niṭṭhitattā dvārabandhavātapānānaṃ ṭhapanato pubbeyeva, lepassa niṭṭhitakkhaṇeyevāti",
  "tika-vin09t0:1067_9": "adhippāyo. “Bhikkhu kuṭiṃ karoti desitavatthukaṃ pamāṇikaṃ sārambhaṃ saparikkamanaṃ,",
  "tika-vin09t0:1067_10": "āpatti dukkaṭassa. Bhikkhu kuṭiṃ karoti desitavatthukaṃ pamāṇikaṃ anārambhaṃ aparikkamanaṃ,",
  "tika-vin09t0:1067_11": "āpatti dukkaṭassā”ti padabhājaniyaṃ vuttattā “kevalaṃ sārambhāyā”tiādi vuttaṃ. Vippakatanti",
  "tika-vin09t0:1067_12": "aniṭṭhitaṃ. Aññassa dadato cāti aññassa puggalassa vā saṅghassa vā dadato ca. Guhā",
  "tika-vin09t0:1067_13": "nāma iṭṭhakaguhā vā silāguhā vā dāruguhā vā bhūmiguhā vā. Tiṇakuṭi nāma sattabhūmikopi",
  "tika-vin09t0:1067_14": "pāsādo tiṇacchadano “tiṇakuṭikā”ti vuccati. Aññassāti ācariyassa vā upajjhāyassa",
  "tika-vin09t0:1067_15": "vā saṅghassa vā. Vāsāgāraṃ ṭhapetvāti attano vasanatthāya vāsāgāraṃ ṭhapetvā. Uposathāgārādīsūti",
  "tika-vin09t0:1067_16": "ettha ādisaddena jantāgharabhojanasālāaggisālānaṃ gahaṇaṃ. Heṭṭhimapamāṇasambhavoti",
  "tika-vin09t0:1067_17": "catuhatthavitthiṇṇatā. Adesāpetvā karototi vatthuṃ adesāpetvā pamāṇātikkantaṃ, pamāṇayuttaṃ",
  "tika-vin09t0:1067_18": "vā karoto. Ettha ca vatthuno adesāpanaṃ akiriyā. Kuṭikaraṇaṃ kiriyā.",
  "tika-vin09t0:1068": "Kuṭikārasikkhāpadavaṇṇanā niṭṭhitā.",
  "tika-vin09t0:1069": "7. Vihārakārasikkhāpadavaṇṇanā",
  "tika-vin09t0:1070_0": "Mahantaṃ lāti gaṇhātīti mahallako, taṃ mahallakaṃ. Yo ca yaṃ gaṇhāti, so tassa atthīti",
  "tika-vin09t0:1070_1": "āha “mahantabhāvo etassa atthīti mahallako”ti. So ca mahantabhāvo kena, kuto cāti",
  "tika-vin09t0:1070_2": "āha “sasāmikabhāvenā”tiādi. Na kevalaṃ sasāmikabhāvenevāti āha “yasmā vā”tiādi. Yadi",
  "tika-vin09t0:1070_3": "evaṃ atha kasmā “mahallako nāma vihāro sasāmiko vuccatī”ti ettakameva padabhājane",
  "tika-vin09t0:1070_4": "vuttanti āha “yasmā panā”tiādi. Viharanti etthāti vihāro, āvāso. Mātikāyaṃ bhikkhū",
  "tika-vin09t0:1070_5": "vā anabhineyyāti ettha vā-saddo “ayaṃ vā so mahānāgo”tiādīsu viya avadhāraṇattho.",
  "tika-vin09t0:1071_0": "Kosambiyanti evaṃnāmake nagare. Tassa kira nagarassa ārāmapokkharaṇiādīsu tesu tesu",
  "tika-vin09t0:1071_1": "ṭhānesu kosambarukkhāva ussannā ahesuṃ, tasmā taṃ “kosambī”ti saṅkhaṃ gacchati. “Kusumbassa",
  "tika-vin09t0:1071_2": "nāma isino assamato avidūre māpitattā”ti eke. Channattheraṃ ārabbhāti yo abhinikkhamanakāle",
  "tika-vin09t0:1071_3": "saddhiṃ nikkhanto, yassa ca satthārā parinibbānakāle brahmadaṇḍo āṇatto, taṃ channattheraṃ",
  "tika-vin09t0:1071_4": "ārabbha. Cetiyarukkhanti cittīkataṭṭhena cetiyaṃ, pūjārahānaṃ devaṭṭhānānametaṃ adhivacanaṃ,",
  "tika-vin09t0:1071_5": "“cetiya”nti sammataṃ rukkhaṃ cetiyarukkhaṃ. Vatthuno adesanāya āpajjanato “akiriyamattato",
  "tika-vin09t0:1071_6": "samuṭṭhānabhāvo”ti vuttaṃ. Matta-saddena kiriyato samuṭṭhānataṃ paṭikkhipati. Keci",
  "tika-vin09t0:1071_7": "pana “vatthuadesanāya, kuṭikaraṇena ca samuṭṭhānato kiriyākiriyato samuṭṭhātī”ti",
  "tika-vin09t0:1071_8": "vadanti. Pamāṇaniyamābhāvova viseso.",
  "tika-vin09t0:1072": "Vihārakārasikkhāpadavaṇṇanā niṭṭhitā.",
  "tika-vin09t0:1073": "8. Duṭṭhadosasikkhāpadavaṇṇanā",
  "tika-vin09t0:1074_0": "Dūsīyatīti duṭṭho, dūseti paraṃ vināsetīti doso. Tenāha “dūsito cevā”tiādi. Idāni",
  "tika-vin09t0:1074_1": "“dūsito ceva dūsako cā”ti iminā saṅkhepena vuttamevatthaṃ vitthāretvā dassetuṃ “uppanne",
  "tika-vin09t0:1074_2": "hi dose”tiādimāha. Pakatibhāvaṃ jahāpitoti sommabhāvaṃ jahāpitoti attho, vikāramāpāditoti",
  "tika-vin09t0:1074_3": "vuttaṃ hoti. Ākāranānāttenāti dūsitākārassa ceva dūsakākārassa cāti imesaṃ dvinnaṃ",
  "tika-vin09t0:1074_4": "ākārānaṃ nānābhāvena. Nappatitoti pītisukhādīhi na abhigato anupagato, na upagatoti",
  "tika-vin09t0:1074_5": "attho. Yo ca pītisukhādīhi anupagato, so tehi vajjito nāma hotīti āha “pītisukhādīhi",
  "tika-vin09t0:1074_6": "vivajjito”ti. Yo ca tehi vajjito, na so tehi abhisaṭo nāma hotīti āha “na abhisaṭo”ti,",
  "tika-vin09t0:1074_7": "pītisukhādīhi na patthaṭoti attho. Nāssa mūlanti amūlakaṃ. Taṃ pana amūlakattaṃ yasmā",
  "tika-vin09t0:1074_8": "codakavasena adhippetaṃ, na cuditakavasena, tasmā tadatthaṃ dassetuṃ “yaṃ codakenā”tiādi",
  "tika-vin09t0:1074_9": "vuttaṃ. Tattha yanti pārājikaṃ. Etanti cuditakassa āpannānāpannattaṃ. Idhāti imasmiṃ sikkhāpade.",
  "tika-vin09t0:1075_0": "Idāni attanā vuttameva diṭṭhādiṃ vivarituṃ “ettha cā”tiādi vuttaṃ. Tathevāti “pasādasotena",
  "tika-vin09t0:1075_1": "vā dibbasotena vā”ti imamatthaṃ atidisati. Parisaṅkitaṃ pana tividhaṃ diṭṭhaparisaṅkitaṃ,",
  "tika-vin09t0:1075_2": "sutaparisaṅkitaṃ, mutaparisaṅkitanti. Tattha bhikkhuñca mātugāmañca tathārūpe ṭhāne",
  "tika-vin09t0:1075_3": "disvā “addhā imehi kata”nti vā “karissantī”ti vā parisaṅkitaṃ, idaṃ diṭṭhaparisaṅkitaṃ",
  "tika-vin09t0:1075_4": "nāma. Andhakāre vā paṭicchannokāse vā bhikkhussa ca mātugāmassa ca vacanaṃ sutvā",
  "tika-vin09t0:1075_5": "dutiyassa atthibhāvaṃ ajānato pubbe vuttanayena parisaṅkitaṃ, idaṃ sutaparisaṅkitaṃ",
  "tika-vin09t0:1075_6": "nāma. Dhuttehi itthīhi saddhiṃ paccantavihāre maṇḍape vā sālādīsu vā pupphagandhamaṃsasurādīni",
  "tika-vin09t0:1075_7": "anubhavitvā gataṭṭhānaṃ disvā “kena nu kho idaṃ kata”nti vīmaṃsantena tatra kenaci",
  "tika-vin09t0:1075_8": "bhikkhunā gandhādīhi pūjā katā hoti, bhesajjatthāya ariṭṭhaṃ vā pītaṃ, so tassa gandhaṃ",
  "tika-vin09t0:1075_9": "ghāyitvā “ayaṃ so bhavissatī”ti parisaṅkitaṃ, idaṃ mutaparisaṅkitaṃ nāma. Evaṃ tividhassa",
  "tika-vin09t0:1075_10": "parisaṅkitassa abhāvo aparisaṅkitaṃ. Tenāha “diṭṭhasutamutavasena cetasā aparisaṅkita”nti.",
  "tika-vin09t0:1075_11": "Tañca panetaṃ diṭṭhādikaṃ na kevalaṃ attano vāti āha “attano vā parassa vā”ti. Yasmā",
  "tika-vin09t0:1075_12": "“tvaṃ paṇḍako”tiādivacanenāpi codayato āpattiyeva, tasmā “bhikkhuno anurūpesu ekūnavīsatiyā",
  "tika-vin09t0:1075_13": "aññatarenā”ti vuttaṃ. Yadi evaṃ atha kasmā padabhājane “pārājikena dhammenāti catunnaṃ",
  "tika-vin09t0:1075_14": "aññatarenā”ti vuttanti āha “padabhājane panā”tiādi. Upasagganipātānaṃ vācakasaddasanniṭṭhāne",
  "tika-vin09t0:1075_15": "tadatthajotanabhāvena pavattanato “dhaṃseyyā”ti vuttaṃ. Dhaṃsanañcettha abhibhavanaṃ.",
  "tika-vin09t0:1075_16": "Tenāha “abhibhaveyyā”ti. “Tvaṃ methunaṃ dhammaṃ paṭisevī”tiādinā nayena pavattāti",
  "tika-vin09t0:1075_17": "“tvaṃ methunaṃ dhammaṃ paṭisevi, adinnaṃ ādiyi, manussaṃ ghātayittha, abhūtaṃ ārocayitthā”ti",
  "tika-vin09t0:1075_18": "evaṃ pavattā. Ettha ca “assamaṇosī’ti avandanakāraṇassa avuttattā antimavatthuṃ ajjhāpanno",
  "tika-vin09t0:1075_19": "na vanditabbo”ti vadanti, taṃ na gahetabbaṃ avandiyesu antimavatthuṃ ajjhāpannassa",
  "tika-vin09t0:1075_20": "avuttattā, “pacchā upasampannena pure upasampanno vandiyo”ti vuttattā ca. Idaṃ pana",
  "tika-vin09t0:1075_21": "attanā vattabbaṃ dassetuṃ vuttaṃ.",
  "tika-vin09t0:1076_0": "Samīpeti dvādasahatthapamāṇe padese. Sikkhāpaccakkhānameva hi hatthamuddāya sīsaṃ",
  "tika-vin09t0:1076_1": "na eti, idaṃ pana anuddhaṃsanaṃ, abhūtarocanañca etiyeva. Tenāha “hatthamuddāya eva",
  "tika-vin09t0:1076_2": "vā”ti. Brahmacariyāti brahmaṃ seṭṭhaṃ pasatthaṃ cariyanti brahmacariyaṃ, brahmūnaṃ",
  "tika-vin09t0:1076_3": "vā seṭṭhānaṃ buddhapaccekabuddhaariyasāvakānaṃ, brahmānañca cariyanti brahmacariyaṃ,",
  "tika-vin09t0:1076_4": "tamhā brahmacariyā. Tenāha “seṭṭhacariyā”ti. Sādhu vatassa ekantena bhaddakaṃ bhaveyya.",
  "tika-vin09t0:1076_5": "“Tajjanīyakammādisattavidhampi kammaṃ karissāmā”ti āpattiyā codentassa adhippāyo",
  "tika-vin09t0:1076_6": "kammādhippāyo. “Āpattito vuṭṭhāpessāmā”ti adhippāyo vuṭṭhānādhippāyo. Anuvijjanādhippāyoti",
  "tika-vin09t0:1076_7": "vīmaṃsanādhippāyo, upaparikkhādhippāyo. Anuvijjakenāti saṅghamajjhe otiṇṇaṃ adhikaraṇaṃ",
  "tika-vin09t0:1076_8": "vinicchinituṃ nisinnena vinayadharena. Kiṃ te diṭṭhanti tayā kiṃ diṭṭhaṃ, paṭhamaṃ",
  "tika-vin09t0:1076_9": "pārājikaṃ ajjhāpajjanto diṭṭho, dutiyaṃ tatiyaṃ catutthaṃ pārājikaṃ āpajjanto diṭṭhoti",
  "tika-vin09t0:1076_10": "vuttaṃ hoti. Ādisaddena “kinti te diṭṭhaṃ, kadā te diṭṭhaṃ, kattha te diṭṭha”nti",
  "tika-vin09t0:1076_11": "imaṃ nayaṃ saṅgaṇhāti.",
  "tika-vin09t0:1077_0": "Samanatthāya pavattamānehi samathehi adhikātabbanti adhikaraṇaṃ. Yathā hi samanavasena",
  "tika-vin09t0:1077_1": "samathānaṃ vivādādīsu adhikatabhāvo, evaṃ vivādādīnaṃ tehi adhikattabbatāti. Tenāha",
  "tika-vin09t0:1077_2": "“samathehi adhikaraṇīyabhāvenā”tiādi. Iminā hi adhikaraṇasaddassa kammasādhanatā",
  "tika-vin09t0:1077_3": "vuttā. Adhikaraṇanti vivādādhikaraṇaṃ anuvādādhikaraṇaṃ āpattādhikaraṇaṃ kiccādhikaraṇanti",
  "tika-vin09t0:1077_4": "catubbidhaṃ adhikaraṇaṃ. Vivādādīni adhikaraṇāni samenti vūpasamentīti samathā, sammukhāvinayādayo.",
  "tika-vin09t0:1077_5": "Atha vā adhikarīyanti etthāti adhikaraṇaṃ. Ke adhikarīyanti? Samathā. Kathaṃ adhikarīyanti?",
  "tika-vin09t0:1077_6": "Samanavasena. Adhikaraṇaṃ samenti vūpasamentītipi samathāti evampettha attho daṭṭhabbo.",
  "tika-vin09t0:1077_7": "Āpattādhikaraṇaṃ ṭhapetvā sesādhikaraṇehi codanāya abhāvato “idaṃ pana pārājikasaṅkhātaṃ",
  "tika-vin09t0:1077_8": "āpattādhikaraṇameva adhippeta”nti vuttaṃ. Āpattiyeva adhikaraṇaṃ āpattādhikaraṇaṃ.",
  "tika-vin09t0:1077_9": "Anuddhaṃsitakkhaṇeyeva saṅghādiseso, so ce taṅkhaṇeyeva jānātīti adhippāyo.",
  "tika-vin09t0:1078_0": "Mettiyabhūmajaketi mettiyañca bhūmajakañca. Chabbaggiyānaṃ aggapurisā ete. Suddhaṃ",
  "tika-vin09t0:1078_1": "vāti pārājikamanāpannaṃ vā. “Sace so taṅkhaṇeyeva jānātī”ti iminā āvajjanasamayamāha.",
  "tika-vin09t0:1078_2": "Taṅkhaṇeyeva jānanaṃ nāma dukkaraṃ, samayena āvajjitvā ñāte pana ñātameva hoti. Pacchā",
  "tika-vin09t0:1078_3": "ce jānāti, sīsaṃ na eti. Sikkhāpaccakkhānaabhūtārocanaduṭṭhullavācāattakāmaduṭṭhadosabhūtārocanasikkhāpadānīti",
  "tika-vin09t0:1078_4": "sabbāneva hi imāni ekaparicchedāni. Yasmā pana parammukhā sattahipi āpattikkhandhehi",
  "tika-vin09t0:1078_5": "vadato dukkaṭameva, tasmā “parammukhā codentassa pana sīsaṃ na etī”ti vuttaṃ. Vuttanayāpattiyoti",
  "tika-vin09t0:1078_6": "“vācāya vācāyā”tiādinā vuttanayā saṅghādisesadukkaṭāpattiyo. Tathevāti vācāya vācāyeva.",
  "tika-vin09t0:1078_7": "Vadantassāti sattahipi āpattikkhandhehi upasampannaṃ sammukhā vadantassa. Vuttanayenevāti",
  "tika-vin09t0:1078_8": "vācāya vācāyeva. Okāsaṃ kāretvā upasampannaṃ sammukhā vadantassa vācāya vācāya pācittiyanti",
  "tika-vin09t0:1078_9": "āha “okāsaṃ kāretvā vadantassa pācittiyamevā”ti. Evasaddena dukkaṭaṃ nivattīyati.",
  "tika-vin09t0:1078_10": "Asammukhā sattahipi āpattikkhandhehi vadantassa dukkaṭaṃ. Sattavidhampi kammanti",
  "tika-vin09t0:1078_11": "tajjanīyaṃ, niyasaṃ, pabbājanīyaṃ, paṭisāraṇīyaṃ, tividhañca ukkhepanīyanti sattavidhampi kammaṃ.",
  "tika-vin09t0:1079_0": "Uposathaṃ vā pavāraṇaṃ vā ṭhapentassa ca okāsakammaṃ natthīti ettha uposathato pure",
  "tika-vin09t0:1079_1": "vā pacchā vā ṭhapitopi aṭṭhapito hoti. Khette ṭhapito pana ṭhapito hoti, tasmā “suṇātu",
  "tika-vin09t0:1079_2": "me, bhante, saṅgho, ajjuposatho pannaraso, yadi saṅghassa pattakallaṃ, saṅgho uposathaṃ",
  "tika-vin09t0:1079_3": "kareyyā”ti ettha yāva re-kāraṃ bhaṇati, tāva ṭhapetabbo, idaṃ khettaṃ. Yya-kāre pana",
  "tika-vin09t0:1079_4": "vutte ṭhapentena pacchā ṭhapito nāma hoti. “Suṇātu me”ti anāraddhe ṭhapentena pure",
  "tika-vin09t0:1079_5": "ṭhapito hoti. Pavāraṇāṭṭhapanaṃ pana sabbasaṅgāhikaṃ, puggalikañcāti duvidhaṃ. Tattha",
  "tika-vin09t0:1079_6": "sabbasaṅgāhike “suṇātu me, bhante, saṅgho…pe… saṅgho tevācikaṃ pavāreyyā”ti su-kārato",
  "tika-vin09t0:1079_7": "yāva re-kāro, tāva apariyositāva hoti pavāraṇā, etthantare ekapadepi ṭhapentena ṭhapitā",
  "tika-vin09t0:1079_8": "hoti pavāraṇā. Yya-kāre pana patte pariyositāva hoti, tasmā tato paṭṭhāya ṭhapentena",
  "tika-vin09t0:1079_9": "aṭṭhapitā hoti. Puggalikaṭṭhapane pana “saṅghaṃ, bhante, pavāremi…pe… tatiyampi bhante",
  "tika-vin09t0:1079_10": "saṅghaṃ pavāremi diṭṭhena vā…pe… passanto paṭī”ti saṃ-kārato yāva ayaṃ sabbapacchimo",
  "tika-vin09t0:1079_11": "ṭi-kāro, tāva apariyositāva hoti pavāraṇā, etthantare ekapadepi ṭhapentena ṭhapitā",
  "tika-vin09t0:1079_12": "hoti pavāraṇā. “Karissāmī”ti vutte pana pariyositā hoti, tasmā “karissāmī”ti etasmiṃ",
  "tika-vin09t0:1079_13": "pade sampatte ṭhapitāpi aṭṭhapitā hoti. Eseva nayo dvevācikaekavācikasamānavassikāsu.",
  "tika-vin09t0:1079_14": "Etāsupi hi ṭi-kārāvasānaṃyeva ṭhapanakkhettanti. Tenāha “ṭhapanakkhettaṃ pana jānitabba”nti.",
  "tika-vin09t0:1079_15": "Osaṭe vatthusminti codakena attanā vattabbe saṅghamajjhe udāhaṭe. Idañca idañca karotīti",
  "tika-vin09t0:1079_16": "pāṇātipātaṃ, adinnādānañca karoti, jātarūparajatañca paṭiggaṇhāti. Asuko ca asuko",
  "tika-vin09t0:1079_17": "ca assamaṇo, anupāsakoti akkosādhippāyena parammukhā vadantassa dukkaṭaṃ, sammukhā",
  "tika-vin09t0:1079_18": "vadantassa pana pācittiyameva. Tenāha “sace pana odissa niyametvā”tiādi. Saṅkhyupagamananti vohārūpagamanaṃ.",
  "tika-vin09t0:1080": "Duṭṭhadosasikkhāpadavaṇṇanā niṭṭhitā.",
  "tika-vin09t0:1081": "9. Aññabhāgiyasikkhāpadavaṇṇanā",
  "tika-vin09t0:1082_0": "Aññabhāgassāti aññakoṭṭhāsassa, yaṃ codetukāmo, tassa jātiādito aññassa tiracchānajātiādikoṭṭhāsassāti",
  "tika-vin09t0:1082_1": "vuttaṃ hoti. Idanti napuṃsakaniddesena chagalakādiṃ niddisati, ayaṃ chagalakādikoti",
  "tika-vin09t0:1082_2": "attho, adhikaraṇasaddāpekkhāya vā napuṃsakaniddeso, idaṃ chagalakādisaṅkhātaṃ adhikaraṇanti",
  "tika-vin09t0:1082_3": "vuttaṃ hoti. Aññabhāgo vāti tiracchānajātiādibhedo añño koṭṭhāso vā. Assāti chagalakādikassa.",
  "tika-vin09t0:1082_4": "Aññabhāgiyaṃ chagalakādi. Ettha ca “aññabhāgasambandhi aññabhāgiya”nti paṭhamaviggahassa",
  "tika-vin09t0:1082_5": "attho, “aññabhāgavantaṃ aññabhāgiya”nti dutiyaviggahassa. Ṭhapetvā pana tiracchānajātiādikaṃ",
  "tika-vin09t0:1082_6": "paramatthato visuṃ chagalakādike asatipi “paṭimāya sarīra”ntiādīsu viya abhedepi",
  "tika-vin09t0:1082_7": "bhedakappanāya pavattalokavohāravasena “aññabhāgassa idaṃ, aññabhāgo vā assa atthī”ti",
  "tika-vin09t0:1082_8": "vuttanti daṭṭhabbaṃ. Adhikarīyati etthāti adhikaraṇaṃ. Tenāha “ādhāro veditabbo”ti.",
  "tika-vin09t0:1082_9": "Ādharīyati asminti ādhāro, patiṭṭhānaṃ. Tenāha “vatthu adhiṭṭhānanti vuttaṃ hotī”ti.",
  "tika-vin09t0:1083_0": "Idāni “aññabhāgassa ida”ntiādinā saṅkhepena vuttamevatthaṃ kevalaṃ nayadassanatthaṃ",
  "tika-vin09t0:1083_1": "aṭṭhuppattiyaṃ āgatameva gahetvā vibhajanto “yo hi so”tiādimāha. Tena nanu anāgate",
  "tika-vin09t0:1083_2": "evaṃ codentānaṃ pāpabhikkhūnaṃ lesokāsapidahanatthaṃ idaṃ sikkhāpadaṃ paññattaṃ,",
  "tika-vin09t0:1083_3": "na pana mettiyabhūmajakānaṃ. Tesañhi ādikammikattā anāpatti, tasmā sāmaññena attho",
  "tika-vin09t0:1083_4": "vibhajitabbo. Na pana “yo hi so aṭṭhuppattiyaṃ dabbo mallaputto”tiādinā visesenāti",
  "tika-vin09t0:1083_5": "edisī codanā anavakāsāti daṭṭhabbaṃ. Hīti kāraṇatthe nipāto, yasmāti vuttaṃ hoti.",
  "tika-vin09t0:1083_6": "Aṭṭhuppattiyanti atthassa uppatti atthuppatti, atthuppattiyeva aṭṭhuppatti, tassaṃ",
  "tika-vin09t0:1083_7": "aṭṭhuppattiyaṃ, sikkhāpadassa nidāneti vuttaṃ hoti. Chagalakoti setachagalako. Soti",
  "tika-vin09t0:1083_8": "chagalako. Imassa pana “hotī”ti iminā sambandho. Aññassa…pe… chagalakabhāvassa cāti",
  "tika-vin09t0:1083_9": "“tiracchānajātiyā ceva chagalakabhāvassa cā”ti saṅkhātassa aññassa bhāgassa koṭṭhāsassa, pakkhassāti attho.",
  "tika-vin09t0:1084_0": "Kutoyamañño, yato “aññassa bhāgassā”ti vuttanti āha “yvāyaṃ…pe… tato”ti. Tattha manussajāti",
  "tika-vin09t0:1084_1": "ceva bhikkhubhāvo cāti yo ayaṃ bhāgo koṭṭhāso pakkhoti sambandho, “manussajāti ceva",
  "tika-vin09t0:1084_2": "bhikkhubhāvo cā”ti saṅkhāto yo ayaṃ bhāgo koṭṭhāso pakkhoti attho. Tatoti “manussajāti",
  "tika-vin09t0:1084_3": "ceva bhikkhubhāvo cā”ti bhāgato. So vā aññabhāgoti yathāvuttatiracchānajātichagalakabhāvasaṅkhāto",
  "tika-vin09t0:1084_4": "so aññabhāgo vā. Assāti chagalakassa. Atthīti upalabbhati. Tasmāti yasmā aññabhāgassa",
  "tika-vin09t0:1084_5": "chagalako hoti, yasmā ca so vā aññabhāgo assa atthi, tasmā. Aññabhāgiyasaṅkhyaṃ labhatīti",
  "tika-vin09t0:1084_6": "ettha “so yvāya”nti idha so-saddameva ānetvā so aññabhāgiyasaṅkhaṃ labhatīti yojetabbaṃ,",
  "tika-vin09t0:1084_7": "“so”ti vā pāṭhaseso daṭṭhabbo. Ca-saddo samuccayattho. So pana adhikaraṇasaddato",
  "tika-vin09t0:1084_8": "paraṃ daṭṭhabbo, “adhikaraṇa”nti ca veditabboti. Tesanti mettiyabhūmajakānaṃ. Imaṃ",
  "tika-vin09t0:1084_9": "mayaṃ dabbaṃ mallaputtaṃ nāma karomāti chagalakaṃ ajikāya vippaṭipajjantaṃ disvā",
  "tika-vin09t0:1084_10": "“mayaṃ, āvuso, imaṃ chagalakaṃ dabbaṃ mallaputtaṃ nāma karomā”ti vadantānaṃ. Nāmakaraṇasaññāyāti",
  "tika-vin09t0:1084_11": "nāmakaraṇasaṅkhātāya saññāya. Etthāpi “yo so”tiādikaṃ ānetvā tassā nāmakaraṇasaññāya",
  "tika-vin09t0:1084_12": "yo so aṭṭhuppattiyaṃ “dabbo mallaputto nāmā”ti chagalako vutto, so yasmā ādhāro vatthu",
  "tika-vin09t0:1084_13": "adhiṭṭhānanti yojetabbaṃ.",
  "tika-vin09t0:1085_0": "Idāni kathametaṃ viññāyati “adhikaraṇa”nti cettha ādhāro veditabbo, na vivādādhikaraṇādīsu",
  "tika-vin09t0:1085_1": "aññataranti anuyogaṃ sandhāyāha “tañhi sandhāyā”tiādi. Tattha tanti tassā nāmakaraṇasaññāya",
  "tika-vin09t0:1085_2": "adhiṭṭhānabhūtaṃ chagalakaṃ paccāmasati. Vivādādhikaraṇādīsu aññataraṃ sandhāya na",
  "tika-vin09t0:1085_3": "vuttanti sambandho. Tattha kāraṇaṃ pucchati “kasmā”ti. Kāraṇamāha “asambhavato”ti.",
  "tika-vin09t0:1085_4": "Idāni tameva asambhavaṃ pākaṭaṃ katvā dassetuṃ “na hī”tiādi vuttaṃ. Na hi upādiyiṃsūti",
  "tika-vin09t0:1085_5": "sambandho. Upādiyiṃsūti gaṇhiṃsu. Kiṃ catunnaṃ adhikaraṇānampi leso atthi, yenevaṃ",
  "tika-vin09t0:1085_6": "vuttanti āha “na ca catunnaṃ adhikaraṇāna”ntiādi. Idāni tameva samatthetuṃ “jātilesādayo",
  "tika-vin09t0:1085_7": "hī”tiādi vuttaṃ. Tattha jātiyeva leso jātileso. Ādisaddena nāmalesādīnaṃ gahaṇaṃ. Hoti cettha –",
  "tika-vin09t0:1086": "“Lesā jātināmagotta-liṅgāpattivasāpi ca;",
  "tika-vin09t0:1087": "Pattacīvarupajjhāyā-cariyāvāsavasā dasā”ti.",
  "tika-vin09t0:1088_0": "Āpattileso nāma lahukaṃ āpattiṃ āpajjanto diṭṭho hoti. Tañce pārājikena codeti “assamaṇosi,",
  "tika-vin09t0:1088_1": "asakyaputtiyosī”ti, āpatti vācāya vācāya saṅghādisesassāti evaṃ āpattilesampi puggalasmiṃyeva",
  "tika-vin09t0:1088_2": "āropetvā vuttattā “puggalānaṃyeva lesā vuttā”ti vuttaṃ. Tañca “dabbo mallaputto”ti",
  "tika-vin09t0:1088_3": "nāmanti mettiyabhūmajakehi chagalakassa kataṃ taṃ “dabbo mallaputto”ti nāmañca. Evaṃ",
  "tika-vin09t0:1088_4": "asambhavaṃ dassetvā idāni imināva pasaṅgena desalesasaddānaṃ atthaṃ saṃvaṇṇetuṃ “ettha",
  "tika-vin09t0:1088_5": "cā”tiādimāha. Etthāti etesu dvīsu desalesesu. Deso nāma jātiādibhedo vohāro. Tenāha",
  "tika-vin09t0:1088_6": "“jātiādīsū”tiādi. Aññampi vatthunti yasmiṃ vatthusmiṃ patiṭṭhitaṃ, taṃ muñcitvā aññampi",
  "tika-vin09t0:1088_7": "vatthuṃ. Kathaṃ silissatīti āha “vohāramattenevā”tiādi, vohāramatteneva, na tu atthatoti",
  "tika-vin09t0:1088_8": "adhippāyo. “Īsakaṃ allīyatī”ti iminā “leso”ti lisa allībhāveti imassa rūpanti dasseti.",
  "tika-vin09t0:1088_9": "Kiñcāpi desalesānaṃ vuttanayena byañjanato nānākaraṇaṃ atthi, atthato pana natthīti",
  "tika-vin09t0:1088_10": "āha “jātiādīnaṃyeva aññatarakoṭṭhāsassetaṃ adhivacana”nti.",
  "tika-vin09t0:1089_0": "Yadi pana nāmakaraṇasaññāya ādhārabhūtaṃ chagalakaṃ sandhāya “aññabhāgiyassa adhikaraṇassā”ti",
  "tika-vin09t0:1089_1": "vuttaṃ, atha kasmā padabhājane taṃ avibhajitvā “aññabhāgiyassa adhikaraṇassāti āpattaññabhāgiyaṃ",
  "tika-vin09t0:1089_2": "vā hoti adhikaraṇaññabhāgiyaṃ vā”tiādi vuttanti āha “padabhājane panā”tiādi. Tanti",
  "tika-vin09t0:1089_3": "ādhārasaṅkhātaṃ adhikaraṇaṃ. Āvibhūtaṃ pākaṭaṃ. Atthuddhāravasenāti tena vattabbaatthānaṃ",
  "tika-vin09t0:1089_4": "uddharaṇavasena. Nanu ca “atthamattaṃ pati saddā abhinivisantī”ti na ekena saddena",
  "tika-vin09t0:1089_5": "anekatthā abhidhīyantīti? Saccametaṃ saddavisese apekkhite, tesaṃ tesaṃ pana atthānaṃ",
  "tika-vin09t0:1089_6": "adhikaraṇasaddavacanīyatāsāmaññaṃ upādāya vuccamāno ayaṃ vicāro adhikaraṇasaddassa",
  "tika-vin09t0:1089_7": "atthuddhāroti vutto. Tenevāha “adhikaraṇanti vacanasāmaññato atthuddhāravasena pavattāni",
  "tika-vin09t0:1089_8": "cattāri adhikaraṇānī”ti. Aññabhāgiyatāti aññapakkhiyatā. Tabbhāgiyatāti tappakkhiyatā.",
  "tika-vin09t0:1089_9": "Apākaṭā padabhājanato aññatra dassitaṭṭhānābhāvato. Avasāne āpattaññabhāgiyena codanañcāti",
  "tika-vin09t0:1089_10": "“bhikkhu saṅghādisesaṃ ajjhāpajjanto diṭṭho hoti, saṅghādisese saṅghādisesadiṭṭhi",
  "tika-vin09t0:1089_11": "hoti, tañce pārājikena codetī”tiādicodanaṃ sandhāya vuttaṃ “adhikaraṇaññabhāgiya”nti.",
  "tika-vin09t0:1089_12": "Ekamekañhi adhikaraṇaṃ itaresaṃ tiṇṇaṃ tiṇṇaṃ aññabhāgiyaṃ aññapakkhiyaṃ aññakoṭṭhāsiyaṃ",
  "tika-vin09t0:1089_13": "hoti vatthuvisabhāgattā. Ādisaddena “kathaṃ adhikaraṇaṃ adhikaraṇassa aññabhāgiya”ntiādiko",
  "tika-vin09t0:1089_14": "padavibhāgo saṅgahito.",
  "tika-vin09t0:1090_0": "Kiñci desaṃ lesamattaṃ upādāyāti ettha yaṃ vattabbaṃ, tassāpi asambhavadassanappasaṅgena",
  "tika-vin09t0:1090_1": "heṭṭhā vuttattā “sesā vinicchayakathā aṭṭhame vuttasadisāyevā”ti vuttaṃ. Tattha sesā",
  "tika-vin09t0:1090_2": "vinicchayakathāti “pārājikenāti bhikkhuno anurūpesu ekūnavisatiyā aññatarenā”tiādikā",
  "tika-vin09t0:1090_3": "vinicchayakathā. Vuttasadisāyevāti ettha imasmiṃ sikkhāpade yā vattabbā, tena sikkhāpadena",
  "tika-vin09t0:1090_4": "sādhāraṇabhūtā sā vuttasadisāyevāti adhippetā, na asādhāraṇabhūtā apubbavaṇṇanāya",
  "tika-vin09t0:1090_5": "adhippetattā. Tenevāha “ayaṃ panā”tiādi. Purimasmiṃ sikkhāpadepi tathāsaññino anāpattikattā",
  "tika-vin09t0:1090_6": "“idha cā”ti vuttaṃ. Tathāsaññinopīti “pārājikaṃyeva ayaṃ āpanno”ti evaṃsaññinopi.",
  "tika-vin09t0:1090_7": "Itisaddo ādiattho vā pakārattho vā. Tena kenaci bhikkhunā añño koci khattiyajātiko",
  "tika-vin09t0:1090_8": "pārājikaṃ dhammaṃ ajjhāpajjanto diṭṭho hoti, atha so aññaṃ attano veriṃ khattiyajātikaṃ",
  "tika-vin09t0:1090_9": "bhikkhuṃ passitvā taṃ khattiyajātilesaṃ gahetvā evaṃ codeti “khattiyo mayā diṭṭho",
  "tika-vin09t0:1090_10": "pārājikaṃ dhammaṃ ajjhāpajjanto, tvaṃ khattiyo pārājikaṃ dhammaṃ ajjhāpannosi, atha",
  "tika-vin09t0:1090_11": "vā tvaṃ kho khattiyo, na añño, pārājikaṃ dhammaṃ ajjhāpannosi, assamaṇosi, asakyaputtiyosi,",
  "tika-vin09t0:1090_12": "natthi tayā saddhiṃ uposatho vā pavāraṇā vā saṅghakammaṃ vā”ti, āpatti vācāya vācāya",
  "tika-vin09t0:1090_13": "saṅghādisesassa. Ettha ca tesaṃ khattiyānaṃ aññamaññaṃ asadisassa tassa tassa dīghādino",
  "tika-vin09t0:1090_14": "vā diṭṭhādino vā vasena aññabhāgiyatā, khattiyajātipaññattiyā ādhāravasena adhikaraṇatā",
  "tika-vin09t0:1090_15": "ca veditabbā. Esa nayo nāmalesādīsupi.",
  "tika-vin09t0:1091_0": "Āpattilese pana kenaci bhikkhunā koci bhikkhu lahukaṃ āpattiṃ āpajjanto diṭṭho hoti,",
  "tika-vin09t0:1091_1": "so cetaṃ bhikkhuṃ pārājikena codeti, āpatti vācāya vācāya saṅghādisesassa. Yadi evaṃ",
  "tika-vin09t0:1091_2": "kathaṃ aññabhāgiyaṃ adhikaraṇaṃ hotīti? Yañhi so lahukaṃ āpattiṃ āpanno, taṃ pārājikassa",
  "tika-vin09t0:1091_3": "aññabhāgiyaṃ adhikaraṇaṃ, tassa pana aññabhāgiyassa adhikaraṇassa leso nāma. Yo so",
  "tika-vin09t0:1091_4": "sabbakhattiyānaṃ sādhāraṇo khattiyabhāvo viya sabbāpattīnaṃ sādhāraṇo āpattibhāvo.",
  "tika-vin09t0:1091_5": "Eteneva upāyena “kenaci bhikkhunā koci bhikkhu saṅghādisesaṃ ajjhāpajjanto diṭṭho",
  "tika-vin09t0:1091_6": "hotī”tiādikaṃ visesaṃ saṅgaṇhāti.",
  "tika-vin09t0:1092": "Aññabhāgiyasikkhaṃ yo, neva sikkhati yuttito;",
  "tika-vin09t0:1093": "Gacche vinayaviññūhi, aññabhāgiyataṃva so. ;",
  "tika-vin09t0:1094": "Aññabhāgiyasikkhāpadavaṇṇanā niṭṭhitā.",
  "tika-vin09t0:1095": "10. Saṅghabhedasikkhāpadavaṇṇanā",
  "tika-vin09t0:1096_0": "Sahitassāti kāyacittehi ekībhūtassa. Tenāha “cittena ca sarīrena ca aviyuttassāti",
  "tika-vin09t0:1096_1": "attho”ti. Assāti “samaggassā”ti padassa. Samānasaṃvāsakoti samāno ekūposathādibhedo",
  "tika-vin09t0:1096_2": "saṃvāso assāti samānasaṃvāsako, laddhinānāsaṃvāsakena vā kammanānāsaṃvāsakena vā",
  "tika-vin09t0:1096_3": "virahito. Kāyasāmaggidānatoti kāyena, kāyassa vā sāmaggiyā sahitabhāvassa dānato,",
  "tika-vin09t0:1096_4": "tesu tesu saṅghakammesu hatthapāsūpagamanatoti vuttaṃ hoti. Kathaṃ nāmāyaṃ bhijjeyyāti",
  "tika-vin09t0:1096_5": "ayaṃ saṅgho kena nu kho upāyena vaggo bhaveyya. Vāyāmeyyāti ussāhaṃ kareyya, pakkhaṃ",
  "tika-vin09t0:1096_6": "pariyeseyya, gaṇaṃ bandheyyāti vuttaṃ hoti. Attano phalaṃ karotīti karaṇaṃ, yaṃ kiñci",
  "tika-vin09t0:1096_7": "kāraṇaṃ, adhikaṃ karaṇanti adhikaraṇaṃ, visesakāraṇaṃ, visesakāraṇañca saṅghabhedassāti",
  "tika-vin09t0:1096_8": "vuttaṃ “bhedanassā”tiādi. Bhedakaravatthuvasena aṭṭhārasavidhanti –",
  "tika-vin09t0:1097_0": "“Idhupāli bhikkhū adhammaṃ ‘dhammo’ti dīpenti, dhammaṃ ‘adhammo’ti dīpenti. Avinayaṃ",
  "tika-vin09t0:1097_1": "‘vinayo’ti dīpenti, vinayaṃ ‘avinayo’ti dīpenti. Abhāsitaṃ alapitaṃ tathāgatena ‘bhāsitaṃ",
  "tika-vin09t0:1097_2": "lapitaṃ tathāgatenā’ti dīpenti, bhāsitaṃ lapitaṃ tathāgatena ‘abhāsitaṃ alapitaṃ",
  "tika-vin09t0:1097_3": "tathāgatenā’ti dīpenti. Anāciṇṇaṃ tathāgatena ‘āciṇṇaṃ tathāgatenā’ti dīpenti, āciṇṇaṃ",
  "tika-vin09t0:1097_4": "tathāgatena ‘anāciṇṇaṃ tathāgatenā’ti dīpenti. Apaññattaṃ tathāgatena ‘paññattaṃ",
  "tika-vin09t0:1097_5": "tathāgatenā’ti dīpenti, paññattaṃ tathāgatena ‘apaññattaṃ tathāgatenā’ti dīpenti.",
  "tika-vin09t0:1097_6": "Anāpattiṃ ‘āpattī’ti dīpenti, āpattiṃ ‘anāpattī’ti dīpenti. Lahukaṃ āpattiṃ ‘garukā",
  "tika-vin09t0:1097_7": "āpattī’ti dīpenti, garukaṃ āpattiṃ ‘lahukā āpattī’ti dīpenti. Sāvasesaṃ āpattiṃ ‘anavasesā",
  "tika-vin09t0:1097_8": "āpattī’ti dīpenti, anavasesaṃ āpattiṃ ‘sāvasesā āpattī’ti dīpenti. Duṭṭhullaṃ āpattiṃ",
  "tika-vin09t0:1097_9": "‘aduṭṭhullā āpattī’ti dīpenti, aduṭṭhullaṃ āpattiṃ ‘duṭṭhullā āpattī’ti dīpentī”ti –",
  "tika-vin09t0:1098": "Evaṃ kammakkhandhake vuttānaṃ aṭṭhārasannaṃ bhedakaraṇānaṃ vasena aṭṭhārasavidhaṃ. Kāraṇañhi tadāyattavuttitāya phalaṃ ettha vasatīti “vatthū”ti vuccati. Honti cettha –",
  "tika-vin09t0:1099": "“Dhammavinayabhāsitā-ciṇṇapaññattikā dukā;",
  "tika-vin09t0:1100": "Āpattilahuduṭṭhulla-sāvasesadukāni ca.",
  "tika-vin09t0:1101": "“Etānaṭṭhārasa ‘bheda-karavatthū’ti vuccare;",
  "tika-vin09t0:1102": "Vipallāsagahitāni, vādamūlūpanissayā”ti.",
  "tika-vin09t0:1103_0": "Paggayhāti paggahitaṃ abbhussitaṃ pākaṭaṃ katvā. Tiṭṭheyyāti yathāsamādinnaṃ, yathāpaggahitameva",
  "tika-vin09t0:1103_1": "ca katvā accheyya. Yasmā pana evaṃ paggaṇhatā, tiṭṭhatā ca taṃ dīpitañceva avinissaṭṭhañca",
  "tika-vin09t0:1103_2": "hoti, tasmā “dīpeyya ceva nappaṭinissajjeyya cā”ti vuttaṃ. Kīva dūre sutvā gantvā",
  "tika-vin09t0:1103_3": "avadantānaṃ dukkaṭanti āha “sabbantimena paricchedenā”tiādi. Pi-saddo cettha aṭṭhānappayutto,",
  "tika-vin09t0:1103_4": "tassa “aḍḍhayojanamatta”nti iminā sambandho veditabbo. Tattha “aḍḍhayojanamatta”nti",
  "tika-vin09t0:1103_5": "iminā ekavihāre vattabbameva natthīti dīpeti. “Gantvā”ti iminā dūtaṃ vā paṇṇaṃ vā",
  "tika-vin09t0:1103_6": "pesetvā vadatopi āpattimokkho natthi, sayameva pana gantvā “garuko kho, āvuso, saṅghabhedo,",
  "tika-vin09t0:1103_7": "mā saṅghabhedāya parakkamī”ti nivāretabboti dīpeti.",
  "tika-vin09t0:1104_0": "Samāgacchatūti ekībhavatu. Ekībhāvo ca samānaladdhivasena hotīti āha “ekaladdhiko",
  "tika-vin09t0:1104_1": "hotū”ti. Ekā laddhi gahaṇaṃ assāti ekaladdhiko, ekadiṭṭhikoti attho. Aññamaññasampattiyāti",
  "tika-vin09t0:1104_2": "aññamaññassa samānadiṭṭhicittatāsaṅkhātāya sampattiyā. “Aññamaññassa guṇalābhādikāya",
  "tika-vin09t0:1104_3": "sampattiyā”ti keci. Asamaggo hi visuṃ pātimokkhaṃ uddisati, bahisīmāyaṃ vā anupariveṇiyaṃ",
  "tika-vin09t0:1104_4": "vāti na ekuddeso. Tenāha “ekato pavattapātimokkhuddesoti attho”ti. Appaṭinissajjato",
  "tika-vin09t0:1104_5": "dukkaṭanti visuṃ visuṃ vadantānaṃ gaṇanāya dukkaṭaṃ. Samanubhāsanakammaṃ kātabbanti",
  "tika-vin09t0:1104_6": "yāvatatiyaṃ samanubhāsanakammaṃ kātabbaṃ, “suṇātu me, bhante, saṅgho, ayaṃ itthannāmo",
  "tika-vin09t0:1104_7": "bhikkhu samaggassa saṅghassa bhedāya parakkamatī”tiādinā padabhājane vuttāhi ñatticatutthāhi",
  "tika-vin09t0:1104_8": "tīhi samanubhāsanakammavācāhi kammaṃ kātabbanti vuttaṃ hoti. “Bhedāya parakkameyyā”ti",
  "tika-vin09t0:1104_9": "visuṃ vuttattā bhedanasaṃvattanikassa adhikaraṇassa samādāya paggaṇhanato pubbepi",
  "tika-vin09t0:1104_10": "pakkhapariyesanādivasena saṅghabhedāya parakkamantassa samanubhāsanakammaṃ kātabbanti",
  "tika-vin09t0:1104_11": "veditabbaṃ. Paṭinissajjantassa anāpattibhāvato “sotthibhāvo tassa bhikkhuno”ti vuttaṃ.",
  "tika-vin09t0:1105_0": "Kiñcāpi bhikkhunī saṅghaṃ na bhindati, apica kho bhedāya parakkamatīti “sādhāraṇapaññattī”ti",
  "tika-vin09t0:1105_1": "vuttaṃ. Saṅghādisesaṃ ajjhāpajjantassa ñattiyā dukkaṭaṃ, dvīhi kammavācāhi thullaccayā",
  "tika-vin09t0:1105_2": "ca paṭippassambhantīti āha “samanubhāsanakamme”tiādi. Tañca dukkaṭaṃ te ca thullaccayā",
  "tika-vin09t0:1105_3": "paṭippassambhantīti yañca ñattipariyosāne dukkaṭaṃ āpanno, ye ca dvīhi kammavācāhi",
  "tika-vin09t0:1105_4": "thullaccaye, tā tissopi āpattiyo liṅgaparivattena asādhāraṇāpattiyo viya paṭippassambhanti.",
  "tika-vin09t0:1105_5": "Sace panassa ñattipariyosāne lajjidhammo okkamati, saṃvaro uppajjati, taṃ paṭinissajjati,",
  "tika-vin09t0:1105_6": "ñattiyā dukkaṭaṃ desetvā muccati. Atha taṃ na paṭinissajjati, bhedāya parakkamati",
  "tika-vin09t0:1105_7": "ceva bhedanasaṃvattanikaṃ adhikaraṇaṃ samādāya paggayha tiṭṭhati ca, ñattidukkaṭaṃ",
  "tika-vin09t0:1105_8": "paṭippassambhati, paṭhamakammavācāya thullaccaye patiṭṭhāti. Esa nayo itarakammavācāyampi.",
  "tika-vin09t0:1105_9": "Asamanubhāsiyamānassa appaṭinissajjantassāpi saṅghādisesena anāpatti. Paṭinissajjantassāpi",
  "tika-vin09t0:1105_10": "ñattito pubbe vā ñattikkhaṇe vā ñattipariyosāne vā paṭhamāya vā anussāvanāya dutiyāya",
  "tika-vin09t0:1105_11": "vā tatiyāya vā yāva yya-kāraṃ na sampāpuṇāti, tāva paṭinissajjantassa saṅghādisesena",
  "tika-vin09t0:1105_12": "anāpatti. Tenāha “asamanubhāsiyamānassa cā”tiādi.",
  "tika-vin09t0:1106_0": "Ettha pana “devadatto samaggassa saṅghassa bhedāya parakkami, tasmiṃ vatthusmi”nti",
  "tika-vin09t0:1106_1": "parivāre āgatattā devadatto ādikammiko, so ca kho saṅghabhedāya parakkamanasseva,",
  "tika-vin09t0:1106_2": "na appaṭinissajjanassa. Na hi tassa taṃ kammaṃ kataṃ. Kathamidaṃ jānitabbanti ce?",
  "tika-vin09t0:1106_3": "Suttato. Tathā hi “ariṭṭho bhikkhu gaddhabādhipubbo pāpikāya diṭṭhiyā yāvatatiyaṃ",
  "tika-vin09t0:1106_4": "samanubhāsanāya na paṭinissajji, tasmiṃ vatthusmi”nti parivāre āgatattā ariṭṭhassa",
  "tika-vin09t0:1106_5": "kammaṃ katanti paññāyati, na tathā devadattassa. Athāpissa katena bhavitabbanti koci",
  "tika-vin09t0:1106_6": "attano rucimattena vadeyya, tathāpi appaṭinissajjane ādikammikassa anāpatti nāma",
  "tika-vin09t0:1106_7": "natthi. Na hi paññattaṃ sikkhāpadaṃ vītikkamantassa aññatra odissa anuññātato anāpatti",
  "tika-vin09t0:1106_8": "nāma dissati. Yampi ariṭṭhasikkhāpadassa padabhājane anāpattiyaṃ “ādikammikassā”ti",
  "tika-vin09t0:1106_9": "potthakesu likhitaṃ, taṃ pamādalikhitaṃ, pamādalikhitabhāvo ca tassa “paṭhamaṃ ariṭṭho",
  "tika-vin09t0:1106_10": "bhikkhu codetabbo, codetvā sāretabbo, sāretvā āpattiṃ āropetabbo”ti evaṃ kammakkhandhake",
  "tika-vin09t0:1106_11": "āpattiropanato veditabbo.",
  "tika-vin09t0:1107_0": "Idha bhedāya parakkamane ādikammikassa devadattassa yasmā taṃ kammaṃ na kataṃ, tasmāssa",
  "tika-vin09t0:1107_1": "āpattiyeva na jātā. Sikkhāpadaṃ pana taṃ ārabbha paññattanti katvā “ādikammiko”ti",
  "tika-vin09t0:1107_2": "vutto. Iti āpattiyā abhāvatoyevassa anāpatti vuttā. Sā panesā kiñcāpi “asamanubhāsiyamānassā”ti",
  "tika-vin09t0:1107_3": "imināva siddhā. Yasmā pana asamanubhāsiyamāno nāma yassa kevalaṃ samanubhāsanaṃ na",
  "tika-vin09t0:1107_4": "karonti, so vuccati, na ādikammiko. Ayañca devadatto ādikammikoyeva. Tasmā “ādikammikassā”ti",
  "tika-vin09t0:1107_5": "vuttaṃ. Eteneva upāyena ṭhapetvā ariṭṭhasikkhāpadaṃ sabbasamanubhāsanāsu vinicchayo",
  "tika-vin09t0:1107_6": "veditabbo. Kāyavācācittato samuṭṭhānato samanubhāsanasamuṭṭhānaṃ. “Paṭinissajjāmī”ti",
  "tika-vin09t0:1107_7": "kāyavikāraṃ vā vacībhedaṃ vā akarontasseva pana āpajjanato akiriyaṃ. “Nappaṭinissajjāmī”ti",
  "tika-vin09t0:1107_8": "saññāya abhāvena muccanato saññāvimokkhaṃ. “Nappaṭinissajjāmī”ti jānanacitteneva sacittakaṃ.",
  "tika-vin09t0:1108": "Saṅghabhedasikkhāpadavaṇṇanā niṭṭhitā.",
  "tika-vin09t0:1109": "11. Bhedānuvattakasikkhāpadavaṇṇanā",
  "tika-vin09t0:1110_0": "Tassevāti bhedāya parakkamantasseva. Khoti nipātamattaṃ. Panāti visese nipāto. Yaṃ",
  "tika-vin09t0:1110_1": "vacanaṃ samaggepi vagge avayavabhūte karoti bhindati, taṃ kalahakārakavacanaṃ idha",
  "tika-vin09t0:1110_2": "“vagga”nti vuccatīti āha “vaggaṃ asāmaggipakkhiyavacanaṃ vadantī”ti. Asāmaggipakkhe",
  "tika-vin09t0:1110_3": "bhavā asāmaggipakkhiyā, kalahakārakā, tesaṃ vacanaṃ asāmaggipakkhiyavacanaṃ, asāmaggipakkhe",
  "tika-vin09t0:1110_4": "vā bhavaṃ vacanaṃ asāmaggipakkhiyavacanaṃ. “Na hi saṅgho saṅghassa kammaṃ karotī”ti",
  "tika-vin09t0:1110_5": "idaṃ niggahavasena kattabbaṃ kammaṃ sandhāya vuttaṃ, ubbāhikādikammaṃ pana bahūnampi",
  "tika-vin09t0:1110_6": "kātuṃ vaṭṭatiyeva. Dhammavādīti bhūtavādī. Vinayavādīti vūpasamavādī. Jānāti noti",
  "tika-vin09t0:1110_7": "etthāpi “chandañca ruciñcā”ti idaṃ ānetvā sambandhitabbaṃ. Tenāha “amhākaṃ chandādīni",
  "tika-vin09t0:1110_8": "jānātī”ti. Bhāsatīti ettha “no”ti idaṃ vibhattivipariṇāmena yujjati. Tenāha “evaṃ",
  "tika-vin09t0:1110_9": "karomāti amhehi saddhiṃ bhāsatī”ti. “Eta”nti iminā tassa kammaṃ paccāmaṭṭhanti āha",
  "tika-vin09t0:1110_10": "“yaṃ so karotī”tiādi. Soti saṅghabhedāya parakkamanto. Sametāyasmantānanti ettha",
  "tika-vin09t0:1110_11": "“citta”nti ajjhāharitabbanti āha “āyasmantānaṃ citta”nti. Vuttasadisāyevāti ettha",
  "tika-vin09t0:1110_12": "yaṃ vattabbaṃ, taṃ heṭṭhā aññabhāgiyasikkhāpadaṭṭhakathāya vaṇṇanāyaṃ vuttameva.",
  "tika-vin09t0:1111": "Bhedānuvattakasikkhāpadavaṇṇanā niṭṭhitā.",
  "tika-vin09t0:1112": "12. Dubbacasikkhāpadavaṇṇanā",
  "tika-vin09t0:1113_0": "Dukkhena vattabbo anusāsituṃ asakkuṇeyyo sabhāvo assāti dubbacajātiko, vilomabhāvī.",
  "tika-vin09t0:1113_1": "Tenāha “dubbacasabhāvo”tiādi. Vattuṃ asakkuṇeyyoti kismiñci vuccamāne asahanato ovadituṃ",
  "tika-vin09t0:1113_2": "asakkuṇeyyo. Uddisīyatīti uddeso, pātimokkho, tasmiṃ pariyāpannā antogadhā uddesapariyāpannā,",
  "tika-vin09t0:1113_3": "tesu uddesapariyāpannesu. Tenāha “uddese”tiādi. Atha sabbāneva sikkhāpadāni kathaṃ",
  "tika-vin09t0:1113_4": "pātimokkhuddesapariyāpannānīti āha “yassa siyā āpatti, so ‘āvikareyyā’ti evaṃ saṅgahitattā”ti.",
  "tika-vin09t0:1113_5": "“Yassa siyā āpattī”ti iminā sabbāpi āpattiyo nidānuddese saṅgahitā eva honti. Sikkhāpadesūti",
  "tika-vin09t0:1113_6": "adhisīlasikkhāya adhigamūpāyabhūtesu vinayapaññattīsūti attho. So pana pākaṭoyevāti",
  "tika-vin09t0:1113_7": "aṭṭhakathāyaṃ na vutto. Pañcahi sahadhammikehīti bhikkhubhikkhunisāmaṇerasāmaṇerisikkhamānāhi.",
  "tika-vin09t0:1113_8": "Sikkhitabbattāti labbhamānavasena sikkhitabbattā. Tathā hi tehi yathāsakaṃ sikkhā",
  "tika-vin09t0:1113_9": "sikkhīyati, na sabbā. Buddhapaññattenāti buddhena ṭhapitena, vihitenāti attho. Atha",
  "tika-vin09t0:1113_10": "vā sahadhammikena sakāraṇena vuccamānoti evamettha attho daṭṭhabbo. Vacanāyāti nissakke",
  "tika-vin09t0:1113_11": "sampadānavacananti āha “tato mama vacanato”ti.",
  "tika-vin09t0:1114": "Dubbacasikkhāpadavaṇṇanā niṭṭhitā.",
  "tika-vin09t0:1115": "13. Kuladūsakasikkhāpadavaṇṇanā",
  "tika-vin09t0:1116_0": "Nagarassāpi gāmavisesattā idha gāmaggahaṇeneva nagarampi gahitanti āha “nagarampi",
  "tika-vin09t0:1116_1": "gāme antogadhamevā”ti, vā-saddena vā anuttavikappatthena gahaṇanti evaṃ vuttaṃ. Ettha",
  "tika-vin09t0:1116_2": "ca apākāraparikkhepo sāpaṇo nigamo, sapākārāpaṇaṃ nagaraṃ, taṃtaṃviparīto gāmoti",
  "tika-vin09t0:1116_3": "imesaṃ tiṇṇaṃ viseso daṭṭhabbo. Kulāni dūsetīti khattiyabrāhmaṇavessasuddavasena",
  "tika-vin09t0:1116_4": "cattāri kulāni vikāraṃ āpādeti. Dūsento ca na asucikaddamādīhi dūseti, atha kho attano",
  "tika-vin09t0:1116_5": "duppaṭipattiyā tesaṃ pasādaṃ vināseti. Tenāha “pupphadānādīhī”tiādi. Tattha haritvā",
  "tika-vin09t0:1116_6": "vā harāpetvā vā pakkositvā vā pakkosāpetvā vā sayaṃ vā upagatānaṃ yassa kassaci attano",
  "tika-vin09t0:1116_7": "santakassa pupphassa kulasaṅgahatthāya dānaṃ pupphadānaṃ, taṃ ādi yesaṃ te pupphadānādayo,",
  "tika-vin09t0:1116_8": "tehi pupphadānādīhi. Ādisaddena phaladānacuṇṇamattikādantakaṭṭhaveḷuvejjikājaṅghapesanikānaṃ",
  "tika-vin09t0:1116_9": "gahaṇaṃ. Saddhaṃ vināsentoti tathā akarontesu aññesu pesalesu bhikkhūsu appasādaṃ",
  "tika-vin09t0:1116_10": "adassanaṃ gamento. Pupphadānādīhi ca tehi katasaṅgahehi aññe pesale tathā akaronte",
  "tika-vin09t0:1116_11": "te manussā issanti na allīyantīti so tesaṃ pasādaṃ vināseti nāmāti daṭṭhabbaṃ. Pāpakā",
  "tika-vin09t0:1116_12": "samācārāti buddhappaṭikuṭṭhattā lāmakā samācārā. Te pana yasmā kulasaṅgahatthaṃ mālāvaccharopanādayo",
  "tika-vin09t0:1116_13": "idha adhippetā, tasmā “mālāvaccharopanādayo”ti vuttaṃ. Ārāmādīnamatthāya pana kappiyavohārādīhi",
  "tika-vin09t0:1116_14": "ropāpanādikaṃ vaṭṭati. Tattha mālāvacchanti taruṇapuppharukkhaṃ. Taruṇakā hi puppharukkhāpi",
  "tika-vin09t0:1116_15": "pupphagacchāpi “mālāvacchā”tveva vuccanti, tassa ropanaṃ mālāvaccharopanaṃ, taṃ ādi",
  "tika-vin09t0:1116_16": "yesaṃ te mālāvaccharopanādayo. Ādisaddena cettha ropāpanasiñcanasiñcāpanaocinanaocināpanaganthanaganthāpanānaṃ gahaṇaṃ.",
  "tika-vin09t0:1117_0": "Mātikāyaṃ dissantīti ye paccakkhato passanti, tehi dissanti. Suyyantīti ye parato",
  "tika-vin09t0:1117_1": "suṇanti, tehi sotadvārena sutvā upadhārīyanti. Duṭṭhānīti dūsitāni. Alaṃ te idha",
  "tika-vin09t0:1117_2": "vāsenāti tava idha vāsena alaṃ, mā idha tava vāso hotūti attho. Vāraṇattho hi idha",
  "tika-vin09t0:1117_3": "alaṃ-saddo. Pabbājanīyakammakatoti codetvā sāretvā āpattiṃ āropetvā “suṇātu me, bhante,",
  "tika-vin09t0:1117_4": "saṅgho, ime assajipunabbasukā”tiādinā padabhājane vuttāya ñatticatutthakammavācāya",
  "tika-vin09t0:1117_5": "katapabbājanīyakammo. Yasmiñca vihāre vasatīti gāmato bahivihāramāha. Neva tasmiṃ",
  "tika-vin09t0:1117_6": "gāme…pe… carituṃ labhatīti sacepi gāmo vā nigamo vā dvādasayojanaparamo hoti, tiyojanaparamo",
  "tika-vin09t0:1117_7": "ca vihāro hoti, neva tasmiṃ gāme vā nigame vā piṇḍāya carituṃ labhati, na vihāre",
  "tika-vin09t0:1117_8": "vasituṃ. Tasmiṃ vihāre vasantena sāmantagāmepi piṇḍāya na caritabbaṃ, sāmantavihārepi",
  "tika-vin09t0:1117_9": "vasantena tasmiṃ gāme piṇḍāya na caritabbaṃ. Sāmantavihāre vasantena pana sāmantagāme",
  "tika-vin09t0:1117_10": "carituṃ vaṭṭati. Āpajjitabbā āpattiyoti kulasaṅgahatthaṃ attano santakadāne dukkaṭaṃ,",
  "tika-vin09t0:1117_11": "issaravatāya saṅghasantakadāne thullaccayaṃ, pasayha dāne pārājikanti imā āpattiyo.",
  "tika-vin09t0:1117_12": "Mātikāyaṃ “pakkamatā yasmā”ti pabbājanīyakammakatassa vattavasena vuttaṃ. Ādimhi",
  "tika-vin09t0:1117_13": "pana pabbājanīyakammavasena daṭṭhabbaṃ. Assajipunabbasuketi assajiñceva punabbasukañca.",
  "tika-vin09t0:1118": "Kuladūsakasikkhāpadavaṇṇanā niṭṭhitā.",
  "tika-vin09t0:1119": "Saṅghādisesanigamanavaṇṇanā",
  "tika-vin09t0:1120_0": "Paṭhamāpattikāti avayavena viggaho samudāyo samāsatthoti āha “paṭhamaṃ āpatti etesanti",
  "tika-vin09t0:1120_1": "paṭhamāpattikā”ti. Vītikkamanakkhaṇeyevāti vatthuvītikkamanakkhaṇeyeva. Eva-kārena",
  "tika-vin09t0:1120_2": "samanubhāsanakammakkhaṇaṃ paṭikkhipati. Ahassa yattako paricchedo yāvatīhaṃ. Tenāha",
  "tika-vin09t0:1120_3": "“yattakāni ahānī”ti. Ahānīti ca divasānīti attho.",
  "tika-vin09t0:1121_0": "Vatthuvasena vāti asucimocanādivītikkamamattavasena vā. Idanti idaṃ vītikkamaṃ. Nāmamattavasena",
  "tika-vin09t0:1121_1": "vā ayaṃ itthannāmā āpattīti “ayaṃ saṅghādiseso nāma āpattī”ti evaṃ vinā vatthuṃ nāmavasena",
  "tika-vin09t0:1121_2": "vā. Mattasaddena cettha vatthuṃ paṭikkhipati. Potthakesu pana katthaci “nāmagottavasena",
  "tika-vin09t0:1121_3": "vā”ti likhanti, taṃ na sundaraṃ “ayaṃ itthannāmā āpattī”ti vuttattā. Idāni naṃ kassaci",
  "tika-vin09t0:1121_4": "na ārocessāmīti sambandho. Dhuraṃ nikkhipitvāti ārocane ussāhaṃ ṭhapetvā. Na kevalaṃ",
  "tika-vin09t0:1121_5": "vatthunāmavaseneva āpattisaññī hutvā chādentasseva, atha kho yopi evaṃ ajānanto kevalaṃ",
  "tika-vin09t0:1121_6": "“āpattiṃ chādemī”ti āpattisaññāya chādeti, tassapi channā hotīti veditabbaṃ. Sace",
  "tika-vin09t0:1121_7": "panettha anāpattisaññī vā hoti, aññāpattikkhandhasaññī vā vematiko vā hutvā “na dāni",
  "tika-vin09t0:1121_8": "naṃ kassaci ārocessāmī”ti evaṃ chādetukāmova dhuraṃ nikkhipitvā aruṇaṃ uṭṭhāpeti,",
  "tika-vin09t0:1121_9": "acchannāva hotīti ānetvā yojetabbaṃ. Anāpatti pana āpattisaññāyapi anāpattisaññāyapi",
  "tika-vin09t0:1121_10": "chādentena acchāditāva hoti. Lahukaṃ vā “garukā”ti garukaṃ vā “lahukā”ti chādeti,",
  "tika-vin09t0:1121_11": "alajjipakkhe tiṭṭhati, āpatti pana acchannā hoti. Garukaṃ “lahukā”ti maññamāno deseti,",
  "tika-vin09t0:1121_12": "neva desitā hoti nacchannā.",
  "tika-vin09t0:1122_0": "Pakato sabhāvabhūto attā assāti pakatatto, na kammehi vikatattoti attho. Tenāha “anukkhitto",
  "tika-vin09t0:1122_1": "samānasaṃvāsako”ti. Vuttanayenevāti “na dāni naṃ kassaci ārocessāmī”tiādinā vuttaneva",
  "tika-vin09t0:1122_2": "nayena. Atha “mayhaṃ saṅghena kammaṃ kata”nti apakatattasaññī hutvā chādeti, acchannāva",
  "tika-vin09t0:1122_3": "hoti. Apakatattena pana pakatattasaññinā vā pakatattena apakatattasaññinā vā chāditāpi",
  "tika-vin09t0:1122_4": "acchannāva hoti. Vuttampi cetaṃ –",
  "tika-vin09t0:1123": "“Āpajjati garukaṃ sāvasesaṃ;",
  "tika-vin09t0:1124": "Chādeti anādariyaṃ paṭicca;",
  "tika-vin09t0:1125": "Na bhikkhunī no ca phuseyya vajjaṃ;",
  "tika-vin09t0:1126": "Pañhāmesā kusalehi cintitā”ti. ;",
  "tika-vin09t0:1127": "Ayañhi pañho ukkhittakena kathito.",
  "tika-vin09t0:1128_0": "Dasasu antarāyesu yaṃ vattabbaṃ, taṃ heṭṭhā vuttameva. Sace pana yo bhīrukajātikatāya",
  "tika-vin09t0:1128_1": "andhakāre amanussacaṇḍamigabhayena antarāyikasaññī hutvā chādeti, acchannāva hoti.",
  "tika-vin09t0:1128_2": "Yassapi pabbatavihāre vasantassa kandaraṃ vā nadiṃ vā atikkamitvā ārocetabbaṃ hoti,",
  "tika-vin09t0:1128_3": "antarāmagge ca caṇḍavāḷaamanussādibhayaṃ atthi, magge ajagarā nipajjanti, nadī pūrā",
  "tika-vin09t0:1128_4": "hoti, etasmiṃ satiyeva antarāye antarāyikasaññī hutvā chādeti, acchannāva hoti. Antarāyikassa",
  "tika-vin09t0:1128_5": "pana antarāyikasaññāya vā anantarāyikasaññāya vā chādayato acchannāva.",
  "tika-vin09t0:1129_0": "Bhikkhunoti sabhāgassa bhikkhuno. Sacassa mukhe appamattako gaṇḍo vā hoti, hanukavāto",
  "tika-vin09t0:1129_1": "vā vijjhati, danto vā rujjati, bhikkhā vā mandā laddhā hoti, tāvatakena pana neva",
  "tika-vin09t0:1129_2": "vattuṃ na sakkoti, na gantuṃ. Apica kho “na sakkomī”ti saññī hoti, ayaṃ pahu hutvā",
  "tika-vin09t0:1129_3": "appahusaññī nāma. Iminā chāditāpi acchāditā. Appahunā pana vattuṃ vā gantuṃ vā asamatthena",
  "tika-vin09t0:1129_4": "pahusaññinā vā appahusaññinā vā chāditāpi acchāditāva.",
  "tika-vin09t0:1130_0": "Idaṃ uttānamevāti idaṃ aṅgadvayaṃ uttānatthameva. Sace pana “chādessāmī”ti dhuranikkhepaṃ",
  "tika-vin09t0:1130_1": "katvā purebhatte vā pacchābhatte vā paṭhamayāmādīsu vā lajjidhammaṃ okkamati, antoaruṇeyeva",
  "tika-vin09t0:1130_2": "āroceti, ayaṃ chādetukāmo na chādeti nāma.",
  "tika-vin09t0:1131_0": "Yassa pana abhikkhuke ṭhāne vasantassa āpattiṃ āpajjitvā sabhāgassa bhikkhuno āgamanaṃ",
  "tika-vin09t0:1131_1": "āgamentassa vā, sabhāgassa santikaṃ vā gacchantassa aḍḍhamāsopi māsopi atikkamati,",
  "tika-vin09t0:1131_2": "ayaṃ nacchādetukāmo chādeti nāma. Ayampi acchannāva hoti.",
  "tika-vin09t0:1132_0": "Yo pana āpannamattova aggiṃ akkantapuriso viya sahasā apakkamitvā sabhāgaṭṭhānaṃ",
  "tika-vin09t0:1132_1": "gantvā āvi karoti, ayaṃ nacchādetukāmova na chādeti nāma. Sabhāgamattameva pamāṇanti",
  "tika-vin09t0:1132_2": "averisabhāgamattameva pamāṇaṃ. Averisabhāgassa hi santike ārocetabbaṃ. Yo pana visabhāgo",
  "tika-vin09t0:1132_3": "hoti sutvā pakāsetukāmo, evarūpassa upajjhāyassapi santike na ārocetabbā. Tattha",
  "tika-vin09t0:1132_4": "purebhattaṃ āpattiṃ āpanno hotu, pacchābhattaṃ vā divā vā rattiṃ vā, yāva aruṇaṃ",
  "tika-vin09t0:1132_5": "na uggacchati, tāva ārocetabbaṃ. Uddhaste aruṇe paṭicchannā hoti, paṭicchādanapaccayā",
  "tika-vin09t0:1132_6": "ca dukkaṭaṃ āpajjati. Saṅkhepatoti samāsato. Vitthārato pana samantapāsādikāyaṃ vuttoti adhippāyo.",
  "tika-vin09t0:1133_0": "Akāmā parivatthabbanti appaṭikammakatāya āpattiyā saggamokkhāvaraṇabhāvato anicchantenāpi",
  "tika-vin09t0:1133_1": "parivasitabbanti attho. Tenāha “na kāmenā”tiādi. Parivāsaṃ samādāyāti parivāsavattaṃ",
  "tika-vin09t0:1133_2": "saṅghamajjhe samādiyitvā. Yadipi catubbidho parivāso appaṭicchannaparivāso, paṭicchannaparivāso,",
  "tika-vin09t0:1133_3": "suddhantaparivāso, samodhānaparivāsoti, tathāpi appaṭicchannaparivāso idha na adhippetoti",
  "tika-vin09t0:1133_4": "āha “tattha paṭicchanna…pe… tividho parivāso”ti. Tatthāti tasmiṃ vākye. Paṭicchannāya",
  "tika-vin09t0:1133_5": "āpattiyā sati dātabbo parivāso paṭicchannavisayatāya paṭicchannaparivāso. Suddhantato",
  "tika-vin09t0:1133_6": "paṭṭhāya dātabbo parivāso suddhantaparivāso. Samodahitvā dātabbo parivāso samodhānaparivāso.",
  "tika-vin09t0:1134_0": "Idāni te tividheyeva parivāse sarūpato dassetuṃ “tatthā”tiādimāha. Hīti yasmā. Ekāhaṃ",
  "tika-vin09t0:1134_1": "paṭicchannā ekāhappaṭicchannā. Vuttanayenāti “āpatti ca hotī”tiādinā vuttena nayena.",
  "tika-vin09t0:1134_2": "Ekāhappaṭicchannanti ettha itisaddo “iti vā, iti evarūpā visūkadassanā paṭivirato”tiādīsu",
  "tika-vin09t0:1134_3": "viya ādiattho. Tena “sohaṃ, bhante, saṅghaṃ ekissā āpattiyā sañcetanikāya sukkavisaṭṭhiyā",
  "tika-vin09t0:1134_4": "ekāhappaṭicchannāya ekāhaparivāsaṃ yācāmī”ti imaṃ pāḷisesaṃ saṅgaṇhāti. Evaṃ parivāsaṃ",
  "tika-vin09t0:1134_5": "yācāpetvāti evaṃ yāvatatiyaṃ yācāpetvā. Khandhake āgatanayenāti samuccayakkhandhake",
  "tika-vin09t0:1134_6": "āgatanayena. Tatoti pakkhato paṭṭhāya. Atirekapakkhappaṭicchannanti pakkhassa atireko",
  "tika-vin09t0:1134_7": "atirekapakkho, taṃ paṭicchannanti attho. Tatoti tiṃsatimadivasato paṭṭhāya. Māsappaṭicchannanti",
  "tika-vin09t0:1134_8": "sattānaṃ āyuṃ minanto viya siyati antaṃ karotīti māso, tiṃsarattindivo, taṃ paṭicchannanti",
  "tika-vin09t0:1134_9": "attho. Saṃvacchare puṇṇeti taṃ taṃ sattaṃ, dhammappavattiñca saṅgamma vadanto viya",
  "tika-vin09t0:1134_10": "sarati pavattatīti saṃvaccharo, dvādasa māsā, tasmiṃ paripuṇṇe.",
  "tika-vin09t0:1135_0": "Vatthukittanavasena vāti nāmena saha vatthukittanavasena vāti attho. Teneva hi upari",
  "tika-vin09t0:1135_1": "“nāmamattavasena vā”ti mattaggahaṇaṃ katanti daṭṭhabbaṃ. Nāmamattavasenāti vatthukittanaṃ",
  "tika-vin09t0:1135_2": "vinā kevalaṃ nāmasseva vasena. Tasmāti yasmā duvidhe nāme “āpattī”ti sabbasādhāraṇaṃ",
  "tika-vin09t0:1135_3": "nāmaṃ, tasmā. Sukkavissaṭṭhīti sukkavissaṭṭhi nāmāyaṃ. Itisaddo hettha vacanīyatthaṃ",
  "tika-vin09t0:1135_4": "nidasseti. Nidassanamattañcetaṃ “sukkavissaṭṭhī”ti kāyasaṃsaggādīnampi vatthuādibhāvena",
  "tika-vin09t0:1135_5": "icchitabbattā. Vatthu ceva gottañcāti vītikkamattā vatthu ceva anaññasādhāraṇattā",
  "tika-vin09t0:1135_6": "gottañca. Gaṃ tāyatīti gottaṃ, sajātito aññattha kāyasaṃsaggādīsu gantuṃ adatvā buddhiṃ,",
  "tika-vin09t0:1135_7": "vacanañca rakkhatīti attho. Saṅghādisesoti saṅghādiseso nāmāyaṃ. Ettha pana itisaddo",
  "tika-vin09t0:1135_8": "vacanavacanīyasamudāyaṃ nidasseti. Tenāha “nāmañceva āpatti cā”ti, sajātisādhāraṇanāmattā",
  "tika-vin09t0:1135_9": "nāmañceva tena tena vītikkamenāpajjitabbattā āpatti cāti attho. Idampi nidassanamattameva",
  "tika-vin09t0:1135_10": "“āpattiyo”ti imassāpi nāmādibhāvena icchitabbattā. Itisaddo vā ādiattho. Evañca katvā",
  "tika-vin09t0:1135_11": "“kāyasaṃsaggantiādivacanenāpī”tiādikampi samatthitaṃ hoti.",
  "tika-vin09t0:1136_0": "Tayidaṃ kammavācāya kena vacanena gahitanti anuyogaṃ sandhāya “tatthā”tiādimāha.",
  "tika-vin09t0:1136_1": "“Āpattī”ti sabbasādhāraṇanāmattā, vītikkamena āpajjitabbattā ca nāmañceva āpatti",
  "tika-vin09t0:1136_2": "ca hotīti āha “āpattiyoti vacanenāpī”ti. Tasmāti yasmā idaṃ parivāsādivinayakammaṃ",
  "tika-vin09t0:1136_3": "vatthuvasena, gottavasena, nāmavasena, āpattivasena ca kātuṃ vaṭṭatiyeva, tasmā.",
  "tika-vin09t0:1136_4": "Etesūti vatthuādīsu, sukkavissaṭṭhiādīsu vā. Vattaṃ samādātabbanti yathāvuttesu dvīsu",
  "tika-vin09t0:1136_5": "padesu ekenapi samādātabbaṃ. Dvīhi pana susamādinnaṃyeva. Teneva vakkhati “samādānepi eseva nayo”ti.",
  "tika-vin09t0:1137": "Ārocetvāti –",
  "tika-vin09t0:1138_0": "“Ahaṃ, bhante, ekaṃ āpattiṃ āpajjiṃ sañcetanikaṃ sukkavissaṭṭhiṃ ekāhappaṭicchannaṃ,",
  "tika-vin09t0:1138_1": "sohaṃ saṅghaṃ ekissā āpattiyā sañcetanikāya sukkavissaṭṭhiyā ekāhappaṭicchannāya",
  "tika-vin09t0:1138_2": "ekāhaparivāsaṃ yāciṃ, tassa me saṅgho ekissā āpattiyā sañcetanikāya sukkavissaṭṭhiyā",
  "tika-vin09t0:1138_3": "ekāhappaṭicchannāya ekāhaparivāsaṃ adāsi, sohaṃ parivasāmi, vedayāmahaṃ, bhante,",
  "tika-vin09t0:1138_4": "‘vedayatī’ti maṃ saṅgho dhāretū”ti –",
  "tika-vin09t0:1139_0": "Evamādinā taṃ taṃ yojanānurūpaṃ ārocetvā. Imañca panatthaṃ gahetvā yāya kāyaci bhāsāya",
  "tika-vin09t0:1139_1": "ārocetuṃ vaṭṭatiyeva. “Puna āgatāgatānaṃ bhikkhūnaṃ ārocentenā”ti idaṃ āgantukaṃ",
  "tika-vin09t0:1139_2": "bhikkhuṃ sandhāya vuttaṃ. Ettha ca ekassa ārocentena avasāne “vedayatīti maṃ āyasmā",
  "tika-vin09t0:1139_3": "dhāretu”, dvinnaṃ “āyasmantā dhārentu”, tiṇṇaṃ “āyasmanto dhārentū”ti vattabbaṃ.",
  "tika-vin09t0:1139_4": "Vattabhedañca ratticchedañca akatvāti “na, bhikkhave, pārivāsikena bhikkhunā sāditabbaṃ",
  "tika-vin09t0:1139_5": "pakatattānaṃ bhikkhūnaṃ abhivādanaṃ paccupaṭṭhāna”ntiādinā pārivāsikakkhandhake yāni",
  "tika-vin09t0:1139_6": "catunavuti vattāni vuttāni, tesaṃ bhedañca, yo ca “tayo kho, upāli, pārivāsikassa",
  "tika-vin09t0:1139_7": "bhikkhuno ratticchedā sahavāso vippavāso anārocanā”ti ratticchedo vutto, tañca akatvā.",
  "tika-vin09t0:1140_0": "Ayaṃ hettha vinicchayo – sace āgantukā muhuttaṃ vissamitvā vā avissamitvā eva vā",
  "tika-vin09t0:1140_1": "vihāramajjhena gacchanti, tesampi ārocetabbaṃ. Sace tassa ajānantasseva gacchanti,",
  "tika-vin09t0:1140_2": "ayañca gatakāle jānāti, gantvā ārocetabbaṃ. Sampāpuṇituṃ asakkontassa ratticchedova",
  "tika-vin09t0:1140_3": "hoti, na vattabhedadukkaṭaṃ. Yepi antovihāraṃ appavisitvā upacārasīmaṃ okkamitvā",
  "tika-vin09t0:1140_4": "gacchanti, ayañca nesaṃ chattasaddaṃ vā ukkāsitasaddaṃ vā khipitasaddaṃ vā sutvāva",
  "tika-vin09t0:1140_5": "āgantukabhāvaṃ jānāti, gantvā ārocetabbaṃ. Gatakāle jānantenāpi anubandhitvā ārocetabbameva.",
  "tika-vin09t0:1140_6": "Sampāpuṇituṃ asakkontassa ratticchedova hoti, na vattabhedadukkaṭaṃ. Yopi rattiṃyeva",
  "tika-vin09t0:1140_7": "āgantvā rattiṃyeva gacchati, sopissa ratticchedaṃ karoti. Aññātattā pana vattabhedadukkaṭaṃ",
  "tika-vin09t0:1140_8": "natthi. Sace ajānitvāva abbhānaṃ karoti, akatameva hotīti kurundiyaṃ vuttaṃ. Tasmā",
  "tika-vin09t0:1140_9": "adhikā rattiyo gahetvā kātabbaṃ. Ayaṃ apaṇṇakappaṭipadā.",
  "tika-vin09t0:1141_0": "Nadiādīsu nāvāya gacchantampi paratīre ṭhitampi ākāse gacchantampi pabbatatalaaraññādīsu",
  "tika-vin09t0:1141_1": "dūre ṭhitampi bhikkhuṃ disvā sace “bhikkhū”ti vavatthānaṃ atthi, nāvādīhi vā gantvā,",
  "tika-vin09t0:1141_2": "mahāsaddaṃ katvā vā vegena anubandhitvā vā ārocetabbaṃ, anārocentassa ratticchedo",
  "tika-vin09t0:1141_3": "ceva vattabhedadukkaṭañca. Sace vāyamantopi sampāpuṇituṃ vā sāvetuṃ vā na sakkoti,",
  "tika-vin09t0:1141_4": "ratticchedova hoti, na vattabhedadukkaṭaṃ.",
  "tika-vin09t0:1142_0": "Aññaṃ kañci vihāraṃ gatenapi bhikkhūnaṃ ārocetabbameva. Sace sabbe ekaṭṭhāne ṭhite",
  "tika-vin09t0:1142_1": "passati, ekaṭṭhāne ṭhiteneva ārocetabbaṃ. Atha rukkhamūlādīsu visuṃ visuṃ ṭhitā honti,",
  "tika-vin09t0:1142_2": "tattha tattha gantvā ārocetabbaṃ. Sañcicca anārocentassa ratticchedo ca hoti, vattabhede",
  "tika-vin09t0:1142_3": "ca dukkaṭaṃ. Atha vicinanto ekacce na passati, ratticchedova hoti, na ca vattabhedadukkaṭaṃ.",
  "tika-vin09t0:1142_4": "Sañcicca anārocentassa pana ratticchedo ceva hoti, vattabhede ca dukkaṭaṃ.",
  "tika-vin09t0:1143_0": "Tatthevāti māḷakasīmāyameva. Māḷakato pana bhikkhūsu nikkhantesu ekassapi santike",
  "tika-vin09t0:1143_1": "nikkhipituṃ vaṭṭati. Māḷakato nikkhamitvā satiṃ paṭilabhantena saha gacchantassa",
  "tika-vin09t0:1143_2": "santike nikkhipitabbaṃ. Tenāha “ekapuggalassa vā santike”ti. Sace sopi pakkanto,",
  "tika-vin09t0:1143_3": "aññassa yassa māḷake nārocitaṃ, tassa ārocetvā nikkhipitabbaṃ. Pakatattaṭṭhāneti",
  "tika-vin09t0:1143_4": "saṅghakammānaṃ arahaṭṭhāne. Dve leḍḍupāte atikkamitvāti bhikkhūnaṃ sajjhāyanasaddasavanūpacāravijahanatthaṃ",
  "tika-vin09t0:1143_5": "vuttaṃ. Mahāmaggato okkammāti maggappaṭipannabhikkhūnaṃ upacāravijahanatthaṃ vuttaṃ.",
  "tika-vin09t0:1143_6": "Gumbena vā vatiyā vā paṭicchannaṭṭhāneti dassanūpacāravijahanatthaṃ vuttaṃ. Vattaṃ",
  "tika-vin09t0:1143_7": "samādiyitvā ārocetabbanti vuttanayeneva vattaṃ samādiyitvā parivāso ārocetabbo. “Ārocetabba”nti",
  "tika-vin09t0:1143_8": "pana sāmaññena vuttaṃ. Ārocentena ca sace navakataro hoti, “āvuso”ti vattabbaṃ. Sace",
  "tika-vin09t0:1143_9": "vuḍḍhataro, “bhante”ti vattabbaṃ. Sace añño koci bhikkhu kenacideva karaṇīyena taṃ",
  "tika-vin09t0:1143_10": "ṭhānaṃ āgacchati. Sace esa naṃ passati, saddaṃ vā tassa suṇāti, ārocetabbaṃ. Anārocentassa",
  "tika-vin09t0:1143_11": "ratticchedo ceva vattabhedo ca. Tenāha “yampi aññaṃ bhikkhuṃ passati, tassāpi ārocetabbamevā”ti.",
  "tika-vin09t0:1143_12": "Atha dvādasahatthaṃ upacāraṃ okkamitvā ajānantasseva gacchati, ratticchedo hotiyeva,",
  "tika-vin09t0:1143_13": "vattabhedo pana natthi. Uṭṭhiteti uggate. Yaṃ sabbapaṭhamaṃ bhikkhunti vihārato nikkhamantaṃ",
  "tika-vin09t0:1143_14": "vā āgantukaṃ vā sabbapaṭhamaṃ yaṃ aññaṃ bhikkhuṃ passati. Tassa ārocetvā nikkhipitabbanti",
  "tika-vin09t0:1143_15": "anārocentassa dukkaṭaṃ siyā, taṃ sandhāya vuttaṃ, na tu ratticchedaṃ sandhāya. Itarathā",
  "tika-vin09t0:1143_16": "hi “vihārasīmāpariyāpannānaṃ sabbesaṃ ārocetvā”ti vadeyya. Yāva rattiyo pūrentīti",
  "tika-vin09t0:1143_17": "yattakā rattiyo āpatti paṭicchannā hoti, tattakā rattiyo yāva pūrenti, tāva parivatthabbaṃ.",
  "tika-vin09t0:1143_18": "Samantapāsādikāyaṃ pana “evaṃ yattakāni divasāni āpatti paṭicchannā hoti, tattakāni,",
  "tika-vin09t0:1143_19": "tato adhikatarāni vā kukkuccavinodanatthāya parivasitvā”ti vuttaṃ. Vitthāroti papañco.",
  "tika-vin09t0:1144_0": "Itaresu pana dvīsūti suddhantaparivāso, samodhānaparivāsoti dvinnaṃ majjhe. Khandhaketi",
  "tika-vin09t0:1144_1": "samuccayakkhandhake. Cūḷasuddhanto mahāsuddhantoti ettha yo upasampadato paṭṭhāya",
  "tika-vin09t0:1144_2": "anulomakkamena vā ārocitadivasato paṭṭhāya paṭilomakkamena vā “asukañca asukañca",
  "tika-vin09t0:1144_3": "divasaṃ vā pakkhaṃ vā māsaṃ vā saṃvaccharaṃ vā tava suddhabhāvaṃ jānāsī”ti pucchiyamāno",
  "tika-vin09t0:1144_4": "“āma, bhante, jānāmi, ettakaṃ nāma kālaṃ ahaṃ suddho”ti vadati, tassa dinno suddhantaparivāso",
  "tika-vin09t0:1144_5": "“cūḷasuddhanto”ti vuccati.",
  "tika-vin09t0:1145_0": "Taṃ gahetvā parivasantena yattakaṃ kālaṃ attano suddhabhāvaṃ jānāti, tattakaṃ apanetvā",
  "tika-vin09t0:1145_1": "avasesaṃ māsaṃ vā dvemāsaṃ vā parivasitabbaṃ. Sace “māsamattaṃ asuddhomhī”ti sallakkhetvā",
  "tika-vin09t0:1145_2": "parivāsaṃ aggahesi, parivasanto ca puna aññaṃ māsaṃ sarati, tampi māsaṃ parivasitabbameva,",
  "tika-vin09t0:1145_3": "puna parivāsadānakiccaṃ natthi. Atha “dvemāsaṃ asuddhomhī”ti sallakkhetvā aggahesi,",
  "tika-vin09t0:1145_4": "parivasanto ca “māsamattamevāhaṃ asuddhomhī”ti sanniṭṭhānaṃ karoti, māsameva parivasitabbaṃ,",
  "tika-vin09t0:1145_5": "puna parivāsadānakiccaṃ natthi. Ayañhi suddhantaparivāso uddhampi ārohati, heṭṭhāpi",
  "tika-vin09t0:1145_6": "orohati, idamassa lakkhaṇaṃ.",
  "tika-vin09t0:1146_0": "Yo pana yathāvuttena anulomappaṭilomavasena pucchiyamānopi rattipariyantaṃ na jānāti",
  "tika-vin09t0:1146_1": "nassarati, rattipariyante vematiko vā hoti, tassa dinno suddhantaparivāso “mahāsuddhanto”ti",
  "tika-vin09t0:1146_2": "vuccati. Taṃ gahetvā gahitadivasato yāva upasampadadivaso, tāva rattiyo gaṇetvā parivasitabbaṃ.",
  "tika-vin09t0:1146_3": "Ayaṃ uddhaṃ nārohati, heṭṭhā pana orohati. Tasmā sace parivasanto rattiparicchede",
  "tika-vin09t0:1146_4": "sanniṭṭhānaṃ karoti “māso vā saṃvaccharo vā mayhaṃ āpannassā”ti, māsaṃ vā saṃvaccharaṃ",
  "tika-vin09t0:1146_5": "vā parivasitabbaṃ. Ettha ca kiñcāpi “ettakaṃ kālaṃ ahaṃ suddho”ti vadantassa cūḷasuddhanto",
  "tika-vin09t0:1146_6": "dīyati, tathāpi niyameneva jānanābhāvā “duvidhopi cesa…pe… dātabbo”ti vuttaṃ. Tassa",
  "tika-vin09t0:1146_7": "dānavidhi khandhake āgatoti tassa duvidhassāpi suddhantassa dānavidhi “tena, bhikkhave,",
  "tika-vin09t0:1146_8": "bhikkhunā saṅghaṃ upasaṅkamitvā…pe… evamassa vacanīyo”tiādinā samuccayakkhandhake",
  "tika-vin09t0:1146_9": "āgato. Tasmā tattha vuttanayeneva veditabboti adhippāyo. Esa nayo vinicchayakathā",
  "tika-vin09t0:1146_10": "pana vitthārato samantapāsādikāyaṃ vuttāti etthāpi.",
  "tika-vin09t0:1147_0": "Odhunitvā avadhuya pahāya samodhāno odhānasamodhāno. Cirappaṭicchannānaṃ agghena",
  "tika-vin09t0:1147_1": "samodhāno agghasamodhāno. Missakānaṃ samodhāno missakasamodhāno. Idāni taṃ tividhampi",
  "tika-vin09t0:1147_2": "samodhānaparivāsaṃ saṅkhepato dassetuṃ “tatthā”tiādimāha. Antarāpattiṃ āpajjitvā",
  "tika-vin09t0:1147_3": "paṭicchādentassāti yo parivāsaṃ gahetvā anikkhittavatto hutvā parivasanto apariniṭṭhiteyeva",
  "tika-vin09t0:1147_4": "parivāse antarā vemajjhe saṅghādisesāpattiṃ āpajjitvā paṭicchādeti, tassa. Parivutthadivaseti",
  "tika-vin09t0:1147_5": "lakkhaṇavacanametaṃ, tena “mānattaciṇṇadivase cā”tipi vuttameva hoti. Makkhetvāti",
  "tika-vin09t0:1147_6": "ñatticatutthena kammena mūlāya paṭikassanavasena makkhetvā. Samodahitvāti mūlāpattiṭṭhāne",
  "tika-vin09t0:1147_7": "ṭhapetvā, pakkhipitvāti attho. Dātabbaparivāsoti “suṇātu me, bhante, saṅgho”tiādinā",
  "tika-vin09t0:1147_8": "ñatticatutthena kammena dātabbaparivāso. Idaṃ vuttaṃ hoti – yo paṭicchannāya āpattiyā",
  "tika-vin09t0:1147_9": "parivāsaṃ gahetvā parivasanto vā mānattāraho vā mānattaṃ caranto vā abbhānāraho vā",
  "tika-vin09t0:1147_10": "anikkhittavatto aññaṃ āpattiṃ āpajjitvā purimāpattiyā samā vā ūnatarā vā rattiyo",
  "tika-vin09t0:1147_11": "paṭicchādeti, tassa mūlāya paṭikassanena te parivutthadivase ca mānattaciṇṇadivase",
  "tika-vin09t0:1147_12": "ca sabbe odhunitvā adivase katvā pacchā āpannāpattiṃ mūlāpattiyaṃ samodhāya parivāso dātabboti.",
  "tika-vin09t0:1148_0": "Sace pana antarāpatti mūlāpattito atirekappaṭicchannā hoti, taṃ mūlāpattiṃ katvā",
  "tika-vin09t0:1148_1": "tattha itaraṃ samodhāya parivāso dātabbo. Sace pana antarāpatti appaṭicchannā hoti,",
  "tika-vin09t0:1148_2": "mūlāya paṭikassanaṃ akatvā pubbe gahitaparivāseneva parivasitabbaṃ.",
  "tika-vin09t0:1149_0": "Yā ekā vā…pe… sabbacirappaṭicchannāyoti yā ekā vā āpatti sabbacirappaṭicchannā, yā",
  "tika-vin09t0:1149_1": "dve vā tisso vā sambahulā vā āpattiyo sabbacirappaṭicchannāyoti attho. Tāsanti sabbacirappaṭicchannānaṃ",
  "tika-vin09t0:1149_2": "āpattīnaṃ. Dānavidhi panassa khandhake vuttanayeneva veditabbo.",
  "tika-vin09t0:1150_0": "Yassa pana sataṃ āpattiyo dasāhapaṭicchannā, aparampi sataṃ āpattiyo dasāhapaṭicchannā,",
  "tika-vin09t0:1150_1": "aparampi sataṃ āpattiyo dasāhapaṭicchannāti evaṃ dasakkhattuṃ katvā āpattisahassaṃ",
  "tika-vin09t0:1150_2": "divasasatapaṭicchannaṃ hoti, tena kiṃ kātabbanti? Sabbaṃ samodahitvā dasa divase",
  "tika-vin09t0:1150_3": "parivasitabbaṃ. Evaṃ ekeneva dasāhena divasasatampi parivasitameva hoti. Vuttampi cetaṃ –",
  "tika-vin09t0:1151": "“Dasasataṃ rattisataṃ, āpattiyo chādayitvāna;",
  "tika-vin09t0:1152": "Dasa rattiyo vasitvāna, mucceyya pārivāsiko”ti. ;",
  "tika-vin09t0:1153": "Ayaṃ agghasamodhāno nāma.",
  "tika-vin09t0:1154": "Idāni missakasamodhānaṃ niddisituṃ “missakasamodhāno nāmā”tiādimāha. Tatrāyaṃ nayo –",
  "tika-vin09t0:1155_0": "“Ahaṃ, bhante, sambahulā saṅghādisesā āpattiyo āpajjiṃ ekaṃ sukkavissaṭṭhiṃ, ekaṃ",
  "tika-vin09t0:1155_1": "kāyasaṃsaggaṃ, ekaṃ duṭṭhullavācaṃ, ekaṃ attakāmaṃ, ekaṃ sañcarittaṃ, ekaṃ kuṭikārakaṃ,",
  "tika-vin09t0:1155_2": "ekaṃ vihārakārakaṃ, ekaṃ duṭṭhadosaṃ, ekaṃ aññabhāgiyaṃ, ekaṃ saṅghabhedaṃ, ekaṃ",
  "tika-vin09t0:1155_3": "bhedānuvattakaṃ, ekaṃ dubbacaṃ, ekaṃ kuladūsakaṃ, sohaṃ, bhante, saṅghaṃ tāsaṃ āpattīnaṃ",
  "tika-vin09t0:1155_4": "samodhānaparivāsaṃ yācāmī”ti –",
  "tika-vin09t0:1156_0": "Tikkhattuṃ yācāpetvā tadanurūpāya kammavācāya parivāso dātabbo. Ettha ca “saṅghādisesā",
  "tika-vin09t0:1156_1": "āpattiyo āpajjiṃ nānāvatthukāyo”tipi “saṅghādisesā āpattiyo āpajji”ntipi evaṃ pubbe",
  "tika-vin09t0:1156_2": "vuttanayena vatthuvasenapi gottavasenapi nāmavasenapi āpattivasenapi yojetvā kammavācaṃ",
  "tika-vin09t0:1156_3": "kātuṃ vaṭṭhatiyevāti. Ayaṃ missakasamodhāno. Sabbaparivāsakammavācāvasāne pana nikkhittānikkhittavattādikathā",
  "tika-vin09t0:1156_4": "purimanayeneva veditabbā. Tividhepi samodhānaparivāse atthamattasseva vuttattā, vinicchayādīnaṃ",
  "tika-vin09t0:1156_5": "vā anāmaṭṭhattā “ayaṃ tividhepi samodhānaparivāse saṅkhepakathā”ti vuttaṃ. Mahāvisayattā",
  "tika-vin09t0:1156_6": "samodhānavicāraṇāya sā niravasesā kuto laddhabbāti āha “vitthāro”tiādi.",
  "tika-vin09t0:1157_0": "Chārattanti rā saddo tīyati chijjati etthāti ratti, sattānaṃ saddassa vūpasamanakāloti",
  "tika-vin09t0:1157_1": "attho, cha rattiyo samāhaṭā, channaṃ rattīnaṃ vā samāhāro charattaṃ, charattameva",
  "tika-vin09t0:1157_2": "chārattaṃ, avayavabyatirekena samudāyassābhāvato cha rattiyoti attho vutto.",
  "tika-vin09t0:1158_0": "Parivāsaṃ adatvā mānattameva dātabbanti yasmā āpatti appaṭicchannā, yasmā ca āpannabhāveneva",
  "tika-vin09t0:1158_1": "mānattāraho hoti, tasmā parivāsaṃ adatvā kevalaṃ mānattameva dātabbaṃ. Yaṃ paṭicchannāya",
  "tika-vin09t0:1158_2": "āpattiyā parivutthaparivāsassa dīyati, idaṃ paṭicchannamānattaṃ nāmāti āha “yassa",
  "tika-vin09t0:1158_3": "paṭicchannā hotī”tiādi. Idanti paṭicchannamānattaṃ. Idhāti imasmiṃ vākye. Kathaṃ",
  "tika-vin09t0:1158_4": "pana tesaṃ dvinnaṃ mānattānaṃ dānavidhi ca vinicchayakathā ca veditabbāti āha “ubhinnampi panā”tiādi.",
  "tika-vin09t0:1159_0": "Ayanti vakkhamānaṃ sandhāyāha. Parivāse vuttappakāraṃ padesanti parikkhittassa vihārassa",
  "tika-vin09t0:1159_1": "parikkhepato, aparikkhittassa parikkhepārahaṭṭhānato dve leḍḍupāte atikkamitvā mahāmaggato",
  "tika-vin09t0:1159_2": "okkamma gumbena vā vatiyā vā paṭicchannaṭṭhānaṃ. Samādiyitvāti antoaruṇeyeva samādiyitvā. Ārocetvāti –",
  "tika-vin09t0:1160_0": "“Ahaṃ, bhante, ekaṃ āpattiṃ āpajjiṃ sañcetanikaṃ sukkavissaṭṭhiṃ appaṭicchannaṃ,",
  "tika-vin09t0:1160_1": "sohaṃ, bhante, saṅghaṃ ekissā āpattiyā sañcetanikāya sukkavissaṭṭhiyā appaṭicchannāya",
  "tika-vin09t0:1160_2": "chārattaṃ mānattaṃ yāciṃ, tassa me saṅgho ekissā āpattiyā sañcetanikāya sukkavissaṭṭhiyā",
  "tika-vin09t0:1160_3": "appaṭicchannāya chārattaṃ mānattaṃ adāsi, sohaṃ mānattaṃ carāmi, vedayāmahaṃ, bhante,",
  "tika-vin09t0:1160_4": "vedayatī’ti maṃ saṅgho dhāretū”tiādinā –",
  "tika-vin09t0:1161_0": "Āpattidivasānurūpaṃ ārocetvā. Imañca pana atthaṃ gahetvā yāya kāyaci bhāsāya ārocetuṃ",
  "tika-vin09t0:1161_1": "vaṭṭatiyeva. Ārocitakālato paṭṭhāya ca ekaṃ bhikkhuṃ ṭhapetvā sesehi sati karaṇīye",
  "tika-vin09t0:1161_2": "gantumpi vaṭṭati. Aruṇe uṭṭhite tassa bhikkhussa santike vattaṃ nikkhipitabbaṃ. Sace",
  "tika-vin09t0:1161_3": "sopi kenaci kammena pure aruṇeyeva gacchati, aññaṃ vihārato nikkhantaṃ vā āgantukaṃ",
  "tika-vin09t0:1161_4": "vā yaṃ paṭhamaṃ passati, tassa santike ārocetvā nikkhipitabbaṃ. Ayañca yasmā gaṇassa",
  "tika-vin09t0:1161_5": "ārocetvā, bhikkhūnañca atthibhāvaṃ sallakkhetvāva vasi, tenassa ūne gaṇe caraṇadoso",
  "tika-vin09t0:1161_6": "vā vippavāso vā na hoti. Sace pana kañci na passati, vihāraṃ gantvā yaṃ paṭhamaṃ",
  "tika-vin09t0:1161_7": "passati, tassa ārocetvā nikkhipitabbaṃ. Tenāha “tato tesu gatesu vā agatesu vā purimanayena paṭipajjitabba”nti.",
  "tika-vin09t0:1162_0": "Yattha siyāti yassaṃ samānasaṃvāsakasīmāyaṃ vīsatigaṇo bhikkhusaṅgho atthi. Avhātabboti",
  "tika-vin09t0:1162_1": "abbhānakammavasena pakkositabbo. Abbhānakammaṃ pana kathanti āha “abbhānakammaṃ panā”tiādi.",
  "tika-vin09t0:1162_2": "Pāḷivasenāti “suṇātu me, bhante, saṅgho”tiādinā pāḷivasena. Vinicchayavasenāti “abbhantehi",
  "tika-vin09t0:1162_3": "ca paṭhamaṃ abbhānāraho kātabbo. Ayañhi nikkhittavattattā pakatattaṭṭhāne ṭhito,",
  "tika-vin09t0:1162_4": "pakatattassa ca abbhānaṃ kātuṃ na vaṭṭati, tasmā vattaṃ samādapetabbo. Vatte samādinne",
  "tika-vin09t0:1162_5": "abbhānāraho hoti. Tenāpi vattaṃ samādiyitvā ārocetvā abbhānaṃ yācitabbaṃ. Anikkhittavattassa",
  "tika-vin09t0:1162_6": "pana vattasamānakiccaṃ natthi. So hi chārattātikkameneva abbhānāraho hotī”tiādinā",
  "tika-vin09t0:1162_7": "vinicchayavasena. Taṃ panetaṃ sabbaṃ parivāsādikammaṃ pāḷivasena ca aṭṭhakathāvasena",
  "tika-vin09t0:1162_8": "ca suviññeyyattā ativitthārabhayena na vitthārayimha, atthikehi pana tatova gahetabbaṃ.",
  "tika-vin09t0:1162_9": "Imassa pana kammassa vīsativaggakaraṇīyattā tato ūnatarena kataṃ kuppati. Tenāha",
  "tika-vin09t0:1162_10": "“ekenāpi ce…pe… anabbhito”ti. Ayanti ayaṃ yathāvuttā. Sāmīcīti vattaṃ.",
  "tika-vin09t0:1163": "Iti kaṅkhāvitaraṇiyā pātimokkhavaṇṇanāya",
  "tika-vin09t0:1164": "Vinayatthamañjūsāyaṃ līnatthappakāsaniyaṃ",
  "tika-vin09t0:1165": "Saṅghādisesavaṇṇanā niṭṭhitā.",
  "tika-vin09t0:1166": "Aniyatakaṇḍaṃ",
  "tika-vin09t0:1167": "1. Paṭhamaaniyatasikkhāpadavaṇṇanā",
  "tika-vin09t0:1168_0": "“Mātugāmenā”ti vatvā puna “ekāyā”ti vuttattā “mātugāmasaṅkhātāya ekāya itthiyā”ti",
  "tika-vin09t0:1168_1": "vuttaṃ. Rahoti appakāsaṃ. Appakāsatā ca yo anāpattiṃ karoti, tassa apaccakkhabhāvatoti",
  "tika-vin09t0:1168_2": "āha “cakkhussa raho”ti. Nanu “raho nāma cakkhussa raho, sotassa raho. Cakkhussa raho",
  "tika-vin09t0:1168_3": "nāma na sakkā hoti akkhiṃ vā nikhaṇiyamāne, bhamukaṃ vā ukkhipiyamāne, sīsaṃ vā ukkhipiyamāne",
  "tika-vin09t0:1168_4": "passituṃ. Sotassa raho nāma na sakkā hoti pakatikathā sotu”nti padabhājanapāḷiyaṃ",
  "tika-vin09t0:1168_5": "sotassa rahoti āgataṃ, atha kasmā taṃ avatvā “cakkhussa raho”ti ettakameva vuttanti",
  "tika-vin09t0:1168_6": "āha “kiñcāpī”tiādi. Iminā pāḷiyaṃ “sotassa raho”ti idaṃ atthuddhāravasena vuttanti",
  "tika-vin09t0:1168_7": "dasseti. Atha kathametaṃ viññāyati “cakkhusseva raho idha adhippeto”ti? “Paṭicchanne",
  "tika-vin09t0:1168_8": "āsane”ti vacanato “sakkā hoti methunaṃ dhammaṃ paṭisevitu”nti ca vuttattā. Tenevāha",
  "tika-vin09t0:1168_9": "“sacepī”tiādi. “Pihitakavāṭassā”ti iminā paṭicchannabhāvato cakkhussa rahosabbhāvaṃ",
  "tika-vin09t0:1168_10": "dasseti. Apihitakavāṭassa pana dvāre nisinno anāpattiṃ karoti, na kevalaṃ apihitakavāṭassa",
  "tika-vin09t0:1168_11": "gabbhassa dvāre nisinnova anāpattiṃ karoti, antodvādasahatthe okāse nisinnopīti veditabbo.",
  "tika-vin09t0:1168_12": "Tenāha “yattha pana sakkā daṭṭhu”ntiādi. Yasmā nisīditvā niddāyanto kapimiddhapareto",
  "tika-vin09t0:1168_13": "kañci kālaṃ cakkhūni ummīleti, kañci kālaṃ nimīleti, na ca mahāniddaṃ okkamati, tasmā",
  "tika-vin09t0:1168_14": "“niddāyantopi anāpattiṃ karotī”ti vuttaṃ. Nipajjitvā niddāyanto pana tādiso na hotīti",
  "tika-vin09t0:1168_15": "āha “nipajjitvā niddāyantopi na karotī”ti, anāpattiṃ na karotīti attho. Methunassa",
  "tika-vin09t0:1168_16": "mātugāmo dutiyo na hoti. Itthiyo hi aññamaññissā vajjaṃ paṭicchādenti. Teneva vesāliyaṃ",
  "tika-vin09t0:1168_17": "mahāvane dvāraṃ vivaritvā nipanne bhikkhumhi sambahulā itthiyo yāvadatthaṃ katvā",
  "tika-vin09t0:1168_18": "pakkamiṃsu. Tenāha “itthīnaṃ pana satampi na karotī”ti. Taṃ kammanti ajjhācārakammaṃ.",
  "tika-vin09t0:1168_19": "Yasmā nisīditvāva nipajjati, tasmā nipajjanampi antokatvā “nisajjaṃ kappeyyā”ti vuttanti",
  "tika-vin09t0:1168_20": "dassetuṃ “ettha cā”tiādimāha. Tiṇṇaṃ dhammānaṃ aññatarena kāretabboti nisajjaṃ paṭijānamānassa",
  "tika-vin09t0:1168_21": "tiṇṇaṃ dhammānaṃ aññatarasamāyogo hotiyevāti vuttaṃ. Pārājikena, pana saṅghādisesena",
  "tika-vin09t0:1168_22": "ca pācittiyena ca tenākārena nisajjaṃ paṭijānamānova kāretabbo. Na appaṭijānamānoti",
  "tika-vin09t0:1168_23": "nisajjaṃ appaṭijānamāno tiṇṇaṃ dhammānaṃ aññatarena na kāretabboti. Alajjīpi hi paṭijānamānova",
  "tika-vin09t0:1168_24": "āpattiyā kāretabbo. Yāva na paṭijānāti, tāva “neva suddho”ti vā “na asuddho”ti vā",
  "tika-vin09t0:1168_25": "vattabbo, vattānusandhinā pana kāretabboti. Vuttañhetaṃ –",
  "tika-vin09t0:1169": "“Paṭiññā lajjīsu katā, alajjīsu evaṃ na vijjati;",
  "tika-vin09t0:1170": "Bahumpi alajjī bhāseyya, vattānusandhitena kāraye”ti. ;",
  "tika-vin09t0:1171_0": "Na kevalaṃ tiṇṇaṃ dhammānaṃ aññatarena codanāyameva evaṃ paṭiññāya kāretabbo, atha",
  "tika-vin09t0:1171_1": "kho nisajjādinā ākārena saddhiṃ codanāyapīti dassetuṃ “yena vā sā saddheyyavacasā",
  "tika-vin09t0:1171_2": "upāsikā vadeyya, tena so bhikkhu kāretabbo”ti vuttaṃ. Tenevāha “nisajjādīsu ākāresū”tiādi.",
  "tika-vin09t0:1171_3": "Ettha ca “paṭijānamāno”ti avuttepi adhikārattā “paṭijānamānova tena so bhikkhu kāretabbo”ti",
  "tika-vin09t0:1171_4": "vuttaṃ. Tathārūpāya upāsikāya vacane aññathattābhāvato diṭṭhaṃ nāma tathāpi hoti,",
  "tika-vin09t0:1171_5": "aññathāpi hotīti dassane aññathattasambhavaṃ dasseti. Anekaṃsikatāya na niyatoti",
  "tika-vin09t0:1171_6": "aniyato. Tenāha “tiṇṇaṃ āpattīna”ntiādi.",
  "tika-vin09t0:1172_0": "Rahonisajjassādena mātugāmassa santikaṃ gantukāmo akkhiṃ añjeti, dukkaṭaṃ. Nivāsanaṃ",
  "tika-vin09t0:1172_1": "nivāseti, kāyabandhanaṃ bandhati, cīvaraṃ pārupati, sabbattha payoge payoge dukkaṭaṃ.",
  "tika-vin09t0:1172_2": "Gacchati, padavāre padavāre dukkaṭaṃ. Gantvāna nisīdati, dukkaṭameva. Tenāha “methunadhammasannissitakilesasaṅkhātenā”tiādi.",
  "tika-vin09t0:1172_3": "Ettha ca rahonisajjassādassa asatipi methunarāgabhāve tappaṭibaddhakilesattā vuttaṃ",
  "tika-vin09t0:1172_4": "“methunadhammasannissitakilesasaṅkhātenā”ti. Teneva sannissitaggahaṇaṃ kataṃ. Rahassādenāti",
  "tika-vin09t0:1172_5": "“itthannāmāya saddhiṃ raho nisīditvā hasitalapitādikaṃ kareyya”nti uppannaassādahetu.",
  "tika-vin09t0:1172_6": "Nisajjāya pācittiyaṃ asati upacāragate nipajjitvā aniddāyante anandhe viññupuriseti",
  "tika-vin09t0:1172_7": "adhippāyo. Sace sā itthī kenaci karaṇīyena uṭṭhāyuṭṭhāya punappunaṃ nisīdati, nisajjāya",
  "tika-vin09t0:1172_8": "nisajjāya pācittiyaṃ. Yaṃ sandhāya gato, sā na diṭṭhā, aññā āgantvā nisīdati, assāde",
  "tika-vin09t0:1172_9": "uppanne pācittiyaṃ. Sace sambahulā āgacchanti, mātugāmagaṇanāya pācittiyaṃ. Sace",
  "tika-vin09t0:1172_10": "uṭṭhāyuṭṭhāya punappunaṃ nisīdanti, nisajjāgaṇanāyapi pācittiyāni. Aniyametvā “diṭṭhadiṭṭhāya",
  "tika-vin09t0:1172_11": "saddhiṃ rahassādaṃ kappissāmī”ti gantvā nisinnassāpi āgatāgatānaṃ vasena, punappunaṃ",
  "tika-vin09t0:1172_12": "nisajjāya vasena ca vuttanayeneva āpattiyo veditabbā. Vuttappakāre puriseti anandhe",
  "tika-vin09t0:1172_13": "viññupurise. Upacāragate satīti dvādasahatthabbhantaragate sati. Sace suddhacittena",
  "tika-vin09t0:1172_14": "gantvā nisinnassa santikaṃ āgantvā nisinnāya itthiyā rahassādo uppajjati, evampi anāpatti.",
  "tika-vin09t0:1173": "Paṭhamaaniyatasikkhāpadavaṇṇanā niṭṭhitā.",
  "tika-vin09t0:1174": "2. Dutiyaaniyatasikkhāpadavaṇṇanā",
  "tika-vin09t0:1175_0": "Naheva kho pana paṭicchannanti ettha pana yampi bahi parikkhittaṃ anto vivaṭaṃ pariveṇaṅgaṇādi,",
  "tika-vin09t0:1175_1": "tampi antogadhanti veditabbaṃ. “Evarūpañhi ṭhānaṃ appaṭicchanneyeva gahita”nti mahāpaccariyaṃ",
  "tika-vin09t0:1175_2": "vuttaṃ. Saṅghādisesena vāti kāyasaṃsaggaduṭṭhullobhāsanasaṅkhātena saṅghādisesena",
  "tika-vin09t0:1175_3": "vā. Teneva hi padabhājane “sā ce evaṃ vadeyya ‘ayyo, mayā diṭṭho nisinno mātugāmena",
  "tika-vin09t0:1175_4": "saddhiṃ kāyasaṃsaggaṃ samāpajjanto”’tiādi vuttaṃ. Idaṃ sikkhāpadaṃ duṭṭhullavācāvasena",
  "tika-vin09t0:1175_5": "āgataṃ. Duṭṭhullavācañca sutvā taṃ mātugāmopi na paṭicchādeti. Tathā hi duṭṭhullavācāsikkhāpade",
  "tika-vin09t0:1175_6": "yā pana tā itthiyo hirimanā, tā nikkhamitvā bhikkhū ujjhāpesuṃ, tasmā idha itthīpi",
  "tika-vin09t0:1175_7": "anāpattiṃ karotīti āha “itthīpī”ti. Atha vā idha appaṭicchannattā itthīpi anāpattiṃ",
  "tika-vin09t0:1175_8": "karoti, paṭhame pana paṭicchannattā itthisatampi anāpattiṃ na karotīti evamettha",
  "tika-vin09t0:1175_9": "attho daṭṭhabbo. Anandho abadhiroti ettha kāyasaṃsaggavasena anandho vutto, duṭṭhullavācāvasena abadhiro.",
  "tika-vin09t0:1176_0": "Samuṭṭhānādīsu idaṃ sikkhāpadaṃ tisamuṭṭhānaṃ – kāyacittato vācācittato kāyavācācittato",
  "tika-vin09t0:1176_1": "samuṭṭhāti, kiriyaṃ, saññāvimokkhaṃ, sacittakaṃ, lokavajjaṃ, kāyakammaṃ, vacīkammaṃ,",
  "tika-vin09t0:1176_2": "akusalacittaṃ, sukhamajjhattavedanāhi dvivedanaṃ. Tenāha “samuṭṭhānādīni panettha",
  "tika-vin09t0:1176_3": "adinnādānasadisānevā”ti. Ettha ca kāyasaṃsaggaṃ samāpajjanto duṭṭhullampi bhaṇati,",
  "tika-vin09t0:1176_4": "duṭṭhullaṃ bhaṇanto nisīdati cāti “kāyavācācittato ca samuṭṭhātī”ti vuttaṃ, duṭṭhullameva",
  "tika-vin09t0:1176_5": "vā sandhāya vuttanti gahetabbaṃ.",
  "tika-vin09t0:1177": "Dutiyaaniyatasikkhāpadavaṇṇanā niṭṭhitā.",
  "tika-vin09t0:1178": "“Aniyatuddeso cāyaṃ diṭṭhādisamūlakacodanāya vatthuṃ paṭijānamānova āpattiyā kāretabbo, na itaroti āpattiropanāropanalakkhaṇadassanatthaṃ vutto”ti vadanti.",
  "tika-vin09t0:1179": "Iti kaṅkhāvitaraṇiyā pātimokkhavaṇṇanāya",
  "tika-vin09t0:1180": "Vinayatthamañjūsāyaṃ līnatthappakāsaniyaṃ",
  "tika-vin09t0:1181": "Aniyatavaṇṇanā niṭṭhitā.",
  "tika-vin09t0:1182": "Nissaggiyakaṇḍaṃ",
  "tika-vin09t0:1183": "1. Cīvaravaggo",
  "tika-vin09t0:1184": "1. Kathinasikkhāpadavaṇṇanā",
  "tika-vin09t0:1185_0": "Niṭṭhitacīvarasminti niṭṭhitañca taṃ cīvarañcāti niṭṭhitacīvaraṃ, niṭṭhite ānisaṃsamūlake",
  "tika-vin09t0:1185_1": "cīvare, paccāsācīvare cāti attho. Yasmā pana taṃ cīvaraṃ karaṇenapi niṭṭhitaṃ hoti",
  "tika-vin09t0:1185_2": "nāsanādīhipi, tasmā “sūcikammapariyosānena vā”tiādi vuttaṃ. Tattha yaṃ kiñci sūciyā",
  "tika-vin09t0:1185_3": "kattabbaṃ pāsakapaṭṭagaṇṭhikapaṭṭapariyosānakammaṃ, taṃ sūcikammapariyosānaṃ nāma,",
  "tika-vin09t0:1185_4": "tena. Naṭṭhanti corādīhi haṭaṃ. Etampi hi karaṇapalibodhassa niṭṭhitattā “niṭṭhita”nti",
  "tika-vin09t0:1185_5": "vuccati. Vinaṭṭhanti upacikādīhi khāditaṃ. Daḍḍhanti agginā daḍḍhaṃ. Cīvarāsā vā",
  "tika-vin09t0:1185_6": "upacchinnāti “asukasmiṃ nāma kule cīvaraṃ labhissāmī”ti yā cīvarāsā uppannā hoti,",
  "tika-vin09t0:1185_7": "sā upacchinnā. Etesampi karaṇapalibodhasseva niṭṭhitattā niṭṭhitabhāvo veditabbo.",
  "tika-vin09t0:1185_8": "Tenāha “imesu vā”tiādi. Etena cīvarapalibodhābhāvo vutto. Tenāha “cīvarassa karaṇapalibodhe",
  "tika-vin09t0:1185_9": "upacchinneti attho”ti. Kathametaṃ viññāyatīti āha “atthatakathinassa hī”tiādi. Pañcānisaṃse",
  "tika-vin09t0:1185_10": "aññattha gantuṃ adatvā saṅgaṇhanaṭṭhena kathinaṃ, thiranti attho, atthataṃ kathinaṃ",
  "tika-vin09t0:1185_11": "yena so atthatakathino, tassa atthatakathinassa. Hīti kāraṇatthe nipāto. Tāva kathinānisaṃsaṃ",
  "tika-vin09t0:1185_12": "labhatīti ettha yo atthatakathino bhikkhūti ajjhāharitabbaṃ, tāva so atthatakathino",
  "tika-vin09t0:1185_13": "bhikkhūti veditabbo, anāmantacārādikaṃ kathinānisaṃsaṃ labhatīti attho. “Atthatakathinassa",
  "tika-vin09t0:1185_14": "bhikkhuno”ti idaṃ vā “atthatakathino bhikkhū”ti vibhattivipariṇāmaṃ katvā yojetabbaṃ.",
  "tika-vin09t0:1185_15": "Idaṃ vuttaṃ hoti – cīvarapalibodho āvāsapalibodhoti dve palibodhā. Tesu ekapalibodhepi",
  "tika-vin09t0:1185_16": "sati yasmā anāmantacārādikaṃ ānisaṃsaṃ labhati, nāsati. Kasmā? “Niṭṭhitacīvarasmi”nti",
  "tika-vin09t0:1185_17": "etassa cīvarassa karaṇapalibodhe upacchinneti ayamattho viññāyatīti. Saṅghassāti",
  "tika-vin09t0:1185_18": "saṅghena. Kattari cetaṃ sāmivacanaṃ. Ubbhateti aṭṭhannaṃ mātikānamaññatarena, antarubbhārena vā uddhaṭe.",
  "tika-vin09t0:1186_0": "Tatrāti tasmiṃ kathine. Ubbhāro uddharaṇaṃ. Purimavassaṃvuṭṭhe tiṃsamatte pāveyyake",
  "tika-vin09t0:1186_1": "bhikkhū uddissa “anujānāmi, bhikkhave, vassaṃvuṭṭhānaṃ bhikkhūnaṃ kathinaṃ attharitu”nti",
  "tika-vin09t0:1186_2": "kathinakkhandhake bhagavatā kathinassa anuññātattā “ayañhi kathinatthāro nāma…pe…",
  "tika-vin09t0:1186_3": "anuññāto”ti vuttaṃ. Tattha purimavassaṃvuṭṭhānanti vassacchedaṃ akatvā purimavassaṃvuṭṭhānanti",
  "tika-vin09t0:1186_4": "attho. Etena vuṭṭhavassavasena tāva purimikāya vassaṃ upagatāyeva kathinatthāraṃ",
  "tika-vin09t0:1186_5": "labhanti, na pacchimikāya upagatāti dasseti. Vuṭṭhavassavasena tāva evaṃ hotu, gaṇanavasena",
  "tika-vin09t0:1186_6": "taṃ kittakā labhantīti āha “so”tiādi. Soti kathinatthāro. Sabbantimena paricchedenāti",
  "tika-vin09t0:1186_7": "gaṇanavasena pacchimakoṭiyā. Pañcannaṃ janānaṃ vaṭṭatīti pacchimakoṭiyā cattāro kathinadussassa",
  "tika-vin09t0:1186_8": "dāyakā, eko paṭiggāhakoti pañcannaṃ janānaṃ vaṭṭati. Keci pana “pañcavaggakaraṇīyattā",
  "tika-vin09t0:1186_9": "‘pañcannaṃ janānaṃ vaṭṭatī’ti vutta”nti vadanti, taṃ tesaṃ matimattaṃ “tatra, bhikkhave,",
  "tika-vin09t0:1186_10": "yvāyaṃ catuvaggo bhikkhusaṅgho ṭhapetvā tīṇi kammāni upasampadaṃ pavāraṇaṃ abbhāna”nti",
  "tika-vin09t0:1186_11": "campeyyakkhandhake vuttattā. Tasmāti yasmā vuṭṭhavassavasena purimavassaṃvuṭṭhānaṃ",
  "tika-vin09t0:1186_12": "anaññāto, yasmā ca sabbantimena paricchedena pañcannaṃ janānaṃ vaṭṭati, tasmā. Yatthāti",
  "tika-vin09t0:1186_13": "yasmiṃ vihāre. Ānisaṃseti anāmantacārādike kathinānisaṃse. Atha pana cattāro bhikkhū",
  "tika-vin09t0:1186_14": "vassaṃ upagatā, eko paripuṇṇavasso sāmaṇero sace pacchimikāya upasampajjati, gaṇapūrako",
  "tika-vin09t0:1186_15": "ceva hoti, ānisaṃsañca labhati. Tayo bhikkhū, dve sāmaṇerā, dve bhikkhū, tayo sāmaṇerā,",
  "tika-vin09t0:1186_16": "eko bhikkhu, cattāro sāmaṇerāti etthāpi eseva nayo.",
  "tika-vin09t0:1187": "Khandhake vuttāya ñattidutiyakammavācāyāti –",
  "tika-vin09t0:1188_0": "“Suṇātu me, bhante, saṅgho, idaṃ saṅghassa kathinadussaṃ uppannaṃ. Yadi saṅghassa",
  "tika-vin09t0:1188_1": "pattakallaṃ, saṅgho imaṃ kathinadussaṃ itthannāmassa bhikkhuno dadeyya kathinaṃ attharituṃ,",
  "tika-vin09t0:1188_2": "esā ñatti. Suṇātu me, bhante, saṅgho, idaṃ saṅghassa kathinadussaṃ uppannaṃ, saṅgho",
  "tika-vin09t0:1188_3": "imaṃ kathinadussaṃ itthannāmassa bhikkhuno deti kathinaṃ attharituṃ. Yassāyasmato",
  "tika-vin09t0:1188_4": "khamati imassa kathinadussassa itthannāmassa bhikkhuno dānaṃ kathinaṃ attharituṃ,",
  "tika-vin09t0:1188_5": "so tuṇhassa. Yassa nakkhamati, so bhāseyya. Dinnaṃ idaṃ saṅghena kathinadussaṃ itthannāmassa",
  "tika-vin09t0:1188_6": "bhikkhuno kathinaṃ attharituṃ, khamati saṅghassa, tasmā tuṇhī, evametaṃ dhārayāmī”ti –",
  "tika-vin09t0:1189_0": "Evaṃ kathinakkhandhake vuttāya ñattidutiyakammavācāya. Kathinatthārārahassāti kathinaṃ",
  "tika-vin09t0:1189_1": "attharituṃ bhabbassa. So ca kho pubbakaraṇajānanādīhi aṭṭhahi aṅgehi samannāgatoti",
  "tika-vin09t0:1189_2": "veditabbo. Vuttañhetaṃ vinayavinicchaye “aṭṭhadhammakovido bhikkhu, kathinatthāramarahatī”ti. Parivārepi vuttaṃ –",
  "tika-vin09t0:1190_0": "“Aṭṭhahaṅgehi samannāgato puggalo bhabbo kathinaṃ attharituṃ. Katamehi aṭṭhahaṅgehi",
  "tika-vin09t0:1190_1": "samannāgato puggalo bhabbo kathinaṃ attharituṃ? Pubbakaraṇaṃ jānāti, paccuddhāraṃ",
  "tika-vin09t0:1190_2": "jānāti, adhiṭṭhānaṃ jānāti, atthāraṃ jānāti, mātikaṃ jānāti, palibodhaṃ jānāti, uddhāraṃ",
  "tika-vin09t0:1190_3": "jānāti, ānisaṃsaṃ jānāti, imehi aṭṭhahaṅgehi samannāgato puggalo bhabbo kathinaṃ attharitu”nti.",
  "tika-vin09t0:1191_0": "Ettha ca pubbakaraṇaṃ nāma dhovanavicāraṇacchedanabandhanasibbanarajanakappakaraṇaṃ.",
  "tika-vin09t0:1191_1": "Paccuddhāro nāma purāṇasaṅghāṭiādīnaṃ paccuddharaṇaṃ. Adhiṭṭhānaṃ nāma kathinacīvarādhiṭṭhānaṃ.",
  "tika-vin09t0:1191_2": "Atthāro nāma kathinatthāro. Mātikā nāma aṭṭha mātikā. Palibodho nāma āvāsapalibodho",
  "tika-vin09t0:1191_3": "cīvarapalibodhoti dve palibodhā. Uddhāro nāma pakkamanantikādayo. Ānisaṃso nāma pañcānisaṃsā.",
  "tika-vin09t0:1192_0": "Yaṃ pana samantapāsādikāyaṃ vuttaṃ “kathinaṃ pana kena attharitabbaṃ? Yassa saṅgho",
  "tika-vin09t0:1192_1": "kathinacīvaraṃ deti, saṅghena pana kassa dātabbaṃ? Yo jiṇṇacīvaro hoti, sace bahū",
  "tika-vin09t0:1192_2": "jiṇṇacīvarā honti, vuḍḍhassa dātabbaṃ. Vuḍḍhesupi yo mahāpariso tadaheva cīvaraṃ",
  "tika-vin09t0:1192_3": "katvā attharituṃ sakkoti, tassa dātabbaṃ. Sace vuḍḍho na sakkoti, navakataro sakkoti,",
  "tika-vin09t0:1192_4": "tassa dātabbaṃ. Apica saṅghena mahātherassa saṅgahaṃ kātuṃ vaṭṭati, tasmā ‘tumhe,",
  "tika-vin09t0:1192_5": "bhante, gaṇhatha, mayaṃ katvā dassāmā’ti vattabba”nti, tampi kathinatthārārahaṃyeva",
  "tika-vin09t0:1192_6": "gahetvāva dātabbaṃ. Dentena pana tīsu cīvaresu yaṃ yaṃ jiṇṇaṃ hoti, taṃ tadatthāya",
  "tika-vin09t0:1192_7": "dātabbaṃ. Pakatiyā dupaṭṭacīvarassa dupaṭṭatthāyeva dātabbaṃ. Sacepissa ekapaṭṭacīvaraṃ",
  "tika-vin09t0:1192_8": "ghanaṃ hoti, kathinasāṭako ca pelavo, sāruppatthāya dupaṭṭappahonakameva dātabbaṃ.",
  "tika-vin09t0:1192_9": "“Ahaṃ alabhanto ekapaṭṭaṃ pārupāmī”ti vadantassāpi dupaṭṭaṃ dātuṃ vaṭṭati. Yo pana",
  "tika-vin09t0:1192_10": "lobhapakatiko hoti, tassa na dātabbaṃ. Tenāpi kathinaṃ attharitvā pacchā sibbetvā",
  "tika-vin09t0:1192_11": "“dve cīvarāni karissāmī”ti na gahetabbaṃ.",
  "tika-vin09t0:1193_0": "Tenāti kathinatthārakena bhikkhunā. Tadahevāti tasmiṃyeva divase. Pañca vā atirekāni",
  "tika-vin09t0:1193_1": "vā khaṇḍāni chinditvāti yathā pañcakhaṇḍikādīnaṃ saṅghāṭiādīnaṃ tiṇṇaṃ cīvarānaṃ",
  "tika-vin09t0:1193_2": "aññatarappahonakāni mahāmaṇḍalaaḍḍhamaṇḍalādivasena pañca khaṇḍāni vā atirekāni vā",
  "tika-vin09t0:1193_3": "sattādikhaṇḍāni honti, evaṃ chinditvā. Tasmiñca kathinacīvare kariyamāne “ahaṃ thero”ti",
  "tika-vin09t0:1193_4": "vā “bahussuto”ti vā ekenāpi akātuṃ na labbhati. Anādariyena akarontassa dukkaṭaṃ.",
  "tika-vin09t0:1193_5": "Tasmā sabbeheva sannipatitvā dhovanachedanasibbanarajanāni niṭṭhāpetabbāni. Tenāha",
  "tika-vin09t0:1193_6": "“sesabhikkhūhipi tassa sahāyehi bhavitabba”nti. Katacīvaramevāti niṭṭhitaparikammameva",
  "tika-vin09t0:1193_7": "kathinadussaṃ. Sabbantimena paricchedena antaravāsakopi chinditvāva kātabbo aññathā",
  "tika-vin09t0:1193_8": "atthāravipattito. Yathāha –",
  "tika-vin09t0:1194": "“Kathañca pana, bhikkhave, anatthataṃ hoti kathinaṃ? Na ullikhitamattena atthataṃ hoti kathinaṃ…pe… na aññatra pañcakena vā atirekapañcakena vā tadaheva sañchinnenā”ti.",
  "tika-vin09t0:1195_0": "Tenevāha “acchinnāsibbitaṃ pana na vaṭṭatī”ti. Tena bhikkhunāti atthārakena bhikkhunā.",
  "tika-vin09t0:1195_1": "Attharitabbanti attharaṇaṃ kātabbaṃ. Tañca kho tathāvacībhedakaraṇamevāti daṭṭhabbaṃ. Yathāha –",
  "tika-vin09t0:1196": "“Sace saṅghāṭiyā kathinaṃ attharitukāmo hoti, porāṇikā saṅghāṭi paccuddharitabbā, navā saṅghāṭi adhiṭṭhātabbā, ‘imāya saṅghāṭiyā kathinaṃ attharāmī’ti vācā bhinditabbā”ti –",
  "tika-vin09t0:1197": "Vitthāro. “Bhante, āvuso”ti ca “anumodatha, anumodāhī”ti ca vacanabhedaṃ sandhāya “therānañcā”tiādi vuttaṃ.",
  "tika-vin09t0:1198_0": "Evaṃ atthārakena paṭipajjitabbavidhiṃ dassetvā idāni anumodakehi paṭipajjitabbavidhiṃ",
  "tika-vin09t0:1198_1": "dassetuṃ “tehipī”tiādi vuttaṃ. “Anumodāmā”ti attanāva attani gāravavasena vuttaṃ.",
  "tika-vin09t0:1198_2": "Kiñcāpi evaṃ vuttaṃ, tathāpi ekakena “anumodāmā”ti vattuṃ na vaṭṭati, “anumodāmi”cceva",
  "tika-vin09t0:1198_3": "vattabbanti vadanti, vīmaṃsitvā gahetabbaṃ. Idāni kathinānisaṃse dassetuṃ bhūmiṃ",
  "tika-vin09t0:1198_4": "vicārayanto “purimavassaṃvuṭṭhesupī”tiādimāha. Tattha tesaṃyevāti atthārakaanumodakānaṃyeva.",
  "tika-vin09t0:1198_5": "Vuttañhetaṃ parivāre “dvinnaṃ puggalānaṃ atthataṃ hoti kathinaṃ atthārakassa ca anumodakassa",
  "tika-vin09t0:1198_6": "cā”ti. Teti atthārakaanumodakā. Tato paṭṭhāyāti atthārānumodanato paṭṭhāya. Yāva",
  "tika-vin09t0:1198_7": "kathinassubbhārāti na kevalaṃ cīvaramāseyeva, atha kho aṭṭhannaṃ mātikānaṃ aññatarena",
  "tika-vin09t0:1198_8": "vā antarubbhārena vā yāva kathinassubbhārā pañcānisaṃse labhanti, uddhaṭe pana na labhantīti attho.",
  "tika-vin09t0:1199_0": "Idāni te pañcānisaṃse sarūpato dassetuṃ “anāmantacāro”tiādimāha. Tattha anāmantacāro",
  "tika-vin09t0:1199_1": "nāma pañcannaṃ bhojanānaṃ aññatarena nimantitassa santaṃ bhikkhuṃ anāpucchā kulesu",
  "tika-vin09t0:1199_2": "cārittāpajjanaṃ. Asamādānacāro nāma nāmenādhiṭṭhitassa cīvarassa asamādānacaraṇaṃ,",
  "tika-vin09t0:1199_3": "nāmenādhiṭṭhitānaṃ tiṇṇaṃ cīvarānamaññataraṃ cīvaraṃ yattha katthaci nikkhipitvā",
  "tika-vin09t0:1199_4": "aññattha aruṇuṭṭhāpananti attho, cīvaravippavāsoti vuttaṃ hoti. Yāvadatthacīvaranti",
  "tika-vin09t0:1199_5": "yāvatā cīvarena attho hoti, tāvatakaṃ anadhiṭṭhitaṃ avikappitaṃ cīvaradhāraṇaṃ, dasāhamatikkamitvā",
  "tika-vin09t0:1199_6": "cīvarassa ṭhapananti attho. Gaṇassa bhojanaṃ gaṇabhojanaṃ. Gaṇoti cettha cattāro",
  "tika-vin09t0:1199_7": "vā tatuttari vā bhikkhū. Tesaṃ viññattito vā nimantanato vā laddhassa odanādīnaṃ",
  "tika-vin09t0:1199_8": "pañcannaṃ aññatarabhojanassa saha gahaṇanti attho. Yo ca tattha cīvaruppādoti tattha",
  "tika-vin09t0:1199_9": "kathinatthatasīmāya matakacīvaraṃ vā hotu, saṅghaṃ uddissa dinnaṃ vā saṅghikena tatruppādena",
  "tika-vin09t0:1199_10": "ābhataṃ vā yena kenaci ākārena yaṃ saṅghikaṃ cīvaraṃ uppajjati, taṃ tesaṃ bhavissatīti",
  "tika-vin09t0:1199_11": "attho. Tenāha “tasmiṃ āvāse saṅghassa uppannacīvarañcā”ti.",
  "tika-vin09t0:1200_0": "“Yaṃ pana tattha saṅghassa uppannaṃ pattādi vā aññaṃ bhaṇḍaṃ vā, taṃ sabbesaṃ pāpuṇāti.",
  "tika-vin09t0:1200_1": "Yaṃ pana tatruppādena taṇḍulādinā vatthaṃ cetāpitaṃ, atthatakathinānameva tāni vatthāni",
  "tika-vin09t0:1200_2": "pāpuṇanti. Vatthehi pana taṇḍulādīsu cetāpitesu sabbesaṃ tāni pāpuṇantī”ti gaṇṭhipade",
  "tika-vin09t0:1200_3": "vuttaṃ, tampi cetāpitakālato paṭṭhāya cīvaruppādo na hotīti suvuttanti daṭṭhabbaṃ.",
  "tika-vin09t0:1200_4": "Anatthatakathinā pana imesu pañcasu ānisaṃsesu cīvaramāse asamādānacāraṃ ṭhapetvā",
  "tika-vin09t0:1200_5": "sesānisaṃse labhanti. Yadi asamādānacāropi labbheyya, pāveyyakā bhikkhū vassaṃvuṭṭhā",
  "tika-vin09t0:1200_6": "okapuṇṇehi cīvarehi na bhagavantaṃ upasaṅkameyyuṃ. Yasmā taṃ na labbhati, tasmā cīvaramāsepi",
  "tika-vin09t0:1200_7": "cīvaraṃ samādāya eva bhagavantaṃ upasaṅkamiṃsu.",
  "tika-vin09t0:1201_0": "Evaṃ kathinatthāraṃ dassetvā idāni ubbhāraṃ dassento “taṃ panetaṃ kathina”ntiādimāha.",
  "tika-vin09t0:1201_1": "Tattha mātikāti mātaro, janettiyoti attho. Kathinubbhārañhi etā aṭṭha janenti. Tāsu",
  "tika-vin09t0:1201_2": "pakkamanaṃ anto etissāti pakkamanantikā. Evaṃ sesāpi veditabbā. Tattha yo bhikkhu",
  "tika-vin09t0:1201_3": "atthatakathino kathinacīvaraṃ ādāya tasmiṃ āvāse nirapekkho “na paccessa”nti pakkamati,",
  "tika-vin09t0:1201_4": "tassevaṃ pakkamato kathinuddhāro atikkantamattāya sīmāya hotīti pakkamanantiko kathinuddhāroti veditabbo.",
  "tika-vin09t0:1202_0": "Yo pana ānisaṃsacīvaraṃ ādāya pakkamati, tassa bahisīmāgatassa evaṃ hoti “idhevimaṃ",
  "tika-vin09t0:1202_1": "karissāmi, na puna taṃ vihāraṃ gacchissāmī”ti tasmiṃ āvāse nirapekkho hutvā taṃ cīvaraṃ",
  "tika-vin09t0:1202_2": "kāreti, tassa bhikkhuno niṭṭhānantiko kathinuddhāro.",
  "tika-vin09t0:1203": "Yadi pana ānisaṃsamūlacīvaraṃ ādāya bahisīmāgato “nevimaṃ cīvaraṃ karissāmi, na ca taṃ āvāsaṃ gacchissāmī”ti sanniṭṭhānaṃ karoti, tadā sanniṭṭhānantiko kathinuddhāro.",
  "tika-vin09t0:1204_0": "Tadeva ānisaṃsacīvaraṃ laddhā taṃ ādāya bahisīmaṃ gantvā “idhevimaṃ cīvaraṃ karissāmi,",
  "tika-vin09t0:1204_1": "na gacchissāmī”ti karontassa sace taṃ cīvaraṃ nassati vinassati ḍayhati, nāsanantiko kathinuddhāro hoti.",
  "tika-vin09t0:1205": "Sace pana ānisaṃsacīvaraṃ laddhā tasmiṃ vihāre sāpekkhova bahisīmāgato “vihāre bhikkhūhi antarubbhāraṃ kata”nti suṇāti, tassa savanantiko kathinuddhāro hoti.",
  "tika-vin09t0:1206_0": "Āsāya avacchedo etissāti āsāvacchedikā. Yo pana yena kenaci “tuyhaṃ cīvaraṃ dassāmī”ti",
  "tika-vin09t0:1206_1": "vutto tasmiṃ cīvare āsāya vihāre apekkhaṃ pahāya bahisīmāgato puna tena “na sakkomi",
  "tika-vin09t0:1206_2": "dātu”nti vutte āsaṃ chindati, tassa āsāvacchediko kathinuddhāro hoti.",
  "tika-vin09t0:1207": "Yo pana vassaṃvuṭṭhavihārato aññaṃ vihāraṃ sāpekkhova gantvā āgacchanto antarāmaggeyeva kathinuddhāraṃ vītināmeti, tassa sīmātikkamanantiko kathinuddhāro.",
  "tika-vin09t0:1208": "Saha ubbhārenāti sahubbhārā. Ānisaṃsacīvaraṃ ādāya sāpekkhova bahi gantvā kathinuddhāraṃ sambhuṇantassa kathinuddhāro sahubbhāroti veditabbo.",
  "tika-vin09t0:1209_0": "“Etasmiṃ pana pakkamanantike kathinuddhāre paṭhamaṃ cīvarapalibodho chijjatī”tiādinā",
  "tika-vin09t0:1209_1": "cīvarapalibodhupacchedādikassa vinicchayassa vitthārato samantapāsādikāyaṃ vuttattā",
  "tika-vin09t0:1209_2": "8 “tattha vitthāravinicchayo”tiādimāha. Atthārubbhārānaṃyeva vā vitthāravinicchayassa",
  "tika-vin09t0:1209_3": "tatthāgatattā evaṃ vuttanti daṭṭhabbaṃ. Sesapalibodhābhāvanti avasesassa palibodhassa",
  "tika-vin09t0:1209_4": "abhāvaṃ, āvāsapalibodhābhāvanti attho.",
  "tika-vin09t0:1210_0": "Assāti kālassa. Dasāhaparamanti accantasaṃyoge upayogavacananti āha “taṃ dasāhaparamaṃ",
  "tika-vin09t0:1210_1": "kāla”nti. Atirekanti adhikaṃ, so ca adhikabhāvo adhiṭṭhitavikappitacīvaratoti āha",
  "tika-vin09t0:1210_2": "“adhiṭṭhitavikappitesū”tiādi. Khomanti khomasuttehi vāyitaṃ khomapaṭṭacīvaraṃ. Tathā",
  "tika-vin09t0:1210_3": "sesāni. Kambalaṃ nāma manussalomavāḷalome ṭhapetvā sesalomehi vāyitvā katavatthaṃ.",
  "tika-vin09t0:1210_4": "Sāṇaṃ nāma sāṇavākehi katavatthaṃ. Bhaṅgaṃ nāma khomasuttādīhi pañcahi missetvā katavatthaṃ.",
  "tika-vin09t0:1210_5": "“Pāṭekkaṃ vākamayamevā”tipi vadanti. Tadanulomānaṃ vāti dukūlaṃ pattuṇṇaṃ somārapaṭṭaṃ",
  "tika-vin09t0:1210_6": "cīnapaṭṭaṃ iddhijaṃ devadinnanti tesaṃ khomādīnaṃyeva anulomānaṃ channaṃ cīvarānaṃ",
  "tika-vin09t0:1210_7": "vā, tattha dukūlaṃ sāṇassa anulomaṃ vākamayattā. Pattuṇṇadese pāṇakehi sañjātavatthaṃ",
  "tika-vin09t0:1210_8": "pattuṇṇaṃ. Somāradese jātaṃ vatthaṃ somārapaṭṭaṃ. Tathā cīnapaṭṭaṃ. Imāni tīṇipi",
  "tika-vin09t0:1210_9": "koseyyassa anulomāni pāṇakehi katasuttamayattā. Iddhijaṃ ehibhikkhūnaṃ puññiddhiyā",
  "tika-vin09t0:1210_10": "nibbattacīvaraṃ. Taṃ pana khomādīnamaññataraṃ hotīti tesaṃyeva anulomaṃ. Devehi dinnaṃ",
  "tika-vin09t0:1210_11": "cīvaraṃ devadinnaṃ, taṃ kapparukkhe nibbattaṃ jāliniyā devakaññāya anuruddhattherassa",
  "tika-vin09t0:1210_12": "dinnavatthasadisaṃ, tampi khomādīnaṃyeva anulomaṃ hoti tesu aññatarabhāvato.",
  "tika-vin09t0:1211_0": "Dīghato vaḍḍhakihatthappamāṇaṃ, vitthārato tato upaḍḍhappamāṇaṃ vikappanupagaṃ pacchimaṃ.",
  "tika-vin09t0:1211_1": "Aṭṭhaṅgulaṃ sugataṅgulenāti ettha sugataṅgulaṃ nāma idāni majjhimassa purimassa tīṇi",
  "tika-vin09t0:1211_2": "aṅgulāni, tena sugataṅgulena aṭṭhaṅgulaṃ vaḍḍhakihatthappamāṇanti attho. Caturaṅgulavitthatanti",
  "tika-vin09t0:1211_3": "etthāpi yathāvuttānusāreneva attho veditabbo. Yesaṃ pana adhiṭṭhānavikappanānaṃ abhāvato",
  "tika-vin09t0:1211_4": "adhiṭṭhitavikappitesu apariyāpannattā idaṃ atirekacīvaraṃ nāma hoti.",
  "tika-vin09t0:1212_0": "Taṃ adhiṭṭhānavikappanaṃ kenākārena jānitabbanti anuyogaṃ sandhāya taṃ dassetuṃ “yaṃ",
  "tika-vin09t0:1212_1": "pana vutta”ntiādi āraddhaṃ. Tattha yaṃ pana vuttanti atirekacīvaraṃ dassetuṃ “adhiṭṭhitavikappitesu",
  "tika-vin09t0:1212_2": "apariyāpannattā”ti amhehi yaṃ vuttanti attho. Ticīvaraṃ adhiṭṭhātunti nāmaṃ vatvā",
  "tika-vin09t0:1212_3": "adhiṭṭhātuṃ. Na vikappetunti saṅghāṭiādināmena vikappetuṃ na anujānāmīti attho. “Imaṃ",
  "tika-vin09t0:1212_4": "cīvaraṃ vikappemī”ti pana vikappetuṃ vaṭṭatiyeva. Sāmaññavacanaṃ pana ticīvarassa",
  "tika-vin09t0:1212_5": "kaṇḍupaṭicchādivassikasāṭikānaṃ viya kālavasena visesābhāvā cassa vikappetabbatāti",
  "tika-vin09t0:1212_6": "dassanatthaṃ, na pana sabbathā vikappanapaṭisedhanatthanti daṭṭhabbaṃ. Tathā hi purāṇacīvaraṃ",
  "tika-vin09t0:1212_7": "paccuddharitvā navassa adhiṭṭhānavacanato, “anāpatti adhiṭṭheti vikappetī”tiādivacanato",
  "tika-vin09t0:1212_8": "ca ticīvarassapi vikappanāya okāso dinno. Esa nayo sabbattha. Ticīvarādīni hi adhiṭṭhahantena",
  "tika-vin09t0:1212_9": "“imaṃ saṅghāṭiṃ adhiṭṭhāmī”tiādinā taṃ taṃ nāmaṃ vatvā adhiṭṭhātabbaṃ. Vikappentena",
  "tika-vin09t0:1212_10": "pana “imaṃ saṅghāṭi”ntiādinā tassa tassa cīvarassa nāmaṃ aggahetvā “imaṃ cīvaraṃ",
  "tika-vin09t0:1212_11": "tuyhaṃ vikappemī”ti vikappetabbaṃ. Ticīvaraṃ vā hotu, aññaṃ vā, yadi taṃ taṃ nāmaṃ",
  "tika-vin09t0:1212_12": "gahetvā vikappeti, avikappitaṃ hoti, atirekacīvaraṭṭhāneyeva tiṭṭhati. Tato paraṃ",
  "tika-vin09t0:1212_13": "vikappetunti catumāsato paraṃ “imaṃ cīvaraṃ vikappemī”ti vikappetuṃ. Idañca paribhuñjituṃ",
  "tika-vin09t0:1212_14": "anuññātaṃ. Keci pana “tato paraṃ vikappetvā yāva āgāmisaṃvacchare vassānaṃ catumāsaṃ,",
  "tika-vin09t0:1212_15": "tāva ṭhapetuṃ anuññāta”nti vadanti. Tato paranti ābādhato paraṃ. “Imāsañca pana vassikasāṭikakaṇḍupaṭicchādīnaṃ",
  "tika-vin09t0:1212_16": "tato paraṃ vikappetvā paribhogassa anuññātattā tathāvikappitaṃ aññanāmena adhiṭṭhahitvā",
  "tika-vin09t0:1212_17": "paribhuñjitabba”nti gaṇṭhipadesu vuttaṃ. Adhiṭṭhātabbavikappetabbatā jānitabbāti",
  "tika-vin09t0:1212_18": "adhiṭṭhātabbaṃ vikappetabbanti evaṃ adhiṭṭhānavikappanā jānitabbāti attho.",
  "tika-vin09t0:1213_0": "Pañcaparimāṇaṃ assāti pañcakaṃ, muṭṭhissa muṭṭhihatthassa sambandhaṃ pañcakaṃ muṭṭhipañcakaṃ.",
  "tika-vin09t0:1213_1": "Esa na yo muṭṭhittikanti etthāpi. Pārupanenapi sakkā nābhiṃ paṭicchādetunti āha “dvihatthopi",
  "tika-vin09t0:1213_2": "vaṭṭatī”ti. Na kevalaṃ aḍḍhateyyova vaṭṭati, atha kho dvihatthopi vaṭṭatīti pi-saddassa",
  "tika-vin09t0:1213_3": "attho daṭṭhabbo. Atirekañcāti sugatacīvarappamāṇampi tato adhikampi. Paccuddharāmīti",
  "tika-vin09t0:1213_4": "ṭhapemi, pariccajāmīti vā attho. “Imaṃ cīvaraṃ saṅghāṭiṃ adhiṭṭhāmī”ti evampi vattuṃ",
  "tika-vin09t0:1213_5": "vaṭṭati. Kāyavikāraṃ karontenāti hatthādinā cīvaraṃ parāmasantena, cālentena vā.",
  "tika-vin09t0:1213_6": "Idañhi adhiṭṭhānaṃ yena kenaci sarīrāvayavena aphusantassa na vaṭṭati. Duvidhanti",
  "tika-vin09t0:1213_7": "sammukhāparammukhabhedena duvidhaṃ. Vācā bhinditabbāti vacanaṃ nicchāretabbaṃ. Antogabbhādīsūti",
  "tika-vin09t0:1213_8": "antogabbhauparipāsādesu. Sāmantavihāreti yattha tadaheva gantvā nivattetuṃ sakkā,",
  "tika-vin09t0:1213_9": "evarūpe samīpavihāre. Idañca desanāsīsamattaṃ, tasmā dūre ṭhitampi adhiṭṭhātabbanti",
  "tika-vin09t0:1213_10": "vadanti. “Ṭhapitaṭṭhānaṃ sallakkhetvā”ti iminā cīvarasaṃlakkhaṇaṃ vuttaṃ. Na hi ṭhapitaṭṭhānamattasallakkhaṇena",
  "tika-vin09t0:1213_11": "kiñci payojanaṃ atthi.",
  "tika-vin09t0:1214_0": "Adhiṭṭhahitvā ṭhapitavatthehīti paccattharaṇamukhapuñchanacoḷaparikkhāracoḷavasena",
  "tika-vin09t0:1214_1": "adhiṭṭhahitvā ṭhapitavatthehi. Adhiṭṭhānato pubbe saṅghāṭiādivohārassa abhāvato “imaṃ",
  "tika-vin09t0:1214_2": "paccuddharāmī”ti paccattharaṇādīnaṃ visuṃ paccuddharaṇavidhiṃ dasseti. Paccattharaṇādināmena",
  "tika-vin09t0:1214_3": "pana adhiṭṭhātabbattā “imaṃ paccattharaṇaṃ paccuddharāmī”tiādinā vuttepi nevatthi",
  "tika-vin09t0:1214_4": "doso. Puna adhiṭṭhātabbānīti saṅghāṭiādināmena adhiṭṭhātabbāni. Parikkhāracoḷakassa",
  "tika-vin09t0:1214_5": "pana parikkhāracoḷavasena adhiṭṭhahitvā ṭhapitavatthehipi saṅghāṭiādimhi kate paccuddharitvā",
  "tika-vin09t0:1214_6": "puna adhiṭṭhātabbanti natthi. Pubbe katādhiṭṭhānameva adhiṭṭhānaṃ. Adhiṭṭhitena pana",
  "tika-vin09t0:1214_7": "tena saddhiṃ mahantatarameva dutiyaṃ paṭṭaṃ vā khaṇḍaṃ vā saṃsibbantena adhiṭṭhātabbaṃ,",
  "tika-vin09t0:1214_8": "same vā khuddake vā adhiṭṭhānakiccaṃ natthi. Sukhaparibhogatthanti vippavāsadosābhāvato",
  "tika-vin09t0:1214_9": "yattha katthaci ṭhapetvā dhammassavanādinā kiccena aññattha aruṇaṃ uṭṭhāpetvā āgantvā",
  "tika-vin09t0:1214_10": "nissajjanaṃ vināva paribhuñjituṃ sakkuṇeyyatāya sukhaparibhogatthaṃ. Parikkhāracoḷaṃ",
  "tika-vin09t0:1214_11": "adhiṭṭhātunti parikkhāracoḷaṃ katvā adhiṭṭhātuṃ.",
  "tika-vin09t0:1215_0": "Anatirittapamāṇāti “dīghaso cha vidatthiyo sugatavidatthiyā, tiriyaṃ aḍḍhateyyā”ti",
  "tika-vin09t0:1215_1": "vuttappamāṇato anadhikapamāṇā. Paccuddharitvā vikappetabbāti vassikasāṭikabhāvato",
  "tika-vin09t0:1215_2": "apanetvā vikappetabbā, hemantassa paṭhamadivasato paṭṭhāya antodasāhe vassikasāṭikāvassikasāṭikabhāvato",
  "tika-vin09t0:1215_3": "apanetvā “imaṃ cīvaraṃ tuyhaṃ vikappemī”tiādinā nayena vikappetabbāti vuttaṃ hoti.",
  "tika-vin09t0:1215_4": "Aññathā hi “vassikasāṭikā vassānamāsātikkamenāpi, kaṇḍupaṭicchādi ābādhavūpasamenāpi",
  "tika-vin09t0:1215_5": "adhiṭṭhānaṃ vijahatī”ti vakkhamānattā vassānamāsato paraṃ asati adhiṭṭhāne kiṃ paccuddhareyyāti",
  "tika-vin09t0:1215_6": "“paccuddharitvā”ti vacanameva nopapajjeyya.",
  "tika-vin09t0:1216_0": "Keci pana “yathā kathinamāsabbhantare uppannacīvaraṃ kathinamāsātikkame nissaggiyaṃ",
  "tika-vin09t0:1216_1": "hoti, evamayaṃ vassikasāṭikāpi vassānamāsātikkame nissaggiyā hoti. Tasmā kattikapuṇṇamadivase",
  "tika-vin09t0:1216_2": "paccuddharitvā tato paraṃ hemantassa paṭhamadivase vikappetabbāti evamattho gahetabbo,",
  "tika-vin09t0:1216_3": "paccuddharitvā tato paraṃ vikappetabbāti padayojanā veditabbā”ti ca vadanti, taṃ",
  "tika-vin09t0:1216_4": "na yuttaṃ. Kathinamāse uppannañhi cīvaraṃ atirekacīvaraṭṭhāne ṭhitattā avasānadivase",
  "tika-vin09t0:1216_5": "anadhiṭṭhitaṃ kathinamāsātikkame nissaggiyaṃ hoti. Ayaṃ pana vassikasāṭikā adhiṭṭhahitvā",
  "tika-vin09t0:1216_6": "ṭhapitattā na tena sadisāti vassānātikkame kathaṃ nissaggiyaṃ hoti anadhiṭṭhitaavikappitameva",
  "tika-vin09t0:1216_7": "hi taṃ kālātikkame nissaggiyaṃ hoti, tasmā hemantepi vassikasāṭikā dasāhaparihāraṃ",
  "tika-vin09t0:1216_8": "labhati. Evaṃ kaṇḍupaṭicchādipi adhiṭṭhānavijahanato paraṃ dasāhaparihāraṃ labhati.",
  "tika-vin09t0:1216_9": "Dasāhaṃ pana anatikkāmetvā vikappetabbā. Nahānatthāya anuññātattā vaṇṇabhedamattarattāpi",
  "tika-vin09t0:1216_10": "cesā vaṭṭatīti vuttaṃ. “Dve pana na vaṭṭantī”ti dvinnaṃ adhiṭṭhānābhāvato vuttaṃ.",
  "tika-vin09t0:1216_11": "“Sace vassāne aparā vassikasāṭikā uppannā hoti, purimavassikasāṭikaṃ paccuddharitvā,",
  "tika-vin09t0:1216_12": "vikappetvā ca adhiṭṭhātabbā”ti vadanti.",
  "tika-vin09t0:1217_0": "Pamāṇayuttanti “dīghaso sugatavidatthiyā dve vidatthiyo, vitthārato diyaḍḍhaṃ dasā",
  "tika-vin09t0:1217_1": "vidatthī”ti iminā pamāṇena yuttaṃ. Pamāṇikāti “sugatavidatthiyā dīghaso catasso vidatthiyo,",
  "tika-vin09t0:1217_2": "tiriyaṃ dve vidatthiyo”ti evaṃ vuttappamāṇayuttā. Paccuddharitvā vikappetabbāti ettha",
  "tika-vin09t0:1217_3": "yaṃ vattabbaṃ, taṃ heṭṭhā vuttameva. Yasmā bhikkhūnaṃ ticīvare paripuṇṇe, atthe ca",
  "tika-vin09t0:1217_4": "sati parissāvanādīhi “anujānāmi, bhikkhave, parikkhāracoḷaka”nti bahūnaṃ pattatthavikaparissāvanādīnaṃ",
  "tika-vin09t0:1217_5": "saṅgahavasena parikkhāracoḷādhiṭṭhānamanuññātaṃ, tasmā “parikkhāracoḷe gaṇanā natthī”tiādi",
  "tika-vin09t0:1217_6": "vuttaṃ. Bhagavatā hi yaṃ yaṃ bhikkhū labhanti, taṃ taṃ iminā vidhānena adhiṭṭhahitvā",
  "tika-vin09t0:1217_7": "puna “yena yena parissāvanādinā attho hoti, taṃ taṃ katvā gaṇhantū”ti anukampāya",
  "tika-vin09t0:1217_8": "anuññātaṃ. Tenevāha “thavikāpī”tiādi. Ādisaddena “etāni cīvarāni parikkhāracoḷāni",
  "tika-vin09t0:1217_9": "adhiṭṭhāmī”ti asammukhādhiṭṭhānaṃ saṅgaṇhāti. “Senāsanaparikkhāratthāya dinnapaccattharaṇe",
  "tika-vin09t0:1217_10": "cā”ti iminā attano santakaṃ paṭikkhipati. Keci pana “anivāsetvā, apārupitvā ca kevalaṃ",
  "tika-vin09t0:1217_11": "pañcapīṭhesuyeva attharitvā paribhuñjiyamānaṃ paccattharaṇaṃ attano santakampi anadhiṭṭhitaṃ",
  "tika-vin09t0:1217_12": "vaṭṭatī”ti vadanti, taṃ ayuttaṃ senāsanaparikkhāratthāya dinna”nti paccattharaṇassa",
  "tika-vin09t0:1217_13": "visesitattā. Bhisibibbohanapāvārakojavānampi senāsanaparikkhāratoyeva adhiṭṭhānakiccaṃ",
  "tika-vin09t0:1217_14": "natthīti veditabbaṃ.",
  "tika-vin09t0:1218_0": "Adhiṭṭhitañca panetaṃ cīvaraṃ paribhuñjato kathaṃ adhiṭṭhānaṃ vijahatīti āha “sabbañca",
  "tika-vin09t0:1218_1": "paneta”ntiādi. Tattha acchinditvā gahaṇenāti corādīhi acchinditvā gahaṇena. Hīnāyāvattanenāti",
  "tika-vin09t0:1218_2": "gihibhāvāya āvattanena, vibbhamenāti attho, “sīlavantova hutvā gihī bhavissāmī”ti",
  "tika-vin09t0:1218_3": "setavatthanivāsanenāti vuttaṃ hoti. “Antimavatthuṃ ajjhāpannassa setavatthanivāso",
  "tika-vin09t0:1218_4": "vā kāsāyacajanaṃ vā hīnāyāvattana”nti keci. “‘Hīnāyāvattanenā’ti iminā bhikkhuniyā",
  "tika-vin09t0:1218_5": "eva adhiṭṭhānavijahanaṃ gahitaṃ hoti. Sā hi yadā vibbhamati, tadā assamaṇī hoti.",
  "tika-vin09t0:1218_6": "Bhikkhu pana vibbhamantopi yāva sikkhaṃ na paccakkhāti, tāva bhikkhuyevāti adhiṭṭhānaṃ",
  "tika-vin09t0:1218_7": "na vijahatī”ti apare. Sikkhāpaccakkhānenāti liṅge ṭhitasseva sikkhāya paccakkhānena.",
  "tika-vin09t0:1218_8": "Yo hi bhikkhuliṅge ṭhitova sikkhaṃ paccakkhāti, tassa kāyalaggampi cīvaraṃ adhiṭṭhānaṃ",
  "tika-vin09t0:1218_9": "vijahatīti. Kālaṅkiriyāyāti maraṇena. Liṅgaparivattanenāti purisaliṅgassa, itthiliṅgassa",
  "tika-vin09t0:1218_10": "vā parivattanena, purisassa itthiliṅgapātubhāvena, itthiyā vā purisaliṅgapātubhāvenāti vuttaṃ hoti.",
  "tika-vin09t0:1219_0": "Kaniṭṭhaṅgulinakhapiṭṭhippamāṇenāti heṭṭhimaparicchedaṃ dasseti. Oratoti abbhantarato.",
  "tika-vin09t0:1219_1": "Yo pana dubbalaṭṭhāne paṭhamaṃ aggaḷaṃ datvā pacchā dubbalaṭṭhānaṃ chinditvā apaneti,",
  "tika-vin09t0:1219_2": "adhiṭṭhānaṃ na bhijjati. Maṇḍalaparivattanepi eseva nayo. Dupaṭṭassa pana ekasmiṃ",
  "tika-vin09t0:1219_3": "paṭale chidde vā jāte, galite vā adhiṭṭhānaṃ na bhijjati. Khuddakaṃ cīvaraṃ mahantaṃ",
  "tika-vin09t0:1219_4": "karoti, mahantaṃ vā khuddakaṃ karoti, adhiṭṭhānaṃ na bhijjati. Ubho koṭiyo majjhe",
  "tika-vin09t0:1219_5": "karonto sace pana paṭhamaṃ chinditvā pacchā ghaṭeti, adhiṭṭhānaṃ bhijjati. Atha ghaṭetvā",
  "tika-vin09t0:1219_6": "chindati, na bhijjati. Rajakehi dhovāpetvā setaṃ karontassāpi adhiṭṭhānaṃ adhiṭṭhānameva.",
  "tika-vin09t0:1219_7": "Vassānamāsātikkamenāpīti ettha pi-saddo sampiṇḍanattho. Tena na kevalaṃ pubbe vuttena",
  "tika-vin09t0:1219_8": "dānādinā aṭṭhavidheneva kāraṇena vassikasāṭikā adhiṭṭhānaṃ vijahati, atha kho vassānamāsātikkamenapīti",
  "tika-vin09t0:1219_9": "evamettha attho daṭṭhabbo. Esa nayo ābādhavūpasamenāpīti etthāpi. Vikappanasikkhāpadeti",
  "tika-vin09t0:1219_10": "pācittiye surāpānavaggassa navamasikkhāpade.",
  "tika-vin09t0:1220_0": "Taṃ atikkāmayatoti ettha tanti cīvaraṃ, kālaṃ vā parāmasatīti āha “taṃ yathāvuttajātippamāṇa”ntiādi.",
  "tika-vin09t0:1220_1": "Assāti bhikkhussa. Tassa yo aruṇoti tassa cīvaruppādadivasassa yo atikkanto aruṇo.",
  "tika-vin09t0:1220_2": "Cīvaruppādadivasena saddhinti cīvaruppādadivasassa aruṇena saddhiṃ. Divasasaddena",
  "tika-vin09t0:1220_3": "cettha taṃdivasanissito aruṇo vutto. Idāni yassa ca nissajjitabbaṃ, yathā ca nissajjitabbaṃ,",
  "tika-vin09t0:1220_4": "taṃ dassetuṃ “taṃ gahetvā”tiādi vuttaṃ. Tatrāyaṃ nayoti tasmiṃ nissajjane ayaṃ vidhi.",
  "tika-vin09t0:1220_5": "Aññathāpīti bhāsantarenāpi, yāya kāyaci bhāsāyapīti attho. Paṭibalenāti vattuṃ samatthena.",
  "tika-vin09t0:1220_6": "Āyatiṃ saṃvareyyāsīti upari saṃvaramāpajjeyyāsi, saṃvutakāyavacīdvāro bhaveyyāsīti",
  "tika-vin09t0:1220_7": "attho. Imāni ca “passasī”tiādīni yathākkamaṃ paṭiggāhakadesakehi vattabbavacanāni.",
  "tika-vin09t0:1220_8": "Tathā hi “passasī”ti paṭiggāhakena vattabbavacanaṃ, “āma passāmī”ti tadanudesakena",
  "tika-vin09t0:1220_9": "vattabbavacanaṃ. “Āyatiṃ saṃvareyyāsī”ti tadanuppaṭiggāhakena vattabbavacanaṃ, “sādhu",
  "tika-vin09t0:1220_10": "suṭṭhu saṃvarissāmī”ti tadanudesakena vattabbavacanaṃ. Iminā ca attano āyatiṃ saṃvare",
  "tika-vin09t0:1220_11": "patiṭṭhitabhāvaṃ dasseti. Dvīsu, pana sambahulāsu vāti dvīsu vā sambahulāsu vā āpattīsu",
  "tika-vin09t0:1220_12": "purimanayeneva vacanabhedo kātabbo. Ñattiyaṃ āpattiṃ sarati vivaratīti ettha “dve",
  "tika-vin09t0:1220_13": "āpattiyo”ti vā “sambahulā āpattiyo”ti vā vacanabhedo kātabbo. Dvīsu, bahūsu vā vacanabhedo",
  "tika-vin09t0:1220_14": "kātabboti “saṅgho imāni cīvarānī”ti vatthuvasena vacanabhedo kātabbo.",
  "tika-vin09t0:1221_0": "Evaṃ saṅghassa nissajjanavidhiṃ dassetvā gaṇassa nissajjanavidhiṃ dassetuṃ “gaṇassa",
  "tika-vin09t0:1221_1": "pana nissajjantenā”tiādimāha. Tattha sesaṃ purimasadisamevāti nissajjanāpattippaṭiggahaṇanissaṭṭhacīvaradānesu",
  "tika-vin09t0:1221_2": "“āyasmantāna”ntiādinā vuttavacanabhedaṃ vinā avasesaṃ saṅghassa nissajjanādīsu vuttasadisamevāti attho.",
  "tika-vin09t0:1222_0": "Idāni puggalassa nissajjanavidhiṃ dassetuṃ “puggalassa panā”tiādi vuttaṃ. Tattha",
  "tika-vin09t0:1222_1": "dvīsu, tīsu vāti dvīsu, tīsu vā āpattīsu ceva dātabbacīvaresu ca. Yathā ca gaṇassa",
  "tika-vin09t0:1222_2": "nissajjane, evaṃ dvinnaṃ nissajjanepi pāḷi veditabbā. Yadi hi viseso bhaveyya, yatheva",
  "tika-vin09t0:1222_3": "“anujānāmi, bhikkhave, tiṇṇaṃ pārisuddhiuposathaṃ kātuṃ, evañca pana, bhikkhave,",
  "tika-vin09t0:1222_4": "kātabbo – byattena bhikkhunā paṭibalena te bhikkhū ñāpetabbā”tiādinā nayena tiṇṇaṃ",
  "tika-vin09t0:1222_5": "pārisuddhiuposathaṃ vatvā “anujānāmi, bhikkhave, dvinnaṃ pārisuddhiuposathaṃ kātuṃ,",
  "tika-vin09t0:1222_6": "evañca pana, bhikkhave, kattabbo – therena bhikkhunā ekaṃsaṃ uttarāsaṅga”ntiādinā",
  "tika-vin09t0:1222_7": "nayena visuṃyeva dvinnaṃ pārisuddhiuposatho vutto, evaṃ idhāpi visuṃ pāḷiṃ vadeyya.",
  "tika-vin09t0:1222_8": "Yasmā pana natthi, tasmā avatvāva gatoti gaṇassa vuttā pāḷiyevettha pāḷi. Āpattippaṭiggahaṇe",
  "tika-vin09t0:1222_9": "pana ayaṃ viseso – yathā gaṇassa nissajjitvā āpattiyā desiyamānāya āpattippaṭiggāhako",
  "tika-vin09t0:1222_10": "bhikkhu ñattiṃ ṭhapeti, evaṃ aṭṭhapetvā dvīsu aññatarena yathā ekapuggalo paṭiggaṇhāti,",
  "tika-vin09t0:1222_11": "evaṃ āpatti paṭiggahetabbā. Dvinnañhi ñattiṭṭhapanaṃ nāma natthi. Yadi siyā, dvinnaṃ",
  "tika-vin09t0:1222_12": "pārisuddhiuposathaṃ visuṃ na vadeyya. Nissaṭṭhacīvaradānepi yathā “imaṃ cīvaraṃ āyasmato",
  "tika-vin09t0:1222_13": "dammī”ti eko vadati, evaṃ “mayaṃ imaṃ cīvaraṃ āyasmato demā”ti vattuṃ vaṭṭati. Ito",
  "tika-vin09t0:1222_14": "garukatarānipi hi ñattidutiyakammāni apaloketvā kātabbānīti vuttāni atthi, tesaṃ",
  "tika-vin09t0:1222_15": "etaṃ anulomaṃ. Tenevāha “dvinnaṃ panā”tiādi. Nissaṭṭhacīvaraṃ pana dātabbameva, adātuṃ",
  "tika-vin09t0:1222_16": "na labbhati. Vinayakammamattameva hetaṃ. Na taṃ tena saṅghassa vā gaṇassa vā puggalassa",
  "tika-vin09t0:1222_17": "vā dinnameva hoti. Tenāha “nissaṭṭhavatthu”ntiādi.",
  "tika-vin09t0:1223_0": "Anissajjitvā paribhuñjantassa dukkaṭanti sakiṃ nivatthaṃ vā sakiṃ pārutaṃ vā kāyato",
  "tika-vin09t0:1223_1": "amocetvā divasampi carati, ekameva dukkaṭaṃ. Mocetvā nivāseti vā pārupati vā, payoge",
  "tika-vin09t0:1223_2": "payoge dukkaṭaṃ. Dunnivatthaṃ vā duppārutaṃ vā saṇṭhāpentassa anāpatti. Aññassa taṃ",
  "tika-vin09t0:1223_3": "paribhuñjatopi anāpatti. “Aññena kataṃ paṭilabhitvā paribhuñjatī”tiādivacanañcettha",
  "tika-vin09t0:1223_4": "sādhakaṃ. Dasāhaṃ anatikkantepi atikkantasaññino, vematikassa ca dukkaṭanti etthāpi",
  "tika-vin09t0:1223_5": "“paribhuñjantassā”ti ānetvā sambandhitabbaṃ. Atikkante anatikkantasaññinopīti dasāhaṃ",
  "tika-vin09t0:1223_6": "atikkante cīvare “anatikkantaṃ ida”nti evaṃ saññino, dasāhe vā atikkante “anatikkanto",
  "tika-vin09t0:1223_7": "dasāho”ti evaṃ saññino.",
  "tika-vin09t0:1224_0": "Idāni “anadhiṭṭhite adhiṭṭhitasaññino nissaggiya”ntiādiāpattivāraṃ saṅgahetvā dassento",
  "tika-vin09t0:1224_1": "“tathā”tiādimāha. Tathāti yathā dasāhaṃ atikkante saññābhedena tikapācittiyaṃ, tathā",
  "tika-vin09t0:1224_2": "anadhiṭṭhitādīsu sattasu vikappesu adhiṭṭhitādisaññābhedatoti attho. Tattha avissajjite",
  "tika-vin09t0:1224_3": "vissajjitasaññinoti kassaci adinne apariccatte “dinnaṃ pariccattaṃ mayā”ti evaṃ saññino.",
  "tika-vin09t0:1224_4": "Anaṭṭhe naṭṭhasaññinoti attano cīvarena saddhiṃ bahūni aññesaṃ cīvarāni ekato ṭhapitāni,",
  "tika-vin09t0:1224_5": "tāni ce corā haranti, tatresa attano cīvare anaṭṭhe naṭṭhasaññī hoti, tassa naṭṭhasaññino.",
  "tika-vin09t0:1224_6": "Esa nayo avinaṭṭhādīsupi. Avilutteti ettha pana gabbhaṃ bhinditvā pasayhāvahāravasena",
  "tika-vin09t0:1224_7": "avilutteti veditabbaṃ.",
  "tika-vin09t0:1225_0": "Vissajjiteti aññassa dinne. Kathaṃ pana dinnaṃ hoti, kathaṃ gahitaṃ? “Imaṃ tuyhaṃ",
  "tika-vin09t0:1225_1": "demi, dadāmi, dajjāmi, oṇojemi, pariccajāmi, vissajjāmi, nissajjāmī”ti vā vadati,",
  "tika-vin09t0:1225_2": "“itthannāmassa demi…pe… nissajjāmī”ti vā vadati, sammukhāpi parammukhāpi dinnaṃyeva",
  "tika-vin09t0:1225_3": "hoti. “Tuyhaṃ gaṇhāhī”ti vutte “mayhaṃ gaṇhāmī”ti vadati, sudinnaṃ, suggahitañca.",
  "tika-vin09t0:1225_4": "“Tava santakaṃ karohi, tava santakaṃ hotu, tava santakaṃ karissasī”ti vutte “mama",
  "tika-vin09t0:1225_5": "santakaṃ karomi, mama santakaṃ hotu, mama santakaṃ karissāmī”ti vadati, duddinnaṃ,",
  "tika-vin09t0:1225_6": "duggahitañca. Neva dātā dātuṃ jānāti, na itaro gahetuṃ. Sace pana “tava santakaṃ",
  "tika-vin09t0:1225_7": "karohī”ti vutte “sādhu, bhante, mayhaṃ gaṇhāmī”ti gaṇhāti, suggahitaṃ, sace pana",
  "tika-vin09t0:1225_8": "eko “gaṇhāhī”ti vadati, itaro “na gaṇhāmī”ti vadati, puna so “dinnaṃ mayā tuyhaṃ,",
  "tika-vin09t0:1225_9": "gaṇhāhī”ti vadati, itaropi “na mayhaṃ iminā attho”ti vadati. Tato purimopi “mayā",
  "tika-vin09t0:1225_10": "dinna”nti dasāhaṃ atikkāmeti, pacchimopi “mayā paṭikkhitta”nti, kassāpattīti? Na",
  "tika-vin09t0:1225_11": "kassaci. Yassa pana ruccati, tena adhiṭṭhahitvā paribhuñjitabbaṃ. Yo pana adhiṭṭhāne",
  "tika-vin09t0:1225_12": "vematiko, tena kiṃ kātabbaṃ? Vematikabhāvaṃ ārocetvā “sace anadhiṭṭhitaṃ bhavissati,",
  "tika-vin09t0:1225_13": "evaṃ me kappiyaṃ hotī”ti vatvā vuttanayeneva nissajjitabbaṃ. Na hi evaṃ jānāpetvā",
  "tika-vin09t0:1225_14": "vinayakammaṃ karontassa musāvādo hoti.",
  "tika-vin09t0:1226_0": "Yathā ca idaṃ, evaṃ ito parānipīti yathā idaṃ atirekacīvaradhāraṇasikkhāpadaṃ ācāravipatti,",
  "tika-vin09t0:1226_1": "evaṃ ito parānipi sikkhāpadāni ācāravipattiyevāti attho. Tenāha “ubhatopātimokkhesū”tiādi.",
  "tika-vin09t0:1226_2": "Ājīvavipattipaccayā pana ṭhapetvā dubbhāsitaṃ cha āpattikkhandhā paññattāti –",
  "tika-vin09t0:1227_0": "“Ājīvahetu ājīvakāraṇā pāpiccho icchāpakato asantaṃ abhūtaṃ uttarimanussadhammaṃ",
  "tika-vin09t0:1227_1": "ullapati, āpatti pārājikassa. Ājīvahetu ājīvakāraṇā sañcarittaṃ samāpajjati, āpatti",
  "tika-vin09t0:1227_2": "saṅghādisesassa. Ājīvahetu ājīvakāraṇā ‘yo te vihāre vasati, so bhikkhu arahā’ti",
  "tika-vin09t0:1227_3": "bhaṇati, paṭivijānantassa āpatti thullaccayassa. Ājīvahetu ājīvakāraṇā bhikkhu paṇītabhojanāni",
  "tika-vin09t0:1227_4": "agilāno attano atthāya viññāpetvā bhuñjati, āpatti pācittiyassa. Ājīvahetu ājīvakāraṇā",
  "tika-vin09t0:1227_5": "bhikkhunī paṇītabhojanāni agilānā attano atthāya viññāpetvā bhuñjati, āpatti pāṭidesanīyassa.",
  "tika-vin09t0:1227_6": "Ājīvahetu ājīvakāraṇā bhikkhu sūpaṃ vā odanaṃ vā agilāno attano atthāya viññāpetvā",
  "tika-vin09t0:1227_7": "bhuñjati, āpatti dukkaṭassā”ti –",
  "tika-vin09t0:1228_0": "Evaṃ pārājikādivasena ṭhapetvā dubbhāsitaṃ ājīvavipattipaccayā cha āpattikkhandhā",
  "tika-vin09t0:1228_1": "paññattā. Diṭṭhivipattipaccayā pācittiyadukkaṭavasena dve āpattikkhandhā paññattāti",
  "tika-vin09t0:1228_2": "samanubhāsanāya pāpikāya diṭṭhiyā appaṭinissajjane ñattiyā dukkaṭaṃ, kammavācāpariyosāne",
  "tika-vin09t0:1228_3": "pācittiyanti evaṃ diṭṭhivipattipaccayā pācittiyadukkaṭavasena dve āpattikkhandhā",
  "tika-vin09t0:1228_4": "paññattā. Etthāti vipattikathāsu.",
  "tika-vin09t0:1229_0": "Gaṇanupagatāti divasagaṇanaṃ upagatabhāvo. Aññehi “imaṃ cīvaraṃ itthannāmassa demā”ti",
  "tika-vin09t0:1229_1": "parahatthe dinnampi “na tāva taṃ gaṇanupagaṃ, yāva na hatthaṃ gacchatī”ti cammakkhandhake",
  "tika-vin09t0:1229_2": "vuttattā yāva āharitvā vā na dinnaṃ, “tumhākaṃ, bhante, cīvaraṃ uppanna”nti pahiṇitvā",
  "tika-vin09t0:1229_3": "vā anārocitaṃ, tāva divasagaṇanaṃ na upeti, anadhiṭṭhitaṃ vaṭṭati. Yadā pana ānetvā",
  "tika-vin09t0:1229_4": "dinnaṃ hoti, “uppanna”nti vā sutaṃ, tato paṭṭhāya gaṇanupagaṃ hoti, antodasāhe adhiṭṭhātabbaṃ.",
  "tika-vin09t0:1229_5": "Kathinasaññitaṃ samuṭṭhānamassāti kathinasamuṭṭhānaṃ, tatiyachaṭṭhasamuṭṭhānavasena",
  "tika-vin09t0:1229_6": "dvisamuṭṭhānanti attho. Kāyavācāhi kattabbaadhiṭṭhānavikappanānaṃ akaraṇena kāyavācato,",
  "tika-vin09t0:1229_7": "citte pana sati kāyavācācittato ca samuṭṭhātīti vuttaṃ hoti. Anadhiṭṭhānāvikappanavasena",
  "tika-vin09t0:1229_8": "āpajjanato akiriyaṃ. Ajānantopi āpajjatīti nosaññāvimokkhaṃ. Kāyadvāre ca vacīdvāre",
  "tika-vin09t0:1229_9": "ca kattabbākaraṇato kāyakammaṃ vacīkammaṃ.",
  "tika-vin09t0:1230": "Kathinasikkhāpadavaṇṇanā niṭṭhitā.",
  "tika-vin09t0:1231": "2. Udositasikkhāpadavaṇṇanā",
  "tika-vin09t0:1232_0": "Bhikkhunāti bhikkhussāti attho, sāmiatthe cetaṃ karaṇavacanaṃ. Tenāha “purimasikkhāpade",
  "tika-vin09t0:1232_1": "viyā”tiādi. Atha kasmā karaṇavaseneva karaṇavacanassa atthaṃ aggahetvā sāmivasena",
  "tika-vin09t0:1232_2": "attho veditabboti āha “karaṇavasena hī”tiādi. Hīti kāraṇatthe nipāto. Chinnapalibodhoti",
  "tika-vin09t0:1232_3": "chinnacīvarāvāsapalibodho. Ekāva ratti ekarattaṃ, samāsantagatassa atthaṃ. Tiṇṇaṃ",
  "tika-vin09t0:1232_4": "cīvarānaṃ samāhāroti ticīvaraṃ. Tena ticīvarena, tīhi cīvarehīti attho. Ekena vippavutthopi",
  "tika-vin09t0:1232_5": "hi ticīvarena vippavuttho nāma hoti paṭisiddhapariyāpannena vippavutthattā, avayavepi",
  "tika-vin09t0:1232_6": "vā samudāyavohārato. Tenāha “ticīvarādhiṭṭhānanayenā”tiādi.",
  "tika-vin09t0:1233_0": "Idāni vippavāsalakkhaṇavavatthāpanatthaṃ “gāmo ekūpacāro”tiādimāha. Tattha nivesananti",
  "tika-vin09t0:1233_1": "udositādīnaṃ vasena akatāya patissayavikatiyā adhivacanaṃ. Udositoti yānādīnaṃ bhaṇḍānaṃ",
  "tika-vin09t0:1233_2": "sālā. Yo “udavasito”tipi vuccati. Aṭṭoti paṭirājādipaṭibāhanatthaṃ iṭṭhakāhi kato",
  "tika-vin09t0:1233_3": "bahalabhittiko catupañcabhūmiko patissayaviseso. “Aṭṭoti bahalabhittikagehaṃ, yassa",
  "tika-vin09t0:1233_4": "gopānasiyo aggahetvā iṭṭhakāhi eva chadanaṃ hotī”ti apare. “Aṭṭākārena karīyatī”tipi",
  "tika-vin09t0:1233_5": "vadanti. Māḷoti ekakūṭasaṅgahito caturassapāsādo, ekakūṭasaṅgahito vā anekakoṇavanto",
  "tika-vin09t0:1233_6": "patissayaviseso. “Māḷoti vaṭṭākārena katasenāsana”nti apare. Pāsādoti dīghapāsādo,",
  "tika-vin09t0:1233_7": "aḍḍhayogādibhedo aṭṭamāḷahammiyavajjito sabbo vā pāsādo. Hammiyanti muṇḍacchadanapāsādo.",
  "tika-vin09t0:1233_8": "“Candiyaṅgaṇayutta”nti apare. Nāvāti thalaṭṭhaudakaṭṭhavasena dvidhā nāvā. Satthoti",
  "tika-vin09t0:1233_9": "jaṅghasattho, sakaṭasattho vā. Dhaññakaraṇanti khalaṃ vuccati. Ārāmoti pupphārāmo,",
  "tika-vin09t0:1233_10": "phalārāmo vā. Vihāroti saparikkhitto vā aparikkhitto vā sakalo āvāso. “Gehampī”ti",
  "tika-vin09t0:1233_11": "keci. Nivesanādīni cettha gāmato bahi niviṭṭhāni gahitāni. Antogāme ṭhitānaṃ pana",
  "tika-vin09t0:1233_12": "gāmaggahaṇeneva gahitattā gāmaparihāroyevāti. “Nivesanādayo hammiyapariyosānā gāmaparikkhepato",
  "tika-vin09t0:1233_13": "bahi niviṭṭhā”ti apare. Hatthapāsātikkameti ettha hatthapāso nāma aḍḍhateyyaratanappamāṇo",
  "tika-vin09t0:1233_14": "padeso, tassa atikkamo hatthapāsātikkamo, tasmiṃ hatthapāsātikkame. Hatthapāsabbhantare",
  "tika-vin09t0:1233_15": "pana vatthuṃ vaṭṭati. Taṃ pamāṇaṃ atikkamitvā sacepi iddhimā bhikkhu ākāse aruṇaṃ",
  "tika-vin09t0:1233_16": "uṭṭhāpeti, nissaggiyameva hoti.",
  "tika-vin09t0:1234_0": "Ayaṃ panettha vinicchayo – sace gāmo ekassa rañño vā bhojakassa vā vasena ekakulassa",
  "tika-vin09t0:1234_1": "hoti, pākārādinā parikkhittattā ekūpacāro ca, evarūpe gāme cīvaraṃ nikkhipitvā tasmiṃ",
  "tika-vin09t0:1234_2": "gāmabbhantare yathārucitaṭṭhāne vasitabbaṃ, sace aparikkhitto, yasmiṃ ghare cīvaraṃ",
  "tika-vin09t0:1234_3": "nikkhittaṃ hoti, tasmiṃ ghare vasitabbaṃ, tassa gharassa samantato hatthapāsā vā na vijahitabbaṃ.",
  "tika-vin09t0:1235_0": "Sace gāmo vesālikusinārādayo viya nānārājūnaṃ vā bhojakānaṃ vā hoti, vuttappakārena",
  "tika-vin09t0:1235_1": "parikkhitto ca, evarūpe gāme yasmiṃ ghare cīvaraṃ nikkhittaṃ hoti, tasmiṃ ghare vā",
  "tika-vin09t0:1235_2": "vatthabbaṃ, tassa gharassa hatthapāsā vā na vijahitabbaṃ. Yassā vīthiyā gharaṃ hoti,",
  "tika-vin09t0:1235_3": "tassā vīthiyā tassa gharassa sammukhāṭṭhāne sabhāyaṃ vā gharadvāre vā vatthabbaṃ,",
  "tika-vin09t0:1235_4": "tesaṃ sabhādvārānaṃ hatthapāsā vā na vijahitabbaṃ.",
  "tika-vin09t0:1236_0": "Sace so gāmo aparikkhitto, yasmiṃ ghare cīvaraṃ nikkhittaṃ, tattha vā tassa hatthapāse",
  "tika-vin09t0:1236_1": "vā vatthabbaṃ. Nivesane pana sace ekakulassa nivesanaṃ hoti, parikkhittañca, antonivesane",
  "tika-vin09t0:1236_2": "cīvaraṃ nikkhipitvā antonivesane vatthabbaṃ. Aparikkhittaṃ ce hoti, yasmiṃ gabbhe",
  "tika-vin09t0:1236_3": "cīvaraṃ nikkhittaṃ, tasmiṃ vatthabbaṃ, tassa gabbhassa hatthapāsā vā na vijahitabbaṃ.",
  "tika-vin09t0:1237_0": "Sace nānākulassa nivesanaṃ hoti, parikkhittañca, yasmiṃ gabbhe cīvaraṃ nikkhittaṃ,",
  "tika-vin09t0:1237_1": "tasmiṃ gabbhe vatthabbaṃ, sabbesaṃ sādhāraṇadvāramūle vā tesaṃ gabbhadvāramūlānaṃ",
  "tika-vin09t0:1237_2": "hatthapāsā vā na vijahitabbaṃ. Aparikkhittaṃ ce, yasmiṃ gabbhe cīvaraṃ nikkhittaṃ,",
  "tika-vin09t0:1237_3": "tasmiṃ gabbhe vatthabbaṃ, tassa gabbhassa hatthapāsā vā na vijahitabbaṃ. Esa nayo udositādīsupi.",
  "tika-vin09t0:1238_0": "Sattho pana jaṅghasattho vā hotu, sakaṭasattho vā. Sace ekakulassa sattho hoti, satthe",
  "tika-vin09t0:1238_1": "cīvaraṃ nikkhipitvā purato vā pacchato vā sattabbhantarā na vijahitabbā, passato",
  "tika-vin09t0:1238_2": "abbhantaraṃ na vijahitabbaṃ. Sace sattho gacchanto gāmaṃ vā nadiṃ vā pariyādiyitvā",
  "tika-vin09t0:1238_3": "tiṭṭhati, antopaviṭṭhena saddhiṃ ekābaddho hutvā orañca pārañca pharitvā ṭhito hoti,",
  "tika-vin09t0:1238_4": "satthaparihārova labbhati. Atha gāme vā nadiyā vā pariyāpanno hoti antopaviṭṭho,",
  "tika-vin09t0:1238_5": "gāmaparihāro ceva nadiparihāro ca labbhati. Sace vihārasīmaṃ atikkamitvā tiṭṭhati,",
  "tika-vin09t0:1238_6": "antosīmāya ca cīvaraṃ hoti, vihāraṃ gantvā vasitabbaṃ. Sace bahisīmāya cīvaraṃ hoti,",
  "tika-vin09t0:1238_7": "satthasamīpeyeva vasitabbaṃ. Sace gacchanto sakaṭe vā bhagge, goṇe vā naṭṭhe antarā",
  "tika-vin09t0:1238_8": "chijjati, yasmiṃ koṭṭhāse cīvaraṃ nikkhittaṃ, tattha vasitabbaṃ.",
  "tika-vin09t0:1239_0": "Khettepi sace ekakulassa khettaṃ hoti, parikkhittañca, antokhette cīvaraṃ nikkhipitvā",
  "tika-vin09t0:1239_1": "antokhette vatthabbaṃ. Sace aparikkhittaṃ, hatthapāsā cīvaraṃ na vijahitabbaṃ. Sace",
  "tika-vin09t0:1239_2": "nānākulassa khettaṃ hoti, parikkhittañca, antokhette cīvaraṃ nikkhipitvā khettadvāramūle",
  "tika-vin09t0:1239_3": "vā vatthabbaṃ, tassa hatthapāsā vā na vijahitabbaṃ. Sace aparikkhittaṃ, cīvaraṃ hatthapāsā",
  "tika-vin09t0:1239_4": "na vijahitabbaṃ. Esa nayo dhaññakaraṇārāmesu dvīsupi. Vihāre pana nivesane vuttasadisova vinicchayo.",
  "tika-vin09t0:1240_0": "Rukkhamūle pana yaṃ majjhanhike kāle samantā chāyā pharati, tasmiṃ ṭhāne aviraḷe",
  "tika-vin09t0:1240_1": "padese tassa chāyāya phuṭṭhokāsassa antoyeva nikkhipitabbaṃ. Sace viraḷasākhassa",
  "tika-vin09t0:1240_2": "rukkhassa ātapena phuṭṭhokāse ṭhapeti, aruṇuggamane ca so bhikkhu tassa hatthapāse",
  "tika-vin09t0:1240_3": "na hoti, aññasmiṃ ṭhāne tassa chāyāyapi hoti, nissaggiyaṃ hoti. Sace nānākulassa",
  "tika-vin09t0:1240_4": "rukkho hoti, cīvarassa hatthapāsā na vijahitabbaṃ.",
  "tika-vin09t0:1241_0": "Ajjhokāse pana viñjhāṭaviādīsu araññesupi samuddamajjhe macchabandhānaṃ agamanapathadīpakesupi",
  "tika-vin09t0:1241_1": "cīvaraṃ ṭhapetvā tato samantā sattabbhantare padese yattha katthaci vasitabbaṃ, ito",
  "tika-vin09t0:1241_2": "aññattha vasanto vippavuttho nāma hotīti daṭṭhabbaṃ.",
  "tika-vin09t0:1242_0": "Imassa pana vitthārassa idha avuttattā, samantapāsādikāyañca vuttattā “ayamettha",
  "tika-vin09t0:1242_1": "saṅkhepo”tiādi vuttaṃ. Etthāti “ticīvarena vippavaseyyā”ti etasmiṃ pade. Saṅkhepoti",
  "tika-vin09t0:1242_2": "saṅkhepavaṇṇanā. Ettha pana pāḷiyaṃ “gāmo ekūpacāro nānūpacāro”tiādinā avisesena",
  "tika-vin09t0:1242_3": "mātikaṃ nikkhipitvāpi gāmanivesanaudositakhettadhaññakaraṇaārāmavihārānaṃ ekūpacāranānūpacāratā",
  "tika-vin09t0:1242_4": "“gāmo ekūpacāro nāma ekakulassa gāmo hoti parikkhitto ca aparikkhitto cā”tiādinā",
  "tika-vin09t0:1242_5": "parikkhittāparikkhittavasena vibhattā. Aṭṭamāḷapāsādahammiyanāvāsattharukkhamūlaajjhokāsānaṃ",
  "tika-vin09t0:1242_6": "pana evaṃ avatvā “ekakulassa aṭṭo hoti, nānākulassa aṭṭo hotī”tiādinā nayena ekakulanānākulavasena",
  "tika-vin09t0:1242_7": "ca ante “ajjhokāso ekūpacāro nāma agāmake araññe samantā sattabbhantarā ekūpacāro,",
  "tika-vin09t0:1242_8": "tato paraṃ nānūpacāroti ca evaṃ ekūpacāranānūpacāratā vibhattā. Tasmā gāmādīsu parikkhittaṃ",
  "tika-vin09t0:1242_9": "ekūpacāraṃ, aparikkhittaṃ nānūpacāranti ca, aṭṭādisu yaṃ ekakulassa, taṃ ekūpacāraṃ,",
  "tika-vin09t0:1242_10": "yaṃ nānākulassa, taṃ nānūpacāranti ca gahetabbaṃ. Ajjhokāse vuttanayena gahetabbaṃ.",
  "tika-vin09t0:1242_11": "Upacāroti hi “gāmo ekūpacāro nānūpacāro”tiādīsu dvāraṃ, “ajjhokāso ekūpacāro”ti ettha",
  "tika-vin09t0:1242_12": "samantā sattabbhantarasaṅkhātaṃ pamāṇanti apare.",
  "tika-vin09t0:1243_0": "Aññatra bhikkhusammutiyāti bhikkhuno saṅghena dinnā sammuti bhikkhusammuti, taṃ vināti",
  "tika-vin09t0:1243_1": "attho. Tenāha “yaṃ saṅgho”tiādi. Avippavāsasammutiṃ detīti avippavāsā sammuti, avippavāsāya",
  "tika-vin09t0:1243_2": "vā sammuti avippavāsasammuti, taṃ ñattidutiyena kammena detīti attho.",
  "tika-vin09t0:1244_0": "Santaruttarenāti “antara”nti antaravāsako vuccati, “uttara”nti uttarāsaṅgo, saha",
  "tika-vin09t0:1244_1": "antarena uttaraṃ santaruttaraṃ, tena santaruttarena, saha antaravāsakena uttarāsaṅgenāti",
  "tika-vin09t0:1244_2": "attho. Antoaruṇe paccuddhaṭeti nivattitvā sampāpuṇitumasakkontena tattheva ṭhatvā",
  "tika-vin09t0:1244_3": "anto aruṇe paccuddhaṭe. Paccāgantabbanti yathā rogo na kuppati, tathā puna cīvarassa",
  "tika-vin09t0:1244_4": "ṭhapitaṭṭhānaṃ āgantabbaṃ. Yato paṭṭhāya hi satthaṃ vā pariyesati, “gacchāmī”ti ābhogaṃ",
  "tika-vin09t0:1244_5": "vā karoti, tato paṭṭhāya vaṭṭati. “Na dāni gamissāmī”ti evaṃ pana dhuranikkhepaṃ",
  "tika-vin09t0:1244_6": "karontena paccuddharitabbaṃ “atirekacīvaraṭṭhāne ṭhassatī”ti. Tenāha “tattheva vā",
  "tika-vin09t0:1244_7": "ṭhitena paccuddharitabba”nti. Soti yassa sammuti dinnā, so rogo. Laddhakappiyameva",
  "tika-vin09t0:1244_8": "puna sammutidānakiccaṃ natthīti adhippāyo.",
  "tika-vin09t0:1245_0": "Adhiṭṭhitacīvaratāti ticīvarādhiṭṭhānanayena adhiṭṭhitacīvaratā. Vippavāso nāma yadi",
  "tika-vin09t0:1245_1": "baddhasīmāyaṃ cīvaraṃ hoti, tato bahi aruṇuṭṭhāpanaṃ. Atha abaddhasīmāyaṃ, yathāvuttagāmādīnaṃ",
  "tika-vin09t0:1245_2": "bahi hatthapāsātikkame aruṇuṭṭhāpanaṃ. Baddhasīmāyaṃ pana yattha katthaci cīvaraṃ",
  "tika-vin09t0:1245_3": "ṭhapetvā antosīmāyameva yattha katthaci vasituṃ vaṭṭati. Idha apaccuddharaṇaṃ akiriyāti sambandho.",
  "tika-vin09t0:1246": "Udositasikkhāpadavaṇṇanā niṭṭhitā.",
  "tika-vin09t0:1247": "3. Akālacīvarasikkhāpadavaṇṇanā",
  "tika-vin09t0:1248_0": "Purimasikkhāpade viya etthāpi bhikkhunāti sāmiatthe karaṇavacananti āha “niṭṭhitacīvarasmiṃ",
  "tika-vin09t0:1248_1": "bhikkhunā”tiādi. “Akālacīvaraṃ nāma anatthate kathine ekādasamāse uppannaṃ, atthate",
  "tika-vin09t0:1248_2": "kathine sattamāse uppannaṃ, kālepi ādissa dinnaṃ, etaṃ akālacīvaraṃ nāmā”ti padabhājaniyaṃ",
  "tika-vin09t0:1248_3": "vuttattā “yvāyaṃ anatthate kathine”tiādimāha. Yvāyaṃ cīvarakālo vuttoti sambandho.",
  "tika-vin09t0:1248_4": "Vassānassāti vassānasaṅkhātassa utuno. Pacchimo māso nāma cīvaramāso. Tasmiñhi anatthatepi",
  "tika-vin09t0:1248_5": "kathine uppannaṃ cīvaraṃ anadhiṭṭhitaṃ, avikappitaṃ ṭhapetuṃ vaṭṭati. Pañca māsāti",
  "tika-vin09t0:1248_6": "pacchimakattikamāso, hemantikā cattāro cāti pañca māsā. Aññadāti anatthate kathine",
  "tika-vin09t0:1248_7": "ekādasamāse, atthate kathine sattamāse. Kālepīti “anatthate kathine cīvaramāso, atthate",
  "tika-vin09t0:1248_8": "kathine pañca māsā”ti yathāvuttacīvarakālepi. “Ādinā nayenā”ti iminā “dadāmi dajjāmī”tiādīnaṃ",
  "tika-vin09t0:1248_9": "saṅgaho. Kiñcāpi cetāni sabbāni “akālacīvara”nti vuttāni, tathāpi piṭṭhisamayeyeva",
  "tika-vin09t0:1248_10": "uppannāni “akālacīvara”nti idhādhippetāni.",
  "tika-vin09t0:1249_0": "“Kāle saṅghassa idaṃ akālacīvara”nti dinnaṃ pana akālacīvarasāmaññato atthuddhāravasena",
  "tika-vin09t0:1249_1": "vuttaṃ. Yathā piṭṭhisamaye uppannaṃ cīvaraṃ vuṭṭhavassehi, sesehi ca sammukhībhūtehi",
  "tika-vin09t0:1249_2": "bhājetuṃ labbhatīti akālacīvaraṃ nāma jātaṃ, tathevidampīti tadidaṃ akālacīvarasāmaññaṃ.",
  "tika-vin09t0:1249_3": "Yadi evaṃ “puggalassa vā idaṃ tuyhaṃ ‘dammī’tiādinā nayena dinna”nti kasmā vuttaṃ,",
  "tika-vin09t0:1249_4": "na hi puggalassa ādissa dinnaṃ kenaci bhājanīyaṃ hotīti? Nāyaṃ virodho, ādissa dānasāmaññato",
  "tika-vin09t0:1249_5": "labbhamānamatthaṃ dassetuṃ tathā vuttanti. Attano vā dhanenāti attano kappāsasuttādinā",
  "tika-vin09t0:1249_6": "dhanena. Imassa “uppajjeyyā”ti iminā sambandho veditabbo. “Sīmāya detī”tiādi puggalādhiṭṭhānanayena",
  "tika-vin09t0:1249_7": "vuttaṃ. Ettha pana sīmāya dānaṃ ekā mātikā, katikāya dānaṃ dutiyā…pe… puggalassa dānaṃ aṭṭhamā.",
  "tika-vin09t0:1250_0": "“Parikkhepārahaṭṭhānenā”ti iminā aparikkhittassa vihārassa dhuvasannipātaṭṭhānādito",
  "tika-vin09t0:1250_1": "paṭhamaleḍḍupātassa anto upacārasīmāti dasseti. Idāni dutiyaleḍḍupātassapi anto upacārasīmāyevāti",
  "tika-vin09t0:1250_2": "dassetuṃ “apicā”tiādi āraddhaṃ. Dhuvasannipātaṭṭhānampi sīmāpariyantagatameva veditabbaṃ.",
  "tika-vin09t0:1250_3": "Āvāse vaḍḍhante vaḍḍhatīti sace upacārato abahibhūto hutvā āvāso vaḍḍhatīti adhippāyo.",
  "tika-vin09t0:1250_4": "Mahāpaccariyaṃ pana “bhikkhūsupi vaḍḍhantesu vaḍḍhatī”ti vuttaṃ. “Sace vihāre sannipatitabhikkhūhi",
  "tika-vin09t0:1250_5": "saddhiṃ ekābaddhā hutvā yojanasatampi pūretvā nisīdanti, yojanasatampi upacārasīmāva",
  "tika-vin09t0:1250_6": "hoti, sabbesaṃ lābho pāpuṇātī”ti samantapāsādikāyaṃ vuttaṃ. Bhikkhunīnaṃ ārāmapavesanasenāsanāpucchanānīti",
  "tika-vin09t0:1250_7": "āgantukagamikānaṃ bhikkhunīnaṃ ārāmapavesanāpucchanaṃ, senāsanāpucchanañcāti attho.",
  "tika-vin09t0:1250_8": "Tathā hi āgantukāya bhikkhuniyā ārāmapavesanaṃ āpucchitabbaṃ, gamikāya saṅghikaṃ",
  "tika-vin09t0:1250_9": "dasavidhaṃ senāsanaṃ. Ettha ca kiñcāpi “bhikkhunīna”nti vuttaṃ, gamikassa pana bhikkhussāpi",
  "tika-vin09t0:1250_10": "imissāyeva sīmāya vasena senāsanāpucchanaṃ veditabbaṃ.",
  "tika-vin09t0:1251_0": "Parivāsamānattārocananti pārivāsikamānattacārīnaṃ parivāsārocanaṃ, mānattārocanañca.",
  "tika-vin09t0:1251_1": "Vassacchedanissayasenāsanaggāhādividhānanti vassacchedavidhānaṃ, nissayaggāhavidhānaṃ,",
  "tika-vin09t0:1251_2": "senāsanaggāhavidhānanti attho. Ādisaddena nissayapaṭippassaddhi, lābhaggāho āgantukavattaṃ",
  "tika-vin09t0:1251_3": "pūretvā ārāmapavesananti evamādikaṃ saṅgaṇhāti. Imissāva sīmāya vasenāti upacārasīmāyevāti",
  "tika-vin09t0:1251_4": "yathāsambhavaṃ anto, bahi ca imassa sabbassa labbhanato vuttaṃ.",
  "tika-vin09t0:1252_0": "Lābhatthāya ṭhapitā sīmā lābhasīmā, sā ca kho neva sammāsambuddhena anuññātā, na",
  "tika-vin09t0:1252_1": "dhammasaṅgāhakattherehi ṭhapitā, apica kho lābhadāyakehi. Tenāha “yaṃ rājarājamahāmattādayo”tiādi.",
  "tika-vin09t0:1252_2": "Samantāti vihārassa samantā. Yanti suṅkasassādi. “Sīmaṃ ṭhapentī”ti pāṭhaseso. Ekassa",
  "tika-vin09t0:1252_3": "rañño āṇāpavattiṭṭhānanti coḷabhogo keraḷabhogoti evaṃ ekekassa rañño āṇāpavattiṭṭhānaṃ.",
  "tika-vin09t0:1252_4": "Dvidhā āpo gato etthāti dīpo, oghena anajjhotthato bhūmibhāgo, sova sīmā dīpasīmā.",
  "tika-vin09t0:1252_5": "Tenāha samuddantenā”tiādi. Cakkavāḷasīmā cakkavāḷapabbateneva paricchinnāti āha “ekacakkavāḷapabbataparikkhepabbhantaraṃ cakkavāḷasīmā”ti.",
  "tika-vin09t0:1253_0": "Sesāti khaṇḍasīmādayo. Khaṇḍasīmāya demāti dinnanti khaṇḍasīmāya kenaci kammena sannipatitaṃ",
  "tika-vin09t0:1253_1": "saṅghaṃ disvā “khaṇḍasīmāyaṃ saṅghassa demā”ti dinnaṃ. Khaṇḍasīmāya ṭhite rukkhe",
  "tika-vin09t0:1253_2": "vā pabbate vā ṭhitopi heṭṭhā vā pathavivemajjhagatopi khaṇḍasīmāyeva ṭhitoti veditabbo.",
  "tika-vin09t0:1253_3": "Samānasaṃvāsasīmāya dinnanti “samānasaṃvāsasīmāya dammī”ti dinnaṃ. Esa nayo sesesupi.",
  "tika-vin09t0:1253_4": "Khaṇḍasīmā sīmantarikaṭṭhānaṃ na pāpuṇāti tattha samānasaṃvāsasīmāya abhāvatoti adhippāyo.",
  "tika-vin09t0:1253_5": "Samānasaṃvāsaavippavāsasīmāsu dinnassa idaṃ nānāttaṃ – “avippavāsasīmāya dammī”ti",
  "tika-vin09t0:1253_6": "dinnaṃ gāmaṭṭhānaṃ na pāpuṇāti. Kasmā? “Ṭhapetvā gāmañca gāmūpacārañcā”ti vuttattā.",
  "tika-vin09t0:1253_7": "“Samānasaṃvāsasīmāya dammī”ti dinnaṃ pana gāme ṭhitānampi pāpuṇātīti. Abbhantarasīmāudakukkhepasīmāsu",
  "tika-vin09t0:1253_8": "dinnanti tattha uposathādiatthāya sannipatite disvā “imissā abbhantarasīmāya demā”tiādinā",
  "tika-vin09t0:1253_9": "dinnaṃ. Janapadaraṭṭharajjadīpacakkavāḷasīmāsupi gāmasīmādīsu vuttasadisova vinicchayoti",
  "tika-vin09t0:1253_10": "āha “janapadasīmādīsū”tiādi. Ekopi gantvā sabbesaṃ saṅgaṇhituṃ labhatīti ekopi gantvā",
  "tika-vin09t0:1253_11": "idha vassaggena bhājetvā gahetvā āgantuṃ labhatīti attho. Ekoti sabhāgo eko bhikkhu,",
  "tika-vin09t0:1253_12": "ayampi bhāgameva gahetuṃ labhati. Tenāha “sabhāgānaṃ bhāgaṃ gaṇhātī”ti.",
  "tika-vin09t0:1254_0": "Evaṃ tāva yo sīmaṃ parāmasitvā deti, tassa dāne vinicchayaṃ vatvā idāni yo “asukasīmāyā”ti",
  "tika-vin09t0:1254_1": "vattuṃ na jānāti, kevalaṃ “sīmā”ti vacanamattameva jānanto vihāraṃ āgantvā “sīmāya",
  "tika-vin09t0:1254_2": "dammī”ti vā “sīmaṭṭhakasaṅghassa dammī”ti vā bhaṇati, tattha vinicchayaṃ dassetuṃ",
  "tika-vin09t0:1254_3": "“yo pana vihāraṃ pavisitvā”tiādimāha. Kataranti katarasīmaṃ. Ahametaṃ bhedaṃ na jānāmīti",
  "tika-vin09t0:1254_4": "ahaṃ “asukā sīmā”ti etaṃ vibhāgaṃ na jānāmi. Upacārasīmaṭṭhehi bhājetabbaṃ lābhassa",
  "tika-vin09t0:1254_5": "upacārasīmāya paricchinnattāti adhippāyo. Sāti samānalābhakatikā.",
  "tika-vin09t0:1255_0": "Yattha mayhaṃ dhuvakārā karīyantīti ettha yasmiṃ vihāre tassa cīvaradāyakassa santakaṃ",
  "tika-vin09t0:1255_1": "saṅghassa pākavattaṃ vā vattati. Yasmiṃ vihāre bhikkhū attano bhāraṃ katvā sadā gehe",
  "tika-vin09t0:1255_2": "bhojeti, yattha vā anena āvāso vā kārito, salākabhattādīni vā nibaddhāni, ime dhuvakārā",
  "tika-vin09t0:1255_3": "nāma. Yena pana sakalopi vihāro patiṭṭhāpito, tattha vattabbameva natthi. Tenāha",
  "tika-vin09t0:1255_4": "“yattha tassa pākavattaṃ vā vattatī”tiādi. Tattha pākavattanti dānavattaṃ. Vattatīti",
  "tika-vin09t0:1255_5": "pavattati. Yatoti yasmā vihārā. Yatthāti yasmiṃ vihāre. Sabbatthāti sabbesu vihāresu.",
  "tika-vin09t0:1255_6": "Mātikaṃ āropetvāti ekasmiṃ vihāre bhikkhū bahutarā, ekasmiṃ thokatarā, ekañca vatthaṃ,",
  "tika-vin09t0:1255_7": "dhuvakāraṭṭhānañca bahukaṃ, kattha demāti pucchitvā, yadi pana mañco vā pīṭhaṃ vā",
  "tika-vin09t0:1255_8": "ekameva hoti, taṃ pucchitvā yassa vā vihārassa, ekavihārepi vā yassa senāsanassa",
  "tika-vin09t0:1255_9": "so vicāreti, tattha dātabbaṃ. Sacepi “asukabhikkhu gaṇhatū”ti vadati, vaṭṭati. Atha",
  "tika-vin09t0:1255_10": "“mayhaṃ dhuvakāre dethā”ti vatvā avicāretvāva gacchati, saṅghassapi vicāretuṃ vaṭṭati.",
  "tika-vin09t0:1255_11": "Evaṃ pana vicāretabbaṃ – “saṅghattherassa vasanaṭṭhāne dethā”ti vattabbaṃ. Sace tattha",
  "tika-vin09t0:1255_12": "senāsanaṃ paripuṇṇaṃ hoti, yattha nappahoti, tattha dātabbaṃ. Sace eko bhikkhu “mayhaṃ",
  "tika-vin09t0:1255_13": "vasanaṭṭhāne senāsanaparibhogabhaṇḍaṃ natthī”ti vadati, tattha dātabbaṃ.",
  "tika-vin09t0:1256_0": "Saṅghassa dammīti dinnanti “imāni cīvarāni saṅghassa dammī”ti evaṃ dinnaṃ. Tato bahiddhāpīti",
  "tika-vin09t0:1256_1": "upacārasīmāto bahiddhāpi. Tehi saddhinti upacārasīmāgatehi saddhiṃ. Ekābaddhānañca",
  "tika-vin09t0:1256_2": "pāpuṇāti parisāvasena vaḍḍhitā sīmā hotīti katvāti adhippāyo. Tasmāti yasmā upacārasīmāgatānaṃ",
  "tika-vin09t0:1256_3": "pāpuṇāti, yasmā ca tato bahiddhāpi upacārasīmokkantehi ekābaddhānaṃ pāpuṇāti, tasmā.",
  "tika-vin09t0:1256_4": "Tesanti upacārasīmāgatānaṃ, tato bahiddhā tehi saddhiṃ ekābaddhānañca. Gāhate satīti",
  "tika-vin09t0:1256_5": "antevāsikādike gaṇhante sati. Asampattānampīti upacārasīmāyaṃ ṭhitehi ghaṇṭiṃ paharitvā",
  "tika-vin09t0:1256_6": "kālaṃ ghosetvā lābhabhājanaṭṭhānaṃ asampattānampi upacārasīmāya paviṭṭhānaṃ, tehi",
  "tika-vin09t0:1256_7": "vā saddhiṃ ekābaddhānaṃ hutvā attano vihāradvāre vā antovihāreyeva vā ṭhitānañcāti",
  "tika-vin09t0:1256_8": "attho. Bhāgo dātabboti saṅghanavakassa dinnepīti adhippāyo. Dutiyabhāge pana therāsanaṃ",
  "tika-vin09t0:1256_9": "āruḷhe āgatānaṃ paṭhamabhāgo na pāpuṇāti. Dutiyabhāgato vassaggena dātabbaṃ.",
  "tika-vin09t0:1257_0": "Sace pana “bahiupacārasīmāyaṃ ṭhitānaṃ dethā”ti vadanti, na dātabbaṃ. Yadi pana vihāro",
  "tika-vin09t0:1257_1": "mahā hoti, therāsanato paṭṭhāya vatthesu dīyamānesu alasajātikā mahātherā pacchā",
  "tika-vin09t0:1257_2": "āgacchanti, “bhante, vīsativassānaṃ dīyati, tumhākaṃ ṭhitikā atikkantā”ti na vattabbā.",
  "tika-vin09t0:1257_3": "Ṭhitikaṃ ṭhapetvā tesaṃ datvā pacchā ṭhitikāya dātabbaṃ.",
  "tika-vin09t0:1258_0": "“Asukavihāre kira bahucīvaraṃ uppanna”nti sutvā yojanantarikavihāratopi bhikkhū āgacchanti,",
  "tika-vin09t0:1258_1": "sampattasampattānaṃ ṭhitaṭṭhānato paṭṭhāya dātabbaṃ, ayamettha saṅkhepo. Vitthāro",
  "tika-vin09t0:1258_2": "pana samantapāsādikāya cīvarakkhandhakavaṇṇanāyaṃ vuttanayena veditabbo.",
  "tika-vin09t0:1259_0": "Evaṃ vihāraṃ pavisitvā “imāni cīvarāni saṅghassa dammī”ti dinnesu vinicchayaṃ vatvā",
  "tika-vin09t0:1259_1": "idāni bahiupacārasīmāyaṃ bhikkhuṃ disvā “saṅghassa dammī”ti dinnesu vinicchayaṃ dassetuṃ",
  "tika-vin09t0:1259_2": "“yaṃ panā”tiādi vuttaṃ. Ekābaddhaparisāya pāpuṇātīti sace yojanaṃ pharitvā parisā",
  "tika-vin09t0:1259_3": "ṭhitā hoti, ekābaddhā ce, sabbesaṃ pāpuṇātīti attho. Ekābaddhatā cettha dvādasahatthabbhantarato",
  "tika-vin09t0:1259_4": "paricchinditabbā. Tenāha “ye panā”tiādi.",
  "tika-vin09t0:1260_0": "Ubhatosaṅghassa dinnanti “ubhatosaṅghassa dammī”ti dinnaṃ. “Dvedhāsaṅghassa dammi,",
  "tika-vin09t0:1260_1": "dvinnaṃ saṅghānaṃ dammi, bhikkhusaṅghassa ca bhikkhunisaṅghassa ca dammī”ti vuttepi",
  "tika-vin09t0:1260_2": "ubhatosaṅghassa dinnameva hoti. Upaḍḍhaṃ bhikkhūnaṃ, upaḍḍhaṃ bhikkhunīnaṃ dātabbanti",
  "tika-vin09t0:1260_3": "dve bhāge same katvā eko bhāgo bhikkhūnaṃ, eko bhāgo bhikkhunīnaṃ dātabbo. Gahetuṃ",
  "tika-vin09t0:1260_4": "labhati ubhatosaṅghaggahaṇena gahitattāti adhippāyo. Cetiyassāti thūpādino. Tañhi",
  "tika-vin09t0:1260_5": "dhātāyatanādibhāvena citattā, lokassa cittīkāraṭṭhānatāya ca “cetiya”nti vuccati.",
  "tika-vin09t0:1260_6": "Na koci visesoti āha “idha pana cetiyassā”tiādi.",
  "tika-vin09t0:1261_0": "“Ubhatosaṅghassa ca tuyhañca cetiyassa cā”ti vutte pana dvāvīsatikoṭṭhāse katvā dasa",
  "tika-vin09t0:1261_1": "bhikkhūnaṃ, dasa bhikkhunīnaṃ, eko puggalassa, eko cetiyassa dātabbo. Tattha puggalo",
  "tika-vin09t0:1261_2": "saṅghatopi attano vassaggena puna gahetuṃ labhati, cetiyassa ekoyeva. Ayaṃ pana vāro",
  "tika-vin09t0:1261_3": "yathāvutteneva nayena ñāyatīti katvā idha na vutto. Samantapāsādikāyaṃ pana vuttoyeva.",
  "tika-vin09t0:1262_0": "Na majjhe bhinditvā dātabbaṃ “bhikkhunīna”nti puggalikavasena vuttattā. Puggalo visuṃ",
  "tika-vin09t0:1262_1": "na labhatīti pubbe viya visuṃ puggalikakoṭṭhāsaṃ na labhati. Pāpuṇanaṭṭhānato ekameva",
  "tika-vin09t0:1262_2": "labhatīti attano vassaggena pattabbaṭṭhānato ekameva koṭṭhāsaṃ labhati. Kasmā? Bhikkhusaṅghaggahaṇena",
  "tika-vin09t0:1262_3": "gahitattā. “Bhikkhusaṅghassa ca bhikkhunīnañca tuyhañca cetiyassa cā”ti vuttepi cetiyassa",
  "tika-vin09t0:1262_4": "ekapuggalapaṭivīso labbhati, puggalassa visuṃ na labbhati. Tasmā ekaṃ cetiyassa datvā",
  "tika-vin09t0:1262_5": "avasesaṃ bhikkhū ca bhikkhuniyo ca gaṇetvā bhājetabbaṃ. Tenāha “cetiyassa cāti vutte panā”tiādi.",
  "tika-vin09t0:1263_0": "Tehi saddhiṃ puggalacetiyaparāmasanaṃ anantaranayasadisamevāti tehi bhikkhūhi bhikkhunīhi",
  "tika-vin09t0:1263_1": "saddhiṃ puggalassa ca cetiyassa ca gahaṇaṃ anantaranayasadisamevāti attho. “Bhikkhūnañca",
  "tika-vin09t0:1263_2": "bhikkhunīnañca tuyhañca, bhikkhūnañca bhikkhunīnañca cetiyassa ca, bhikkhūnañca bhikkhunīnañca",
  "tika-vin09t0:1263_3": "tuyhañca cetiyassa cā”ti vuttepi cetiyassa ekapaṭivīso labbhati, puggalassa visuṃ",
  "tika-vin09t0:1263_4": "natthi, bhikkhū ca bhikkhuniyo ca gaṇetvāva bhājetabbanti vuttaṃ hoti. Puggalassa",
  "tika-vin09t0:1263_5": "visuṃ na labbhatīti puggalassa visuṃ paṭivīso na labbhati, vassaggena ekova labbhatīti",
  "tika-vin09t0:1263_6": "attho. “Bhikkhusaṅghassa ca cetiyassa cā”ti vutte pana cetiyassa visuṃ paṭivīso labbhatīti",
  "tika-vin09t0:1263_7": "āha “cetiyassa pana labbhatī”ti. “Bhikkhusaṅghassa ca tuyhañca cetiyassa cā”ti vuttepi",
  "tika-vin09t0:1263_8": "cetiyasseva visuṃ labbhati, na puggalassa. Cetiyassa pana labbhatiyevāti “bhikkhūnañca",
  "tika-vin09t0:1263_9": "cetiyassa cā”ti vutte pana cetiyassa visuṃ paṭivīso labbhatīti attho. “Bhikkhūnañca",
  "tika-vin09t0:1263_10": "tuyhañca cetiyassa cā”ti vuttepi cetiyasseva visuṃ labbhati, na puggalassa. Bhikkhunisaṅghaṃ",
  "tika-vin09t0:1263_11": "ādiṃ katvāpi evameva yojetabbaṃ.",
  "tika-vin09t0:1264_0": "Etthāha – yaṃ panetarahi paṇḍitamanussā sadhātukaṃ paṭimaṃ vā cetiyaṃ vā ṭhapetvā",
  "tika-vin09t0:1264_1": "buddhappamukhassa ubhatosaṅghassa dānaṃ denti, paṭimāya vā cetiyassa vā purato ādhārake",
  "tika-vin09t0:1264_2": "pattaṃ ṭhapetvā dakkhiṇodakaṃ datvā “buddhānaṃ demā”ti, tattha yaṃ paṭhamaṃ khādanīyaṃ",
  "tika-vin09t0:1264_3": "bhojanīyaṃ denti, vihāraṃ vā āharitvā “idaṃ cetiyassa demā”ti piṇḍapātañca mālāgandhādīni",
  "tika-vin09t0:1264_4": "ca denti, tattha kathaṃ paṭipajjitabbanti? Vuccate – mālāgandhādīni tāva cetiye āropetabbāni,",
  "tika-vin09t0:1264_5": "vatthehi paṭākā, telena padīpā kātabbā, piṇḍapātamadhuphāṇitādīni pana yo nibaddhacetiyajaggako",
  "tika-vin09t0:1264_6": "hoti pabbajito vā gahaṭṭho vā, tassa dātabbāni. Nibaddhajaggake asati āhaṭabhattaṃ",
  "tika-vin09t0:1264_7": "ṭhapetvā vattaṃ katvā paribhuñjituṃ vaṭṭati. Upakaṭṭhe kāle bhuñjitvā pacchāpi vattaṃ kātuṃ vaṭṭatiyeva.",
  "tika-vin09t0:1265_0": "Mālāgandhādīsu ca yaṃ kiñci “idaṃ haritvā cetiyapūjaṃ karothā”ti vutte dūrampi haritvā",
  "tika-vin09t0:1265_1": "pūjetabbaṃ. “Bhikkhusaṅghassa harā”ti vuttepi haritabbaṃ. Sace pana “ahaṃ piṇḍāya",
  "tika-vin09t0:1265_2": "carāmi, āsanasālāyaṃ bhikkhū atthi, te harissantī”ti vutte “bhante, tuyhaṃyeva dammī”ti",
  "tika-vin09t0:1265_3": "vadati, bhuñjituṃ vaṭṭati. Atha pana “bhikkhusaṅghassa dassāmī”ti harantassa gacchato",
  "tika-vin09t0:1265_4": "antarāva kālo upakaṭṭho hoti, attano pāpetvā bhuñjituṃ vaṭṭati.",
  "tika-vin09t0:1266_0": "Vassaṃvuṭṭhasaṅghassa dammīti vadatīti “vassaṃvuṭṭhasaṅghassa imāni cīvarāni dammī”ti",
  "tika-vin09t0:1266_1": "vadati. Tesaṃ bahisīmaṭṭhānampi pāpuṇātīti atthate kathine bahisīmaṭṭhānampi yāva",
  "tika-vin09t0:1266_2": "kathinassa ubbhārā pāpuṇāti, tasmā disāpakkantassāpi sati paṭiggāhake dātabbaṃ. Anatthate",
  "tika-vin09t0:1266_3": "pana kathine antohemante, evañca pana vatvā dinnaṃ pacchimavassaṃvuṭṭhānampi pāpuṇāti.",
  "tika-vin09t0:1266_4": "Yattha katthacīti yesu kesuci vihāresu. Evaṃ vadatīti “vassaṃvuṭṭhasaṅghassa dammī”ti",
  "tika-vin09t0:1266_5": "vadati. Tatra sammukhībhūtānaṃ sabbesaṃ pāpuṇāti piṭṭhisamaye uppannattā. Sace pana",
  "tika-vin09t0:1266_6": "“vassaṃ vasantānaṃ dammī”ti vadati, antovasseyeva vassaṃ vasantāva labhanti, chinnavassā",
  "tika-vin09t0:1266_7": "na labhanti. Cīvaramāse pana “vassaṃ vasantānaṃ dammī”ti vutte pacchimikāya vassūpagatānaṃyeva",
  "tika-vin09t0:1266_8": "pāpuṇāti, purimikāya vassūpagatānañca chinnavassānañca na pāpuṇāti.",
  "tika-vin09t0:1267_0": "Cīvaramāsato paṭṭhāya yāva hemantassa pacchimo divaso, tāva “vassāvāsikaṃ demā”ti",
  "tika-vin09t0:1267_1": "vutte kathinaṃ atthataṃ vā hotu, anatthataṃ vā, atītavassaṃvuṭṭhānaṃyeva pāpuṇāti.",
  "tika-vin09t0:1267_2": "Gimhānaṃ paṭhamadivasato paṭṭhāya vutte pana mātikā āropetabbā “atītavassāvāsassa",
  "tika-vin09t0:1267_3": "pañca māsā atikkantā, anāgato catumāsaccayena bhavissati, kataravassāvāsassa desī”ti.",
  "tika-vin09t0:1267_4": "Sace “atītavassaṃvuṭṭhānaṃ dammī”ti vadati, taṃantovassaṃvuṭṭhānameva pāpuṇāti, disā",
  "tika-vin09t0:1267_5": "pakkantānampi sabhāgā gaṇhituṃ labhanti.",
  "tika-vin09t0:1268_0": "Sace “anāgate vassāvāsikaṃ dammī”ti vadati, taṃ ṭhapetvā vassūpanāyikadivase gahetabbaṃ.",
  "tika-vin09t0:1268_1": "Atha “agutto vihāro, corabhayaṃ atthi, na sakkā ṭhapetuṃ, gaṇhitvā vā āhiṇḍitu”nti",
  "tika-vin09t0:1268_2": "vutte “sampattānaṃ dammī”ti vadati, bhājetvā gahetabbaṃ. Sace vadati “ito me, bhante,",
  "tika-vin09t0:1268_3": "tatiye vasse vassāvāsikaṃ na dinnaṃ, taṃ dammī”ti, tasmiṃ antovasse vuṭṭhabhikkhūnaṃ",
  "tika-vin09t0:1268_4": "pāpuṇāti. Sace te disā pakkantā, añño vissāsiko gaṇhāti, dātabbaṃ. Atha ekoyeva avasiṭṭho,",
  "tika-vin09t0:1268_5": "sesā kālaṅkatā, sabbaṃ ekasseva pāpuṇāti. Sace ekopi natthi, saṅghikaṃ hoti, sammukhībhūtehi bhājitabbaṃ.",
  "tika-vin09t0:1269_0": "Yehi nimantitehi yāgu pītāti nimantitehi yehi bhikkhūhi yāgu pītā, yehi pana bhikkhācāravattena",
  "tika-vin09t0:1269_1": "gharadvārena gacchantehi vā gharaṃ paviṭṭhehi vā yāgu laddhā, yesaṃ vā āsanasālato",
  "tika-vin09t0:1269_2": "pattaṃ āharitvā manussehi nītā, yesaṃ vā therehi pesitā, tesaṃ na pāpuṇāti. Sace",
  "tika-vin09t0:1269_3": "pana nimantitabhikkhūhi saddhiṃ aññepi bahū āgantvā antogehañca bahigehañca pūretvā",
  "tika-vin09t0:1269_4": "nisinnā, dāyako ca evaṃ vadati “nimantitā vā hontu, animantitā vā, yesaṃ mayā yāgu",
  "tika-vin09t0:1269_5": "dinnā, sabbesaṃ imāni vatthāni hontū”ti, sabbesaṃ pāpuṇāti. Yehi pana therānaṃ hatthato",
  "tika-vin09t0:1269_6": "yāgu laddhā, tesaṃ na pāpuṇāti. Atha so “yehi mayhaṃ yāgu pītā, sabbesaṃ hotū”ti",
  "tika-vin09t0:1269_7": "vadati, sabbesaṃ pāpuṇāti. Bhattakhajjakādīhīti ettha ādisaddenapi cīvarasenāsanabhesajjānaṃ gahaṇaṃ.",
  "tika-vin09t0:1270_0": "Puggalassāti sammukhāsammukhabhūtassa puggalassa. Tenāha “idaṃ cīvara”ntiādi. Sace",
  "tika-vin09t0:1270_1": "pana “idaṃ tumhākañceva tumhākaṃ antevāsikānañca dammī”ti evaṃ vadati, therassa ca",
  "tika-vin09t0:1270_2": "antevāsikānañca pāpuṇāti. Uddesaṃ gahetuṃ āgato, gahetvā gacchanto ca atthi, tassāpi",
  "tika-vin09t0:1270_3": "pāpuṇāti. Tumhehi saddhiṃ nibaddhacārikabhikkhūnaṃ dammī”ti vutte uddesantevāsikānaṃ",
  "tika-vin09t0:1270_4": "vattaṃ katvā uddesaparipucchādīni gahetvā vicarantānaṃ sabbesaṃ pāpuṇāti. Etthāti",
  "tika-vin09t0:1270_5": "aṭṭhasu mātikāsu. Yadi pana ayamettha saṅkhepakathā, vitthāro pana kathaṃ ñātabboti",
  "tika-vin09t0:1270_6": "āha “samantapāsādikāyaṃ vutto”ti. Samantapāsādikāyaṃ cīvarakkhandhakavaṇṇanāyaṃ vuttoti attho.",
  "tika-vin09t0:1271_0": "“Ñātakehi vā me cīvaratthāya pesitaṃ, mittehi vā pesitaṃ, te ābhate cīvare dassantī”ti",
  "tika-vin09t0:1271_1": "evaṃ ñātito vā mittato vā paccāsā hotīti veditabbaṃ. Kappiyabhaṇḍenāti kappāsasuttādinā",
  "tika-vin09t0:1271_2": "attano dhanena. Saṇhanti sukhumaṃ. Aññaṃ paccāsācīvaraṃ labhitvā eva kālabbhantare",
  "tika-vin09t0:1271_3": "kāretabbanti aññaṃ mūlacīvarasadisaṃ paccāsācīvaraṃ labhitvāyeva māsabbhantare kāretabbaṃ.",
  "tika-vin09t0:1271_4": "Tañca kho satiyāyeva paccāsāya, asatiyā pana paccāsāya mūlacīvaraṃ dasāhaṃ ce sampattaṃ,",
  "tika-vin09t0:1271_5": "tadaheva adhiṭṭhātabbaṃ. Tenāha “sace na labhatī”tiādi. Paccāsācīvarampi parikkhāracoḷaṃ",
  "tika-vin09t0:1271_6": "adhiṭṭhātabbanti paṭhamataraṃ uppannaṃ thūlapaccāsācīvarampi sandhāya vuttaṃ. Pi-saddena",
  "tika-vin09t0:1271_7": "na kevalaṃ mūlacīvaramevāti dasseti.",
  "tika-vin09t0:1272": "Akālacīvarasikkhāpadavaṇṇanā niṭṭhitā.",
  "tika-vin09t0:1273": "4. Purāṇacīvarasikkhāpadavaṇṇanā",
  "tika-vin09t0:1274_0": "“Amhākameva ñātī”ti ñāyatīti ñāti, sāva ñātikā, na ñātikā aññātikā, tāya aññātikāya.",
  "tika-vin09t0:1274_1": "Tenāha “na ñātikāyā”ti. Mātito vā pitito vāti mātipakkhato vā pitipakkhato vā. Yāva",
  "tika-vin09t0:1274_2": "sattamaṃ yuganti yāva sattamassa purisassa, sattamāya vā itthiyā āyuppamāṇaṃ, yāva",
  "tika-vin09t0:1274_3": "pitāmahayugaṃ pitāmahiyugaṃ mātāmahayugaṃ mātāmahiyuganti vuttaṃ hoti. Atha vā yāva",
  "tika-vin09t0:1274_4": "sattamaṃ yuganti yāva sattamadvandanti attho. Yugasaddo cettha ekasesanayena daṭṭhabbo",
  "tika-vin09t0:1274_5": "“yugo ca yugo ca yugā”ti. Evañhi tattha tattha dvandaṃ gahitaṃ hoti. Kenaci ākārena",
  "tika-vin09t0:1274_6": "asambaddhāyāti bhātubhaginibhāgineyyaputtapaputtādīsu yena kenaci ākārena asambaddhāya.",
  "tika-vin09t0:1274_7": "Pitā, pitupitā, tassa pitā, tassāpi pitāti evaṃ yāva sattamā yugā, pitā, pitumātā,",
  "tika-vin09t0:1274_8": "tassā pitā ca mātā ca bhātā ca bhaginī ca, puttā ca, dhītaro cāti evampi uddhañca",
  "tika-vin09t0:1274_9": "adho ca yāva sattamā yugā, pitā, pitubhātā, pitubhaginī, pituputtā, pitudhītaro,",
  "tika-vin09t0:1274_10": "tesampi puttadhītuparamparāti evampi yāva sattamā yugā, mātā, mātumātā, tassā mātā,",
  "tika-vin09t0:1274_11": "tassāpi mātāti evaṃ yāva sattamā yugā, mātā, mātupitā, tassa pitā ca mātā ca bhātā",
  "tika-vin09t0:1274_12": "ca bhaginī ca puttā ca dhītaro cāti evampi uddhañca adho ca yāva sattamā yugā, mātā,",
  "tika-vin09t0:1274_13": "mātubhātā, mātubhaginī, mātuputtā, mātudhītaro, tesampi puttadhītuparamparāti evampi",
  "tika-vin09t0:1274_14": "yāva sattamā yugā, tāva neva mātusambandhena, na pitusambandhena yā sambaddhā, sā",
  "tika-vin09t0:1274_15": "“aññātikā nāmā”ti vuttaṃ hoti.",
  "tika-vin09t0:1275_0": "Sākiyāniyo viyāti pañcasatamattā sākiyāniyo viya. Nidassanamattañcetaṃ, tasmā bhikkhubhāve",
  "tika-vin09t0:1275_1": "ṭhatvā parivattaliṅgā bhikkhuniyopi idha suddhabhikkhusaṅghe “upasampannā” icceva",
  "tika-vin09t0:1275_2": "veditabbā. Ubhatosaṅghe vāti bhikkhunisaṅghe ñatticatutthena, bhikkhusaṅghe ñatticatutthenāti",
  "tika-vin09t0:1275_3": "evaṃ ubhatosaṅghe vā. Purāṇacīvaranti ettha cīvaranti nivāsanapārupanupagameva adhippetanti",
  "tika-vin09t0:1275_4": "āha “rajitvā”tiādi. Kappaṃ katvāti kappabinduṃ datvā. “Iminā adinnakappaṃ pācittiyavatthu",
  "tika-vin09t0:1275_5": "na hotīti dassetī”ti vadanti. Paribhogasīsenāti kāyena phusitvā paribhogasīsena.",
  "tika-vin09t0:1275_6": "Aṃseti jattumhi. Matthaketi sīsamatthake. Sace pana paccattharaṇassa heṭṭhā katvā",
  "tika-vin09t0:1275_7": "nipajjati, hatthehi vā ukkhipitvā ākāse vitānaṃ katvā sīsena asamphusanto gacchati,",
  "tika-vin09t0:1275_8": "ayaṃ paribhogo nāma na hoti.",
  "tika-vin09t0:1276_0": "Kāyavikāraṃ vā karotīti yathā sā “dhovāpetukāmo aya”nti jānāti, evaṃ kāyavikāraṃ",
  "tika-vin09t0:1276_1": "karoti. “Antodvādasahatthe okāse ṭhatvā upari vā khipatī”ti iminā upacāraṃ muñcitvā",
  "tika-vin09t0:1276_2": "orato khipantassa anāpattīti dasseti. Aññassa vā hatthe pesetīti antodvādasahatthe",
  "tika-vin09t0:1276_3": "okāse ṭhatvā sikkhamānasāmaṇerasāmaṇeriupāsakaitthiyādīsu yassa kassaci aññassa hatthe",
  "tika-vin09t0:1276_4": "vā peseti. Soti upāsako ca sāmaṇero ca. Upasampajjitvā dhovatīti ettha upāsako liṅge",
  "tika-vin09t0:1276_5": "parivatte bhikkhunīsu pabbajitvā upasampajjitvā dhovati, sāmaṇero liṅge parivatte",
  "tika-vin09t0:1276_6": "bhikkhunīsu upasampajjitvā dhovatīti yathāyogaṃ attho gahetabbo. Sace pana bhikkhuniyā",
  "tika-vin09t0:1276_7": "hatthe dinnaṃ hoti, sace liṅge parivatte dhovati, vaṭṭati.",
  "tika-vin09t0:1277_0": "Ettha ca ekassa tikkhattuṃ nissajjanābhāvato tīṇipi kārentassa ekena nissaggiyaṃ,",
  "tika-vin09t0:1277_1": "dvīhi dve dukkaṭāni. Dve kārentassa ekena nissaggiyaṃ, dutiyena dukkaṭaṃ. Tenāha",
  "tika-vin09t0:1277_2": "“dhovanādīni tīṇī”tiādi. “Ekena vatthunā”ti paṭhamaṃ katvā niṭṭhāpitaṃ sandhāya vuttaṃ.",
  "tika-vin09t0:1277_3": "Sace pana “imaṃ cīvaraṃ rajitvā dhovitvā ānehī”ti vutte sā bhikkhunī paṭhamaṃ dhovitvā",
  "tika-vin09t0:1277_4": "pacchā rajati, nissaggiyena dukkaṭameva, evaṃ sabbesu viparītavacanesu nayo netabbo.",
  "tika-vin09t0:1277_5": "Sace pana “dhovitvā ānehī”ti vuttā dhovati ceva rajati ca, dhovāpanapaccayā eva āpatti,",
  "tika-vin09t0:1277_6": "rajane anāpatti. Evaṃ sabbattha. Tenāha “sace pana‘dhovā’ti vuttā”tiādi. Bhikkhūnaṃ",
  "tika-vin09t0:1277_7": "vasena ekato upasampannāya dhovāpentassa yathāvatthukamevāti āha “bhikkhunisaṅghavasenā”tiādi.",
  "tika-vin09t0:1278_0": "Aññassa vā santakanti aññassa santakaṃ purāṇacīvaraṃ dhovāpentassāti attho. Nisīdanapaccattharaṇanti",
  "tika-vin09t0:1278_1": "aññassa vā attano vā santakaṃ nisīdanañceva paccattharaṇañca. Nivāsanapārupanupagasseva",
  "tika-vin09t0:1278_2": "ca idha “purāṇacīvara”nti adhippetattā attano santakampi nisīdanapaccattharaṇaṃ dhovāpentassa",
  "tika-vin09t0:1278_3": "dukkaṭameva hoti, na nissaggiyaṃ. Avuttā vā dhovatīti uddesāya vā ovādāya vā āgatā",
  "tika-vin09t0:1278_4": "kiliṭṭhacīvaraṃ disvā ṭhapitaṭṭhānato vā gahetvā, “detha ayya, dhovissāmī”ti āharāpetvā",
  "tika-vin09t0:1278_5": "vā dhovati ceva rajati ca ākoṭeti ca, ayaṃ avuttā dhovati nāma. Yāpi “imaṃ cīvaraṃ",
  "tika-vin09t0:1278_6": "dhovā”ti daharaṃ vā sāmaṇeraṃ vā āṇāpentassa bhikkhuno vacanaṃ sutvā “āharathayya,",
  "tika-vin09t0:1278_7": "ahaṃ dhovissāmī”ti dhovati, tāvakālikaṃ vā gahetvā dhovitvā rajitvā deti, ayampi",
  "tika-vin09t0:1278_8": "avuttā dhovati nāma.",
  "tika-vin09t0:1279_0": "Aññaṃ vā parikkhāranti upāhanatthavikapattatthavikaaṃsabaddhakakāyabandhanamañcapīṭhataṭṭikādiṃ",
  "tika-vin09t0:1279_1": "yaṃ kiñci. “Upacāre ṭhatvā”ti vacanato pesitvā dhovanepi anāpatti. Upacāreti antodvādasahatthe okāse.",
  "tika-vin09t0:1280": "Purāṇacīvarasikkhāpadavaṇṇanā niṭṭhitā.",
  "tika-vin09t0:1281": "5. Cīvarappaṭiggahaṇasikkhāpadavaṇṇanā",
  "tika-vin09t0:1282_0": "Channanti khomādīnaṃ channaṃ cīvarānaṃ majjhe. Upacāraṃ muñcitvāti dvādasahatthūpacāraṃ",
  "tika-vin09t0:1282_1": "muñcitvā. Pi-saddena dhammakathaṃ kathentassa catasso parisā cīvarāni ca nānāvirāgavatthāni",
  "tika-vin09t0:1282_2": "ca āharitvā pādamūle ṭhapenti, upacāre vā ṭhatvā upari khipanti, “sace sādiyati,",
  "tika-vin09t0:1282_3": "paṭiggahitamevā”ti ettha vattabbameva natthīti dasseti. Khipatūti divā vā rattibhāge",
  "tika-vin09t0:1282_4": "vā khipatu. Paṭiggahitameva hotīti kiñcāpi “idaṃ bhikkhuniyā, idaṃ aññesa”nti ñātuṃ",
  "tika-vin09t0:1282_5": "na sakkā, tathāpi acittakabhāvena gahitameva hoti. Yassa kassaci pana anupasampannassāti",
  "tika-vin09t0:1282_6": "sikkhamānasāmaṇerasāmaṇeriupāsakaupāsikādīsu yassa kassaci anupasampannassa. Ṭhapitanti",
  "tika-vin09t0:1282_7": "bhikkhuniyā ṭhapitaṃ. Paṃsukūlaṃ adhiṭṭhahitvāti “assāmikaṃ ida”nti saññaṃ uppādetvā.",
  "tika-vin09t0:1282_8": "Assāmikañhi “paṃsukūla”nti vuccati. Iminā “amhākamatthāya ṭhapita”ntiādikāya saññāya",
  "tika-vin09t0:1282_9": "gahetuṃ na vaṭṭatīti dasseti. Aññatra pārivattakāti parivattetabbaṃ parivattaṃ, parivattameva",
  "tika-vin09t0:1282_10": "pārivattakaṃ, parivattetvā diyyamānaṃ, taṃ vināti attho. Tenāha “yaṃ antamaso harīṭakakkhaṇḍampī”tiādi.",
  "tika-vin09t0:1282_11": "Ābhogaṃ katvāti cittena samannāharitvā. Sace bhikkhunī vassāvāsikampi deti, tampi",
  "tika-vin09t0:1282_12": "yathāvuttavidhānaṃ akatvā gahetuṃ na vaṭṭatīti veditabbaṃ.",
  "tika-vin09t0:1283_0": "Paṭilābhenāti gahaṇena. Tikapācittiyanti tīṇi parimāṇāni assāti tikaṃ,tikañca taṃ",
  "tika-vin09t0:1283_1": "pācittiyañcāti tikapācittiyaṃ, aññātikāya ñātikasaññivematikaaññātikasaññīnaṃ vasena",
  "tika-vin09t0:1283_2": "tīṇi pācittiyānīti attho. Ekatoupasampannāyāti bhikkhunīnaṃ santike upasampannāya.",
  "tika-vin09t0:1283_3": "Tāya hi hatthato aññatra pārivattakā cīvaraṃ paṭiggaṇhantassa dukkaṭaṃ, bhikkhūnaṃ",
  "tika-vin09t0:1283_4": "santike upasampannāya pana pācittiyameva. “Pattatthavikādimhi ca anadhiṭṭhātabbaparikkhāre”ti",
  "tika-vin09t0:1283_5": "iminā bhisicchavimpi saṅgaṇhāti. Sā hi mahantāpi senāsanasaṅgahitattā cīvarasaṅkhaṃ",
  "tika-vin09t0:1283_6": "na gacchatīti neva adhiṭṭhānupagā, na vikappanupagā ca. Vuttañhi samantapāsādikāyaṃ",
  "tika-vin09t0:1283_7": "“sacepi mañcappamāṇā bhisicchavi hoti, vaṭṭatiyevā”ti. “Hatthato cīvaraṃ paṭiggaṇhātī”ti",
  "tika-vin09t0:1283_8": "vacanato pana aññātikāya bhikkhuniyā pesitaggahaṇepi anāpatti. Paṭiggahaṇato, parivattanākaraṇato ca kiriyākiriyaṃ.",
  "tika-vin09t0:1284": "Cīvarappaṭiggahaṇasikkhāpadavaṇṇanā niṭṭhitā.",
  "tika-vin09t0:1285": "6. Aññātakaviññattisikkhāpadavaṇṇanā",
  "tika-vin09t0:1286_0": "Gehassa pati jeṭṭhoti gahapati, taṃ gahapatiṃ, idha pana apabbajito yo koci manusso",
  "tika-vin09t0:1286_1": "adhippeto. Tenāha “bhikkhūsu apabbajitamanussa”nti. Eseva nayo gahapatāninti etthāpi.",
  "tika-vin09t0:1286_2": "“Viññāpeyyā”ti idaṃ suddhakattuatthe ca hetukattuatthe ca vattatīti āha “yāceyya",
  "tika-vin09t0:1286_3": "vā yācāpeyya vā”ti. Yācāpanañcettha attano atthāyevāti daṭṭhabbaṃ. Evañca pana katvā",
  "tika-vin09t0:1286_4": "“anāṇattika”nti idaṃ samatthitaṃ hoti. Aññatra samayāti sameti ettha, etena vā saṃgacchati",
  "tika-vin09t0:1286_5": "satto, sabhāvadhammo vā sahajātādīhi, uppādādīhi vāti samayo, kālo, dhammappavattimattatāya",
  "tika-vin09t0:1286_6": "atthato abhūtopi hi kālo dhammappavattiyā adhikaraṇaṃ, karaṇaṃ viya ca kappanāmattasiddhena",
  "tika-vin09t0:1286_7": "rūpena voharīyati, taṃ samayaṃ ṭhapetvāti attho. Tenāha “yo acchinnacīvaro vā hotī”tiādi.",
  "tika-vin09t0:1286_8": "Tattha rājādīsu yehi kehici acchinnaṃ cīvaraṃ etassāti acchinnacīvaro. Yathāha “acchinnacīvaro",
  "tika-vin09t0:1286_9": "nāma bhikkhussa cīvaraṃ acchinnaṃ hoti, rājūhi vā corehi vā dhuttehi vā yehi kehici",
  "tika-vin09t0:1286_10": "vā acchinnaṃ hotī”ti. Aggiādīsu yena kenaci naṭṭhaṃ cīvarametassāti naṭṭhacīvaro.",
  "tika-vin09t0:1286_11": "Yathāha “naṭṭhacīvaro nāma bhikkhussa cīvaraṃ agginā vā daḍḍhaṃ hoti, udakena vā",
  "tika-vin09t0:1286_12": "vūḷhaṃ hoti, undūrehi vā upacikāhi vā khāyitaṃ hoti, paribhogajiṇṇaṃ vā hotī”ti.",
  "tika-vin09t0:1286_13": "Samayāti aññatrasaddāpekkhāya upayogatthe nissakkavacananti āha “taṃ samaya”nti.",
  "tika-vin09t0:1286_14": "Aññasminti aññasmiṃ samaye.",
  "tika-vin09t0:1287_0": "Tikapācittiyanti aññātake aññātakasaññivematikaññātakasaññīnaṃ vasena tīṇi pācittiyāni.",
  "tika-vin09t0:1287_1": "Samayeti yathāvutte acchinnacīvarakāle ca naṭṭhacīvarakāle ca. Ñātakappavārite vā",
  "tika-vin09t0:1287_2": "viññāpentassāti ñātake, pavārite ca “tumhākaṃ santhataṃ dethā”ti yācantassa. Ettha",
  "tika-vin09t0:1287_3": "ca saṅghavasena pavārite pamāṇameva yācituṃ vaṭṭati, puggalikavasena pavārite pana",
  "tika-vin09t0:1287_4": "yaṃ yaṃ pavārenti, taṃ tameva viññāpetabbaṃ. Yo hi catūhi paccayehi pavāretvā sayameva",
  "tika-vin09t0:1287_5": "sallakkhetvā kālānukālaṃ cīvarādīni divase divase yāgubhattādīni deti, evaṃ yena",
  "tika-vin09t0:1287_6": "yena attho, taṃ taṃ deti, tassa viññāpanakiccaṃ natthi. Yo pana pavāretvā bālatāya",
  "tika-vin09t0:1287_7": "vā satisammosena vā na deti, so viññāpetabbo. Yo “mayhaṃ gehaṃ pavāremī”ti vadati,",
  "tika-vin09t0:1287_8": "tassa gehaṃ gantvā yathāsukhaṃ nisīditabbaṃ nipajjitabbaṃ, na kiñci gahetabbaṃ. Yo",
  "tika-vin09t0:1287_9": "pana “yaṃ mayhaṃ gehe atthi, taṃ pavāremī”ti vadati, yaṃ tattha kappiyaṃ, taṃ viññāpetabbaṃ.",
  "tika-vin09t0:1287_10": "Gehe pana nisīdituṃ vā nipajjituṃ vā na labbhati. Tassevatthāyāti “aññassā”ti laddhavohārassa",
  "tika-vin09t0:1287_11": "tasseva buddharakkhitassa vā dhammarakkhitassa vā atthāya. Attano dhanena gaṇhantassāti",
  "tika-vin09t0:1287_12": "attano kappiyabhaṇḍena kappiyavohāreneva gaṇhantassa cetāpentassa, parivattāpentassāti attho.",
  "tika-vin09t0:1288": "Aññātakaviññattisikkhāpadavaṇṇanā niṭṭhitā.",
  "tika-vin09t0:1289": "7. Tatuttarisikkhāpadavaṇṇanā",
  "tika-vin09t0:1290_0": "Taṃ-saddo cettha pakatatthavacano. Ceti nipātamattaṃ. Ceti vā yadīti attho, tassa",
  "tika-vin09t0:1290_1": "“pavāreyyā”ti iminā sambandho veditabbo. Pavāreyya ceti yadi pavāreyyāti attho. “Abhīti",
  "tika-vin09t0:1290_2": "upasaggo”ti iminā tassa atthavisesābhāvaṃ dasseti. Tenāha “haritunti attho”ti. Pavārasaddassa",
  "tika-vin09t0:1290_3": "icchāyaṃ vattamānattā “icchāpeyyā”ti vuttaṃ. Icchaṃ uppādeyyāti paccaye icchaṃ uppādeyya.",
  "tika-vin09t0:1290_4": "Upanimantanāyetaṃ adhivacanaṃ. Tenāha “yāvattaka”ntiādi. Nekkhammanti pabbajjaṃ.",
  "tika-vin09t0:1290_5": "Daṭṭhūti daṭṭhuṃ. Chandānurakkhaṇatthañhettha anunāsikalopo. Khematoti nibbhayato.",
  "tika-vin09t0:1290_6": "Kāyena vā vācāya vā abhiharitvā nimanteyyāti sambandho. Yathā ca kāyena abhihareyya,",
  "tika-vin09t0:1290_7": "vācāya ca, taṃ vidhiṃ dassetuṃ “upanetvā”tiādi vuttaṃ saantaranti antaravāsakasahitaṃ.",
  "tika-vin09t0:1290_8": "Uttaranti uttarāsaṅgaṃ. Paramanti avasānaṃ. Assa cīvarassāti assa samudāyabhūtassa",
  "tika-vin09t0:1290_9": "haritabbassa cīvarassa. Tagguṇasaṃviññāṇo hi ayaṃ bāhiratthasamāso yathā “lambakaṇṇo”ti",
  "tika-vin09t0:1290_10": "daṭṭhabbaṃ. Tenāha “nivāsanenā”tiādi. Ukkaṭṭhaparicchedena hi sabbe taṃparamaṃyeva gahetuṃ labhanti.",
  "tika-vin09t0:1291_0": "Yasmā acchinnasabbacīvarena ticīvaramattakeneva bhikkhunā evaṃ paṭipajjitabbaṃ, aññena",
  "tika-vin09t0:1291_1": "pana aññathāpi, tasmā taṃ vibhāgaṃ dassetuṃ “tatrāyaṃ vinicchayo”tiādi vuttaṃ. Adhiṭṭhitacīvarassāti",
  "tika-vin09t0:1291_2": "ticīvarādhiṭṭhānanayena vā parikkhāracoḷavasena vā yena kenaci adhiṭṭhitacīvarassa,",
  "tika-vin09t0:1291_3": "idañca yebhuyyena adhiṭṭhahitvā cīvaraṃ paribhuñjato vuttaṃ, na pana anadhiṭṭhitacīvarassa",
  "tika-vin09t0:1291_4": "cīvare acchinne ayaṃ vidhi na sambhavatīti. Yassa vā ticīvarato adhikampi cīvaraṃ",
  "tika-vin09t0:1291_5": "aññattha atthi, tattha natthi, tenāpi tadā tattha abhāvato dve sādituṃ vaṭṭati. Pakatiyāva",
  "tika-vin09t0:1291_6": "santaruttarena caratīti atthatakathinattā vā sāsaṅkasikkhāpadavasena vā avippavāsasammutivasena",
  "tika-vin09t0:1291_7": "vā tatiyassa alābhena vā carati. “Dve naṭṭhānī”ti adhikārattā vuttaṃ “dve sāditabbānī”ti.",
  "tika-vin09t0:1291_8": "Ekaṃ sādiyanteneva samo bhavissatīti tiṇṇaṃ cīvarānaṃ dvīsu naṭṭhena ekaṃ sādiyantena",
  "tika-vin09t0:1291_9": "samo bhavissati ubhinnampi santaruttaraparamatāya avaṭṭhānato. Yassa ekaṃyeva hoti",
  "tika-vin09t0:1291_10": "aññena kenaci kāraṇena vinaṭṭhasesacīvarattā.",
  "tika-vin09t0:1292_0": "Pañcasu naṭṭhesūti ticīvaraṃ udakasāṭikā saṃkaccikāti imesu pañcasu cīvaresu naṭṭhesu.",
  "tika-vin09t0:1292_1": "“Ekasmiṃ vā naṭṭhe”ti vacanavipariṇāmaṃ katvā yojetabbaṃ. Tato uttarīti santaruttaraparamato uttari.",
  "tika-vin09t0:1293_0": "Sesakaṃ āharissāmīti dve cīvarāni katvā “sesakaṃ puna āharissāmī”ti attho. Sesakaṃ",
  "tika-vin09t0:1293_1": "tuyhaṃyeva hotūti vuttassāti dānasamaye evaṃ vuttassa. Sace pana “sesakaṃ āharissāmī”ti",
  "tika-vin09t0:1293_2": "vatvā gahetvā gamanasamayepi “sesakaṃ tuyhaṃyeva hotū”ti vadanti, laddhakappiyameva.",
  "tika-vin09t0:1293_3": "Na acchinnanaṭṭhakāraṇā dinnanti bāhusaccādiguṇavasena dinnaṃ. Vuttanayenāti “ñātakappavārite",
  "tika-vin09t0:1293_4": "vā viññāpentassa, samaye ca aññassa vā ñātakappavārite tassevatthāya viññāpentassa”ti vuttanayena.",
  "tika-vin09t0:1294": "Tatuttarisikkhāpadavaṇṇanā niṭṭhitā.",
  "tika-vin09t0:1295": "8. Paṭhamaupakkhaṭasikkhāpadavaṇṇanā",
  "tika-vin09t0:1296_0": "Bhikkhuṃ paneva uddissāti ettha panāti nipātamattaṃ, tathā eva-saddopi. Tenāha “itthannāmassā”tiādi.",
  "tika-vin09t0:1296_1": "Apadisitvāti kathetvā, ārabbhāti vā attho. Aññātakassa gahapatissāti aññātakagahapatināti",
  "tika-vin09t0:1296_2": "attho. Karaṇatthe hi idaṃ sāmivacanaṃ. Aṭṭhakathāyaṃ pana idaṃ suviññeyyanti na vicāritaṃ.",
  "tika-vin09t0:1296_3": "Cīvaraṃ cetāpenti parivattenti etenāti cīvaracetāpannaṃ, cīvaramūlaṃ, na-kāro panettha",
  "tika-vin09t0:1296_4": "āgamo, “cīvaracetāpana”ntipi paṭhanti. Taṃ pana yasmā hiraññādīsu aññataraṃ hoti,",
  "tika-vin09t0:1296_5": "tasmā “hiraññādika”nti vuttaṃ. Tattha hiraññanti kahāpaṇo vuccati. Ādisaddena suvaṇṇādīnaṃ",
  "tika-vin09t0:1296_6": "gahaṇaṃ. Upakkhaṭanti upaṭṭhāpitaṃ. Taṃ upakkharaṇaṃ tesaṃ tathā sajjitanti āha “upakkhaṭaṃ",
  "tika-vin09t0:1296_7": "hotīti sajjitaṃ hotī”ti. Saṃharitvā ṭhapitanti rāsiṃ katvā ṭhapitaṃ. Parivattanañca",
  "tika-vin09t0:1296_8": "akatassa kārāpanaṃ, katassa kiṇananti āha “kāretvā vā kiṇitvā vāti attho”ti. Acchādessāmīti",
  "tika-vin09t0:1296_9": "pārupessāmīti vuttaṃ hoti. Tenāha “vohāravacanameta”nti. Vohāravacananti ca upacāravacananti attho.",
  "tika-vin09t0:1297_0": "“Tatra ce so bhikkhū”tiādīsu ko padasambandhoti āha “yatra so gahapati vā”tiādi.",
  "tika-vin09t0:1297_1": "Pubbe appavāritoti “dassāmi, kīdisena te, bhante, cīvarena attho, kīdisaṃ te cīvaraṃ",
  "tika-vin09t0:1297_2": "cetāpemī”ti pubbe avutto. Upasaṅkamitvāti gantvā. Padabhājane pacuravohāravasena",
  "tika-vin09t0:1297_3": "“gharaṃ gantvā”ti vuttaṃ. Ettha ca pacuravohāravasenāti yebhuyyavohāravasena. Yebhuyyena",
  "tika-vin09t0:1297_4": "hi gharasāmikaṃ daṭṭhukāmā tassa gharaṃ gacchantīti tatheva bahulavohāro. Vikappanti",
  "tika-vin09t0:1297_5": "visiṭṭho kappo vikappo, vi-saddo cettha visiṭṭhattho. Tenāha “visiṭṭhakappa”nti.",
  "tika-vin09t0:1297_6": "Iminā vacanatthamāha. “Adhikavidhāna”nti iminā pana adhippāyatthaṃ. Yathā pana tamāpajjatīti",
  "tika-vin09t0:1297_7": "yenākārena taṃ vikappaṃ āpajjati. Taṃ dassetunti taṃ ākāraṃ dassetuṃ.",
  "tika-vin09t0:1298_0": "“Sādhū”ti ayaṃ saddo sampaṭicchanasampahaṃsanasundarāyācanādīsu dissati. Tathā hesa",
  "tika-vin09t0:1298_1": "“sādhu, bhanteti kho so bhikkhu bhagavato bhāsitaṃ abhinanditvā anumoditvā”tiādīsu",
  "tika-vin09t0:1298_2": "sampaṭicchane dissati, “sādhu sādhu sāriputtā”tiādīsu sampahaṃsane.",
  "tika-vin09t0:1299": "“Sādhu dhammaruci rājā, sādhu paññāṇavā naro;",
  "tika-vin09t0:1300": "Sādhu mittānamaddubbho, pāpassākaraṇaṃ sukha”ntiādīsu. –",
  "tika-vin09t0:1301_0": "Sundare, “sādhu me, bhante bhagavā, saṃkhittena dhammaṃ desetū”tiādīsu āyācane, idhāpi",
  "tika-vin09t0:1301_1": "āyācaneyeva daṭṭhabboti āha “sādhūti āyācane nipāto”ti. Tattha āyācaneti abhimukhaṃ",
  "tika-vin09t0:1301_2": "yācane, abhipatthanāyanti attho. Parivitakke nipātoti sambandho. Ālapatīti āmanteti.",
  "tika-vin09t0:1301_3": "Āyatādīsūti ettha ādisaddena vitthataappitasaṇhānaṃ gahaṇaṃ. Yasmā pana na imassa",
  "tika-vin09t0:1301_4": "āpajjanamatteneva āpatti sīsaṃ eti, tasmā “tassa vacanenā”tiādi vuttaṃ. Payogeti",
  "tika-vin09t0:1301_5": "suttapariyesanādipayoge.",
  "tika-vin09t0:1302_0": "Mahagghaṃ cetāpetukāmaṃ appagghanti vīsatiagghanakaṃ cīvaraṃ cetāpetukāmaṃ “alaṃ",
  "tika-vin09t0:1302_1": "mayhaṃ tena, dasaagghanakaṃ vā aṭṭhagghanakaṃ vā dehī”ti vadantassāti attho. Evarūpanti",
  "tika-vin09t0:1302_2": "evaṃ samabhāgaṃ, iminā samakanti vuttaṃ hoti. Tañca kho agghavaseneva, na pamāṇavasena.",
  "tika-vin09t0:1302_3": "Agghavaḍḍhanakañhi idaṃ sikkhāpadaṃ.",
  "tika-vin09t0:1303": "Paṭhamaupakkhaṭasikkhāpadavaṇṇanā niṭṭhitā.",
  "tika-vin09t0:1304": "9. Dutiyaupakkhaṭasikkhāpadavaṇṇanā",
  "tika-vin09t0:1305": "Kasmā iminā nayena attho veditabboti āha “idañhī”tiādi. Hīti kāraṇatthe nipāto. Na koci visesoti āha “kevala”ntiādi.",
  "tika-vin09t0:1306": "Dutiyaupakkhaṭasikkhāpadavaṇṇanā niṭṭhitā.",
  "tika-vin09t0:1307": "10. Rājasikkhāpadavaṇṇanā",
  "tika-vin09t0:1308_0": "Rājato bhogganti rājato laddhabhoggaṃ. Rājabhoggoti rājāmatto. Rājato bhogoti raññā",
  "tika-vin09t0:1308_1": "dinnaṃ issariyaṃ. Iminātiādīti “iminā cīvaracetāpannena cīvaraṃ cetāpetvā itthannāmaṃ",
  "tika-vin09t0:1308_2": "bhikkhuṃ cīvarena acchādehī”ti idaṃ. Āgamanasuddhinti mūlasuddhiṃ. Yadi hi iminā",
  "tika-vin09t0:1308_3": "kappiyanīhārena apesetvā “idaṃ itthannāmassa bhikkhuno dehī”ti peseyya, sopi dūto",
  "tika-vin09t0:1308_4": "taṃ bhikkhuṃ upasaṅkamitvā evaṃ vadeyya “idaṃ kho, bhante, āyasmantaṃ uddissa cīvaracetāpannaṃ",
  "tika-vin09t0:1308_5": "ābhataṃ, paṭiggaṇhātu āyasmā cīvaracetāpanna”nti, tadā paṭikkhipitvāpi kappiyakārakaṃ",
  "tika-vin09t0:1308_6": "puṭṭhena taṃ niddisituṃ na vaṭṭati. Tenāha “sace hī”tiādi. Akappiyavatthuṃ ārabbhāti",
  "tika-vin09t0:1308_7": "hiraññādiṃ ārabbha. Īdisena dūtavacanenāti “paṭiggaṇhātu āyasmā cīvaracetāpanna”nti",
  "tika-vin09t0:1308_8": "evarūpena dūtavacanena. Tasmāti yasmā sampaṭicchituṃ akappiyaṃ hoti, tasmā. Suvaṇṇanti",
  "tika-vin09t0:1308_9": "jātarūpaṃ. Rajatanti rūpiyaṃ. Kahāpaṇenāti suvaṇṇamayo vā rūpiyamayo vā pākatiko",
  "tika-vin09t0:1308_10": "vā kahāpaṇo. Māsakoti lohamāsako vā hotu, dārumāsako vā hotu, jatumāsako vā hotu,",
  "tika-vin09t0:1308_11": "yo yo yattha yattha janapade yadā yadā vohāraṃ gacchati, antamaso aṭṭhimayopi cammamayopi",
  "tika-vin09t0:1308_12": "rukkhaphalabījamayopi samuṭṭhāpitarūpopi asamuṭṭhāpitarūpopi sabbo idha māsakoti",
  "tika-vin09t0:1308_13": "veditabbo. Ettha ca yaṃ vattabbaṃ, taṃ rūpiyasikkhāpade vakkhāma.",
  "tika-vin09t0:1309_0": "Muttāti hatthikumbhajādikā aṭṭhavidhā muttā. Tathā hi hatthikumbhaṃ varāhadāṭhaṃ,",
  "tika-vin09t0:1309_1": "bhujaṅgasīsaṃ, valāhakaṃ, veḷu, macchasiro, saṅkho, sippīti aṭṭha muttāyoniyo. Tattha",
  "tika-vin09t0:1309_2": "yā macchasaṅkhasippijātā, sā sāmuddikā, bhujaṅgajāpi kāci sāmuddikā hoti. Itarā asāmuddikā.",
  "tika-vin09t0:1309_3": "Yasmā pana bahulaṃ sāmuddikāva muttā loke dissanti, tatthāpi sippijāva, itarā kadāci.",
  "tika-vin09t0:1309_4": "Tasmā sammohavinodaniyaṃ “muttāti sāmuddikamuttā”ti vuttaṃ. Maṇīti ṭhapetvā veḷuriyādike",
  "tika-vin09t0:1309_5": "antamaso jātiphalikaṃ upādāya sabbopi nīlapītādivaṇṇabhedo maṇīti veditabbo, pacitvā",
  "tika-vin09t0:1309_6": "kato pana kācamaṇiyeveko pattādibhaṇḍamūlatthaṃ sampaṭicchituṃ vaṭṭati. Veḷuriyo",
  "tika-vin09t0:1309_7": "nāma vaṃsavaṇṇamaṇi. Saṅkhoti dhamanasaṅkho dhotaviddho ratanamisso, pānīyasaṅkho",
  "tika-vin09t0:1309_8": "pana ratanāmissakato, so ca añjanādibhesajjatthāya, bhaṇḍamūlatthāya ca sampaṭicchituṃ",
  "tika-vin09t0:1309_9": "vaṭṭati. Silāti dhotaviddhā ratanasaṃyuttā muggavaṇṇā silā. Ratanena pana amissā",
  "tika-vin09t0:1309_10": "satthakanisānādiatthāya paṭiggaṇhituṃ vaṭṭati. Ettha ca “ratanasaṃyuttāti suvaṇṇena",
  "tika-vin09t0:1309_11": "saddhiṃ yojetvā pacitvā katā”ti vadanti. Pavāḷanti dhotampi adhotampi sabbaṃ pavāḷaṃ.",
  "tika-vin09t0:1309_12": "Lohitaṅkoti rattamaṇi. Masāragallanti kabaramaṇi. Yaṃ “marakata”ntipi vuccati.",
  "tika-vin09t0:1310_0": "Satta dhaññānīti sānulomāni sāliādīni satta dhaññāni. Nīvārādiupadhaññassa pana sāliādimūladhaññantogadhattā",
  "tika-vin09t0:1310_1": "“satta dhaññānī”ti vuttaṃ. Dāsidāsakhettavatthupupphārāmaphalārāmādayoti ettha dāsī",
  "tika-vin09t0:1310_2": "nāma antojātadhanakkītakaramarānītappabhedā. Tathā dāso. Khettaṃ nāma yasmiṃ pubbaṇṇaṃ",
  "tika-vin09t0:1310_3": "ruhati. Vatthu nāma yasmiṃ aparaṇṇaṃ ruhati. Yattha vā ubhayampi ruhati, taṃ khettaṃ.",
  "tika-vin09t0:1310_4": "Tadatthāya akatabhūmibhāgo vatthu. Khettavatthusīsena cettha vāpitaḷākādīnipi saṅgahitāneva.",
  "tika-vin09t0:1310_5": "Vassikādīnaṃ pupphanako pupphārāmo. Ambaphalādīnaṃ phalanako phalārāmo. Na kevalañca",
  "tika-vin09t0:1310_6": "attanoyevatthāya sampaṭicchituṃ na vaṭṭati, sacepi koci jātarūparajataṃ ānetvā “idaṃ",
  "tika-vin09t0:1310_7": "saṅghassa dammi, ārāmaṃ vā karotha, cetiyaṃ vā bhojanasālādīnaṃ vā aññatara”nti vadati,",
  "tika-vin09t0:1310_8": "idampi sampaṭicchituṃ na vaṭṭati. “Yassa kassaci hi aññassa atthāya sampaṭicchantassa",
  "tika-vin09t0:1310_9": "dukkaṭaṃ hotī”ti mahāpaccariyaṃ vuttaṃ. Tenāha “cetiyasaṅghagaṇapuggalānaṃ vā atthāya",
  "tika-vin09t0:1310_10": "sampaṭicchituṃ na vaṭṭantī”ti.",
  "tika-vin09t0:1311_0": "Sace pana saṅghaṃ vā gaṇaṃ vā puggalaṃ vā anāmasitvā “idaṃ hiraññasuvaṇṇaṃ cetiyassa",
  "tika-vin09t0:1311_1": "dema, vihārassa dema, navakammassa demā”ti vadanti, paṭikkhipituṃ na vaṭṭati. “Ime",
  "tika-vin09t0:1311_2": "idaṃ bhaṇantī”ti kappiyakārakānaṃ ācikkhitabbaṃ. “Cetiyādīnaṃ atthāya tumhe gahetvā",
  "tika-vin09t0:1311_3": "ṭhapethā”ti vutte pana “amhākaṃ gahetuṃ na vaṭṭatī”ti paṭikkhipitabbaṃ.",
  "tika-vin09t0:1312_0": "Veyyāvaccakaroti kiccakaro. Idha pana sabbo kiccakarova “veyyāvaccakaro”ti adhippetoti",
  "tika-vin09t0:1312_1": "āha “kappiyakārako”ti. Eso khoti “asukavīthiyaṃ asukaghare asukanāmo”ti parammukhaṃ",
  "tika-vin09t0:1312_2": "vadati. Itarampīti parammukhāniddiṭṭhampi. “Attho me, āvuso, cīvarenā”ti etaṃ codanālakkhaṇanidassananti",
  "tika-vin09t0:1312_3": "sambandho. Tattha codanālakkhaṇanidassananti vācāya codanālakkhaṇanidassanaṃ. Tenāha",
  "tika-vin09t0:1312_4": "“sace hī”tiādi. Idaṃ vā vacanaṃ vattabbanti sambandho. Etassa vā attho yāya kāyaci",
  "tika-vin09t0:1312_5": "bhāsāya vattabboti sambandho. “Dehi me cīvaraṃ, āhara me cīvaraṃ, parivattehi me",
  "tika-vin09t0:1312_6": "cīvaraṃ, cetāpehi me cīvara”nti etāni pana vacanāni etesaṃ vā attho yāya kāyaci bhāsāya",
  "tika-vin09t0:1312_7": "na vattabbo. Tenāha “dehi me”tiādi. Sādheyyāti nipphādeyya. Iccetaṃ kusalanti evaṃ",
  "tika-vin09t0:1312_8": "yāvatatiyaṃ codanena tassa cīvarassa yadetaṃ abhinipphādanaṃ, etaṃ kusalaṃ sādhu",
  "tika-vin09t0:1312_9": "suṭṭhūti attho. Tenāha “etaṃ sundara”nti.",
  "tika-vin09t0:1313_0": "Chakkhattuṃ paramo paricchedo assāti chakkhattuparamaṃ. Idañhi “ṭhātabba”nti imissā",
  "tika-vin09t0:1313_1": "kiriyāya visesanaṃ, chakkhattuparamaṃ ṭhānaṃ kātabbanti attho. Tenāha “bhāvanapuṃsakavacanameta”nti,",
  "tika-vin09t0:1313_2": "etaṃ bhāve ṭhātabbanti vuttadhātvatthamatte sādhetabbe napuṃsakaliṅgavacananti attho.",
  "tika-vin09t0:1313_3": "Na nisīditabbanti “idha, bhante, nisīdathā”ti vuttepi na nisīditabbaṃ. Na āmisaṃ",
  "tika-vin09t0:1313_4": "paṭiggahetabbanti yāgukhajjakādibhedaṃ kiñci āmisaṃ “gaṇhatha, bhante”ti yāciyamānenāpi",
  "tika-vin09t0:1313_5": "na gaṇhitabbaṃ. Na dhammo bhāsitabboti “maṅgalaṃ vā anumodanaṃ vā bhāsathā”ti yāciyamānenāpi",
  "tika-vin09t0:1313_6": "na kiñci bhāsitabbaṃ. Ṭhānaṃ bhañjatīti ṭhitiṃ vināseti. Ṭhatvā cīvaraṃ gahetuṃ āgatena",
  "tika-vin09t0:1313_7": "hi taṃ uddissa tuṇhībhūtena ṭhātabbameva, na nisajjādikaṃ kātabbaṃ. Iminā pana taṃ",
  "tika-vin09t0:1313_8": "katanti ṭhānaṃ vināsitaṃ hoti. Tenāha “āgatakāraṇaṃ vināsetī”ti. “Āgatakāraṇaṃ nāma",
  "tika-vin09t0:1313_9": "ṭhānameva, tasmā ‘na kātabba’nti vāritassa katattā nisajjādīsu katesu chasu ṭhānesu",
  "tika-vin09t0:1313_10": "ekaṃ ṭhānaṃ bhañjatī”ti ayamettha adhippāyo. Chakkhattuparamaṃ tuṇhībhūtena uddissa",
  "tika-vin09t0:1313_11": "ṭhātabbaṃ. “Na aññaṃ kiñci kātabba”nti hi idaṃ ṭhānalakkhaṇaṃ. Tenevāha “ida”ntiādi.",
  "tika-vin09t0:1313_12": "Tattha idanti “catukkhattuṃ pañcakkhattuṃ, chakkhattuparamaṃ tuṇhībhūtena uddissa",
  "tika-vin09t0:1313_13": "ṭhātabba”nti vacanaṃ. Ettha ca “nisīdanādimhi kate puna cīvaraṃ gahetuṃ na labhatī”ti",
  "tika-vin09t0:1313_14": "keci. “Dve ṭhānāni parihāyantī”ti aññe. “Ekaṃ ṭhānaṃ parihāyatī”ti apare. Ubhayaṃ",
  "tika-vin09t0:1313_15": "karotīti codetipi tiṭṭhatipi.",
  "tika-vin09t0:1314": "“Tatra tatra ṭhāne tiṭṭhatī”ti idaṃ codakassa ṭhitaṭṭhitaṭṭhānato apakkamma tatra tatra cīvaraṃ uddissa ṭhānaṃyeva sandhāya vuttaṃ. Etthāti etesu dvīsu codanāṭṭhānesu.",
  "tika-vin09t0:1315_0": "Kiṃ pana sabbakappiyakārakesu evaṃ paṭipajjitabbanti? Na paṭipajjitabbaṃ. Ayañhi",
  "tika-vin09t0:1315_1": "kappiyakārako nāma saṅkhepato duvidho niddiṭṭho ca aniddiṭṭho ca. Tattha ca niddiṭṭho",
  "tika-vin09t0:1315_2": "duvidho bhikkhunā niddiṭṭho, dūtena niddiṭṭhoti. Aniddiṭṭhopi duvidho mukhavevaṭikakappiyakārako,",
  "tika-vin09t0:1315_3": "parammukhakappiyakārakoti. Tesu bhikkhunā niddiṭṭho sammukhāsammukhavasena catubbidho",
  "tika-vin09t0:1315_4": "hoti, tathā dūtena niddiṭṭhopi.",
  "tika-vin09t0:1316_0": "Kathaṃ? Idhekacco bhikkhussa cīvaratthāya dūtena akappiyavatthuṃ pahiṇati, dūto ca",
  "tika-vin09t0:1316_1": "taṃ bhikkhuṃ upasaṅkamitvā “idaṃ, bhante, itthannāmena tumhākaṃ cīvaratthāya pahitaṃ,",
  "tika-vin09t0:1316_2": "gaṇhatha na”nti vadati. Bhikkhu “idaṃ na kappatī”ti paṭikkhipati. Dūto “atthi pana",
  "tika-vin09t0:1316_3": "te, bhante, veyyāvaccakaro”ti pucchati, puññatthikehi ca upāsakehi “bhikkhūnaṃ veyyāvaccaṃ",
  "tika-vin09t0:1316_4": "karothā”ti āṇattā vā bhikkhūnaṃ vā sandiṭṭhā sambhattā keci veyyāvaccakarā honti,",
  "tika-vin09t0:1316_5": "tesaṃ aññataro tasmiṃ khaṇe bhikkhussa santike nisinno hoti, bhikkhu taṃ niddisati",
  "tika-vin09t0:1316_6": "“ayaṃ bhikkhūnaṃ veyyāvaccakaro”ti. Dūto tassa hatthe akappiyavatthuṃ datvā “therassa",
  "tika-vin09t0:1316_7": "cīvaraṃ kiṇitvā dehī”ti gacchati, ayaṃ bhikkhunā sammukhāniddiṭṭho.",
  "tika-vin09t0:1317_0": "No ce bhikkhussa santike nisinno hoti, apica kho bhikkhu niddisati “asukasmiṃ nāma",
  "tika-vin09t0:1317_1": "gāme itthannāmo bhikkhūnaṃ veyyāvaccakaro”ti. So gantvā tassa hatthe akappiyavatthuṃ",
  "tika-vin09t0:1317_2": "datvā “therassa cīvaraṃ kiṇitvā dadeyyāsī”ti āgantvā bhikkhussa ārocetvā gacchati,",
  "tika-vin09t0:1317_3": "ayameko bhikkhunā asammukhāniddiṭṭho.",
  "tika-vin09t0:1318_0": "Na heva kho so dūto attanā āgantvā āroceti, apica kho aññaṃ pahiṇati “dinnaṃ mayā,",
  "tika-vin09t0:1318_1": "bhante, tassa hatthe cīvaracetāpannaṃ, cīvaraṃ gaṇheyyāthā”ti, ayaṃ dutiyo bhikkhunā asammukhāniddiṭṭho.",
  "tika-vin09t0:1319_0": "Na heva kho aññaṃ pahiṇati, apica kho gacchantova bhikkhuṃ vadati “ahaṃ tassa hatthe",
  "tika-vin09t0:1319_1": "cīvaracetāpannaṃ dassāmi, tumhe cīvaraṃ gaṇheyyāthā”ti, ayaṃ tatiyo bhikkhunā asammukhāniddiṭṭhoti",
  "tika-vin09t0:1319_2": "evaṃ eko sammukhāniddiṭṭho tayo asammukhāniddiṭṭhāti ime cattāro bhikkhunā niddiṭṭhaveyyāvaccakarā",
  "tika-vin09t0:1319_3": "nāma. Etesu imasmiṃ rājasikkhāpade vuttanayeneva paṭipajjitabbaṃ.",
  "tika-vin09t0:1320_0": "Aparo bhikkhu purimanayeneva dūtena pucchito natthitāya vā avicāretukāmatāya vā “natthamhākaṃ",
  "tika-vin09t0:1320_1": "kappiyakārako”ti vadati, tasmiñca khaṇe koci manusso āgacchati, dūto tassa hatthe",
  "tika-vin09t0:1320_2": "akappiyavatthuṃ datvā “imassa hatthato cīvaraṃ gaṇheyyāthā”ti vatvā gacchati, ayaṃ",
  "tika-vin09t0:1320_3": "dūtena sammukhāniddiṭṭho.",
  "tika-vin09t0:1321_0": "Aparo dūto gāmaṃ pavisitvā attanā abhirucitassa kassaci hatthe akappiyavatthuṃ datvā",
  "tika-vin09t0:1321_1": "purimanayeneva āgantvā vā āroceti, aññaṃ vā pahiṇati, “ahaṃ asukassa nāma hatthe",
  "tika-vin09t0:1321_2": "cīvaracetāpannaṃ dassāmi, tumhe cīvaraṃ gaṇheyyāthā”ti vatvā vā gacchati, ayaṃ tatiyo",
  "tika-vin09t0:1321_3": "dūtena asammukhāniddiṭṭhoti evaṃ eko sammukhāniddiṭṭho, tayo asammukhāniddiṭṭhāti",
  "tika-vin09t0:1321_4": "ime cattāro dūtena niddiṭṭhaveyyāvaccakarā nāma. Etesu meṇḍakasikkhāpade vuttanayeneva paṭipajjitabbaṃ.",
  "tika-vin09t0:1322": "Vuttañhetaṃ –",
  "tika-vin09t0:1323_0": "“Santi, bhikkhave, manussā saddhā pasannā, te kappiyakārakānaṃ hatthe hiraññaṃ upanikkhipanti",
  "tika-vin09t0:1323_1": "‘iminā ayyassa yaṃ kappiyaṃ, taṃ dethā’ti. Anujānāmi, bhikkhave, yaṃ tato kappiyaṃ,",
  "tika-vin09t0:1323_2": "taṃ sādituṃ, na tvevāhaṃ, bhikkhave, kenaci pariyāyena jātarūparajataṃ sāditabbaṃ",
  "tika-vin09t0:1323_3": "pariyesitabbanti vadāmī”ti.",
  "tika-vin09t0:1324_0": "Ettha ca codanāya parimāṇaṃ natthi. Mūlaṃ asādiyantena sahassakkhattumpi codanāya",
  "tika-vin09t0:1324_1": "vā ṭhānena vā kappiyabhaṇḍaṃ sādituṃ vaṭṭati. No ce deti, aññaṃ kappiyakārakaṃ ṭhapetvāpi",
  "tika-vin09t0:1324_2": "āharāpetabbaṃ. Sace icchati, mūlasāmikānampi kathetabbaṃ. No ce icchati, na kathetabbaṃ.",
  "tika-vin09t0:1325_0": "Aparo bhikkhu purimanayeneva dūtena pucchito “natthamhākaṃ kappiyakārako”ti vadati,",
  "tika-vin09t0:1325_1": "tadañño samīpe ṭhito sutvā “āhara, bho, ahaṃ ayyassa cīvaraṃ cetāpetvā dassāmī”ti",
  "tika-vin09t0:1325_2": "vadati. Dūto “handa, bho, dadeyyāsī”ti tassa hatthe datvā bhikkhussa anārocetvāva",
  "tika-vin09t0:1325_3": "gacchati, ayaṃ mukhavevaṭikakappiyakārako.",
  "tika-vin09t0:1326_0": "Aparo bhikkhuno upaṭṭhākassa vā aññassa vā hatthe akappiyavatthuṃ datvā “therassa",
  "tika-vin09t0:1326_1": "cīvaraṃ dadeyyāsī”ti ettova pakkamati, ayaṃ parammukhakappiyakārakoti ime dve aniddiṭṭhakappiyakārakā",
  "tika-vin09t0:1326_2": "nāma. Etesu aññātakaappavāritesu viya paṭipajjitabbaṃ.",
  "tika-vin09t0:1327_0": "Sace sayameva cīvaraṃ ānetvā denti, gahetabbaṃ. No ce, na kiñci vattabbā. Tenāha",
  "tika-vin09t0:1327_1": "“sace”tiādi. Kappiyakāraketi sammukhāsammukhavasena cattāro kappiyakāraketi attho.",
  "tika-vin09t0:1327_2": "“Dāyako sayamevā”ti iminā bhikkhuṃ paṭikkhipati, na dūtaṃ. Tasmā dūtena niddiṭṭhopi",
  "tika-vin09t0:1327_3": "yathāruci codetuṃ vaṭṭati. Mukhaṃ vivaritvā sayameva kappiyakārakattaṃ upagatoti",
  "tika-vin09t0:1327_4": "mukhavevaṭikakappiyakārako. Evanti “eso kho”tiādinā yathāvuttena ākārena. Dassitā",
  "tika-vin09t0:1327_5": "honti saṅkhepatoti adhippāyo.",
  "tika-vin09t0:1328_0": "Vuttacodanāṭṭhānaparimāṇatoti vuttacodanāparimāṇato ca vuttaṭṭhānaparimāṇato ca.",
  "tika-vin09t0:1328_1": "Santikanti samīpaṃ. Tatthāti ettha kathamayamattho labbhatīti āha “samīpatthe hi",
  "tika-vin09t0:1328_2": "idaṃ bhummavacana”nti. Idaṃ vuttaṃ hoti – “gaṅgāyaṃ goyūthāni caranti, kūpe gaggakūla”ntiādīsu",
  "tika-vin09t0:1328_3": "viya yasmā samīpādhāre idaṃ sattamīvibhattivacanaṃ, tasmā ayamattho labbhatīti. Evaṃ",
  "tika-vin09t0:1328_4": "akarontoti sāmaṃ vā agacchanto, dūtaṃ vā apāhento.",
  "tika-vin09t0:1329_0": "Ajjaṇho, bhante, āgamehīti, bhante, ajja ekadivasaṃ amhākaṃ tiṭṭha, adhivāsehīti",
  "tika-vin09t0:1329_1": "attho. Tikapācittiyanti atirekesu codanāṭṭhānesu atirekasaññivematikaūnakasaññīnaṃ",
  "tika-vin09t0:1329_2": "vasena tīṇi pācittiyāni. Tikkhattuṃ codanāya chakkhattuṃ ṭhānena, ūnakatikkhattuṃ",
  "tika-vin09t0:1329_3": "codanāya ūnakacchakkhattuṃ ṭhānena laddhepi anāpatti. Appitatāti patiṭṭhāpitatā,",
  "tika-vin09t0:1329_4": "“saññatto so mayā”tiādinā kathitatāti vuttaṃ hoti.",
  "tika-vin09t0:1330": "Rājasikkhāpadavaṇṇanā niṭṭhitā.",
  "tika-vin09t0:1331": "Cīvaravaggo paṭhamo.",
  "tika-vin09t0:1332": "2. Eḷakalomavaggo",
  "tika-vin09t0:1333": "1. Kosiyasikkhāpadavaṇṇanā",
  "tika-vin09t0:1334_0": "Kosiyamissakanti “kosakārakā”ti laddhavohārānaṃ pāṇakānaṃ kosato nibbattaṃ aṃsu kosiyaṃ,",
  "tika-vin09t0:1334_1": "tena missaṃ kosiyamissakaṃ. Tena pana kosiyena appakenāpi missitaṃ kosiyamissakameva,",
  "tika-vin09t0:1334_2": "na idaṃ abbohārikanti vattuṃ labbhā. Tenāha “ekenāpī”tiādi. Kosiyaṃsunāti kimikosasambhavena",
  "tika-vin09t0:1334_3": "aṃsunā. “Antamaso”tiādikaṃ pana imassa sikkhāpadassa acittakattā vuttaṃ. Santhataṃ",
  "tika-vin09t0:1334_4": "nāma santharitvā kataṃ avāyimaṃ. Tenāha “same bhūmibhāge”tiādi. Imasseva vacanassa",
  "tika-vin09t0:1334_5": "anusārenāti imasseva paṭhamasanthatassa nissajjanavidhānavacanānusārena. Sabbasanthatanti",
  "tika-vin09t0:1334_6": "sabbasanthatanissajjanavidhānaṃ.",
  "tika-vin09t0:1335_0": "Aññassatthāya kārāpane dukkaṭattā attano atthāya kārāpanavasena “sāṇattika”nti vuttaṃ.",
  "tika-vin09t0:1335_1": "Attanā vippakatapariyosāpananayenāti “attanā vippakataṃ attanā pariyosāpeti, nissaggiyaṃ",
  "tika-vin09t0:1335_2": "pācittiyaṃ. Attanā vippakataṃ parehi pariyosāpeti, nissaggiyaṃ pācittiyaṃ. Parehi",
  "tika-vin09t0:1335_3": "vippakataṃ attanā pariyosāpeti, nissaggiyaṃ pācittiyaṃ. Parehi vippakataṃ parehi",
  "tika-vin09t0:1335_4": "pariyosāpeti, nissaggiyaṃ pācittiya”nti iminā nayena. Vitānādikaraṇeti vitānabhūmattharaṇasāṇipākārabhisibibbohanakaraṇe.",
  "tika-vin09t0:1335_5": "Yathā ca vitānādikaraṇe, evaṃ tenākārena paribhogepi anāpatti. “Avāyima”nti vuttattā",
  "tika-vin09t0:1335_6": "vāyitvā karontassāpi anāpatti.",
  "tika-vin09t0:1336": "Kosiyasikkhāpadavaṇṇanā niṭṭhitā.",
  "tika-vin09t0:1337": "2. Suddhakāḷakasikkhāpadavaṇṇanā",
  "tika-vin09t0:1338_0": "Kāḷakānanti sabhāvena vā rajanena vā kāḷakānaṃ. Yathāha “kāḷakaṃ nāma dve kāḷakāni",
  "tika-vin09t0:1338_1": "jātiyā kāḷakaṃ vā rajanakāḷakaṃ vā”ti. Aññehi amissitānanti aññehi amissitakāḷakānanti",
  "tika-vin09t0:1338_2": "attho. “Yathā paṭhame ‘ekenāpi kosiyaṃsunā’ti vuttaṃ, tathā idhāpi ‘ekenāpi aññena",
  "tika-vin09t0:1338_3": "amissetvā’ti avuttattā aññena pana missakabhogepi apaññāyamānarūpakaṃ ce ‘suddhakāḷaka’micceva vuccatī”ti vadanti.",
  "tika-vin09t0:1339_0": "Ettha ca “idaṃ me, bhante, suddhakāḷakānaṃ eḷakalomānaṃ santhata”ntiādinā nissajjanavidhānaṃ",
  "tika-vin09t0:1339_1": "veditabbaṃ. Sesanti pubbapayogadukkaṭacatukkapācittiyādikaṃ. Aṅgesu pana “suddhakāḷakabhāvo”ti ayaṃ viseso.",
  "tika-vin09t0:1340": "Suddhakāḷakasikkhāpadavaṇṇanā niṭṭhitā.",
  "tika-vin09t0:1341": "3. Dvebhāgasikkhāpadavaṇṇanā",
  "tika-vin09t0:1342_0": "Gahetabbāti yathā kāḷakā adhikā na honti, tathā gahetabbā. Ṭhapetvā cettha kāḷakaodāte",
  "tika-vin09t0:1342_1": "avasesā gocariyesuyeva saṅgahaṃ gacchantīti daṭṭhabbaṃ. Ettha ca dve bhāgāti ukkaṭṭhaparicchedo",
  "tika-vin09t0:1342_2": "kāḷakānaṃ adhikaggahaṇassa paṭikkhepavasena sikkhāpadassa paññattattā. Tasmā kāḷakānaṃ",
  "tika-vin09t0:1342_3": "bhāgadvayato adhikaṃ na vaṭṭati, ūnakaṃ vaṭṭati. Tenāha “ekassāpī”tiādi. Ekassāpi",
  "tika-vin09t0:1342_4": "kāḷakalomassa atirekabhāveti tulāya dhārayitvā ṭhapitesu antamaso vātavegenapi pahitassa",
  "tika-vin09t0:1342_5": "ekassāpi kāḷakalomassa adhikabhāve satīti attho. “Tatiyaṃ odātānaṃ, catutthaṃ gocariyāna”nti",
  "tika-vin09t0:1342_6": "idaṃ pana heṭṭhimaparicchedo tesaṃ adhikaggahaṇe paṭikkhepābhāvato. Tasmā tesaṃ vuttappamāṇato adhikampi vaṭṭati.",
  "tika-vin09t0:1343_0": "Ettha ca “idaṃ me, bhante, santhataṃ anādiyitvā dve tule suddhakāḷakānaṃ eḷakalomānaṃ,",
  "tika-vin09t0:1343_1": "tulaṃ odātānaṃ, tulaṃ gocariyānaṃ santhataṃ kārāpitaṃ nissaggiya”nti iminā nayena",
  "tika-vin09t0:1343_2": "nissajjanavidhānaṃ veditabbaṃ. Ādāya ca vuttaparicchedena anādāya ca karaṇato kiriyākiriyaṃ.",
  "tika-vin09t0:1343_3": "Sesanti pubbapayogadukkaṭacatukkapācittiyādikaṃ. Ayaṃ pana viseso – tulaṃ odātānaṃ",
  "tika-vin09t0:1343_4": "tulaṃ gocariyānaṃ ādiyitvā karaṇe, bahutaraṃ odātānaṃ bahutaraṃ gocariyānaṃ ādiyitvā",
  "tika-vin09t0:1343_5": "karaṇe, suddhaṃ odātānaṃ suddhaṃ gocariyānaṃ ādiyitvā karaṇe ca anāpattīti.",
  "tika-vin09t0:1344_0": "Aṅgesu pana paṭhamaṅgaṃ kāḷakānaṃ dvebhāgato atirekabhāvoti daṭṭhabbaṃ. Imāni tīṇi",
  "tika-vin09t0:1344_1": "na kevalaṃ anissaṭṭhāneva paribhuñjituṃ na vaṭṭantīti āha “imāni panā”tiādi. “Paribhuñjituṃ",
  "tika-vin09t0:1344_2": "na vaṭṭantī”ti iminā yadi paribhuñjati, dukkaṭanti dasseti.",
  "tika-vin09t0:1345": "Dvebhāgasikkhāpadavaṇṇanā niṭṭhitā.",
  "tika-vin09t0:1346": "4. Chabbassasikkhāpadavaṇṇanā",
  "tika-vin09t0:1347_0": "Yaṃ santhatasammutiṃ detīti sambandho. Gilānassa bhikkhunoti yassa vinā santhatā",
  "tika-vin09t0:1347_1": "na phāsu hoti, na sakkoti ca santhataṃ ādāya pakkamituṃ, evaṃbhūtassa gilānassa bhikkhuno.",
  "tika-vin09t0:1347_2": "Santhatasammutiṃ detīti “suṇātu me, bhante, saṅgho, ayaṃ itthannāmo bhikkhu gilāno",
  "tika-vin09t0:1347_3": "na sakkoti santhataṃ ādāya pakkamitu”ntiādinā padabhājane vuttāya ñattidutiyakammavācāya",
  "tika-vin09t0:1347_4": "santhatasammutiṃ deti.",
  "tika-vin09t0:1348_0": "Sāti santhatasammuti. Vūpasanto vā puna kuppatīti vūpasanto vā so ābādho puna kuppati,",
  "tika-vin09t0:1348_1": "anuvassampi kātuṃ vaṭṭati, puna sammutidānakiccaṃ natthīti adhippāyo. Na kevalaṃ",
  "tika-vin09t0:1348_2": "tasmiṃyeva roge kuppite, atha kho aññasmiṃ roge kuppitepi gatagataṭṭhāne anuvassaṃ",
  "tika-vin09t0:1348_3": "kātuṃ labhati. Teneva hi samantapāsādikāyaṃ “sace arogo hutvā puna mūlabyādhināva",
  "tika-vin09t0:1348_4": "gilāno hoti, soyeva parihāro, natthaññaṃ ‘sammutikicca’nti phussadevatthero āha.",
  "tika-vin09t0:1348_5": "Upatissatthero pana so vā byādhi paṭikuppatu, añño vā, sakiṃ ‘gilāno’ti nāmaṃ laddhaṃ",
  "tika-vin09t0:1348_6": "laddhameva, puna ‘sammutikiccaṃ natthī’ti āhā”ti upatissattheravādo pacchā vutto.",
  "tika-vin09t0:1349_0": "Ettha ca “idaṃ me, bhante, santhataṃ ūnakachabbassāni kārāpitaṃ aññatra bhikkhusammutiyā",
  "tika-vin09t0:1349_1": "nissaggiya”nti iminā nayena nissajjanavidhānaṃ veditabbaṃ. “Sesaṃ paṭhamasadisamevā”ti",
  "tika-vin09t0:1349_2": "iminā “attanā kataṃ parehi pariyosāpetī”tiādikaṃ atidiṭṭhaṃ. Ayaṃ pana viseso – paripuṇṇe",
  "tika-vin09t0:1349_3": "chabbasse vā atirekachabbasse vā anāpatti. Aṅgesu ca chabbassānaṃ antobhāvo nānāttaṃ.",
  "tika-vin09t0:1350": "Chabbassasikkhāpadavaṇṇanā niṭṭhitā.",
  "tika-vin09t0:1351": "5. Nisīdanasikkhāpadavaṇṇanā",
  "tika-vin09t0:1352_0": "Nisīdanasanthatanti “nisīdanaṃ nāma sadasaṃ vuccatī”ti ettha padabhājaniyaṃ vuttattā",
  "tika-vin09t0:1352_1": "sadasaṃ santhataṃ, ettha ca nisīdanaggahaṇaṃ santhate cīvarasaññānivāraṇatthaṃ, yato",
  "tika-vin09t0:1352_2": "te bhikkhū kambalacīvarasaññāya santhataṃ chaḍḍetvā dhutaṅgāni samādiyiṃsu. Sayanāsanappayojanattā",
  "tika-vin09t0:1352_3": "santhatassa “purāṇasanthataṃ nāmā”tiādi vuttaṃ. Yatthāti yasmiṃ santhate. Vidatthimattanti",
  "tika-vin09t0:1352_4": "sugatavidatthimattaṃ. Ukkaṭṭhaparicchedo cāyaṃ “anāpatti alabhanto thokataraṃ ādiyitvā",
  "tika-vin09t0:1352_5": "karotī”ti padabhājane vuttattā. Ekadeseti idāni kattabbanavasanthatassa ekappadese.",
  "tika-vin09t0:1352_6": "Vijaṭetvāti viddhaṃsetvā. Anādāti ya-kāralopenāyaṃ niddesoti āha “sati purāṇasanthate aggahetvā”ti.",
  "tika-vin09t0:1353_0": "Ettha ca “idaṃ me, bhante, nisīdanasanthataṃ anādiyitvā purāṇasanthatassa sāmantā",
  "tika-vin09t0:1353_1": "sugatavidatthiṃ kārāpitaṃ nissaggiya”nti iminā nayena nissajjanavidhānaṃ veditabbaṃ.",
  "tika-vin09t0:1353_2": "Santhatavissajjanavatthusmiṃ paññattanti bhagavatā santhatāni vippakiṇṇāni disvā",
  "tika-vin09t0:1353_3": "“saddhādeyyavinipātane kāraṇaṃ natthi, paribhogupāyaṃ nesaṃ dassessāmī”ti santhatavissajjanavatthusmiṃ",
  "tika-vin09t0:1353_4": "paññattaṃ. Kiriyākiriyattā imassa sikkhāpadassa “sesaṃ tatiyasadisamevā”ti vuttaṃ,",
  "tika-vin09t0:1353_5": "dvebhāgasikkhāpadasadisamevāti attho. Ayaṃ pana viseso – purāṇasanthatassa sāmantā",
  "tika-vin09t0:1353_6": "sugatavidatthiyā ādāya karaṇe, alabhantassa thokataraṃ ādāya karaṇe, sabbathā alabhantassa",
  "tika-vin09t0:1353_7": "anādāya karaṇe ca anāpattīti. Aṅgesu panettha paṭhamaṅgapurāṇasanthatassa sāmantā",
  "tika-vin09t0:1353_8": "sugatavidatthianādiyanāti daṭṭhabbaṃ.",
  "tika-vin09t0:1354": "Nisīdanasikkhāpadavaṇṇanā niṭṭhitā.",
  "tika-vin09t0:1355": "6. Eḷakalomasikkhāpadavaṇṇanā",
  "tika-vin09t0:1356_0": "Addhānamaggappaṭipannassāti addhānameva maggo addhānamaggo, taṃ paṭipannassāti attho.",
  "tika-vin09t0:1356_1": "Tenāha “addhānasaṅkhāta”ntiādi. Addhānasaddena visesitattā pana “dīghamagga”nti vuttaṃ.",
  "tika-vin09t0:1356_2": "Addhānagamanasamayassa vibhaṅge “addhayojanaṃ gacchissāmīti bhuñjitabba”ntiādivacanato",
  "tika-vin09t0:1356_3": "addhayojanampi addhānamaggo hoti. Eḷakalomāni cetāni addhānamaggato aññattha uppannāni",
  "tika-vin09t0:1356_4": "paṭiggahetuṃ na vaṭṭanti, yato “addhānamaggappaṭipannassā”tiādikaṃ vuttanti anuyogaṃ",
  "tika-vin09t0:1356_5": "sandhāyāha “sabbañceta”ntiādi. Tattha sabbañcetanti “bhikkhuno paneva addhānamaggappaṭipannassa",
  "tika-vin09t0:1356_6": "eḷakalomāni uppajjeyyu”ntiādikaṃ etaṃ sabbaṃ. Vatthumattadīpanamevāti “tena kho pana",
  "tika-vin09t0:1356_7": "samayena aññatarassa bhikkhuno kosalesu janapade sāvatthiṃ gacchantassa antarāmagge",
  "tika-vin09t0:1356_8": "eḷakalomāni uppajjiṃsū”tiādikassa vatthumattassa dīpanameva. Yattha katthacīti addhānato",
  "tika-vin09t0:1356_9": "aññatthāpi yattha katthaci ṭhānesu. Sahatthāti karaṇatthe nissakkavacananti āha “sahatthenā”ti.",
  "tika-vin09t0:1356_10": "Lakkhaṇavacanañcetaṃ, tasmā yena kenaci sarīrāvayavenāti attho daṭṭhabbo. Tenāha",
  "tika-vin09t0:1356_11": "“attanā haritabbānīti attho”ti. Asante hāraketi ettha padānaṃ antogadhāvadhāraṇato",
  "tika-vin09t0:1356_12": "avadhāraṇattho labbhatīti āha “asanteyevā”tiādi.",
  "tika-vin09t0:1357_0": "Ettha ca “imāni me, bhante, eḷakalomāni tiyojanaṃ atikkāmitāni nissaggiyānī”tiādinā",
  "tika-vin09t0:1357_1": "nissajjanavidhānaṃ veditabbaṃ. Tikapācittiyanti atirekatiyojane atirekatiyojanasaññivematikaūnakasaññīnaṃ",
  "tika-vin09t0:1357_2": "vasena tīṇi pācittiyāni. Vāsādhippāyena gantvā tato paraṃ haraṇeti yattha gato, tattha",
  "tika-vin09t0:1357_3": "uddesaparipucchādīnaṃ vā paccayādīnaṃ vā alābhena tato paraṃ aññattha haraṇe, tatopi",
  "tika-vin09t0:1357_4": "aññatthāti evaṃ yojanasatampi haraṇe anāpatti. Acchinnaṃ vā nissaṭṭhaṃ vāti corehi",
  "tika-vin09t0:1357_5": "acchinnaṃ vā vinayakammakataṃ vā. Katabhaṇḍanti kataṃ bhaṇḍaṃ kambalakojavasanthatādi",
  "tika-vin09t0:1357_6": "yaṃ kiñci antamaso suttakena baddhamattampi. Tenāha “antamaso”tiādi. Yo pana tanukapattatthavikantare",
  "tika-vin09t0:1357_7": "vā āyogaaṃsabaddhakakāyabandhanādīnaṃ antaresu vā pipphalikādīnaṃ malarakkhaṇatthaṃ",
  "tika-vin09t0:1357_8": "sipāṭikāyaṃ vā antamaso vātābādhiko kaṇṇacchiddepi lomāni pakkhipitvā gacchati, āpattiyeva.",
  "tika-vin09t0:1357_9": "Suttakena pana bandhitvā pakkhittaṃ katabhaṇḍaṭṭhāne tiṭṭhati, veṇiṃ katvā harati,",
  "tika-vin09t0:1357_10": "idaṃ nidhānamukhaṃ nāma, āpattiyeva.",
  "tika-vin09t0:1358_0": "Paṭhamappaṭilābhoti attano atthāya eḷakalomānaṃ paṭhamuppatti. Etena acchinnanissaṭṭhappaṭiladdhānaṃ",
  "tika-vin09t0:1358_1": "paṭikkhepo. Aññassa ajānantassa yāne pakkhipitvāti gacchante rathādike vā hatthipiṭṭhiādīsu",
  "tika-vin09t0:1358_2": "vā sāmikassa ajānantasseva “harissatī”ti pakkhipitvā. Agacchantepi eseva nayo. Sace",
  "tika-vin09t0:1358_3": "pana agacchante rathādimhi vā hatthipiṭṭhiādīsu vā ṭhapetvā ārohitvā sāreti, heṭṭhā",
  "tika-vin09t0:1358_4": "vā gacchanto codeti, pakkosanto vā anubandhāpeti, “aññaṃ harāpetī”ti vacanato anāpatti.",
  "tika-vin09t0:1358_5": "Ettha ca “ajānantassa yāne”ti iminā jānantassa ce yāne pakkhipati, aññaṃ harāpeti",
  "tika-vin09t0:1358_6": "nāmāti dasseti. Aharaṇapaccāharaṇanti haraṇapaccāharaṇānamabhāvo.",
  "tika-vin09t0:1359": "Eḷakalomasikkhāpadavaṇṇanā niṭṭhitā.",
  "tika-vin09t0:1360": "7. Eḷakalomadhovāpanasikkhāpadavaṇṇanā",
  "tika-vin09t0:1361_0": "Sakkesūti “sakyā vata, bho kumārā”ti udānaṃ paṭicca “sakyā”ti laddhanāmānaṃ nivāso",
  "tika-vin09t0:1361_1": "ekopi janapado ruḷhisaddena “sakkā”ti vuccati, tasmiṃ sakkesu janapade. Chabbaggiyā",
  "tika-vin09t0:1361_2": "nāma paṇḍukalohitakādayo chamūlakā, tesaṃ sissā ca.",
  "tika-vin09t0:1362": "Eḷakalomadhovāpanasikkhāpadavaṇṇanā niṭṭhitā.",
  "tika-vin09t0:1363": "8. Jātarūpasikkhāpadavaṇṇanā",
  "tika-vin09t0:1364_0": "Rajatanti na kevalaṃ rūpiyameva idhādhippetaṃ, atha kho yaṃ kiñci vohāragamanīyaṃ",
  "tika-vin09t0:1364_1": "kahāpaṇādi ca etaṃ adhippetanti āha “apicā”tiādi. Tattha kahāpaṇoti suvaṇṇamayo vā",
  "tika-vin09t0:1364_2": "rūpiyamayo vā pākatiko vā. Lohamāsako nāma tambalohādīhi katamāsako. Dārumāsako nāma",
  "tika-vin09t0:1364_3": "sāradārunā vā veḷupesikāya vā antamaso tālapaṇṇenapi rūpaṃ chinditvā katamāsako.",
  "tika-vin09t0:1364_4": "Jatumāsako nāma lākhāya vā niyyāsena vā rūpaṃ samuṭṭhāpetvā katamāsako. “Ye vohāraṃ",
  "tika-vin09t0:1364_5": "gacchantī”ti iminā pana padena yo yo yattha yattha janapade yadā yadā vohāraṃ gacchati,",
  "tika-vin09t0:1364_6": "antamaso aṭṭhimayopi cammamayopi rukkhaphalabījamayopi samuṭṭhāpitarūpopi asamuṭṭhāpitarūpopi",
  "tika-vin09t0:1364_7": "sabbo saṅgahito. Tadevāti jātarūparajatameva. Hiraññaṃ nāma kahāpaṇo.",
  "tika-vin09t0:1365_0": "“Sādiyatī”ti vuttamevatthaṃ vibhāveti “gaṇhitukāmo hotī”ti. Na kevalaṃ kāyavācāhi",
  "tika-vin09t0:1365_1": "paṭikkhittameva paṭikkhittaṃ hoti, atha kho manasāpi paṭikkhittaṃ paṭikkhittameva",
  "tika-vin09t0:1365_2": "hotīti āha “kāyavācāhī”tiādi. Sace pana kāyavācāhi appaṭikkhipitvā cittena adhivāseti,",
  "tika-vin09t0:1365_3": "kāyavācāhi kattabbassa paṭikkhepassa akaraṇato akiriyasamuṭṭhānaṃ kāyavacīdvāre āpattiṃ",
  "tika-vin09t0:1365_4": "āpajjati. Manodvāre pana āpatti nāma natthi.",
  "tika-vin09t0:1366_0": "Eko sataṃ vā sahassaṃ vā pādamūle ṭhapeti “tuyhidaṃ hotū”ti, bhikkhu “nayidaṃ kappatī”ti",
  "tika-vin09t0:1366_1": "paṭikkhipati. Upāsako “pariccattaṃ mayā tumhāka”nti gato, añño tattha āgantvā pucchati",
  "tika-vin09t0:1366_2": "“kiṃ, bhante, ida”nti. Yaṃ tena ca attanā ca vuttaṃ, taṃ ācikkhitabbaṃ. So ce vadati",
  "tika-vin09t0:1366_3": "“gopessāmi, bhante, guttaṭṭhānaṃ dassethā”ti, sattabhūmikampi pāsādaṃ abhiruhitvā",
  "tika-vin09t0:1366_4": "“idaṃ guttaṭṭhāna”nti ācikkhitabbaṃ, “idha nikkhipāhī”ti na vattabbaṃ. Ettāvatā kappiyañca",
  "tika-vin09t0:1366_5": "akappiyañca nissāya ṭhitaṃ hoti, dvāraṃ pidahitvā rakkhantena vasitabbaṃ. Sace kiñci",
  "tika-vin09t0:1366_6": "vikkāyikabhaṇḍaṃ pattaṃ vā cīvaraṃ vā āgacchati, “idaṃ gahessatha, bhante”ti vutte",
  "tika-vin09t0:1366_7": "“upāsaka, atthi amhākaṃ iminā attho, vatthu ca evarūpaṃ nāma saṃvijjati, kappiyakārako",
  "tika-vin09t0:1366_8": "natthī”ti vattabbaṃ. Sace so vadati “ahaṃ kappiyakārako bhavissāmi, dvāraṃ vivaritvā",
  "tika-vin09t0:1366_9": "dethā”ti, dvāraṃ vivaritvā “imasmiṃ okāse ṭhapita”nti vattabbaṃ, “imaṃ gaṇhā”ti na",
  "tika-vin09t0:1366_10": "vattabbaṃ. Evañca kappiyañca akappiyañca nissāya ṭhitameva hoti. So cetaṃ gahetvā",
  "tika-vin09t0:1366_11": "tassa kappiyabhaṇḍaṃ deti, vaṭṭati. Sace adhikaṃ gaṇhāti, “na mayaṃ tava bhaṇḍaṃ",
  "tika-vin09t0:1366_12": "gaṇhāma, nikkhamāhī”ti vattabbo.",
  "tika-vin09t0:1367_0": "Saṅghamajjheyeva nissajjitabbanti ettha yasmā rūpiyaṃ nāma akappiyaṃ, tasmā “nissajjitabbaṃ",
  "tika-vin09t0:1367_1": "saṅghassa vā gaṇassa vā puggalassa vā”ti na vuttaṃ. Yasmā pana taṃ paṭiggahitamattameva,",
  "tika-vin09t0:1367_2": "na tena kiñci kappiyabhaṇḍaṃ cetāpitaṃ, tasmā upāyena paribhogadassanatthaṃ “saṅghamajjheyeva",
  "tika-vin09t0:1367_3": "nissajjitabba”nti vuttaṃ. Ādi-saddena telādīnaṃ gahaṇaṃ. Soti yo gahaṭṭho “sappi",
  "tika-vin09t0:1367_4": "vā telaṃ vā vaṭṭati upāsakā”tiādinā nayena vutto, so. Aññena labhitvāti bhikkhunā",
  "tika-vin09t0:1367_5": "vā ārāmikena vā attano vassaggena labhitvā. Tato nibbattarukkhacchāyāpīti nissaggiyavatthunā",
  "tika-vin09t0:1367_6": "āhaṭabījato nibbattarukkhaparicchedena ṭhitacchāyāpi, paricchedātikkantā pana āgantukattā",
  "tika-vin09t0:1367_7": "vaṭṭati. No ce chaḍḍetīti atha neva gahetvā gacchati, na chaḍḍeti, “kiṃ mayhaṃ iminā",
  "tika-vin09t0:1367_8": "byāpārenā”ti yenakāmaṃ pakkamati. Pañcaṅgasamannāgato “yo na chandāgatiṃ gaccheyya,",
  "tika-vin09t0:1367_9": "na dosāgatiṃ gaccheyya, na mohāgatiṃ gaccheyya, na bhayāgatiṃ gaccheyya, chaḍḍitāchaḍḍitañca",
  "tika-vin09t0:1367_10": "jāneyyā”ti evaṃ vuttapañcaṅgehi samannāgato. Sammannitabboti “suṇātu me, bhante,",
  "tika-vin09t0:1367_11": "saṅgho, yadi saṅghassa pattakallaṃ, saṅgho itthannāmaṃ bhikkhuṃ rūpiyachaḍḍakaṃ sammanneyyā”tiādinā",
  "tika-vin09t0:1367_12": "padabhājane vuttāya ñattidutiyakammavācāya sammannitabbo.",
  "tika-vin09t0:1368_0": "Animittaṃ katvā gūthaṃ viya chaḍḍetabbanti patitaṭṭhānaṃ sallakkhaṇavasena nimittaṃ",
  "tika-vin09t0:1368_1": "akatvā gūthaṃ viya chaḍḍetabbaṃ, akkhīni nimīletvāva nadiyā vā papāte vā vanagahane",
  "tika-vin09t0:1368_2": "vā gūthaṃ viya anapekkhena patitokāsaṃ asamannāharantena pātetabbanti vuttaṃ hoti.",
  "tika-vin09t0:1368_3": "Tenāha “gūthaṃ viya chaḍḍetabba”nti. Tikapācittiyanti rūpiyasaññivematikaarūpiyasaññīnaṃ",
  "tika-vin09t0:1368_4": "vasena tīṇi pācittiyāni. Arūpiye rūpiyasaññinoti kharapattādīsu suvaṇṇādisaññino.",
  "tika-vin09t0:1368_5": "Ratanasikkhāpadanayenāti “ajjhārāme vā ajjhāvasathe vā”ti ettha vuttavidhinā.",
  "tika-vin09t0:1369": "Jātarūpasikkhāpadavaṇṇanā niṭṭhitā.",
  "tika-vin09t0:1370": "9. Rūpiyasaṃvohārasikkhāpadavaṇṇanā",
  "tika-vin09t0:1371_0": "Katādivasenāti kataakatakatākatavasena. Suvaṇṇādicatubbidhampi nissaggiyavatthu idha",
  "tika-vin09t0:1371_1": "rūpiyaggahaṇena gahitanti āha “jātarūparajataparivattana”nti. Idañca ukkaṭṭhaparicchedena",
  "tika-vin09t0:1371_2": "vuttanti daṭṭhabbaṃ. Tenāha “purimasikkhāpadena hī”tiādi. Parivattananti sāditarūpiyassa",
  "tika-vin09t0:1371_3": "parivattanaṃ. Purimanayānusārenāti “ahaṃ, bhante, nānappakārakaṃ rūpiyasaṃvohāraṃ",
  "tika-vin09t0:1371_4": "samāpajjiṃ, idaṃ me nissaggiya”ntiādinā.",
  "tika-vin09t0:1372_0": "Rūpiyasaṃvohāravatthusminti paṭiggahaṇasseva paṭikkhittattā paṭiggahitaparivattane",
  "tika-vin09t0:1372_1": "dosaṃ adisvā rūpiyaparivattane. Tassa vāti parivattitassa vā. Dhanassa vāti attano",
  "tika-vin09t0:1372_2": "mūladhanassa vā. Attano vā hi arūpiyena parassa rūpiyaṃ cetāpeyya, attano vā rūpiyena",
  "tika-vin09t0:1372_3": "parassa arūpiyaṃ, ubhayathāpi rūpiyasaṃvohāro katova hotīti.",
  "tika-vin09t0:1373": "Rūpiyasaṃvohārasikkhāpadavaṇṇanā niṭṭhitā.",
  "tika-vin09t0:1374": "10. Kayavikkayasikkhāpadavaṇṇanā",
  "tika-vin09t0:1375_0": "Rūpiyasaṃvohārassa pana heṭṭhāsikkhāpadena gahitattā kappiyabhaṇḍānamevettha gahaṇanti",
  "tika-vin09t0:1375_1": "āha “cīvarādīna”ntiādi. Tattha cīvarādīnaṃ kappiyabhaṇḍānanti antamaso dasikasuttaṃ",
  "tika-vin09t0:1375_2": "upādāya cīvarapiṇḍapātasenāsanagilānapaccayānaṃ yesaṃ kesañci kappiyabhaṇḍānaṃ. Kayaṃ",
  "tika-vin09t0:1375_3": "nāma parabhaṇḍassa gahaṇaṃ. Vikkayaṃ nāma attano bhaṇḍassa dānaṃ. Tenāha “iminā imaṃ",
  "tika-vin09t0:1375_4": "dehī”tiādi. Parassāti ṭhapetvā pañca sahadhammike aññassa. Ettha ca “ahaṃ, bhante,",
  "tika-vin09t0:1375_5": "nānappakārakaṃ kayavikkayaṃ samāpajjiṃ, idaṃ me nissaggiyaṃ, imāhaṃ saṅghassa nissajjāmī”tiādinā",
  "tika-vin09t0:1375_6": "nayena nissajjitabbaṃ. Tenāha “vuttalakkhaṇavasenā”tiādi. Nanu cettha cīvaradhovane",
  "tika-vin09t0:1375_7": "vā kesacchedane vā bhūmisodhanādinavakamme vā parabhaṇḍaṃ attano hatthagataṃ nissajjitabbaṃ",
  "tika-vin09t0:1375_8": "nāma natthi, tattha kiṃ kātabbanti āha “asante pācittiyaṃ desetabbamevā”ti. Yathā",
  "tika-vin09t0:1375_9": "nissaggiyavatthumhi paribhutte vā naṭṭhe vā pācittiyaṃ deseti, evaṃ idhāpi desetabbamevāti adhippāyo.",
  "tika-vin09t0:1376_0": "Idaṃ amhākaṃ atthīti idaṃ paṭiggahitaṃ telaṃ vā sappi vā amhākaṃ saṃvijjati. Amhākañca",
  "tika-vin09t0:1376_1": "iminā ca iminā ca atthoti amhākañca tadaññena iminā ca iminā ca appaṭiggahitakena",
  "tika-vin09t0:1376_2": "attho. “Rūpiyasaṃvohāre vuttanayamevā”ti iminā “tikapācittiyaṃ akayavikkaye kayavikkayasaññino",
  "tika-vin09t0:1376_3": "ca vematikassa ca dukkaṭa”nti imaṃ nayamatidisati.",
  "tika-vin09t0:1377": "Kayavikkayasikkhāpadavaṇṇanā niṭṭhitā.",
  "tika-vin09t0:1378": "Eḷakalomavaggo dutiyo.",
  "tika-vin09t0:1379": "3. Pattavaggo",
  "tika-vin09t0:1380": "1. Pattasikkhāpadavaṇṇanā",
  "tika-vin09t0:1381_0": "Avikappitoti “imaṃ pattaṃ tuyhaṃ vikappemī”tiādinā nayena avikappito. Aḍḍhāḷhakodanaṃ",
  "tika-vin09t0:1381_1": "gaṇhātīti magadhanāḷiyā dvinnaṃ taṇḍulanāḷīnaṃ odanaṃ gaṇhāti. “Magadhanāḷi nāma",
  "tika-vin09t0:1381_2": "aḍḍhaterasapalā hotī”ti andhakaṭṭhakathāyaṃ vuttaṃ. “Sīhaḷadīpe pakatināḷi mahantā,",
  "tika-vin09t0:1381_3": "damiḷanāḷi khuddakā, magadhanāḷi pamāṇayuttā, tāya magadhanāḷiyā diyaḍḍhanāḷi ekā",
  "tika-vin09t0:1381_4": "sīhaḷanāḷi hotī”ti mahāaṭṭhakathāyaṃ vuttaṃ. Anuttaṇḍulanti pākato ukkantaṃ taṇḍulaṃ",
  "tika-vin09t0:1381_5": "uttaṇḍulaṃ, na uttaṇḍulaṃ anuttaṇḍulaṃ. Sabbasambhārasaṅkhatoti jīrakādisabbasambhārehi",
  "tika-vin09t0:1381_6": "saṅkhato. Ālopassa catutthabhāgappamāṇaṃ byañjanaṃ ālopassa anurūpabyañjanaṃ.",
  "tika-vin09t0:1382_0": "Evaṃ ukkaṭṭhapattaṃ dassetvā idāni majjhimomakāni dassetuṃ “ukkaṭṭhato”tiādimāha.",
  "tika-vin09t0:1382_1": "Tatrāyaṃ nayo – sace nāḷikodanādi sabbampi pakkhittaṃ vuttanayeneva heṭṭhimarājisamaṃ",
  "tika-vin09t0:1382_2": "tiṭṭhati, ayaṃ majjhimo nāma patto. Sace taṃ rājiṃ atikkamma thūpīkataṃ tiṭṭhati,",
  "tika-vin09t0:1382_3": "ayaṃ majjhimomako nāma patto. Sace taṃ rājiṃ na sampāpuṇāti, antogadhameva hoti,",
  "tika-vin09t0:1382_4": "ayaṃ majjhimukkaṭṭho nāma patto. Sace pattodanādi sabbampi pakkhittaṃ heṭṭhimarājisamaṃ",
  "tika-vin09t0:1382_5": "tiṭṭhati, ayaṃ omako nāma patto. Sace taṃ rājiṃ atikkamma thūpīkataṃ tiṭṭhati, ayaṃ",
  "tika-vin09t0:1382_6": "omakomako nāma patto. Sace taṃ rājiṃ na sampāpuṇāti, antogadhameva hoti, ayaṃ omakukkaṭṭho",
  "tika-vin09t0:1382_7": "nāma pattoti. Tenāha “tesampi vuttanayeneva bhedo veditabbo”ti.",
  "tika-vin09t0:1383_0": "Idāni tesu adhiṭṭhānavikappanānadhiṭṭhānāvikappanupage dassetuṃ “iccetesū”tiādimāha.",
  "tika-vin09t0:1383_1": "Tattha ukkaṭṭhukkaṭṭhoti ukkaṭṭhato ukkaṭṭho. Tato hi so “apatto”ti vutto. Omakomakoti",
  "tika-vin09t0:1383_2": "omakato omako. Tato hi so “apatto”ti vutto. Ete pana bhājanaparibhogena paribhuñjitabbā,",
  "tika-vin09t0:1383_3": "na adhiṭṭhānupagā na vikappanupagā, itare pana satta adhiṭṭhahitvā vā vikappetvā",
  "tika-vin09t0:1383_4": "vā paribhuñjitabbā. Tenāha “sesā satta pattā pamāṇayuttā nāmā”ti.",
  "tika-vin09t0:1384_0": "Tasmāti yasmā satta pattā pamāṇayuttā, tasmā. Samaṇasāruppena pakkanti ettha ayopatto",
  "tika-vin09t0:1384_1": "pañcahi pākehi pakko samaṇasāruppena pakko hoti, mattikāpatto dvīhi pākehi. Sace",
  "tika-vin09t0:1384_2": "eko pāko ūno hoti, na adhiṭṭhānupago. Yathā ca samaṇasāruppena pakkoyeva adhiṭṭhānupago,",
  "tika-vin09t0:1384_3": "tathā ubhopi yaṃ mūlaṃ dātabbaṃ, tasmiṃ dinneyeva adhiṭṭhānupagā. Yadi pana appakampi",
  "tika-vin09t0:1384_4": "adinnaṃ hoti, na adhiṭṭhānupagā. Tenāha “sace panā”tiādi. “Kākaṇikamattaṃ nāma diyaḍḍhavīhī”ti",
  "tika-vin09t0:1384_5": "vadanti. Sacepi pattasāmiko vadati “yadā tumhākaṃ mūlaṃ bhavissati, tadā dassatha,",
  "tika-vin09t0:1384_6": "adhiṭṭhahitvā paribhuñjathā”ti, neva adhiṭṭhānupago hoti. Pākassa hi ūnattā pattasaṅkhaṃ",
  "tika-vin09t0:1384_7": "na gacchati. Mūlassa sakalassa vā ekadesassa vā adinnattā sakabhāvaṃ na upeti, aññasseva",
  "tika-vin09t0:1384_8": "santako hoti. Tasmā pāke ca mūle ca niṭṭhiteyeva adhiṭṭhānupago hoti. Yo adhiṭṭhānupago,",
  "tika-vin09t0:1384_9": "sveva vikappanupago ca. Tenāha “apaccuddharantenā”tiādi. Apaccuddharantena vikappetabboti",
  "tika-vin09t0:1384_10": "purāṇapattaṃ apaccuddharantena navo patto vikappetabboti attho, ṭhapetabboti adhippāyo.",
  "tika-vin09t0:1384_11": "Kaṅgusitthanti sattannaṃ dhaññānaṃ lāmakadhaññasitthanti āha “kaṅgusitthanikkhamanamattena chiddenā”ti.",
  "tika-vin09t0:1385": "Pattasikkhāpadavaṇṇanā niṭṭhitā.",
  "tika-vin09t0:1386": "2. Ūnapañcabandhanasikkhāpadavaṇṇanā",
  "tika-vin09t0:1387_0": "Assāti imassa pattassa. Tena ūnapañcabandhanenāti tena ūnapañcabandhanena pattena",
  "tika-vin09t0:1387_1": "upalakkhito hutvāti attho. Ūnapañcabandhano hi patto ettha lakkhaṇabhāvena gahito.",
  "tika-vin09t0:1387_2": "Tenevāha “itthambhūtassa lakkhaṇe karaṇavacana”nti. Tattha itthambhūtassāti kañci",
  "tika-vin09t0:1387_3": "pakāraṃ pattassa. Lakkhīyate anenāti lakkhaṇaṃ, tasmiṃ karaṇavacanaṃ, tatiyāvibhattīti",
  "tika-vin09t0:1387_4": "attho. “Pakāro”ti ca sāmaññassa bhedako viseso vuccati. Tathā hi ūnapañcabandhanena",
  "tika-vin09t0:1387_5": "pattenāti ettha bhikkhubhāvasāmaññassa ūnapañcabandhanapattabhāvo pakāro, taṃ bhikkhu",
  "tika-vin09t0:1387_6": "āpanno, tassa patto lakkhaṇaṃ. Yadi aparipuṇṇapañcabandhano patto ūnapañcabandhano",
  "tika-vin09t0:1387_7": "nāma hoti, atha kasmā imassa padabhājaniyaṃ abandhanopi vuttoti āha “tatthā”tiādi.",
  "tika-vin09t0:1387_8": "Tattha tatthāti vākyopaññāse. Bandhanokāse sati vā asati vā bandhanavirahito patto",
  "tika-vin09t0:1387_9": "abandhano, pañcabandhanānaṃ okāso assāti pañcabandhanokāso. Apattoti patto nāma na",
  "tika-vin09t0:1387_10": "hotīti attho, pākatikaṃ kātuṃ asamatthoti vuttaṃ hoti. Idañca aññassa viññāpane kāraṇavacanaṃ.",
  "tika-vin09t0:1387_11": "Tenāha “tasmā aññaṃ viññāpetuṃ vaṭṭatī”ti.",
  "tika-vin09t0:1388_0": "Bandhanañca nāmetaṃ yasmā bandhanokāse sati hoti, asati na hoti, tasmā tassa lakkhaṇaṃ,",
  "tika-vin09t0:1388_1": "bandhanavidhiñca dassetuṃ “yasmiṃ panā”tiādi vuttaṃ. Mukhavaṭṭisamīpe pana pattavedhakena",
  "tika-vin09t0:1388_2": "vijjhiyamāne kapālassa bahalattā bhijjati, tasmā heṭṭhā vijjhitabbo. Tenāha “heṭṭhimapariyante”tiādi.",
  "tika-vin09t0:1388_3": "Sukhumaṃ vā chiddaṃ katvā bandhitabboti sukhume chidde tipupaṭṭādīhi payojanaṃ natthi,",
  "tika-vin09t0:1388_4": "suttaṃ pakkhipitvāva adhiṭṭhātabboti adhippāyo. Na kevalaṃ tipusuttakādināva bandhitabboti",
  "tika-vin09t0:1388_5": "āha “phāṇita”ntiādi. Phāṇitaṃ jhāpetvā pāsāṇacuṇṇenāti pāsāṇacuṇṇena saddhiṃ phāṇitaṃ",
  "tika-vin09t0:1388_6": "pacitvā tathāpakkena pāsāṇacuṇṇenāti attho. Nissajjitabboti “ayaṃ me, bhante, patto",
  "tika-vin09t0:1388_7": "ūnapañcabandhanena pattena cetāpito nissaggiyo, imāhaṃ saṅghassa nissajjāmī”ti nissajjitabbo.",
  "tika-vin09t0:1388_8": "Tenāha “nissajjantenā”tiādi. Sammatenāti –",
  "tika-vin09t0:1389_0": "“Suṇātu me, bhante, saṅgho, yadi saṅghassa pattakallaṃ, saṅgho itthannāmaṃ bhikkhuṃ",
  "tika-vin09t0:1389_1": "pattaggāhāpakaṃ sammanneyya, esā ñatti. Suṇātu me, bhante, saṅgho, saṅgho itthannāmaṃ",
  "tika-vin09t0:1389_2": "bhikkhuṃ pattaggāhāpakaṃ sammannati, yassāyasmato khamati itthannāmassa bhikkhuno",
  "tika-vin09t0:1389_3": "pattaggāhāpakassa sammuti, so tuṇhassa. Yassa nakkhamati, so bhāseyya. Sammato saṅghena",
  "tika-vin09t0:1389_4": "itthannāmo bhikkhu pattaggāhāpako, khamati saṅghassa, tasmā tuṇhī, evametaṃ dhārayāmī”ti –",
  "tika-vin09t0:1390_0": "Evaṃ padabhājane vuttāya ñattidutiyakammavācāya sammatena. Pattassa vijjamānaguṇaṃ",
  "tika-vin09t0:1390_1": "vatvāti “ayaṃ, bhante, patto pamāṇayutto sundaro therānurūpo”tiādinā vijjamānānisaṃsaṃ",
  "tika-vin09t0:1390_2": "vatvā. Pattapariyantoti pariyante ṭhitapatto. Adeseti mañcapīṭhacchattanāgadantakādike",
  "tika-vin09t0:1390_3": "adese. Pattassa hi nikkhipanadeso “anujānāmi, bhikkhave, ādhāraka”ntiādinā nayena",
  "tika-vin09t0:1390_4": "khandhake vuttoyeva. Aparibhogenāti yāgurandhanarajanapacanādinā ayuttaparibhogena.",
  "tika-vin09t0:1390_5": "Antarāmagge pana byādhimhi uppanne aññasmiṃ bhājane asati mattikāya limpitvā yāguṃ",
  "tika-vin09t0:1390_6": "pacituṃ, udakaṃ vā tāpetuṃ vaṭṭati. Vissajjetīti aññassa deti. Sace pana saddhivihāriko",
  "tika-vin09t0:1390_7": "vā antevāsiko vā aññaṃ varapattaṃ ṭhapetvā “ayaṃ mayhaṃ sāruppo, ayaṃ therassā”ti",
  "tika-vin09t0:1390_8": "gaṇhāti, vaṭṭati. Añño vā taṃ gahetvā attano pattaṃ deti, vaṭṭati. “Mayhameva pattaṃ",
  "tika-vin09t0:1390_9": "āharā”ti vattabbakiccaṃ natthi.",
  "tika-vin09t0:1391_0": "Ñātakappavāriteti ettha saṅghavasena pavāritaṭṭhāne pañcabandhaneneva vaṭṭati, puggalavasena",
  "tika-vin09t0:1391_1": "pana pavāritaṭṭhāne ūnapañcabandhanenāpi. Akataviññatti nāma “vada, bhante, paccayenā”ti",
  "tika-vin09t0:1391_2": "evaṃ akataṭṭhāne viññatti.",
  "tika-vin09t0:1392": "Ūnapañcabandhanasikkhāpadavaṇṇanā niṭṭhitā.",
  "tika-vin09t0:1393": "3. Bhesajjasikkhāpadavaṇṇanā",
  "tika-vin09t0:1394_0": "Uggahetvāti uggahitakaṃ katvā, appaṭiggahitaṃ sayameva gahetvāti attho. Sattāhātikkamepi",
  "tika-vin09t0:1394_1": "anāpattikatā cettha anajjhoharaṇīyataṃ āpannattāti veditabbaṃ. Kasmā etena idaṃ dassitaṃ",
  "tika-vin09t0:1394_2": "hotīti āha “tāni hī”tiādi. Bhisakkassa imāni tena anuññātattāti bhesajjāni, yesaṃ",
  "tika-vin09t0:1394_3": "kesañci sappāyānametaṃ adhivacanaṃ. Tenāha “bhesajjakiccaṃ karontu vā, mā vā, evaṃ",
  "tika-vin09t0:1394_4": "laddhavohārānī”ti. Idāni sattāhakālikaṃ nissaggiyavatthubhūtaṃ sappinavanītaṃ dassetuṃ",
  "tika-vin09t0:1394_5": "“sappi nāma gavādīna”ntiādi vuttaṃ. Ādisaddena ajikādīnaṃ gahaṇaṃ. “Yesaṃ maṃsaṃ",
  "tika-vin09t0:1394_6": "kappatī”ti iminā pākaṭehi goajikādīhi aññānipi migarohitādīni saṅgaṇhāti. Yesañhi",
  "tika-vin09t0:1394_7": "khīraṃ atthi, sappipi tesaṃ atthiyeva. Taṃ pana sulabhaṃ vā hotu, dullabhaṃ vā, asaṃmohatthaṃ",
  "tika-vin09t0:1394_8": "vuttaṃ. Makkhikāmadhumevāti khuddakabhamaramadhukarīhi tīhi makkhikāhi kataṃ madhumeva.",
  "tika-vin09t0:1394_9": "Ucchurasanti suddhodakasambhinnānaṃ vasena duvidhampi ucchurasaṃ. “Agilānassa guḷodaka”nti",
  "tika-vin09t0:1394_10": "pana uddissa anuññātattā udakasambhinno agilānassa vaṭṭati. “Avatthukapakkā vā”ti",
  "tika-vin09t0:1394_11": "iminā savatthukapakkā na vaṭṭatīti dasseti. Mahāpaccariyaṃ pana “etaṃ savatthukapakkaṃ",
  "tika-vin09t0:1394_12": "vaṭṭati, no vaṭṭatīti pucchaṃ katvā ucchuphāṇitaṃ pacchābhattaṃ novaṭṭanakaṃ nāma",
  "tika-vin09t0:1394_13": "natthī”ti vuttaṃ, taṃ yuttanti samantapāsādikāyaṃ vuttaṃ. Ucchuvikatīti ucchumhā",
  "tika-vin09t0:1394_14": "nibbattā rasalasikādikā. Pakatattānaṃ paṭiniddesattā taṃ-saddassa tena pakatānaṃ",
  "tika-vin09t0:1394_15": "bhesajjānaṃ eva gahaṇaṃ, na tesaṃ vatthūnanti āha “tāni bhesajjānī”tiādi. Na tesaṃ",
  "tika-vin09t0:1394_16": "vatthūnīti tesaṃ sappiādīnaṃ kāraṇāni khīrādīni appaṭiggahetvāti attho.",
  "tika-vin09t0:1395_0": "Vasātelanti “anujānāmi, bhikkhave, vasāni bhesajjāni acchavasaṃ macchavasaṃ susukāvasaṃ",
  "tika-vin09t0:1395_1": "sūkaravasaṃ gadrabhavasa”nti evaṃ anuññātavasānaṃ telaṃ. Yānīti yāni bhesajjāni.",
  "tika-vin09t0:1395_2": "“Anujānāmi, bhikkhave, vasāni bhesajjāni acchavasaṃ macchavasaṃ susukāvasaṃ sūkaravasaṃ",
  "tika-vin09t0:1395_3": "gadrabhavasaṃ kāle paṭiggahitaṃ kāle nippakkaṃ kāle saṃsaṭṭhaṃ telaparibhogena paribhuñjitu”nti",
  "tika-vin09t0:1395_4": "evaṃ telatthaṃ vasāpaṭiggahaṇassa anuññātattā “vasātelaṃ panā”tiādi vuttaṃ. Kāleti",
  "tika-vin09t0:1395_5": "purebhattaṃ. Saṃsaṭṭhanti parissāvitaṃ. Tasmāti yasmā anuññātaṃ, tasmā. “Acchavasa”nti",
  "tika-vin09t0:1395_6": "vacanena ṭhapetvā manussavasaṃ sabbesaṃ akappiyamaṃsānaṃ vasāya anuññātattā “ṭhapetvā",
  "tika-vin09t0:1395_7": "manussavasa”nti vuttaṃ.",
  "tika-vin09t0:1396_0": "Sāmaṃ pacitvāti kāleyeva sāmaṃ pacitvā. Nibbattitatelampīti kāleyeva attanā vivecitatelampi.",
  "tika-vin09t0:1396_1": "Tividhampi cetaṃ kāleyeva vaṭṭati. Vuttampi cetaṃ “kāle ce, bhikkhave, paṭiggahitaṃ",
  "tika-vin09t0:1396_2": "kāle nippakkaṃ kāle saṃsaṭṭhaṃ, taṃ ce paribhuñjeyya, anāpattī”ti. Pacchābhattaṃ",
  "tika-vin09t0:1396_3": "pana paṭiggahetuṃ vā kātuṃ vā na vaṭṭatiyeva. Vuttampi cetaṃ “vikāle ce, bhikkhave,",
  "tika-vin09t0:1396_4": "paṭiggahitaṃ vikāle nippakkaṃ vikāle saṃsaṭṭhaṃ, taṃ ce paribhuñjeyya, āpatti tiṇṇaṃ",
  "tika-vin09t0:1396_5": "dukkaṭānaṃ. Kāle ce, bhikkhave, paṭiggahitaṃ vikāle nippakkaṃ vikāle saṃsaṭṭhaṃ,",
  "tika-vin09t0:1396_6": "taṃ ce paribhuñjeyya, āpatti dvinnaṃ dukkaṭānaṃ. Kāle ce, bhikkhave, paṭiggahitaṃ",
  "tika-vin09t0:1396_7": "kāle nippakkaṃ vikāle saṃsaṭṭhaṃ, taṃ ce paribhuñjeyya, āpatti dukkaṭassā”ti. “Sattāhaṃ",
  "tika-vin09t0:1396_8": "nirāmisaparibhogena vaṭṭatī”ti iminā pana “kāle paṭiggahitaṃ kāle nippakkaṃ kāle",
  "tika-vin09t0:1396_9": "saṃsaṭṭhaṃ telaparibhogena paribhuñjitu”nti idaṃ nirāmisaparibhogaṃ sandhāya vuttanti dasseti.",
  "tika-vin09t0:1397_0": "Yaṃ panettha sukhumarajasadisaṃ maṃsaṃ vā nhāru vā aṭṭhi vā lohitaṃ vā hoti, taṃ",
  "tika-vin09t0:1397_1": "abbohārikaṃ. Sace pana anupasampanno tāya paṭiggahitavasāya telaṃ katvā deti, taṃ",
  "tika-vin09t0:1397_2": "kathanti āha “anupasampannenā”tiādi. Tadahūti yasmiṃ ahani paṭiggahitaṃ, tadahu.",
  "tika-vin09t0:1397_3": "Pacchābhattato paṭṭhāya pana sattāhaṃ nirāmisameva vaṭṭati. Tatrāpi abbohārikaṃ abbohārikameva.",
  "tika-vin09t0:1397_4": "Yāvakālikavatthūnaṃ aññesaṃ vatthuṃ pacituṃ na vaṭṭatīti sambandho. Tattha yāvakālikavatthūnanti",
  "tika-vin09t0:1397_5": "yāvakālikaṃ vatthu etesanti yāvakālikavatthūni, tesaṃ, yāvakālikavatthumantānanti",
  "tika-vin09t0:1397_6": "attho. Aññesanti vasātelato aññesaṃ sappiādīnaṃ. Vatthunti khīrādikaṃ yāvakālikabhūtaṃ",
  "tika-vin09t0:1397_7": "vatthuṃ, pacituṃ na vaṭṭatiyeva, sāmaṃpākattāti adhippāyo.",
  "tika-vin09t0:1398_0": "Nibbattitasappiṃ vāti yāvakālikavatthuto vivecitasappiṃ vā. Yathā tattha dadhigataṃ",
  "tika-vin09t0:1398_1": "vā takkagataṃ vā khayaṃ gamissati, evaṃ jhāpitaṃ vāti attho. Navanītaṃ vāti takkabindūnipi",
  "tika-vin09t0:1398_2": "dadhiguḷikāyopi apanetvā sudhotanavanītaṃ pacituṃ vaṭṭati sāmaṃpakkābhāvatoti adhippāyo.",
  "tika-vin09t0:1398_3": "Yadi sayaṃpacitasattāhakālikena saddhiṃ āmisaṃ bhuñjati, taṃ āmisaṃ sayaṃpacitasattāhakālikena",
  "tika-vin09t0:1398_4": "missitaṃ attano yāvakālikabhāvaṃ sattāhakālikena gaṇhāpeti. Tathā ca yāvakālikaṃ",
  "tika-vin09t0:1398_5": "apakkampi sayaṃpakkabhāvaṃ upagacchatīti “taṃ pana tadahupurebhattampi sāmisaṃ paribhuñjituṃ",
  "tika-vin09t0:1398_6": "na vaṭṭatī”ti vuttaṃ. Yathā sayaṃpakkasattāhakālikaṃ vasātelaṃ, sayaṃbhajjitasāsapādiyāvajīvikavatthūnaṃ",
  "tika-vin09t0:1398_7": "telañca sāmisaṃ tadahupurebhattampi na vaṭṭati, tathā navanītasappīti veditabbaṃ. Vuttañca –",
  "tika-vin09t0:1399": "“Yāvakālikaādīni, saṃsaṭṭhāni sahattanā;",
  "tika-vin09t0:1400": "Gāhāpayanti sabbhāva”nti ca;",
  "tika-vin09t0:1401": "“Teheva bhikkhunā pattaṃ, kappate yāvajīvikaṃ;",
  "tika-vin09t0:1402": "Nirāmisaṃva sattāhaṃ, sāmise sāmapākatā”ti ca.",
  "tika-vin09t0:1403_0": "Khīrāditoti ettha ādisaddena tilādīnaṃ gahaṇaṃ. Sāmisānipīti na kevalaṃ nirāmisānevāti",
  "tika-vin09t0:1403_1": "attho. Pacchābhattato pana paṭṭhāya na vaṭṭantiyeva. Sattāhātikkamepi anāpatti savatthukānaṃ",
  "tika-vin09t0:1403_2": "paṭiggahitattā. “Tāni paṭiggahetvā”ti hi vuttaṃ. Tenāha “pacchābhattato paṭṭhāyā”tiādi.",
  "tika-vin09t0:1403_3": "Pacchābhattaṃ paṭiggahitakehi kataṃ pana abbhañjanādīsu upanetabbaṃ, purebhattampi",
  "tika-vin09t0:1403_4": "ca uggahitakehi kataṃ. Ubhayesampi sattāhātikkamepi anāpatti. Antosattāheti sattāhabbhantare.",
  "tika-vin09t0:1403_5": "Abbhañjanādīnanti ettha ādisaddena muddhanitelaarumakkhanagharadhūpanādīnaṃ gahaṇaṃ.",
  "tika-vin09t0:1403_6": "Adhiṭṭhahitvāti “idāni na mayhaṃ ajjhoharaṇatthāya bhavissati, idaṃ sappi ca telañca",
  "tika-vin09t0:1403_7": "vasā ca muddhanitelatthaṃ vā abbhañjanatthaṃ vā bhavissati, madhu arumakkhanatthaṃ",
  "tika-vin09t0:1403_8": "vā phāṇitaṃ gharadhūpanatthaṃ vā bhavissatī”ti evaṃ cittaṃ uppādetvā.",
  "tika-vin09t0:1404_0": "Ko panettha yāvakālikayāvajīvikavatthūsu visesoti āha “yāvajīvikānī”tiādi. Yāva aruṇassa",
  "tika-vin09t0:1404_1": "uggamanā tiṭṭhatīti sattamadivase katatelaṃ sace yāva aruṇuggamanā tiṭṭhatīti attho.",
  "tika-vin09t0:1404_2": "Pāḷiyaṃ anāgatasappiādīnanti ettha tāva migarohitādīnaṃ sappi pāḷiyaṃ anāgatasappi,",
  "tika-vin09t0:1404_3": "tathā navanītaṃ, nāḷikeranimbakosambakaramandasāsapaādīnaṃ telaṃ pana pāḷiyaṃ anāgatatelaṃ,",
  "tika-vin09t0:1404_4": "tathā madhukapupphaphāṇitaṃ pāḷiyaṃ anāgataphāṇitanti veditabbaṃ. Na sabbaṃ madhukapupphaphāṇitaṃ",
  "tika-vin09t0:1404_5": "phāṇitagatikanti āha “sītudakenā”tiādi. Sītudakena katanti madhukapupphāni sītudake",
  "tika-vin09t0:1404_6": "pakkhipitvā amadditvā puppharase udakagate sati taṃ udakaṃ gahetvā pacitvā kataṃ.",
  "tika-vin09t0:1404_7": "“Phāṇitagatikamevā”ti iminā sattāhakālikanti dasseti, na pana nissaggiyavatthunti.",
  "tika-vin09t0:1404_8": "Tasmā sattāhaṃ atikkāmayato dukkaṭanti veditabbaṃ. Vuttampi cetaṃ samantapāsādikāyaṃ",
  "tika-vin09t0:1404_9": "sītudakena kataṃ madhukapupphaphāṇitaṃ purebhattaṃ sāmisaṃ vaṭṭati, pacchābhattato",
  "tika-vin09t0:1404_10": "paṭṭhāya sattāhaṃ nirāmisameva, sattāhātikkame vatthugaṇanāya dukkaṭa”nti. Sace pana",
  "tika-vin09t0:1404_11": "khīraṃ pakkhipitvā kataṃ, yāvakālikaṃ. Khaṇḍasakkharaṃ pana khīrajallikaṃ apanetvā",
  "tika-vin09t0:1404_12": "sodhenti, tasmā vaṭṭati, ambajambupanasakadalikhajjuriciñcādīnaṃ sabbesaṃ yāvakālikaphalānaṃ",
  "tika-vin09t0:1404_13": "phāṇitaṃ yāvakālikamevāti āha “ambaphāṇitādīni yāvakālikānī”ti.",
  "tika-vin09t0:1405_0": "Kāyikaparibhogaṃ vaṭṭatīti kāyassa vā kāye aruno vā makkhanaṃ vaṭṭati, ajjhoharituṃ",
  "tika-vin09t0:1405_1": "pana na vaṭṭati. Yanti sattāhātikkantaṃ bhesajjaṃ. Nirapekkho pariccajitvāti anapekkho",
  "tika-vin09t0:1405_2": "sāmaṇerassa datvā. Tanti evaṃ pariccajitvā puna laddhabhesajjaṃ. Evañhi dinnaṃ bhesajjaṃ",
  "tika-vin09t0:1405_3": "sace so sāmaṇero abhisaṅkharitvā vā anabhisaṅkharitvā vā tassa bhikkhuno dadeyya,",
  "tika-vin09t0:1405_4": "gahetvā natthukammaṃ vā kātabbaṃ, aññaṃ vā kañci paribhogaṃ. Tenāha “ajjhoharitumpi",
  "tika-vin09t0:1405_5": "vaṭṭatī”ti. Sace so bālo hoti, dātuṃ na jānāti, aññena bhikkhunā vattabbo “atthi",
  "tika-vin09t0:1405_6": "te, sāmaṇera, bhesajja”nti, “āma, bhante, atthī”ti. “Āhara, therassa bhesajjaṃ karissāmā”ti,",
  "tika-vin09t0:1405_7": "evampi vaṭṭati. Vatthugaṇanāyāti sappiādivatthugaṇanāya ceva sappipiṇḍādivatthugaṇanāya",
  "tika-vin09t0:1405_8": "ca. Missitesu pana ekaṃ nissaggiyaṃ pācittiyaṃ. Ettha ca “idaṃ me, bhante, bhesajjaṃ",
  "tika-vin09t0:1405_9": "sattāhātikkantaṃ nissaggiyaṃ, imāhaṃ saṅghassa nissajjāmī”ti nissajjanavidhānaṃ veditabbaṃ.",
  "tika-vin09t0:1406_0": "Sādhāraṇapaññatti. Sattāhaṃ anatikkantepi atikkantasaññino ceva vematikassa ca dukkaṭaṃ.",
  "tika-vin09t0:1406_1": "Atikkante anatikkantasaññinopi vematikassapi nissaggiyaṃ pācittiyameva, tathā anadhiṭṭhitāvissajjitānaṭṭhāvinaṭṭhādaḍḍhāviluttesu",
  "tika-vin09t0:1406_2": "adhiṭṭhitādisaññino. Antosattāhaṃ adhiṭṭhite, vissajjite, naṭṭhe, vinaṭṭhe, daḍḍhe,",
  "tika-vin09t0:1406_3": "acchinne, vissāsena gahite ummattakādīnañca anāpatti. Ācāravipatti. Sappiādīnaṃ attano",
  "tika-vin09t0:1406_4": "santakatā, gaṇanupagatā, sattāhātikkamoti imānettha tīṇi aṅgāni. Kathinasamuṭṭhānaṃ,",
  "tika-vin09t0:1406_5": "akiriyaṃ, nosaññāvimokkhaṃ, acittakaṃ, paṇṇattivajjaṃ, kāyakammaṃ, vacīkammaṃ, ticittaṃ,",
  "tika-vin09t0:1406_6": "tivedanaṃ. Tenāha “sesaṃ cīvaravaggassa paṭhamasikkhāpade vuttanayeneva veditabba”nti.",
  "tika-vin09t0:1407": "Bhesajjasikkhāpadavaṇṇanā niṭṭhitā.",
  "tika-vin09t0:1408": "4. Vassikasāṭikasikkhāpadavaṇṇanā",
  "tika-vin09t0:1409_0": "Pacchimamāsassa paṭhamadivasato paṭṭhāyāti jeṭṭhamūlapuṇṇamāsiyā pacchimapāṭipadadivasato",
  "tika-vin09t0:1409_1": "paṭṭhāya. Tāvāti tāva parimāṇe kāle. Jeṭṭhamūlapuṇṇamāsiyā pacchimapāṭipadadivasato",
  "tika-vin09t0:1409_2": "paṭṭhāya yāva kattikapuṇṇamā, imasmiṃ pañcamāseti attho. Kālo vassikasāṭikāyātiādināti",
  "tika-vin09t0:1409_3": "ettha ādisaddena “samayo vassikasāṭikāya, aññepi manussā vassikasāṭikacīvaraṃ dentī”ti",
  "tika-vin09t0:1409_4": "imesaṃ gahaṇaṃ. Detha me vassikasāṭikacīvarantiādikāyāti ettha ādisaddena pana “āharatha",
  "tika-vin09t0:1409_5": "me vassikasāṭikacīvaraṃ, parivattetha me vassikasāṭikacīvaraṃ, cetāpetha me vassikasāṭikacīvara”nti",
  "tika-vin09t0:1409_6": "imesaṃ gahaṇaṃ. Attano aññātakaappavāritesu tadubhayaṃ karontassa kiṃ hotīti āha",
  "tika-vin09t0:1409_7": "“aññātakaappavāritaṭṭhāne”tiādi. “Vattabhede dukkaṭa”nti idaṃ vassikasāṭikaṃ pubbe",
  "tika-vin09t0:1409_8": "adente sandhāya vuttaṃ. Ye pana pubbepi denti, tesu vattabhedo natthi. Vuttañhi samantapāsādikāyaṃ",
  "tika-vin09t0:1409_9": "“ye manussā pubbepi vassikasāṭikacīvaraṃ denti, ime pana sacepi attano aññātakaappavāritā",
  "tika-vin09t0:1409_10": "honti, vattabhedo natthi tesu satuppādakaraṇassa anuññātattā”ti. Aññātakaviññattisikkhāpadena",
  "tika-vin09t0:1409_11": "nissaggiyaṃ pācittiyanti “yo pana bhikkhu aññātakaṃ gahapatiṃ vā gahapatāniṃ vā cīvaraṃ",
  "tika-vin09t0:1409_12": "viññāpeyya aññatra samayā, nissaggiyaṃ pācittiya”nti iminā sikkhāpadena nissaggiyaṃ",
  "tika-vin09t0:1409_13": "pācittiyaṃ. Idaṃ pana pakatiyā vassikasāṭikadāyakesupi hotiyeva.",
  "tika-vin09t0:1410_0": "Gimhānaṃ pacchimaddhamāsassa paṭhamadivasato paṭṭhāyāti ettha jeṭṭhamūlakāḷapakkhūposathassa",
  "tika-vin09t0:1410_1": "pacchimapāṭipadadivasato paṭṭhāya yāva āsāḷhipuṇṇamā, ayamaddhamāso gimhānaṃ pacchimaddhamāso",
  "tika-vin09t0:1410_2": "nāma, tassa paṭhamadivasato paṭṭhāyāti attho, addhamāsassa paṭhamapāṭipadadivasato",
  "tika-vin09t0:1410_3": "paṭṭhāyāti vuttaṃ hoti. Kattikamāsassa pacchimadivaso nāma pacchimakattikamāsassa",
  "tika-vin09t0:1410_4": "puṇṇamā. Ettāvatāti “māso seso gimhānanti bhikkhunā vassikasāṭikacīvaraṃ pariyesitabbaṃ,",
  "tika-vin09t0:1410_5": "addhamāso seso gimhānanti katvā nivāsetabba”nti ettakena gaṇanena. Pariyesanakkhettanti",
  "tika-vin09t0:1410_6": "pariyesanassa khettaṃ. Etasmiñhi māse vassikasāṭikaṃ aladdhaṃ pariyesituṃ vaṭṭati.",
  "tika-vin09t0:1410_7": "Karaṇanivāsanakkhettampīti karaṇakkhettañceva nivāsanakkhettañca. Pi-saddena pariyesanakkhettaṃ",
  "tika-vin09t0:1410_8": "sampiṇḍeti. Etasmiñhi addhamāse pariyesituṃ, kātuṃ, nivāsetuñca vaṭṭati, adhiṭṭhātuṃyeva",
  "tika-vin09t0:1410_9": "na vaṭṭati. Yaṃ pana samantapāsādikāyaṃ katthaci potthake “jeṭṭhamūlapuṇṇamāsiyā",
  "tika-vin09t0:1410_10": "pacchimapāṭipadadivasato paṭṭhāya yāva kālapakkhuposatho, ayameko addhamāso pariyesanakkhettañceva",
  "tika-vin09t0:1410_11": "karaṇakkhettañca. Etasmiñhi antare vassikasāṭikaṃ aladdhaṃ pariyesituṃ, laddhaṃ kātuñca",
  "tika-vin09t0:1410_12": "vaṭṭati, nivāsetuṃ, adhiṭṭhātuñca na vaṭṭatī”ti vacanaṃ dissati, taṃ pamādalikhitaṃ",
  "tika-vin09t0:1410_13": "mātikāya virodhatoti daṭṭhabbaṃ. “Addhamāso seso gimhānanti katvā nivāsetabba”nti",
  "tika-vin09t0:1410_14": "hi pāḷi. Sabbampīti pariyesanaṃ, karaṇaṃ, nivāsanaṃ, adhiṭṭhānañcāti sabbampi. Iminā",
  "tika-vin09t0:1410_15": "ime cattāro māsā pariyesanakaraṇanivāsanādhiṭṭhānānaṃ catunnampi khettanti dasseti.",
  "tika-vin09t0:1410_16": "Etesu hi catūsu māsesu aladdhaṃ pariyesituṃ, laddhaṃ kātuṃ, nivāsetuṃ, adhiṭṭhātuñca vaṭṭati.",
  "tika-vin09t0:1411_0": "Vassaṃ ukkaḍḍhīyatīti saṃvaccharaṃ uddhaṃ kaḍḍhīyati vaḍḍhīyati, āruyhatīti attho,",
  "tika-vin09t0:1411_1": "vassānassa paṭhamamāsaṃ ukkaḍḍhitvā gimhānaṃ pacchimamāsameva karontīti vuttaṃ hoti.",
  "tika-vin09t0:1411_2": "Vassūpanāyikadivase adhiṭṭhātabbāti vassānato pubbeyeva dasāhassa atikkantattā vassūpanāyikadivaseyeva",
  "tika-vin09t0:1411_3": "adhiṭṭhātabbā. Tañhi divasaṃ atikkāmetuṃ na vaṭṭati. Antovasse pana laddhā ceva niṭṭhitā",
  "tika-vin09t0:1411_4": "ca tasmiṃyeva antovasse laddhadivasato paṭṭhāya dasāhaṃ nātikkāmetabbā, dasāhātikkame",
  "tika-vin09t0:1411_5": "niṭṭhitā pana tadaheva adhiṭṭhātabbā. Dasāhe appahonte cīvarakālaṃ nātikkāmetabbā.",
  "tika-vin09t0:1411_6": "Ayaṃ tāva katāya parihāro. Akatāya pana ko parihāroti āha “sace”tiādi. Ekāhampi na",
  "tika-vin09t0:1411_7": "labhati ito aññassa parihārassābhāvatoti adhippāyo.",
  "tika-vin09t0:1412_0": "So kuto hotīti āha “yāva hemantassa paṭhamadivaso”ti, jeṭṭhamūlapuṇṇamāsito paṭṭhāya",
  "tika-vin09t0:1412_1": "yāva kattikapuṇṇamāsiyā pacchimapāṭipadadivaso, tāvāti attho. Etesu sattasu piṭṭhisamayamāsesūti",
  "tika-vin09t0:1412_2": "paṭilomakkamena vuttesu kattikapuṇṇamāsiyā pacchimapāṭipadādīsu jeṭṭhamūlapuṇṇamāsāvasānesu",
  "tika-vin09t0:1412_3": "etesu sattasu piṭṭhisamayanāmakesu māsesu. Satuppādakaraṇenāti “kālo vassikasāṭikāyā”tiādinā",
  "tika-vin09t0:1412_4": "nayena satuppādakaraṇena. Viññāpentassāti “detha me vassikasāṭikacīvara”ntiādinā",
  "tika-vin09t0:1412_5": "nayena viññattiṃ karontassa. Tena sikkhāpadena anāpattīti aññātakaviññattisikkhāpadena",
  "tika-vin09t0:1412_6": "anāpatti, iminā pana sikkhāpadena āpattiyeva asamayattā. Vuttañhetaṃ bhadantabuddhadattācariyena –",
  "tika-vin09t0:1413": "“Katvā pana satuppādaṃ, vassasāṭikacīvaraṃ;",
  "tika-vin09t0:1414": "Nipphādentassa bhikkhussa, samaye piṭṭhisammate.",
  "tika-vin09t0:1415": "“Hoti nissaggiyāpatti, ñātakāññātakādino;",
  "tika-vin09t0:1416": "Tesuyeva ca viññattiṃ, katvā nipphādane tathā”ti.",
  "tika-vin09t0:1417_0": "Ettha ca “idaṃ me, bhante, vassikasāṭikacīvaraṃ atirekamāse sese gimhāne pariyiṭṭhaṃ",
  "tika-vin09t0:1417_1": "atirekaddhamāse sese gimhāne katvā paridahitaṃ nissaggiya”nti iminā nayena nissajjanavidhānaṃ veditabbaṃ.",
  "tika-vin09t0:1418_0": "Vassikasāṭikapariyesanavatthusminti paṭikacceva vassikasāṭikapariyesanavatthusmiṃ.",
  "tika-vin09t0:1418_1": "Tikapācittiyanti atirekamāsaddhamāsesu atirekasaññivematikaūnakasaññīnaṃ pariyesananivāsanavasena",
  "tika-vin09t0:1418_2": "tīṇi pācittiyāni, ekasesaniddeso cāyaṃ, sāmaññaniddeso vā. Ūnakamāsaddhamāsesūti",
  "tika-vin09t0:1418_3": "ūnakamāse ceva ūnakaddhamāse ca. Atirekasaññino, vematikassa vā dukkaṭanti ettha",
  "tika-vin09t0:1418_4": "“pariyesananivāsanaṃ karontassā”ti pāṭhaseso. Idaṃ vuttaṃ hoti – “ūnakamāse sese",
  "tika-vin09t0:1418_5": "gimhāne atirekasaññino, vematikassa vā pariyesantassa dukkaṭaṃ, ūnakaddhamāse sese",
  "tika-vin09t0:1418_6": "gimhāne ca atirekasaññino, vematikassa vā nivāsentassa dukkaṭa”nti. “Tathā”ti iminā",
  "tika-vin09t0:1418_7": "dukkaṭaṃ atidisati, tañca dukkaṭaṃ udakaphusitagaṇanāya akatvā nhānapariyosānavasena",
  "tika-vin09t0:1418_8": "payoge payoge kāretabbaṃ, tañca kho vivaṭaṅgaṇe ākāsato patitaudakeneva nhāyantassa,",
  "tika-vin09t0:1418_9": "na nhānakoṭṭhakavāpiādīsu ghaṭehi āsittūdakena nhāyantassa. Tenevāha “satiyā vassikasāṭikāyā”tiādi.",
  "tika-vin09t0:1418_10": "Pokkharaṇiyādīsu pana naggassa nhāyantassa anāpattīti sambandho, pokkharaṇiyādīsu",
  "tika-vin09t0:1418_11": "pana satiyāpi vassikasāṭikāya naggassa nhāyantassa natthi dukkaṭāpattīti attho.",
  "tika-vin09t0:1419_0": "Evaṃ antarāpattiyā anāpattiṃ dassetvā idāni nissaggiyena anāpattiṃ dassetuṃ “acchinnacīvarassā”tiādi",
  "tika-vin09t0:1419_1": "vuttaṃ. Tattha acchinnacīvarassāti acchinnasesacīvarassa. Tassāpi asamaye nivāsato",
  "tika-vin09t0:1419_2": "anāpatti. Esa nayo naṭṭhacīvarassa vāti etthāpi. Yathā cettha nivāsentānaṃ tesaṃ",
  "tika-vin09t0:1419_3": "anāpatti, evaṃ tattha pariyesantānampīti daṭṭhabbaṃ. Ettha pana mahagghavassikasāṭikaṃ",
  "tika-vin09t0:1419_4": "ṭhapetvā nhāyantassa corūpaddavo āpadā nāmāti āha “anivattha”ntiādi. Āpadāsu vā nivāsayatoti",
  "tika-vin09t0:1419_5": "āpadāsu vijjamānāsu asamaye nivāsentassa. Yaṃ pana samantapāsādikāyaṃ “acchinnacīvarassāti",
  "tika-vin09t0:1419_6": "etaṃ vassikasāṭikaṃyeva sandhāya vuttaṃ. Tesañhi naggānaṃ kāyovassāpane anāpatti.",
  "tika-vin09t0:1419_7": "Ettha ca mahagghavassikasāṭikaṃ nivāsetvā nhāyantassa corūpaddavo āpadā nāmā”ti acchinnacīvarādino",
  "tika-vin09t0:1419_8": "nissaggiyena anāpattiṃ adassetvā naggassa nhāyato dukkaṭeneva anāpattidassanaṃ, taṃ",
  "tika-vin09t0:1419_9": "yuttaṃ viya na dissati. Sabbasikkhāpadesu hi mūlāpattiyā eva āpattippasaṅge anāpattidassanatthaṃ",
  "tika-vin09t0:1419_10": "anāpattivāro ārabhīyati, na antarāpattiyāti, tasmā upaparikkhitabbaṃ. Sacīvaratāti",
  "tika-vin09t0:1419_11": "antaravāsakauttarāsaṅgehi sacīvaratā.",
  "tika-vin09t0:1420": "Vassikasāṭikasikkhāpadavaṇṇanā niṭṭhitā.",
  "tika-vin09t0:1421": "5. Cīvaraacchindanasikkhāpadavaṇṇanā",
  "tika-vin09t0:1422_0": "“Datvā”ti yaṃ kiñci paccāsīsamānasseva dānamiha adhippetaṃ, na nissaṭṭhadānanti āha",
  "tika-vin09t0:1422_1": "“veyyāvaccādīnī”tiādi. Sakasaññāyāti “saka”nti saññāya. Iminā pārājikābhāvaṃ dasseti.",
  "tika-vin09t0:1422_2": "Cajitvā dinnampi hi sakasaññāya gaṇhato natthi pārājikaṃ. Acchindantassāti ekato",
  "tika-vin09t0:1422_3": "abaddhāni, visuṃ ṭhapitāni ca bahūni acchindato, “saṅghāṭiṃ āhara, uttarāsaṅgaṃ āharā”ti",
  "tika-vin09t0:1422_4": "evaṃ āharāpayato ca. Tenāha “vatthugaṇanāya āpattiyo”ti. “Mayā dinnāni sabbāni āharā”ti",
  "tika-vin09t0:1422_5": "vadatopi ekavacaneneva sambahulā āpattiyo. Ekaṃ cīvaraṃ pana ekābaddhāni ca bahūni",
  "tika-vin09t0:1422_6": "acchindato ekā āpatti. “Acchindā”ti āṇattiyā dukkaṭanti “mayā dinnāni sabbāni gaṇhā”ti",
  "tika-vin09t0:1422_7": "āṇattiyā ekaṃ dukkaṭaṃ, acchinnesu pana ekavacaneneva sambahulā pācittiyo. Tenāha",
  "tika-vin09t0:1422_8": "“acchinnesu vatthugaṇanāya āpattiyo”ti. Acchinnesūti tenāṇattena acchinnesu cīvaresu.",
  "tika-vin09t0:1422_9": "Yattha pana potthakesu “acchinnesu yattakāni āṇattāni, tesaṃ gaṇanāya āpattiyo”ti",
  "tika-vin09t0:1422_10": "pāṭho, tattha yattakāni āṇattānīti yattakāni cīvarāni gaṇhituṃ āṇattānīti attho.",
  "tika-vin09t0:1422_11": "Yaṃ pana samantapāsādikāyaṃ “cīvaraṃ ‘gaṇhā’ti āṇāpeti, ekaṃ dukkaṭaṃ. Āṇatto bahūni",
  "tika-vin09t0:1422_12": "gaṇhāti, ekaṃ pācittiya”nti vuttaṃ, taṃ ekābaddhaṃ sandhāya. Evañca katvā samantapāsādikāya",
  "tika-vin09t0:1422_13": "saddhiṃ imāya aṭṭhakathāya na koci virodho. Sace pana “saṅghāṭiṃ gaṇha, uttarāsaṅgaṃ",
  "tika-vin09t0:1422_14": "gaṇhā”ti āṇāpeti, vācāya vācāya dukkaṭaṃ. Acchinnesu vatthugaṇanāya āpattiyo. Ettha",
  "tika-vin09t0:1422_15": "ca “idaṃ me, bhante, cīvaraṃ bhikkhussa sāmaṃ datvā acchinnaṃ nissaggiya”nti iminā",
  "tika-vin09t0:1422_16": "nayena nissajjanavidhānaṃ veditabbaṃ.",
  "tika-vin09t0:1423_0": "Tikapācittiyanti upasampanne upasampannasaññivematikaanupasampannasaññīnaṃ vasena",
  "tika-vin09t0:1423_1": "tīṇi pācittiyāni. Aññaṃ parikkhāranti pattādiṃ aññaṃ parikkhāraṃ, antamaso sūcimpīti",
  "tika-vin09t0:1423_2": "attho. Na kevalaṃ anupasampannassa cīvaraṃyeva acchindato dukkaṭanti āha “anupasampannassa",
  "tika-vin09t0:1423_3": "cā”tiādi. Tattha yaṃ kiñcīti cīvaraṃ vā hotu, pattādi, yaṃ kiñci parikkhāraṃ vā.",
  "tika-vin09t0:1423_4": "Tassa vissāsaṃ gaṇhantassāti yassa dinnaṃ, tassa vissāsena gaṇhantassa, tatiyatthe",
  "tika-vin09t0:1423_5": "cetaṃ upayogavacanaṃ. Upasampannatāti acchindanasamaye upasampannabhāvo. Kiñcāpi",
  "tika-vin09t0:1423_6": "upasampannabhāvo pāḷiyaṃ, mātikaṭṭhakathāyañca dānaggahaṇesu dissati, tathāpi anupasampannakāle",
  "tika-vin09t0:1423_7": "cīvaraṃ datvā upasampannakāle acchindantassa āpattito acchindanakāleyeva upasampannatā aṅganti veditabbaṃ.",
  "tika-vin09t0:1424": "Cīvaraacchindanasikkhāpadavaṇṇanā niṭṭhitā.",
  "tika-vin09t0:1425": "6. Suttaviññattisikkhāpadavaṇṇanā",
  "tika-vin09t0:1426_0": "Chabbidhaṃ khomasuttādinti “suttaṃ nāma cha suttāni khomaṃ kappāsikaṃ koseyyaṃ kambalaṃ",
  "tika-vin09t0:1426_1": "sāṇaṃ bhaṅga”nti evaṃ vuttaṃ chabbidhaṃ khomasuttādiṃ. Tattha khomanti khomavākehi",
  "tika-vin09t0:1426_2": "katasuttaṃ. Kappāsikanti kappāsato nibbattaṃ. Koseyyanti kosiyaṃsūhi kantitvā katasuttaṃ.",
  "tika-vin09t0:1426_3": "Kambalanti eḷakalomasuttaṃ. Sāṇanti sāṇavākena katasuttaṃ. Bhaṅganti pāṭekkaṃ vākasuttamevāti",
  "tika-vin09t0:1426_4": "eke. Pañcahipi missetvā katasuttaṃ pana “bhaṅga”nti veditabbaṃ. Tesaṃ anulomanti",
  "tika-vin09t0:1426_5": "tesaṃ khomādīnaṃ anulomaṃ dukūlaṃ pattuṇṇaṃ somārapaṭṭaṃ cīnapaṭṭaṃ iddhijaṃ devadinnanti chabbidhaṃ suttaṃ.",
  "tika-vin09t0:1427_0": "Turīti vāyanūpakaraṇo eko daṇḍo, vītavītaṭṭhānaṃ yattha saṃharitvā ṭhapenti. Vemanti",
  "tika-vin09t0:1427_1": "vāyanūpakaraṇo eko daṇḍo, suttaṃ pavesetvā yena ākoṭento ghanabhāvaṃ sampādenti.",
  "tika-vin09t0:1427_2": "Tassa sabbappayogesu dukkaṭanti tantavāyassa ye te turivemasajjanādikā payogā, tesu",
  "tika-vin09t0:1427_3": "sabbesu payogesu bhikkhussa dukkaṭaṃ, tassa tantavāyassa payoge payoge bhikkhussa",
  "tika-vin09t0:1427_4": "dukkaṭanti vuttaṃ hoti. Turiādīnaṃ abhāve tesaṃ karaṇatthaṃ vāsipharasuādīnaṃ maggananisānarukkhacchedanādisabbappayogepi",
  "tika-vin09t0:1427_5": "eseva nayo. Tantūnaṃ attano santakattā vītavītaṭṭhānaṃ paṭiladdhameva hotīti āha",
  "tika-vin09t0:1427_6": "“paṭilābhena nissaggiyaṃ hotī”ti, vikappanupagapacchimacīvarappamāṇe vīte nissaggiyaṃ",
  "tika-vin09t0:1427_7": "hotīti vuttaṃ hoti. Teneva vakkhati “dīghato vidatthimatte, tiriyañca hatthamatte",
  "tika-vin09t0:1427_8": "vīte nissaggiyaṃ pācittiya”nti. Ettha ca “idaṃ me, bhante, cīvaraṃ sāmaṃ suttaṃ viññāpetvā",
  "tika-vin09t0:1427_9": "tantavāyehi vāyāpitaṃ nissaggiya”nti iminā nayena nissajjanavidhānaṃ veditabbaṃ.",
  "tika-vin09t0:1428_0": "Tenevāti viññāpitatantavāyeneva. Evaṃ idha dukkaṭanti idhāpi tantavāyeneva dīghato",
  "tika-vin09t0:1428_1": "vidatthimatte, tiriyaṃ hatthamatte vīte dukkaṭanti attho. Akappiyasuttamayeti viññāpitasuttamaye.",
  "tika-vin09t0:1428_2": "Itarasminti aviññattisuttamaye paricchede. Tato ce ūnatarāti vuttappamāṇato ce ūnatarā,",
  "tika-vin09t0:1428_3": "antamaso acchimaṇḍalappamāṇāpīti adhippāyo. Kappiyatantavāyenapi akappiyasuttaṃ vāyāpentassa",
  "tika-vin09t0:1428_4": "yathā pubbe nissaggiyaṃ, evamidha dukkaṭaṃ. Teneva kappiyañca akappiyañca suttaṃ",
  "tika-vin09t0:1428_5": "vāyāpentassa sace pacchimacīvarappamāṇā vā ūnakā vā akappiyasuttaparicchedā honti,",
  "tika-vin09t0:1428_6": "tesu paricchedagaṇanāya dukkaṭaṃ. Kappiyasuttaparicchedesu anāpatti. Atha ekantarikena",
  "tika-vin09t0:1428_7": "vā suttena, dīghato vā kappiyaṃ tiriyaṃ akappiyaṃ katvā vītaṃ hoti, pamāṇayutte paricchede",
  "tika-vin09t0:1428_8": "paricchede dukkaṭaṃ.",
  "tika-vin09t0:1429_0": "Yadi pana dve tantavāyā honti eko kappiyo eko akappiyo, suttañca akappiyaṃ, te ce",
  "tika-vin09t0:1429_1": "vārena vinanti, akappiyatantavāyena vīte pamāṇayutte paricchede paricchede pācittiyaṃ,",
  "tika-vin09t0:1429_2": "ūnatare dukkaṭaṃ. Itarena vīte ubhayattha dukkaṭaṃ. Sace dvepi vemaṃ gahetvā ekato",
  "tika-vin09t0:1429_3": "vinanti, pamāṇayutte paricchede paricchede pācittiyaṃ. Atha suttaṃ kappiyaṃ, cīvarañca",
  "tika-vin09t0:1429_4": "kedārabaddhādīhi saparicchedaṃ, akappiyatantavāyena vīte paricchede paricchede dukkaṭaṃ,",
  "tika-vin09t0:1429_5": "itarena vīte anāpatti. Sace dvepi ekato vinanti, pamāṇayutte paricchede paricchede",
  "tika-vin09t0:1429_6": "dukkaṭaṃ. Atha suttampi kappiyañca akappiyañca, te ce vārena vinanti, akappiyatantavāyena",
  "tika-vin09t0:1429_7": "akappiyasuttamayesu pacchimacīvarappamāṇesu paricchedesu vītesu paricchedagaṇanāya",
  "tika-vin09t0:1429_8": "pācittiyaṃ, ūnataresu kappiyasuttamayesu ca dukkaṭaṃ. Kappiyatantavāyena akappiyasuttamayesu",
  "tika-vin09t0:1429_9": "pamāṇayuttesu vā ūnakesu vā dukkaṭameva, kappiyasuttamayesu anāpatti.",
  "tika-vin09t0:1430_0": "Atha ekantarikena vā suttena, dīghato vā akappiyaṃ tiriyaṃ akappiyaṃ katvā vinanti,",
  "tika-vin09t0:1430_1": "ubhopi vā te vemaṃ gahetvā ekato vinanti, aparicchede cīvare pamāṇayutte paricchede",
  "tika-vin09t0:1430_2": "paricchede dukkaṭaṃ, saparicchede paricchedavasena dukkaṭāni. Tenāha “eteneva upāyenā”tiādi.",
  "tika-vin09t0:1431_0": "Ettha ca tantavāyo tāva aññātakaappavāritato viññattiyā laddho akappiyo, seso kappiyo.",
  "tika-vin09t0:1431_1": "Suttampi sāmaṃ viññāpitaṃ akappiyaṃ, sesaṃ, ñātakādivasena uppannañca kappiyanti",
  "tika-vin09t0:1431_2": "veditabbaṃ. Tikapācittiyanti vāyāpite vāyāpitasaññivematikaavāyāpitasaññīnaṃ vasena",
  "tika-vin09t0:1431_3": "tīṇi pācittiyāni. Cīvaratthāya viññāpitasuttanti sāmaṃ vā aññena vā cīvaratthāya",
  "tika-vin09t0:1431_4": "viññāpitasuttaṃ. Kiñcāpi pāḷiyaṃ “sāmaṃ suttaṃ viññāpetvā”ti vuttaṃ, tathāpi idha",
  "tika-vin09t0:1431_5": "“cīvaratthāya sāmaṃ viññāpitasutta”nti avatvā kevalaṃ “cīvaratthāya viññāpitasutta”nti",
  "tika-vin09t0:1431_6": "aṅgesu vuttattā aññena cīvaratthāya viññāpitasuttampi saṅgahaṃ gacchatīti veditabbaṃ.",
  "tika-vin09t0:1431_7": "Akappiyaviññattiyāti “cīvaraṃ me, āvuso, vāyathā”ti evaṃbhūtāya akappiyaviññattiyā.",
  "tika-vin09t0:1432": "Suttaviññattisikkhāpadavaṇṇanā niṭṭhitā.",
  "tika-vin09t0:1433": "7. Mahāpesakārasikkhāpadavaṇṇanā",
  "tika-vin09t0:1434_0": "Cīvarasāmikehi pubbe appavārito hutvāti “kīdisena te, bhante, cīvarena attho, kīdisaṃ",
  "tika-vin09t0:1434_1": "te cīvaraṃ vāyāpemi, vada, bhante, yadicchasī”ti cīvarasāmikehi pubbe avutto hutvā.",
  "tika-vin09t0:1434_2": "Ettha ca āyatādīhi tīhi suttavaḍḍhanākārena saha vāyanākāraṃ dasseti, suvītādīhi",
  "tika-vin09t0:1434_3": "catūhi vāyanākārameva. “Kiñcimattaṃ anupadajjeyyāmā”tiādi tassa kattabbākāramattadassanaṃ,",
  "tika-vin09t0:1434_4": "na pana aṅgadassanaṃ suttavaḍḍhanavaseneva āpajjitabbattāti āha “na bhikkhuno piṇḍapātadānamattenā”tiādi.",
  "tika-vin09t0:1434_5": "Ettha ca “idaṃ me, bhante, cīvaraṃ pubbe appavāritena aññātakassa gahapatikassa tantavāye",
  "tika-vin09t0:1434_6": "upasaṅkamitvā cīvare vikappaṃ āpannaṃ nissaggiya”nti iminā nayena nissajjanavidhānaṃ",
  "tika-vin09t0:1434_7": "veditabbaṃ. Tikapācittiyanti aññātake aññātakasaññivematikañātakasaññīnaṃ vasena tīṇi pācittiyāni.",
  "tika-vin09t0:1435": "Mahāpesakārasikkhāpadavaṇṇanā niṭṭhitā.",
  "tika-vin09t0:1436": "8. Accekacīvarasikkhāpadavaṇṇanā",
  "tika-vin09t0:1437_0": "Paṭhamapadassāti “dasāhānāgata”nti padassa. Purimanayenevāti accantasaṃyogavaseneva.",
  "tika-vin09t0:1437_1": "Tāni divasānīti tesu divasesu. Accantamevāti nirantarameva, tesu dasāhesu yattha",
  "tika-vin09t0:1437_2": "katthaci divaseti vuttaṃ hoti. Pavāraṇāmāsassāti pubbakattikamāsassa. So hi idha",
  "tika-vin09t0:1437_3": "paṭhamapavāraṇāyogato “pavāraṇāmāso”ti vutto. Juṇhapakkhapañcamito paṭṭhāyāti sukkapakkhapañcamiṃ",
  "tika-vin09t0:1437_4": "ādiṃ katvā. Pavāraṇāmāsassa juṇhapakkhapañcamitoti vā pavāraṇāmāsassa pakāsanato",
  "tika-vin09t0:1437_5": "purimassa juṇhapakkhassa pañcamito paṭṭhāyāti attho. Yo panettha “kāmañcesa ‘dasāhaparamaṃ",
  "tika-vin09t0:1437_6": "atirekacīvaraṃ dhāretabba’nti imināva siddho, aṭṭhuppattivasena pana apubbaṃ viya",
  "tika-vin09t0:1437_7": "atthaṃ dassetvā sikkhāpadaṃ ṭhapita”nti pāṭho dissati, so pamādapāṭho “dasāhānāgata”nti",
  "tika-vin09t0:1437_8": "iminā virodhatoti daṭṭhabbaṃ. Kiñca “juṇhapakkhapañcamito paṭṭhāyā”ti vuttattā aṭṭhakathāyeva",
  "tika-vin09t0:1437_9": "pubbāparavirodhopi siyā.",
  "tika-vin09t0:1438_0": "Accekacīvaranti accāyikacīvaraṃ vuccati, so ca accāyikabhāvo dāyakassa gamikādibhāvenāti",
  "tika-vin09t0:1438_1": "dassetuṃ “gamikagilānagabbhiniabhinavuppannasaddhānaṃ puggalāna”ntiādi vuttaṃ. Tattha",
  "tika-vin09t0:1438_2": "gamiko nāma “senāya vā gantukāmo hoti, pavāsaṃ vā gantukāmo hotī”ti vutto. Aññatarena",
  "tika-vin09t0:1438_3": "“vassāvāsikaṃ dassāmī”ti evaṃ ārocetvā dinnanti gamikādīnaṃ aññatarena gamanādīhi",
  "tika-vin09t0:1438_4": "kāraṇehi dātukāmena dūtaṃ vā pesetvā, sayaṃ vā āgantvā “vassāvāsikaṃ dassāmī”ti evaṃ",
  "tika-vin09t0:1438_5": "ārocetvā dinnaṃ cīvaraṃ. Ettha ca “idaṃ me, bhante, accekacīvaraṃ cīvarakālasamayaṃ",
  "tika-vin09t0:1438_6": "atikkāmitaṃ nissaggiya”nti iminā nayena nissajjanavidhānaṃ veditabbaṃ.",
  "tika-vin09t0:1439_0": "Sesanti “sādhāraṇapaññattī”tiādikaṃ. Ayaṃ pana viseso – tattha atirekacīvare atirekacīvarasaññiādino",
  "tika-vin09t0:1439_1": "dasāhātikkamo, idha accekacīvare accekacīvarasaññiādino cīvarakālātikkamo. Tathā",
  "tika-vin09t0:1439_2": "anaccekacīvare accekacīvarasaññino, vematikassa ca dukkaṭaṃ. Jātippamāṇasampannassa",
  "tika-vin09t0:1439_3": "accekacīvarassa attano santakatā, dasāhānāgatāya kattikatemāsikapuṇṇamāya uppannabhāvo,",
  "tika-vin09t0:1439_4": "anadhiṭṭhitaavikappitatā, cīvarakālātikkamoti caturaṅgabhāvova ettha viseso.",
  "tika-vin09t0:1440": "Accekacīvarasikkhāpadavaṇṇanā niṭṭhitā.",
  "tika-vin09t0:1441": "9. Sāsaṅkasikkhāpadavaṇṇanā",
  "tika-vin09t0:1442_0": "Upasampajjantiādīsu viyāti “paṭhamaṃ jhānaṃ upasampajja viharatī”ti imassa vibhaṅge",
  "tika-vin09t0:1442_1": "“upasampajjā”ti uddharitabbe “upasampajja”nti uddhaṭaṃ. Tadiha nidassanaṃ kataṃ.",
  "tika-vin09t0:1442_2": "Ādisaddena pana “anāpucchaṃ vā gaccheyyā”tiādīnaṃ saṅgaho daṭṭhabbo. Upagantvāti",
  "tika-vin09t0:1442_3": "upasaddassatthamāha. Vasitvāti akkhaṇḍaṃ vasitvā. “Yena yassa hi sambandho, dūraṭṭhampi",
  "tika-vin09t0:1442_4": "ca tassa ta”nti vacanato “imassa…pe… iminā sambandho”ti vuttaṃ. Tattha imassāti “upavassa”nti",
  "tika-vin09t0:1442_5": "padassa. Vinayapariyāyena araññalakkhaṇaṃ adinnādānapārājike āgataṃ. Tattha hi “gāmā",
  "tika-vin09t0:1442_6": "vā araññā vā”ti anavasesato avahāraṭṭhānapariggahena tadubhayaṃ asaṅkarato dassetuṃ",
  "tika-vin09t0:1442_7": "“ṭhapetvā gāmañcā”tiādi vuttaṃ. Gāmūpacāro hi loke gāmasaṅkhameva gacchatīti. Idha",
  "tika-vin09t0:1442_8": "pana suttantapariyāyena “pañcadhanusatikaṃ pacchima”nti āgataṃ āraññakaṃ bhikkhuṃ",
  "tika-vin09t0:1442_9": "sandhāya. Na hi so vinayapariyāyike araññe vasanto “āraññako panthasenāsano”ti sutte",
  "tika-vin09t0:1442_10": "vutto, tasmā tattha āgatameva lakkhaṇaṃ gahetabbanti dassento “sabbapacchimāni āropitena",
  "tika-vin09t0:1442_11": "ācariyadhanunā”tiādimāha. Tattha “ācariyadhanu nāma pakatihatthena navavidatthipamāṇaṃ.",
  "tika-vin09t0:1442_12": "Jiyāya pana āropitāya catuhatthapamāṇa”nti vadanti. Gāmassāti parikkhittassa gāmassa.",
  "tika-vin09t0:1442_13": "Indakhīlatoti ummārato. Parikkhepārahaṭṭhānatoti pariyante ṭhitagharassa upacāre",
  "tika-vin09t0:1442_14": "ṭhitassa majjhimassa purisassa paṭhamaleḍḍupātato. Kittakena maggena minitabbanti",
  "tika-vin09t0:1442_15": "āha “sace”tiādi. Majjhimaṭṭhakathāyaṃ pana “vihārassāpi gāmasseva upacāraṃ nīharitvā",
  "tika-vin09t0:1442_16": "ubhinnaṃ leḍḍupātānaṃ antarā minitabba”nti vuttaṃ. Corānaṃ niviṭṭhokāsādidassanenāti",
  "tika-vin09t0:1442_17": "ārāme, ārāmūpacāre ca corānaṃ niviṭṭhokāsādidassanena kāraṇena. Ādisaddena bhuttokāsaṭṭhitokāsanisinnokāsanipannokāsānaṃ",
  "tika-vin09t0:1442_18": "gahaṇaṃ. Corehi manussānaṃ hataviluttākoṭitabhāvadassanatoti ārāme, ārāmūpacāre ca",
  "tika-vin09t0:1442_19": "hataviluttākoṭitabhāvadassanato.",
  "tika-vin09t0:1443_0": "Antaraghare nikkhipeyyāti antare antare gharāni ettha, etassāti vā antaragharaṃ,",
  "tika-vin09t0:1443_1": "gāmo, tasmiṃ ṭhapeyyāti attho. Tenāha “āraññakassā”tiādi. Tañcāti nikkhipanañca.",
  "tika-vin09t0:1443_2": "“Mahāpavāraṇāya pavārito hotī”ti idaṃ vassacchedaṃ akatvā vuṭṭhabhāvaṃ dassetuṃ vuttaṃ,",
  "tika-vin09t0:1443_3": "na pana pavāraṇāya aṅgabhāvaṃ. Teneva hi byatirekaṃ dassentena samantapāsādikāyaṃ",
  "tika-vin09t0:1443_4": "vuttaṃ “sace pacchimikāya vā upagato hoti chinnavasso vā, nikkhipituṃ na labhatī”ti.",
  "tika-vin09t0:1443_5": "Kattikamāso nāma pubbakattikamāsassa kāḷapakkhapāṭipadato paṭṭhāya yāva aparakattikapuṇṇamā,",
  "tika-vin09t0:1443_6": "tāva ekūnattiṃsa rattindivā. Eva-saddena kattikamāsato paraṃ na labhatīti dasseti.",
  "tika-vin09t0:1443_7": "Ūnappamāṇe tāva araññalakkhaṇāyogato na labhatu, kasmā gāvutato atirekappamāṇe na",
  "tika-vin09t0:1443_8": "labhatīti āha “yatra hī”tiādi. Nimantito pana addhayojanampi yojanampi gantvā vasituṃ",
  "tika-vin09t0:1443_9": "pacceti, idamappamāṇaṃ. Sāsaṅkasappaṭibhayameva hotīti sāsaṅkañceva sappaṭibhayañca",
  "tika-vin09t0:1443_10": "hoti. Eva-saddena anāsaṅkaappaṭibhayehi aṅgayuttepi senāsane vasanto nikkhipituṃ",
  "tika-vin09t0:1443_11": "na labhatīti dasseti. Ettāvatā purimikāya upagantvā akkhaṇḍaṃ katvā vuṭṭhavasso yaṃ",
  "tika-vin09t0:1443_12": "gāmaṃ gocaragāmaṃ katvā pañcadhanusatikapacchime āraññakasenāsane viharati, tasmiṃ",
  "tika-vin09t0:1443_13": "gāme cīvaraṃ ṭhapetvā sakalakattikamāsaṃ tasmiṃyeva senāsane tena cīvarena vinā vatthuṃ",
  "tika-vin09t0:1443_14": "anujānitvā idāni vihārato aññattha vasantassa chārattaṃ vippavāsaṃ anujānanto “siyā",
  "tika-vin09t0:1443_15": "ca tassa bhikkhuno”tiādimāha. Asamādānacārañhi atthatakathinā eva labhanti, netareti",
  "tika-vin09t0:1443_16": "ettha idampi kāraṇaṃ daṭṭhabbaṃ. Tattha chārattaparamaṃ tena bhikkhunā tena cīvarena",
  "tika-vin09t0:1443_17": "vippavasitabbanti yo bhikkhu vihāre vasanto tato aññattha gamanakicce sati antaraghare",
  "tika-vin09t0:1443_18": "cīvaraṃ nikkhipati, tena bhikkhunā tena cīvarena chārattaparamaṃ vippavasitabbaṃ,",
  "tika-vin09t0:1443_19": "cha rattiyo tamhā vihārā aññattha vasitabbāti vuttaṃ hoti. Vuttañhi bhadantena buddhadattācariyena –",
  "tika-vin09t0:1444": "“Yaṃ gāmaṃ gocaraṃ katvā, bhikkhu āraññake vase;",
  "tika-vin09t0:1445": "Tasmiṃ gāme ṭhapetuṃ taṃ, māsamekaṃ tu vaṭṭati.",
  "tika-vin09t0:1446": "“Aññattheva vasantassa, chārattaparamaṃ mataṃ;",
  "tika-vin09t0:1447": "Ayamassa adhippāyo, paṭicchanno pakāsito”ti.",
  "tika-vin09t0:1448_0": "Tenevāha “tato ce uttari vippavaseyyāti chārattato uttari tasmiṃ senāsane sattamaṃ",
  "tika-vin09t0:1448_1": "aruṇaṃ uṭṭhāpeyyā”tiādi. Tathā asakkontenāti gataṭṭhānassa dūratāya senāsanaṃ āgantvā",
  "tika-vin09t0:1448_2": "sattamaṃ aruṇaṃ uṭṭhāpetuṃ asakkontena. Evampi asakkontena tatreva ṭhitena paccuddharitabbaṃ",
  "tika-vin09t0:1448_3": "“atirekacīvaraṭṭhāne ṭhassatī”ti. Vasitvāti aruṇaṃ uṭṭhāpetvā. Bhikkhusammuti udositasikkhāpade vuttāva.",
  "tika-vin09t0:1449": "Sesanti “aññatra bhikkhusammutiyāti ayamettha anupaññattī”tiādikaṃ. Tattha hi aṅgesu yaṃ rattivippavāso catutthamaṅgaṃ, taṃ idha chārattato uttari vippavāso hotīti ayameva viseso.",
  "tika-vin09t0:1450": "Sāsaṅkasikkhāpadavaṇṇanā niṭṭhitā.",
  "tika-vin09t0:1451": "10. Pariṇatasikkhāpadavaṇṇanā",
  "tika-vin09t0:1452_0": "Nanu cāyaṃ saṅghassa pariṇato, na pariccatto, atha kathaṃ saṅghasantako hotīti āha",
  "tika-vin09t0:1452_1": "“so hī”tiādi. Tattha soti lābho. Ekena pariyāyenāti pariṇatabhāvasaṅkhātena ekena",
  "tika-vin09t0:1452_2": "pariyāyena. “Labhitabba”nti iminā lābhasaddassa kammasādhanamāha. Cīvarādivatthunti",
  "tika-vin09t0:1452_3": "cīvarapiṇḍapātasenāsanagilānapaccayabhesajjaparikkhāraṃ antamaso cuṇṇapiṇḍampi dantakaṭṭhampi",
  "tika-vin09t0:1452_4": "dasikasuttampi. Pariṇatanti saṅghassa ninnaṃ saṅghassa poṇaṃ saṅghassa pabbhāraṃ",
  "tika-vin09t0:1452_5": "hutvā ṭhitanti attho. Yena pana kāraṇena so pariṇato hoti, taṃ dassetvā tassa atthaṃ",
  "tika-vin09t0:1452_6": "dassetuṃ “dassāma karissāmā”tiādi vuttaṃ. Attano pariṇāmentassāti “idaṃ mayhaṃ dehī”ti",
  "tika-vin09t0:1452_7": "saṅghassa pariṇatabhāvaṃ ñatvā attano pariṇāmetvā gaṇhantassa. Payogeti pariṇāmanappayoge.",
  "tika-vin09t0:1452_8": "Ettha ca “idaṃ me, bhante, jānaṃ saṅghikaṃ lābhaṃ pariṇataṃ attano pariṇāmikaṃ nissaggiya”nti",
  "tika-vin09t0:1452_9": "iminā nayena nissajjanavidhānaṃ veditabbaṃ.",
  "tika-vin09t0:1453_0": "Saṅghacetiyapuggalesūti ettha ca antamaso sunakhaṃ upādāya yo koci satto “puggalo”ti",
  "tika-vin09t0:1453_1": "veditabbo. Aññasaṅghādīnanti aññasaṅghacetiyapuggalānaṃ. Idaṃ vuttaṃ hoti – “saṅghassa",
  "tika-vin09t0:1453_2": "pariṇataṃ aññassa saṅghassa vā cetiyassa vā puggalassa vā, cetiyassa pariṇataṃ aññassa",
  "tika-vin09t0:1453_3": "cetiyassa vā saṅghassa vā puggalassa vā, puggalassa pariṇataṃ aññassa puggalassa",
  "tika-vin09t0:1453_4": "vā saṅghassa vā cetiyassa vā pariṇāmentassa dukkaṭa”nti.",
  "tika-vin09t0:1454_0": "Idāni anāpattiṃ dassetuṃ “apariṇatasaññino”tiādimāha. Pariṇate, apariṇate ca apariṇatasaññino",
  "tika-vin09t0:1454_1": "cāti sambandho, pariṇate, apariṇate cāti ubhayatthāpi anāpattīti attho. Vuttañhetaṃ",
  "tika-vin09t0:1454_2": "“pariṇate apariṇatasaññī attano pariṇāmeti, anāpatti. Apariṇate apariṇatasaññī anāpattī”ti.",
  "tika-vin09t0:1454_3": "Deyyadhammoti cattāro paccayā. Ādisaddena “paṭisaṅkhāraṃ vā labheyya, ciraṭṭhitiko",
  "tika-vin09t0:1454_4": "vā assa, yattha vā pana tumhākaṃ cittaṃ pasīdati, tattha dethā”ti vacanānaṃ gahaṇaṃ.",
  "tika-vin09t0:1454_5": "Sace pana dāyakā “mayaṃ saṅghabhattaṃ kattukāmā, cetiyapūjaṃ kattukāmā, ekassa bhikkhuno",
  "tika-vin09t0:1454_6": "parikkhāraṃ dātukāmā, tumhākaṃ ruciyā dassāma. Bhaṇatha, kattha demā”ti vadanti,",
  "tika-vin09t0:1454_7": "evaṃ vutte tena bhikkhunā “yattha icchatha, tattha dethā”ti vattabbā.",
  "tika-vin09t0:1455": "Pariṇatasikkhāpadavaṇṇanā niṭṭhitā.",
  "tika-vin09t0:1456": "Pattavaggo tatiyo.",
  "tika-vin09t0:1457": "Iti kaṅkhāvitaraṇiyā pātimokkhavaṇṇanāya",
  "tika-vin09t0:1458": "Vinayatthamañjūsāyaṃ līnatthappakāsaniyaṃ",
  "tika-vin09t0:1459": "Nissaggiyavaṇṇanā niṭṭhitā.",
  "tika-vin09t0:1460": "Pācittiyakaṇḍaṃ",
  "tika-vin09t0:1461": "1. Musāvādavaggo",
  "tika-vin09t0:1462": "1. Musāvādasikkhāpadavaṇṇanā",
  "tika-vin09t0:1463_0": "Sampajānamusāvādeti ettha musāti abhūtaṃ atacchaṃ vatthu, vādoti tassa bhūtato tacchato",
  "tika-vin09t0:1463_1": "viññāpanaṃ, sampajānassa musāvādo sampajānamusāvādo, tasmiṃ sampajānamusāvādeti attho.",
  "tika-vin09t0:1463_2": "Tenāha “pubbe”tiādi. So ca pana musāvādo pubbabhāgakkhaṇe, taṅkhaṇe ca vijānantassa",
  "tika-vin09t0:1463_3": "hoti “pubbevassa hoti ‘musā bhaṇissa’nti, bhaṇantassa hoti ‘musā bhaṇāmī”’ti vuttattāti",
  "tika-vin09t0:1463_4": "āha “pubbepi jānitvā vacanakkhaṇepi jānantassā”ti. Etañhi dvayaṃ aṅgabhūtaṃ, itaraṃ",
  "tika-vin09t0:1463_5": "pana hotu vā, mā vā, akāraṇametaṃ. Nanu cetaṃ bhaṇanameva ñāyatīti āha “bhaṇanañca",
  "tika-vin09t0:1463_6": "nāmā”tiādi. Abhūtassāti atacchassa.",
  "tika-vin09t0:1464_0": "Hatthakaṃ sakyaputtanti ettha hatthakoti tassa therassa nāmaṃ. Sakyānaṃ puttoti sakyaputto.",
  "tika-vin09t0:1464_1": "Buddhakāle kira sakyakulato asīti purisasahassāni pabbajiṃsu, tesaṃ so aññataro.",
  "tika-vin09t0:1464_2": "Avajānitvā paṭijānanādivatthusminti ettha avajānitvā paṭijānanaṃ nāma titthiyehi",
  "tika-vin09t0:1464_3": "saddhiṃ kathento attano vāde kañci dosaṃ sallakkhento “nāyaṃ mama vādo”ti avajānitvā",
  "tika-vin09t0:1464_4": "puna kathento kathento niddosataṃ sallakkhetvā “mameva ayaṃ vādo”ti paṭijānāti. Ādisaddena",
  "tika-vin09t0:1464_5": "paṭijānitvā avajānanaṃ, aññenaññaṃ paṭicaraṇaṃ, sampajānamusābhāsanaṃ, saṅketaṃ katvā",
  "tika-vin09t0:1464_6": "visaṃvādakaraṇañca saṅgaṇhāti. Idāni āpattibhedadassanatthaṃ “uttarimanussadhammārocanattha”ntiādi vuttaṃ.",
  "tika-vin09t0:1465_0": "Anupadhāretvā sahasā bhaṇantassāti avīmaṃsitvā vegena diṭṭhampi “adiṭṭhaṃ me”tiādinā",
  "tika-vin09t0:1465_1": "bhaṇantassa. “Aññaṃ bhaṇissāmī”ti aññaṃ bhaṇantassāti yo mandattā momūhattā pakkhalanto",
  "tika-vin09t0:1465_2": "“cīvara”nti vattabbe “cīra”ntiādīni bhaṇati, ayaṃ “aññaṃ bhaṇissāmī”ti aññaṃ bhaṇati",
  "tika-vin09t0:1465_3": "nāma. Yo pana sāmaṇerena “api, bhante, mayhaṃ upajjhāyaṃ passitthā”ti vutto keḷiṃ",
  "tika-vin09t0:1465_4": "kurumāno “tava upajjhāyo dārusakaṭaṃ yojetvā gato bhavissatī”ti vā siṅgālasaddaṃ",
  "tika-vin09t0:1465_5": "sutvā “kassāyaṃ saddo”ti vutto “mātuyā te yānena gacchantiyā kaddame laggacakkaṃ",
  "tika-vin09t0:1465_6": "uddharantānaṃ ayaṃ saddo”ti vā evaṃ neva davā, na ravā aññaṃ bhaṇati, so āpattiṃ",
  "tika-vin09t0:1465_7": "āpajjatiyeva. Aññā pūraṇakathā nāma hoti – eko gāme thokaṃ telaṃ labhitvā vihāraṃ",
  "tika-vin09t0:1465_8": "āgato sāmaṇeraṃ bhaṇati “tvaṃ ajja kuhiṃ gato, gāmo ekatelo ahosī”ti vā, pacchikāya",
  "tika-vin09t0:1465_9": "ṭhapitaṃ pūvakhaṇḍaṃ labhitvā “ajja gāme pacchikāhi pūve cāresu”nti vā, ayaṃ musāvādova",
  "tika-vin09t0:1465_10": "hoti. Visaṃvādanapurekkhāratāti visaṃ vādenti etenāti visaṃvādanaṃ, vañcanādhippāyavasappavattaṃ",
  "tika-vin09t0:1465_11": "cittaṃ, tassa purekkhāratā visaṃvādanapurekkhāratā, visaṃvādanacittassa purato karaṇanti attho.",
  "tika-vin09t0:1466": "Musāvādasikkhāpadavaṇṇanā niṭṭhitā.",
  "tika-vin09t0:1467": "2. Omasavādasikkhāpadavaṇṇanā",
  "tika-vin09t0:1468_0": "Omasavādeti khuṃsanagarahaṇavacane. Yasmā pana taṃ neva kaṇṇasukhaṃ, na hadayasukhaṃ,",
  "tika-vin09t0:1468_1": "tasmā tena kaṇṇañceva hadayañca vijjhatīti āha “ovijjhanavacane”ti, jātiādīhi ghaṭetvā",
  "tika-vin09t0:1468_2": "vacaneti vuttaṃ hoti. Tenāha “jātināmā”tiādi. Tattha jāti nāma brāhmaṇādi ukkaṭṭhā",
  "tika-vin09t0:1468_3": "ceva caṇḍālādi hīnā ca jāti. Nāmaṃ nāma avakaṇṇakādi hīnañceva buddharakkhitādi ukkaṭṭhañca",
  "tika-vin09t0:1468_4": "nāmaṃ. Gottaṃ nāma kosiyādi hīnañceva gotamādi ukkaṭṭhañca gottaṃ. Kammaṃ nāma pupphachaḍḍakādi",
  "tika-vin09t0:1468_5": "hīnañceva kasivaṇijjādi ukkaṭṭhañca kammaṃ. Sippaṃ nāma naḷakārādi hīnañceva muddāgaṇanādi",
  "tika-vin09t0:1468_6": "ukkaṭṭhañca sippaṃ. Ābādho nāma sabbopi rogo hīnoyeva. Atha vā madhumeho ukkaṭṭho,",
  "tika-vin09t0:1468_7": "seso hīnoti veditabbo. Liṅgaṃ nāma atidīghādi hīnañceva nātidīghādi ukkaṭṭhañca liṅgaṃ.",
  "tika-vin09t0:1468_8": "Kileso nāma rāgādiko sabbopi kileso. Āpatti nāma sotāpattādikā ukkaṭṭhā ceva pārājikādi",
  "tika-vin09t0:1468_9": "anukkaṭṭhā ca āpatti. Akkoso nāma “oṭṭhosī”tiādiko hīno ceva “paṇḍitosī”tiādiko ukkaṭṭho ca akkoso.",
  "tika-vin09t0:1469_0": "Yathā tathāti pāḷiāgatānāgatapadānaṃ yena kenaci ākārena. Imasmiṃ sikkhāpade ṭhapetvā",
  "tika-vin09t0:1469_1": "bhikkhuṃ bhikkhuniādayo sabbe sattā anupasampannaṭṭhāne ṭhitāti āha “idha cā”tiādi.",
  "tika-vin09t0:1469_2": "Davakamyatā nāma keḷihasādhippāyatā. Sabbatthāti upasampannānupasampannesu ceva pāḷiāgatānāgatapadesu",
  "tika-vin09t0:1469_3": "cāti sabbattha. Atthadhammaanusāsanipurekkhārānanti ettha “caṇḍālosī”tiādikāya pāḷiyā",
  "tika-vin09t0:1469_4": "atthaṃ vaṇṇento atthapurekkhāro nāma. Pāḷiṃ vācento dhammapurekkhāro nāma. Anusiṭṭhiyaṃ",
  "tika-vin09t0:1469_5": "ṭhatvā “idānipi caṇḍālosi, pāpaṃ mā akāsi. Mā tamotamaparāyaṇo ahosī”tiādinā nayena",
  "tika-vin09t0:1469_6": "kathento anusāsanipurekkhāro nāmāti veditabbo.",
  "tika-vin09t0:1470": "Omasavādasikkhāpadavaṇṇanā niṭṭhitā.",
  "tika-vin09t0:1471": "3. Pesuññasikkhāpadavaṇṇanā",
  "tika-vin09t0:1472_0": "Bhikkhupesuññeti pisatīti pisuṇā, yāya vācāya samagge satte avayavabhūte vagge bhinne",
  "tika-vin09t0:1472_1": "karoti, sā vācā pisuṇā, pisuṇā eva pesuññaṃ, tāya vācāya samannāgato pisuṇo, tassa",
  "tika-vin09t0:1472_2": "kammaṃ pesuññaṃ, bhikkhussa pesuññaṃ bhikkhupesuññaṃ, tasmiṃ bhikkhupesuññe, bhikkhuto",
  "tika-vin09t0:1472_3": "sutvā bhikkhunā, bhikkhussa vā upasaṃhaṭapesuññeti attho. Tenāha “jātiādīhī”tiādi.",
  "tika-vin09t0:1472_4": "Tañca kho dvīhi kāraṇehi upasaṃharatīti āha “bhikkhuno piyakamyatāya vā”tiādi. Tattha",
  "tika-vin09t0:1472_5": "bhikkhuno piyakamyatāyāti yassa taṃ bhāsati, tassa bhikkhuno “evamahaṃ etassa piyo",
  "tika-vin09t0:1472_6": "bhavissāmī”ti attano piyabhāvaṃ patthayamānatāya. Bhedādhippāyenāti “evamayaṃ tena",
  "tika-vin09t0:1472_7": "saddhiṃ bhijjissatī”ti parassa parena bhedaṃ icchantena. Atha vā piyasuññakaraṇato",
  "tika-vin09t0:1472_8": "pesuññaṃ niruttinayena, yāya vācāya yassa taṃ bhāsati, tassa hadaye attano piyabhāvaṃ,",
  "tika-vin09t0:1472_9": "parassa ca suññabhāvaṃ karoti, sā vācā, “bhikkhussa pesuññaṃ bhikkhupesuñña”ntiādinā",
  "tika-vin09t0:1472_10": "evampettha attho daṭṭhabbo. “Vuttanayenevāti “jātiādīhi akkosavatthūhī”tiādinā vuttanayena.",
  "tika-vin09t0:1473_0": "Pāḷimuttakaakkosūpasaṃhāreti “corosī”tiādinā akkosassa upasaṃhāre. “Anakkosavatthubhūtaṃ",
  "tika-vin09t0:1473_1": "pana pesuññakaraṃ tassa kiriyaṃ, vacanaṃ vā piyakamyatāya upasaṃharantassa kiñcāpi",
  "tika-vin09t0:1473_2": "iminā sikkhāpadena āpatti na dissati, tathāpi dukkaṭena bhavitabba”nti vadanti. Pāpagarahitāya",
  "tika-vin09t0:1473_3": "vadantassāti ekaṃ akkosantaṃ, ekañca khamantaṃ disvā “aho nillajjo, īdisampi nāma",
  "tika-vin09t0:1473_4": "bhavantaṃ puna vattabbaṃ maññissatī”ti evaṃ kevalaṃ pāpagarahitāya bhaṇantassa.",
  "tika-vin09t0:1474": "Pesuññasikkhāpadavaṇṇanā niṭṭhitā.",
  "tika-vin09t0:1475": "4. Padasodhammasikkhāpadavaṇṇanā",
  "tika-vin09t0:1476_0": "Padaso dhammaṃ vāceyyāti ekato padaṃ padaṃ dhammaṃ vāceyya, koṭṭhāsaṃ koṭṭhāsaṃ vāceyyāti",
  "tika-vin09t0:1476_1": "attho. Yasmā na kevalaṃ tisso saṅgītiyo āruḷhadhammaṃyeva padaso vācentassa āpatti,",
  "tika-vin09t0:1476_2": "tasmā “saṅgītittayaṃ anāruḷhampī”tiādi vuttaṃ. Ādi-saddena sīlūpadesa dhutaṅgapañhaārammaṇakathā",
  "tika-vin09t0:1476_3": "buddhikadaṇḍakaññāṇavatthuasubhakathādīnaṃ gahaṇaṃ. Meṇḍakamilindapañhesu therassa",
  "tika-vin09t0:1476_4": "sakappaṭibhāne anāpatti. Yaṃ rañño saññāpanatthaṃ āharitvā vuttaṃ, tattha āpatti.",
  "tika-vin09t0:1476_5": "Vaṇṇapiṭakaaṅgulimālapiṭakaraṭṭhapālagajjitaāḷavakagajjitagūḷhamaggagūḷhavessantaragūḷhavinayavedallapiṭakādīni",
  "tika-vin09t0:1476_6": "pana abuddhavacanāniyeva.",
  "tika-vin09t0:1477_0": "Yasmā pana taṃ padaṃ catubbidhaṃ hoti, tasmā taṃ dassetuṃ “padānupadaanvakkharānubyañjanesū”ti",
  "tika-vin09t0:1477_1": "vuttaṃ. Tattha padanti eko gāthāpādo adhippeto. Anupadanti dutiyapādo. Anvakkharanti",
  "tika-vin09t0:1477_2": "ekekaṃ akkharaṃ. Anubyañjananti purimabyañjanena sadisaṃ pacchābyañjanaṃ. Yaṃ kiñci",
  "tika-vin09t0:1477_3": "vā ekaṃ akkharaṃ anvakkharaṃ. Akkharasamūho anubyañjanaṃ. Akkharānubyañjanasamūho",
  "tika-vin09t0:1477_4": "padaṃ. Paṭhamaṃ padaṃ padameva, dutiyaṃ anupadanti evamettha nānākaraṇaṃ veditabbaṃ.",
  "tika-vin09t0:1477_5": "Etesu padādīsu yaṃ kañci koṭṭhāsaṃ bhikkhuñca bhikkhuniñca ṭhapetvā avasesapuggalehi",
  "tika-vin09t0:1477_6": "saddhiṃ ekato bhaṇantassa padādigaṇanāya pācittiyanti sambandho.",
  "tika-vin09t0:1478_0": "Ettha gāthābandhesu tāva “manopubbaṅgamā dhammā”ti ekamekaṃ padaṃ sāmaṇerena saddhiṃ",
  "tika-vin09t0:1478_1": "ekato ārabhitvā ekatoyeva niṭṭhāpentassa padagaṇanāya pācittiyaṃ. Therena “manopubbaṅgamā",
  "tika-vin09t0:1478_2": "dhammā”ti vutte taṃ padaṃ apāpuṇitvā “manoseṭṭhā manomayā”ti vacanakāle pattena sāmaṇerena",
  "tika-vin09t0:1478_3": "ekato bhaṇantassa anupadagaṇanāya. “Rūpaṃ anicca”ntiādi vacanakāle tena saddhiṃ “rū”",
  "tika-vin09t0:1478_4": "kāramattameva vācentassa anvakkharagaṇanāya. Esa nayo gāthābandhepi. “Rūpaṃ, bhikkhave,",
  "tika-vin09t0:1478_5": "aniccaṃ, vedanā aniccā”ti imaṃ suttaṃ vācayamāno therena “rūpaṃ anicca”nti vuccamāne",
  "tika-vin09t0:1478_6": "sāmaṇero sīghapaññatāya “vedanā aniccā”ti imaṃ aniccapadaṃ therassa “rūpaṃ anicca”nti",
  "tika-vin09t0:1478_7": "etena aniccapadena saddhiṃ ekato bhaṇanto vācaṃ nicchāreti, evaṃ vācentassa anubyañjanagaṇanāya",
  "tika-vin09t0:1478_8": "pācittiyanti veditabbaṃ.",
  "tika-vin09t0:1479_0": "Tikapācittiyanti anupasampanne anupasampannasaññivematikaupasampannasaññīnaṃ vasena",
  "tika-vin09t0:1479_1": "tīṇi pācittiyāni. Anupasampannena saddhiṃ ekato uddesaggahaṇe ekato bhaṇantassa anāpattīti",
  "tika-vin09t0:1479_2": "sambandho. Esa nayo “sajjhāyakaraṇe, tassa santike uddesaggahaṇe”ti etthāpi. Tatrāyaṃ",
  "tika-vin09t0:1479_3": "vinicchayo – upasampanno ca anupasampanno ca nisīditvā uddisāpenti. Ācariyo “nisinnānaṃ",
  "tika-vin09t0:1479_4": "bhaṇāmī”ti tehi saddhiṃ ekato vadati, ācariyasseva āpatti. Anupasampannena saddhiṃ",
  "tika-vin09t0:1479_5": "gaṇhantassa anāpatti. Dvepi ṭhitā gaṇhanti, eseva nayo. Daharabhikkhu nisinno, sāmaṇero",
  "tika-vin09t0:1479_6": "ṭhito, “nisinnassa bhaṇāmī”ti bhaṇato anāpatti. Sace daharo tiṭṭhati, itaro nisīdati,",
  "tika-vin09t0:1479_7": "“ṭhitassa bhaṇāmī”ti bhaṇatopi anāpatti. Sace bahūnaṃ bhikkhūnaṃ antare eko sāmaṇero",
  "tika-vin09t0:1479_8": "nisinno hoti, tasmiṃ nisinne padaso dhammaṃ vācentassa acittakā āpatti. Sace sāmaṇero",
  "tika-vin09t0:1479_9": "upacāraṃ muñcitvā ṭhito vā nisinno vā hoti, yesaṃ vāceti, tesu apariyāpannattā ekena",
  "tika-vin09t0:1479_10": "disābhāgena palāyanakaganthaṃ nāma gaṇhātīti saṅkhaṃ gacchati, tasmā anāpatti.",
  "tika-vin09t0:1480_0": "Sajjhāyakaraṇeti anupasampannena saddhiṃ ekato sajjhāyakaraṇe. Tassa santike uddesaggahaṇeti",
  "tika-vin09t0:1480_1": "anupasampannassa santike uddesaggahaṇe. Yebhuyyena paguṇaganthaṃ bhaṇantassāti sace",
  "tika-vin09t0:1480_2": "ekagāthāya eko pādo nāgacchati, avasesā āgacchanti, ayaṃ yebhuyyena paguṇagantho",
  "tika-vin09t0:1480_3": "nāma. Etena nayena suttepi veditabbo, taṃ bhaṇantassa. Osārentassa cāti parisāmajjhe",
  "tika-vin09t0:1480_4": "suttaṃ uccārentassa ca.",
  "tika-vin09t0:1481": "Padasodhammasikkhāpadavaṇṇanā niṭṭhitā.",
  "tika-vin09t0:1482": "5. Paṭhamasahaseyyasikkhāpadavaṇṇanā",
  "tika-vin09t0:1483_0": "Idha “bhikkhuṃ ṭhapetvā avaseso anupasampanno nāmā”ti vacanato tiracchānagatopi anupasampannoyeva,",
  "tika-vin09t0:1483_1": "so ca kho na sabbo, methunadhammāpattiyā vatthubhūtovāti āha “antamaso”tiādi. Tassa",
  "tika-vin09t0:1483_2": "ca paricchedo methunadhammāpattiyā vuttanayeneva veditabbo. Dirattatirattanti ettha",
  "tika-vin09t0:1483_3": "dirattavacanena na koci visesattho labbhati, kevalaṃ lokavohāravasena byañjanasiliṭṭhatāya,",
  "tika-vin09t0:1483_4": "mukhāruḷhatāya evaṃ vuttanti veditabbaṃ. Dvinnaṃ vā tiṇṇaṃ vā rattīnanti pana vacanatthamattadassanatthaṃ",
  "tika-vin09t0:1483_5": "vuttaṃ, nirantaratirattadassanatthaṃ vā dirattaggahaṇaṃ katanti daṭṭhabbaṃ. Sahaseyyanti",
  "tika-vin09t0:1483_6": "ekato seyyaṃ. Seyyāti ca kāyappasāraṇasaṅkhātaṃ sayanampi vuccati “sayanaṃ seyyā”ti",
  "tika-vin09t0:1483_7": "katvā, yasmiṃ senāsane sayanti, tampi “sayanti etthāti seyyā”ti katvā. Tadubhayampi",
  "tika-vin09t0:1483_8": "idha sāmaññena, ekasesanayena vā gahitanti āha “sabbacchannaparicchanne”tiādi.",
  "tika-vin09t0:1484_0": "Tattha yaṃ senāsanaṃ upari pañcahi chadanehi, aññena vā kenaci antamaso vatthenāpi",
  "tika-vin09t0:1484_1": "sabbameva paricchannaṃ, bhūmito paṭṭhāya yāva chadanaṃ āhacca, anāhaccāpi vā sabbantimena",
  "tika-vin09t0:1484_2": "pariyāyena diyaḍḍhahatthubbedhena pākārena vā aññena vā kenaci antamaso vatthenāpi",
  "tika-vin09t0:1484_3": "parikkhittaṃ, idaṃ sabbacchannasabbaparicchannaṃ nāma. Yassa pana upari bahutaraṃ",
  "tika-vin09t0:1484_4": "ṭhānaṃ channaṃ, appaṃ acchannaṃ, samantato ca bahutaraṃ parikkhittaṃ, appaṃ aparikkhittaṃ,",
  "tika-vin09t0:1484_5": "idaṃ yebhuyyena channaṃ yebhuyyena paricchannaṃ nāma. Tasmiṃ sabbacchannaparicchanne,",
  "tika-vin09t0:1484_6": "yebhuyyena channaparicchanne vā.",
  "tika-vin09t0:1485_0": "Vidaheyyāti kareyya, tañca kho atthato sampādananti āha “sampādeyyā”ti. Ayañhettha",
  "tika-vin09t0:1485_1": "saṅkhepattho “senāsanasaṅkhātaṃ seyyaṃ pavisitvā kāyappasāraṇasaṅkhātaṃ seyyaṃ kappeyya",
  "tika-vin09t0:1485_2": "vidaheyya sampādeyyā”ti. Diyaḍḍhahatthubbedho vaḍḍhakihatthena gahetabbo. Ekūpacāroti",
  "tika-vin09t0:1485_3": "valañjanadvārassa ekattaṃ sandhāya vuttaṃ. Satagabbhaṃ vā catusālaṃ ekūpacāraṃ hotīti",
  "tika-vin09t0:1485_4": "sambandho. Tattha vāti purimapurimadivase yattha vuṭṭhaṃ, tasmiṃyeva senāsane vā.",
  "tika-vin09t0:1485_5": "Aññattha vā tādiseti yathāvuttalakkhaṇena samannāgate aññasmiṃ pubbe avuṭṭhasenāsane",
  "tika-vin09t0:1485_6": "vā. Tena vāti yena saha purimapurimadivase vuṭṭhaṃ, tena vā. Aññena vāti yena saha",
  "tika-vin09t0:1485_7": "purimapurimasmiṃ divase vuṭṭhaṃ, tato aññena vā. Saṅkhepoti saṅkhepavaṇṇanā. Yadi",
  "tika-vin09t0:1485_8": "evaṃ vitthāro kathaṃ veditabboti āha “vitthāro panā”tiādi.",
  "tika-vin09t0:1486_0": "Upaḍḍhacchannaparicchannādīsūti ādisaddena “sabbacchanne cūḷakaparicchanne dukkaṭaṃ,",
  "tika-vin09t0:1486_1": "yebhuyyena channe cūḷakaparicchanne dukkaṭaṃ, sabbaparicchanne cūḷakacchanne dukkaṭaṃ,",
  "tika-vin09t0:1486_2": "yebhuyyena paricchanne cūḷakacchanne dukkaṭa”nti aṭṭhakathāyaṃ vuttānaṃ gahaṇaṃ.",
  "tika-vin09t0:1486_3": "Tatiyāya rattiyā purāruṇā nikkhamitvā puna vasantassāti tatiyāya rattiyā aruṇato",
  "tika-vin09t0:1486_4": "puretarameva nikkhamitvā aruṇaṃ bahi uṭṭhāpetvā catutthadivase atthaṅgate sūriye",
  "tika-vin09t0:1486_5": "puna vasantassa. Sabbacchannasabbāparicchannādīsūti ettha pana ādisaddena “sabbaparicchanne",
  "tika-vin09t0:1486_6": "sabbaacchanne, yebhuyyena acchanne yebhuyyena aparicchanne”ti pāḷiyaṃ āgatānaṃ, “upaḍḍhacchanne",
  "tika-vin09t0:1486_7": "cūḷakaparicchanne anāpatti, upaḍḍhaparicchanne cūḷakacchanne anāpatti, cūḷakacchanne",
  "tika-vin09t0:1486_8": "cūḷakaparicchanne anāpattī”ti aṭṭhakathāyaṃ āgatānañca gahaṇaṃ.",
  "tika-vin09t0:1487": "Paṭhamasahaseyyasikkhāpadavaṇṇanā niṭṭhitā.",
  "tika-vin09t0:1488": "6. Dutiyasahaseyyasikkhāpadavaṇṇanā",
  "tika-vin09t0:1489_0": "Manussitthiyāti jīvamānakamanussitthiyā. “Matitthī pana kiñcāpi pārājikavatthubhūtā,",
  "tika-vin09t0:1489_1": "anupādinnapakkhe pana ṭhitattā sahaseyyāpattiṃ na karotī”ti vadanti. Adissamānarūpāhi",
  "tika-vin09t0:1489_2": "pana yakkhipetīhi, methunassa avatthubhūtāya ca tiracchānagatitthiyā anāpatti. Paṭhamadivasepīti",
  "tika-vin09t0:1489_3": "paṭhamasmiṃ viya sikkhāpade na catuttheyeva divase, atha kho idha paṭhamadivasepīti",
  "tika-vin09t0:1489_4": "attho. Iminā idha divasaparicchedo natthīti dasseti. Aṅgesu pana pācittiyavatthukasenāsanaṃ,",
  "tika-vin09t0:1489_5": "tattha mātugāmena saha nipajjanaṃ, sūriyatthaṅgamananti tīṇi aṅgānīti ayampi viseso daṭṭhabbo.",
  "tika-vin09t0:1490": "Dutiyasahaseyyasikkhāpadavaṇṇanā niṭṭhitā.",
  "tika-vin09t0:1491": "7. Dhammadesanāsikkhāpadavaṇṇanā",
  "tika-vin09t0:1492_0": "Chappañcavācāhīti chahi pañcahi vācāhi. Vācāparicchedo panettha kathaṃ veditabboti",
  "tika-vin09t0:1492_1": "āha “uttari chappañcavācāhī”tiādi. Sabbatthāti sutte, aṭṭhakathāyañca. Sace aṭṭhakathaṃ,",
  "tika-vin09t0:1492_2": "dhammapadaṃ, jātakādivatthuṃ vā kathetukāmo hoti, chappadamattameva kathetuṃ vaṭṭati.",
  "tika-vin09t0:1492_3": "Pāḷiyā saddhiṃ kathentena ekaṃ padaṃ pāḷito, pañca aṭṭhakathātoti evaṃ cha padāni",
  "tika-vin09t0:1492_4": "anatikkamitvāva kathetabbo. Purisenāti manussapurisena. Tenāha “manussaviggahaṃ gahetvā panā”tiādi.",
  "tika-vin09t0:1493_0": "Tikapācittiyanti mātugāme mātugāmasaññivematikaamātugāmasaññīnaṃ vasena tīṇi pācittiyāni.",
  "tika-vin09t0:1493_1": "Aññassa vā mātugāmassāti ekassa mātugāmassa desetvā nisinne puna āgatassa aññassa",
  "tika-vin09t0:1493_2": "mātugāmassa, evaṃ pana ekāsane nisinnena mātugāmasatassāpi desetuṃ vaṭṭati. “Viññumanussitthiyā”ti",
  "tika-vin09t0:1493_3": "vacanato aviññitthiyāpi desayato anāpatti. Iriyāpathaparivattābhāvoti attano vā mātugāmassa",
  "tika-vin09t0:1493_4": "vā iriyāpathaparivattābhāvo. Kappiyakārakassābhāvoti viññussa kappiyakārakassābhāvo,",
  "tika-vin09t0:1493_5": "dutiyāniyate vuttalakkhaṇassa manussassa abhāvoti vuttaṃ hoti. Kiriyākiriyanti ettha",
  "tika-vin09t0:1493_6": "uttari chappañcavācāhi dhammadesanā kiriyā, kappiyakārakassa aggahaṇaṃ akiriyāti daṭṭhabbaṃ.",
  "tika-vin09t0:1494": "Dhammadesanāsikkhāpadavaṇṇanā niṭṭhitā.",
  "tika-vin09t0:1495": "8. Bhūtārocanasikkhāpadavaṇṇanā",
  "tika-vin09t0:1496_0": "Nippariyāyenāti “paṭhamaṃ jhānaṃ samāpajji”ntiādinā ujukameva. Pariyāyena ārocitanti",
  "tika-vin09t0:1496_1": "“yo te vihāre vasi, so bhikkhu paṭhamaṃ jhānaṃ samāpajji, samāpajjati, samāpanno”tiādinā",
  "tika-vin09t0:1496_2": "aññāpadesena bhaṇitaṃ. Parinibbānakāle, pana antarā vā atikaḍḍhiyamānena upasampannassa",
  "tika-vin09t0:1496_3": "bhūtaṃ ārocetuṃ vaṭṭati. Anatikaḍḍhiyamānenāpi tathārūpe kāraṇe sati ārocetuṃ vaṭṭatiyeva.",
  "tika-vin09t0:1496_4": "Teneva aññatarena daharabhikkhunā upavadito aññataro thero “āvuso, uparimaggatthāya",
  "tika-vin09t0:1496_5": "vāyāmaṃ mā akāsi, khīṇāsavo tayā upavadito”ti āha. Therena ca “atthi te, āvuso, imasmiṃ",
  "tika-vin09t0:1496_6": "sāsane patiṭṭhā”ti puṭṭho daharabhikkhu “āma, bhante, sotāpanno āha”nti avoca. “Kārako",
  "tika-vin09t0:1496_7": "aya”nti ñatvāpi paṭipattiyā amoghabhāvadassanena samuttejanāya, sampahaṃsanāya ca",
  "tika-vin09t0:1496_8": "ariyā attānaṃ pakāsentiyeva. Tenāha “tathārūpe kāraṇe sati upasampannassa ārocayato”ti.",
  "tika-vin09t0:1496_9": "Sutapariyattisīlaguṇaṃ pana anupasampannassapi ārocetuṃ vaṭṭati. Kasmā na idha ummattakādayo",
  "tika-vin09t0:1496_10": "gahitāti āha “yasmā panā”tiādi. Ādisaddena khittacittavedanāṭṭānaṃ gahaṇaṃ. Tasmiṃ",
  "tika-vin09t0:1496_11": "satīti ummattakādibhāve sati. Idha na gahitāti imasmiṃ sikkhāpade padabhājaniyaṃ",
  "tika-vin09t0:1496_12": "na gahitā. Acittakanti paṇṇattijānanacittābhāvena acittakaṃ. Kusalābyākatacittehi",
  "tika-vin09t0:1496_13": "dvicitta”nti idaṃ ukkaṭṭhaparicchedena ariyapuggaleyeva sandhāya vuttaṃ. Na hi paṇṇattiṃ",
  "tika-vin09t0:1496_14": "ajānantā jhānalābhino puthujjanā vatthumhi lobhavasena akusalacittenāpi na ārocentīti.",
  "tika-vin09t0:1496_15": "Dukkhavedanāya vā abhāvato “dvivedana”nti imassa anurūpaṃ katvā evaṃ vuttanti daṭṭhabbaṃ.",
  "tika-vin09t0:1497": "Bhūtārocanasikkhāpadavaṇṇanā niṭṭhitā.",
  "tika-vin09t0:1498": "9. Duṭṭhullārocanasikkhāpadavaṇṇanā",
  "tika-vin09t0:1499_0": "Dvinnaṃ ‘āpattikkhandhānanti pārājikasaṅghādisesasaṅkhātānaṃ dvinnaṃ āpattikkhandhānaṃ.",
  "tika-vin09t0:1499_1": "Āyatiṃ saṃvaratthāyāti “evamesa paresu hirottappenāpi āyatiṃ saṃvaraṃ āpajjissatī”ti",
  "tika-vin09t0:1499_2": "āyatiṃ saṃvaratthāya. Āpattīnañca kulānañca pariyantaṃ katvā vā akatvā vāti “ettakā",
  "tika-vin09t0:1499_3": "āpattiyo ārocetabbā, ettakesu kulesu ārocetabbā”ti evaṃ āpattīnañca kulānañca pariyantaṃ katvā vā akatvā vā.",
  "tika-vin09t0:1500_0": "Aduṭṭhullāyāti pārājikasaṅghādisesaṃ ṭhapetvā avasesapañcāpattikkhandhasaṅkhātāya",
  "tika-vin09t0:1500_1": "aduṭṭhullāya āpattiyā. Avasese cha āpattikkhandheti saṅghādisesavajjite sese cha",
  "tika-vin09t0:1500_2": "āpattikkhandhe. Purimapañcasikkhāpadavītikkamasaṅkhātaṃ duṭṭhullanti pāṇātipātaveramaṇiādikassa",
  "tika-vin09t0:1500_3": "ādito pañcasikkhāpadassa vītikkamasaṅkhātaṃ duṭṭhullaṃ. Itaraṃ aduṭṭhullaṃ vā ajjhācāranti",
  "tika-vin09t0:1500_4": "tato aññaṃ vikālabhojanādikapañcakaṃ, sukkavisaṭṭhikāyasaṃsaggaduṭṭhullaattakāmañceti",
  "tika-vin09t0:1500_5": "aduṭṭhullaṃ vā ajjhācāraṃ. Vatthumattanti “ayaṃ sukkavissaṭṭhiṃ āpanno, duṭṭhullaṃ,",
  "tika-vin09t0:1500_6": "attakāmaṃ, kāyasaṃsaggaṃ āpanno”ti evaṃ vatthumattaṃ vā ārocentassa. Āpattimattanti",
  "tika-vin09t0:1500_7": "“ayaṃ pārājikaṃ āpanno, saṅghādisesaṃ, thullaccayaṃ, pācittiyaṃ, pāṭidesanīyaṃ, dukkaṭaṃ,",
  "tika-vin09t0:1500_8": "dubbhāsitaṃ āpanno”ti evaṃ āpattimattaṃ vā ārocentassa. Vuttalakkhaṇassāti “pārājikaṃ",
  "tika-vin09t0:1500_9": "anajjhāpannassā”ti kaṅkhā. aṭṭha. duṭṭhullārocanasikkhāpadavaṇṇanā) evaṃ vuttalakkhaṇassa.",
  "tika-vin09t0:1500_10": "Savatthukoti vatthunā saha ghaṭito.",
  "tika-vin09t0:1501": "Duṭṭhullārocanasikkhāpadavaṇṇanā niṭṭhitā.",
  "tika-vin09t0:1502": "10. Pathavīkhaṇanasikkhāpadavaṇṇanā",
  "tika-vin09t0:1503_0": "Pāsāṇasakkharakathalamarumbavālukādīsūti ettha muṭṭhippamāṇato upari pāsāṇāti veditabbā.",
  "tika-vin09t0:1503_1": "Muṭṭhippamāṇā sakkharā. Kathalāti kapālakhaṇḍāni. Marumbāti kaṭasakkharā. Vālukā",
  "tika-vin09t0:1503_2": "vālikāyeva. Aññatarassa tatiyabhāgo hotīti tatiyo bhāgo hoti. Idaṃ vuttaṃ hoti –",
  "tika-vin09t0:1503_3": "yato paṃsuṃ vā mattikaṃ vā āharāpetvā visuṃ visuṃ kate dve koṭṭhāsā paṃsu vā mattikā",
  "tika-vin09t0:1503_4": "vā eko pāsāṇādīsu aññataro hoti, ayaṃ missakapathavī nāmāti. Ovaṭṭho nāma devena",
  "tika-vin09t0:1503_5": "ovaṭṭho. Vuttanti padabhājaniyaṃ, sīhaḷaṭṭhakathāyameva vā vuttaṃ. Adhikatarapāsāṇādimissāti",
  "tika-vin09t0:1503_6": "adhikatarapāsāṇādīhi missā, adaḍḍhāpi vuttappamāṇato adhikatarapāsāṇādimissāti adhippāyo.",
  "tika-vin09t0:1503_7": "Vā-saddo avuttavikappattho, tena ūnakacatumāsovaṭṭhapathaviṃ saṅgaṇhāti. Suddhapāsāṇādibhedāyāti",
  "tika-vin09t0:1503_8": "suddhā pāsāṇā etthāti suddhapāsāṇā, sā ādi yassa bhedassa so suddhapāsāṇādi. Ādi-saddena",
  "tika-vin09t0:1503_9": "suddhasakkharādīnaṃ gahaṇaṃ. Suddhapāsāṇādibhedo yassā sā suddhapāsāṇādibhedā, tāya",
  "tika-vin09t0:1503_10": "suddhapāsāṇādibhedāya, suddhapāsāṇādippakārāyāti attho.",
  "tika-vin09t0:1504_0": "Sayaṃ khaṇatīti ettha yo antamaso pādaṅguṭṭhakenapi khaṇati, udakampi chaḍḍento bhindati,",
  "tika-vin09t0:1504_1": "pādaṅguṭṭhakenapi vilikhati, pattampi pacanto dahati, so sabbo khaṇatiyevāti veditabbo.",
  "tika-vin09t0:1504_2": "Tenāha “khaṇanabhedanavilekhanapacanādīhi vikopetīti. Pattaṃ pacantena hi pubbe pakkaṭṭhāneyeva",
  "tika-vin09t0:1504_3": "pacitabbo. Adaḍḍhāya pathaviyā aggiṃ ṭhapetuṃ na vaṭṭati. Pattapacanakapālassa pana",
  "tika-vin09t0:1504_4": "upari aggiṃ ṭhapetuṃ vaṭṭati. Dārūnaṃ upari ṭhapeti, so aggi tāni dahanto gantvā",
  "tika-vin09t0:1504_5": "pathaviṃ dahati, na vaṭṭati. Iṭṭhakapāsāṇādīsupi eseva nayo. Tatrāpi hi iṭṭhakādīnaṃyeva",
  "tika-vin09t0:1504_6": "upari ṭhapetuṃ vaṭṭati. Kasmā? Tesaṃ anupādānattā. Na hi tāni aggissa upādānasaṅkhaṃ",
  "tika-vin09t0:1504_7": "gacchanti. Sukkhakhāṇurukkhādīsupi aggiṃ dātuṃ na vaṭṭati. Sace pana “pathaviṃ apattameva",
  "tika-vin09t0:1504_8": "nibbāpetvā gamissāmī”ti deti, vaṭṭati. Pacchā nibbāpetuṃ na sakkoti, avisayattā anāpatti.",
  "tika-vin09t0:1504_9": "Vuttanayenevāti “khaṇanabhedanavilikhanapacanādīhī”ti vutteneva nayena. Niyametvāti",
  "tika-vin09t0:1504_10": "sanniṭṭhānaṃ katvā. Itaroti āṇāpako.",
  "tika-vin09t0:1505_0": "“Pokkharaṇiṃ khaṇā”ti vadati, vaṭṭati. Khatāyeva pokkharaṇī nāma hoti, tasmā ayaṃ",
  "tika-vin09t0:1505_1": "kappiyavohāro. Esa nayo “vāpiṃ, taḷākaṃ, āvāṭaṃ khaṇā”tiādīsupi. “Imaṃ okāsaṃ khaṇa,",
  "tika-vin09t0:1505_2": "imasmiṃ okāse pokkharaṇiṃ khaṇā”ti pana vattuṃ na vaṭṭati. “Kandaṃ khaṇa mūlaṃ khaṇā”ti",
  "tika-vin09t0:1505_3": "aniyametvā vattuṃ vaṭṭati. “Imaṃ valliṃ khaṇa, imasmiṃ okāse kandaṃ vā mūlaṃ vā khaṇā”ti",
  "tika-vin09t0:1505_4": "vattuṃ na vaṭṭati. Tenāha “okāsaṃ aniyametvā…pe… bhaṇantassā”ti. Ātapena sukkhakaddamo",
  "tika-vin09t0:1505_5": "ca phalati, tatra yo heṭṭhā pathaviyā asambaddho, tameva apanetuṃ vaṭṭati. Esa nayo",
  "tika-vin09t0:1505_6": "gokaṇṭakepi. Tenāha “ātapena…pe… asambaddha”nti. Tattha gokaṇṭako nāma gāvīnaṃ khuracchinnakaddamo",
  "tika-vin09t0:1505_7": "vuccati. Sace pana heṭṭhimatalena bhūmisambandho, vikopetuṃ na vaṭṭati. Bhijjitvā",
  "tika-vin09t0:1505_8": "patitanaditaṭanti bhijjitvā nadisāmantā patitaṃ omakacātumāsaṃ ovaṭṭhaṃ naditaṭaṃ.",
  "tika-vin09t0:1505_9": "Sace pana bhijjitvā udakeyeva pakati, deve atirekacātumāsaṃ ovaṭṭhepi udakeyeva udakassa",
  "tika-vin09t0:1505_10": "patitattā vaṭṭati. Mahantampi naṅgalacchinnamattikāpiṇḍanti mahantampi kasitaṭṭhāne",
  "tika-vin09t0:1505_11": "heṭṭhā pathaviyā asambaddhaṃ naṅgalacchinnamattikāpiṇḍaṃ. Evamādisaddena kūṭāsiñcanayoggatanukakaddamādīnaṃ",
  "tika-vin09t0:1505_12": "gahaṇaṃ. Asañcicca rukkhādipavaṭṭanena bhindantassāti pāsāṇarukkhādīni vā pavaṭṭentassa,",
  "tika-vin09t0:1505_13": "kattaradaṇḍena vā āhacca āhacca gacchantassa pathavī bhijjati, sā “tena bhindissāmī”ti",
  "tika-vin09t0:1505_14": "evaṃ sañcicca abhinnattā asañcicca bhinnā nāma hoti, iti asañcicca rukkhādippavaṭṭanena",
  "tika-vin09t0:1505_15": "bhindantassa anāpatti. Asatiyā pādaṅguṭṭhakādīhi vilikhantassāti yo aññavihito kenaci",
  "tika-vin09t0:1505_16": "saddhiṃ kiñci kathento pādaṅguṭṭhakena vā kattarayaṭṭhiyā vā pathaviṃ vilikhanto",
  "tika-vin09t0:1505_17": "tiṭṭhati, tassa evaṃ asatiyā pādaṅguṭṭhakādīhi vilikhantassa anāpatti.",
  "tika-vin09t0:1506": "Pathavīkhaṇanasikkhāpadavaṇṇanā niṭṭhitā.",
  "tika-vin09t0:1507": "Musāvādavaggo paṭhamo.",
  "tika-vin09t0:1508": "2. Bhūtagāmavaggo",
  "tika-vin09t0:1509": "1. Bhūtagāmasikkhāpadavaṇṇanā",
  "tika-vin09t0:1510_0": "“Bhavantī”ti iminā viruḷhamūle nīlabhāvaṃ āpajjitvā vaḍḍhamānake taruṇagacche dasseti.",
  "tika-vin09t0:1510_1": "“Ahesu”nti iminā pana vaḍḍhitvā ṭhite mahante rukkhagacchādike dasseti. Tenāha “jāyantī”tiādi.",
  "tika-vin09t0:1510_2": "Ettha ca “bhavantī”ti imassa vivaraṇaṃ “jāyanti vaḍḍhantī”ti, “ahesu”nti imassa “jātā",
  "tika-vin09t0:1510_3": "vaḍḍhitā”ti. Gāmoti samūho. Patiṭṭhitaharitatiṇarukkhādīnanti bhūmiyaṃ patiṭṭhitassa",
  "tika-vin09t0:1510_4": "haritatiṇassa ceva haritarukkhādīnañca. Ādisaddena osadhigacchalatādayo veditabbā.",
  "tika-vin09t0:1510_5": "Nimittatthe ca bhummaṃ. Yo attho sampajjati, tamāha “bhūtagāmapātabyatāyā”tiādinā.",
  "tika-vin09t0:1511_0": "Nanu ca rukkhādayo cittarahitatāya na jīvā, cittarahitatā ca pariphandābhāvato, chinnepi",
  "tika-vin09t0:1511_1": "viruhanato, visadisajātikabhāvato, catuyoniyaṃ apariyāpannato ca veditabbā, vuḍḍhi",
  "tika-vin09t0:1511_2": "pana pavāḷasilālavaṇānampi vijjatīti na tesaṃ jīvabhāve kāraṇaṃ, visayaggahaṇañca",
  "tika-vin09t0:1511_3": "nesaṃ parikappanāmattaṃ supanaṃ viya ciñcādīnaṃ, tathā dohaḷādayo, atha kasmā bhūtagāmassa",
  "tika-vin09t0:1511_4": "pātabyatāya pācittiyaṃ icchitanti? Samaṇaasāruppato, tannissitasattānurakkhaṇato",
  "tika-vin09t0:1511_5": "ca. Tenevāha “jīvasaññino hi moghapurisā manussā rukkhasmi”ntiādi. Sāsapabījakasevālampīti",
  "tika-vin09t0:1511_6": "sāsapabījakasaṅkhātaṃ sevālampi, sāsapasevālaṃ, bījakasevālampīti attho. Tattha sāsapasevālo",
  "tika-vin09t0:1511_7": "nāma sāsapamatto khuddakasevālo. Bījakasevālo nāma upari khuddakapatto heṭṭhā khuddakamūlo sevālo.",
  "tika-vin09t0:1512_0": "Mūlabījakhandhabījaphaḷubījaaggabījabījabījānanti ettha mūlameva bījaṃ mūlabījaṃ.",
  "tika-vin09t0:1512_1": "Evaṃ sesesupi. Tattha mūlabījaṃ haliddiādikaṃ. Khandhabījaṃ assatthādikaṃ. Phaḷubījaṃ",
  "tika-vin09t0:1512_2": "ucchuādikaṃ. Aggabījaṃ hiriverādikaṃ. Bījaṃbījaṃ pubbaṇṇādikaṃ. Bhājanagatanti sarāvādibhājanagataṃ.",
  "tika-vin09t0:1512_3": "Nikkhantaṃ mūlamattaṃ etasmāti nikkhantamūlamattaṃ. Matta saddena cettha paṇṇassa",
  "tika-vin09t0:1512_4": "nikkhamanaṃ paṭikkhipati. Esa nayo nikkhantaaṅkuramattanti etthāpi. Sace pana mūlañca",
  "tika-vin09t0:1512_5": "paṇṇañca niggataṃ, bhūtagāmasaṅkhaṃ gacchati. Vidatthimattā pattavaṭṭi niggacchatīti",
  "tika-vin09t0:1512_6": "vidatthimattā anīlavaṇṇā pattavaṭṭi nikkhamati. Tenāha “nikkhante”tiādi. Harito na",
  "tika-vin09t0:1512_7": "hotīti nīlavaṇṇo na hoti. Muggādīnaṃ pana paṇṇesu uṭṭhitesu, vīhiādīnaṃ vā aṅkure",
  "tika-vin09t0:1512_8": "harite bhūtagāmasaṅgahaṃ gacchanti. Esa nayo ambaṭṭhiādīsu.",
  "tika-vin09t0:1513_0": "Bhūtagāmabījagāmeti ettha bhūtagāmato viyojitaṃ viruhanasamatthameva mūlabījādikaṃ",
  "tika-vin09t0:1513_1": "bījagāmo nāmāti veditabbaṃ. Ubhayatthāti bhūtagāmabījagāmesu. Atathāsaññissāti abhūtagāmābījagāmasaññissa.",
  "tika-vin09t0:1513_2": "Ko pana vādo abhūtagāmābījagāmesu abhūtagāmābījagāmasaññissa. Asañciccāti pāsāṇarukkhādīni",
  "tika-vin09t0:1513_3": "vā pavaṭṭentassa, sākhaṃ vā kaḍḍhantassa, kattaradaṇḍena vā bhūmiṃ paharitvā gacchantassa",
  "tika-vin09t0:1513_4": "tiṇāni kuppanti. Tāni tena “vikopessāmī”ti evaṃ sañcicca avikopitattā asañcicca vikopitāni",
  "tika-vin09t0:1513_5": "nāma honti. Iti asañcicca vikopentassa anāpatti.",
  "tika-vin09t0:1514": "Asatiyāti aññavihito kenaci saddhiṃ kiñci kathento pādaṅguṭṭhakena vā hatthena vā tiṇaṃ vā lataṃ vā vikopento tiṭṭhati, evaṃ asatiyā vikopentassa anāpatti.",
  "tika-vin09t0:1515_0": "Ajānitvāti ettha abbhantare “bījagāmo”ti vā “bhūtagāmo”ti vā na jānāti, “vikopemī”ti",
  "tika-vin09t0:1515_1": "pana jānāti. Evaṃ tiṇe vā palālapuñje vā khaṇittiṃ vā kudālaṃ vā saṅgopanatthāya",
  "tika-vin09t0:1515_2": "ṭhapeti, ḍayhamānahattho vā aggiṃ pāteti. Tatra ce tiṇāni chijjanti vā ḍayhanti vā,",
  "tika-vin09t0:1515_3": "evaṃ ajānitvā vikopentassa anāpatti.",
  "tika-vin09t0:1516_0": "Yena kenaci aggināti kaṭṭhaggigomayaggiādīsu yena kenaci agginā, antamaso lohakhaṇḍenapi",
  "tika-vin09t0:1516_1": "ādittena. “Kappiya”nti vatvāvāti yāya kāyaci bhāsāya “kappiya”nti vatvāva. Eva-saddena",
  "tika-vin09t0:1516_2": "paṭhamaṃ agginā phusitvā pacchā “kappiya”nti vattuṃ na vaṭṭatī”ti dasseti. “Paṭhamaṃ",
  "tika-vin09t0:1516_3": "aggiṃ nikkhipitvā taṃ anuddharitvāva ‘kappiya’nti vutte pana vaṭṭatī”ti vadanti.",
  "tika-vin09t0:1516_4": "Esa nayo sesesupi. Tathevāti ‘kappiya’nti vatvāva. Assamahiṃsasūkaramigagorūpānaṃ",
  "tika-vin09t0:1516_5": "pana khurā atikhiṇā, tasmā tehi na kātabbaṃ, katampi akataṃ hotīti āha “ṭhapetvā",
  "tika-vin09t0:1516_6": "gomahiṃsādīnaṃ khure”ti. Hatthinakhā pana khurā na honti, tasmā tehi vaṭṭati. Tiracchānānanti",
  "tika-vin09t0:1516_7": "sīhabyagghadīpimakkaṭānaṃ, sakuntānañca. Tesañhi nakhā tikhiṇā honti, tasmā tehi",
  "tika-vin09t0:1516_8": "kātabbaṃ. “Antamaso chinditvā āhaṭenapī”ti iminā yehi kātuṃ vaṭṭati, tehi tatthajātakehi",
  "tika-vin09t0:1516_9": "kātabbanti ettha vattabbameva natthīti dasseti. “Satthe vuttanayenevā”ti iminā chedaṃ",
  "tika-vin09t0:1516_10": "vā vedhaṃ vā dassentena “kappiyanti vatvāvā”ti vuttamatidisati. Ettha ca kiñcāpi",
  "tika-vin09t0:1516_11": "“kappiyanti vatvāva kātabba”ntiādinā kappiyaṃ karontena kattabbākārameva dassitaṃ,",
  "tika-vin09t0:1516_12": "tathāpi bhikkhunā “kappiyaṃ karohī”ti vutteyeva anupasampannena “kappiya”nti vatvā",
  "tika-vin09t0:1516_13": "aggiparijitādi kātabbanti gahetabbaṃ. Avacanaṃ pana “punapi kappiyaṃ karohīti kāretvāva",
  "tika-vin09t0:1516_14": "paribhuñjitabba”nti paṭhamameva vuttattā.",
  "tika-vin09t0:1517_0": "Ekasmiṃ…pe… kappiye kate sabbaṃ kataṃ hotīti ekaṃyeva “kappiyaṃ karomī”ti adhippāyenapi",
  "tika-vin09t0:1517_1": "kappiye kate ekābaddhattā sabbaṃ kataṃ hoti. Dārukaṃ vijjhatīti jānitvā vā ajānitvā",
  "tika-vin09t0:1517_2": "vā vijjhati vā vijjhāpeti vā, vaṭṭatiyeva. Bhattasitthe vijjhatīti etthāpi eseva",
  "tika-vin09t0:1517_3": "nayo. Taṃ vijjhati, na vaṭṭatīti valliādīnaṃ bhājanagatikattāti adhippāyo. Bhindāpetvā",
  "tika-vin09t0:1517_4": "kappiyaṃ kāretabbanti bījato muttassa kaṭāhassa bhājanagatikattā vuttaṃ. Abījanti",
  "tika-vin09t0:1517_5": "aṅkurajananasamatthabījarahitataruṇambaphalādi. Tenāha “yaṃ pana phalaṃ taruṇaṃ hoti,",
  "tika-vin09t0:1517_6": "abīja”nti. Nibbattabījaṃ nāma bījaṃ nibbattetvā visuṃ katvā paribhuñjituṃ sakkuṇeyyaṃ",
  "tika-vin09t0:1517_7": "ambapanasādiphalaṃ. Tenāha “bījaṃ apanetvā paribhuñjitabba”nti. Tattha kappiyakaraṇakiccaṃ",
  "tika-vin09t0:1517_8": "natthi, sayameva kappiyānīti adhippāyo.",
  "tika-vin09t0:1518": "Bhūtagāmasikkhāpadavaṇṇanā niṭṭhitā.",
  "tika-vin09t0:1519": "2. Aññavādakasikkhāpadavaṇṇanā",
  "tika-vin09t0:1520_0": "Yamatthanti “tvaṃ kira dukkaṭāpattiṃ āpanno”tiādikaṃ yaṃ kiñci atthaṃ. Tato aññanti",
  "tika-vin09t0:1520_1": "pucchitatthato aññamatthaṃ. Aññenaññaṃ paṭicaraṇassāti vinayadharena yaṃ vacanaṃ",
  "tika-vin09t0:1520_2": "dosapucchanatthaṃ vuttaṃ, tato aññena vacanena paṭicchādanassa. Paṭicchādanatthopi",
  "tika-vin09t0:1520_3": "hi carasaddo hoti anekatthattā dhātūnaṃ. Vuttanti pāḷiyaṃ vuttaṃ.",
  "tika-vin09t0:1521_0": "Sāvasesaṃ āpattiṃ āpannoti ettha ṭhapetvā pārājikaṃ sesā sāvasesāpatti nāma, taṃ",
  "tika-vin09t0:1521_1": "āpanno. Anuyuñjiyamānoti “kiṃ, āvuso, itthannāmaṃ āpattiṃ āpannosī”ti pucchiyamāno.",
  "tika-vin09t0:1521_2": "Aññena vacanenāti “ko āpanno? Kiṃ āpanno? Kismiṃ āpanno? Kathaṃ āpanno? Kaṃ bhaṇatha?",
  "tika-vin09t0:1521_3": "Kiṃ bhaṇathā”ti aññena vacanena. Aññanti “kiṃ tvaṃ itthannāmaṃ āpattiṃ āpannosī”tiādikaṃ",
  "tika-vin09t0:1521_4": "anuyuñjakavacanaṃ. Tathā tathā vikkhipatīti tena tena pakārena vikkhipati. Kiṃ vuttaṃ",
  "tika-vin09t0:1521_5": "hoti? So kiñci vītikkamaṃ disvā “āvuso, āpattiṃ āpannosī”ti saṅghamajjhe āpattiyā",
  "tika-vin09t0:1521_6": "anuyuñjiyamāno “ko āpanno”ti vadati. Tato “tva”nti vutte “ahaṃ kiṃ āpanno”ti vadati.",
  "tika-vin09t0:1521_7": "Atha “pācittiyaṃ vā dukkaṭaṃ vā”ti vutte “ahaṃ kismiṃ āpanno”ti vadati. Tato “amukasmiṃ",
  "tika-vin09t0:1521_8": "nāma vatthusmi”nti vutte “ahaṃ kathaṃ āpanno, kiṃ karonto āpannomhī”ti pucchati.",
  "tika-vin09t0:1521_9": "Atha “idaṃ nāma karonto āpanno”ti vutte “kaṃ bhaṇathā”ti vadati. Tato “taṃ bhaṇāmā”ti",
  "tika-vin09t0:1521_10": "vutte “kiṃ bhaṇathā”ti evamanekehi pakārehi vikkhipatīti vuttaṃ hoti.",
  "tika-vin09t0:1522_0": "Yo pana bhikkhu sāvasesaṃ āpattiṃ āpanno, taṃ na kathetukāmo tuṇhībhāvena vihesetīti",
  "tika-vin09t0:1522_1": "sambandho. Vihesetīti ciranisajjācirabhāsanehi piṭṭhiāgilāyanatālusosādivasena saṅghaṃ",
  "tika-vin09t0:1522_2": "viheseti, parissamaṃ tesaṃ karotīti attho. Parissamo hi vihesā nāma. Aññavādakakammanti",
  "tika-vin09t0:1522_3": "aññavādakassa bhikkhuno aññavādakāropanatthaṃ kātabbaṃ ñattidutiyakammaṃ. Vihesakakammanti",
  "tika-vin09t0:1522_4": "etthāpi eseva nayo. Tasmiṃ saṅghena kateti tasmiṃ aññavādakakamme ca vihesakakamme",
  "tika-vin09t0:1522_5": "ca saṅghena ñattidutiyakammavācāya kate. Tathā karontānanti taṃ pakāraṃ karontānaṃ,",
  "tika-vin09t0:1522_6": "aññavādakañca vihesakañca karontānanti attho.",
  "tika-vin09t0:1523_0": "“Vihesaketi ayamettha anupaññattī”ti avacanañcettha “āpattikarā ca hoti aññavādakasikkhāpadādīsu",
  "tika-vin09t0:1523_1": "viyā”ti vuttattāyeva paññāyatīti katvā. Esa nayo upari sikkhāpadesu. Dhammakamme",
  "tika-vin09t0:1523_2": "tikapācittiyanti dhammakamme dhammakammasaññivematikaadhammakammasaññīnaṃ vasena",
  "tika-vin09t0:1523_3": "tīṇi pācittiyāni. Adhammakamme tikadukkaṭanti etthāpi eseva nayo. Anāropiteti kammavācāya",
  "tika-vin09t0:1523_4": "anāropite, appatiṭṭhāpiteti attho. Gelaññenāti yena kathetuṃ na sakkoti, mukhe tādisena",
  "tika-vin09t0:1523_5": "byādhinā. Saṅghassa bhaṇḍanādīni bhavissantīti saṅghamajjhe kathite tappaccayā saṅghassa",
  "tika-vin09t0:1523_6": "bhaṇḍanaṃ vā kalaho vā viggaho vā vivādo vā saṅghabhedo vā saṅgharāji vā bhavissantīti",
  "tika-vin09t0:1523_7": "iminā vā adhippāyena na kathentassa. Ettha ca adhammenāti abhūtena vatthunā.",
  "tika-vin09t0:1524": "“Samuṭṭhānādīni adinnādānasadisānī”ti avisesaṃ atidisitvā visesaṃ dassetuṃ “idaṃ panā”tiādi vuttaṃ. Siyā kiriyaṃ aññenaññaṃ paṭicarantassa. Siyā akiriyaṃ tuṇhībhāvena vihesentassa.",
  "tika-vin09t0:1525": "Aññavādakasikkhāpadavaṇṇanā niṭṭhitā.",
  "tika-vin09t0:1526": "3. Ujjhāpanakasikkhāpadavaṇṇanā",
  "tika-vin09t0:1527_0": "Yena vacanenāti “chandāya itthannāmo idaṃ nāma karotī”tiādikena yena vacanena. Tenāha",
  "tika-vin09t0:1527_1": "“chandāyā”tiādi. Tattha chandāyāti chandena pakkhapātena. “Akkharāya vācetī”tiādīsu",
  "tika-vin09t0:1527_2": "viya liṅgavipallāso esa. Idaṃ nāma karotīti attano sandiṭṭhasambhattānaṃ paṇītaṃ",
  "tika-vin09t0:1527_3": "senāsanaṃ vā paññapeti, bhattādikaṃ vāti adhippāyo. Senāsanapaññāpakādibhedanti ettha",
  "tika-vin09t0:1527_4": "ādisaddena bhattuddesakayāgubhājakaphalabhājakādīnaṃ gahaṇaṃ. Anekatthattā dhātūnaṃ",
  "tika-vin09t0:1527_5": "jhe-saddo olokanatthopi hotīti āha “avaññāya olokāpentī”ti. Cintanatthoyeva vā gahetabboti",
  "tika-vin09t0:1527_6": "āha “lāmakato vā cintāpentī”ti. Tatheva vadantāti “chandāya itthannāmo idaṃ nāma",
  "tika-vin09t0:1527_7": "karotī”tiādīni vadantā. Vuttanti pāḷiyaṃ vuttaṃ. “Khiyyanake”ti ayamettha anupaññatti.",
  "tika-vin09t0:1528_0": "Asammatassāti saṅghena kammavācāya asammatassa. Kevalaṃ “taveso bhāro”ti saṅghena",
  "tika-vin09t0:1528_1": "āropitabhārassa, bhikkhūnaṃ vā phāsuvihāratthāya sayameva bhāraṃ vahantassa, yatra",
  "tika-vin09t0:1528_2": "vā dve tayo bhikkhū viharanti, tatra tādisaṃ kammaṃ karontassāti adhippāyo. Yassa",
  "tika-vin09t0:1528_3": "kassacīti upasampannassa vā anupasampannassa vā yassa kassaci. Anupasampannassa pana",
  "tika-vin09t0:1528_4": "sammatassa vā asammatassa vāti ettha pana kiñcāpi anupasampannassa terasa sammatiyo",
  "tika-vin09t0:1528_5": "dātuṃ na vaṭṭanti, tathāpi yo upasampannakāle laddhasammutiko pacchā anupasampannabhāve",
  "tika-vin09t0:1528_6": "ṭhito, taṃ sandhāya “sammatassa vā”ti vuttaṃ. Yassa pana byattassa sāmaṇerassa kevalaṃ",
  "tika-vin09t0:1528_7": "saṅghena vā sammatena vā bhikkhunā “tvaṃ idaṃ kammaṃ karohī”ti bhāro kato, taṃ sandhāya",
  "tika-vin09t0:1528_8": "“asammatassa vā”ti vuttaṃ. Yasmā ujjhāpanañca khiyyanañca musāvādavasena pavattaṃ,",
  "tika-vin09t0:1528_9": "tasmā ādikammikassa imināva anāpatti, musāvādena pana āpattiyevāti gahetabbaṃ.",
  "tika-vin09t0:1529": "Ujjhāpanakasikkhāpadavaṇṇanā niṭṭhitā.",
  "tika-vin09t0:1530": "4. Paṭhamasenāsanasikkhāpadavaṇṇanā",
  "tika-vin09t0:1531_0": "Mañcaṃ vāti masārako, bundikābaddho, kuḷīrapādako, āhaccapādakoti imesu catūsu yaṃ",
  "tika-vin09t0:1531_1": "kañci mañcaṃ vā. Pīṭhaṃ vāti etthāpi eseva nayo. Bhisiṃ vāti uṇṇabhisi, coḷabhisi,",
  "tika-vin09t0:1531_2": "vākabhisi, tiṇabhisi, paṇṇabhisīti imāsu pañcasu bhisīsu yaṃ kañci bhisiṃ vā. Tenāha",
  "tika-vin09t0:1531_3": "“mañcādīsū”tiādi. Tattha “mañcasaṅkhepenā”ti iminā pīṭhasaṅkhepaṃ paṭikkhipati. Kappiyacammenāti",
  "tika-vin09t0:1531_4": "migājeḷakacammena. Ettha pana migacamme eṇimigo, vātamigo, pasadamigo, kuruṅgamigo,",
  "tika-vin09t0:1531_5": "migamātuko, rohitamigoti etesaṃyeva cammāni vaṭṭanti, aññesaṃ pana –",
  "tika-vin09t0:1532": "Makkaṭo kāḷasīho ca, sarabho kadalīmigo;",
  "tika-vin09t0:1533": "Ye ca vāḷamigā keci, tesaṃ cammaṃ na vaṭṭatīti. ;",
  "tika-vin09t0:1534_0": "Tattha vāḷamigāti sīhabyagghaacchataracchā. Na kevalañca eteyeva, yesaṃ pana cammaṃ",
  "tika-vin09t0:1534_1": "vaṭṭatīti vuttaṃ, te ṭhapetvā avasesā antamaso gomahiṃsasasabiḷārādayopi sabbe imasmiṃ",
  "tika-vin09t0:1534_2": "atthe “vāḷamigā”tveva veditabbā. Etesañhi sabbesaṃ cammaṃ na vaṭṭati. Tālīsapattanti",
  "tika-vin09t0:1534_3": "suddhaṃ tamālapattaṃ, aññena missaṃ pana vaṭṭati. Tiṇavākacoḷesu akappiyaṃ nāma natthi.",
  "tika-vin09t0:1534_4": "Kiṃ panettha bibbohane viya nisīdituñca nipajjituñca na vaṭṭatīti āha “tatthā”tiādi.",
  "tika-vin09t0:1534_5": "Na kevalañcedamevāti āha “pamāṇaparicchedopi cettha natthī”ti, “ettakameva kātabba”nti",
  "tika-vin09t0:1534_6": "bhisiyā pamāṇaniyamopi natthīti attho. Mañcabhisipīṭhabhisibhūmattharaṇabhisicaṅkamanabhisipādapuñchanabhisīti",
  "tika-vin09t0:1534_7": "etāsaṃ pana anurūpato sallakkhetvā attano rucivasena pamāṇaṃ kātabbaṃ. Anto saṃvellitvā",
  "tika-vin09t0:1534_8": "baddhanti yathā vemajjhaṃ saṃkhittaṃ hoti, evaṃ majjhe suṭṭhu veṭhetvā baddhaṃ.",
  "tika-vin09t0:1535_0": "Ye aṭṭha māsāti sambandho. “Avassikasaṅketā”ti etasseva vivaraṇaṃ “vassānamāsāti",
  "tika-vin09t0:1535_1": "evaṃ apaññātā”ti, appatitā appasiddhāti attho. “Asaññitā”tipi pāṭho, tattha aviññātāti",
  "tika-vin09t0:1535_2": "attho. Aṭṭha māsāti cattāro hemantikā, cattāro gimhikā māsāti aṭṭha māsā. Ovassakamaṇḍapeti",
  "tika-vin09t0:1535_3": "sākhāmaṇḍapapadaramaṇḍapānaṃ yattha katthaci ovassake maṇḍape. Yatthāti yesu janapadesu.",
  "tika-vin09t0:1535_4": "Sabbatthāti sabbesu janapadesu. Kākādīnaṃ nibaddhavāsarukkhamūleti yattha dhuvanivāsena",
  "tika-vin09t0:1535_5": "kākā vā kulālā vā aññe vā sakuntā kulāvake katvā vasanti, tādisassa kākādīnaṃ nibaddhavāsassa",
  "tika-vin09t0:1535_6": "yassa kassaci rukkhassa heṭṭhā. Yattha pana gocarappasutā sakuntā vissamitvā gacchanti,",
  "tika-vin09t0:1535_7": "tassa rukkhassa mūle nikkhipituṃ vaṭṭati. “Kadācipī”ti iminā na kevalaṃ vassikasaṅketeyevāti",
  "tika-vin09t0:1535_8": "dasseti. Yatthāti yasmiṃ padese. Yadāti yasmiṃ kāle.",
  "tika-vin09t0:1536_0": "Soti yassatthāya santhato, so. Pakatisanthateti pakatiyāva santhate, yaṃ nevattanā",
  "tika-vin09t0:1536_1": "santhataṃ, na parena santharāpitaṃ, tasminti vuttaṃ hoti. Lajjī hotīti lajjanasīlo",
  "tika-vin09t0:1536_2": "hoti, parikkhāravināsane bhītoti attho. Tenāha “attano palibodhaṃ viya maññatī”ti,",
  "tika-vin09t0:1536_3": "iminā alajjiṃ āpucchitvā gantuṃ na vaṭṭatīti dasseti. Nirapekkhoti “āgantvā uddharissāmī”ti",
  "tika-vin09t0:1536_4": "apekkhārahito, iminā sāpekkho ce gacchati, anāpattīti dasseti. Teneva hi anāpattivāre",
  "tika-vin09t0:1536_5": "“otāpento gacchatī”ti vuttaṃ. Aññattha gacchantoti taṃ maggaṃ atikkamitvā aññattha",
  "tika-vin09t0:1536_6": "gacchanto. Leḍḍupātūpacārato bahi ṭhitattā “pāduddhārena kāretabbo”ti vuttaṃ, aññattha",
  "tika-vin09t0:1536_7": "gacchantassa paṭhamapāduddhāre dukkaṭaṃ, dutiyapāduddhāre pācittiyanti attho.",
  "tika-vin09t0:1537_0": "Tikapācittiyaṃ saṅghike saṅghikasaññivematikapuggalikasaññīnaṃ vasena. Imināva nayena",
  "tika-vin09t0:1537_1": "tikadukkaṭampi veditabbaṃ. Cimilikādīnaṃ attho dutiyasikkhāpade dassitova. Pādapuñchanī",
  "tika-vin09t0:1537_2": "nāma rajjukehi vā pilotikāhi vā pādapuñchanatthaṃ katā. Phalakapīṭhaṃ nāma phalakamayaṃ",
  "tika-vin09t0:1537_3": "pīṭhaṃ. Na kevalaṃ cimilikādīniyeva ajjhokāse ṭhapetvā gacchantassa dukkaṭanti āha",
  "tika-vin09t0:1537_4": "“yaṃ vā panā”tiādi. Yaṃ kiñci dārubhaṇḍaṃ, yaṃ kiñci mattikābhaṇḍanti sambandho.",
  "tika-vin09t0:1537_5": "“Antamaso pattādhārakampī”ti iminā tālavaṇṭabījanipattapānīyauḷauṅkapānīyasaṅkhādīsu",
  "tika-vin09t0:1537_6": "vattabbameva natthīti dasseti.",
  "tika-vin09t0:1538_0": "Araññe paṇṇakuṭīsu vasantānaṃ sīlasampadāya pasannacittā manussā mañcapīṭhādīni denti",
  "tika-vin09t0:1538_1": "“saṅghikaparibhogena paribhuñjathā”ti, tattha kiṃ kātabbanti āha “āraññakena panā”tiādi.",
  "tika-vin09t0:1538_2": "Tattha asati anovassaketi pabbhārādianovassakaṭṭhāne asati. Idañca lakkhaṇavacanaṃ",
  "tika-vin09t0:1538_3": "“sabhāgānaṃ abhāve”ti ca icchitabbattā. Āraññakena hi bhikkhunā tattha vasitvā aññattha",
  "tika-vin09t0:1538_4": "gacchantena sāmantavihāre bhikkhūnaṃ pesetvā gantabbaṃ. Sabhāgānaṃ abhāve anovassake",
  "tika-vin09t0:1538_5": "nikkhipitvā gantabbaṃ. Anovassake asati rukkhe laggetvā gantabbaṃ.",
  "tika-vin09t0:1539_0": "Na kevalaṃ idaṃyeva katvā gantuṃ vaṭṭatīti āha “yathā vā”tiādi. Yathā vā upacikāhi",
  "tika-vin09t0:1539_1": "na khajjatīti yathā ṭhapite upacikāhi senāsanaṃ na khajjati, evaṃ tathā pāsāṇānaṃ",
  "tika-vin09t0:1539_2": "upari ṭhapanaṃ katvāti attho. Idaṃ vuttaṃ hoti – catūsu pāsāṇesu mañcaṃ ṭhapetvā",
  "tika-vin09t0:1539_3": "mañce avasesamañcapīṭhāni āropetvā upari bhisiādikaṃ rāsiṃ katvā dārubhaṇḍaṃ mattikābhaṇḍaṃ",
  "tika-vin09t0:1539_4": "paṭisāmetvā gamikavattaṃ pūretvā gantabbanti.",
  "tika-vin09t0:1540_0": "Abbhokāsikenāpi “ahaṃ ukkaṭṭhaabbhokāsiko”ti cīvarakuṭimpi akatvā asamaye ajjhokāse",
  "tika-vin09t0:1540_1": "paññapetvā nisīdituṃ vā nipajjituṃ vā na vaṭṭatīti dassento āha “abbhokāsikenā”tiādi.",
  "tika-vin09t0:1540_2": "Sace pana catugguṇenapi cīvarena katakuṭi atementaṃ rakkhituṃ neva sakkoti, sattāhavaddalikādīni",
  "tika-vin09t0:1540_3": "bhavanti, bhikkhuno kāyānugatikattā vaṭṭati. Rukkhamūlikassāpi eseva nayo.",
  "tika-vin09t0:1541_0": "Yasmiṃ vissāsaggāho ruhati, tassa santakaṃ attano puggalikamiva hotīti āha “vissāsikapuggalike”ti.",
  "tika-vin09t0:1541_1": "Yasmiṃ pana vissāso na ruhati, tassa santake dukkaṭameva. Amanussoti yakkho vā peto",
  "tika-vin09t0:1541_2": "vā. Palibuddhaṃ hotīti upaddutaṃ hoti.",
  "tika-vin09t0:1542": "Paṭhamasenāsanasikkhāpadavaṇṇanā niṭṭhitā.",
  "tika-vin09t0:1543": "5. Dutiyasenāsanasikkhāpadavaṇṇanā",
  "tika-vin09t0:1544_0": "Yaṃ kiñci cammanti kappiyākappiyaṃ yaṃ kiñci cammaṃ. Nanu “na, bhikkhave, mahācammāni",
  "tika-vin09t0:1544_1": "dhāretabbāni sīhacammaṃ byagghacammaṃ dīpicammaṃ, yo dhāreyya, āpatti dukkaṭassā”ti",
  "tika-vin09t0:1544_2": "khandhake sīhacammādīnaṃ paṭikkhepo katoti āha “sīhacammādīnañhī”tiādi. Pariharaṇeyeva",
  "tika-vin09t0:1544_3": "paṭikkhepoti attano santakaṃ katvā taṃ taṃ vihāraṃ haritvā mañcapīṭhādīsu attharitvā",
  "tika-vin09t0:1544_4": "paribhogeyeva paṭikkhepo, senāsanasantakaṃ katvā bhūmattharaṇavasena pana paribhoge",
  "tika-vin09t0:1544_5": "nevatthi doso. Tenāha “senāsanaparibhoge pana akappiyacammaṃ nāma natthī”ti. Pāvārenti",
  "tika-vin09t0:1544_6": "sañchādenti sarīraṃ etenāti pāvāro. Kojavoti uddalomiekantalomiādikojavattharaṇaṃ.",
  "tika-vin09t0:1544_7": "Sesanti bhisi nisīdanaṃ tiṇasanthāro paṇṇasanthāroti avasiṭṭhaṃ senāsanaṃ. Tattha",
  "tika-vin09t0:1544_8": "bhisīti mañcakabhisi vā pīṭhakabhisi vā. Nisīdananti sadasaṃ veditabbaṃ. Tiṇasanthāroti",
  "tika-vin09t0:1544_9": "yesaṃ kesañci tiṇānaṃ santhāro. Esa nayo paṇṇasanthāre. Ettha ca bhisi heṭṭhā vuttattā",
  "tika-vin09t0:1544_10": "pākaṭā. Nisīdanaṃ nisīdanasikkhāpadeneva pākaṭaṃ. Tiṇasanthārapaṇṇasanthārāni pana",
  "tika-vin09t0:1544_11": "lokapasiddhāniyeva. Tenevāha “pākaṭamevā”ti.",
  "tika-vin09t0:1545_0": "Neva uddhareyya, na uddharāpeyyāti attanā vā uddharitvā patirūpe ṭhāne na ṭhapeyya,",
  "tika-vin09t0:1545_1": "parena vā tathā na kāreyya. Tenāha “yathā ṭhapita”ntiādi. Taṃ ṭhapentena ca “catūsu",
  "tika-vin09t0:1545_2": "pāsāṇesū”tiādinā pubbe vuttanayeneva antogehe anovassake nikkhipitabbaṃ. Sace pana",
  "tika-vin09t0:1545_3": "senāsanaṃ ovassati, chadanatthañca tiṇaṃ vā iṭṭhakā vā ānītā honti. Sace ussahati,",
  "tika-vin09t0:1545_4": "chādetabbaṃ. No ce sakkoti, yo okāso anovassako, tattha nikkhipitabbaṃ. Sace sabbampi",
  "tika-vin09t0:1545_5": "ovassati, ussahantena antogāme upāsakānaṃ ghare ṭhapetabbaṃ. Sace tepi “saṅghikaṃ",
  "tika-vin09t0:1545_6": "nāma, bhante, bhāriyaṃ, aggidāhādīnaṃ bhāyāmā”ti na sampaṭicchanti, ajjhokāse pāsāṇānaṃ",
  "tika-vin09t0:1545_7": "upari mañcaṃ ṭhapetvā sesaṃ pubbe vuttanayeneva nikkhipitvā tiṇehi ca paṇṇehi ca",
  "tika-vin09t0:1545_8": "paṭicchādetabbaṃ. Yañhi tattha aṅgamattampi avasissati, taṃ aññesaṃ tattha āgatānaṃ",
  "tika-vin09t0:1545_9": "bhikkhūnaṃ upakāraṃ bhavissatīti. Upacāranti sabbapacchimasenāsanato dve leḍḍupātā.",
  "tika-vin09t0:1546_0": "Ayamettha āpucchitabbānāpucchitabbavinicchayo – yā tāva bhūmiyaṃ dīghasālā vā paṇṇasālā",
  "tika-vin09t0:1546_1": "vā hoti, yaṃ vā rukkhatthambhesu katagehaṃ upacikānaṃ uṭṭhānaṭṭhānaṃ hoti, tato pakkamantena",
  "tika-vin09t0:1546_2": "āpucchitvāva pakkamitabbaṃ. Tasmiñhi katipayāni divasāni ajaggiyamāne vammikāva santiṭṭhanti.",
  "tika-vin09t0:1546_3": "Yaṃ pana pāsāṇapiṭṭhiyaṃ vā pāsāṇatthambhesu vā katasenāsanaṃ siluccayaleṇaṃ vā sudhālittasenāsanaṃ",
  "tika-vin09t0:1546_4": "vā, yattha upacikāsaṅkā natthi, tato pakkamantassa āpucchitvāpi anāpucchitvāpi gantuṃ",
  "tika-vin09t0:1546_5": "vaṭṭati. Tenāha “yattha panā”tiādi. Sace tādisepi senāsane ekena passena upacikā",
  "tika-vin09t0:1546_6": "ārohanti, āpucchitvāva gantabbaṃ. Āpucchanaṃ pana vattanti āpucchanaṃ gamikavattaṃ.",
  "tika-vin09t0:1546_7": "Idañca itikattabbatādassanatthaṃ vuttaṃ, na pana vattabhedadukkaṭanti dassanatthaṃ.",
  "tika-vin09t0:1546_8": "Keci pana “dukkaṭanti dassanattha”nti vadanti, taṃ na yujjati vattakkhandhakaṭṭhakathāya",
  "tika-vin09t0:1546_9": "“yaṃ pāsāṇapiṭṭhiyaṃ vā pāsāṇatthambhesu vā katasenāsanaṃ, yattha upacikānārohanti,",
  "tika-vin09t0:1546_10": "taṃ anāpucchantassāpi anāpattī”ti vuttattā. Āpucchantena pana bhikkhumhi sati bhikkhu",
  "tika-vin09t0:1546_11": "āpucchitabbo, tasmiṃ asati sāmaṇero, tasmiṃ asati ārāmiko, tasmimpi asati yena vihāro",
  "tika-vin09t0:1546_12": "kārāpito, so vihārasāmiko, tassa vā kule yo koci āpucchitabbo.",
  "tika-vin09t0:1547_0": "“Upacāre”ti etasseva vivaraṇaṃ “bahi āsanne”ti, vihārassa bahi āsannaṭṭhāneti attho.",
  "tika-vin09t0:1547_1": "Upaṭṭhānasālāya vāti bhojanasālāyaṃ vā. Dukkaṭamevāti vuttappakārañhi dasavidhaṃ",
  "tika-vin09t0:1547_2": "seyyaṃ antogabbhādimhi guttaṭṭhāne paññapetvā gacchantassa yasmā seyyāpi senāsanampi",
  "tika-vin09t0:1547_3": "upacikāhi palujjati, vammikarāsiyeva hoti, tasmā pācittiyaṃ vuttaṃ. Bahi pana upaṭṭhānasālādīsu",
  "tika-vin09t0:1547_4": "paññapetvā gacchantassa seyyāmattameva nasseyya ṭhānassa aguttatāya, na senāsanaṃ,",
  "tika-vin09t0:1547_5": "tasmā ettha dukkaṭaṃ vuttaṃ. Mañcapīṭhaṃ pana yasmā na sakkā sahasā upacikāhi khāyituṃ,",
  "tika-vin09t0:1547_6": "tasmā taṃ vihārepi santharitvā gacchantassa dukkaṭaṃ vuttaṃ. Vihārūpacāre pana taṃ",
  "tika-vin09t0:1547_7": "vihāracārikaṃ āhiṇḍantā disvāva paṭisāmenti.",
  "tika-vin09t0:1548_0": "Uddharaṇāni katvāti ettha uddharitvā gacchantena mañcapīṭhakavānaṃ sabbaṃ apanetvā",
  "tika-vin09t0:1548_1": "saṃharitvā cīvaravaṃse laggetvā gantabbaṃ. Pacchā āgantvā vasanakabhikkhunāpi puna",
  "tika-vin09t0:1548_2": "mañcapīṭhaṃ vā paññapetvā sayitvā gacchantena tatheva kātabbaṃ. Antokuṭṭato seyyaṃ",
  "tika-vin09t0:1548_3": "bahikuṭṭe paññapetvā vasantena gamanakāle puna gahitaṭṭhāneyeva paṭisāmetabbaṃ. Uparipāsādato",
  "tika-vin09t0:1548_4": "oropetvā heṭṭhāpāsāde vasantassāpi eseva nayo. Rattiṭṭhānadivāṭṭhānesu mañcapīṭhaṃ",
  "tika-vin09t0:1548_5": "paññapetvāpi gamanakāle puna gahitaṭṭhāneyeva ṭhapetabbaṃ. Uddharāpetvā gamanepi",
  "tika-vin09t0:1548_6": "eseva nayo. Āpucchitvā gacchantena pana “bhikkhumhi sati bhikkhu āpucchitabbo”tiādinā",
  "tika-vin09t0:1548_7": "heṭṭhā vuttanayeneva āpucchitvā gantabbaṃ.",
  "tika-vin09t0:1549": "Dutiyasenāsanasikkhāpadavaṇṇanā niṭṭhitā.",
  "tika-vin09t0:1550": "6. Anupakhajjasikkhāpadavaṇṇanā",
  "tika-vin09t0:1551_0": "“Jāna”nti vutte “anuṭṭhāpanīyo ‘aya’nti jānanto”ti ayaṃ viseso kuto labbhatīti āha",
  "tika-vin09t0:1551_1": "“tenevassā”tiādi. Nanu padabhājanepi vuḍḍhabhāvādijānanameva vuttaṃ, na tu anuṭṭhāpanīyabhāvanti",
  "tika-vin09t0:1551_2": "anuyogaṃ sandhāyāha “vuḍḍho hī”tiādi. Bahūpakāratanti “bhaṇḍāgārikattādibahuupakārabhāvaṃ”.",
  "tika-vin09t0:1551_3": "Na kevalaṃ idamevāti āha “guṇavisiṭṭhatañcā”tiādi, tena bahūpakārattepi guṇavisiṭṭhattābhāve,",
  "tika-vin09t0:1551_4": "guṇavisiṭṭhattepi bahūpakārattābhāve dātuṃ na vaṭṭatīti dasseti. “Bhaṇḍāgārikassa",
  "tika-vin09t0:1551_5": "bahūpakārataṃ, dhammakathikādīnaṃ guṇavisiṭṭhatañca sallakkhetvā”ti keci. Dhuvavāsatthāyāti",
  "tika-vin09t0:1551_6": "niccavāsatthāya. Sammannitvāti apalokanena kammena sammannitvā. Kāmañcettha gilānassāpi",
  "tika-vin09t0:1551_7": "saṅghoyeva anucchavikaṃ senāsanaṃ deti, gilāno pana apaloketvā saṅghena adinnasenāsanopi",
  "tika-vin09t0:1551_8": "na pīḷetabbo anukampitabboti dassetuṃ visuṃ vutto.",
  "tika-vin09t0:1552_0": "Samantā diyaḍḍho hatthoti majjhe paññattaṃ mañcapīṭhaṃ sandhāya vuttaṃ. Ekapassena",
  "tika-vin09t0:1552_1": "ce pahonakadisā dissati, tato gahetabbaṃ. Pādadhovanapāsāṇatoti dvāre nikkhittapādadhovanapāsāṇato.",
  "tika-vin09t0:1552_2": "Nisīdantassa vā nipajjantassa vā pācittiyanti ettha nisīdanamattena, nipajjanamatteneva",
  "tika-vin09t0:1552_3": "vā pācittiyaṃ. Punappunaṃ karontassāti uṭṭhāyuṭṭhāya nisīdato vā nipajjato vā.",
  "tika-vin09t0:1553_0": "Saṅghike saṅghikasaññivematikapuggalikasaññīnaṃ vasena tikapācittiyaṃ veditabbaṃ.",
  "tika-vin09t0:1553_1": "Tikadukkaṭaṃ pana puggalike saṅghikasaññivematikaaññapuggalikasaññīnaṃ vasena. Vihārassa",
  "tika-vin09t0:1553_2": "upacāreti tassa bahi āsannappadese.",
  "tika-vin09t0:1554": "Anupakhajjasikkhāpadavaṇṇanā niṭṭhitā.",
  "tika-vin09t0:1555": "7. Nikkaḍḍhanasikkhāpadavaṇṇanā",
  "tika-vin09t0:1556": "Anekakoṭṭhakānīti anekadvārakoṭṭhakāni. “Nikkhamāti vacanaṃ sutvā attano ruciyā ce nikkhamati, anāpattī”ti vadanti.",
  "tika-vin09t0:1557_0": "Tassa parikkhāranikkaḍḍhaneti tassa santakaṃ yaṃ kiñci pattacīvaraparissāvanadhammakaraṇamañcapīṭhabhisibibbohanādibhedaṃ",
  "tika-vin09t0:1557_1": "antamaso rajanachallipi atthi, tassa parikkhārassa nikkaḍḍhane. Tañcāti dukkaṭaṃ",
  "tika-vin09t0:1557_2": "parāmasati. Nikkaḍḍhāpanepi eseva nayo. Gāḷhaṃ bandhitvā ṭhapitesu pana ekāva āpatti.",
  "tika-vin09t0:1558_0": "Bhaṇḍanakārakakalahakārakameva sakalasaṅghārāmato nikkaḍḍhituṃ labhati. So hi pakkhaṃ",
  "tika-vin09t0:1558_1": "labhitvā saṅghampi bhindeyya. Alajjiādayo pana attano vasanaṭṭhānatoyeva nikkaḍḍhitabbā.",
  "tika-vin09t0:1558_2": "Sakalasaṅghārāmato nikkaḍḍhituṃ na vaṭṭati. Tenāha “sakalasaṅghārāmatopī”tiādi.",
  "tika-vin09t0:1559": "Nikkaḍḍhanasikkhāpadavaṇṇanā niṭṭhitā.",
  "tika-vin09t0:1560": "8. Vehāsakuṭisikkhāpadavaṇṇanā",
  "tika-vin09t0:1561_0": "Uparivehāsakuṭiyāti uparimatale asanthatapadarāya kuṭiyā. Tenāha “upari acchannatalāyā”tiādi.",
  "tika-vin09t0:1561_1": "Yā hi kāci upari acchannatalā dvibhūmikakuṭikā vā tibhūmikādikuṭikā vā, sā “vehāsakuṭī”ti",
  "tika-vin09t0:1561_2": "vuccati. Idañhi vehāsakuṭilakkhaṇaṃ. Yadi evaṃ kasmā padabhājane “majjhimassa purisassa",
  "tika-vin09t0:1561_3": "asīsaghaṭṭā”ti vuttanti āha “padabhājane panā”tiādi. Idha adhippetaṃ kuṭiṃ dassetunti",
  "tika-vin09t0:1561_4": "imasmiṃ sikkhāpade adhippetaṃ vehāsakuṭiṃ dassetuṃ. Majjhimassa purisassāti pamāṇamajjhimassa",
  "tika-vin09t0:1561_5": "purisassa. Sabbaheṭṭhimāhi tulāhi sīsaṃ na ghaṭṭetīti asīsaghaṭṭā. Aṅge vijjhitvāti",
  "tika-vin09t0:1561_6": "aṭaniyo vijjhitvā. Pavesitapādakanti pavesitapādasikhaṃ. Tasmāti “bhūmatthe vā”tiādinā",
  "tika-vin09t0:1561_7": "vuttamevatthaṃ kāraṇabhāvena paccāmasati. Yasmā āhaccapādakādīsu yathāvutto attho",
  "tika-vin09t0:1561_8": "hoti, tasmāti vuttaṃ hoti.",
  "tika-vin09t0:1562_0": "Sahasāti abhibhavitvā ajjhottharitvā. Avehāsakuṭikāyāti bhūmiyaṃ katapaṇṇasālādīsu,",
  "tika-vin09t0:1562_1": "tattha anāpatti. Na hi sakkā tattha parassa pīḷā kātuṃ. Sīsaghaṭṭāyāti yā sīsaṃ ghaṭṭā",
  "tika-vin09t0:1562_2": "hoti, tatthāpi anāpatti. Na hi sakkā tattha heṭṭhāpāsāde anoṇatena vicarituṃ, tasmā",
  "tika-vin09t0:1562_3": "asañcaraṇaṭṭhānattā parapīḷā na bhavissati. Uparitalaṃ vā padarasañcitanti uparimatalaṃ",
  "tika-vin09t0:1562_4": "dāruphalakehi ghanasanthataṃ. Kiñci gaṇhāti vāti upari nāgadantakādīsu laggitaṃ cīvarādiṃ",
  "tika-vin09t0:1562_5": "yaṃ kiñci gaṇhāti vā. Laggati vāti etthāpi eseva nayo. Paṭipakkhabhūtā āṇi paṭāṇi.",
  "tika-vin09t0:1562_6": "Yassā dinnāya nisīdantepi pādā na nipatanti, evaṃbhūtā āṇi mañcapīṭhānaṃ pādasikhāsu",
  "tika-vin09t0:1562_7": "dinnā hotīti attho. Tenāha “pādasīsāna”ntiādi.",
  "tika-vin09t0:1563": "Vehāsakuṭisikkhāpadavaṇṇanā niṭṭhitā.",
  "tika-vin09t0:1564": "9. Mahallakavihārasikkhāpadavaṇṇanā",
  "tika-vin09t0:1565_0": "Piṭṭhasaṅghāṭassāti dvārabandhassa. Sāmantā aḍḍhateyyahattho padesoti yassa vemajjhe",
  "tika-vin09t0:1565_1": "dvāraṃ hoti, uparibhāge ca uccā bhitti, tassa tīsu disāsu sāmantā aḍḍhateyyahattho",
  "tika-vin09t0:1565_2": "padeso. Khuddakassa pana vihārassa dvīsu disāsu. Tatrāpi yaṃ bhittiṃ vivariyamānaṃ",
  "tika-vin09t0:1565_3": "kavāṭaṃ āhanati, sā aparipuṇṇūpacārāpi hoti. Sace pana dvārassa adhobhāgepi lepokāso",
  "tika-vin09t0:1565_4": "atthi, tampi limpituṃ vaṭṭati. Aggaḷaṭṭhapanāyāti ettha aggaḷasaddena taṃsambandhato",
  "tika-vin09t0:1565_5": "dvāraphalakasahitaṃ dvārabandhanaṃ adhippetaṃ. Tenāha “sakavāṭakassā”tiādi. “Niccalabhāvatthāyā”ti",
  "tika-vin09t0:1565_6": "iminā tañca kho ṭhapanaṃ idha niccalabhāvenāti dasseti. Ko panettha adhippāyoti āha",
  "tika-vin09t0:1565_7": "“kavāṭañhī”tiādi. Kampatīti calati. Yāva dvārakosā aggaḷaṭṭhapanāya punappunaṃ limpitabbo",
  "tika-vin09t0:1565_8": "vā lepāpetabbo vāti aggaḷaṭṭhapanatthāya yāva dvārakosā punappunaṃ attanā limpitabbo",
  "tika-vin09t0:1565_9": "vā, parehi lepāpetabbo vāti attho.",
  "tika-vin09t0:1566_0": "Nanu cāyamattho neva mātikāyaṃ, na padabhājane vutto, atha kuto daṭṭhabboti āha “tatthā”tiādi.",
  "tika-vin09t0:1566_1": "Kiñcāpīti yadipi. Aṭṭhuppattiyanti sikkhāpadassa nidāne. Adhikāratoti anuvattanato.",
  "tika-vin09t0:1566_2": "Ālokaṃ sandheti pidhetīti ālokasandhi. Tenāha “ālokasandhīti vātapānakavāṭakā vuccantī”ti.",
  "tika-vin09t0:1566_3": "Tattha vātapānakavāṭakāti vātapānaphalakā. Anuññātappadesato pana aññattha punappunaṃ",
  "tika-vin09t0:1566_4": "vilimpituṃ vā vilimpāpetuṃ vā na vaṭṭati. “Mattikāya kattabbakiccaṃ niṭṭhāpetvā puna",
  "tika-vin09t0:1566_5": "catutthalepe dinne pācittiya”nti keci. “Punappunaṃ lepadānassa vuttappamāṇato aññattha",
  "tika-vin09t0:1566_6": "paṭikkhittamattaṃ ṭhapetvā pācittiyassa avuttattā dukkaṭa”nti apare.",
  "tika-vin09t0:1567_0": "Adhiṭṭhātabbanti saṃvidhātabbaṃ. Appahariteti ettha appasaddo “appiccho”tiādīsu viya",
  "tika-vin09t0:1567_1": "abhāvatthoti āha “aharite”ti. Sālivīhiādi pubbaṇṇaṃ “purakkhataṃ sassaphala”nti katvā,",
  "tika-vin09t0:1567_2": "tabbipariyāyato muggamāsādi aparaṇṇaṃ. Vuttanti vapitaṃ. “Tasmiṃ ṭhatvā adhiṭṭhahanto",
  "tika-vin09t0:1567_3": "dukkaṭaṃ āpajjatī”ti iminā yasmiṃ padese samantā vuttappamāṇe paricchede pubbaṇṇādīni",
  "tika-vin09t0:1567_4": "na santi, tattha vihāro kāretabbo. Yattha pana santi, tattha kārāpetuṃ na vaṭṭatīti",
  "tika-vin09t0:1567_5": "dasseti. Tathevāti mukhavaṭṭiantena. Tasmiṃ ṭhātabbaṃ patantassa vihārassa apatanokāsattā,",
  "tika-vin09t0:1567_6": "tassa bhikkhuno upari na pateyyāti adhippāyo. Yathāparicchinnassa pana okāsassa abbhantaraṃ",
  "tika-vin09t0:1567_7": "vihārassa patantassa okāso hotīti appaharitepi tasmiṃ ṭhatvā adhiṭṭhātuṃ na labhati.",
  "tika-vin09t0:1567_8": "Tenāha “tassa anto aharitepi ṭhātuṃ na labhatī”ti.",
  "tika-vin09t0:1568_0": "Tato ce uttarīti tiṇṇaṃ maggānaṃ vā pariyāyānaṃ vā upari catutthe magge vā pariyāye",
  "tika-vin09t0:1568_1": "vāti attho. Tenāha “maggena chādiyamāne”tiādi. Tattha maggena chādiyamāneti aparikkhipitvā",
  "tika-vin09t0:1568_2": "ujukameva chādiyamāne. Pariyāyenāti parikkhepena. Tattha maggena chādanaṃ iṭṭhakasilāsudhāhi",
  "tika-vin09t0:1568_3": "labbhati, pariyāyena chādanaṃ tiṇapaṇṇehīti āha “iṭṭhakasilāsudhāhī”tiādi. Tasmā",
  "tika-vin09t0:1568_4": "yathā icchati, tathā dve magge vā dve pariyāye vā adhiṭṭhahitvā tatiyaṃ maggaṃ vā",
  "tika-vin09t0:1568_5": "pariyāyaṃ vā “evaṃ chādehī”ti āṇāpetvā pakkamitabbaṃ. Sace na pakkamati, tuṇhībhāvena",
  "tika-vin09t0:1568_6": "ṭhātabbaṃ. Sabbampi cetaṃ chadanaṃ chadanūpari veditabbaṃ. Uparūparichanno hi vihāro",
  "tika-vin09t0:1568_7": "ciraṃ anovassako hotīti maññamānā evaṃ chādenti. Tiṇamuṭṭhigaṇanāyāti tiṇakaraḷagaṇanāya.",
  "tika-vin09t0:1569_0": "Tikapācittiyanti atirekadvattipariyāye atirekasaññivematikaūnakasaññīnaṃ vasena tīṇi",
  "tika-vin09t0:1569_1": "pācittiyāni. Setavaṇṇādikaraṇeti setavaṇṇakāḷavaṇṇagerukaparikammamālākammalatākammamakaradantakapañcapaṭikānaṃ",
  "tika-vin09t0:1569_2": "karaṇe. Leṇaguhātiṇakuṭikādīsūti ettha leṇanti dvārabaddhaṃ. Guhāti kevalā pabbataguhā.",
  "tika-vin09t0:1569_3": "Tiṇakuṭikā pākaṭā eva.",
  "tika-vin09t0:1570": "Mahallakavihārasikkhāpadavaṇṇanā niṭṭhitā.",
  "tika-vin09t0:1571": "10. Sappāṇakasikkhāpadavaṇṇanā",
  "tika-vin09t0:1572_0": "Ekasmiṃ ghaṭe ekāva āpattīti ekasmiṃ udakaghaṭe ekāva āpatti. Esa nayo sabbabhājanesu.",
  "tika-vin09t0:1572_1": "Vicchindantassāti dhāraṃ vicchindantassa. Ekekaṃ pakkhipantassāti ekekaṃ tiṇaṃ vā",
  "tika-vin09t0:1572_2": "paṇṇaṃ vā mattikaṃ vā aññaṃ vā kaṭṭhagomayādiṃ pakkhipantassa. Pariyādānanti khayaṃ.",
  "tika-vin09t0:1573_0": "“Padīpe patitvā paṭaṅgādipāṇakā marissantī”ti jānantassāpi kusalacittena padīpujjalanaṃ",
  "tika-vin09t0:1573_1": "viya “siñcanena pāṇakā marissantī”ti pubbabhāge jānantassāpi “idaṃ jalaṃ siñcāmī”ti",
  "tika-vin09t0:1573_2": "siñcantassa vadhakacittaṃ na hotīti āha “vinā vadhakacetanāyā”tiādi. Evañca katvā",
  "tika-vin09t0:1573_3": "“paṇṇattivajja”nti idampi samatthitaṃ hoti. Ticittanti kusalākusalābyākatavasena",
  "tika-vin09t0:1573_4": "ticittaṃ. Tathā hi paṇṇattiṃ madditvā siñcantassa vā siñcāpentassa vā akusalacittena",
  "tika-vin09t0:1573_5": "hoti, “āsanaṃ dhovissāmī”ti cittena dhovanatthaṃ siñcantassa vā siñcāpentassa vā",
  "tika-vin09t0:1573_6": "kusalacittena hoti, paṇṇattiṃ ajānatā arahatā siñcanādikaraṇe abyākatacittena hotīti",
  "tika-vin09t0:1573_7": "kusalākusalābyākatacittavasena ticittaṃ hoti.",
  "tika-vin09t0:1574": "Sappāṇakasikkhāpadavaṇṇanā niṭṭhitā.",
  "tika-vin09t0:1575": "Bhūtagāmavaggo dutiyo.",
  "tika-vin09t0:1576": "3. Ovādavaggo",
  "tika-vin09t0:1577": "1. Ovādasikkhāpadavaṇṇanā",
  "tika-vin09t0:1578_0": "Aṭṭhaṅgasamannāgatassāti “sīlavā hotī”tiādīhi aṭṭhahi aṅgehi samannāgatassa. Anuññātāti",
  "tika-vin09t0:1578_1": "imassa sikkhāpadassa nidāne anuññātā. “Vassasatūpasampannāyā”tiādi vakkhamānaaṭṭhagarudhammadassanaṃ.",
  "tika-vin09t0:1578_2": "Tattha sāmīcikammanti maggasampadānabījanapānīyāpucchanādikaṃ anucchavikaṃ vattaṃ. Ādisaddena –",
  "tika-vin09t0:1579_0": "“Na bhikkhuniyā abhikkhuke āvāse vassaṃ vasitabbaṃ, anvaddhamāsaṃ bhikkhuniyā bhikkhusaṅghato",
  "tika-vin09t0:1579_1": "dve dhammā paccāsīsitabbā uposathapucchakañca ovādūpasaṅkamanañca, vassaṃvuṭṭhāya",
  "tika-vin09t0:1579_2": "bhikkhuniyā ubhatosaṅghe tīhi ṭhānehi pavāretabbaṃ diṭṭhena vā sutena vā parisaṅkāya",
  "tika-vin09t0:1579_3": "vā, garudhammaṃ ajjhāpannāya bhikkhuniyā ubhatosaṅghe pakkhamānattaṃ caritabbaṃ,",
  "tika-vin09t0:1579_4": "dve vassāni chasu dhammesu sikkhitasikkhāya sikkhamānāya ubhatosaṅghe upasampadā",
  "tika-vin09t0:1579_5": "pariyesitabbā, na bhikkhuniyā kenaci pariyāyena bhikkhu akkositabbo paribhāsitabbo,",
  "tika-vin09t0:1579_6": "ajjatagge ovaṭo bhikkhunīnaṃ bhikkhūsu vacanapatho, anovaṭo bhikkhūnaṃ bhikkhunīsu vacanapatho”ti –",
  "tika-vin09t0:1580": "Ime satta dhamme saṅgaṇhāti. Garudhammeti garuke dhamme. Te hi gāravaṃ katvā bhikkhunīhi sampaṭicchitabbattā “garudhammā”ti vuccanti.",
  "tika-vin09t0:1581_0": "Aññena vā dhammenāti ṭhapetvā aṭṭha garudhamme aññena yena kenaci dhammena. Bhikkhunīsu",
  "tika-vin09t0:1581_1": "upasampannamattaṃ vā ovadatoti bhikkhunīsu upasampannamattaṃ garudhammena ovadato",
  "tika-vin09t0:1581_2": "vā. Bhikkhūnaṃ santike upasampannāya yathāvatthukameva. “Adhammakamme”tiādīsu bhikkhunovādasammutikammaṃ",
  "tika-vin09t0:1581_3": "“kamma”nti veditabbanti āha “sammatassāpī”tiādi. Vagge bhikkhunisaṅghe ovadato tikapācittiyanti",
  "tika-vin09t0:1581_4": "vagge bhikkhunisaṅghe ovadato vaggasaññivematikasamaggasaññīnaṃ vasena tīṇi pācittiyāni.",
  "tika-vin09t0:1581_5": "Tathā vematikassa cāti adhammakamme vematikassa ca vagge bhikkhunisaṅghe ovadato",
  "tika-vin09t0:1581_6": "tikapācittiyanti attho. Esa nayo dhammakammasaññino cāti etthāpi. Yathā ca vagge",
  "tika-vin09t0:1581_7": "bhikkhunisaṅghe ovadato nava pācittiyāni, evaṃ adhammakamme adhammakammasaññino samagge",
  "tika-vin09t0:1581_8": "bhikkhunisaṅghe ovadato tasmiṃ saṅghe vaggasaññivematikasamaggasaññīnaṃ vasena tikapācittiyaṃ,",
  "tika-vin09t0:1581_9": "tathā vematikassa ca dhammakammasaññino cāti nava pācittiyāni. Tenāha “samaggepi",
  "tika-vin09t0:1581_10": "bhikkhunisaṅghe navā”tiādi. Dhammakamme pana adhammakammasaññino vaggaṃ bhikkhunisaṅghaṃ",
  "tika-vin09t0:1581_11": "ovadato tikadukkaṭaṃ, tathā vematikassa, dhammakammasaññino cāti nava dukkaṭāni.",
  "tika-vin09t0:1581_12": "Samaggaṃ pana bhikkhunisaṅghaṃ ovadato aṭṭhāti sattarasa dukkaṭāni. Tenāha “sace",
  "tika-vin09t0:1581_13": "panā”tiādi. Aññaṃ dhammanti aññaṃ suttantaṃ vā abhidhammaṃ vā. “Samaggāmhāyyā”ti",
  "tika-vin09t0:1581_14": "vacanena hi ovādaṃ paccāsīsanti. Tasmā ṭhapetvā ovādaṃ aññaṃ dhammaṃ bhaṇantassa",
  "tika-vin09t0:1581_15": "dukkaṭaṃ. Ovādañca aniyyātetvāti “eso bhagini ovādo”ti avatvā. Paripucchaṃ detīti",
  "tika-vin09t0:1581_16": "tassāyeva paguṇāya garudhammapāḷiyā atthaṃ bhaṇati. Osārehīti uccārehi, kathehīti",
  "tika-vin09t0:1581_17": "attho. Osāretīti aṭṭhagarudhammapāḷiṃ vadati. Pañhaṃ puṭṭhoti garudhammanissitaṃ",
  "tika-vin09t0:1581_18": "vā khandhādinissitaṃ vā pañhaṃ bhikkhuniyā puṭṭho.",
  "tika-vin09t0:1582": "Ovādasikkhāpadavaṇṇanā niṭṭhitā.",
  "tika-vin09t0:1583": "2. Atthaṅgatasikkhāpadavaṇṇanā",
  "tika-vin09t0:1584": "Ekatoupasampannanti bhikkhunisaṅghe upasampannamattaṃ. Ito parampi ca yattha yattha “ekatoupasampanna”nti vuccati, sabbattha ayameva attho daṭṭhabbo.",
  "tika-vin09t0:1585": "Atthaṅgatasikkhāpadavaṇṇanā niṭṭhitā.",
  "tika-vin09t0:1586": "3. Bhikkhunupassayasikkhāpadavaṇṇanā",
  "tika-vin09t0:1587": "Saṃvāsāyāti uposathādiatthaṃ. Itaranti ubhatosaṅghe upasampannaṃ.",
  "tika-vin09t0:1588": "Bhikkhunupassayasikkhāpadavaṇṇanā niṭṭhitā.",
  "tika-vin09t0:1589": "4. Āmisasikkhāpadavaṇṇanā",
  "tika-vin09t0:1590_0": "Taṇhādiṭṭhīhi āmasitabbato āmisaṃ, cīvarādi, āmisameva hetu āmisahetu. Tenāha “cīvarādīnaṃ",
  "tika-vin09t0:1590_1": "aññatarahetū”ti. Ādisaddena piṇḍapātasenāsanagilānapaccayasakkāragarukāramānanavandanapūjanānaṃ",
  "tika-vin09t0:1590_2": "gahaṇaṃ. Avaṇṇakāmatāyāti ayasakāmatāyeva.",
  "tika-vin09t0:1591_0": "Dhammakammetiādīsu bhikkhunovādasammutikammaṃ “kamma”nti veditabbaṃ. Tattha tikapācittiyanti",
  "tika-vin09t0:1591_1": "dhammakamme dhammakammasaññivematikaadhammakammasaññīnaṃ vasena tīṇi pācittiyāni.",
  "tika-vin09t0:1591_2": "Tatheva adhammakamme tikadukkaṭaṃ veditabbaṃ. Asammatanti sammatena vā saṅghena vā",
  "tika-vin09t0:1591_3": "bhāraṃ katvā ṭhapitaṃ upasampannaṃ. Nanu ovādasammuti upasampannasseva dīyati, na",
  "tika-vin09t0:1591_4": "sāmaṇerassāti āha “tatthā”tiādi. Sammatena vā saṅghena vā ṭhapito pana bahussuto",
  "tika-vin09t0:1591_5": "sāmaṇero “asammato”ti veditabbo. Pakatiyā cīvarādihetu ovadantaṃ pana evaṃ bhaṇantassāti",
  "tika-vin09t0:1591_6": "pakatiyā cīvarādihetu ovadantaṃ “esa cīvarādihetu ovadatī”ti saññāya evaṃ bhaṇantassa.",
  "tika-vin09t0:1591_7": "“Na cīvarādihetu ovadatī”ti saññāya pana evaṃ bhaṇantassa dukkaṭaṃ. Anāmisantaratāti",
  "tika-vin09t0:1591_8": "āmisacittābhāvo, “āmisahetu ovadissāmī”ti evaṃ pavattaajjhāsayābhāvoti attho. Cittapariyāyo",
  "tika-vin09t0:1591_9": "hettha antarasaddo “yassantarato na santi kopā”tiādīsu viya.",
  "tika-vin09t0:1592": "Āmisasikkhāpadavaṇṇanā niṭṭhitā.",
  "tika-vin09t0:1593": "5. Cīvaradānasikkhāpadavaṇṇanā",
  "tika-vin09t0:1594": "Pañcamasikkhāpadaṃ uttānatthameva.",
  "tika-vin09t0:1595": "Cīvaradānasikkhāpadavaṇṇanā niṭṭhitā.",
  "tika-vin09t0:1596": "6. Cīvarasibbanasikkhāpadavaṇṇanā",
  "tika-vin09t0:1597_0": "Sūciṃ pavesetvā pavesetvā nīharaṇeti ārāpathe ārāpathe pācittiyaṃ. “Sibbissāmī”ti",
  "tika-vin09t0:1597_1": "pana vicārentassa, chindantassāpi dukkaṭaṃ. Satakkhattumpi vijjhitvā sakiṃ nīharantassāti",
  "tika-vin09t0:1597_2": "sakalasūciṃ anīharanto dīghasuttappavesanatthaṃ satakkhattumpi vijjhitvā sakiṃ nīharantassa.",
  "tika-vin09t0:1597_3": "“Sibbā”ti vuttoti sakiṃ “cīvaraṃ sibbā”ti vutto. Niṭṭhāpetīti sabbaṃ sūcikammaṃ pariyosāpeti.",
  "tika-vin09t0:1597_4": "Tassa ārāpathe ārāpathe pācittiyanti āṇattassa sūciṃ pavesetvā pavesetvā nīharaṇe",
  "tika-vin09t0:1597_5": "ekamekaṃ pācittiyaṃ.",
  "tika-vin09t0:1598": "Udāyittheranti lāḷudāyittheraṃ. Vuttalakkhaṇaṃ sibbanaṃ vā sibbāpanaṃ vāti “sūciṃ pavesetvā”tiādinā vuttalakkhaṇaṃ sibbanaṃ vā sibbāpanaṃ vā.",
  "tika-vin09t0:1599": "Cīvarasibbanasikkhāpadavaṇṇanā niṭṭhitā.",
  "tika-vin09t0:1600": "7. Saṃvidhānasikkhāpadavaṇṇanā",
  "tika-vin09t0:1601_0": "Saṃvidahitvāti “ehi, asukagāmaṃ gacchāmā”ti vā “sve ahaṃ gacchāmi, tvampi āgaccheyyāsī”ti",
  "tika-vin09t0:1601_1": "vā vatvā. Tañca kho saṃvidahanaṃ atthato saṅketakammanti āha “gamanakāle saṅketaṃ",
  "tika-vin09t0:1601_2": "katvāti attho”ti. Akappiyabhūmiyaṃ saṃvidahantassāti antogāme, bhikkhuniupassayadvāre,",
  "tika-vin09t0:1601_3": "rathikāya, aññesu vā catukkasiṅghāṭakahatthisālādīsu ṭhatvā saṃvidahantassa. Tenāha",
  "tika-vin09t0:1601_4": "“tattha ṭhapetvā”tiādi. Āsannassāpīti accāsannassāpi, ratanamattantarassāpīti adhippāyo.",
  "tika-vin09t0:1601_5": "Aññassa gāmassāti yato nikkhamati, tato aññassa gāmassa. Taṃ okkamantassāti taṃ antaragāmassa",
  "tika-vin09t0:1601_6": "upacāraṃ okkamantassa. Sace dūraṃ gantukāmo hoti, gāmūpacāragaṇanāya okkamante okkamante",
  "tika-vin09t0:1601_7": "purimanayeneva āpatti. Tenāha “iti gāmūpacārokkamanagaṇanāya pācittiyānī”ti. Tassa",
  "tika-vin09t0:1601_8": "tassa pana gāmassa atikkamane anāpatti. Gāme asatīti addhayojanabbhantare gāme asati.",
  "tika-vin09t0:1601_9": "Tasmiṃ pana gāme sati gāmantaragaṇanāyeva pācittiyāni. Addhayojanagaṇanāya pācittiyanti",
  "tika-vin09t0:1601_10": "addhayojane addhayojane pācittiyaṃ, ekamekaṃ addhayojanaṃ atikkamantassa “idāni atikkamissāmī”ti",
  "tika-vin09t0:1601_11": "paṭhamapāde dukkaṭaṃ, dutiyapāde pācittiyanti attho. Imasmiñhi naye atikkamane āpatti, okkamane anāpatti.",
  "tika-vin09t0:1602_0": "Visaṅketenāti ettha “purebhattaṃ gamissāmā”ti vatvā pacchābhattaṃ gacchanti, “ajja",
  "tika-vin09t0:1602_1": "vā gamissāmā”ti sve gacchanti, evaṃ kālavisaṅketeyeva anāpatti. Dvāravisaṅkete, pana",
  "tika-vin09t0:1602_2": "maggavisaṅkete, vā satipi āpattiyeva. Āpadāsūti raṭṭhabhede cakkasamāruḷhā jānapadā",
  "tika-vin09t0:1602_3": "pariyāyanti, evarūpāsu āpadāsu anāpatti. Cakkasamāruḷhāti ca iriyāpathacakkaṃ vā",
  "tika-vin09t0:1602_4": "sakaṭacakkaṃ vā samāruḷhāti attho. Mātugāmasikkhāpadenāti sappāṇakavagge sattamasikkhāpadena.",
  "tika-vin09t0:1603": "Saṃvidhānasikkhāpadavaṇṇanā niṭṭhitā.",
  "tika-vin09t0:1604": "8. Nāvābhiruhanasikkhāpadavaṇṇanā",
  "tika-vin09t0:1605_0": "Kīḷāpurekkhāroti lokassādamittasanthavavasena kīḷāpurekkhāro. Tathevāti kīḷāvaseneva.",
  "tika-vin09t0:1605_1": "Agāmakatīrapassenāti addhayojanabbhantare gāmānaṃ abhāvato agāmakatīrapassena. Pāḷiyaṃ",
  "tika-vin09t0:1605_2": "“uddhaṃgāminiṃ vā adhogāminiṃ vā”ti vacanato pana vāpisamuddādīsu kīḷāpurekkhāratāyapi",
  "tika-vin09t0:1605_3": "gacchantassa anāpatti. Tenāha “samudde pana yathāsukhaṃ gantuṃ vaṭṭatī”ti. Visaṅketenāti",
  "tika-vin09t0:1605_4": "idhāpi kālavisaṅketeneva anāpatti, titthavisaṅketena, pana nāvāvisaṅketena vā gacchantassa āpattiyeva.",
  "tika-vin09t0:1606_0": "Sesanti saddhiṃ samuṭṭhānādīhi avasesaṃ, keci pana “kīḷāpurekkhāro ‘saṃvidahitvā’ti",
  "tika-vin09t0:1606_1": "vacanato imaṃ sikkhāpadaṃ akusalacittaṃ lokavajjaṃ, tasmā sesaṃ nāma ṭhapetvā ‘paṇṇattivajjaṃ",
  "tika-vin09t0:1606_2": "ticitta’nti idaṃ dvayaṃ avasesa”nti vadanti, taṃ na gahetabbaṃ. Kīḷāpurekkhāratāya",
  "tika-vin09t0:1606_3": "hi abhiruhitvāpi gāmantarokkamane, addhayojanātikkame vā saṃvegaṃ paṭilabhitvā arahattaṃ",
  "tika-vin09t0:1606_4": "vā sacchikareyya, niddaṃ vā okkameyya, kammaṭṭhānaṃ vā manasi karonto gaccheyya,",
  "tika-vin09t0:1606_5": "kuto cassa akusalacittasamaṅgitā, yenidaṃ sikkhāpadaṃ akusalacittaṃ, lokavajjañca siyāti.",
  "tika-vin09t0:1607": "Nāvābhiruhanasikkhāpadavaṇṇanā niṭṭhitā.",
  "tika-vin09t0:1608": "9. Paripācitasikkhāpadavaṇṇanā",
  "tika-vin09t0:1609_0": "Paripācitanti paripākamāpāditaṃ, yathā labhati, tathā katvā ṭhapitanti vuttaṃ hoti.",
  "tika-vin09t0:1609_1": "Tenāha “neva tassā”tiādi tassāti yo paribhuñjeyya, tassa bhikkhuno. Bhikkhussa guṇaṃ",
  "tika-vin09t0:1609_2": "pakāsetvāti “ayyo bhāṇako, ayyo bahussuto”tiādinā guṇaṃ pakāsetvā. Piṇḍapātanti pañcannaṃ",
  "tika-vin09t0:1609_3": "bhojanānaṃ aññataraṃ. Kammasādhanoyaṃ samārambhasaddoti āha “samāraddha”nti. Paṭiyāditassāti",
  "tika-vin09t0:1609_4": "sampāditassa. Yasmā ñātakappavāritehi bhikkhussa atthāya asamāraddhopi piṇḍapāto",
  "tika-vin09t0:1609_5": "atthato samāraddhova hoti yathāsukhaṃ harāpetabbato, tasmā “ñātakappavāritānaṃ vā santaka”nti vuttaṃ.",
  "tika-vin09t0:1610": "Ubhayatthāti paripācitāparipācitesu. Avaseseti bhikkhuniparipācitepi yāgukhajjakaphalāphalādike sabbattha. Nimittobhāsaparikathāviññattivasena pana avasesepi dukkaṭato na muccati.",
  "tika-vin09t0:1611": "Paripācitasikkhāpadavaṇṇanā niṭṭhitā.",
  "tika-vin09t0:1612": "10. Rahonisajjasikkhāpadavaṇṇanā",
  "tika-vin09t0:1613_0": "Uparīti acelakavagge. Upanandassa catutthasikkhāpadenāti appaṭicchanne mātugāmena",
  "tika-vin09t0:1613_1": "saddhiṃ rahonisajjasikkhāpadena. Tañhi upanandattheraṃ ārabbha paññattesu catutthabhāvato",
  "tika-vin09t0:1613_2": "“upanandassa catutthasikkhāpada”nti vuttaṃ. Yadi ekaparicchedaṃ, atha kasmā visuṃ",
  "tika-vin09t0:1613_3": "paññattanti āha “aṭṭhuppattivasena pana visuṃ paññatta”nti. Tattha aṭṭhuppattivasenāti",
  "tika-vin09t0:1613_4": "atthassa uppattivasena, bhikkhuniyā eva rahonisajjāya uppattivasenāti attho. Ayaṃ",
  "tika-vin09t0:1613_5": "hetthādhippāyo – catutthasikkhāpadavatthuto imassa sikkhāpadassa vatthuno paṭhamaṃ",
  "tika-vin09t0:1613_6": "uppannattā ekaparicchedepi idaṃ paṭhamaṃ visuṃ paññattanti.",
  "tika-vin09t0:1614": "Rahonisajjasikkhāpadavaṇṇanā niṭṭhitā.",
  "tika-vin09t0:1615": "Ovādavaggo tatiyo.",
  "tika-vin09t0:1616": "4. Bhojanavaggo",
  "tika-vin09t0:1617": "1. Āvasathasikkhāpadavaṇṇanā",
  "tika-vin09t0:1618_0": "“Agilāno”ti ettha antamaso dvigāvutaṃ gantuṃ samattho adhippetoti āha “addhayojanampi",
  "tika-vin09t0:1618_1": "gantuṃ samatthenā”ti. Āvasathapiṇḍoti āvasathe piṇḍo, sālādīsu anodissa yāvadatthaṃ",
  "tika-vin09t0:1618_2": "paññattaṃ pañcannaṃ bhojanānaṃ aññataraṃ bhojananti attho. Tenāha “imesaṃ vā”tiādi.",
  "tika-vin09t0:1618_3": "Tattha imesaṃ vāti imesaṃ pāsaṇḍānaṃ vā. Ettakānaṃ vāti imasmiṃ pāsaṇḍe ettakānaṃ",
  "tika-vin09t0:1618_4": "pāsaṇḍānaṃ vā. Pāsaṇḍanti channavutividhaṃ samaṇaparibbājakādiṃ. Te hi taṇhāpāsañceva",
  "tika-vin09t0:1618_5": "diṭṭhipāsañca ḍenti oḍḍentīti pāsaṇḍāti vuccanti. Anodissāti anuddisitvā, aparicchinditvāti",
  "tika-vin09t0:1618_6": "attho. Sālādīsu yattha katthacīti sālārukkhamūlaabbhokāsādīsu yattha katthaci ṭhānesu.",
  "tika-vin09t0:1618_7": "Ekadivasameva bhuñjitabboti ekadivasaṃ sakiṃyeva bhuñjitabbo, ekasmiṃ divase punappunaṃ",
  "tika-vin09t0:1618_8": "bhuñjituṃ na vaṭṭati. Dutiyadivasato paṭṭhāyāti bhuttadivasassa dutiyadivasato paṭṭhāya.",
  "tika-vin09t0:1618_9": "Ajjhohāre ajjhohāre pācittiyanti ālope ālope kabaḷe kabaḷe pācittiyaṃ. Nānākulehi",
  "tika-vin09t0:1618_10": "pana nānāṭṭhānesu paññattaṃ, ekasmiṃ ṭhāne ekadivasaṃ bhuñjitvā dutiyadivase aññattha",
  "tika-vin09t0:1618_11": "bhuñjituṃ vaṭṭati, paṭipāṭiṃ pana khepetvā puna ādito paṭṭhāya bhuñjituṃ na vaṭṭati.",
  "tika-vin09t0:1618_12": "Ekapūganānāpūgaekagāmanānāgāmesupi eseva nayo. Yopi ekakulassa vā nānākulānaṃ vā",
  "tika-vin09t0:1618_13": "ekato paññatto taṇḍulādīnaṃ abhāvena antarantarā chijjati, sopi na bhuñjitabbo. Sace",
  "tika-vin09t0:1618_14": "pana “na sakkoma dātu”nti upacchinditvā puna kalyāṇacitte uppanne dātuṃ ārabhanti,",
  "tika-vin09t0:1618_15": "etaṃ puna ekadivasaṃ bhuñjituṃ vaṭṭati.",
  "tika-vin09t0:1619_0": "Tikapācittiyanti agilāne agilānasaññivematikagilānasaññīnaṃ vasena tīṇi pācittiyāni.",
  "tika-vin09t0:1619_1": "Gilānassa gilānasaññinoti gilānassa pana “gilāno aha”nti saññino anuvasitvā bhuñjantassa",
  "tika-vin09t0:1619_2": "anāpatti. Sakiṃ bhuñjatīti ekadivasaṃ bhuñjati. “Gacchanto vā”ti idaṃ addhayojanavasena",
  "tika-vin09t0:1619_3": "gahetabbaṃ, tathā “paccāgacchanto”ti idampīti vadanti. Kenaci upaddavenāti nadipūracorabhayādinā",
  "tika-vin09t0:1619_4": "kenaci upaddavena. Aññanti yāgukhajjakaphalāphalādibhedaṃ yaṃ kiñci aññaṃ. Anuvasitvāti puna vasitvā.",
  "tika-vin09t0:1620": "Āvasathasikkhāpadavaṇṇanā niṭṭhitā.",
  "tika-vin09t0:1621": "2. Gaṇabhojanasikkhāpadavaṇṇanā",
  "tika-vin09t0:1622_0": "Gaṇabhojaneti gaṇena laddhattā gaṇassa santake bhojane. Tenāha “gaṇassa bhojane”ti.",
  "tika-vin09t0:1622_1": "Nanu cettha “gaṇassa bhojane”ti vuccati, so ca kho gaṇo “katthaci dvīhi, katthaci",
  "tika-vin09t0:1622_2": "tīhī”tiādinā anekadhā adhippeto, idha katihīti āha “idha cā”tiādi. Taṃ panetaṃ gaṇabhojanaṃ",
  "tika-vin09t0:1622_3": "dvīhi pakārehi pasavati nimantanato vā viññattito vāti āha “tesaṃ nimantanato vā”tiādi.",
  "tika-vin09t0:1622_4": "Tattha nimantanato vāti akappiyanimantanato vā. Odanādīnaṃ pañcannanti odanasattukummāsamacchamaṃsānaṃ pañcannaṃ.",
  "tika-vin09t0:1623_0": "“Odanena nimantemi, odanaṃ me gaṇhathā”tiādinā nayena yena kenaci vevacanena vā bhāsantarena",
  "tika-vin09t0:1623_1": "vā pañcannaṃ bhojanānaṃ nāmaṃ gahetvā nimantetīti sambandho. Cattāroti ekaṭṭhāne",
  "tika-vin09t0:1623_2": "vā nānāṭṭhānesu vā ṭhite cattāro bhikkhū. Lakkhaṇavacanañcetaṃ, tasmā cattāro vā",
  "tika-vin09t0:1623_3": "tato vā adhike bhikkhūti attho. Vevacanena vāti bhattaannādipariyāyasaddena vā. Bhāsantarena",
  "tika-vin09t0:1623_4": "vāti andhadamiḷādibhāsantarena vā. Pañcannaṃ bhojanānaṃ nāmaṃ gahetvāti pañcannaṃ",
  "tika-vin09t0:1623_5": "bhojanānaṃ aññatarassa nāmaṃ gahetvā. Odanena nimantemīti tumhe bhante odanena nimantemi.",
  "tika-vin09t0:1623_6": "Ādisaddena “ākaṅkhatha oloketha adhivāsetha paṭimānetha, sattunā nimantemi, sattuṃ",
  "tika-vin09t0:1623_7": "me gaṇhatha ākaṅkhatha oloketha adhivāsetha paṭimānethā”tiādīnaṃ gahaṇaṃ. Ekato vāti",
  "tika-vin09t0:1623_8": "ekattha ṭhite vā nisinne vā bhikkhū disvā “tumhe, bhante, odanena nimantemī”tiādinā",
  "tika-vin09t0:1623_9": "evaṃ ekato nimantitā. Nānāto vā nimantitāti cattāri pariveṇāni vā vihāre vā gantvā",
  "tika-vin09t0:1623_10": "nānāto vā nimantitā. Ekaṭṭhāne ṭhitesuyeva vā eko puttena, eko pitarāti evampi nimantitā",
  "tika-vin09t0:1623_11": "nānātoyeva nimantitā nāma honti. Ekato gaṇhantiti aññamaññassa dvādasahatthūpacāre ṭhitā gaṇhanti.",
  "tika-vin09t0:1624_0": "Kasmā pana nānāto bhuttepi gaṇabhojanaṃ hotīti āha “paṭiggahaṇameva hettha pamāṇa”nti.",
  "tika-vin09t0:1624_1": "Yadi evaṃ atha kasmā pāḷiyaṃ “gaṇabhojanaṃ nāma yattha cattāro bhikkhū pañcannaṃ",
  "tika-vin09t0:1624_2": "bhojanānaṃ aññatarena bhojanena nimantitā bhuñjanti, etaṃ gaṇabhojanaṃ nāmā”ti vuttaṃ?",
  "tika-vin09t0:1624_3": "Taṃ paṭiggahaṇaniyamanatthameva. Na hi appaṭiggahitakaṃ bhikkhū bhuñjantīti “bhuñjantī”ti",
  "tika-vin09t0:1624_4": "padaṃ paṭiggahaṇaniyamavacanaṃ hoti. Ekato vā nānāto vā viññāpetvāti cattāro bhikkhū",
  "tika-vin09t0:1624_5": "ekato ṭhitā vā nisinnā vā upāsakaṃ disvā “amhākaṃ catunnampi bhattaṃ dehī”ti vā pāṭekkaṃ",
  "tika-vin09t0:1624_6": "pavisitvā “mayhaṃ bhattaṃ dehi, mayhaṃ bhattaṃ dehī”ti vā ekato vā nānāto vā viññāpetvā.",
  "tika-vin09t0:1624_7": "Tassa duvidhassāpīti yañca nimantanato laddhaṃ gaṇabhojanaṃ, yañca viññattito laddhaṃ,",
  "tika-vin09t0:1624_8": "tassa duvidhassāpi gaṇabhojanassa. Evaṃ paṭiggahaṇeti ekato paṭiggahaṇe.",
  "tika-vin09t0:1625_0": "Pādānampi phalitattāti antamaso pādānampi yathā mahācammassa parato maṃsaṃ dissati,",
  "tika-vin09t0:1625_1": "evaṃ phalitattā. Na sakkā piṇḍāya caritunti vālikāya vā sakkharāya vā phuṭṭhamatte",
  "tika-vin09t0:1625_2": "dukkhuppattito antogāme piṇḍāya carituṃ na sakkoti. Cīvare kariyamāneti sāṭakañca",
  "tika-vin09t0:1625_3": "suttañca labhitvā cīvare kariyamāne. Yaṃ kiñci cīvare kattabbakammanti cīvaravicāraṇachindanamoghasuttāropanādi",
  "tika-vin09t0:1625_4": "yaṃ kiñci cīvare kattabbaṃ kammaṃ, antamaso sūcivedhanampīti adhippāyo. “Addhayojanampī”tiādi",
  "tika-vin09t0:1625_5": "avakaṃsato vuttaṃ. Yo pana dūraṃ gantukāmo, tattha vattabbameva natthi, gacchanto",
  "tika-vin09t0:1625_6": "addhayojanabbhantare gāvutepi bhuñjituṃ labhati, gato pana ekadivasaṃ. Yadā nāvaṃ",
  "tika-vin09t0:1625_7": "abhiruhitukāmo vā hoti āruḷho vā oruḷho vā, ayaṃ nāvābhiruhanasamayo nāmāti āha “nāvābhiruhanasamayepi",
  "tika-vin09t0:1625_8": "eseva nayo”ti. Ayaṃ pana viseso – abhiruḷhena icchitaṭṭhānaṃ gantvāpi yāva na orohati,",
  "tika-vin09t0:1625_9": "tāva bhuñjitabbaṃ. Cattāro bhikkhūti antimaparicchedo. Yattha pana sataṃ vā sahassaṃ",
  "tika-vin09t0:1625_10": "vā sannipatitaṃ, tattha vattabbameva natthi. Tasmā tādise kāle “mahāsamayo”ti adhiṭṭhahitvā",
  "tika-vin09t0:1625_11": "bhuñjitabbaṃ. Yo koci pabbajitoti sahadhammikesu vā titthiyesu vā aññataro.",
  "tika-vin09t0:1626_0": "Ye ca dve tayo ekato gaṇhantīti yepi akappiyanimantanaṃ sādiyitvā dve vā tayo vā",
  "tika-vin09t0:1626_1": "ekato gaṇhanti, tesampi anāpatti. Paṇītabhojanasūpodanaviññattīhi pana āpattiyevāti",
  "tika-vin09t0:1626_2": "vadanti, upaparikkhitabbaṃ. Niccabhattādīsūti niccabhatte salākabhatte pakkhike uposathike",
  "tika-vin09t0:1626_3": "pāṭipadike. Tattha niccabhattanti dhuvabhattaṃ vuccati. “Niccabhattaṃ gaṇhathā”ti",
  "tika-vin09t0:1626_4": "vadanti, bahūnampi ekato gaṇhituṃ vaṭṭati. Salākabhattādīsupi eseva nayo.",
  "tika-vin09t0:1627": "Gaṇabhojanasikkhāpadavaṇṇanā niṭṭhitā.",
  "tika-vin09t0:1628": "3. Paramparabhojanasikkhāpadavaṇṇanā",
  "tika-vin09t0:1629_0": "Gaṇabhojane vuttanayenevāti bhikkhuṃ upasaṅkamitvā “tumhe, bhante, odanena nimantemi,",
  "tika-vin09t0:1629_1": "odanaṃ me gaṇhathā”tiādinā nayena yena kenaci vevacanena vā bhāsantarena vā pañcannaṃ",
  "tika-vin09t0:1629_2": "bhojanānaṃ aññatarassa nāmaṃ gahetvā nimantetīti vutteneva nayena. Nimantitassāti",
  "tika-vin09t0:1629_3": "akappiyanimantanena nimantitassa. Avikappetvāti sammukhāsammukhavasena avikappetvā,",
  "tika-vin09t0:1629_4": "apariccajitvāti attho. Ayañhi bhattavikappanā nāma sammukhāparammukhāpi vaṭṭati.",
  "tika-vin09t0:1629_5": "Tenāha “yo bhikkhu pañcasu sahadhammikesū”tiādi.",
  "tika-vin09t0:1630_0": "Aññatra nimantanabhojanavatthusminti aññatra paṭhamaṃ nimantitā hutvā aññasmiṃ nimantane",
  "tika-vin09t0:1630_1": "bhuñjanavatthusmiṃ. Yadi tividhā anupaññatti, atha kasmā parivāre “catasso anupaññattiyo”ti",
  "tika-vin09t0:1630_2": "vuttanti āha “parivāre panā”tiādi. Vikappanampi gahetvāti vikappanānujānanampi anupaññattisamānanti",
  "tika-vin09t0:1630_3": "anupaññattibhāvena gahetvā. Ekasaṃsaṭṭhānīti ekasmiṃ missitāni. Idaṃ vuttaṃ hoti",
  "tika-vin09t0:1630_4": "– dve tīṇi kulāni nimantetvā ekasmiṃ ṭhāne nisīdāpetvā ito cito ca āharitvā bhattaṃ",
  "tika-vin09t0:1630_5": "ākiranti, sūpabyañjanaṃ ākiranti, ekamissakaṃ hoti, ettha anāpattīti. Sace pana mūlanimantanaṃ",
  "tika-vin09t0:1630_6": "heṭṭhā hoti, pacchimaṃ pacchimaṃ upari, taṃ uparito paṭṭhāya bhuñjantassa āpatti.",
  "tika-vin09t0:1630_7": "Hatthaṃ pana anto pavesetvā paṭhamanimantanato ekampi kabaḷaṃ uddharitvā bhuttakālato",
  "tika-vin09t0:1630_8": "paṭṭhāya yathā tathā vā bhuñjantassa anāpatti. Dve tīṇi nimantanāni ekato vā katvā",
  "tika-vin09t0:1630_9": "bhuñjatīti dve tīṇi nimantanāni ekato pakkhipitvā missetvā ekaṃ katvā bhuñjatīti",
  "tika-vin09t0:1630_10": "attho. “Sakalena gāmena vā”tiādīsu sakalena gāmena ekato hutvā nimantitasseva yattha",
  "tika-vin09t0:1630_11": "katthaci bhuñjato anāpatti. Pūgepi eseva nayo. Nimantiyamāno vā “bhikkhaṃ gahessāmī”ti",
  "tika-vin09t0:1630_12": "vadatīti “bhattaṃ gaṇhā”ti nimantiyamāno “na mayhaṃ tava bhattena attho, bhikkhaṃ",
  "tika-vin09t0:1630_13": "gahessāmī”ti bhaṇati. Kiriyākiriyanti ettha bhojanaṃ kiriyaṃ, avikappanaṃ akiriyaṃ.",
  "tika-vin09t0:1631": "Paramparabhojanasikkhāpadavaṇṇanā niṭṭhitā.",
  "tika-vin09t0:1632": "4. Kāṇamātāsikkhāpadavaṇṇanā",
  "tika-vin09t0:1633_0": "Paheṇakatthāyāti paṇṇākāratthāya. Pātheyyatthāyāti maggaṃ gacchantānaṃ antarāmaggatthāya.",
  "tika-vin09t0:1633_1": "Sattūti baddhasattu, abaddhasattu ca. Dvattipattapūre paṭiggahetvāti mukhavaṭṭiyā",
  "tika-vin09t0:1633_2": "heṭṭhimalekhāya samaṃ pūre dvattipattapūre gahetvāti attho. Imassa catthassa heṭṭhā",
  "tika-vin09t0:1633_3": "vuttanayeneva pākaṭattā tattha kattabbappakārameva dassetuṃ “etthā”tiādimāha. Sesanti",
  "tika-vin09t0:1633_4": "tato ekapattato aññaṃ pattaṃ. Sace tayo pattapūrā gahitā dve, sace dve gahitā, ekanti vuttaṃ hoti.",
  "tika-vin09t0:1634": "Gamane vā paṭippassaddheti antarāmagge upaddavaṃ disvā, anatthikatāya vā “mayaṃ idāni na pesissāma na gamissāmā”ti evaṃ gamane upacchinne dentānanti attho.",
  "tika-vin09t0:1635": "Kāṇamātāsikkhāpadavaṇṇanā niṭṭhitā.",
  "tika-vin09t0:1636": "5. Paṭhamapavāraṇāsikkhāpadavaṇṇanā",
  "tika-vin09t0:1637_0": "Bhuttavāti katabhattakicco. Sāsapamattampi ajjhoharitanti evaṃ parittampi bhojanaṃ",
  "tika-vin09t0:1637_1": "saṅkhāditvā vā asaṅkhāditvā vā gilitaṃ. Pavāritoti paṭikkhepito. Yo hi bhuñjanto",
  "tika-vin09t0:1637_2": "parivesakena upanītaṃ bhojanaṃ anicchanto paṭikkhipati, so tena pavārito paṭikkhipito",
  "tika-vin09t0:1637_3": "nāma hoti. Byañjanaṃ pana anādiyitvā atthamattameva dassetuṃ “katappavāraṇo katappaṭikkhepoti",
  "tika-vin09t0:1637_4": "attho”ti vuttaṃ. Sopi ca paṭikkhepo yasmā na paṭikkhepamattena, atha kho pañcaṅgavasena.",
  "tika-vin09t0:1637_5": "Tenassa padabhājane “asanaṃ paññāyatī”tiādi vuttaṃ.",
  "tika-vin09t0:1638_0": "Bhojanaṃ paññāyatīti pañcannaṃ bhojanānaṃ aññataraṃ pattādīsu dissati. Tenāha “pavāraṇappahonakaṃ",
  "tika-vin09t0:1638_1": "ce bhojana”ntiādi. Sālīti antamaso nīvāraṃ upādāya sabbāpi sālijāti. Vīhīti sabbāpi",
  "tika-vin09t0:1638_2": "vīhijāti. Yavagodhumesu bhedo natthi. Kaṅgūti setarattakāḷabhedā sabbāpi kaṅgujāti.",
  "tika-vin09t0:1638_3": "Varakoti antamaso varakacorakaṃ upādāya sabbāpi setavaṇṇā varakajāti. Kudrūsakoti",
  "tika-vin09t0:1638_4": "kāḷakodravo ceva sāmākādibhedā ca sabbāpi tiṇadhaññajāti.",
  "tika-vin09t0:1639_0": "Nīvāravarakacorakā cettha “dhaññānulomā”ti vadanti. Yāgunti ambilayāgukhīrayāguādibhedaṃ",
  "tika-vin09t0:1639_1": "yaṃ kiñci yāguṃ. Imināva pāyāsassāpi gahitattā “ambilapāyāsādīsu aññataraṃ pacāmāti",
  "tika-vin09t0:1639_2": "vā”ti na vuttaṃ. Pavāraṇaṃ janetīti anatirittabhojanāpattinibandhanaṃ paṭikkhepaṃ",
  "tika-vin09t0:1639_3": "sādheti. Sace pana odhi na paññāyati, yāgusaṅgahaṃ gacchati, pavāraṇaṃ na janeti.",
  "tika-vin09t0:1639_4": "Puna pavāraṇaṃ janeti ghanabhāvagamanato paṭṭhāya bhojanasaṅgahitattāti adhippāyo.",
  "tika-vin09t0:1640_0": "Udakakañjikakhīrādīni ākiritvāti udakañceva kañjikañca khīrādīni ca ākiritvā tehi",
  "tika-vin09t0:1640_1": "saddhiṃ amadditvā bhattamissake katvā. Tenāha “yāguṃ gaṇhathā”tiādi. Sace pana bhatte",
  "tika-vin09t0:1640_2": "udakakañjikakhīrādīni ākiritvā madditvā “yāguṃ gaṇhathā”ti denti, pavāraṇā na hoti.",
  "tika-vin09t0:1640_3": "Yāguyāpīti evaṃ yāgusaṅgahaṃ gatāya vā aññāya vā yāguyāpi. Suddharasako, pana rasakayāgu vā na janeti.",
  "tika-vin09t0:1641_0": "Pañcannaṃ bhojanānaṃ aññataravasena vippakatabhojanabhāvassa upacchinnattā “dvepi",
  "tika-vin09t0:1641_1": "khāditāni honti…pe… na pavāretī”ti vuttaṃ. Akappiyamaṃsaṃ, akappiyabhojanañca buddhapaṭikuṭṭhaṃ",
  "tika-vin09t0:1641_2": "paṭikkhipato pavāraṇāya avatthutāya na pavāraṇā hotīti āha “yo panā”tiādi. Yañhi",
  "tika-vin09t0:1641_3": "bhikkhuno khādituṃ vaṭṭati, taṃ eva paṭikkhipato pavāraṇā hoti. Idaṃ pana jānanto",
  "tika-vin09t0:1641_4": "akappiyattā paṭikkhipati. Ajānantopi paṭikkhipitabbaṭṭhāne ṭhitameva paṭikkhipati",
  "tika-vin09t0:1641_5": "nāma, tasmā na pavāreti. Sace pana akappiyamaṃsaṃ khādanto kappiyamaṃsaṃ vā bhojanaṃ",
  "tika-vin09t0:1641_6": "vā paṭikkhipati, pavāreti. Kasmā? Vatthutāya. Yañhi tena paṭikkhittaṃ, taṃ pavāraṇāya",
  "tika-vin09t0:1641_7": "vatthu. Yaṃ pana khādati, taṃ kiñcāpi paṭikkhipitabbaṭṭhāne ṭhitaṃ, khādiyamānaṃ",
  "tika-vin09t0:1641_8": "pana maṃsabhāvaṃ na jahati, tasmā pavāreti. Ko pana vādo kappiyamaṃsaṃ khādato kappiyamaṃsabhojanappaṭikkhepe.",
  "tika-vin09t0:1641_9": "Esa nayo akappiyabhojanaṃ khādato kappiyabhojanappaṭikkhepe.",
  "tika-vin09t0:1642_0": "Bhojane satīti pañcasu bhojanesu ekasmimpi bhojane sati. Aññaṃ vuttalakkhaṇaṃ bhojananti",
  "tika-vin09t0:1642_1": "pattādigatato aññaṃ vuttalakkhaṇaṃ pañcasu bhojanesu ekampi bhojanaṃ. “Nirapekkho",
  "tika-vin09t0:1642_2": "hotī”ti etasseva vivaraṇaṃ “yaṃ pattādīsū”tiādi. Na kevalaṃ nirapekkho vāti āha “aññatra",
  "tika-vin09t0:1642_3": "vā”tiādi. So paṭikkhipantopi na pavāretīti tasmiṃ ce antare aññaṃ bhojanaṃ abhihaṭaṃ,",
  "tika-vin09t0:1642_4": "taṃ so paṭikkhipantopi na pavāreti. Kasmā? Vippakatabhojanabhāvassa upacchinnattā.",
  "tika-vin09t0:1643_0": "“Upanāmetī”ti iminā kāyābhihāraṃ dasseti. Hatthe vā ādhārake vāti ettha vā-saddo",
  "tika-vin09t0:1643_1": "avuttavikappattho, tena “ūrūsu vā”ti vikappeti. Dūre nisinnassa daharabhikkhussa",
  "tika-vin09t0:1643_2": "pattaṃ pesetvā “ito odanaṃ gaṇhāhī”ti vadati, gaṇhitvā pana gato tuṇhī tiṭṭhati,",
  "tika-vin09t0:1643_3": "tampi paṭikkhipato eseva nayo. Kasmā? Bhikkhussa dūrabhāvato, dūtassa ca anabhiharaṇato.",
  "tika-vin09t0:1643_4": "Sace pana gahetvā āgato bhikkhu “imaṃ bhattaṃ gaṇhā”ti vadati, taṃ paṭikkhipato pavāraṇā",
  "tika-vin09t0:1643_5": "hoti. Evaṃ vuttepīti “bhattaṃ gaṇhā”ti vuttepi.",
  "tika-vin09t0:1644_0": "Bhattapacchiṃ gahetvā parivisantassāti ekena hatthena bhattapacchiṃ gahetvā ekena",
  "tika-vin09t0:1644_1": "hatthena kaṭacchuṃ gahetvā parivisantassa. Añño “ahaṃ dhāressāmī”ti gahitamattakameva",
  "tika-vin09t0:1644_2": "karotīti añño āgantvā “ahaṃ pacchiṃ dhāressāmi, tvaṃ odanaṃ dehī”ti vatvā gahitamattakameva",
  "tika-vin09t0:1644_3": "karoti. Abhihaṭāva hotīti parivesakeneva abhihaṭāva hoti. Idāni asati tassa dātukāmābhihāre",
  "tika-vin09t0:1644_4": "gahaṇasamayepi paṭikkhipato na hotīti dassetuṃ “sace panā”tiādi vuttaṃ. Uddhaṭeti",
  "tika-vin09t0:1644_5": "uddhaṭe bhatte. Kaṭacchuabhihāroyeva hi tassa abhihāroti adhippāyo. Anantarassa diyyamāneti",
  "tika-vin09t0:1644_6": "anantarassa bhikkhuno bhatte diyyamāne. Kāyavikārenāti “aṅguliṃ vā hatthaṃ vā macchikabījaniṃ",
  "tika-vin09t0:1644_7": "vā cīvarakaṇṇaṃ vā cāleti, bhamukāya vā ākāraṃ karoti, kuddho vā oloketī”ti evaṃ",
  "tika-vin09t0:1644_8": "vuttena aṅgulicalanādinā kāyavikārena. “Alaṃ mā dehī”tiādinā vacīvikārenāti “ala”nti",
  "tika-vin09t0:1644_9": "vā “na gaṇhāmī”ti vā “mā ākirā”ti vā “apagacchā”ti vā evaṃ yena kenaci vacīvikārena.",
  "tika-vin09t0:1645_0": "Abhihaṭe pana bhatte pavāraṇāya bhīto hatthe apanetvā punappunaṃ patte odanaṃ ākirantaṃ",
  "tika-vin09t0:1645_1": "“ākira ākira, koṭṭetvā pūrehī”ti vadato pavāraṇā na hoti. Esa nayo bhattaṃ abhiharantaṃ",
  "tika-vin09t0:1645_2": "bhikkhuṃ sallakkhetvā “kiṃ, āvuso, itopi kiñci gaṇhissasi, dammi te kiñcī”ti vadatopi.",
  "tika-vin09t0:1646_0": "“Rasaṃ paṭiggaṇhathā”ti appavāraṇājanakassa nāmaṃ gahetvā vuttattā “taṃ sutvā paṭikkhipato",
  "tika-vin09t0:1646_1": "pavāraṇā natthī”ti vuttaṃ. Maṃsarasanti ettha pana na kevalaṃ maṃsassa rasaṃ “maṃsarasa”micceva",
  "tika-vin09t0:1646_2": "viññāyati, atha kho maṃsañca rasañca maṃsarasanti evaṃ pavāraṇājanakanāmavasenāpi.",
  "tika-vin09t0:1646_3": "Tasmā taṃ paṭikkhipato pavāraṇāva hotīti āha “maṃsarasanti vutte pana paṭikkhipato",
  "tika-vin09t0:1646_4": "pavāraṇā hotī”ti. Parato macchamaṃsaṃ byañjananti etthāpi eseva nayo. Yasmiṃ iriyāpathe",
  "tika-vin09t0:1646_5": "pavāreti, taṃ avikopenteneva bhuñjitabbanti yo gacchanto pavāreti, tena gacchanteneva",
  "tika-vin09t0:1646_6": "bhuñjitabbaṃ. Kaddamaṃ vā udakaṃ vā patvā ṭhitena atirittaṃ kāretabbaṃ. Sace antarā",
  "tika-vin09t0:1646_7": "nadī pūrā hoti, naditīre gumbaṃ anupariyāyantena bhuñjitabbaṃ. Atha nāvā vā setu",
  "tika-vin09t0:1646_8": "vā atthi, taṃ abhiruhitvāpi caṅkamanteneva bhuñjitabbaṃ, gamanaṃ na upacchinditabbaṃ.",
  "tika-vin09t0:1646_9": "Esa nayo itarairiyāpathesupi. Taṃ taṃ iriyāpathaṃ kopentena atirittaṃ kāretabbaṃ.",
  "tika-vin09t0:1646_10": "Yo ukkuṭikova nisīditvā pavāreti, tena ukkuṭikeneva bhuñjitabbaṃ. Tassa pana heṭṭhā",
  "tika-vin09t0:1646_11": "palālapīṭhaṃ vā kiñci vā nisīdanaṃ dātabbaṃ. Pīṭhake nisīditvā pavāritena pana āsanaṃ",
  "tika-vin09t0:1646_12": "acāletvāva catasso disā parivattantena bhuñjituṃ labbhati. Mañce nisīditvā pavāritena",
  "tika-vin09t0:1646_13": "ito vā etto vā saṃsarituṃ na labbhati. Sace pana saha mañcena ukkhipitvā aññatra",
  "tika-vin09t0:1646_14": "nenti, vaṭṭati. Nipajjitvā pavāritenāpi nipanneneva bhuñjitabbaṃ. Parivattantena",
  "tika-vin09t0:1646_15": "yena passena nipanno, tassa ṭhānaṃ nātikkametabbaṃ.",
  "tika-vin09t0:1647_0": "Alametaṃ sabbanti etaṃ sabbaṃ alaṃ pariyattaṃ, idampi te adhikaṃ, ito aññaṃ na lacchasīti",
  "tika-vin09t0:1647_1": "adhippāyo. Yo atirittaṃ karotīti yo “alametaṃ sabba”nti atirittaṃ karoti. Paṭipakkhanayenāti",
  "tika-vin09t0:1647_2": "“kappiyakataṃ, paṭiggahitakataṃ, uccāritakataṃ, hatthapāse kataṃ, bhuttāvinā kataṃ,",
  "tika-vin09t0:1647_3": "bhuttāvinā pavāritena āsanā avuṭṭhitena kataṃ ‘alametaṃ sabba’nti vutta”nti imehi",
  "tika-vin09t0:1647_4": "sattahi vinayakammākārehi yaṃ atirittaṃ kappiyaṃ kataṃ, yañca gilānātirittaṃ, tadubhayampi",
  "tika-vin09t0:1647_5": "atirittanti evaṃ tasseva paṭipakkhanayena. Ettha ca “alametaṃ sabba”nti tikkhattuṃ",
  "tika-vin09t0:1647_6": "vattabbaṃ, ayaṃ kira āciṇṇo. Vinayadharā pana “sakiṃ eva vattabba”nti vadanti.",
  "tika-vin09t0:1648_0": "Kasmā taṃ so puna kātuṃ na labhatīti āha “yañhī”tiādi. Tattha yañhi akatanti yena",
  "tika-vin09t0:1648_1": "paṭhamaṃ kappiyaṃ kataṃ, tena yaṃ akataṃ, taṃ kātabbaṃ. Paṭhamabhājane pana kātuṃ",
  "tika-vin09t0:1648_2": "na labbhati. Yena ca akatanti aññena bhikkhunā yena paṭhamaṃ na kataṃ, tena ca kātabbanti",
  "tika-vin09t0:1648_3": "attho. Vuttanti sīhaḷaṭṭhakathāsu vuttaṃ. Aññasmiṃ pana bhājaneti yasmiṃ pana bhājane",
  "tika-vin09t0:1648_4": "paṭhamaṃ kataṃ, tato aññasmiṃ patte vā kuṇḍe vā pacchiyaṃ vā yattha katthaci purato",
  "tika-vin09t0:1648_5": "ṭhapetvā onāmitabhājane.",
  "tika-vin09t0:1649_0": "Aññatra bhuñjanavatthusminti bhuttāvinā pavāritena hutvā aññatra bhuñjanavatthusmiṃ.",
  "tika-vin09t0:1649_1": "Tikapācittiyanti anatiritte anatirittasaññivematikaatirittasaññīnaṃ vasena tīṇi pācittiyāni.",
  "tika-vin09t0:1649_2": "Ajjhoharato ca dukkaṭanti ajjhoharato ajjhohāre ajjhohāre dukkaṭaṃ. Sace pana āmisasaṃsaṭṭhāni",
  "tika-vin09t0:1649_3": "honti, āhāratthāyapi anāhāratthāyapi paṭiggahetvā ajjhoharantassa pācittiyameva.",
  "tika-vin09t0:1649_4": "Tesaṃ anuññātaparibhogavasenāti yāmakālikādīnaṃ anuññātaparibhogavasena, yāmakālikaṃ",
  "tika-vin09t0:1649_5": "pipāsāya sati pipāsacchedanatthaṃ, sattāhakālikaṃ yāvajīvikañca tena tena upasametabbake",
  "tika-vin09t0:1649_6": "ābādhe sati tassa upasamanatthanti vuttaṃ hoti. Idampi ajjhoharaṇato kāyakammaṃ,",
  "tika-vin09t0:1649_7": "vācāya “atirittaṃ karotha bhante”ti akārāpanena vacīkammanti āha “samuṭṭhānādīni",
  "tika-vin09t0:1649_8": "paṭhamakathinasadisānevā”ti. Kiriyākiriyanti ettha paṭikkhipitvā bhuñjanaṃ kiriyaṃ.",
  "tika-vin09t0:1649_9": "Atirittassa akaraṇaṃ akiriyanti veditabbaṃ.",
  "tika-vin09t0:1650": "Paṭhamapavāraṇāsikkhāpadavaṇṇanā niṭṭhitā.",
  "tika-vin09t0:1651": "6. Dutiyapavāraṇāsikkhāpadavaṇṇanā",
  "tika-vin09t0:1652": "Sutvā vāti aññena vā teneva vā ārocitaṃ sutvā. “Bhuttasmiṃ pācittiya”nti vuttattā bhojanapariyosāne pācittiya”nti vuttaṃ.",
  "tika-vin09t0:1653": "Dutiyapavāraṇāsikkhāpadavaṇṇanā niṭṭhitā.",
  "tika-vin09t0:1654": "7. Vikālabhojanasikkhāpadavaṇṇanā",
  "tika-vin09t0:1655_0": "Vikāleti ettha aruṇuggamanato paṭṭhāya yāva majjhanhiko, ayaṃ buddhādīnaṃ ariyānaṃ",
  "tika-vin09t0:1655_1": "āciṇṇasamāciṇṇo bhojanassa kālo nāma. Tadañño vikālo “vigato kālo”ti katvā. Tenāha",
  "tika-vin09t0:1655_2": "“vigate kāle”tiādi. Ṭhitamajjhanhikopi kālasaṅgahaṃ gacchati. Tato paṭṭhāya pana",
  "tika-vin09t0:1655_3": "khādituṃ vā bhuñjituṃ vā na sakkā. Sahasā pivituṃ sakkā bhaveyya, kukkuccakena pana",
  "tika-vin09t0:1655_4": "na kātabbaṃ. Kālaparicchedajānanatthañca kālatthambho yojetabbo. Kālabbhantareva",
  "tika-vin09t0:1655_5": "bhattakiccaṃ kātabbaṃ. “Yaṃ kiñci…pe… khādanīyaṃ vā”ti iminā yaṃ tāva sakkhalimodakādi",
  "tika-vin09t0:1655_6": "pubbaṇṇāparaṇṇamayaṃ, tattha vattabbameva natthīti dasseti. Bhojanīyaṃ nāma pañca bhojanāni.",
  "tika-vin09t0:1656_0": "Sati paccayeti pipāsādikāraṇe vijjamāne. Romaṭṭhakassāti romaṭṭhakassa bhikkhuno",
  "tika-vin09t0:1656_1": "ajjhoharitvā uggiritvā mukheva ṭhapito bahi mukhadvārā viniggato bhojanassa maggā",
  "tika-vin09t0:1656_2": "bahi niggato “romaṭṭho”ti pavuccati. Idha pana ajjhoharitvā uggiritvā mukheva ṭhapitoti",
  "tika-vin09t0:1656_3": "adhippeto. Tenāha “na ca, bhikkhave”tiādi. Ṭhapetvā romaṭṭhakaṃ sesānaṃ āgataṃ uggāraṃ",
  "tika-vin09t0:1656_4": "mukhe sandhāretvā gilantānaṃ āpatti. Sace pana asandhārentameva paragalaṃ gacchati, vaṭṭati.",
  "tika-vin09t0:1657": "Vikālabhojanasikkhāpadavaṇṇanā niṭṭhitā.",
  "tika-vin09t0:1658": "8. Sannidhikārakasikkhāpadavaṇṇanā",
  "tika-vin09t0:1659_0": "“Kāro karaṇaṃ kiriyāti atthato eka”nti etena kārasaddassa bhāvatthataṃ dasseti. Sammā",
  "tika-vin09t0:1659_1": "nidhānaṃ ṭhapanaṃ sannidhi. “Paṭiggahetvā ekarattaṃ vītināmitassetaṃ nāma”nti iminā",
  "tika-vin09t0:1659_2": "paṭiggahetvā ekarattaṃ vītināmite imassa duddhotabhāvaṃ dasseti. Kiñcāpi yāmakālikaṃ",
  "tika-vin09t0:1659_3": "khādanīyaṃ, bhojanīyaṃ vā na hoti, “anāpatti yāmakālikaṃ yāme nidahitvā bhuñjatī”tiādi",
  "tika-vin09t0:1659_4": "vacanato pana tatthāpi yāmātikkame sannidhipaccayā pācittiyena bhavitabbanti “yaṃ",
  "tika-vin09t0:1659_5": "kiñci yāvakālikaṃ vā yāmakālikaṃ vā”ti vuttaṃ. Idāni duddhotabhāvameva vibhāvetuṃ",
  "tika-vin09t0:1659_6": "“yaṃ aṅguliyā”tiādi vuttaṃ. Tattha yaṃ aṅguliyā ghaṃsantassa lekhā paññāyatīti yaṃ",
  "tika-vin09t0:1659_7": "pattaṃ dhotaṃ aṅguliyā ghaṃsantassa patte aṅgulilekhā paññāyati, so patto duddhoto",
  "tika-vin09t0:1659_8": "hotīti attho. Telavaṇṇapatte pana aṅgulilekhā paññāyati, sā abbohārikā. Snehoti telaṃ.",
  "tika-vin09t0:1659_9": "Sandissatīti yāguyā upari sandissati. Tādise pattepīti paṭiggahaṇaṃ avissajjitvā",
  "tika-vin09t0:1659_10": "sayaṃ vā aññena vā bhojanaṃ nīharitvā na sammā dhote pattepi. Punadivase bhuñjantassa",
  "tika-vin09t0:1659_11": "pācittiyanti patte laggaṃ avijahitappaṭiggahaṇaṃ hotīti dutiyadivase bhuñjantassa",
  "tika-vin09t0:1659_12": "pācittiyaṃ. Pariccatte pana patte punadivase bhuñjantassa anāpatti.",
  "tika-vin09t0:1660_0": "Yaṃ panāti yaṃ bhojanaṃ pana. Apariccattameva hīti anapekkhavissajjanena vā anupasampannassa",
  "tika-vin09t0:1660_1": "nirapekkhadānena vā apariccattameva. Kappiya bhojananti antamaso ekasitthamattampi",
  "tika-vin09t0:1660_2": "kappiyabhojanaṃ. Akappiyesūti akappiyamaṃsesu. Sesesūti manussamaṃsato avasesesu",
  "tika-vin09t0:1660_3": "hatthiassasunakhaahisīhabyagghadīpiacchataracchamaṃsesu ceva appaṭivekkhite uddissakatamaṃse",
  "tika-vin09t0:1660_4": "ca. Pāḷiyaṃ “sattāhakālikaṃ yāvajīvikaṃ āhāratthāya paṭiggaṇhāti, āpatti dukkaṭassā”tiādinā",
  "tika-vin09t0:1660_5": "sannihitesu sattāhakālikayāvajīvikesu purebhattampi āhāratthāya ajjhoharaṇepi dukkaṭassa",
  "tika-vin09t0:1660_6": "vuttattā yāmakālikepi āhāratthāya ajjhoharaṇepi visuṃ dukkaṭenāpi bhavitabbanti āha",
  "tika-vin09t0:1660_7": "“āhāratthāya ajjhoharato dukkaṭena saddhiṃ pācittiya”nti. Sabbavikappesūti “kappiyabhojanaṃ",
  "tika-vin09t0:1660_8": "bhuñjantassā”tiādinā vuttesu sabbesu vikappesu aparampi pācittiyaṃ vaḍḍhati. Idaṃ",
  "tika-vin09t0:1660_9": "vuttaṃ hoti – kappiyabhojane dve pācittiyāni, manussamaṃse thullaccayena saddhiṃ",
  "tika-vin09t0:1660_10": "dve pācittiyāni, avasesesu pana akappiyamaṃsesu dukkaṭena saddhiṃ dve pācittiyāni.",
  "tika-vin09t0:1660_11": "Yāmakālikaṃ sati paccaye sāmisena mukhena ajjhoharato dve pācittiyāni, nirāmisena",
  "tika-vin09t0:1660_12": "ekameva. Āhāratthāya ajjhoharato vikappadvayepi dukkaṭena saddhinti.",
  "tika-vin09t0:1661_0": "Avasesesūti yāmakālikādito avasesesu. Pācittiyaṃ vaḍḍhatiyevāti aparampi pācittiyaṃ",
  "tika-vin09t0:1661_1": "vaḍḍhatiyeva. Idaṃ vuttaṃ hoti – sace vikāle ajjhoharati, pakatibhojane sannidhipaccayā",
  "tika-vin09t0:1661_2": "ca vikālabhojanapaccayā ca dve pācittiyāni, akappiyamaṃsesu manussamaṃse thullaccayena",
  "tika-vin09t0:1661_3": "saddhiṃ dve pācittiyāni, avasesesu dukkaṭena saddhiṃ dveti.",
  "tika-vin09t0:1662_0": "Belaṭṭhasīso nāma jaṭilasahassassa abbhantare eko mahāthero. Tikapācittiyanti sannidhikārake",
  "tika-vin09t0:1662_1": "sannidhikārakasaññivematikaasannidhikārakasaññīnaṃ vasena tīṇi pācittiyāni. Saṃsaṭṭhānīti",
  "tika-vin09t0:1662_2": "saṃsaṭṭharasāni. Sambhinnarasaṃ sandhāyeva hi “tadahupaṭiggahitaṃ kāle kappatī”tiādi",
  "tika-vin09t0:1662_3": "vuttaṃ. Tenāha “tasmā”tiādi. Ettha ca asambhinnarasanti amissitarasaṃ. Idañca sītalapāyāsādinā",
  "tika-vin09t0:1662_4": "saha laddhaṃ sappipiṇḍādikaṃ sandhāya vuttaṃ. “Sudhotaṃ vā”ti idaṃ pana piṇḍapātena",
  "tika-vin09t0:1662_5": "saddhiṃ laddhaṃ takkolajātiphalādiṃ, yāguādīsu pakkhipitvā dinnasiṅgīverādikañca sandhāya vuttaṃ.",
  "tika-vin09t0:1663_0": "Tenāti sattāhakālikena. Tadahu paṭiggahitaṃ assāti tadahupaṭiggahitaṃ, tena tadahupaṭiggahitena.",
  "tika-vin09t0:1663_1": "Esa nayo “dvīhapaṭiggahitenā”tiādīsupi. Tasmāti yasmā purebhattaṃ paṭiggahitampi",
  "tika-vin09t0:1663_2": "vaṭṭati, tasmā. Paṭiggahitaṃ sattāhaṃ kappatīti vuttanti “sattāhakālikena, bhikkhave,",
  "tika-vin09t0:1663_3": "yāvajīvikaṃ paṭiggahitaṃ sattāhaṃ kappati, sattāhātikkante na kappatī”ti bhesajjakkhandhake",
  "tika-vin09t0:1663_4": "vuttaṃ. Kiñcāpi mukhe ekarattaṃ na vuttaṃ, tathāpi mukhe pakkhittameva yasmā sannidhi",
  "tika-vin09t0:1663_5": "nāma hoti, tasmā “mukhasannidhī”ti vuttaṃ.",
  "tika-vin09t0:1664_0": "Catasso kappiyabhūmiyoti ussāvanantikā, gonisādikā, gahapati, sammutīti catasso kappiyakuṭiyo.",
  "tika-vin09t0:1664_1": "Tattha ussāvanantikā nāma gehe kariyamāne samparivāretvā ṭhitehi “kappiyakuṭiṃ karoma,",
  "tika-vin09t0:1664_2": "kappiyakuṭiṃ karomā”ti vā “kappiyakuṭi kappiyakuṭī”ti vā vadantehi ṭhapitapaṭhamiṭṭhakathambhādikā",
  "tika-vin09t0:1664_3": "saṅghassa vā ekassa bhikkhuno vā kuṭi. Yo pana ārāmo yebhuyyena vā aparikkhitto hoti,",
  "tika-vin09t0:1664_4": "sakalopi vā, so “gonisādī”ti vuccati. Gahapatīti yā ṭhapetvā bhikkhuṃ sesehi “kappiyakuṭiṃ",
  "tika-vin09t0:1664_5": "demā”ti dinnā, tesaṃ vā santakā. Sammuti nāma kammavācāya sāvetvā katā. Kathaṃ panetāsaṃ",
  "tika-vin09t0:1664_6": "vinicchayo jānitabboti āha “tāsaṃ vinicchayo samantapāsādikāyaṃ vutto”ti.",
  "tika-vin09t0:1665": "Sannidhikārakasikkhāpadavaṇṇanā niṭṭhitā.",
  "tika-vin09t0:1666": "9. Paṇītabhojanasikkhāpadavaṇṇanā",
  "tika-vin09t0:1667_0": "“Paṇītabhojanānī”ti idaṃ majjhe padalopaṃ katvā niddiṭṭhanti āha “paṇītasaṃsaṭṭhānī”tiādi.",
  "tika-vin09t0:1667_1": "Sabbopi “odako”ti vuttalakkhaṇo macchoti “maccho nāma odako vuccatī”ti evaṃ vibhaṅge",
  "tika-vin09t0:1667_2": "vuttalakkhaṇo, sabbopi maccho eva. Yo koci udake jāto maccho nāmāti vuttaṃ hoti.",
  "tika-vin09t0:1667_3": "Mahānāmasikkhāpadenāti –",
  "tika-vin09t0:1668": "“Agilānena bhikkhunā catumāsapaccayapavāraṇā sāditabbā aññatra punapavāraṇāya aññatra niccapavāraṇāya. Tato ce uttari sādiyeyya, pācittiya”nti –",
  "tika-vin09t0:1669_0": "Iminā sikkhāpadena. Ettha hi saṅghavasena gilānapaccayapavāraṇāya pavāritaṭṭhāne",
  "tika-vin09t0:1669_1": "sace tattha rattīhi vā bhesajjehi vā paricchedo kato hoti “ettikāyeva rattiyo, ettakāni",
  "tika-vin09t0:1669_2": "vā bhesajjāni viññāpetabbānī”ti, tato rattipariyantato vā bhesajjapariyantato vā",
  "tika-vin09t0:1669_3": "uttari nabhesajjakaraṇīyena vā bhesajjaṃ, aññabhesajjakaraṇīyena vā aññaṃ bhesajjaṃ",
  "tika-vin09t0:1669_4": "viññāpentassa pācittiyaṃ vuttaṃ. Tasmā agilāno gilānasaññīpi hutvā pañca bhesajjāni",
  "tika-vin09t0:1669_5": "viññāpento nabhesajjakaraṇīyena bhesajjaṃ viññāpento nāma hotīti “mahānāmasikkhāpadena",
  "tika-vin09t0:1669_6": "kāretabbo”ti vuttaṃ.",
  "tika-vin09t0:1670_0": "Yo pana nabhesajjatthāya viññāpeti, atha kho kevalaṃ attano bhuñjanatthāya, so sūpodanaviññattiyāyeva",
  "tika-vin09t0:1670_1": "kāretabbo. Vuttañhetaṃ samantapāsādikāyaṃ “suddhāni sappiādīni viññāpetvā bhuñjanto",
  "tika-vin09t0:1670_2": "pācittiyaṃ nāpajjati, sekhiyesu sūpodanaviññattidukkaṭaṃ āpajjatī”ti. Sūpodanaviññattiyā",
  "tika-vin09t0:1670_3": "kāretabboti “na sūpaṃ vā odanaṃ vā agilāno”tiādinā sikkhāpadena kāretabbo, dukkaṭena",
  "tika-vin09t0:1670_4": "kāretabboti vuttaṃ hoti. Imināti iminā paṇītabhojanasikkhāpadena.",
  "tika-vin09t0:1671_0": "“Sappibhattaṃ dehī”ti vutte kiṃ hotīti āha “sappibhattaṃ ‘dehī’ti vutte panā”tiādi.",
  "tika-vin09t0:1671_1": "Sūpodanaviññattiyā dukkaṭameva hotīti sambandho. Kasmāti āha “yasmā”tiādi. Atha yathā",
  "tika-vin09t0:1671_2": "“paṇītabhojanānī”ti, evaṃ “sappibhatta”nti idampi kasmā na viññāyatīti ce? Anekantikattā.",
  "tika-vin09t0:1671_3": "Tathā hi “paṇītabhojanānī”ti vutte “paṇītasaṃsaṭṭhāni bhojanāni paṇītabhojanānī”ti",
  "tika-vin09t0:1671_4": "ayamattho ekantato paññāyati, “sappibhatta”nti vutte pana “sappimayaṃ bhattaṃ sappibhatta”ntipi",
  "tika-vin09t0:1671_5": "viññāyamānattā ‘sappisaṃsaṭṭhaṃ bhattaṃ sappibhatta”nti ayamattho na ekantato paññāyati.",
  "tika-vin09t0:1671_6": "Esa nayo “navanītabhattaṃ dehī”tiādīsupi.",
  "tika-vin09t0:1672_0": "Purimanayenevāti “bhattaṃ datvā sappiṃ katvā bhuñjā”ti purimeneva nayena. Sace pana",
  "tika-vin09t0:1672_1": "“sappinā”ti vutte kevalaṃ sesesu navanītādīsu aññatarena deti, visaṅketameva hoti.",
  "tika-vin09t0:1672_2": "Anāpattīti visaṅketattā sabbāhiyeva āpattīhi anāpatti. “Kiñcāpi anāpatti, attano",
  "tika-vin09t0:1672_3": "pana payogena nibbattattā na bhuñjitabba”nti vadanti. Kappiyasappināti kappiyamaṃsasappinā.",
  "tika-vin09t0:1672_4": "Esa nayo akappiyasappināti etthāpi. Kappiyākappiyatā hi maṃsānaṃyeva, na sappiādīnaṃ.",
  "tika-vin09t0:1672_5": "Ṭhapetvā ekaṃ manussavasātelaṃ sabbesaṃ khīradadhisappinavanītavasātelesu akappiyaṃ nāma natthi.",
  "tika-vin09t0:1673_0": "Paribhogepi dukkaṭameva idha anadhippetattāti adhippāyo. Sace asati akappiyasappimhi",
  "tika-vin09t0:1673_1": "purimanayeneva akappiyanavanītādīni deti “sappiṃ katvā bhuñjā”ti, akappiyasappināva",
  "tika-vin09t0:1673_2": "dinnaṃ hoti. Yathā ca “kappiyasappinā dehī”ti vutte akappiyasappinā deti, visaṅketaṃ,",
  "tika-vin09t0:1673_3": "evaṃ “‘akappiyasappinā’ti vutte kappiyasappinā detī”ti etthāpi paṭipāṭiyā ekamekaṃ",
  "tika-vin09t0:1673_4": "vitthāretvā vuccamānepi ayamevattho vattabbo siyā, so ca saṅkhepenapi sakkā viññātunti",
  "tika-vin09t0:1673_5": "vitthāranayaṃ hitvā imināva nayena sabbapadesu vinicchayo veditabboti vuttaṃ. Ayañhettha",
  "tika-vin09t0:1673_6": "saṅkhepattho – yena yena viññatti hoti, tasmiṃ vā tassa mūle vā laddhe taṃ taṃ laddhameva",
  "tika-vin09t0:1673_7": "hoti. Sace pana aññaṃ pāḷiyā āgataṃ vā anāgataṃ vā deti, visaṅketanti. Nānāṭṭhāne",
  "tika-vin09t0:1673_8": "vāti tasmiṃyeva ghare sappiṃ, itarasmiṃ navanītantiādinā nānāṭṭhāne vā.",
  "tika-vin09t0:1674": "Paṇītabhojanasikkhāpadavaṇṇanā niṭṭhitā.",
  "tika-vin09t0:1675": "10. Dantaponasikkhāpadavaṇṇanā",
  "tika-vin09t0:1676_0": "Kāyenāti hatthādīsu yena kenaci sarīrāvayavena, antamaso pādaṅguliyāpi gaṇhanto kāyena",
  "tika-vin09t0:1676_1": "gaṇhāti nāmāti veditabbo. Dānepi eseva nayo. Kāyappaṭibaddhenāti pattādīsu yena kenaci",
  "tika-vin09t0:1676_2": "sarīrasambaddhena upakaraṇena. Dānepi eseva nayo. Kaṭacchuādīsu yena kenaci upakaraṇena",
  "tika-vin09t0:1676_3": "dinnaṃ kāyappaṭibaddhena dinnaṃyeva hoti. Aññatarenāti kāyena vā kāyappaṭibaddhena",
  "tika-vin09t0:1676_4": "vā nissaggiyena vāti attho. Tattha nissaggiyenāti kāyato ca kāyappaṭibaddhato ca",
  "tika-vin09t0:1676_5": "mocetvā hatthapāse ṭhitassa kāye vā kāyappaṭibaddhe vā pātiyamānañhi nissaggiyena",
  "tika-vin09t0:1676_6": "payogena dinnaṃ nāma hoti. Tassāti paṭiggahitakassa. Vuttavipallāsavasenāti vuttassa",
  "tika-vin09t0:1676_7": "paṭipakkhavasena. Idaṃ vuttaṃ hoti – yaṃ kāyakāyappaṭibaddhanissaggiyānaṃ aññatarena",
  "tika-vin09t0:1676_8": "diyyamāne kāyena vā kāyappaṭibaddhena vā gaṇhāti, etaṃ paṭiggahitaṃ nāmāti.",
  "tika-vin09t0:1677_0": "Saṃhārimenāti thāmamajjhimena purisena saṃhārimena, iminā asaṃhārime phalake vā pāsāṇe",
  "tika-vin09t0:1677_1": "vā paṭiggahaṇaṃ na ruhatīti dasseti. Dhāretuṃ samatthenāti sandhāretuṃ yoggena, iminā",
  "tika-vin09t0:1677_2": "sukhumesu tintiṇikādipaṇṇesu paṭiggahaṇaṃ na ruhatīti dasseti. Atatthajātakarukkhapaṇṇenāti",
  "tika-vin09t0:1677_3": "jātaṭṭhānato cutena paduminipaṇṇādinā, iminā pana mahantepi tatthajātake paduminipaṇṇe",
  "tika-vin09t0:1677_4": "vā kiṃsukapaṇṇādimhi vā paṭiggahetuṃ na vaṭṭati. Na hi taṃ kāyappaṭibaddhasaṅkhaṃ",
  "tika-vin09t0:1677_5": "gacchatīti dasseti. Yathā ca tatthajātake, evaṃ khāṇuke bandhitvā ṭhapitamañcādimhipi.",
  "tika-vin09t0:1677_6": "Nanu paṭibaddhappaṭibaddhenāpi pattādhārādinā paṭiggaṇhantassa paṭiggahaṇaṃ ruhati,",
  "tika-vin09t0:1677_7": "atha kasmā kāyakāyappaṭibaddhehiyeva paṭiggahaṇaṃ idha vuttaṃ, na paṭibaddhappaṭibaddhenāpīti",
  "tika-vin09t0:1677_8": "āha “paṭibaddhappaṭibaddhaṃ nāma idha natthī”ti. Keci pana “ādhārakena paṭiggahaṇaṃ",
  "tika-vin09t0:1677_9": "kāyappaṭibaddhappaṭibaddhena paṭiggahaṇaṃ nāma hoti, tasmā na vaṭṭatī”ti vadanti,",
  "tika-vin09t0:1677_10": "taṃ vacanamattameva. Atthato pana sabbampi taṃ kāyappaṭibaddhameva hotīti dasseti.",
  "tika-vin09t0:1678": "Akallakoti gilāno. Mukhena paṭiggaṇhātīti sahatthena gahetvā paribhuñjituṃ asakkonto mukhena paṭiggaṇhāti. Abhihaṭabhājanato patitarajampi vaṭṭati abhihaṭattāti adhippāho.",
  "tika-vin09t0:1679_0": "Tasmiṃ ṭhatvāti tādise hatthapāse ṭhatvā. Yanti yaṃ bhāraṃ. Majjhimo purisoti thāmamajjhimapuriso.",
  "tika-vin09t0:1679_1": "Vinaye paññattaṃ dukkaṭaṃ vinayadukkaṭaṃ. Taṃ anupasampannassa datvāti piṇḍāya caritvā",
  "tika-vin09t0:1679_2": "vihāraṃ vā āsanasālaṃ vā gantvā taṃ bhikkhaṃ anupasampannassa datvā, idañca pubbābhogassa",
  "tika-vin09t0:1679_3": "anurūpavasena vuttaṃ. Yasmā pana taṃ “anupasampannassa dassāmī”ti cittuppādamattena",
  "tika-vin09t0:1679_4": "taṃsantakaṃ nāma na hoti, tasmā vināpi tassa dānādiṃ paṭiggahetvā paribhuñjituṃ vaṭṭati.",
  "tika-vin09t0:1680_0": "Assukheḷasiṅghāṇikādīsūti ettha assu nāma akkhijalaṃ. Kheḷo nāma lālā. Siṅghāṇikāti",
  "tika-vin09t0:1680_1": "antosīsato pūtisemhabhāvaṃ āpannaṃ matthaluṅgaṃ galitvā tālumatthakavivarena otaritvā",
  "tika-vin09t0:1680_2": "nāsāpuṭe pūretvā ṭhitaṃ vuccati, ādisaddena muttakarīsasemhadantamalaakkhigūthakaṇṇagūthakānaṃ,",
  "tika-vin09t0:1680_3": "sarīre uṭṭhitaloṇassa ca gahaṇaṃ. Ṭhānatoti akkhikūpādito. Antarā ce gaṇhāti, kiṃ",
  "tika-vin09t0:1680_4": "hotīti āha “uggahitakaṃ nāma hotī”ti, duṭṭhu gahitakaṃ nāma hotīti attho. Phalininti",
  "tika-vin09t0:1680_5": "phalavantaṃ. Tatthajātakaphalinisākhāya vāti tasmiṃ rukkhe jātāya phalinisākhāya",
  "tika-vin09t0:1680_6": "vā. Durupaciṇṇadukkaṭanti “na kattabba”nti vāritassa katattā duṭṭhu āciṇṇaṃ caritanti",
  "tika-vin09t0:1680_7": "durupaciṇṇaṃ, tasmiṃ dukkaṭaṃ durupaciṇṇadukkaṭañca āpajjatīti attho.",
  "tika-vin09t0:1681_0": "Āharīyatīti āhāro, ajjhoharitabbaṃ yaṃ kiñci, idha pana cattāri kālikāni adhippetānīti",
  "tika-vin09t0:1681_1": "āha “yaṃ kiñcī”tiādi. Tattha aruṇuggamanato yāva ṭhitamajjhanhikā bhuñjitabbato yāva",
  "tika-vin09t0:1681_2": "kālo assāti yāvakālikaṃ. Aruṇuggamanato yāva yāmāvasānā pipāsāya sati pipāsacchedanatthaṃ",
  "tika-vin09t0:1681_3": "pātabbato yāmo kālo assāti yāmakālikaṃ. Yāva sattāhaṃ nidahitvā paribhuñjitabbato",
  "tika-vin09t0:1681_4": "sattāhaṃ kālo assāti sattāhakālikaṃ. Yāvajīvampi pariharitvā paribhuñjitabbato yāva",
  "tika-vin09t0:1681_5": "jīvaṃ etassāti yāvajīvikaṃ. Tenāha “tatthā”tiādi.",
  "tika-vin09t0:1682_0": "Vanamūlapattapupphaphalādīti ettha tāva mūlaṃ nāma mūlakakhārakacaccutambakādīnaṃ",
  "tika-vin09t0:1682_1": "tesu tesu janapadesu pakatiāhāravasena manussānaṃ khādanīyatthañceva bhojanīyatthañca",
  "tika-vin09t0:1682_2": "pharaṇakaṃ sūpeyyapaṇṇamūlaṃ. Pattaṃ nāma mūlakakhārakacaccutambakādīnaṃ tādisaṃyeva",
  "tika-vin09t0:1682_3": "pattaṃ. Pupphaṃ nāma mūlakakhārakādīnaṃ tādisaṃyeva pupphaṃ. Phalaṃ nāma panasalabujādīnaṃ",
  "tika-vin09t0:1682_4": "tesu tesu janapadesu pakatiāhāravasena manussānaṃ khādanīyatthañceva bhojanīyatthañca",
  "tika-vin09t0:1682_5": "pharaṇakaṃ phalaṃ. Ādisaddena kandamūlādīnaṃ gahaṇaṃ.",
  "tika-vin09t0:1683_0": "Ambapānanti āmehi vā pakkehi vā ambehi katapānaṃ. Tattha āmehi karontena ambataruṇādīni",
  "tika-vin09t0:1683_1": "bhinditvā udake pakkhipitvā ātape ādiccapākena pacitvā parissāvetvā tadahupaṭiggahitehi",
  "tika-vin09t0:1683_2": "madhusakkarakappūrādīhi yojetvā kātabbaṃ. Evaṃ kataṃ purebhattameva kappati. Anupasampannena",
  "tika-vin09t0:1683_3": "kataṃ labhitvā pana purebhattaṃ paṭiggahitaṃ purebhattaṃ sāmisaparibhogenāpi vaṭṭati,",
  "tika-vin09t0:1683_4": "pacchābhattaṃ nirāmisaparibhogena yāva aruṇuggamanā vaṭṭati. Esa nayo sabbapānesu.",
  "tika-vin09t0:1684_0": "Tesu pana jambupānanti jambuphalehi katapānaṃ. Cocapānanti aṭṭhikehi kadaliphalehi",
  "tika-vin09t0:1684_1": "katapānaṃ. Mocapānanti anaṭṭhikehi kadaliphalehi katapānaṃ. Madhukapānanti madhukānaṃ",
  "tika-vin09t0:1684_2": "jātirasena katapānaṃ. Taṃ pana udakasambhinnaṃ vaṭṭati, suddhaṃ na vaṭṭati. Muddikāpānanti",
  "tika-vin09t0:1684_3": "muddikā udake madditvā ambapānaṃ viya katapānaṃ. Sālūkapānanti rattuppalanīluppalādīnaṃ",
  "tika-vin09t0:1684_4": "sālūke madditvā katapānaṃ. Phārusakapānanti phārusakehi ambapānaṃ viya katapānaṃ.",
  "tika-vin09t0:1684_5": "Imināva nayena vettapānādīni veditabbāni. Etāni ca pana sabbāni pānāni aggipākāni",
  "tika-vin09t0:1684_6": "na vaṭṭanti. Tenāha “sītodakenā”tiādi. Avasesesupi anuññātaphalapattapuppharasesūti",
  "tika-vin09t0:1684_7": "dhaññaphalapakkasākamadhukapuppharasato avasesesu “anujānāmi, bhikkhave, sabbaṃ phalarasaṃ",
  "tika-vin09t0:1684_8": "ṭhapetvā dhaññaphalarasa”ntiādinā anuññātakesu phalapattapuppharasesupi.",
  "tika-vin09t0:1685_0": "Khādanīyatthanti khādanīyena kattabbakiccaṃ. Neva pharatīti na nipphādeti. Anāhārepi",
  "tika-vin09t0:1685_1": "udake āhārasaññāyāti “āhāraṃ āhareyyā”ti padassa padabhājane vuttamatthaṃ sammā asallakkhetvā",
  "tika-vin09t0:1685_2": "“āharīyatīti āhāro”ti anāhārepi udake āhārasaññāya kukkuccāyantānaṃ. Dantapone ca",
  "tika-vin09t0:1685_3": "“mukhadvāraṃ āhaṭaṃ ida”nti saññāyāti mukhadvāraṃ anāhaṭampi dantaponaṃ “mukhadvāraṃ",
  "tika-vin09t0:1685_4": "āhaṭaṃ idaṃ dantapona”nti vipallatthasaññāya kukkuccāyantānaṃ. Yathāsukhaṃ pātunti",
  "tika-vin09t0:1685_5": "paṭiggahetvā vā appaṭiggahetvā vā yathākāmaṃ pātuṃ. Dantaponaparibhogenāti dantakaṭṭhaparibhogena,",
  "tika-vin09t0:1685_6": "dantadhovanādināti attho, iminā tassa pana rasaṃ gilituṃ na vaṭṭatīti dasseti.",
  "tika-vin09t0:1686_0": "Cattāri mahāvikaṭānīti gūthaṃ, muttaṃ, chārikā, mattikā ca “āsayādivasena virūpāni",
  "tika-vin09t0:1686_1": "jātānī”ti katvā vikaṭānīti vā apakatibhojanattā vikaṭāni “virūpāni jātānī”ti vā attho.",
  "tika-vin09t0:1686_2": "Sati paccayeti kāraṇe sati, sappadaṭṭheti attho. Dhūmādiabbohārikābhāvoti dhūmapupphagandhadantakhayādiabbohārikābhāvo.",
  "tika-vin09t0:1687": "Dantaponasikkhāpadavaṇṇanā niṭṭhitā.",
  "tika-vin09t0:1688": "Bhojanavaggo catuttho.",
  "tika-vin09t0:1689": "5. Acelakavaggo",
  "tika-vin09t0:1690": "1. Acelakasikkhāpadavaṇṇanā",
  "tika-vin09t0:1691_0": "Acelakassāti yassa kassaci pabbajjāsamāpannassa naggassa. Paribbājakassāti ṭhapetvā",
  "tika-vin09t0:1691_1": "bhikkhuñca sāmaṇerañca avasesassa yassa kassaci pabbajjāsamāpannassa. Paribbājikāyāti",
  "tika-vin09t0:1691_2": "ṭhapetvā bhikkhuniṃ, sikkhamānaṃ, sāmaṇeriñca avasesāya yāya kāyaci pabbajjāsamāpannāya.",
  "tika-vin09t0:1691_3": "Ete ca sabbe aññatitthiyā veditabbā. Tenāha “etesaṃ acelakādīnaṃ aññatitthiyāna”nti.",
  "tika-vin09t0:1692": "Tesanti aññatitthiyānaṃ. Bhājanaṃ nikkhipitvāti āmisabharitaṃ bhājanaṃ nikkhipitvā. Bāhirālepanti telādiṃ.",
  "tika-vin09t0:1693": "Acelakādayo yasmā, titthiyāva matā idha;",
  "tika-vin09t0:1694": "Tasmā titthiyanāmena, tikacchedo kato tayo.",
  "tika-vin09t0:1695": "Atitthiyassa naggassa, tathā titthiyaliṅgino;",
  "tika-vin09t0:1696": "Gahaṭṭhassāpi bhikkhussa, kappatīti vinicchayo.",
  "tika-vin09t0:1697": "Atitthiyassa cittena, titthiyassa ca liṅgino;",
  "tika-vin09t0:1698": "Sotāpannādino dātuṃ, kappatītīdha no mati.",
  "tika-vin09t0:1699": "Acelakasikkhāpadavaṇṇanā niṭṭhitā.",
  "tika-vin09t0:1700": "2. Uyyojanasikkhāpadavaṇṇanā",
  "tika-vin09t0:1701_0": "Gāmaṃ vā nigamaṃ vāti ettha nagarampi gāmaggahaṇeneva gahitanti daṭṭhabbaṃ. Pavisissāmāti",
  "tika-vin09t0:1701_1": "ettha gahetvā “gantvā”ti pāṭhaseso, asamannāhāro vā tassā itthiyā tasmiṃ gāme sannihitabhāvaṃ",
  "tika-vin09t0:1701_2": "ajānanto vā “ehāvuso, gāmaṃ vā nigamaṃ vā piṇḍāya pavisissāmā”ti bhikkhuṃ gahetvā",
  "tika-vin09t0:1701_3": "gantvāti attho. Yaṃ kiñci āmisanti yāguādikaṃ yaṃ kiñci āmisaṃ. Uyyojeyyāti attano",
  "tika-vin09t0:1701_4": "kīḷānurūpaṃ itthiṃ disvā uyyojeyya pahiṇeyya. Tenāha “mātugāmena saddhi”ntiādi. Ādisaddena",
  "tika-vin09t0:1701_5": "vuttāvasesaṃ kāyavacīdvāravītikkamaṃ saṅgaṇhāti. “Gacchā”tiādīni vatvāti “gacchāvuso,",
  "tika-vin09t0:1701_6": "na me tayā saddhiṃ kathā vā nisajjā vā phāsu hoti, ekakassa me kathā vā nisajjā vā",
  "tika-vin09t0:1701_7": "phāsu hotī”ti vatvā. Etaṃ anācāramevāti etaṃ yathāvuttaṃ hasanādianācārameva. Na",
  "tika-vin09t0:1701_8": "aññaṃ patirūpaṃ kāraṇanti ṭhapetvā vuttappakāraṃ anācāraṃ ubhinnaṃ ekato na yāpanādiṃ",
  "tika-vin09t0:1701_9": "aññaṃ patirūpakāraṇaṃ paccayaṃ karitvā na hotīti attho. Assāti uyyojakassa. Soti yo uyyojito, so.",
  "tika-vin09t0:1702_0": "Anupasampanneti sāmaṇere. Sova idha anupasampannoti adhippetoti vadanti. Ubhinnampīti",
  "tika-vin09t0:1702_1": "upasampannassa vā anupasampannassa vāti dvinnampi. Kalisāsanāropaneti kalīti kodho,",
  "tika-vin09t0:1702_2": "tassa sāsanaṃ āṇaṃ kalisāsanaṃ, tassāropaneti attho, “appeva nāma imināpi ubbāḷho",
  "tika-vin09t0:1702_3": "pakkameyyā”ti kodhavasena ṭhānanisajjādīsu dosaṃ dassetvā “passatha bho imassa ṭhānaṃ",
  "tika-vin09t0:1702_4": "nisajjaṃ ālokitaṃ vilokitaṃ, khāṇu viya tiṭṭhati, sunakho viya nisīdati, makkaṭo",
  "tika-vin09t0:1702_5": "viya ito cito ca viloketī”ti evaṃ amanāpavacanassa bhaṇaneti vuttaṃ hoti. Suddhacittena",
  "tika-vin09t0:1702_6": "panevaṃ bhaṇane doso natthi. Evamādīhīti ettha ādisaddena “mahagghaṃ bhaṇḍaṃ passitvā",
  "tika-vin09t0:1702_7": "lobhadhammaṃ uppādessatī”ti uyyojeti, “mātugāmaṃ passitvā anabhiratiṃ uppādessatī”ti",
  "tika-vin09t0:1702_8": "uyyojeti, “gilānassa vā ohiyyakassa vā vihārapālassa vā yāguṃ vā bhattaṃ vā khādanīyaṃ",
  "tika-vin09t0:1702_9": "vā nīharā”ti uyyojeti, “na anācāraṃ ācaritukāmo sati karaṇīye uyyojetī”ti etesaṃ gahaṇaṃ.",
  "tika-vin09t0:1703": "Uyyojanasikkhāpadavaṇṇanā niṭṭhitā.",
  "tika-vin09t0:1704": "3. Sabhojanasikkhāpadavaṇṇanā",
  "tika-vin09t0:1705_0": "“Sabhojane”ti bāhiratthasamāsoyaṃ, ubhasadde ukārassa ca lopoti āha “saha ubhohi",
  "tika-vin09t0:1705_1": "janehī”tiādi. Tattha ubhohi janehīti jāyā ca pati cāti ubhohi janehi. Bhuñjitabbanti",
  "tika-vin09t0:1705_2": "vā bhojanaṃ, itthī ca puriso ca, tena saha vattatīti sabhojananti āha “atha vā”tiādi.",
  "tika-vin09t0:1705_3": "Rāgapariyuṭṭhitassāti methunādhippāyassa. Sayanigharanti sayanīyagharaṃ, vāsagehanti",
  "tika-vin09t0:1705_4": "attho. Mahallakassāti mahallakassa sayanigharassa. Piṭṭhasaṅghāṭatoti dvārabāhato",
  "tika-vin09t0:1705_5": "khuddakassa vāti yathā tathā vā katassa khuddakassa sayanigharassa. Vemajjhaṃ atikkamitvā",
  "tika-vin09t0:1705_6": "nisīdeyyāti piṭṭhivaṃsaṃ atikkamitvā nisīdeyya. Khuddakaṃ nāma sayanigharaṃ vitthārato",
  "tika-vin09t0:1705_7": "pañcahatthappamāṇaṃ hoti, tassa ca majjhimaṭṭhānaṃ piṭṭhasaṅghāṭato aḍḍhateyyahatthappamāṇameva",
  "tika-vin09t0:1705_8": "hoti, tasmā tādise sayanighare piṭṭhasaṅghāṭato hatthapāsaṃ vijahitvā nisinno piṭṭhivaṃsaṃ",
  "tika-vin09t0:1705_9": "atikkamitvā nisinno nāma hoti. Evaṃ nisinno ca vemajjhaṃ atikkamitvā nisinno nāma",
  "tika-vin09t0:1705_10": "hoti. Tena vuttaṃ pāḷiyaṃ “piṭṭhivaṃsaṃ atikkamitvā nisīdatī”ti. Sacittakañcettha",
  "tika-vin09t0:1705_11": "anupavisitvā nisīdanacittena daṭṭhabbaṃ.",
  "tika-vin09t0:1706": "Sabhojanasikkhāpadavaṇṇanā niṭṭhitā.",
  "tika-vin09t0:1707": "4-5. Rahopaṭicchannarahonisajjasikkhāpadavaṇṇanā",
  "tika-vin09t0:1708": "Catutthapañcamasikkhāpade yaṃ vattabbaṃ siyā, taṃ sabbaṃ aniyatadvaye vuttamevāti āha “seso kathānayo aniyatadvaye vuttanayeneva veditabbo”ti.",
  "tika-vin09t0:1709": "Rahopaṭicchannarahonisajjasikkhāpadavaṇṇanā niṭṭhitā.",
  "tika-vin09t0:1710": "6. Cārittasikkhāpadavaṇṇanā",
  "tika-vin09t0:1711_0": "Antoupacārasīmāya dassanūpacāre bhikkhuṃ disvāti yattha ṭhitassa kulāni payirupāsanacittaṃ",
  "tika-vin09t0:1711_1": "uppannaṃ, tato paṭṭhāya gacchanto antoupacārasīmāya dassanūpacāre bhikkhuṃ passe",
  "tika-vin09t0:1711_2": "vā abhimukhe vā disvā. Pakativacanenāti yaṃ dvādasahatthabbhantare ṭhitena sotuṃ",
  "tika-vin09t0:1711_3": "sakkā, tādisena vacanena, ito cito ca pariyesitvā ārocanakiccaṃ pana natthi. Yo hi",
  "tika-vin09t0:1711_4": "evaṃ pariyesitabbo, so asantoyeva. Tenāha “tādisa”ntiādi. Anāpucchitvāti anārocetvā.",
  "tika-vin09t0:1712_0": "Antarārāmabhikkhunupassayatitthiyaseyyapaṭikkamanabhattiyagharānīti ettha antarārāmanti",
  "tika-vin09t0:1712_1": "antogāme vihāro. Paṭikkamananti āsanasālā. Bhattiyagharanti nimantitagharaṃ vā salākabhattādidāyakānaṃ",
  "tika-vin09t0:1712_2": "vā gharaṃ. Āpadāsūti jīvitabrahmacariyantarāyesu. Kiriyākiriyanti ettha kulesu cārittāpajjanaṃ",
  "tika-vin09t0:1712_3": "kiriyaṃ, anāpucchanaṃ akiriyanti veditabbaṃ.",
  "tika-vin09t0:1713": "Cārittasikkhāpadavaṇṇanā niṭṭhitā.",
  "tika-vin09t0:1714": "7. Mahānāmasikkhāpadavaṇṇanā",
  "tika-vin09t0:1715_0": "Sabbañcetaṃ vatthuvasena vuttanti “agilānena bhikkhunā catumāsapaccayapavāraṇā sāditabbā",
  "tika-vin09t0:1715_1": "aññatra punapavāraṇāya aññatra niccapavāraṇāyā”ti etaṃ sabbaṃ sikkhāpadanidānasaṅkhātassa",
  "tika-vin09t0:1715_2": "vatthuno vasena vuttaṃ. Tattha hi mahānāmena sakkena “icchāmahaṃ, bhante, saṅghaṃ",
  "tika-vin09t0:1715_3": "catumāsaṃ bhesajjena pavāretu”ntiādinā ussannussannena ca bhesajjena catumāsaṃ puna",
  "tika-vin09t0:1715_4": "niccaṃ pavāraṇā katā, tasmā bhagavatā tassa vasena evaṃ vuttanti vuttaṃ hoti. Aññatra",
  "tika-vin09t0:1715_5": "punapavāraṇāyāti yadi punapavāraṇā atthi, taṃ ṭhapetvā. Aññatra niccapavāraṇāyāti",
  "tika-vin09t0:1715_6": "etthāpi eseva nayo. Yadi pana tāpi atthi, sāditabbāvāti adhippāyo. Tenāha “ayaṃ panettha",
  "tika-vin09t0:1715_7": "attho”tiādi. Tatthāti tissaṃ pavāraṇāyaṃ. Bhesajjehi vā paricchedo kato hotīti “sappi",
  "tika-vin09t0:1715_8": "tela”nti evamādinā nāmavasena vā “patthena nāḷiyā āḷhakenā”tiādinā parimāṇavasena",
  "tika-vin09t0:1715_9": "vā “ettakāni vā bhesajjāni viññāpetabbānī”ti bhesajjehi paricchedo kato hoti. Nabhesajjakaraṇīyeti",
  "tika-vin09t0:1715_10": "missakabhattenāpi ce yāpetuṃ sakkoti, nabhesajjakaraṇīyaṃ nāma hoti. Aññaṃ bhesajjanti",
  "tika-vin09t0:1715_11": "sappinā pavārito telaṃ, āḷhakena pavārito doṇaṃ.",
  "tika-vin09t0:1716_0": "Yathābhūtaṃ ācikkhitvāti “imehi tayā bhesajjehi pavāritamhā, amhākañca iminā ca iminā",
  "tika-vin09t0:1716_1": "ca bhesajjena attho, yāsu tayā rattīsu pavāritamhā, tā rattiyo vītivattā, amhākañca",
  "tika-vin09t0:1716_2": "bhesajjena attho”ti yathābhūtaṃ ārocetvā. Evañca viññāpetuṃ gilānova labhati, na itaro.",
  "tika-vin09t0:1717": "Mahānāmasikkhāpadavaṇṇanā niṭṭhitā.",
  "tika-vin09t0:1718": "8. Uyyuttasenāsikkhāpadavaṇṇanā",
  "tika-vin09t0:1719_0": "Caturaṅgininti hatthiassarathapattīti cattāri aṅgāni etissāti caturaṅginī, taṃ caturaṅginiṃ.",
  "tika-vin09t0:1719_1": "“Dvādasapuriso hatthī, tipuriso asso, catupuriso ratho, cattāro purisā sarahatthā",
  "tika-vin09t0:1719_2": "pattī”ti ayaṃ pacchimakoṭiyā caturaṅgasamannāgatā senā nāma, īdisaṃ senanti attho.",
  "tika-vin09t0:1719_3": "Taṃ pana vijahitvāti kenaci antaritā vā ninnaṃ oruḷhā vā na dissati, idha ṭhatvāna",
  "tika-vin09t0:1719_4": "sakkā daṭṭhunti taṃ dassanūpacāraṃ vijahitvā aññaṃ ṭhānaṃ gantvā.",
  "tika-vin09t0:1720_0": "Senādassanavatthusminti senaṃ dassanāya gamanavatthusmiṃ. Ayameva vā pāṭho. Hatthiādīsu",
  "tika-vin09t0:1720_1": "ekamekanti hatthiādīsu catūsu aṅgesu ekamekaṃ, antamaso ekapurisāruḷhahatthimpi ekampi",
  "tika-vin09t0:1720_2": "sarahatthaṃ purisanti attho. Anuyyuttā nāma rājā uyyānaṃ vā nadiṃ vā gacchati, evaṃ",
  "tika-vin09t0:1720_3": "anuyyuttā hoti. Tathārūpappaccayeti “mātulo senāya gilāno hotī”tiādike anurūpakāraṇe",
  "tika-vin09t0:1720_4": "sati. Āpadāsūti jīvitabrahmacariyantarāyesu “ettha gato muccissāmī”ti gacchato anāpatti.",
  "tika-vin09t0:1721": "Uyyuttasenāsikkhāpadavaṇṇanā niṭṭhitā.",
  "tika-vin09t0:1722": "9. Senāvāsasikkhāpadavaṇṇanā",
  "tika-vin09t0:1723": "Paṭisenāruddhāyāti yathā sañcāro chijjati, evaṃ paṭisenāya ruddhāya senāya. Kenaci palibuddhassāti verikena vā issarena vā kenaci ruddhassa.",
  "tika-vin09t0:1724": "Senāvāsasikkhāpadavaṇṇanā niṭṭhitā.",
  "tika-vin09t0:1725": "10. Uyyodhikasikkhāpadavaṇṇanā",
  "tika-vin09t0:1726_0": "Sampahāraṭṭhānassāti yuddhabhūmiyā. Balassa aggaṃ jānantīti “ettakā hatthī, ettakā",
  "tika-vin09t0:1726_1": "assā, ettakā rathā, ettakā pattī”ti balassa koṭṭhāsaṃ jānanti. “Anujānāmi, bhikkhave,",
  "tika-vin09t0:1726_2": "vihāraggenā”tiādīsu viya koṭṭhāsattho hettha aggasaddo. Tenāha “balagaṇanaṭṭhānanti",
  "tika-vin09t0:1726_3": "attho”ti. Senāya viyūhanti “ito hatthī hontu, ito assā hontu, ito rathā hontu, ito",
  "tika-vin09t0:1726_4": "pattī hontū”ti senāya ṭhapanaṃ, rāsiṃ katvā ṭhapananti attho. Tenāha “senāsannivesassetaṃ",
  "tika-vin09t0:1726_5": "nāma”nti. Dvādasapuriso hatthīti cattāro ārohakā, ekekapādarakkhakā dve dveti evaṃ",
  "tika-vin09t0:1726_6": "dvādasapuriso hatthī. Tipuriso assoti eko ārohako, dve pādarakkhakāti evaṃ tipuriso",
  "tika-vin09t0:1726_7": "asso. Catupuriso rathoti eko sārathi, eko yodho, dve āṇirakkhakāti evaṃ catupuriso rathoti.",
  "tika-vin09t0:1727": "Uyyodhikasikkhāpadavaṇṇanā niṭṭhitā.",
  "tika-vin09t0:1728": "Acelakavaggo pañcamo.",
  "tika-vin09t0:1729": "6. Surāpānavaggo",
  "tika-vin09t0:1730": "1. Surāpānasikkhāpadavaṇṇanā",
  "tika-vin09t0:1731_0": "Piṭṭhādīhi kataṃ majjaṃ surāti piṭṭhapūvaodanakiṇṇasambhārehi kataṃ majjaṃ surāti",
  "tika-vin09t0:1731_1": "attho. Idaṃ vuttaṃ hoti – piṭṭhasurā, pūvasurā, odanasurā, kiṇṇapakkhittā, sambhārasaṃyuttāti",
  "tika-vin09t0:1731_2": "imāni pañca surā nāmāti. Tattha piṭṭhaṃ bhājane pakkhipitvā tajjaṃ udakaṃ datvā madditvā",
  "tika-vin09t0:1731_3": "katā piṭṭhasurā. Evaṃ sesāsupi. Kiṇṇāti pana tassā surāya bījaṃ vuccati. Ye “surāmodakā”tipi",
  "tika-vin09t0:1731_4": "vuccanti, te pakkhipitvā katā kiṇṇapakkhittā. Harītakisāsapādinānāsambhārehi saṃyojitā sambhārasaṃyuttā.",
  "tika-vin09t0:1732_0": "Pupphādīhi kato āsavo merayanti pupphaphalamadhuguḷasambhārehi kato ciraparivāsito",
  "tika-vin09t0:1732_1": "merayanti attho. Idaṃ vuttaṃ hoti – pupphāsavo, phalāsavo, madhvāsavo, guḷāsavo,",
  "tika-vin09t0:1732_2": "sambhārasaṃyuttoti pañcamerayaṃ nāmāti. Tattha madhukatālanāḷikerādi puppharaso ciraparivāsito",
  "tika-vin09t0:1732_3": "pupphāsavo. Panasādiphalaraso phalāsavo. Muddikāraso madhvāsavo. Samantapāsādikāyaṃ",
  "tika-vin09t0:1732_4": "pana “phalāsavo nāma muddikāphalādīni madditvā tesaṃ rasena kato. Madhvāsavo nāma",
  "tika-vin09t0:1732_5": "muddikānaṃ jātirasena kato, makkhikāmadhunāpi karīyatīti vadantī”ti vuttaṃ. Ucchuraso",
  "tika-vin09t0:1732_6": "guḷāsavo. Harītakāmalakakaṭukabhaṇḍādinānāsambhārānaṃ raso ciraparivāsito sambhārasaṃyutto.",
  "tika-vin09t0:1732_7": "Ettha ca surāya, merayassa ca samānepi sambhārasaṃyoge madditvā katā surā, ciraparivāsitamattena",
  "tika-vin09t0:1732_8": "merayanti evamimesaṃ nānākaraṇaṃ daṭṭhabbaṃ. Bījato paṭṭhāyāti sambhāre paṭiyādetvā",
  "tika-vin09t0:1732_9": "cāṭiyaṃ pakkhittakālato ceva tālanāḷikerādīnaṃ puppharasassa abhinavakālato ca paṭṭhāya.",
  "tika-vin09t0:1733_0": "Loṇasovīrakaṃ vā suttaṃ vāti ime dve anekehi bhesajjehi abhisaṅkhatā āsavavisesā.",
  "tika-vin09t0:1733_1": "Vāsaggāhāpanatthanti sugandhabhāvagāhāpanatthaṃ. Vatthuṃ ajānanatāya cettha acittakatā",
  "tika-vin09t0:1733_2": "veditabbā. Akusaleneva pātabbatāya lokavajjaṃ. Yaṃ panettha vattabbaṃ siyā, taṃ sabbaṃ",
  "tika-vin09t0:1733_3": "paṭhamapārājikavaṇṇanāya vuttanayameva.",
  "tika-vin09t0:1734": "Surāpānasikkhāpadavaṇṇanā niṭṭhitā.",
  "tika-vin09t0:1735": "2. Aṅgulipatodakasikkhāpadavaṇṇanā",
  "tika-vin09t0:1736": "Hasādhippāyassāti khiḍḍādhippāyassa, iminā kāyasaṃsaggādhippāyaṃ paṭikkhipati.",
  "tika-vin09t0:1737_0": "Ettha ca bhikkhunimpi hasādhippāyena phusato bhikkhussa dukkaṭaṃ. Tathā bhikkhumpi",
  "tika-vin09t0:1737_1": "phusantiyā bhikkhuniyāti āha “idha pana bhikkhunīpi bhikkhussa, bhikkhu ca bhikkhuniyā",
  "tika-vin09t0:1737_2": "anupasampanno evā”ti. Kāyappaṭibaddhādīsu sabbatthāti “kāyena kāyappaṭibaddhe, kāyappaṭibaddhena",
  "tika-vin09t0:1737_3": "kāye, kāyappaṭibaddhena kāyappaṭibaddhe, nissaggiyena kāye, nissaggiyena kāyappaṭibaddhe,",
  "tika-vin09t0:1737_4": "nissaggiyena nissaggiye”ti sabbattha. Sati karaṇīye āmasatoti sati karaṇīye purisaṃ",
  "tika-vin09t0:1737_5": "āmasato anāpatti. Itthī pana sati karaṇīyepi āmasituṃ na vaṭṭati.",
  "tika-vin09t0:1738": "Aṅgulipatodakasikkhāpadavaṇṇanā niṭṭhitā.",
  "tika-vin09t0:1739": "3. Hasadhammasikkhāpadavaṇṇanā",
  "tika-vin09t0:1740_0": "Uparigopphaketi gopphakānaṃ uparibhāgappamāṇe. Hasādhippāyoti kīḷādhippāyo. Yena",
  "tika-vin09t0:1740_1": "yena aṅgenāti hatthapādādīsu yena yena aṅgena. Tathā nāvāya kīḷatoti phiyārittādīhi",
  "tika-vin09t0:1740_2": "nāvaṃ pājentassa vā tīre ussārentassa vā dukkaṭanti attho.",
  "tika-vin09t0:1741": "Hasadhammasikkhāpadavaṇṇanā niṭṭhitā.",
  "tika-vin09t0:1742": "4. Anādariyasikkhāpadavaṇṇanā",
  "tika-vin09t0:1743_0": "Duvidhañhettha anādariyaṃ puggalānādariyañca dhammānādariyañcāti āha “puggalassa",
  "tika-vin09t0:1743_1": "vā”tiādi. Tattha yo bhikkhu upasampannena paññattena vuccamāno “ayaṃ ukkhittako vā",
  "tika-vin09t0:1743_2": "vambhito vā garahito vā, imassa vacanaṃ akataṃ bhavissatī”ti anādariyaṃ karoti, ayaṃ",
  "tika-vin09t0:1743_3": "puggale anādariyaṃ karoti nāma. Yo pana paññattena vuccamāno “kathāyaṃ nasseyya vā",
  "tika-vin09t0:1743_4": "vinasseyya vā antaradhāyeyya vā”ti, taṃ vā nasikkhitukāmo anādariyaṃ karoti, ayaṃ",
  "tika-vin09t0:1743_5": "dhamme anādariyaṃ karoti nāma. Tenāha “tasmā”tiādi.",
  "tika-vin09t0:1744_0": "Idaṃ na sallekhāya saṃvattatīti sammā kilese likhatīti sallekho, appicchatā, tadatthaṃ",
  "tika-vin09t0:1744_1": "nayidaṃ saṃvattati. Ādisaddena “idaṃ na dhutatthāya saṃvattati, na pāsādikatāya,",
  "tika-vin09t0:1744_2": "na apacayāya, na vīriyārambhāya saṃvattatī”ti idaṃ saṅgaṇhāti. Apaññattenāti sutte",
  "tika-vin09t0:1744_3": "vā abhidhamme vā āgatena. Paveṇiāgatanti saṅgītikālato paṭṭhāya mahākassapādiācariyaparamparāya",
  "tika-vin09t0:1744_4": "āgataṃ. Sace pana yasmā ucchuraso sattāhakāliko, tassa kasaṭo yāvajīviko, dvinnaṃyeva",
  "tika-vin09t0:1744_5": "samavāyo ucchuyaṭṭhi, tasmā vikāle ucchuyaṭṭhiṃ khādituṃ vaṭṭati guḷaharītakaṃ viyāti",
  "tika-vin09t0:1744_6": "evamādikaṃ gārayhācariyuggahaṃ gahetvā “evaṃ amhākaṃ ācariyānaṃ uggaho paripucchā”ti",
  "tika-vin09t0:1744_7": "bhaṇati, āpattiyeva.",
  "tika-vin09t0:1745": "Anādariyasikkhāpadavaṇṇanā niṭṭhitā.",
  "tika-vin09t0:1746": "5. Bhiṃsāpanasikkhāpadavaṇṇanā",
  "tika-vin09t0:1747": "Rūpādīnīti bhayānakāni rūpasaddagandharasaphoṭṭhabbāni. Bhayānakakathanti corakantāravāḷakantārapisācakantārappaṭisaṃyuttakathaṃ.",
  "tika-vin09t0:1748": "Bhiṃsāpanasikkhāpadavaṇṇanā niṭṭhitā.",
  "tika-vin09t0:1749": "6. Jotisikkhāpadavaṇṇanā",
  "tika-vin09t0:1750": "Agilānoti yassa vinā agginā phāsu hoti, so idha agilāno nāma. Jotinti aggiṃ.",
  "tika-vin09t0:1751_0": "Bhaggesūti evaṃnāmake janapade. Bhaggānāma jānapadino rājakumārā, tesaṃ nivāso ekopi",
  "tika-vin09t0:1751_1": "janapado ruḷhisaddena “bhaggā”ti vuccati. Tena vuttaṃ “bhaggesūti evaṃnāmake janapade”ti.",
  "tika-vin09t0:1751_2": "Tathā patilātaṃ ukkhipantassāti ḍayhamānaṃ alātaṃ patitaṃ ukkhipantassa tathā dukkaṭanti",
  "tika-vin09t0:1751_3": "attho. Tañcāti dukkaṭaṃ parāmasati. Avijjhātanti anibbutālātaṃ. Padīpajotikajantāghareti",
  "tika-vin09t0:1751_4": "padīpujjalanapattapacanasedakammādīsu jotikaraṇe aggisālāyañca samādahantassa anāpattīti",
  "tika-vin09t0:1751_5": "attho. Tathārūpappaccayeti ṭhapetvā padīpādīni aññasmimpi tathārūpapaccaye. Āpadāsūti",
  "tika-vin09t0:1751_6": "duṭṭhavāḷamigaamanussehi upaddavesu.",
  "tika-vin09t0:1752": "Jotisikkhāpadavaṇṇanā niṭṭhitā.",
  "tika-vin09t0:1753": "7. Nahānasikkhāpadavaṇṇanā",
  "tika-vin09t0:1754_0": "“Diyaḍḍho māso seso gimhāna”nti “vassānassa paṭhamo māso”iccete aḍḍhateyyamāsā uṇhasamayo,",
  "tika-vin09t0:1754_1": "pariḷāhasamayoti gimhānaṃ seso diyaḍḍho māso uṇhasamayo, vassānassa paṭhamo māso",
  "tika-vin09t0:1754_2": "pariḷāhasamayoti evaṃ ete aḍḍhateyyamāsā kamena uṇhasamayo, pariḷāhasamayo nāma hotīti",
  "tika-vin09t0:1754_3": "attho teneva padabhājaniyaṃ “uṇhasamayo nāma diyaḍḍho māso seso gimhāna”nti, “pariḷāhasamayo",
  "tika-vin09t0:1754_4": "nāma vassānassa paṭhamo māso”ti vuttaṃ. Yadā vinā nahānena na phāsu hoti, ayaṃ gilānasamayo.",
  "tika-vin09t0:1754_5": "Padabhājaniyaṃ pana gilāne nicchite gilānakālo nicchitova hotīti “yassa vinā nahānena",
  "tika-vin09t0:1754_6": "na phāsu hoti, ‘gilānasamayo’ti nahāyitabba”nti vuttaṃ. Pariveṇasammajjanamattampīti",
  "tika-vin09t0:1754_7": "antamaso pariveṇasammajjanamattampi.",
  "tika-vin09t0:1755": "Vālukaṃ ukkiritvāti sukkhāya nadiyā vālikaṃ uttiritvā. Āvāṭesupīti pi-saddena nadiyaṃ vattabbameva natthīti dasseti. Āpadāsūti bhamarādīhi anubandhesu.",
  "tika-vin09t0:1756": "Nahānasikkhāpadavaṇṇanā niṭṭhitā.",
  "tika-vin09t0:1757": "8. Dubbaṇṇakaraṇasikkhāpadavaṇṇanā",
  "tika-vin09t0:1758_0": "Lābhasaddoyaṃ kammasādhano “ko bhavatā lābho laddho”tiādīsu viya, so cettha atītakālikoti",
  "tika-vin09t0:1758_1": "āha “alabbhīti labho”ti, laddhanti attho. “Labho eva lābho”ti iminā sakatthe ṇapaccayoti",
  "tika-vin09t0:1758_2": "dasseti. Kiṃ alabbhīti kiṃ laddhaṃ. Navanti abhinavaṃ. Ettāvatā ca navañca taṃ cīvarañcāti",
  "tika-vin09t0:1758_3": "navacīvaraṃ, navacīvaraṃ lābho etenāti navacīvaralābhoti evamettha samāso daṭṭhabboti.",
  "tika-vin09t0:1758_4": "Yadi evaṃ kathaṃ “navaṃ cīvaralābhenā”ti vuttanti āha “iti navacīvaralābhenā”tiādi.",
  "tika-vin09t0:1758_5": "Ettha ca “vikappanupagaṃ pacchima”nti na vuttattā cīvaranti yaṃ nivāsetuṃ vā pārupituṃ",
  "tika-vin09t0:1758_6": "vā sakkā hoti, tadeva veditabbanti āha “nivāsanapārupanupagaṃ cīvara”nti. “Dubbaṇṇakaraṇaṃ",
  "tika-vin09t0:1758_7": "ādātabba”nti etaṃ kappabinduṃ sandhāya vuttaṃ, na nīlādīhi sakalacīvaraṃ dubbaṇṇakaraṇaṃ,",
  "tika-vin09t0:1758_8": "tañca pana kappaṃ ādiyantena cīvaraṃ rajitvā catūsu vā koṇesu, tīsu vā dvīsu vā ekasmiṃ",
  "tika-vin09t0:1758_9": "vā koṇe morassa akkhimaṇḍalamattaṃ vā maṅgulapiṭṭhimattaṃ vā ādātabbanti āha “tassā”tiādi.",
  "tika-vin09t0:1758_10": "Kaṃsanīlenāti cammakāranīlena. Mahāpaccariyaṃ pana “ayomalaṃ lohamalaṃ, etaṃ kaṃsanīlaṃ",
  "tika-vin09t0:1758_11": "nāmā”ti vuttaṃ. Pattanīlenāti yena kenaci nīlavaṇṇena paṇṇarasena. Kappabinduṃ ādiyitvāti",
  "tika-vin09t0:1758_12": "vaṭṭaṃ ekaṃ kappabinduṃ ādiyitvā.",
  "tika-vin09t0:1759_0": "Pāḷikappakaṇṇikakappādayo pana sabbaṭṭhakathāsu paṭisiddhā. Aggaḷādīni kappakatacīvare",
  "tika-vin09t0:1759_1": "pana pacchā āropetvā kappakaraṇakiccaṃ natthīti āha “pacchā āropitesū”tiādi. Aggaḷaanuvātaparibhaṇḍesūti",
  "tika-vin09t0:1759_2": "uddharitvā alliyāpanakakhaṇḍapiṭṭhianuvātakucchianuvātesu. Kiriyākiriyanti nivāsanapārupanato,",
  "tika-vin09t0:1759_3": "kappassa anādānato kiriyākiriyaṃ.",
  "tika-vin09t0:1760": "Dubbaṇṇakaraṇasikkhāpadavaṇṇanā niṭṭhitā.",
  "tika-vin09t0:1761": "9. Vikappanasikkhāpadavaṇṇanā",
  "tika-vin09t0:1762_0": "Sammukhena vikappanā sammukhavikappanā. Parammukhena vikappanā parammukhavikappanā.",
  "tika-vin09t0:1762_1": "Sannihitāsannihitabhāvanti āsannadūrabhāvaṃ. Āsannadūrabhāvo ca adhiṭṭhāne vuttanayeneva veditabbo.",
  "tika-vin09t0:1763_0": "Mittoti daḷhamitto. Sandiṭṭhoti diṭṭhamatto nātidaḷhamitto. Akatapaccuddhāranti “mayhaṃ",
  "tika-vin09t0:1763_1": "santakaṃ paribhuñja vā vissajjehi vā”tiādinā akatapaccuddhāraṃ. Yena vinayakammaṃ",
  "tika-vin09t0:1763_2": "katanti yena saddhiṃ vinayakammaṃ kataṃ.",
  "tika-vin09t0:1764": "Paribhogena kāyakammaṃ, apaccuddhārāpanena vacīkammanti āha “samuṭṭhānādīni paṭhamakathinasadisānevā”ti. Kiriyākiriyanti ettha paribhuñjanaṃ kiriyaṃ. Apaccuddhārāpanaṃ akiriyaṃ.",
  "tika-vin09t0:1765": "Vikappanasikkhāpadavaṇṇanā niṭṭhitā.",
  "tika-vin09t0:1766": "10. Apanidhānasikkhāpadavaṇṇanā",
  "tika-vin09t0:1767": "Adhiṭṭhānupaganti adhiṭṭhānayoggaṃ ayopattañceva mattikāpattañca. Sūkarantakaṃ nāma kuñcikākoso viya anto susiraṃ katvā koṭṭitaṃ.",
  "tika-vin09t0:1768_0": "Aññaṃ parikkhāranti pāḷiyā anāgatapattatthavikādiṃ. Dhammakathaṃ katvāti “samaṇena",
  "tika-vin09t0:1768_1": "nāma anihitaparikkhārena bhavituṃ na vaṭṭatī”ti evaṃ “dhammakathaṃ kathetvā dassāmī”ti",
  "tika-vin09t0:1768_2": "nikkhipato anāpatti.",
  "tika-vin09t0:1769": "Apanidhānasikkhāpadavaṇṇanā niṭṭhitā.",
  "tika-vin09t0:1770": "Surāpānavaggo chaṭṭho.",
  "tika-vin09t0:1771": "7. Sappāṇakavaggo",
  "tika-vin09t0:1772": "1. Sañciccasikkhāpadavaṇṇanā",
  "tika-vin09t0:1773_0": "Pācittiyanti antamaso mañcapīṭhaṃ sodhento maṅgulabījakepi pāṇasaññī nikkāruṇikatāya",
  "tika-vin09t0:1773_1": "taṃ bhindanto apaneti, pācittiyaṃ. Tenāha “taṃ khuddakampī”tiādi. Upakkamamahantatāya",
  "tika-vin09t0:1773_2": "akusalaṃ mahantaṃ hotīti bahukkhattuṃ pavattajavanehi laddhāsevanāya sanniṭṭhāpakacetanāya",
  "tika-vin09t0:1773_3": "vasena payogassa mahantattā akusalaṃ mahantaṃ hoti, mahāsāvajjaṃ hotīti adhippāyo.",
  "tika-vin09t0:1774": "Sañciccasikkhāpadavaṇṇanā niṭṭhitā.",
  "tika-vin09t0:1775": "2. Sappāṇakasikkhāpadavaṇṇanā",
  "tika-vin09t0:1776": "Ettha ca paṭaṅgapāṇakānaṃ patanaṃ ñatvāpi suddhacittatāya padīpujjalane viya sappāṇakabhāvaṃ ñatvāpi udakasaññāya paribhuñjitabbato paṇṇattivajjatā veditabbā.",
  "tika-vin09t0:1777": "Sappāṇakasikkhāpadavaṇṇanā niṭṭhitā.",
  "tika-vin09t0:1778": "3. Ukkoṭanasikkhāpadavaṇṇanā",
  "tika-vin09t0:1779_0": "Tassa tassa bhikkhunoti yena yena vūpasamitaṃ, tassa tassa bhikkhuno. “Akataṃ kamma”ntiādīni",
  "tika-vin09t0:1779_1": "vadantoti “akataṃ kammaṃ, dukkaṭaṃ kammaṃ, puna kātabbaṃ kammaṃ, anihataṃ dunnihataṃ",
  "tika-vin09t0:1779_2": "puna nihanitabba”nti vadanto. Yathāṭhitabhāvena patiṭṭhātuṃ na dadeyyāti tesaṃ pavatti",
  "tika-vin09t0:1779_3": "ākāradassanatthaṃ vuttaṃ. Tenāha “yaṃ pana dhammena adhikaraṇaṃ nihataṃ, taṃ sunihatamevā”ti.",
  "tika-vin09t0:1780": "Ukkoṭanasikkhāpadavaṇṇanā niṭṭhitā.",
  "tika-vin09t0:1781": "4. Duṭṭhullasikkhāpadavaṇṇanā",
  "tika-vin09t0:1782_0": "Cattāri pārājikāni atthuddhāravasena padabhājaniyaṃ dassitānīti āha “duṭṭhullanti",
  "tika-vin09t0:1782_1": "saṅghādisesaṃ adhippeta”nti. Yena kenaci upāyenāti “sāmaṃ vā jānāti, aññe vā tassa",
  "tika-vin09t0:1782_2": "ārocenti, so vā ārocetī”ti vuttesu yena kenaci upāyena. Pācittiyaṃ dhuraṃ nikkhittamatteyevāti",
  "tika-vin09t0:1782_3": "adhippāyo. Sace pacchāpi āroceti, dhuranikkhepane āpattito na muccati. Tenāha “sacepī”tiādi.",
  "tika-vin09t0:1782_4": "Samaṇasatampi āpajjatiyevāti samaṇasatampi sutvā yadi chādeti, pācittiyaṃ āpajjatiyevāti",
  "tika-vin09t0:1782_5": "attho. Yenassa ārocitanti yena dutiyena assa tatiyassa ārocitaṃ. Tassevāti tassa",
  "tika-vin09t0:1782_6": "dutiyasseva. Ārocetīti paṭicchādanatthameva “mā kassaci ārocesī”ti vadati. Koṭichinnā",
  "tika-vin09t0:1782_7": "hotīti yasmā paṭicchādanapaccayā āpattiṃ āpajjitvāva dutiyena tatiyassa ārocitaṃ,",
  "tika-vin09t0:1782_8": "tasmā tappaccayā puna tena āpajjitabbāpattiyā abhāvato āpattiyā koṭi chinnā nāma hoti.",
  "tika-vin09t0:1783_0": "Ādipadeti duṭṭhullāpattisaññī, vematiko, aduṭṭhullāpattisaññīti imesu tīsu “duṭṭhullāpattisaññī",
  "tika-vin09t0:1783_1": "paṭicchādetī”ti imasmiṃ paṭhamapade. Itaresu dvīsūti “vematiko paṭicchādeti, aduṭṭhullāpattisaññī",
  "tika-vin09t0:1783_2": "paṭicchādetī”ti imesu padesu. Aduṭṭhullāyāti avasesapañcāpattikkhandhe. Anupasampannassa",
  "tika-vin09t0:1783_3": "duṭṭhulle vā aduṭṭhulle vā ajjhācāreti anupasampannassa purimapañcasikkhāpadavītikkamasaṅkhāte",
  "tika-vin09t0:1783_4": "duṭṭhulle vā itarasmiṃ aduṭṭhulle vā ajjhācāre. Yaṃ pana samantapāsādikāyaṃ “anupasampannassa",
  "tika-vin09t0:1783_5": "sukkavisaṭṭhi ca kāyasaṃsaggo cāti ayaṃ duṭṭhullaajjhācāro nāmā”ti vuttaṃ, taṃ duṭṭhullārocanasikkhāpadaṭṭhakathāya",
  "tika-vin09t0:1783_6": "na sameti, na cāpi evaṃ vattuṃ yujjati “ārocane anupasampannassa duṭṭhullaṃ aññathā",
  "tika-vin09t0:1783_7": "adhippetaṃ, paṭicchādane aññathā”ti visesakāraṇassānupalabbhanato, tasmā taṃ upaparikkhitabbaṃ.",
  "tika-vin09t0:1784": "Duṭṭhullasikkhāpadavaṇṇanā niṭṭhitā.",
  "tika-vin09t0:1785": "5. Ūnavīsativassasikkhāpadavaṇṇanā",
  "tika-vin09t0:1786_0": "Gabbhavīsopi hi “paripuṇṇavīso” tveva saṅkhaṃ gacchatīti āha “paṭisandhiggahaṇato",
  "tika-vin09t0:1786_1": "paṭṭhāyā”tiādi. Tattha paṭisandhiggahaṇato paṭṭhāyāti yaṃ mātukucchismiṃ paṭhamaṃ",
  "tika-vin09t0:1786_2": "cittaṃ uppannaṃ paṭhamaṃ viññāṇaṃ pātubhūtaṃ, taṃ ādiṃ katvā. Soti yo puggalo ūnavīsativasso",
  "tika-vin09t0:1786_3": "upasampādito, so puggalo. Aññaṃ upasampādetīti upajjhāyo vā kammavācācariyo vā hutvā",
  "tika-vin09t0:1786_4": "aññaṃ puggalaṃ upasampādeti. Tanti ūnavīsativassaṃ puggalaṃ. Sīmaṃ vā sammannatīti",
  "tika-vin09t0:1786_5": "navaṃ sīmaṃ bandhati.",
  "tika-vin09t0:1787": "Ūnavīsativassasikkhāpadavaṇṇanā niṭṭhitā.",
  "tika-vin09t0:1788": "6. Theyyasatthasikkhāpadavaṇṇanā",
  "tika-vin09t0:1789_0": "Rājānaṃ vā vañcetvāti rājānaṃ thenetvā rañño santakaṃ kiñci gahetvā, “idāni tassa",
  "tika-vin09t0:1789_1": "na dassāmā”ti maggappaṭipannā akatakammā ceva katakammā ca corāti vuttaṃ hoti. Esa",
  "tika-vin09t0:1789_2": "nayo suṅkaṃ pariharitukāmāti etthāpi.",
  "tika-vin09t0:1790": "Kālavisaṅketenāti kālassa visaṅketena, divasavisaṅketenāti vuttaṃ hoti. Maggavisaṅketena, pana aṭavivisaṅketena vā gacchato āpattiyeva.",
  "tika-vin09t0:1791": "Theyyasatthasikkhāpadavaṇṇanā niṭṭhitā.",
  "tika-vin09t0:1792": "7. Saṃvidhānasikkhāpadavaṇṇanā",
  "tika-vin09t0:1793_0": "Mātugāmenāti itthiyā. Ekatoupasampannā, pana sikkhamānā, sāmaṇerī cāti imā tissopi",
  "tika-vin09t0:1793_1": "idha saṅgahaṃ gacchanti. Imāsaṃ pana tissannaṃ samayo rakkhati. Ayametāsaṃ, mātugāmassa",
  "tika-vin09t0:1793_2": "ca visesoti veditabbaṃ.",
  "tika-vin09t0:1794": "Saṃvidhānasikkhāpadavaṇṇanā niṭṭhitā.",
  "tika-vin09t0:1795": "8. Ariṭṭhasikkhāpadavaṇṇanā",
  "tika-vin09t0:1796_0": "Taṃtaṃsampattiyā vibandhanavasena sattasantānassa antare vemajjhe eti āgacchatīti",
  "tika-vin09t0:1796_1": "antarāyo, diṭṭhadhammikādianattho, anatikkamanatthena tasmiṃ antarāye niyuttā, antarāyaṃ",
  "tika-vin09t0:1796_2": "vā phalaṃ arahanti, antarāyassa vā karaṇasīlāti antarāyikā. Tenāha “saggamokkhānaṃ",
  "tika-vin09t0:1796_3": "antarāyaṃ karontīti antarāyikā”ti. Te kammakilesavipākaupavādapaññattivītikkamavasena",
  "tika-vin09t0:1796_4": "pañcavidhāti ettha ca pañcānantariyakammaṃ kammantarāyikaṃ nāma, tathā bhikkhunidūsakakammaṃ.",
  "tika-vin09t0:1796_5": "Taṃ pana mokkhasseva antarāyaṃ karoti, na saggassa. Niyatamicchādiṭṭhidhammā kilesantarāyikā",
  "tika-vin09t0:1796_6": "nāma. Paṇḍakatiracchānagataubhatobyañjanakānaṃ paṭisandhidhammā vipākantarāyikā nāma.",
  "tika-vin09t0:1796_7": "Ariyūpavādā upavādantarāyikā nāma. Te pana yāva ariye na khamāpenti, tāvadeva, na",
  "tika-vin09t0:1796_8": "tato paraṃ. Sañcicca āpannā āpattiyo paññattivītikkamantarāyikā nāma. Tāpi yāva bhikkhubhāvaṃ",
  "tika-vin09t0:1796_9": "vā paṭijānāti, na vuṭṭhāti vā na deseti vā, tāvadeva, na tato paraṃ.",
  "tika-vin09t0:1797_0": "Tatrāyaṃ ariṭṭho bhikkhu bahussuto dhammakathiko sesantarāyike jānāti, vinaye pana",
  "tika-vin09t0:1797_1": "akovidattā paṇṇattivītikkamantarāyike na jānāti, tasmā rahogato evaṃ cintesi “ime",
  "tika-vin09t0:1797_2": "āgārikā pañca kāmaguṇe paribhuñjantā sotāpannāpi sakadāgāminopi anāgāminopi honti,",
  "tika-vin09t0:1797_3": "bhikkhūpi manāpikāni cakkhuviññeyyāni rūpāni passanti…pe… kāyaviññeyye phoṭṭhabbe",
  "tika-vin09t0:1797_4": "phusanti, mudukāni attharaṇapāvuraṇādīni paribhuñjanti, etaṃ sabbaṃ vaṭṭati. Kasmā?",
  "tika-vin09t0:1797_5": "Itthirūpā…pe… itthiphoṭṭhabbā eva na vaṭṭanti, etepi vaṭṭantī”ti evaṃ rasena rasaṃ",
  "tika-vin09t0:1797_6": "saṃsanditvā sacchandarāgaparibhogañca nicchandarāgaparibhogañca ekaṃ katvā thūlavākehi",
  "tika-vin09t0:1797_7": "saddhiṃ atisukhumasuttaṃ ghaṭento viya, sāsapena saddhiṃ sineruṃ upasaṃharanto viya",
  "tika-vin09t0:1797_8": "ca pāpakaṃ diṭṭhigataṃ uppādetvā “kiṃ bhagavatā mahāsamuddaṃ bandhantena viya mahatā",
  "tika-vin09t0:1797_9": "ussāhena paṭhamapārājikaṃ paññattaṃ, natthi ettha doso”ti sabbaññutaññāṇena saddhiṃ",
  "tika-vin09t0:1797_10": "paṭivirujjhanto bhabbapuggalānaṃ āsaṃ chindanto jinassa āṇācakke pahāramadāsi. Tenāha “tesū”tiādi.",
  "tika-vin09t0:1798_0": "Tattha tesūti yathāvuttesu antarāyesu. Aṭṭhikaṅkalūpamā kāmāti ettha aṭṭhikaṅkalaṃ",
  "tika-vin09t0:1798_1": "nāma uraṭṭhi vā piṭṭhikaṇṭakaṃ vā sīsaṭṭhi vā. Tañhi nimmaṃsattā “kaṅkala”nti vuccati.",
  "tika-vin09t0:1798_2": "Vigatamaṃsāya hi aṭṭhisaṅkhalikāya ekaṭṭhimhi vā kaṅkalasaddo niruḷho, taṃsadisā",
  "tika-vin09t0:1798_3": "kāmā appassādaṭṭhenāti attho. Ādisaddena “maṃsapesūpamā kāmā, tiṇukkūpamā kāmā, aṅgārakāsūpamā",
  "tika-vin09t0:1798_4": "kāmā, supinakūpamā kāmā, yācitakūpamā kāmā, rukkhaphalūpamā kāmā, asisūnūpamā kāmā,",
  "tika-vin09t0:1798_5": "sattisūlūpamā kāmā, sappasirūpamā kāmā”ti etesaṃ gahaṇaṃ.",
  "tika-vin09t0:1799_0": "Tattha maṃsapesūpamā kāmā bahusādhāraṇaṭṭhena. Tiṇukkūpamā kāmā anudahanaṭṭhena.",
  "tika-vin09t0:1799_1": "Aṅgārakāsūpamā kāmā mahābhitāpanaṭṭhena. Supinakūpamā kāmā ittarapaccupaṭṭhānaṭṭhena.",
  "tika-vin09t0:1799_2": "Yācitakūpamā kāmā tāvakālikaṭṭhena. Rukkhaphalūpamā kāmā sabbaṅgapaccaṅgapalibhañjanaṭṭhena.",
  "tika-vin09t0:1799_3": "Asisūnūpamā adhikuṭṭanaṭṭhena. Sattisūlūpamā vinivijjhanaṭṭhena. Sappasirūpamā sāsaṅkasappaṭibhayaṭṭhena.",
  "tika-vin09t0:1800_0": "Tathevāti “mā āyasmā”tiādīhi. Itaresanti so saṅghamajjhaṃ ākaḍḍhitvā yehi “mā āyasmā”tiādinā",
  "tika-vin09t0:1800_1": "vutto, tattha tehi aññesaṃ sutānaṃ bhikkhūnaṃ. Ñatticatutthena kammenāti “suṇātu",
  "tika-vin09t0:1800_2": "me, bhante, saṅgho, itthannāmassa bhikkhuno evarūpaṃ pāpakaṃ diṭṭhigataṃ uppanna”ntiādinā",
  "tika-vin09t0:1800_3": "padabhājaniyaṃ vuttena ñatticatutthena kammena.",
  "tika-vin09t0:1801": "Ariṭṭhasikkhāpadavaṇṇanā niṭṭhitā.",
  "tika-vin09t0:1802": "9. Ukkhittasambhogasikkhāpadavaṇṇanā",
  "tika-vin09t0:1803_0": "Akatānudhammenāti ukkhipitvā anosāritena. Tenāha “anudhammo vuccatī”tiādi. Ettha",
  "tika-vin09t0:1803_1": "anudhammoti osāraṇā vuccatīti sambandho. Ukkhepanīyakammassānurūpo, pacchā kattabbo",
  "tika-vin09t0:1803_2": "vā dhammoti anudhammo. Anulomavattaṃ disvāti “na upasampādetabbaṃ, na nissayo dātabbo”tiādikaṃ",
  "tika-vin09t0:1803_3": "aṭṭhārasavidhaṃ vattaṃ disvā, etesu aṭṭhārasasu anulomavattesu vattantaṃ disvāti",
  "tika-vin09t0:1803_4": "adhippāyo. Āmisasambhogaṃ vā dhammasambhogaṃ vāti ettha yaṃ kiñci āmisassa dānaṃ,",
  "tika-vin09t0:1803_5": "paṭiggahaṇañca āmisasambhogo. Dhammassa uddisanaṃ, uddisāpanañca dhammasambhogo.",
  "tika-vin09t0:1803_6": "Saṃvaseyyāti “uposathaṃ vā pavāraṇaṃ vā saṅghakammaṃ vā”ti evaṃ padabhājaniyaṃ vuttaṃ",
  "tika-vin09t0:1803_7": "tividhaṃ saṃvāsaṃ kareyya. Yasmā panettha uposathapavāraṇāpi saṅghehiyeva kātabbattā",
  "tika-vin09t0:1803_8": "saṅghakammāniyeva honti, tasmā “uposathādikaṃ saṅghakammaṃ kareyyā”ti vuttaṃ. Payoge",
  "tika-vin09t0:1803_9": "payogeti dāne dāne, gahaṇe gahaṇe cāti attho.",
  "tika-vin09t0:1804": "Paṇṇattiṃ ajānantena arahatāpi kiriyābyākatacittena āpajjitabbattā “ticitta”nti vuttaṃ.",
  "tika-vin09t0:1805": "Ukkhittasambhogasikkhāpadavaṇṇanā niṭṭhitā.",
  "tika-vin09t0:1806": "10. Kaṇṭakasikkhāpadavaṇṇanā",
  "tika-vin09t0:1807_0": "Pireti nipātapadaṃ sambodhane vattamānaṃ parasaddena samānatthaṃ vadantīti āha “para",
  "tika-vin09t0:1807_1": "amāmakā”ti, amhākaṃ anajjhattikabhūtāti attho. Pireti vā “parato”ti iminā samānatthaṃ",
  "tika-vin09t0:1807_2": "nipātapadaṃ, tasmā cara pireti parato gaccha, mā idha tiṭṭhāti evamettha attho daṭṭhabbo.",
  "tika-vin09t0:1808": "Kaṇṭakasikkhāpadavaṇṇanā niṭṭhitā.",
  "tika-vin09t0:1809": "Sappāṇakavaggo sattamo.",
  "tika-vin09t0:1810": "8. Sahadhammikavaggo",
  "tika-vin09t0:1811": "1. Sahadhammikasikkhāpadavaṇṇanā",
  "tika-vin09t0:1812_0": "Sahadhammikaṃ vuccamānoti sahadhammikena vuccamāno. Karaṇatthe cetaṃ upayogavacanaṃ.",
  "tika-vin09t0:1812_1": "“Pañcahi sahadhammikehi sikkhitabbattā, tesaṃ vā santakattā ‘sahadhammika’nti laddhanāmena",
  "tika-vin09t0:1812_2": "buddhapaññattena sikkhāpadena vuccamānoti attho”ti dubbacasikkhāpade vuttattā “sahadhammikaṃ",
  "tika-vin09t0:1812_3": "vuccamānoti imassattho dubbacasikkhāpade vutto”ti vuttaṃ. Anādariyabhayāti anādarakaraṇe",
  "tika-vin09t0:1812_4": "bhayā, tattha pācittiyabhayāti attho. Lesena evaṃ vadantassāti ujukaṃ “na sikkhissāmī”ti",
  "tika-vin09t0:1812_5": "avatvā “yāva na aññaṃ bhikkhu”ntiādinā lesena vadantassa.",
  "tika-vin09t0:1813": "Sahadhammikasikkhāpadavaṇṇanā niṭṭhitā.",
  "tika-vin09t0:1814": "2. Vilekhanasikkhāpadavaṇṇanā",
  "tika-vin09t0:1815_0": "Khuddakehi ca anukhuddakehi cāti saṅghādisesādīhi khuddakehi ceva thullaccayādīhi",
  "tika-vin09t0:1815_1": "anukhuddakehi ca. Ṭhapetvā hi cattāri pārājikāni avasesāni sabbāni sikkhāpadāni pariyāyena",
  "tika-vin09t0:1815_2": "khuddakāni ceva honti anukhuddakāni ca. Vuttañhetaṃ pañcasatikakkhandhake –",
  "tika-vin09t0:1816_0": "“Katamāni pana, bhante, khuddānukhuddakāni sikkhāpadānīti? Ekacce therā evamāhaṃsu",
  "tika-vin09t0:1816_1": "– ‘cattāri pārājikāni ṭhapetvā avasesāni khuddānukhuddakāni sikkhāpadānī’ti. Ekacce",
  "tika-vin09t0:1816_2": "therā evamāhaṃsu – ‘cattāri pārājikāni ṭhapetvā terasa saṅghādisese ṭhapetvā avasesāni",
  "tika-vin09t0:1816_3": "khuddānukhuddakāni sikkhāpadānī’ti. Ekacce therā evamāhaṃsu – ‘cattāri pārājikāni",
  "tika-vin09t0:1816_4": "ṭhapetvā terasa saṅghādisese ṭhapetvā dve aniyate ṭhapetvā avasesāni khuddānukhuddakāni",
  "tika-vin09t0:1816_5": "sikkhāpadānī’ti. Ekacce therā evamāhaṃsu – “cattāri pārājikāni ṭhapetvā terasa saṅghādisese",
  "tika-vin09t0:1816_6": "ṭhapetvā dve aniyate ṭhapetvā tiṃsa nissaggiye pācittiye ṭhapetvā avasesāni khuddānukhuddakāni",
  "tika-vin09t0:1816_7": "sikkhāpadānī’ti. Ekacce therā evamāhaṃsu – ‘cattāri pārājikāni ṭhapetvā terasa saṅghādisese",
  "tika-vin09t0:1816_8": "ṭhapetvā dve aniyate ṭhapetvā tiṃsa nissaggiye pācittiye ṭhapetvā dvenavutipācittiye",
  "tika-vin09t0:1816_9": "ṭhapetvā avasesāni khuddānukhuddakāni sikkhāpadānī’ti. Ekacce therā evamāhaṃsu ‘cattāri",
  "tika-vin09t0:1816_10": "pārājikāni ṭhapetvā terasa saṅghādisese ṭhapetvā dve aniyate ṭhapetvā tiṃsa nissaggiye",
  "tika-vin09t0:1816_11": "pācittiye ṭhapetvā dvenavutipācittiye ṭhapetvā cattāro pāṭidesanīye ṭhapetvā avasesāni",
  "tika-vin09t0:1816_12": "khuddānukhuddakāni sikkhāpadānī”’ti.",
  "tika-vin09t0:1817_0": "Yaṃ pana nāgasenattherena milindaraññā puṭṭhena vuttaṃ “dukkaṭaṃ, mahārāja, khuddakaṃ",
  "tika-vin09t0:1817_1": "sikkhāpadaṃ, dubbhāsitaṃ anukhuddaka”nti, tattha antimakoṭṭhāsameva gahetvā vuttaṃ.",
  "tika-vin09t0:1817_2": "Taṃ vādapathopacchedanatthanti daṭṭhabbaṃ.",
  "tika-vin09t0:1818_0": "Saṃvattanamariyādaparicchedavacananti saṃvattanassa mariyādā avadhi saṃvattanamariyādā,",
  "tika-vin09t0:1818_1": "tāya niyamavasena yo paricchedo, tassa vacanaṃ saṃvattanamariyādaparicchedavacanaṃ.",
  "tika-vin09t0:1818_2": "Idāni taṃ mariyādaṃ vivaritvā dassetuṃ “idaṃ vuttaṃ hotī”tiādi vuttaṃ. Tattha uddisantīti",
  "tika-vin09t0:1818_3": "ācariyā attano ruciyā uddisanti. Uddisāpentīti ācariyaṃ yācitvā antevāsikā uddisāpenti.",
  "tika-vin09t0:1818_4": "Sajjhāyantīti dhārenti. Kukkuccavippaṭisāroti kukkuccasaṅkhāto vippaṭisāro. Vihesāvicikicchāmanovilekhāti",
  "tika-vin09t0:1818_5": "vihesāvicikicchāsaṅkhātā manovilekhā. Garahaṇeti nindane.",
  "tika-vin09t0:1819": "Anupasampannassa vivaṇṇaneti anupasampannassa santike nindato tassa tasmiṃ vimatiṃ uppādetuṃ vinayavivaṇṇane.",
  "tika-vin09t0:1820": "Vilekhanasikkhāpadavaṇṇanā niṭṭhitā.",
  "tika-vin09t0:1821": "3. Mohanasikkhāpadavaṇṇanā",
  "tika-vin09t0:1822_0": "Tasmiṃ anācāreti tasmiṃ anācāre āciṇṇe. Mokkho natthīti tassā āpattiyā mokkho natthi.",
  "tika-vin09t0:1822_1": "Tassa teti tassa tava. Alābhāti ye aññesaṃ pātimokkhe uddissamāne sādhukaṃ aṭṭhiṃ",
  "tika-vin09t0:1822_2": "katvā manasikaraṇassa ānisaṃsasaññitā diṭṭhadhammikasamparāyikā ca lābhā icchitabbā,",
  "tika-vin09t0:1822_3": "te sabbe tuyhaṃ alābhā eva honti. Dulladdhanti puññavisesena laddhampi manussattaṃ",
  "tika-vin09t0:1822_4": "dulladdhaṃ. Sādhukanti suṭṭhu. Aṭṭhiṃ katvāti atthikabhāvaṃ katvā, atthiko hutvāti",
  "tika-vin09t0:1822_5": "vuttaṃ hoti. Ñattidutiyena kammenāti “suṇātu me, bhante, saṅgho”tiādinā padabhājaniyaṃ",
  "tika-vin09t0:1822_6": "vuttena mohāropanakena ñattidutiyena kammena.",
  "tika-vin09t0:1823": "Adhammakammeti ettha mohāropanakammaṃ adhippetaṃ.",
  "tika-vin09t0:1824": "Mohanasikkhāpadavaṇṇanā niṭṭhitā.",
  "tika-vin09t0:1825": "4. Pahārasikkhāpadavaṇṇanā",
  "tika-vin09t0:1826_0": "Pahāraṃ dadeyyāti antamaso uppalapattaṃ upādāya kāyakāyappaṭibaddhanissaggiyānaṃ",
  "tika-vin09t0:1826_1": "aññatarena pahāraṃ dadeyya. Evaṃ pana pahāre dinne hattho vā bhijjatu, pādo vā sīsaṃ",
  "tika-vin09t0:1826_2": "vā, maratu vā, pācittiyameva. Tenāha “paharitukāmatāyā”tiādi.",
  "tika-vin09t0:1827_0": "Anupasampanneti gahaṭṭhe vā pabbajite vā itthiyā vā purise vā antamaso tiracchānagatepi.",
  "tika-vin09t0:1827_1": "Sace pana rattacitto itthiṃ paharati, saṅghādiseso. Kenaci viheṭhiyamānassāti manussena",
  "tika-vin09t0:1827_2": "vā tiracchānagatena vā viheṭhiyamānassa. Mokkhādhippāyassāti tato attano mokkhaṃ",
  "tika-vin09t0:1827_3": "patthayamānassa. Sacepi antarāmagge coraṃ vā paccatthikaṃ vā viheṭhetukāmaṃ disvā",
  "tika-vin09t0:1827_4": "“upāsaka, ettheva tiṭṭha, mā āgamitthā”ti vatvā vacanaṃ anādiyitvā āgacchantaṃ “gaccha",
  "tika-vin09t0:1827_5": "re”ti muggarena vā satthakena vā paharitvā yāti, so ce tena pahārena marati, anāpattiyeva.",
  "tika-vin09t0:1827_6": "Vāḷamigesupi eseva nayo.",
  "tika-vin09t0:1828": "Pahārasikkhāpadavaṇṇanā niṭṭhitā.",
  "tika-vin09t0:1829": "5. Talasattikasikkhāpadavaṇṇanā",
  "tika-vin09t0:1830_0": "Talasattikanti talameva talasattikaṃ. “Pothanasamatthaṭṭhena sattika”nti eke. Uccāreyyāti",
  "tika-vin09t0:1830_1": "ukkhipeyya. Napaharitukāmatāya dinnattā dukkaṭanti ettha paharitukāmatāya paharite",
  "tika-vin09t0:1830_2": "purimasikkhāpadena pācittiyaṃ. Uccāretukāmatāya kevalaṃ uggiraṇamatte kate iminā",
  "tika-vin09t0:1830_3": "pācittiyaṃ. Iminā pana virajjhitvā pahāro dinno, tasmā dukkaṭaṃ. Ettha pana “tiracchānagatādīnaṃ",
  "tika-vin09t0:1830_4": "asucikaraṇādīni disvā kujjhitvāpi uggirantassa mokkhādhippāyoyevā”ti vadanti.",
  "tika-vin09t0:1831": "Talasattikasikkhāpadavaṇṇanā niṭṭhitā.",
  "tika-vin09t0:1832": "6. Amūlakasikkhāpadavaṇṇanā",
  "tika-vin09t0:1833": "Chaṭṭhasikkhāpadaṃ uttānameva.",
  "tika-vin09t0:1834": "Amūlakasikkhāpadavaṇṇanā niṭṭhitā.",
  "tika-vin09t0:1835": "7. Sañciccasikkhāpadavaṇṇanā",
  "tika-vin09t0:1836_0": "Kukkuccaṃ uppādentassāti saṃsayaṃ janentassa. Paro kukkuccaṃ uppādetu vā, mā vā,",
  "tika-vin09t0:1836_1": "taṃ appamāṇaṃ. Maññeti takkayāmi. Ādisaddena “vikāle maññe tayā bhuttaṃ, majjaṃ maññe",
  "tika-vin09t0:1836_2": "tayā pītaṃ, mātugāmena saddhiṃ raho maññe tayā nisinna”ntiādīnaṃ gahaṇaṃ. Anupasampanneti sāmaṇere.",
  "tika-vin09t0:1837": "Sañciccasikkhāpadavaṇṇanā niṭṭhitā.",
  "tika-vin09t0:1838": "8. Upassutisikkhāpadavaṇṇanā",
  "tika-vin09t0:1839_0": "Suyyatīti suti, saddo, sutiyā samīpaṃ upassutīti āha “sutisamīpa”nti, saddasamīpanti",
  "tika-vin09t0:1839_1": "attho. Yattha pana ṭhitena sakkā hoti saddaṃ sotuṃ, tattha tiṭṭhanto saddasamīpe",
  "tika-vin09t0:1839_2": "tiṭṭhati nāmāti āha “yattha ṭhatvā”tiādi. Atha vā upecca suyyati etthāti upassuti,",
  "tika-vin09t0:1839_3": "ṭhānaṃ, yaṃ ṭhānaṃ upagatena sakkā hoti kathentānaṃ saddaṃ sotuṃ, tatthāti evampettha",
  "tika-vin09t0:1839_4": "attho daṭṭhabbo. Turitagamanepīti pacchato gacchantassa purato gacchantānaṃ saddasavanatthaṃ",
  "tika-vin09t0:1839_5": "sīghagamanepi. Ohīyamānepīti purato gacchantassa pacchato gacchantānaṃ vacanasavanatthaṃ ohīyamānepi.",
  "tika-vin09t0:1840_0": "Vūpasamissāmīti upasamaṃ gamissāmi, kalahaṃ na karissāmi. Attānaṃ parimocessāmīti",
  "tika-vin09t0:1840_1": "mama akārakabhāvaṃ kathetvā attānaṃ parimocessāmi. Siyā kiriyanti kadāci sotukāmatāya",
  "tika-vin09t0:1840_2": "gamanavasena samuṭṭhānato siyā kiriyaṃ. Siyā akiriyanti kadāci ṭhitaṭṭhānaṃ āgantvā",
  "tika-vin09t0:1840_3": "mantayamānānaṃ ajānāpanavasena samuṭṭhānato siyā akiriyaṃ.",
  "tika-vin09t0:1841": "Upassutisikkhāpadavaṇṇanā niṭṭhitā.",
  "tika-vin09t0:1842": "9. Kammappaṭibāhanasikkhāpadavaṇṇanā",
  "tika-vin09t0:1843_0": "Dhammikānanti dhammena vinayena satthusāsanena katattā dhammo etesu atthīti dhammikāni,",
  "tika-vin09t0:1843_1": "tesaṃ dhammikānaṃ. Kammānanti catunnaṃ saṅghakammānaṃ. Tenāha “dhammenā”tiādi. Tattha",
  "tika-vin09t0:1843_2": "dhammenāti bhūtena vatthunā. Vinayenāti codanāya ceva sāraṇāya ca. Satthusāsanenāti",
  "tika-vin09t0:1843_3": "ñattisampadāya ceva anussavanāsampadāya ca. Samaggassa saṅghassāti sīmaṭṭhakasaṅghaṃ",
  "tika-vin09t0:1843_4": "sodhetvā chandārahānaṃ chandaṃ āharitvā kattabbattā kāyena ceva cittena ca ekībhūtassa",
  "tika-vin09t0:1843_5": "saṅghassa. Taṃ taṃ vatthunti avaṇṇabhaṇanādiṃ taṃ taṃ vatthu.",
  "tika-vin09t0:1844_0": "Osārenti saṅghamajjhaṃ etenāti osāraṇaṃ. Nissārenti saṅghamhā etenāti nissāraṇaṃ.",
  "tika-vin09t0:1844_1": "Bhaṇḍukammanti muṇḍakaraṇaṃ, kesacchedanāpucchananti attho. Kammameva lakkhaṇaṃ kammalakkhaṇaṃ.",
  "tika-vin09t0:1844_2": "Osāraṇādayo viya kammañca hutvā aññañca nāmaṃ na labhati, kammameva hutvā lakkhīyatīti",
  "tika-vin09t0:1844_3": "kammalakkhaṇanti attho. “Osāraṇaṃ nissāraṇa”nti cettha padasiliṭṭhatāyetaṃ vuttaṃ.",
  "tika-vin09t0:1844_4": "Paṭhamaṃ pana nissāraṇā hoti, pacchā osāraṇāti āha “tattha kaṇṭakasāmaṇerassā”tiādi.",
  "tika-vin09t0:1844_5": "Kaṇṭakasāmaṇerassa nāsanā viya nissāraṇāti yathā kaṇṭakasāmaṇerassa daṇḍakammanāsanā",
  "tika-vin09t0:1844_6": "nissāraṇā, tathā buddhassa vā dhammassa vā saṅghassa vā avaṇṇaṃ bhaṇato, akappiyaṃ",
  "tika-vin09t0:1844_7": "“kappiya”nti dīpayato, micchādiṭṭhikassa antaggāhikāya diṭṭhiyā samannāgatassa aññassāpi sāmaṇerassa –",
  "tika-vin09t0:1845_0": "“Saṅghaṃ, bhante, pucchāmi ‘ayaṃ itthannāmo sāmaṇero buddhassa vā dhammassa vā saṅghassa",
  "tika-vin09t0:1845_1": "vā avaṇṇavādī micchādiṭṭhiko, yaṃ aññe sāmaṇerā labhanti dirattatirattaṃ bhikkhūhi",
  "tika-vin09t0:1845_2": "saddhiṃ sahaseyyaṃ, tassa alābhāya nissāraṇā ruccati saṅghassā’ti. Dutiyampi…pe…",
  "tika-vin09t0:1845_3": "tatiyampi, bhante, saṅghaṃ pucchāmi ‘ayaṃ itthannāmo sāmaṇero…pe… ruccati saṅghassā’ti,",
  "tika-vin09t0:1845_4": "cara pire vinassā”ti –",
  "tika-vin09t0:1846_0": "Kattabbanāsanā nissāraṇāti attho. Tādisaṃyeva sammāvattantaṃ disvā pavesanā osāraṇāti",
  "tika-vin09t0:1846_1": "tādisaṃyeva aparena samayena “ahaṃ, bhante, bālatāya aññāṇatāya alakkhikatāya evaṃ",
  "tika-vin09t0:1846_2": "akāsiṃ, svāhaṃ saṅghaṃ khamāpemī”ti khamāpentaṃ disvā yāvatatiyaṃ yācāpetvā –",
  "tika-vin09t0:1847_0": "“Saṅghaṃ, bhante, pucchāmi ‘ayaṃ itthannāmo sāmaṇero buddhassa vā dhammassa vā saṅghassa",
  "tika-vin09t0:1847_1": "vā avaṇṇavādī micchādiṭṭhiko, yaṃ aññe sāmaṇerā labhanti bhikkhūhi saddhiṃ dirattatirattaṃ",
  "tika-vin09t0:1847_2": "sahaseyyaṃ, tassa alābhāya nissārito, svāyaṃ idāni sorato nivātavutti lajjidhammaṃ",
  "tika-vin09t0:1847_3": "okkanto hirottappe patiṭṭhito katadaṇḍakammo accayaṃ deseti, imassa sāmaṇerassa yathā",
  "tika-vin09t0:1847_4": "pure kāyasambhogasāmaggidānaṃ ruccati saṅghassā’ti. Dutiyampi…pe… tatiyampi, bhante,",
  "tika-vin09t0:1847_5": "saṅghaṃ pucchāmi…pe… ruccati saṅghassā”ti –",
  "tika-vin09t0:1848": "Pavesanā osāraṇāti attho.",
  "tika-vin09t0:1849_0": "Kesacchedanāpucchananti sīmāpariyāpanne bhikkhū sannipātāpetvā pabbajjāpekkhaṃ tattha",
  "tika-vin09t0:1849_1": "netvā “saṅghaṃ, bhante, imassa dārakassa bhaṇḍukammaṃ āpucchāmī”ti tikkhattuṃ vā",
  "tika-vin09t0:1849_2": "dvikkhattuṃ vā sakiṃ vā vacanaṃ. Idha ca “imassa dārakassa bhaṇḍukammaṃ āpucchāmā”tipi",
  "tika-vin09t0:1849_3": "“imassa samaṇakaraṇaṃ āpucchāmā”tipi “imassa pabbājanaṃ āpucchāmā”tipi “ayaṃ samaṇo",
  "tika-vin09t0:1849_4": "hotukāmo”tipi “ayaṃ pabbajitukāmo”tipi vattuṃ vaṭṭatiyeva.",
  "tika-vin09t0:1850": "Mukharassāti mukhena kharassa. Yaṃ avandiyakammaṃ anuññātanti sambandho. Ūruṃ vivaritvā dassanādivatthūsūti –",
  "tika-vin09t0:1851_0": "“Tena kho pana samayena chabbaggiyā bhikkhū bhikkhuniyo kaddamodakena osiñcanti ‘appeva",
  "tika-vin09t0:1851_1": "nāma amhesu sārajjeyyu’nti, kāyaṃ vivaritvā bhikkhunīnaṃ dassenti, ūruṃ vivaritvā",
  "tika-vin09t0:1851_2": "bhikkhunīnaṃ dassenti, aṅgajātaṃ vivaritvā bhikkhunīnaṃ dassenti, bhikkhuniyo obhāsenti,",
  "tika-vin09t0:1851_3": "bhikkhunīhi saddhiṃ sampayojenti ‘appeva nāma amhesu sārajjeyyu”’nti –",
  "tika-vin09t0:1852": "Imesu vatthūsu.",
  "tika-vin09t0:1853_0": "Acchinnacīvarakādīnanti acchinnacīvarajiṇṇacīvaranaṭṭhacīvaragilānabahussutasaṅghabhāranittharakādīnaṃ.",
  "tika-vin09t0:1853_1": "Cīvarādīnīti cīvarabhesajjasenāsanādīni. Paribhuñjitabbānīti paribhuñjitabbāni mūlatacapattaaṅkurapupphaphalādīni.",
  "tika-vin09t0:1853_2": "Apanetabbānipi vatthūnīti āvāsakaraṇādiatthaṃ haritabbānipi chāyūpagaphalūpagarukkhādīni.",
  "tika-vin09t0:1853_3": "Tathārūpaṃ vā dhammikaṃ katikaṃ karontehīti cīvarapiṇḍapātatthāya dinnato āvāsajagganādikaṃ",
  "tika-vin09t0:1853_4": "tādisaṃ vā aññampi dhammikaṃ katikaṃ karontehi.",
  "tika-vin09t0:1854_0": "Neva suttaṃ āgacchatīti na mātikā āgacchati. No suttavibhaṅgoti vinayopi na paguṇo.",
  "tika-vin09t0:1854_1": "Byañjanacchāyāya atthaṃ paṭibāhatīti byañjanamattameva gahetvā atthaṃ paṭisedheti.",
  "tika-vin09t0:1854_2": "Jātarūparajatakhettavatthuppaṭiggahaṇādīsu vinayadharehi bhikkhūhi āpattiyā kāriyamāne",
  "tika-vin09t0:1854_3": "disvā “kiṃ ime āpattiyā kāretha, nanu ‘jātarūparajatappaṭiggahaṇā paṭivirato hotī’ti",
  "tika-vin09t0:1854_4": "evaṃ sutte paṭiviratimattameva vuttaṃ, natthi ettha āpattī”ti vadati. Aparo dhammakathiko",
  "tika-vin09t0:1854_5": "suttassa āgatattā olambetvā nivāsentānaṃ āpattiyā āropiyamānāya “kiṃ imesaṃ āpattiṃ",
  "tika-vin09t0:1854_6": "āropetha, nanu ‘parimaṇḍalaṃ nivāsessāmīti sikkhā karaṇīyā’ti evaṃ sikkhākaraṇamattameva",
  "tika-vin09t0:1854_7": "vuttaṃ, natthi ettha āpattī”ti vadati. Ubbāhika vinicchayeti samathakkhandhake vuttaubbāhikavinicchaye",
  "tika-vin09t0:1854_8": "“sīlavā hotī”tiādikāya hi dasaṅgasampattiyā samannāgate dve tayo bhikkhū uccinitvā",
  "tika-vin09t0:1854_9": "vinicchayo ubbāhikavinicchayoti daṭṭhabbo.",
  "tika-vin09t0:1855_0": "Pavāraṇappaccukkaḍḍhanāti pavāraṇāya ukkassanā, uddhaṃ kaḍḍhanāti attho. Tiṇavatthārakasamathe",
  "tika-vin09t0:1855_1": "sabbasaṅgāhikañatti cāti “suṇātu me, bhante, saṅgho, amhākaṃ bhaṇḍanajātānaṃ…pe…",
  "tika-vin09t0:1855_2": "ṭhapetvā gihippaṭisaṃyutta”nti evaṃ tiṇavatthārakasamathe katā sabbapaṭhamā sabbasaṅgāhikañatti ca.",
  "tika-vin09t0:1856_0": "Alābhāya parisakkanādikehīti catunnaṃ paccayānaṃ alābhatthāya payogakaraṇādikehi.",
  "tika-vin09t0:1856_1": "Ādisaddena “anatthāya parisakkanaṃ, anāvāsāya parisakkanaṃ, akkosanaparibhāsanaṃ,",
  "tika-vin09t0:1856_2": "bhikkhū bhikkhūhi bhedanaṃ, buddhassa avaṇṇabhaṇanaṃ, dhammassa avaṇṇabhaṇanaṃ, saṅghassa",
  "tika-vin09t0:1856_3": "avaṇṇabhaṇana”nti avasesaṃ sattaṅgaṃ saṅgaṇhāti. Aṭṭhahaṅgehi samannāgatassāti aṭṭhahi",
  "tika-vin09t0:1856_4": "ceva aṅgehi ekekenapi aṅgena ca samannāgatassa. Asambhogakaraṇatthanti tena dinnassa",
  "tika-vin09t0:1856_5": "deyyadhammassa appaṭiggahaṇatthaṃ. Pattanikkujjanavasenāti kammavācāya pattanikkujjanavasena,",
  "tika-vin09t0:1856_6": "na adhomukhaṭṭhapanavasena. Pattukkujjanavasenāti etthāpi eseva nayo. Tassevāti yo",
  "tika-vin09t0:1856_7": "pattanikkujjanavasena katanissāraṇo, tasseva upāsakassa. Sammāvattantassāti yena",
  "tika-vin09t0:1856_8": "samannāgatassa pattukkujjanaṃ, tena samannāgatassa. Sāti yathāvuttā nissāraṇā, osāraṇā ca.",
  "tika-vin09t0:1857_0": "Sūciyādiappamattakaṃ taṃtadatthikānaṃ vissajjeti detīti appamattakavissajjako. Sāṭiyaggāhāpakoti",
  "tika-vin09t0:1857_1": "vassikasāṭiyaggāhāpako. Kammaṃ karonte ārāmike pesanatthāya dātabbā sammuti ārāmikapesakasammuti.",
  "tika-vin09t0:1857_2": "Esa nayo sāmaṇerapesakasammutīti etthāpi.",
  "tika-vin09t0:1858_0": "Tajjanīyakammādīnaṃ sattannanti tajjanīyaṃ, niyasaṃ, pabbājanīyaṃ, paṭisāraṇīyaṃ,",
  "tika-vin09t0:1858_1": "tividhañca ukkhepanīyanti tajjanīyādīnaṃ sattannaṃ. Aṭṭhayāvatatiyakāti bhikkhūnaṃ",
  "tika-vin09t0:1858_2": "vasena cattāro, bhikkhunīnaṃ vasena cattāroti aṭṭha saṅghādisesā.",
  "tika-vin09t0:1859_0": "Ñattikammādivasenāti ñattikammañattidutiyakammañatticatutthakammavasena. “Kariyamānaṃ",
  "tika-vin09t0:1859_1": "daḷhataraṃ hoti, tasmā kātabba”nti ekacce vadanti. Evaṃ pana sati kammasaṅkaro hoti,",
  "tika-vin09t0:1859_2": "tasmā na kātabbanti paṭikkhittameva. Sace pana akkharaparihīnaṃ vā padaparihīnaṃ",
  "tika-vin09t0:1859_3": "vā duruttapadaṃ vā hoti, tassa sodhanatthaṃ punappunaṃ vattuṃ vaṭṭati. Idaṃ akuppakammassa",
  "tika-vin09t0:1859_4": "daḷhīkammaṃ hoti, kuppakamme kammaṃ hutvā tiṭṭhati. Sakalakkhaṇenevāti ñattiñca catasso",
  "tika-vin09t0:1859_5": "ca kammavācāyo sāvetvāva. Na sesakammavasenāti apalokanakammādinā avasesakammavasena na kātabbaṃ.",
  "tika-vin09t0:1860": "Kammappaṭibāhanasikkhāpadavaṇṇanā niṭṭhitā.",
  "tika-vin09t0:1861": "10. Chandaṃadatvāgamanasikkhāpadavaṇṇanā",
  "tika-vin09t0:1862_0": "Ārocitaṃ vatthu avinicchitanti ārocitavatthu āpattikabhāvena na vinicchitaṃ. Ettha",
  "tika-vin09t0:1862_1": "ca codakena ca cuditakena ca attano kathā kathitā, anuvijjako sammato, ettāvatā vatthumeva",
  "tika-vin09t0:1862_2": "ārocitaṃ hotīti daṭṭhabbaṃ. Chandaṃ adatvā uṭṭhāyāsanā pakkameyyāti “kathaṃ idaṃ",
  "tika-vin09t0:1862_3": "kammaṃ kuppaṃ assa, vaggaṃ assa, na kareyyā”ti iminā adhippāyena chandaṃ adatvā nisinnāsanato",
  "tika-vin09t0:1862_4": "uṭṭhāya gaccheyya. Tenāha “yo bhikkhū”tiādi. Kiriyākiriyanti ettha gamanaṃ kiriyaṃ,",
  "tika-vin09t0:1862_5": "chandassa adānaṃ akiriyaṃ.",
  "tika-vin09t0:1863": "Chandaṃadatvāgamanasikkhāpadavaṇṇanā niṭṭhitā.",
  "tika-vin09t0:1864": "11. Dubbalasikkhāpadavaṇṇanā",
  "tika-vin09t0:1865_0": "Yathāsanthutanti yathāmittaṃ. Tenāha “yo yo”ti ādi. Tattha mittasandiṭṭhasambhattavasenāti",
  "tika-vin09t0:1865_1": "mittasandiṭṭhasambhattānaṃ vasena. Tattha mittā mittāva. Sandiṭṭhā tattha tattha",
  "tika-vin09t0:1865_2": "saṅgamma diṭṭhamattā nātidaḷhamittā. Sambhattā suṭṭhu bhattā sinehavanto daḷhamittāti daṭṭhabbā.",
  "tika-vin09t0:1866_0": "Pañca garubhaṇḍānīti rāsivasena pañca garubhaṇḍāni, sarūpavasena panetāni bahūni",
  "tika-vin09t0:1866_1": "honti. Tenāha “rāsivasena pañca garubhaṇḍāni vuttānī”ti. Ārāmo nāma pupphārāmo vā",
  "tika-vin09t0:1866_2": "phalārāmo vā. Ārāmavatthu nāma tesaṃyeva ārāmānaṃ atthāya paricchinditvā ṭhapitokāso,",
  "tika-vin09t0:1866_3": "tesu vā ārāmesu vinaṭṭhesu tesaṃ porāṇakabhūmibhāgo. Vihāro nāma yaṃ kiñci pāsādādisenāsanaṃ.",
  "tika-vin09t0:1866_4": "Vihāravatthu nāma tassa patiṭṭhānokāso. Mañco nāma masārako bundikābaddho, kuḷīrapādako,",
  "tika-vin09t0:1866_5": "āhaccapādakoti imesaṃ pubbe vuttānaṃ catunnaṃ mañcānaṃ aññataro. Pīṭhaṃ nāma masārakādīnaṃyeva",
  "tika-vin09t0:1866_6": "catunnaṃ pīṭhānaṃ aññataraṃ. Bhisi nāma uṇṇabhisiādīnaṃ pañcannaṃ bhisīnaṃ aññatarā.",
  "tika-vin09t0:1866_7": "Bibbohanaṃ nāma rukkhatūlalatātūlapoṭakitūlānaṃ aññatarena puṇṇaṃ. Lohakumbhī nāma",
  "tika-vin09t0:1866_8": "kāḷalohena vā tambalohena vā yena kenaci lohena katā kumbhī. Lohabhāṇakādīsupi eseva",
  "tika-vin09t0:1866_9": "nayo. Ettha pana bhāṇakanti arañjaro vuccati. Vārakoti ghaṭo. Kaṭāhaṃ kaṭāhameva.",
  "tika-vin09t0:1866_10": "Vāsiādīsu, valliādīsu ca duviññeyyaṃ nāma natthi. Evaṃ –",
  "tika-vin09t0:1867": "Dvisaṅgahāni dve honti, tatiyaṃ catusaṅgahaṃ;",
  "tika-vin09t0:1868": "Catutthaṃ navakoṭṭhāsaṃ, pañcamaṃ aṭṭhabhedanaṃ.",
  "tika-vin09t0:1869": "Iti pañcahi rāsīhi, pañcanimmalalocano;",
  "tika-vin09t0:1870": "Pañcavīsavidhaṃ nātho, garubhaṇḍaṃ pakāsayi. ;",
  "tika-vin09t0:1871_0": "Vissajjetuṃ vā vibhajituṃ vā na vaṭṭatīti mūlacchejjavasena vissajjetuṃ vā vibhajituṃ",
  "tika-vin09t0:1871_1": "vā na vaṭṭanti. Parivattanavasena pana vissajjantassa, vibhajantassa ca anāpatti.",
  "tika-vin09t0:1871_2": "Tenāha “thāvarenā”tiādi. Tattha thāvarena thāvaranti ārāmaārāmavatthuvihāravihāravatthunā",
  "tika-vin09t0:1871_3": "ārāmaṃ ārāmavatthuṃ vihāraṃ vihāravatthuṃ. Itarenāti athāvarena, pacchimarāsittayenāti",
  "tika-vin09t0:1871_4": "vuttaṃ hoti. Akappiyenāti suvaṇṇamayamañcādinā ceva akappiyabhisibibbohanehi ca.",
  "tika-vin09t0:1871_5": "Mahagghakappiyenāti dantamayamañcādinā ceva pāvārādinā ca. Itaranti athāvaraṃ. Kappiyaparivattanena",
  "tika-vin09t0:1871_6": "parivattetunti yathā akappiyaṃ na hoti, evaṃ parivattetuṃ.",
  "tika-vin09t0:1872_0": "Tatrāyaṃ parivattananayo – saṅghassa nāḷikerārāmo dūre hoti, kappiyakārakāva bahutaraṃ",
  "tika-vin09t0:1872_1": "khādanti, yampi na khādanti, tato sakaṭavetanaṃ datvā appameva āharanti. Aññesaṃ",
  "tika-vin09t0:1872_2": "pana tassārāmassa avidūre gāmavāsīnaṃ manussānaṃ vihārassa samīpe ārāmo hoti, te",
  "tika-vin09t0:1872_3": "saṅghaṃ upasaṅkamitvā sakena ārāmena taṃ ārāmaṃ yācanti, saṅghena “ruccati saṅghassā”ti",
  "tika-vin09t0:1872_4": "apaloketvā sampaṭicchitabbo. Sacepi bhikkhūnaṃ rukkhasahassaṃ hoti, manussānaṃ pañcasatāni,",
  "tika-vin09t0:1872_5": "“tumhākaṃ ārāmo khuddako”ti na vattabbaṃ. Kiñcāpi ayaṃ khuddako, atha kho itarato",
  "tika-vin09t0:1872_6": "bahutaraṃ āyaṃ deti. Sacepi samakameva deti, evampi icchiticchitakkhaṇe paribhuñjituṃ",
  "tika-vin09t0:1872_7": "sakkāti gahetabbameva. Sace pana manussānaṃ bahutarā rukkhā honti, “nanu tumhākaṃ",
  "tika-vin09t0:1872_8": "bahutarā rukkhā”ti vattabbaṃ. Sace “atirekaṃ amhākaṃ puññaṃ hotu, saṅghassa demā”ti",
  "tika-vin09t0:1872_9": "vadanti, jānāpetvā sampaṭicchituṃ vaṭṭati. Bhikkhūnaṃ rukkhā phaladhārino, manussānaṃ",
  "tika-vin09t0:1872_10": "rukkhā na tāva phalaṃ gaṇhanti. Kiñcāpi na gaṇhanti, na cirena gaṇhissantīti sampaṭicchitabbameva.",
  "tika-vin09t0:1872_11": "Manussānaṃ rukkhā phaladhārino, bhikkhūnaṃ rukkhā na tāva phalaṃ gaṇhanti, “nanu",
  "tika-vin09t0:1872_12": "tumhākaṃ rukkhā phaladhārino”ti vattabbaṃ. Sace “gaṇhatha, bhante, amhākaṃ puññaṃ",
  "tika-vin09t0:1872_13": "bhavissatī”ti denti, jānāpetvā sampaṭicchituṃ vaṭṭati. Evaṃ ārāmena ārāmo parivattetabbo,",
  "tika-vin09t0:1872_14": "eteneva nayena ārāmavatthupi vihāropi vihāravatthupi ārāmena parivattetabbaṃ. Ārāmavatthunā",
  "tika-vin09t0:1872_15": "ca mahantena vā khuddakena vā ārāmaṃ ārāmavatthuṃ vihāraṃ vihāravatthunti.",
  "tika-vin09t0:1873_0": "Kathaṃ vihārena vihāro parivattetabbo? Saṅghassa antogāme gehaṃ hoti, manussānaṃ",
  "tika-vin09t0:1873_1": "vihāramajjhe pāsādo, ubhopi agghena samakā. Sace manussā tena pāsādena taṃ gehaṃ",
  "tika-vin09t0:1873_2": "yācanti, sampaṭicchituṃ vaṭṭati. Bhikkhūnaṃ ce mahagghataraṃ gehaṃ hoti, “mahagghataraṃ",
  "tika-vin09t0:1873_3": "amhākaṃ geha”nti vutte “kiñcāpi mahagghataraṃ pabbajitānaṃ asāruppaṃ, na sakkā tattha",
  "tika-vin09t0:1873_4": "pabbajitehi vasituṃ, idaṃ pana sāruppaṃ, gaṇhathā”ti vadanti, evampi sampaṭicchituṃ",
  "tika-vin09t0:1873_5": "vaṭṭati. Sace pana manussānaṃ mahagghaṃ hoti “nanu tumhākaṃ gehaṃ mahaggha”nti vattabbaṃ.",
  "tika-vin09t0:1873_6": "“Hotu, bhante, amhākaṃ puññaṃ bhavissati, gaṇhathā”ti vutte pana sampaṭicchituṃ vaṭṭati.",
  "tika-vin09t0:1873_7": "Evaṃ vihārena vihāro parivattetabbo. Eteneva nayena vihāravatthupi ārāmopi ārāmavatthupi",
  "tika-vin09t0:1873_8": "vihārena parivattetabbaṃ. Vihāravatthunā ca mahagghena vā appagghena vā vihāraṃ vihāravatthuṃ",
  "tika-vin09t0:1873_9": "ārāmaṃ ārāmavatthuṃ. Evaṃ tāva thāvarena thāvaraparivattanaṃ veditabbaṃ.",
  "tika-vin09t0:1874_0": "Itarena itaraparivattane pana mañcapīṭhaṃ mahantaṃ vā hotu, khuddakaṃ vā, antamaso",
  "tika-vin09t0:1874_1": "caturaṅgulapādakaṃ gāmadārakehi paṃsvāgārakesu kīḷantehi katampi saṅghassa dinnakālato",
  "tika-vin09t0:1874_2": "paṭṭhāya garubhaṇḍaṃ hoti. Sacepi rājā vā rājamahāmattādayo vā ekappahāreneva mañcasataṃ",
  "tika-vin09t0:1874_3": "vā mañcasahassaṃ vā denti, sabbe kappiyamañcā sampaṭicchitabbā, sampaṭicchitvā vuḍḍhappaṭipāṭiyā",
  "tika-vin09t0:1874_4": "“saṅghikaparibhogena paribhuñjathā”ti dātabbā, na puggalikaparibhogena dātabbā. Atirekamañce",
  "tika-vin09t0:1874_5": "bhaṇḍāgārādīsu paññapetvā pattacīvaraṃ nikkhipitvā paribhuñjitumpi vaṭṭati. Bahisīmāya",
  "tika-vin09t0:1874_6": "“saṅghassa demā”ti dinnamañco saṅghattherassa vasanaṭṭhāne dātabbo. Tattha ce bahū",
  "tika-vin09t0:1874_7": "mañcā honti, mañcena kammaṃ natthi. Yassa vasanaṭṭhāne kammaṃ atthi, tattha “saṅghikaparibhogena",
  "tika-vin09t0:1874_8": "paribhuñjathā”ti dātabbo, na puggalikabhogena. Mahagghena satagghanakena vā sahassagghanakena",
  "tika-vin09t0:1874_9": "vā mañcena aññaṃ mañcasataṃ labhati, parivattetvā gahetabbaṃ. Na kevalaṃ mañcena",
  "tika-vin09t0:1874_10": "mañcoyeva, ārāmaārāmavatthuvihāravihāravatthupīṭhabhisibibbohanānipi parivattetuṃ",
  "tika-vin09t0:1874_11": "vaṭṭati. Eseva nayo pīṭhabhisibibbohanesupi. Varasenāsanādīnaṃ saṃrakkhaṇatthanti",
  "tika-vin09t0:1874_12": "sace dubbhikkhaṃ hoti, bhikkhū piṇḍapātena na yāpenti, ettha rājarogacorabhayāni,",
  "tika-vin09t0:1874_13": "aññattha gacchantānaṃ vihārā palujjanti, tālanāḷikerādike vināsenti, senāsanapaccayaṃ",
  "tika-vin09t0:1874_14": "sandhāya yāpetuṃ sakkā hoti, evarūpe kāle varasenāsanādīnaṃ saṃrakkhaṇatthaṃ. Lāmakāni",
  "tika-vin09t0:1874_15": "vissajjetunti lāmakaṃ lāmakaṃ vissajjetuṃ, lāmakakoṭiyā vissajjetunti adhippāyo.",
  "tika-vin09t0:1874_16": "Vissajjetvā paribhuñjituṃ vaṭṭatīti vissajjetvā tato laddhayāgubhattacīvarādīni paribhuñjituṃ",
  "tika-vin09t0:1874_17": "vaṭṭati. Kāḷalohatambalohakaṃsalohavaṭṭalohānanti ettha kaṃsalohaṃ, vaṭṭalohañca",
  "tika-vin09t0:1874_18": "kittimalohaṃ. Tīṇi hi kittimalohāni kaṃsalohaṃ, vaṭṭalohaṃ, ārakūṭanti. Tattha tiputambe",
  "tika-vin09t0:1874_19": "missetvā kataṃ kaṃsalohaṃ, sītatambe missetvā kataṃ vaṭṭalohaṃ, rasakatambe missetvā",
  "tika-vin09t0:1874_20": "kataṃ ārakūṭaṃ. Tena vuttaṃ “kaṃsalohaṃ, vaṭṭalohañca kittimaloha”nti. Tato atirekanti",
  "tika-vin09t0:1874_21": "tato atirekaggaṇhanako.",
  "tika-vin09t0:1875_0": "Sarakoti majjhe makuḷaṃ dassetvā mukhavaṭṭivitthataṃ katvā piṭṭhito nāmetvā kātabbaṃ",
  "tika-vin09t0:1875_1": "ekaṃ bhājanaṃ. “Sarāva”ntipi vadanti. Ādisaddena kañcanakādīnaṃ gihiupakaraṇānaṃ",
  "tika-vin09t0:1875_2": "gahaṇaṃ. Tāni hi khuddakānipi garubhaṇḍāneva gihiupakaraṇattāti. Pi-saddena pageva",
  "tika-vin09t0:1875_3": "mahantānīti dasseti. Imāni pana bhājanīyāni bhikkhūpakaraṇattāti adhippāyo. Yathā",
  "tika-vin09t0:1875_4": "ca etāni, evaṃ kuṇḍikāpi bhājanīyā. Vakkhati hi “yathā ca mattikābhaṇḍe, evaṃ lohabhaṇḍepi",
  "tika-vin09t0:1875_5": "kuṇḍikā bhājanīyakoṭṭhāsameva bhajatī”ti. Saṅghikaparibhogenāti āgantukānaṃ vuḍḍhatarānaṃ",
  "tika-vin09t0:1875_6": "datvā paribhogena. Gihivikaṭāti gihīhi vikatā paññattā, attano vā santakakaraṇena",
  "tika-vin09t0:1875_7": "virūpaṃ katā. Puggalikaparibhogena na vaṭṭatīti āgantukānaṃ adatvā attano santakaṃ",
  "tika-vin09t0:1875_8": "viya gahetvā pariharitvā paribhuñjituṃ na vaṭṭati. Pipphalikoti kattari. Ārakaṇṭakaṃ",
  "tika-vin09t0:1875_9": "sūcivedhakaṃ. Tāḷaṃ yantaṃ. Kattarayaṭṭhivedhako kattarayaṭṭhivalayaṃ. Yathā tathā",
  "tika-vin09t0:1875_10": "ghanakataṃ lohanti lohavaṭṭi lohaguḷo lohapiṇḍi lohacakkalikanti evaṃ ghanakataṃ",
  "tika-vin09t0:1875_11": "lohaṃ. Khīrapāsāṇamayānīti mudukakhīravaṇṇapāsāṇamayāni.",
  "tika-vin09t0:1876_0": "Gihivikaṭānipi na vaṭṭanti anāmāsattā. Pi-saddena pageva saṅghikaparibhogena vā puggalikaparibhogena",
  "tika-vin09t0:1876_1": "vāti dasseti. Senāsanaparibhogo pana sabbakappiyo. Tasmā jātarūpādimayā sabbepi senāsanaparikkhārā",
  "tika-vin09t0:1876_2": "āmāsā. Tenāha “senāsanaparibhoge panā”tiādi.",
  "tika-vin09t0:1877_0": "Sesāti tato mahattarī vāsi. Yā panāti yā kudārī pana. Kudālo antamaso caturaṅgulamattopi",
  "tika-vin09t0:1877_1": "garubhaṇḍameva. Nikhādanaṃ caturassamukhaṃ vā hotu, doṇimukhaṃ vā vaṅkaṃ vā ujukaṃ",
  "tika-vin09t0:1877_2": "vā, antamaso sammuñjanidaṇḍakavedhanampi daṇḍabandhaṃ ce, garubhaṇḍameva. Tenāha",
  "tika-vin09t0:1877_3": "“kudālo daṇḍabandhanikhādanaṃ vā agarubhaṇḍaṃ nāma natthī”ti. Sipāṭikā nāma khurakoso.",
  "tika-vin09t0:1877_4": "Sikharaṃ pana daṇḍabandhanikhādanaṃ anulometīti āha “sikharampi nikhādaneneva saṅgahita”nti.",
  "tika-vin09t0:1877_5": "Sace tampi pana adaṇḍakaṃ phalamattaṃ, bhājanīyaṃ. Upakkhareti vāsiādibhaṇḍāni.",
  "tika-vin09t0:1878_0": "Pattabandhako nāma pattassa gaṇṭhikādikārako. “Paṭimāsuvaṇṇādipattakārako”tipi vadanti.",
  "tika-vin09t0:1878_1": "Tipucchedanakasatthaṃ, suvaṇṇacchedanakasatthaṃ, kataparikammacammacchindanakakhuddakasatthanti",
  "tika-vin09t0:1878_2": "imāni cettha tīṇi pipphalikaṃ anulomentīti āha “ayaṃ pana viseso”tiādi. Itarānīti mahākattariādīni.",
  "tika-vin09t0:1879_0": "Aḍḍhabāhuppamāṇāti kapparato paṭṭhāya yāva aṃsakūṭappamāṇā, vidatthicaturaṅgulappamāṇāti",
  "tika-vin09t0:1879_1": "vuttaṃ hoti. Tatthajātakāti saṅghikabhūmiyaṃ jātā. Ārakkhasaṃvidhānena rakkhitattā",
  "tika-vin09t0:1879_2": "rakkhitā ca sā mañjūsādīsu pakkhittaṃ viya yathā taṃ na nassati, evaṃ gopanato gopitā",
  "tika-vin09t0:1879_3": "cāti rakkhitagopitā. Tatthajātakāpi pana arakkhitā garubhaṇḍameva na hoti. “Saṅghakamme",
  "tika-vin09t0:1879_4": "ca cetiyakamme ca kate”ti iminā saṅghasantakena cetiyasantakaṃ rakkhituṃ, parivattituñca",
  "tika-vin09t0:1879_5": "vaṭṭatīti dīpeti. Suttaṃ panāti vaṭṭitañceva avaṭṭitañca suttaṃ.",
  "tika-vin09t0:1880_0": "Aṭṭhaṅgulasūcidaṇḍamattoti antamaso dīghaso aṭṭhaṅgulamatto, pariṇāhato sīhaḷapaṇṇasūcidaṇḍamatto.",
  "tika-vin09t0:1880_1": "Etthāti veḷubhaṇḍe. Daḍḍhaṃ gehaṃ yesaṃ teti daḍḍhagehā. Na vāretabbāti “mā gaṇhitvā",
  "tika-vin09t0:1880_2": "gacchathā”ti na nisedhetabbā. Desantaragatena sampattavihāre saṅghikāvāse ṭhapetabbā.",
  "tika-vin09t0:1881_0": "Avasesañca chadanatiṇanti muñjapabbajehi avasesaṃ yaṃ kiñci chadanatiṇaṃ. Yattha",
  "tika-vin09t0:1881_1": "pana tiṇaṃ natthi, tattha paṇṇehi chādenti. Tasmā paṇṇampi tiṇeneva saṅgahitanti",
  "tika-vin09t0:1881_2": "āha “chadanatiṇasaṅkhepagatesū”tiādi. Aṭṭhaṅgulappamāṇopīti vitthārato aṭṭhaṅgulappamāṇo.",
  "tika-vin09t0:1881_3": "Likhitapotthako pana garubhaṇḍaṃ na hoti.",
  "tika-vin09t0:1882_0": "Veḷumhi vuttappamāṇoti “aṭṭhaṅgulasūcidaṇḍakamattopī”ti veḷubhaṇḍe vuttappamāṇo.",
  "tika-vin09t0:1882_1": "Saṅghassa dinno vāti dārudullabhaṭṭhāne saṅghassa dinno vā. Kurundiyaṃ vuttakkamena",
  "tika-vin09t0:1882_2": "dārubhaṇḍavinicchayaṃ vatvā idāni mahāaṭṭhakathāyaṃ vuttakkamena vattuṃ “apicā”tiādimāha.",
  "tika-vin09t0:1882_3": "Āsandikādīnīti ettha āsandikoti caturassapīṭhaṃ vuccati. “Uccakampi āsandika”nti",
  "tika-vin09t0:1882_4": "vacanato ekatobhāgena dīghapīṭhameva hi aṭṭhaṅgulapādakaṃ vaṭṭati. Caturassāsandiko",
  "tika-vin09t0:1882_5": "pana pamāṇātikkantopi vaṭṭhatīti veditabbo. Ādisaddena “sattaṅgo, bhaddapīṭhakaṃ,",
  "tika-vin09t0:1882_6": "eḷakapādakapīṭhaṃ, āmalakavaṭṭakapīṭhaṃ, phalakaṃ, kocchaṃ, palālapīṭhaka”nti ime",
  "tika-vin09t0:1882_7": "saṅgaṇhantīti veditabbaṃ. Tenāha “antamaso”tiādi. Paṇṇehi vāti kadalipaṇṇādīhi vā.",
  "tika-vin09t0:1882_8": "Byagghacammonaddhampi vāḷarūpaparikkhittaṃ ratanaparisibbitaṃ kocchakaṃ garubhaṇḍameva.",
  "tika-vin09t0:1883_0": "Ghaṭṭanaphalakaṃ nāma yattha ṭhapetvā rajitacīvaraṃ hatthena ghaṭṭenti. Ghaṭṭanamuggaro",
  "tika-vin09t0:1883_1": "nāma anuvātādighaṭṭanakoti vadanti. Daṇḍamuggaro nāma yena rajitacīvaraṃ pothenti.",
  "tika-vin09t0:1883_2": "Ambaṇanti phalakehi pokkharaṇī viya kataṃ pānīyabhājanaṃ. Rajanadoṇīti pakkarajanaṃ",
  "tika-vin09t0:1883_3": "ākiritvā ṭhapanabhājanaṃ.",
  "tika-vin09t0:1884_0": "Akappiyacammanti sīhādīnaṃ cammaṃ. “Bhūmattharaṇaṃ kātuṃ vaṭṭatī”ti idaṃ akappiyacammaṃ",
  "tika-vin09t0:1884_1": "sandhāya vuttaṃ. “Paccattharaṇagatika”nti iminā mañcapīṭhepi attharituṃ vaṭṭatīti",
  "tika-vin09t0:1884_2": "dīpeti. Pāvārādipaccattharaṇampi garubhaṇḍanti eke. Noti apare. Vīmaṃsitvā gahetabbaṃ.",
  "tika-vin09t0:1884_3": "Kappiyacammānīti migādīnaṃ cammāni.",
  "tika-vin09t0:1885_0": "Sabbaṃ cakkayuttayānanti rathasakaṭādikaṃ sabbacakkayuttayānaṃ. Visaṅkharitacakkaṃ",
  "tika-vin09t0:1885_1": "pana yānaṃ bhājanīyaṃ. Anuññātavāsi nāma yā sipāṭikāya pakkhipitvā pariharituṃ sakkāti",
  "tika-vin09t0:1885_2": "vuttā. Muṭṭhipaṇṇanti tālapattaṃ. Tañhi muṭṭhinā gahetvā pariharantīti “muṭṭhipaṇṇa”nti",
  "tika-vin09t0:1885_3": "vuccati. Muṭṭhipaṇṇanti chattacchadanapaṇṇamevāti keci. Araṇisahitanti araṇiyugaḷaṃ,",
  "tika-vin09t0:1885_4": "uttarāraṇī, adharāraṇīti araṇidvayanti attho.",
  "tika-vin09t0:1886_0": "Phātikammaṃ katvāti antamaso taṃagghanakavālikāyapi thāvaraṃ vaḍḍhikammaṃ katvā.",
  "tika-vin09t0:1886_1": "Phātikammaṃ akatvā gaṇhantena tattheva valañjetabbo. Gamanakāle saṅghike āvāse ṭhapetvā",
  "tika-vin09t0:1886_2": "gantabbaṃ. Asatiyā gahetvā gatena pahiṇitvā dātabbo. Desantaragatena sampattavihāre",
  "tika-vin09t0:1886_3": "saṅghikāvāse ṭhapetabbo. Etthāti mattikābhaṇḍe. Kuṇḍikāti ayokuṇḍikā ceva tambalohakuṇḍikā",
  "tika-vin09t0:1886_4": "ca. Bhājanīyakoṭṭhāsameva bhajatīti bhājanīyapakkhameva sevati, na tu garubhaṇḍanti",
  "tika-vin09t0:1886_5": "attho. Kañcanako pana garubhaṇḍamevāti adhippāyo. Itaranti garubhaṇḍaṃ.",
  "tika-vin09t0:1887": "Dubbalasikkhāpadavaṇṇanā niṭṭhitā.",
  "tika-vin09t0:1888": "12. Pariṇāmanasikkhāpadavaṇṇanā",
  "tika-vin09t0:1889": "Dvādasame na kiñci vattabbaṃ atthi.",
  "tika-vin09t0:1890": "Pariṇāmanasikkhāpadavaṇṇanā niṭṭhitā.",
  "tika-vin09t0:1891": "Sahadhammikavaggo aṭṭhamo.",
  "tika-vin09t0:1892": "9. Ratanavaggo",
  "tika-vin09t0:1893": "1. Antepurasikkhāpadavaṇṇanā",
  "tika-vin09t0:1894_0": "Anikkhantarājake aniggataratanaketi ettha “sayanighare”ti pāṭhaseso daṭṭhabboti āha",
  "tika-vin09t0:1894_1": "“anikkhanto rājā ito”tiādi. Tattha itoti sayanigharato. Sayanighareti sayanīyaghare.",
  "tika-vin09t0:1894_2": "Yattha rañño sayanaṃ paññattaṃ hoti, antamaso sāṇipākāraparikkhittampi, tasminti",
  "tika-vin09t0:1894_3": "vuttaṃ hoti. Ratijananaṭṭhena ratanaṃ, hatthiādi. Idha pana itthiratanaṃ adhippetanti",
  "tika-vin09t0:1894_4": "āha “ratanaṃ vuccati mahesī”ti.",
  "tika-vin09t0:1895": "Ubhosūti rājamahesīsu. Kiriyākiriyanti ettha indakhīlātikkamo kiriyaṃ, appaṭisaṃviditaṃ akiriyanti daṭṭhabbaṃ.",
  "tika-vin09t0:1896": "Antepurasikkhāpadavaṇṇanā niṭṭhitā.",
  "tika-vin09t0:1897": "2. Ratanasikkhāpadavaṇṇanā",
  "tika-vin09t0:1898_0": "Muttādidasavidhanti “muttā maṇi veḷuriyo saṅkho silā pavāḷaṃ rajataṃ jātarūpaṃ lohitaṅko",
  "tika-vin09t0:1898_1": "masāragalla”nti dasavidhaṃ ratanaṃ. Ajjhāvasatheti gehe. Tenāha “parikkhittassā”tiādi,",
  "tika-vin09t0:1898_2": "parikkhittassa āvasathassāti attho. Āvasathoti cettha antogāme niviṭṭhagehaṃ adhippetaṃ.",
  "tika-vin09t0:1898_3": "Ārāme niviṭṭhagehaṃ pana ajjhārāmaggahaṇeneva gahitaṃ. “Āvasathoti cettha antoārāme",
  "tika-vin09t0:1898_4": "vā hotu, aññattha vā, attano vasanaṭṭhānaṃ vuccatī”ti keci. Sabbesampi atthāya dukkaṭamevāti",
  "tika-vin09t0:1898_5": "attano vā tesaṃ saṅghādīnaṃ vā atthāya uggaṇhantassa vā uggaṇhāpentassa vā dukkaṭameva.",
  "tika-vin09t0:1898_6": "Sace pana mātāpitūnaṃ santakaṃ avassaṃ paṭisāmetabbaṃ kappiyabhaṇḍaṃ hoti, attano",
  "tika-vin09t0:1898_7": "atthāya gahetvā paṭisāmetabbanti āha “tādisaṃ panā”tiādi. Tādisanti yaṃ mātāpitūnaṃ",
  "tika-vin09t0:1898_8": "santakaṃ avassaṃ paṭisāmetabbaṃ kappiyabhaṇḍaṃ, tādisaṃ. Chandenapi bhayenapīti vaḍḍhakiādīsu",
  "tika-vin09t0:1898_9": "chandenapi, rājavallabhesu bhayenapi.",
  "tika-vin09t0:1899_0": "Tādise ṭhāneti mahāvihārasadisassa mahārāmassa pākāraparikkhitte pariveṇe. Saññāṇaṃ",
  "tika-vin09t0:1899_1": "katvāti “ettakā kahāpaṇā”tiādinā rūpena vā lañchanādinimittena vā saññāṇaṃ katvā,",
  "tika-vin09t0:1899_2": "sallakkhetvāti attho. Patirūpānaṃ bhikkhūnaṃ hattheti lajjīnaṃ kukkuccakānaṃ bhikkhūnaṃ",
  "tika-vin09t0:1899_3": "hatthe. Lolajātikānañhi hatthe ṭhapetuṃ na labbhati. Neva pakkamatīti neva tamhā",
  "tika-vin09t0:1899_4": "āvāsā pakkamati. “Thāvaraṃ senāsanaṃ vā”tiādinā attano cīvarādimūlaṃ na kātabbanti",
  "tika-vin09t0:1899_5": "dasseti. Taṃ dassetvāti yaṃ thāvarasenāsanādi kataṃ, taṃ upāsaka tava santakena idaṃ",
  "tika-vin09t0:1899_6": "nāma katanti evaṃ dassetvā. Samādapetvāti aññaṃ samādapetvā, “uddissa ariyā tiṭṭhanti,",
  "tika-vin09t0:1899_7": "esā ariyāna yācanā”ti vuttanayena yācitvāti attho.",
  "tika-vin09t0:1900": "Anuññātaṭṭhāneti ajjhārāmaajjhāvasathe. Āmāsanti āmasitabbañceva paṭisāmetabbañca vatthādi.",
  "tika-vin09t0:1901": "Ratanasikkhāpadavaṇṇanā niṭṭhitā.",
  "tika-vin09t0:1902": "3. Vikālagāmappavesanasikkhāpadavaṇṇanā",
  "tika-vin09t0:1903_0": "Cāritteti cārittasikkhāpade. Upacāranti dutiyaleḍḍupātaṃ. Aññaṃ gāmaṃ gacchantānaṃ",
  "tika-vin09t0:1903_1": "puna āpucchanakiccaṃ natthīti ussāhaṃ appaṭippassambhetvā aññaṃ gāmaṃ gacchantānaṃ",
  "tika-vin09t0:1903_2": "gāmasatampi hotu, puna āpucchanakiccaṃ natthīti attho. Tenāha “sace panā”tiādi. Ussāhanti",
  "tika-vin09t0:1903_3": "gāmappavisanussāhaṃ. Antarārāmādīsu na kevalaṃ anāpucchā gacchantasseva, kāyabandhanaṃ",
  "tika-vin09t0:1903_4": "abandhitvā saṅghāṭiṃ apārupitvā gacchantassāpi anāpatti. Āpadāsūti sīho vā byaggho",
  "tika-vin09t0:1903_5": "vā āgacchati, megho vā uṭṭheti, añño vā koci upaddavo uppajjati, anāpatti. Evarūpāsu",
  "tika-vin09t0:1903_6": "āpadāsu bahigāmato antogāmaṃ pavisituṃ vaṭṭati.",
  "tika-vin09t0:1904": "Vikālagāmappavesanasikkhāpadavaṇṇanā niṭṭhitā.",
  "tika-vin09t0:1905": "4. Sūcigharasikkhāpadavaṇṇanā",
  "tika-vin09t0:1906": "Taṃ assa atthīti paṭhamaṃ bhinditvā pacchā desetabbattā taṃ bhedanakaṃ assa pācittiyassa atthīti.",
  "tika-vin09t0:1907": "Araṇiketi araṇidhanuke. Vidheti vedhake. Vāsijaṭeti vāsidaṇḍake ca.",
  "tika-vin09t0:1908": "Sūcigharasikkhāpadavaṇṇanā niṭṭhitā.",
  "tika-vin09t0:1909": "5. Mañcapīṭhasikkhāpadavaṇṇanā",
  "tika-vin09t0:1910": "Aṭṭhaṅgulapādakanti bhāvanapuṃsakaniddeso. “Chedanakaṃ bhedanakasadisamevā”ti iminā “chedanameva chedanakaṃ, taṃ assa atthīti chedanaka”nti imamatthaṃ atidisati.",
  "tika-vin09t0:1911_0": "Yathā pamāṇameva upari dissati, evaṃ nikhaṇitvā vāti sace pana na chinditukāmo hoti,",
  "tika-vin09t0:1911_1": "yathā pamāṇameva upari dissati, evaṃ bhūmiyaṃ nikhaṇitvā vā. Aṭṭakaṃ vā bandhitvāti",
  "tika-vin09t0:1911_2": "ukkhipitvā tulāsaṅghāte ṭhapetvā aṭṭaṃ katvā.",
  "tika-vin09t0:1912": "Mañcapīṭhasikkhāpadavaṇṇanā niṭṭhitā.",
  "tika-vin09t0:1913": "6. Tūlonaddhasikkhāpadavaṇṇanā",
  "tika-vin09t0:1914": "Cimilikaṃ pattharitvā tūlaṃ pakkhipitvāti mañcapīṭhānaṃ upari cimilikaṃ pattharitvā tassa upari tūlaṃ pakkhipitvāti attho. Upari cimilikāyāti uparimabhāge cimilikāya.",
  "tika-vin09t0:1915_0": "Sīsappamāṇanti yattha galavāṭakato paṭṭhāya sabbasīsaṃ upadahanti, taṃ sīsappamāṇaṃ.",
  "tika-vin09t0:1915_1": "Tañca ukkaṭṭhaparicchedato tiriyaṃ muṭṭhiratanaṃ hoti, dīghato dviratananti dassetuṃ",
  "tika-vin09t0:1915_2": "“yassa vitthārato tīsu koṇesū”tiādimāha. Dvinnaṃ antaraṃ vidatthi caturaṅgulaṃ hotīti",
  "tika-vin09t0:1915_3": "dvinnaṃ koṇānaṃ antaraṃ miniyamānaṃ vidatthi ceva caturaṅgulañca hoti. Majjhe muṭṭhiratananti",
  "tika-vin09t0:1915_4": "bibbohanassa majjhaṃ tiriyato muṭṭhiratanappamāṇaṃ hoti. Ayañhi sīsappamāṇassa ukkaṭṭhaparicchedo.",
  "tika-vin09t0:1915_5": "Tato uddhaṃ na vaṭṭati, heṭṭhā vaṭṭati. Agilānassa sīsūpadhānañca pādūpadhānañcāti",
  "tika-vin09t0:1915_6": "dvayameva vaṭṭati. Gilānassa bibbohanāni santharitvā upari paccattharaṇaṃ datvā nipajjitumpi vaṭṭati.",
  "tika-vin09t0:1916": "Tūlonaddhasikkhāpadavaṇṇanā niṭṭhitā.",
  "tika-vin09t0:1917": "7. Nisīdanasikkhāpadavaṇṇanā",
  "tika-vin09t0:1918": "Sattamaṃ uttānameva.",
  "tika-vin09t0:1919": "Nisīdanasikkhāpadavaṇṇanā niṭṭhitā.",
  "tika-vin09t0:1920": "8. Kaṇḍuppaṭicchādisikkhāpadavaṇṇanā",
  "tika-vin09t0:1921_0": "Adhonābhiubbhajāṇumaṇḍalanti nābhiyā heṭṭhā jāṇumaṇḍalānaṃ upari. Kaṇḍupīḷakaassāvathullakacchābādhānanti",
  "tika-vin09t0:1921_1": "ettha kaṇḍūti kacchu. Pīḷakāti lohitatuṇḍikā sukhumapīḷakā. Assāvoti arisabhagandalamadhumehānaṃ",
  "tika-vin09t0:1921_2": "vasena asucipaggharaṇaṃ. Thullakacchābādhoti mahāpīḷakābādho vuccati.",
  "tika-vin09t0:1922": "Kaṇḍuppaṭicchādisikkhāpadavaṇṇanā niṭṭhitā.",
  "tika-vin09t0:1923": "9-10. Vassikasāṭikanandasikkhāpadavaṇṇanā",
  "tika-vin09t0:1924": "Navamaṃ dasamañca uttānameva.",
  "tika-vin09t0:1925": "Vassikasāṭikanandasikkhāpadavaṇṇanā niṭṭhitā.",
  "tika-vin09t0:1926": "Ratanavaggo navamo.",
  "tika-vin09t0:1927": "Iti kaṅkhāvitaraṇiyā pātimokkhavaṇṇanāya",
  "tika-vin09t0:1928": "Vinayatthamañjūsāyaṃ līnatthappakāsaniyaṃ",
  "tika-vin09t0:1929": "Pācittiyavaṇṇanā niṭṭhitā.",
  "tika-vin09t0:1930": "Pāṭidesanīyakaṇḍaṃ",
  "tika-vin09t0:1931": "1. Paṭhamapāṭidesanīyasikkhāpadavaṇṇanā",
  "tika-vin09t0:1932_0": "Antaragharaṃ paviṭṭhāyāti rathikaṃ byūhaṃ siṅghāṭakaṃ gharaṃ paviṭṭhāya. Asappāyanti",
  "tika-vin09t0:1932_1": "saggamokkhānaṃ ahitaṃ ananukūlaṃ. Bhikkhuniyā antaraghare ṭhatvā dadamānāya vasenettha",
  "tika-vin09t0:1932_2": "āpatti veditabbā, bhikkhussa ṭhitaṭṭhānaṃ pana appamāṇaṃ. Tenāha “antaragharaṃ paviṭṭhāyāti",
  "tika-vin09t0:1932_3": "vacanato”tiādi. Antarārāmādīsūti antarārāmabhikkhunupassayatitthiyaseyyāpaṭikkamanesu.",
  "tika-vin09t0:1932_4": "Rathiyābyūhasiṅghāṭakagharānanti ettha rathiyāti racchā. Byūhanti anibbijjhitvā ṭhitā",
  "tika-vin09t0:1932_5": "gatapaccāgataracchā. Siṅghāṭakanti catukkoṇaṃ vā tikoṇaṃ vā maggasamodhānaṭṭhānaṃ.",
  "tika-vin09t0:1932_6": "Gharanti kulagharaṃ. Yathā ca rathiyādīsu ṭhatvā dadamānāya gaṇhato āpatti, evaṃ",
  "tika-vin09t0:1932_7": "hatthisālādīsupi daṭṭhabbaṃ.",
  "tika-vin09t0:1933_0": "“Yāmakālikādīsu paṭiggahaṇepi ajjhoharaṇepi dukkaṭa”nti idaṃ āmisena asambhinnaṃ",
  "tika-vin09t0:1933_1": "sandhāya vuttaṃ, sambhinne pana ekarase pāṭidesanīyameva. Ekato upasampannāyāti bhikkhunīnaṃ",
  "tika-vin09t0:1933_2": "santike upasampannāya, bhikkhūnaṃ santike upasampannāya pana yathāvatthukameva.",
  "tika-vin09t0:1934_0": "Ñātikāya vā dāpentiyāti sayaṃ adatvā yāya kāyaci ñātikāya dāpentiyā, aññātikāyāti",
  "tika-vin09t0:1934_1": "attho. Upanikkhipitvā vā dadamānāyāti bhūmiyaṃ ṭhapetvā “idaṃ, ayya, tumhākaṃ dammī”ti",
  "tika-vin09t0:1934_2": "dadamānāya. Evaṃ dinnaṃ “sādhu, bhaginī”ti sampaṭicchitvā tāya eva vā bhikkhuniyā,",
  "tika-vin09t0:1934_3": "aññena vā kenaci paṭiggahāpetvā idaṃ bhuñjituṃ vaṭṭati.",
  "tika-vin09t0:1935": "Paṭhamapāṭidesanīyasikkhāpadavaṇṇanā niṭṭhitā.",
  "tika-vin09t0:1936": "2. Dutiyapāṭidesanīyasikkhāpadavaṇṇanā",
  "tika-vin09t0:1937_0": "Yo ca paṭiggahetvā bhuñjatīti sambandho. Attano vā bhattaṃ dāpentiyāti ettha sacepi",
  "tika-vin09t0:1937_1": "attano bhattaṃ deti, iminā sikkhāpadena anāpattiyeva, purimasikkhāpadena āpatti.",
  "tika-vin09t0:1937_2": "Aññesaṃ vā bhattaṃ dentiyāti ettha pana sace dāpeyya, iminā sikkhāpadena āpatti bhaveyya,",
  "tika-vin09t0:1937_3": "dentiyā pana neva iminā, na purimena āpatti.",
  "tika-vin09t0:1938": "Dutiyapāṭidesanīyasikkhāpadavaṇṇanā niṭṭhitā.",
  "tika-vin09t0:1939": "3. Tatiyapāṭidesanīyasikkhāpadavaṇṇanā",
  "tika-vin09t0:1940_0": "Laddhasekkhasammutikānīti ñattidutiyena kammena laddhasekkhasammutikāni. Yañhi kulaṃ",
  "tika-vin09t0:1940_1": "saddhāya vaḍḍhati, bhogena hāyati, evarūpassa kulassa ñattidutiyena kammena sekkhasammutiṃ",
  "tika-vin09t0:1940_2": "denti, taṃ sandhāyetaṃ vuttaṃ.",
  "tika-vin09t0:1941_0": "Gharato nīharitvāti gharato āsanasālaṃ vā vihāraṃ vā ānetvā. Tenāha “āsanasālādīsu",
  "tika-vin09t0:1941_1": "vā”ti. Imassa “dentī”ti iminā sambandho. Dvāramūle vā ṭhapitaṃ dentīti dvāramūle",
  "tika-vin09t0:1941_2": "ṭhapitaṃ pacchā sampattassa denti. Bhikkhuṃ pana disvā antogehato nīharitvā diyyamānaṃ",
  "tika-vin09t0:1941_3": "na vaṭṭati. Niccabhattaketi niccaṃ dātabbabhattake. Salākabhatteti rukkhasāramayāya",
  "tika-vin09t0:1941_4": "salākāya vā veḷuvilīvatālapaṇṇādimayāya paṭṭikāya vā “asukassa nāma salākabhatta”nti",
  "tika-vin09t0:1941_5": "evaṃ akkharāni upanibandhitvā gāhāpetvā dātabbabhatte. Pakkhiketi ekasmiṃ pakkhe",
  "tika-vin09t0:1941_6": "ekadivase dātabbabhatte. Uposathiketi uposathe dātabbabhatte. Pāṭipadiketi pāṭipadadivase dātabbabhatte.",
  "tika-vin09t0:1942": "Tatiyapāṭidesanīyasikkhāpadavaṇṇanā niṭṭhitā.",
  "tika-vin09t0:1943": "4. Catutthapāṭidesanīyasikkhāpadavaṇṇanā",
  "tika-vin09t0:1944_0": "Tassa parivāraṃ katvā, aññaṃ vā tena saddhiṃ bahukampīti yāguyā paṭisaṃviditaṃ katvā",
  "tika-vin09t0:1944_1": "“kiṃ suddhāya yāguyā dinnāya, pūvabhattādīnipi etissā yāguyā parivāraṃ katvā, dassāmā”tiādinā",
  "tika-vin09t0:1944_2": "tassa khādanīyassa vā bhojanīyassa vā parivāraṃ katvā, aññaṃ vā yaṃ kiñci tena saddhiṃ",
  "tika-vin09t0:1944_3": "bahukampi āharīyatu. Khādanīyanti nidassanamattaṃ “bhojanīyaṃ vā”tipi icchitabbattā.",
  "tika-vin09t0:1944_4": "Tena saddhiṃ āharantūti tena saddhiṃ attano deyyadhammaṃ āharantu. “Yāguyā paṭisaṃviditaṃ",
  "tika-vin09t0:1944_5": "katvā pūvaṃ vā bhattaṃ vā āharanti, etampi vaṭṭatī”ti kurundiyaṃ vuttaṃ.",
  "tika-vin09t0:1945_0": "Paṭisaṃviditagilānāvasesakaṃ vāti paṭisaṃviditañca gilāno ca paṭisaṃviditagilānā,",
  "tika-vin09t0:1945_1": "tesaṃ avasesakaṃ, paṭisaṃviditassa ca gilānassa ca sesakanti attho. Ekassatthāya",
  "tika-vin09t0:1945_2": "paṭisaṃviditaṃ katvā āhaṭaṃ, tassa sesakaṃ aññassāpi paribhuñjituṃ vaṭṭati. Catunnaṃ",
  "tika-vin09t0:1945_3": "vā pañcannaṃ vā paṭisaṃviditaṃ katvā bahūnaṃ āhaṭaṃ hoti, aññesampi dātuṃ icchanti,",
  "tika-vin09t0:1945_4": "etampi paṭisaṃviditasesakameva, sabbesampi vaṭṭati. Atha adhikameva hoti, sannidhiṃ",
  "tika-vin09t0:1945_5": "mocetvā ṭhapitaṃ dutiyadivasepi vaṭṭati. Gilānassāhaṭāvasesepi eseva nayo. Yaṃ pana",
  "tika-vin09t0:1945_6": "appaṭisaṃviditameva katvā ābhataṃ, taṃ bahiārāmaṃ pesetvā paṭisaṃviditaṃ kāretvā",
  "tika-vin09t0:1945_7": "āharāpetabbaṃ, bhikkhūhi vā gantvā antarāmagge gahetabbaṃ. Yampi vihāramajjhena gacchanto",
  "tika-vin09t0:1945_8": "vā vanacarakādayo vā vanato āharitvā denti, purimanayeneva paṭisaṃviditaṃ kāretabbaṃ.",
  "tika-vin09t0:1945_9": "Katthaci pana potthakesu “paṭisaṃviditaṃ katvā āhaṭaṃ vā gilānāvasesakaṃ vā”ti pāṭho",
  "tika-vin09t0:1945_10": "dissati, so na gahetabbo. Tatthajātakameva vāti ārāme jātakameva. Mūlaphalādinti",
  "tika-vin09t0:1945_11": "mūlaphalatacapattādiṃ aññena kappiyaṃ katvā dinnaṃ paribhuñjato anāpatti. Sace pana",
  "tika-vin09t0:1945_12": "taṃ gāmaṃ haritvā pacitvā āharanti, na vaṭṭati. Paṭisaṃviditaṃ kāretabbaṃ.",
  "tika-vin09t0:1946": "Catutthapāṭidesanīyasikkhāpadavaṇṇanā niṭṭhitā.",
  "tika-vin09t0:1947": "Iti kaṅkhāvitaraṇiyā pātimokkhavaṇṇanāya",
  "tika-vin09t0:1948": "Vinayatthamañjūsāyaṃ līnatthappakāsaniyaṃ",
  "tika-vin09t0:1949": "Pāṭidesanīyavaṇṇanā niṭṭhitā.",
  "tika-vin09t0:1950": "Sekhiyakaṇḍaṃ",
  "tika-vin09t0:1951": "1. Parimaṇḍalasikkhāpadavaṇṇanā",
  "tika-vin09t0:1952_0": "“Antaraghare”ti visesetvā na vuttattā “ārāmepi antaragharepi sabbatthā”ti vuttaṃ.",
  "tika-vin09t0:1952_1": "Ārāmepīti buddhūpaṭṭhānādikālaṃ sandhāya vuttaṃ. Yathā “tatrime cattāro pārājikā",
  "tika-vin09t0:1952_2": "dhammā uddesaṃ āgacchantī”tiādinā tattha tattha paricchedo kato, evametthāpi “tatrime",
  "tika-vin09t0:1952_3": "pañcasattati sekhiyā dhammā uddesaṃ āgacchantī”ti kasmā paricchedo na katoti āha",
  "tika-vin09t0:1952_4": "“ettha cā”tiādi. Vattakkhandhake vuttavattānipīti āgantukāvāsikagamikānumodanabhattaggapiṇḍacārikāraññasenāsanajantāgharavaccakuṭiupajjhācariyasaddhivihārikaantevāsikavattāni.",
  "tika-vin09t0:1952_5": "Idañca nidassanamattaṃ aññesampi khandhakavattānaṃ ettheva saṅgahassa icchitabbattā.",
  "tika-vin09t0:1952_6": "Ayañhettha adhippāyo – sekhiyaggahaṇena cettha vattakkhandhakādīsu āgatavattādīnampi",
  "tika-vin09t0:1952_7": "gahaṇaṃ. Tepi hi sikkhitabbaṭṭhena “sekhiyā”ti icchitā. Tasmā mātikāyaṃ pārājikādīnaṃ",
  "tika-vin09t0:1952_8": "viya sekhiyānaṃ paricchedo na katoti. Na kevalaṃ vattakkhandhakādīsu āgatavattādīnaṃ",
  "tika-vin09t0:1952_9": "gahaṇatthamevāti āha “cārittavinayadassanatthañcā”ti. Etthāpi paricchedo na katoti",
  "tika-vin09t0:1952_10": "ānetvā yojetabbaṃ. Mātikāya “dukkaṭa”nti avutte kathaṃ panettha dukkaṭanti veditabbanti āha “yo panā”tiādi.",
  "tika-vin09t0:1953": "Aṭṭhaṅgulamattanti pakataṅgulena aṭṭhaṅgulamattaṃ. Yo pana sukkhajaṅgho vā mahāpiṇḍikamaṃso vā hoti, tassa sāruppatthāya aṭṭhaṅgulādhikampi otāretvā nivāsetuṃ vaṭṭati.",
  "tika-vin09t0:1954": "Pāsantanti pāsassa antaṃ, dasāmūlanti attho.",
  "tika-vin09t0:1955_0": "Aparimaṇḍalaṃ nivāsessāmīti “purato vā pacchato vā olambetvā nivāsessāmī”ti evaṃ",
  "tika-vin09t0:1955_1": "asañcicca. Kiñcāpi parimaṇḍalaṃ nivāsetuṃ ajānantassa anāpatti, tathāpi nivāsanavattaṃ",
  "tika-vin09t0:1955_2": "sādhukaṃ uggahetabbameva. Sañcicca anuggahaṇañhi anādariyaṃ siyāti āha “apica nivāsanavattaṃ uggahetabba”nti.",
  "tika-vin09t0:1956": "Parimaṇḍalasikkhāpadavaṇṇanā niṭṭhitā.",
  "tika-vin09t0:1957": "2. Dutiyaparimaṇḍalasikkhāpadavaṇṇanā",
  "tika-vin09t0:1958_0": "Paṭikkhittaṃ gihipārutanti khuddakavatthukhandhake paṭikkhittaṃ gihipārutaṃ. Idāni",
  "tika-vin09t0:1958_1": "“na, bhikkhave”tiādinā saṅkhepena vuttamatthameva vitthāretvā dassetuṃ “tatthā”tiādimāha.",
  "tika-vin09t0:1958_2": "Yaṃ kiñci aññathā pārutanti sambandho. Tasmāti yasmā setapaṭapārutādi gihipārutaṃ",
  "tika-vin09t0:1958_3": "nāma, tasmā. Setapaṭāti etasseva vivaraṇaṃ. Aḍḍhapālakanigaṇṭhāti aḍḍhaṃ pālentīti",
  "tika-vin09t0:1958_4": "aḍḍhapālakā, aḍḍhapālakā ca te nigaṇṭhā cāti aḍḍhapālakanigaṇṭhā. Te hi upari ekameva",
  "tika-vin09t0:1958_5": "setavatthaṃ upakacchake pavesetvā paridahanti, heṭṭhā naggāpi aḍḍhameva pālenti.",
  "tika-vin09t0:1958_6": "Paribbājakāti gihibandhanaṃ pahāya pabbajjūpagatā. Uraṃ vivaritvāti hadayamajjhaṃ",
  "tika-vin09t0:1958_7": "vivaritvā. Akkhitārakāmattanti akkhimattaṃ. Ārāme vāti buddhūpaṭṭhānādikālaṃ sandhāya",
  "tika-vin09t0:1958_8": "vuttaṃ. Antaraghare vāti antare gharāni ettha, etassāti vā “antaraghara”nti laddhanāme gāme.",
  "tika-vin09t0:1959": "Dutiyaparimaṇḍalasikkhāpadavaṇṇanā niṭṭhitā.",
  "tika-vin09t0:1960": "3-4. Suppaṭicchannasikkhāpadavaṇṇanā",
  "tika-vin09t0:1961_0": "Suṭṭhu paṭicchannoti jattumpi urampi avivaritvā paṭicchādetabbaṭṭhāne paṭicchādanena",
  "tika-vin09t0:1961_1": "paṭicchanno, na sīsapāruto. Tenāha “gaṇṭhikaṃ paṭimuñcitvā”tiādi. Tattha gaṇṭhikaṃ",
  "tika-vin09t0:1961_2": "paṭimuñcitvāti gaṇṭhikaṃ pāsake paṭimuñcitvā. Antaraghare vāti gocaragāme. Ekadivasampi",
  "tika-vin09t0:1961_3": "vāsūpagatassa santikaṃ yathāsukhaṃ gantuṃ vaṭṭati, ko pana vādo catuppañcāhaṃ vāsamadhiṭṭhāya",
  "tika-vin09t0:1961_4": "vasitabhikkhūnaṃ santikanti gaṇṭhipade likhitaṃ.",
  "tika-vin09t0:1962": "Vāsūpagatassāti rattivāsatthāya upagatassa rattibhāge vā divasabhāge vā kāyaṃ vivaritvā nisīdato anāpatti.",
  "tika-vin09t0:1963": "Suppaṭicchannasikkhāpadavaṇṇanā niṭṭhitā.",
  "tika-vin09t0:1964": "5-6. Susaṃvutasikkhāpadavaṇṇanā",
  "tika-vin09t0:1965": "Susaṃvutoti susaṃyato. Yathā panettha susaṃvuto nāma hoti, taṃ dassetuṃ “hatthaṃ vā”tiādi vuttaṃ.",
  "tika-vin09t0:1966": "Susaṃvutasikkhāpadavaṇṇanā niṭṭhitā.",
  "tika-vin09t0:1967": "7-8. Okkhittacakkhusikkhāpadavaṇṇanā",
  "tika-vin09t0:1968_0": "Kittakena pana okkhittacakkhu hotīti āha “yugamattaṃ bhūmibhāgaṃ pekkhamāno”ti. Yugayuttako",
  "tika-vin09t0:1968_1": "hi danto ājāneyyo yugamattaṃ pekkhati, purato catuhatthappamāṇaṃ bhūmibhāgaṃ, imināpi",
  "tika-vin09t0:1968_2": "ettakaṃ pekkhantena gantabbaṃ. Yo anādariyaṃ paṭicca taṃ taṃ disābhāgaṃ pāsādaṃ kūṭāgāraṃ",
  "tika-vin09t0:1968_3": "vīthiṃ olokento gacchati, āpatti dukkaṭassa. Hatthiassādiparissayābhāvanti parissayanaṭṭhena,",
  "tika-vin09t0:1968_4": "abhibhavanaṭṭhena, viheṭhanaṭṭhena vā parissayo, hatthiassādiyeva parissayo hatthiassādiparissayo,",
  "tika-vin09t0:1968_5": "tassābhāvaṃ, hatthiassādi upaddavābhāvanti attho. “Yathā ca ekasmiṃ ṭhāne ṭhatvā,",
  "tika-vin09t0:1968_6": "evaṃ gacchantopi parissayābhāvaṃ oloketuṃ labhatiyeva, tathā gāme pūja”nti vadanti.",
  "tika-vin09t0:1969": "Okkhittacakkhusikkhāpadavaṇṇanā niṭṭhitā.",
  "tika-vin09t0:1970": "9-10. Ukkhittakāyasikkhāpadavaṇṇanā",
  "tika-vin09t0:1971": "Antoindakhīlato paṭṭhāyāti parikkhittassa gāmassa antoummārato paṭṭhāya, aparikkhittassa pana dutiyaleḍḍupātato paṭṭhāya na evaṃ gantabbaṃ.",
  "tika-vin09t0:1972": "Ukkhittakāyasikkhāpadavaṇṇanā niṭṭhitā.",
  "tika-vin09t0:1973": "11-12. Ujjagghikasikkhāpadavaṇṇanā",
  "tika-vin09t0:1974": "Hasanīyasmiṃ vatthusminti nimittatthe bhummaṃ, hasitabbavatthukāraṇāti attho.",
  "tika-vin09t0:1975": "Ujjagghikasikkhāpadavaṇṇanā niṭṭhitā.",
  "tika-vin09t0:1976": "13-14. Uccasaddasikkhāpadavaṇṇanā",
  "tika-vin09t0:1977": "Kittāvatā appasaddo hotīti āha “ayaṃ panetthā”tiādi. Saddameva suṇātīti aparibyattakkharaṃ saddamattameva suṇāti. Tenāha “kathaṃ na vavatthapetī”ti.",
  "tika-vin09t0:1978": "Uccasaddasikkhāpadavaṇṇanā niṭṭhitā.",
  "tika-vin09t0:1979": "15-20. Kāyappacālakādisikkhāpadavaṇṇanā",
  "tika-vin09t0:1980_0": "“Kāyādīni paggahetvā”ti etasseva vivaraṇaṃ “niccalāni ujukāni ṭhapetvā”ti gantabbañceva",
  "tika-vin09t0:1980_1": "nisīditabbañcāti samena iriyāpathena gantabbañceva nisīditabbañca. Kāyappacālakādiyuttaṃ chakkaṃ.",
  "tika-vin09t0:1981": "Kāyappacālakādisikkhāpadavaṇṇanā niṭṭhitā.",
  "tika-vin09t0:1982": "26. Pallatthikasikkhāpadavaṇṇanā",
  "tika-vin09t0:1983": "Dussapallatthikāyāti ettha āyogapallatthikāpi dussapallatthikāyeva.",
  "tika-vin09t0:1984": "Pallatthikasikkhāpadavaṇṇanā niṭṭhitā.",
  "tika-vin09t0:1985": "Chabbīsatisāruppasikkhāpadavaṇṇanā niṭṭhitā.",
  "tika-vin09t0:1986": "27. Sakkaccapaṭiggahaṇasikkhāpadavaṇṇanā",
  "tika-vin09t0:1987": "Satiṃ upaṭṭhāpetvāti chaḍḍetukāmo viya ahutvā piṇḍapāte satiṃ upaṭṭhāpetvā, “piṇḍapātaṃ gaṇhissāmī”ti satiṃ upaṭṭhāpetvā.",
  "tika-vin09t0:1988": "Sakkaccapaṭiggahaṇasikkhāpadavaṇṇanā niṭṭhitā.",
  "tika-vin09t0:1989": "28. Pattasaññīpaṭiggahaṇasikkhāpadavaṇṇanā",
  "tika-vin09t0:1990": "Upanibaddhasaññī hutvāti piṇḍapātaṃ dente anādariyaṃ paṭicca tahaṃ tahaṃ anoloketvā patte ābhogasaññī hutvā.",
  "tika-vin09t0:1991": "Pattasaññīpaṭiggahaṇasikkhāpadavaṇṇanā niṭṭhitā.",
  "tika-vin09t0:1992": "29. Samasūpakapaṭiggahaṇasikkhāpadavaṇṇanā",
  "tika-vin09t0:1993_0": "Samasūpakanti pamāṇayuttaṃ sūpavantaṃ katvā, bhāvanapuṃsakaniddeso cāyaṃ. Byañjanaṃ",
  "tika-vin09t0:1993_1": "pana anādiyitvā atthamattameva dassetuṃ “samasūpako nāmā”tiādi vuttaṃ. Sabbāpi sūpeyyabyañjanavikatīti",
  "tika-vin09t0:1993_2": "oloṇisākasūpeyyamacchamaṃsarasādikā sabbāpi sūpeyyabyañjanavikati.",
  "tika-vin09t0:1994": "Samasūpakapaṭiggahaṇasikkhāpadavaṇṇanā niṭṭhitā.",
  "tika-vin09t0:1995": "30-32. Samatittikādisikkhāpadavaṇṇanā",
  "tika-vin09t0:1996_0": "Samatittikanti bhāvanapuṃsakaniddeso, samatittikaṃ katvāti attho. Evamaññesupi īdisesu",
  "tika-vin09t0:1996_1": "ṭhānesu attho daṭṭhabbo. Samapuṇṇanti pattassa antomukhavaṭṭilekhāsamapuṇṇaṃ. Samabharitanti",
  "tika-vin09t0:1996_2": "etthāpi eseva nayo. Tañca kho adhiṭṭhānupagapattasseva, netarassa. Tenāha “adhiṭṭhānupagapattassā”tiādi.",
  "tika-vin09t0:1996_3": "Racitanti kataṃ, pakkhittaṃ pūritanti attho. Yaṃ kiñci yāvakālikanti yāgubhattaphalāphalādiṃ",
  "tika-vin09t0:1996_4": "yaṃ kiñci āmisajātikaṃ. Yattha katthacīti adhiṭṭhānupago vā hotu, anadhiṭṭhānupago",
  "tika-vin09t0:1996_5": "vā yattha katthaci patte. Thūpīkatānīti thūpaṃ viya katāni, adhiṭṭhānupagassa pattassa",
  "tika-vin09t0:1996_6": "antomukhavaṭṭilekhaṃ atikkamitvā katānīti attho. Idañca “yāmakālikādīnī”ti imassa",
  "tika-vin09t0:1996_7": "vasena vuttaṃ, “yāvakālika”nti imassa pana vasena vacanabyattayaṃ katvā “thūpīkatampi",
  "tika-vin09t0:1996_8": "vaṭṭatī”ti yojetabbaṃ. Pi-saddena athūpīkatāni vaṭṭantīti ettha kathāva natthīti",
  "tika-vin09t0:1996_9": "dasseti. Heṭṭhā orohatīti samantā okāsasabbhāvato cāliyamānaṃ heṭṭhā bhassati. Takkolavaṭaṃsakādayoti",
  "tika-vin09t0:1996_10": "ettha matthake ṭhapitatakkolameva vaṭaṃsakasadisattā takkolavaṭaṃsakaṃ. Ādisaddena",
  "tika-vin09t0:1996_11": "pupphavaṭaṃsakakaṭukaphalādivaṭaṃsakānaṃ gahaṇaṃ, na taṃ thūpīkataṃ nāma hoti pāṭekkaṃ",
  "tika-vin09t0:1996_12": "bhājanattā paṇṇādīnaṃ.",
  "tika-vin09t0:1997": "Samatittikādisikkhāpadavaṇṇanā niṭṭhitā.",
  "tika-vin09t0:1998": "33-34. Sapadānasikkhāpadavaṇṇanā",
  "tika-vin09t0:1999_0": "Sapadānanti ettha dānaṃ vuccati avakhaṇḍanaṃ, apetaṃ dānato apadānaṃ, anavakhaṇḍanti",
  "tika-vin09t0:1999_1": "attho, saha apadānena sapadānaṃ, avakhaṇḍanavirahitaṃ, anupaṭipāṭiyāti vuttaṃ hoti.",
  "tika-vin09t0:1999_2": "Tenāha “tattha tattha odhiṃ akatvā anupaṭipāṭiyā”ti.",
  "tika-vin09t0:2000": "Sapadānasikkhāpadavaṇṇanā niṭṭhitā.",
  "tika-vin09t0:2001": "36. Odanappaṭicchādanasikkhāpadavaṇṇanā",
  "tika-vin09t0:2002": "Māghātasamayādīsūti ettha yasmiṃ samaye “pāṇo na hantabbo”ti rājāno bheriṃ carāpenti, ayaṃ māghātasamayo nāma. Byañjanaṃ paṭicchādetvā dentīti byañjanaṃ channaṃ katvā denti.",
  "tika-vin09t0:2003": "Odanappaṭicchādanasikkhāpadavaṇṇanā niṭṭhitā.",
  "tika-vin09t0:2004": "37. Sūpodanaviññattisikkhāpadavaṇṇanā",
  "tika-vin09t0:2005_0": "Ekādasameti sūpodanaviññattiyaṃ. Ettha pana yassa mukhe pakkhipitvā vippaṭisāre uppanne",
  "tika-vin09t0:2005_1": "puna uggiritukāmassāpi sace sahasā pavisati, ayaṃ asañcicca paribhuñjati nāma. Yo",
  "tika-vin09t0:2005_2": "pana viññattampi aviññattampi ekasmiṃ ṭhāne ṭhitaṃ sahasā anupadhāretvā gahetvā bhuñjati,",
  "tika-vin09t0:2005_3": "ayaṃ asatiyā bhuñjati nāma.",
  "tika-vin09t0:2006": "Sūpodanaviññattisikkhāpadavaṇṇanā niṭṭhitā.",
  "tika-vin09t0:2007": "38. Ujjhānasaññīsikkhāpadavaṇṇanā",
  "tika-vin09t0:2008": "Ujjhāyati etenāti ujjhānaṃ, cittaṃ, tasmiṃ saññā ujjhānasaññāti āha “ujjhānasaññī”tiādi. Olokentassāti paresaṃ pattaṃ olokentassa.",
  "tika-vin09t0:2009": "Ujjhānasaññīsikkhāpadavaṇṇanā niṭṭhitā.",
  "tika-vin09t0:2010": "39. Kabaḷasikkhāpadavaṇṇanā",
  "tika-vin09t0:2011_0": "“Mayūraṇḍaṃ atimahanta”nti vacanato mayūraṇḍappamāṇopi kabaḷo na vaṭṭati. Keci pana",
  "tika-vin09t0:2011_1": "“mayūraṇḍato mahantova na vaṭṭati, na mayūraṇḍappamāṇo”tipi vadanti, taṃ na gahetabbaṃ.",
  "tika-vin09t0:2011_2": "Kukkuṭaṇḍaṃ atikhuddakanti etthāpi eseva nayo, gilānassa pana atikhuddakaṃ kabaḷaṃ karotopi anāpatti.",
  "tika-vin09t0:2012": "Kabaḷasikkhāpadavaṇṇanā niṭṭhitā.",
  "tika-vin09t0:2013": "41-42. Anāhaṭasikkhāpadavaṇṇanā",
  "tika-vin09t0:2014_0": "Sakalaṃ hatthanti sakalā aṅguliyo. Hatthasaddo cettha tadekadesesu aṅgulīsu daṭṭhabbo",
  "tika-vin09t0:2014_1": "“hatthamuddā”tiādīsu viya. Evañca katvā sabbaggahaṇaṃ samatthitaṃ hoti. Aññathā sakalaṃ",
  "tika-vin09t0:2014_2": "hatthaṃ mukhe pavesetumasakkuṇeyyattā sabbaggahaṇamasamatthitameva siyā. Samudāye",
  "tika-vin09t0:2014_3": "pavattassa ca vohārassa avayavepi pavattanato ekaṅgulimpi tato ekadesampi mukhe pakkhipituṃ na vaṭṭati.",
  "tika-vin09t0:2015": "Anāhaṭasikkhāpadavaṇṇanā niṭṭhitā.",
  "tika-vin09t0:2016": "43. Sakabaḷasikkhāpadavaṇṇanā",
  "tika-vin09t0:2017": "Tattake sati vaṭṭatīti tattake mukhamhi sati kathetuṃ vaṭṭati.",
  "tika-vin09t0:2018": "Sakabaḷasikkhāpadavaṇṇanā niṭṭhitā.",
  "tika-vin09t0:2019": "50-51. Capucapukārakasikkhāpadavaṇṇanā",
  "tika-vin09t0:2020_0": "“Capu capū”ti evaṃ saddaṃ katvāti “capu capū”ti evaṃ anukaraṇasaddaṃ katvā. “Pañcavīsatimepi",
  "tika-vin09t0:2020_1": "eseva nayo”ti iminā “surusurukārakanti ‘surū surū’ti evaṃ saddaṃ katvā”ti imamatthamatidisati.",
  "tika-vin09t0:2021": "Capucapukārakasikkhāpadavaṇṇanā niṭṭhitā.",
  "tika-vin09t0:2022": "Tiṃsabhojanappaṭisaṃyuttasikkhāpadavaṇṇanā niṭṭhitā.",
  "tika-vin09t0:2023": "57. Chattapāṇisikkhāpadavaṇṇanā",
  "tika-vin09t0:2024_0": "Yaṃ kiñci chattanti setacchattakilañjacchattapaṇṇacchattesu yaṃ kiñci chattaṃ. Yampi",
  "tika-vin09t0:2024_1": "tatthajātakadaṇḍakena kataṃ ekapaṇṇacchattaṃ hoti, tampi chattameva. Yattha katthaci",
  "tika-vin09t0:2024_2": "sarīrāvayaveti aṃsaūruādike yattha katthaci sarīrāvayaveti.",
  "tika-vin09t0:2025": "Chattapāṇisikkhāpadavaṇṇanā niṭṭhitā.",
  "tika-vin09t0:2026": "60. Āvudhapāṇisikkhāpadavaṇṇanā",
  "tika-vin09t0:2027_0": "Sabbāpi dhanuvikatīti cāpakodaṇḍādibhedā sabbāpi dhanuvikati. Cāpoti majjhe vaṅkā",
  "tika-vin09t0:2027_1": "kājadaṇḍasadisā dhanuvikati. Kodaṇḍoti vaṭṭaladaṇḍā dhanuvikati. Paṭimukkanti pavesitaṃ",
  "tika-vin09t0:2027_2": "laggitaṃ. Yāva na gaṇhātīti yāva hatthena na gaṇhāti, ayameva vā pāṭho. Tāva vaṭṭatīti",
  "tika-vin09t0:2027_3": "tāva dhammaṃ desetuṃ vaṭṭati.",
  "tika-vin09t0:2028": "Āvudhapāṇisikkhāpadavaṇṇanā niṭṭhitā.",
  "tika-vin09t0:2029": "61-62. Pādukasikkhāpadavaṇṇanā",
  "tika-vin09t0:2030": "Kevalaṃ akkantassāti kevalaṃ pādukaṃ akkamitvā ṭhitassa. Paṭimukkassāti paṭimuñcitvā ṭhitassa. Tenāha “pavesetvā ṭhānavasenā”ti.",
  "tika-vin09t0:2031": "Pādukasikkhāpadavaṇṇanā niṭṭhitā.",
  "tika-vin09t0:2032": "63. Yānasikkhāpadavaṇṇanā",
  "tika-vin09t0:2033_0": "Yānagatassāti “yānaṃ nāma vayhaṃ, ratho, sakaṭaṃ, sandhamānikā, sivikā, pāṭaṅkī”ti",
  "tika-vin09t0:2033_1": "vuttaṃ yānaṃ upādāya antamaso hatthasaṅghāṭamhi gatassa. Tenāha “sacepi dvīhi janehī”tiādi.",
  "tika-vin09t0:2033_2": "Vayhādiketi ettha vayhanti upari maṇḍapasadisaṃ padaracchadanaṃ, sabbapāliguṇṭhimaṃ",
  "tika-vin09t0:2033_3": "vā chādetvā kataṃ sakaṭavisesaṃ “vayha”nti vadanti. Ādisaddena rathādīnaṃ gahaṇaṃ.",
  "tika-vin09t0:2034": "Yānasikkhāpadavaṇṇanā niṭṭhitā.",
  "tika-vin09t0:2035": "75. Udakeuccārasikkhāpadavaṇṇanā",
  "tika-vin09t0:2036_0": "Pakiṇṇakanti vomissakanayaṃ. Sacittakanti vatthuvijānanacittena, paṇṇattivijānanacittena",
  "tika-vin09t0:2036_1": "ca sacittakaṃ. “Anādariyaṃ paṭiccā”ti vuttattā yasmā anādariyavaseneva āpajjitabbato",
  "tika-vin09t0:2036_2": "idaṃ sabbaṃ kevalaṃ akusalameva, tañca pakatiyā vajjaṃ, sañcicca vītikkamanañca domanassikasseva",
  "tika-vin09t0:2036_3": "hoti, tasmā “lokavajjaṃ akusalacittaṃ dukkhavedana”nti vuttaṃ. Sesesupi eseva nayo.",
  "tika-vin09t0:2037": "Ekūnavīsatidhammadesanāpaṭisaṃyuttasikkhāpadavaṇṇanā niṭṭhitā.",
  "tika-vin09t0:2038": "Iti kaṅkhāvitaraṇiyā pātimokkhavaṇṇanāya",
  "tika-vin09t0:2039": "Vinayatthamañjūsāyaṃ līnatthappakāsaniyaṃ",
  "tika-vin09t0:2040": "Sekhiyavaṇṇanā niṭṭhitā.",
  "tika-vin09t0:2041": "Adhikaraṇasamathavaṇṇanā",
  "tika-vin09t0:2042_0": "Gaṇanaparicchedoti saṅkhyāparicchedo. Adhikarīyanti etthāti adhikaraṇāni. Ke adhikarīyanti?",
  "tika-vin09t0:2042_1": "Samathā. Kathaṃ adhikarīyanti? Samanavasena. Tasmā te tesaṃ samanavasena pavattantīti",
  "tika-vin09t0:2042_2": "āha “adhikaraṇāni samentī”tiādi. Uppannānaṃ uppannānanti uṭṭhitānaṃ uṭṭhitānaṃ. Kiñcāpi",
  "tika-vin09t0:2042_3": "adhikaraṇaṭṭhena ekavidhaṃ, tathāpi vatthuvasena nānā hotīti “adhikaraṇāna”nti bahuvacanaṃ",
  "tika-vin09t0:2042_4": "kataṃ. Idāni tassa nānāttaṃ dassetvā vivarituṃ “vivādādhikaraṇa”ntiādimāha. Vivādoyeva",
  "tika-vin09t0:2042_5": "adhikaraṇaṃ vivādādhikaraṇaṃ. Esa nayo sesesupi. Samathatthanti samanatthaṃ.",
  "tika-vin09t0:2043_0": "Adhikaraṇassa sammukhā vinayanato sammukhāvinayo. Dabbamallaputtattherasadisassa",
  "tika-vin09t0:2043_1": "sativepullappattassa khīṇāsavasseva dātabbo vinayo sativinayo. Sammūḷhassa gaggabhikkhusadisassa",
  "tika-vin09t0:2043_2": "ummattakassa dātabbo vinayo amūḷhavinayo. Paṭiññātena karaṇabhūtena karaṇaṃ paṭiññātakaraṇaṃ.",
  "tika-vin09t0:2043_3": "Atha vā paṭiññāte āpannabhāvādike karaṇaṃ kiriyā, “āyatiṃ saṃvareyyāsī”ti parivāsadānādivasena",
  "tika-vin09t0:2043_4": "ca pavattaṃ vacīkammaṃ paṭiññātakaraṇaṃ. Yassā kiriyāya dhammavādino bahutarā, esā",
  "tika-vin09t0:2043_5": "yebhuyyasikā nāma. Yo pāpussannatāya pāpiyo, puggalo, tassa upavāḷabhikkhusadisassa",
  "tika-vin09t0:2043_6": "kattabbato tassapāpiyasikā, aluttasamāsoyaṃ. Tiṇavatthārakasadisattā tiṇavatthārako.",
  "tika-vin09t0:2043_7": "Yathā hi gūthaṃ vā muttaṃ vā ghaṭṭiyamānaṃ duggandhatāya bādhati, tiṇehi avattharitvā",
  "tika-vin09t0:2043_8": "suppaṭicchāditassa panassa gandho na bādhati, evameva yaṃ adhikaraṇaṃ mūlānumūlaṃ",
  "tika-vin09t0:2043_9": "gantvā vūpasamiyamānaṃ kakkhaḷattāya vāḷattāya bhedāya saṃvattati, taṃ iminā kammena",
  "tika-vin09t0:2043_10": "vūpasantaṃ gūthaṃ viya tiṇavatthārakena paṭicchannaṃ suvūpasantaṃ hoti. Tena vuttaṃ",
  "tika-vin09t0:2043_11": "“tiṇavatthārakasadisattā tiṇavatthārako”ti.",
  "tika-vin09t0:2044_0": "Tatrāti tesu sattasu adhikaraṇasamathesu. “Aṭṭhārasahi vatthūhī”ti lakkhaṇavacanametaṃ",
  "tika-vin09t0:2044_1": "“yadi me byādhikā bhaveyyuṃ, dātabbamidamosadha”ntiādinā viya. Tasmā tesu aññatarena",
  "tika-vin09t0:2044_2": "vivadantā aṭṭhārasahi vatthūhi vivadantīti vuccati. Vivādoti vipaccanīkavādo. Upavadanāti",
  "tika-vin09t0:2044_3": "akkoso. Codanāti anuyogo. Dveti thullaccayadubbhāsitāpattiyo dve. Catunnaṃ kammānaṃ",
  "tika-vin09t0:2044_4": "karaṇanti catunnaṃ kammānaṃ antare yassa kassaci kammassa karaṇaṃ.",
  "tika-vin09t0:2045_0": "Evaṃ adhikaraṇāni dassetvā idāni tesu idaṃ adhikaraṇaṃ ettakehi samathehi sammatīti",
  "tika-vin09t0:2045_1": "dassetuṃ “tatthā”tiādi vuttaṃ. Yasmiṃ vihāre uppannaṃ, tasmiṃyeva vā sammatīti sambandho.",
  "tika-vin09t0:2045_2": "Evaṃ sesesupi. Tattha yasmiṃ vihāre uppannanti “yasmiṃ vihāre mayhaṃ iminā patto",
  "tika-vin09t0:2045_3": "gahito, cīvaraṃ gahita”ntiādinā nayena pattacīvarādīnaṃ atthāya vivādādhikaraṇaṃ",
  "tika-vin09t0:2045_4": "uppannaṃ hoti. Tasmiṃyeva vā sammatīti tasmiṃ vihāreyeva āvāsikehi sannipatitvā “alaṃ,",
  "tika-vin09t0:2045_5": "āvuso”ti atthapaccatthike saññāpetvā pāḷimuttakavinicchayeneva vūpasamentehi sammati.",
  "tika-vin09t0:2045_6": "Sace pana taṃ adhikaraṇaṃ nevāsikā vūpasametuṃ na sakkonti, athañño vinayadharo āgantvā",
  "tika-vin09t0:2045_7": "“kiṃ, āvuso, imasmiṃ vihāre uposatho vā pavāraṇā vā ṭhitā”ti pucchati, tehi ca tasmiṃ",
  "tika-vin09t0:2045_8": "kāraṇe kathite taṃ adhikaraṇaṃ khandhakato ca parivārato ca suttena vinicchinitvā",
  "tika-vin09t0:2045_9": "vūpasameti. Evampi etasmiṃyeva sammatīti daṭṭhabbaṃ.",
  "tika-vin09t0:2046_0": "Aññattha vūpasametuṃ gacchantānaṃ antarāmagge vā sammatīti “na mayaṃ etassa vinicchaye",
  "tika-vin09t0:2046_1": "tiṭṭhāma, nāyaṃ vinaye kusalo, amukasmiṃ nāma gāme vinayadharā therā vasanti, tattha",
  "tika-vin09t0:2046_2": "gantvā vinicchinissāmā”ti gacchantānaṃ antarāmagge vā kāraṇaṃ sallakkhetvā aññamaññaṃ",
  "tika-vin09t0:2046_3": "saññāpentehi, aññehi vā te bhikkhū nijjhāpentehi sammati. Na heva kho pana aññamaññasaññattiyā",
  "tika-vin09t0:2046_4": "vā sabhāgabhikkhunijjhāpanena vā vūpasantaṃ hoti, apica kho paṭipathaṃ āgacchanto",
  "tika-vin09t0:2046_5": "eko vinayadharo disvā “katthāvuso, gacchathā”ti pucchitvā “amukaṃ nāma gāmaṃ iminā",
  "tika-vin09t0:2046_6": "nāma karaṇenā”ti vutte “alaṃ, āvuso, kiṃ tattha gatenā”ti tattheva dhammena vinayena",
  "tika-vin09t0:2046_7": "taṃ adhikaraṇaṃ vūpasameti. Evampi antarāmagge vūpasammati nāma.",
  "tika-vin09t0:2047_0": "Yattha gantvā saṅghassa niyyātitaṃ, tattha saṅghena vāti sace pana “alaṃ, āvuso,",
  "tika-vin09t0:2047_1": "kiṃ tattha gatenā”ti vuccamānāpi “mayaṃ tattheva gantvā vinicchayaṃ pāpessāmā”ti",
  "tika-vin09t0:2047_2": "vinayadharassa vacanaṃ anādiyitvā yattha gantvā sabhāgabhikkhusaṅghassa adhikaraṇaṃ",
  "tika-vin09t0:2047_3": "niyyātitaṃ, tattha saṅghena “alaṃ, āvuso, saṅghasannipātaṃ nāma garuka”nti tattheva",
  "tika-vin09t0:2047_4": "nisīditvā vinicchitaṃ sammati. Na heva kho pana sabhāgabhikkhūnaṃ saññattiyā vūpasantaṃ",
  "tika-vin09t0:2047_5": "hoti, apica kho saṅghaṃ sannipātetvā ārocitaṃ saṅghamajjhe vinayadharā vūpasamenti.",
  "tika-vin09t0:2047_6": "Evampi tattha saṅghena vinicchitaṃ sammati nāma.",
  "tika-vin09t0:2048_0": "Ubbāhikāya sammatapuggalehi vā vinicchitanti apaloketvā vā khandhake vuttāya vā ñattidutiyakammavācāya",
  "tika-vin09t0:2048_1": "sammatehi puggalehi visuṃ vā nisīditvā, tassāyeva vā parisāya “aññena na kiñci kathetabba”nti",
  "tika-vin09t0:2048_2": "sāvetvā vinicchitaṃ. Ayanti ayaṃ yathāvuttā catubbidhā sammukhatā.",
  "tika-vin09t0:2049_0": "Kārakasaṅghassāti vūpasametuṃ sannipatitassa kārakasaṅghassa. Saṅghasāmaggivasena",
  "tika-vin09t0:2049_1": "sammukhībhāvoti “yāvatikā bhikkhū kammappattā, te āgatā honti, chandārahānaṃ chando",
  "tika-vin09t0:2049_2": "āhaṭo hoti, sammukhībhūtā na paṭikkosantī”ti evaṃ vuttasaṅghasāmaggivasena sammukhībhāvo,",
  "tika-vin09t0:2049_3": "etena yathā tathā padhānakārakapuggalānaṃ sammukhatāmattaṃ saṅghasammukhatā nāma",
  "tika-vin09t0:2049_4": "na hotīti dasseti. Bhūtatāti tacchatā. Saccapariyāyo hi idha dhammasaddo “dhammavādī”tiādīsu",
  "tika-vin09t0:2049_5": "viya. Vineti etenāti vinayo, tassa tassa adhikaraṇassa vūpasamanāya bhagavatā vuttavidhi,",
  "tika-vin09t0:2049_6": "tassa vinayassa sammukhatā vinayasammukhatā. Tenāha “yathā taṃ…pe… vinayasammukhatā”ti.",
  "tika-vin09t0:2049_7": "Yenāti yena puggalena. Atthapaccatthikānanti vivādavatthusaṅkhāte atthe paccatthikānaṃ.",
  "tika-vin09t0:2049_8": "Saṅghasammukhatā parihāyati sammatapuggaleheva vūpasamanato.",
  "tika-vin09t0:2050_0": "Nanti vivādādhikaraṇaṃ. Pañcaṅgasamannāgatanti “na chandāgatiṃ gacchati, na dosāgatiṃ",
  "tika-vin09t0:2050_1": "gacchati, na mohāgatiṃ gacchati, na bhayāgatiṃ gacchati, gahitāgahitaṃ jānātī”ti",
  "tika-vin09t0:2050_2": "vuttehi pañcahaṅgehi samannāgataṃ. Gūḷhakavivaṭakasakaṇṇajappakesu tīsu salākaggāhesūti",
  "tika-vin09t0:2050_3": "“anujānāmi, bhikkhave, tesaṃ bhikkhūnaṃ saññattiyā tayo salākaggāhake gūḷhakaṃ, vivaṭakaṃ,",
  "tika-vin09t0:2050_4": "sakaṇṇajappaka”nti samathakkhandhake vuttesu tīsu salākaggāhesu. Salākaṃ gāhetvāti",
  "tika-vin09t0:2050_5": "dhammavādīnañca adhammavādīnañca salākāyo nimittasaññaṃ āropetvā cīvarabhoge katvā",
  "tika-vin09t0:2050_6": "samathakkhandhake vuttanayena gāhāpetvā. Evañhi tattha vuttaṃ –",
  "tika-vin09t0:2051_0": "“Kathañca, bhikkhave, gūḷhako salākaggāho hoti? Tena salākaggāhāpakena bhikkhunā",
  "tika-vin09t0:2051_1": "salākāyo vaṇṇāvaṇṇāyo katvā ekameko bhikkhu upasaṅkamitvā evamassa vacanīyo ‘ayaṃ",
  "tika-vin09t0:2051_2": "evaṃvādissa salākā, ayaṃ evaṃvādissa salākā, yaṃ icchasi, taṃ gaṇhāhī’ti. Gahite",
  "tika-vin09t0:2051_3": "vattabbo ‘mā ca kassaci dassehī’ti. Sace jānāti ‘adhammavādī bahutarā’ti, ‘duggaho’ti",
  "tika-vin09t0:2051_4": "paccukkaḍḍhitabbaṃ. Sace jānāti ‘dhammavādī bahutarā’ti, ‘suggaho’ti sāvetabbaṃ.",
  "tika-vin09t0:2051_5": "Evaṃ kho, bhikkhave, gūḷhako salākaggāho hoti.",
  "tika-vin09t0:2052": "“Kathañca, bhikkhave, vivaṭako salākaggāho hoti? Sace jānāti ‘dhammavādī bahutarā’ti, vissaṭṭheneva vivaṭena gāhetabbo. Evaṃ kho, bhikkhave, vivaṭako salākaggāho hoti.",
  "tika-vin09t0:2053_0": "“Kathañca, bhikkhave, sakaṇṇajappako salākaggāho hoti? Tena salākaggāhāpakena bhikkhunā",
  "tika-vin09t0:2053_1": "ekamekassa bhikkhuno upakaṇṇake ārocetabbaṃ ‘ayaṃ evaṃvādissa salākā, ayaṃ evavādissa",
  "tika-vin09t0:2053_2": "salākā, yaṃ icchasi, taṃ gaṇhāhī’ti. Gahite vattabbo ‘mā ca kassaci ārocehī’ti. Sace",
  "tika-vin09t0:2053_3": "jānāti ‘adhammavādī bahutarā’ti, ‘duggaho’ti paccukkaḍḍhitabbaṃ. Sace jānāti ‘dhammavādī",
  "tika-vin09t0:2053_4": "bahutarā’ti, ‘suggaho’ti sāvetabbaṃ. Evaṃ kho, bhikkhave, sakaṇṇajappako salākaggāho hotī”ti.",
  "tika-vin09t0:2054_0": "Ettha ca alajjussannāya parisāya gūḷhako salākaggāho kātabbo, lajjussannāya vivaṭako,",
  "tika-vin09t0:2054_1": "bālussannāya sakaṇṇajappakoti veditabbo. Dhammavādīnaṃ yebhuyyatāyāti dhammavādīnaṃ",
  "tika-vin09t0:2054_2": "ekenapi adhikatāya, ko pana vādo dvīhi tīhi.",
  "tika-vin09t0:2055_0": "“Catūhi samathehi sammatī”ti idaṃ sabbasaṅgāhakavasena vuttaṃ, tattha pana dvīhi",
  "tika-vin09t0:2055_1": "eva vūpasamanaṃ daṭṭhabbaṃ. Evaṃ vinicchitanti sace āpatti natthi, ubho khamāpetvā,",
  "tika-vin09t0:2055_2": "atha atthi, āpattiṃ dassetvā ropanavasena vinicchitaṃ. Paṭikammaṃ pana āpattādhikaraṇasamathe",
  "tika-vin09t0:2055_3": "parato āgamissatīti. Na samaṇasāruppaṃ assāmaṇakaṃ, samaṇehi akattabbaṃ, tasmiṃ.",
  "tika-vin09t0:2055_4": "Ajjhācāre vītikkame sati.",
  "tika-vin09t0:2056_0": "Pārājikasāmantena vāti dukkaṭena vā thullaccayena vā. Methunadhamme hi pārājikasāmantā",
  "tika-vin09t0:2056_1": "nāma dukkaṭaṃ hoti, adinnādānādīsu thullaccayaṃ. Paṭicaratoti paṭicchādentassa. Acchinnamūlo",
  "tika-vin09t0:2056_2": "bhavissatīti pārājikaṃ anāpanno bhavissati, sīlavā bhavissatīti vuttaṃ hoti. Sammā",
  "tika-vin09t0:2056_3": "vattitvāti vattaṃ pūretvā. Osāraṇaṃ labhissatīti kammappaṭippassaddhiṃ labhissati.",
  "tika-vin09t0:2057": "Tassāti āpattādhikaraṇassa. Sammukhāvinayeneva vūpasamo natthi paṭiññāya, tathārūpāya khantiyā vā vinā avūpasamanato. Yā pana paṭiññāti sambandho.",
  "tika-vin09t0:2058_0": "Etthāti āpattidesanāyaṃ. Siyāti avassaṃ. Kakkhaḷattāya vāḷattāyāti kakkhaḷabhāvāya",
  "tika-vin09t0:2058_1": "ceva vāḷabhāvāya ca. Thullavajjanti pārājikañceva saṅghādisesañca. Gihippaṭisaṃyuttanti",
  "tika-vin09t0:2058_2": "gihīnaṃ hīnena khuṃsanavambhanadhammikappaṭissavesu āpannaṃ āpattiṃ.",
  "tika-vin09t0:2059_0": "Yathānurūpanti “dvīhi samathehi, tīhi, catūhi, ekenā”ti evaṃ vuttanayeneva yathānurūpaṃ.",
  "tika-vin09t0:2059_1": "Etthāti imasmiṃ samathādhikāre. Vinicchayanayoti vinicchayanayamattaṃ. Tenāha “vitthāro",
  "tika-vin09t0:2059_2": "panā”tiādi. Assāti vitthārassa. Samantapāsādikāyaṃ vuttoti samantapāsādikāya nāma",
  "tika-vin09t0:2059_3": "vinayaṭṭhakathāyaṃ vutto. Tasmā tattha vuttanayeneva veditabboti adhippāyo.",
  "tika-vin09t0:2060": "Ettakanti etaṃparamaṃ, na ito bhiyyo.",
  "tika-vin09t0:2061": "Adhikaraṇasamathavaṇṇanā niṭṭhitā.",
  "tika-vin09t0:2062": "Iti kaṅkhāvitaraṇiyā pātimokkhavaṇṇanāya",
  "tika-vin09t0:2063": "Vinayatthamañjūsāyaṃ līnatthappakāsaniyaṃ",
  "tika-vin09t0:2064": "Bhikkhupātimokkhavaṇṇanā niṭṭhitā.",
  "tika-vin09t0:2065": "Namo tassa bhagavato arahato sammāsambuddhassa",
  "tika-vin09t0:2066": "Bhikkhunīpātimokkhavaṇṇanā",
  "tika-vin09t0:2067": "Pārājikakaṇḍaṃ",
  "tika-vin09t0:2068": "Nātho bhikkhunīnaṃ hitatthāya yaṃ pātimokkhaṃ pakāsayīti sambandho. Tattha pakāsayīti desayi, paññāpayīti attho.",
  "tika-vin09t0:2069": "Sādhāraṇapārājikaṃ",
  "tika-vin09t0:2070": "1. Methunadhammasikkhāpadavaṇṇanā",
  "tika-vin09t0:2071_0": "Abhilāpamattanti vacanamattaṃ, na atthoti adhippāyo. Liṅgabhedamattanti purisaliṅgaṃ",
  "tika-vin09t0:2071_1": "itthiliṅganti visesamattaṃ. Visesoti nānāttaṃ. Chandena cevāti pemena ceva, sinehena",
  "tika-vin09t0:2071_2": "cevāti attho. Ruciyā cāti icchāya ca. Padhaṃsitāyāti dūsitāya. Paripuṇṇā upasampadā",
  "tika-vin09t0:2071_3": "yassā sā paripuṇṇūpasampadā, ubhatosaṅghena upasampannāti attho.",
  "tika-vin09t0:2072": "Methunadhammasikkhāpadavaṇṇanā niṭṭhitā.",
  "tika-vin09t0:2073": "Asādhāraṇapārājikaṃ",
  "tika-vin09t0:2074": "5. Ubbhajāṇumaṇḍalasikkhāpadavaṇṇanā",
  "tika-vin09t0:2075": "Ubbhakapparanti dutiyamahāsandhito uddhaṃ. Ito cito ca sañcaraṇanti hatthassa vā kāyassa vā tiriyaṃ ito cito ca sañcaraṇaṃ.",
  "tika-vin09t0:2076_0": "Ekatoavassuteti bhikkhuniyā avassave, bhikkhuniyā kāyasaṃsaggarāgena avassutabhāve",
  "tika-vin09t0:2076_1": "satīti attho. Bhikkhuniyā vaseneva ca ekatoavassutabhāvo gahetabbo. Vuttañhetaṃ samantapāsādikāyaṃ –",
  "tika-vin09t0:2077": "“Ekatoavassuteti ettha kiñcāpi ‘ekato’ti avisesena vuttaṃ, tathāpi bhikkhuniyā eva avassute sati ayaṃ āpattibhedo vuttoti veditabbo”ti.",
  "tika-vin09t0:2078_0": "Purisassa kāyanti purisassa yaṃ kañci kāyaṃ. Ubhatoavassutepīti bhikkhuniyā ceva",
  "tika-vin09t0:2078_1": "purisassa ca kāyasaṃsaggarāgena avassutabhāve satipi. Kāyenāti yathāparicchinnena",
  "tika-vin09t0:2078_2": "attano kāyena. Kāyappaṭibaddhanti purisassa kāyappaṭibaddhaṃ. Avasesakāyena vāti",
  "tika-vin09t0:2078_3": "yathāparicchinnakāyato avasesena kāyena, ubbhakkhakaadhojāṇumaṇḍalaadhokapparasaṅkhātena",
  "tika-vin09t0:2078_4": "kāyenāti vuttaṃ hoti. Tassa kāyanti avassutassa tassa purisassa yaṃ kañci kāyaṃ.",
  "tika-vin09t0:2078_5": "Yathā cettha sayaṃ āmasantiyā thullaccayaṃ, evaṃ tassa āmasanaṃ sādiyantiyāpīti daṭṭhabbaṃ.",
  "tika-vin09t0:2078_6": "Purisassa kāyasaṃsaggarāgo natthīti purisassa methunarāgo, gehasitapemaṃ, suddhacittaṃ",
  "tika-vin09t0:2078_7": "vā. Avaseseti pārājikakhettato avasese. Kāyappaṭibaddhena kāyappaṭibaddhādibhedeti",
  "tika-vin09t0:2078_8": "“kāyappaṭibaddhena kāyappaṭibaddhaṃ āmasati, āpatti dukkaṭassā”tiādike sabbavāre.",
  "tika-vin09t0:2078_9": "“Asañciccā”tiādīsu virajjhitvā vā āmasantiyā, aññavihitāya vā, “ayaṃ puriso”ti vā",
  "tika-vin09t0:2078_10": "“itthī”ti vā ajānantiyā vā, tena phuṭṭhāyapi taṃ phassaṃ assādayantiyā vā āmasanepi sati anāpatti.",
  "tika-vin09t0:2079": "Ubbhajāṇumaṇḍalasikkhāpadavaṇṇanā niṭṭhitā.",
  "tika-vin09t0:2080": "6. Vajjappaṭicchādikāsikkhāpadavaṇṇanā",
  "tika-vin09t0:2081_0": "Pārājikaṃ dhammaṃ ajjhāpannanti bhikkhūhi sādhāraṇānaṃ catunnaṃ, asādhāraṇānaṃ catunnañcāti",
  "tika-vin09t0:2081_1": "aṭṭhannamaññataraṃ ajjhāpannaṃ. Idañca pārājikaṃ pacchā paññattaṃ, saṅgītikārakācariyehi",
  "tika-vin09t0:2081_2": "pana purimena saddhiṃ yugaḷaṃ katvā imasmiṃ okāse ṭhapitanti veditabbaṃ. “Aṭṭhannaṃ",
  "tika-vin09t0:2081_3": "pārājikānaṃ aññatara”nti vacanato pana vajjappaṭicchādikaṃ yā paṭicchādeti, sāpi",
  "tika-vin09t0:2081_4": "vajjappaṭicchādikā evāti daṭṭhabbaṃ. Kiñcāpi vajjappaṭicchādanaṃ pemavasena hoti,",
  "tika-vin09t0:2081_5": "tathāpi sikkhāpadavītikkamacittaṃ domanassameva hotīti katvā dukkhavedanaṃ hotīti",
  "tika-vin09t0:2081_6": "“tatra hi pācittiyaṃ…pe… sesaṃ tādisamevā”ti vuttaṃ.",
  "tika-vin09t0:2082": "Vajjappaṭicchādikāsikkhāpadavaṇṇanā niṭṭhitā.",
  "tika-vin09t0:2083": "7. Ukkhittānuvattikāsikkhāpadavaṇṇanā",
  "tika-vin09t0:2084_0": "Satthusāsanenāti ñattisampadāya ceva anussāvanasampadāya ca. Idha pana codanāsāraṇāpubbakameva",
  "tika-vin09t0:2084_1": "ñattianussāvanaṃ satthusāsananti āha “idhāpī”tiādi. Karaṇanti ñattiṭṭhapanañceva",
  "tika-vin09t0:2084_2": "anussāvanāvacanañca. Anādaranti puggale ceva dhamme ca ādaravirahitaṃ. Tenāha “yenā”tiādi.",
  "tika-vin09t0:2084_3": "Tattha pariyāpannagaṇe vāti tasmiṃ saṅghe pariyāpanne sambahulapuggalasaṅkhāte gaṇe",
  "tika-vin09t0:2084_4": "vā. “Sammāvattanāya avattamānanti attho”ti iminā adhippāyattho vutto. Ekakammādiketi",
  "tika-vin09t0:2084_5": "ekakammaekuddesasamasikkhātāya. Saha ayanabhāvenāti saha vattanabhāvena. Samāno saṃvāso",
  "tika-vin09t0:2084_6": "etesanti samānasaṃvāsakā.",
  "tika-vin09t0:2085_0": "Idāni yena saṃvāsena te “samānasaṃvāsakā”ti vuttā, so saṃvāso tassa ukkhittakassa",
  "tika-vin09t0:2085_1": "tehi saddhiṃ natthi, yehi ca saddhiṃ tassa so saṃvāso natthi, na tena te bhikkhū",
  "tika-vin09t0:2085_2": "attano sahāyā katā honti, tasmā so akatasahāyo nāmāti imamatthaṃ dassetuṃ “yassa",
  "tika-vin09t0:2085_3": "panā”tiādi vuttaṃ. Evaṃ padavaṇṇanaṃ katvā idāni atthamattaṃ dassetuṃ “samānasaṃvāsakabhāvaṃ",
  "tika-vin09t0:2085_4": "anupagatanti attho”ti vuttaṃ. Kiṃ taṃ anuvattananti kassaci āsaṅkā siyāti taṃ sarūpato",
  "tika-vin09t0:2085_5": "dassento “yaṃdiṭṭhiko so hotī”tiādimāha. Tattha soti yo ukkhittako, so.",
  "tika-vin09t0:2086": "Ukkhittānuvattikāsikkhāpadavaṇṇanā niṭṭhitā.",
  "tika-vin09t0:2087": "8. Aṭṭhavatthukāsikkhāpadavaṇṇanā",
  "tika-vin09t0:2088_0": "Lokassādamittasanthavavasenāti lokassādasaṅkhātassa mittasanthavassa vasena. Kiṃ",
  "tika-vin09t0:2088_1": "tanti āha “kāyasaṃsaggarāgenā”ti. Kāyasaṃsaggarāgeneva tintā idha avassutā nāma,",
  "tika-vin09t0:2088_2": "na methunarāgenāti. Kathametaṃ viññāyatīti āha “ayameva hī”tiādi. Kiṃ panettha kāraṇanti",
  "tika-vin09t0:2088_3": "āha “samantapāsādikāyaṃ panassa vicāraṇā katā”ti. Tatthāyaṃ vicāraṇā – ettha ca asaddhammoti",
  "tika-vin09t0:2088_4": "kāyasaṃsaggova veditabbo, na methunadhammo. Na hi methunassa sāmantā thullaccayaṃ",
  "tika-vin09t0:2088_5": "hoti. “Viññū paṭibalo kāyasaṃsaggaṃ samāpajjitu”nti vacanampi cettha sādhakanti.",
  "tika-vin09t0:2088_6": "Yaṃ yena kataṃ, taṃ tasseva hotīti. Purisapuggalassāti sāmivacananti dassetuṃ “yaṃ",
  "tika-vin09t0:2088_7": "purisapuggalenā”tiādi vuttaṃ. Tattha hatthoti attano hattho. Na kevalañcettha hatthaggahaṇanti",
  "tika-vin09t0:2088_8": "“hattho nāma kapparaṃ upādāya yāva agganakhā”ti vuttassa hatthasseva gahaṇaṃ, atha",
  "tika-vin09t0:2088_9": "kho tassa ca aññassapi apārājikakhettassa gahaṇaṃ ekajjhaṃ katvā “hatthaggahaṇa”nti",
  "tika-vin09t0:2088_10": "vuttaṃ. Tathā saṅghāṭikaṇṇaggahaṇanti na kevalaṃ saṅghāṭikaṇṇasseva gahaṇaṃ, atha",
  "tika-vin09t0:2088_11": "kho tassa ca aññassapi yassa kassaci cīvarappadesassa gahaṇaṃ vuttanti dassetuṃ “ettha",
  "tika-vin09t0:2088_12": "ca yassa kassacī”tiādi vuttaṃ. Itthannāmaṃ ṭhānanti evaṃnāmakaṃ ṭhānaṃ. “Paṭipāṭiyā",
  "tika-vin09t0:2088_13": "vā uppaṭipāṭiyā vā pūretvā”ti idaṃ nidassanamattaṃ. Tasmā paṭipāṭiyā vā uppaṭipāṭiyā",
  "tika-vin09t0:2088_14": "vā ekantarikāya vā yena tena nayena pūretvāti attho.",
  "tika-vin09t0:2089_0": "Tā āpattiyoti tā āpannā āpattiyo. Yathā cekekasmiṃ vatthusmiṃ evaṃ visuṃ visuṃ sattasu",
  "tika-vin09t0:2089_1": "vatthūsu satakkhattumpi vītikkantesu tā āpattiyo desetvā muccati. Gaṇanūpikāti desitagaṇanaṃ",
  "tika-vin09t0:2089_2": "upagacchati. Dhuranikkhepaṃ katvāti “aññaṃ vatthuṃ āpajjissāmī”ti ussāhaṃ ṭhapetvā.",
  "tika-vin09t0:2090": "Aṭṭhavatthukāsikkhāpadavaṇṇanā niṭṭhitā.",
  "tika-vin09t0:2091": "Iti kaṅkhāvitaraṇiyā pātimokkhavaṇṇanāya",
  "tika-vin09t0:2092": "Vinayatthamañjūsāyaṃ līnatthappakāsaniyaṃ",
  "tika-vin09t0:2093": "Bhikkhunipātimokkhe pārājikavaṇṇanā niṭṭhitā.",
  "tika-vin09t0:2094": "Saṅghādisesakaṇḍaṃ",
  "tika-vin09t0:2095": "1. Ussayavādikāsikkhāpadavaṇṇanā",
  "tika-vin09t0:2096_0": "Mānussayavasena kodhūssayavasenāti bāhullanayena vuttaṃ. Teneva vakkhati “ticittaṃ",
  "tika-vin09t0:2096_1": "tivedana”nti. Aḍḍakaraṇatthāyāti ettha aḍḍoti vohārikavinicchayo vuccati. Yaṃ pabbajitā",
  "tika-vin09t0:2096_2": "“adhikaraṇa”ntipi vadanti, tassa karaṇatthāya vohārikavinicchayatthāyāti vuttaṃ hoti.",
  "tika-vin09t0:2096_3": "Vītikkamakkhaṇeyevāti vatthujjhācārakkhaṇeyeva, na tatiyāya samanubhāsanāyāti adhippāyo.",
  "tika-vin09t0:2096_4": "Bhikkhuniṃ saṅghato nissāretīti āpannaṃ bhikkhuniṃ bhikkhunisaṅghamhā nissāreti.",
  "tika-vin09t0:2096_5": "Hetumhi cāyaṃ kattuvohāro “nissāraṇahetubhūtadhammo ‘nissāraṇīyo’ti vutto”ti katvā.",
  "tika-vin09t0:2097_0": "Yattha ṭhitāyāti upassayabhikkhācāramaggādīsu yasmiṃ ṭhāne ṭhitāya. Tato paṭṭhāya",
  "tika-vin09t0:2097_1": "gacchantiyāti tato paṭṭhāya vohārikānaṃ santikaṃ gacchantiyā. Dutiyeti dutiyārocane.",
  "tika-vin09t0:2097_2": "Tenāti upāsakena. Evaṃ vuttāyāti “mama ca tava ca kathaṃ tvaṃyeva ārocehī”ti vuttāya.",
  "tika-vin09t0:2097_3": "Aññena kathāpetīti kappiyakārakena kathāpeti. Yathā vā tathā vā hi ārociyamāneti",
  "tika-vin09t0:2097_4": "kappiyakārako vā bhikkhuniyā kathaṃ paṭhamaṃ ārocetu, itaro vā attano kathaṃ. Kappiyakārako",
  "tika-vin09t0:2097_5": "vā ubhinnampi kathaṃ, itaro vā ubhinnampi kathaṃ ārocetūti evaṃ yathā tathā ārociyamāne.",
  "tika-vin09t0:2097_6": "Ubhinnampi pana kathaṃ sutvāti yathā tathā vā ārocitaṃ pana ubhinnampi kathaṃ sutvā.",
  "tika-vin09t0:2098_0": "Ākaḍḍhiyamānā gacchatīti vuccamānā vohārikānaṃ santikaṃ gacchati, imassa “tassā anāpattī”ti",
  "tika-vin09t0:2098_1": "iminā sambandho. Evaṃ sesesupi. Rakkhaṃ yācatīti dhammikaṃ rakkhaṃ yācati. Idāni",
  "tika-vin09t0:2098_2": "yathā yācitā rakkhā dhammikā hoti, taṃ dassetuṃ “upassaye aññehi kataṃ anācāraṃ anodissa",
  "tika-vin09t0:2098_3": "ācikkhantī”ti vuttaṃ. Tattha atītaṃ ārabbha atthi odissa ācikkhanā, atthi anodissa",
  "tika-vin09t0:2098_4": "ācikkhanā, anāgataṃ ārabbhāpi atthi odissa ācikkhanā, atthi anodissa ācikkhanā.",
  "tika-vin09t0:2099_0": "Kathaṃ atītaṃ ārabbha odissa ācikkhanā hoti? Bhikkhunupassaye gāmadārakā, dhuttādayo",
  "tika-vin09t0:2099_1": "vā ye keci anācāraṃ vā ācaranti, rukkhaṃ vā chindanti, phalāphalaṃ vā haranti, parikkhāre",
  "tika-vin09t0:2099_2": "vā acchindanti. Bhikkhunī vohārike upasaṅkamitvā “amhākaṃ upassaye idaṃ nāma kata”nti",
  "tika-vin09t0:2099_3": "vadati. “Kenā”ti vutte “asukena ca asukena cā”ti ācikkhati. Evaṃ atītaṃ ārabbha odissa",
  "tika-vin09t0:2099_4": "ācikkhanā hoti, sā na vaṭṭati. Tañce sutvā te vohārikā tesaṃ daṇḍaṃ karonti, sabbaṃ",
  "tika-vin09t0:2099_5": "bhikkhuniyā gīvā hoti. “Daṇḍaṃ gaṇhissantī”ti adhippāyepi sati gīvāyeva hoti. Sace",
  "tika-vin09t0:2099_6": "pana tassa “daṇḍaṃ gaṇhathā”ti vadati, pañcamāsakamatte gahite pārājikaṃ hoti.",
  "tika-vin09t0:2100_0": "Tehi “kenā”ti vutte pana “asukenā’ti vattuṃ amhākaṃ na vaṭṭati, tumheyeva jānissatha.",
  "tika-vin09t0:2100_1": "Kevalañhi mayaṃ rakkhaṃ yācāma, taṃ no detha, avahaṭabhaṇḍampi āharāpethā”ti vattabbaṃ.",
  "tika-vin09t0:2100_2": "Evaṃ anodissa ācikkhanā hoti, sā vaṭṭati. Evaṃ vutte sacepi te vohārikā te kārake",
  "tika-vin09t0:2100_3": "gavesitvā tesaṃ daṇḍaṃ karonti, sabbaṃ sāpateyyampi gahitaṃ, bhikkhuniyā neva gīvā, na āpatti.",
  "tika-vin09t0:2101_0": "Parikkhāraṃ harante disvā tesaṃ anatthakāmatāya “coro coro”ti vattumpi na vaṭṭati.",
  "tika-vin09t0:2101_1": "Evaṃ vuttepi hi yaṃ tesaṃ daṇḍaṃ karonti, sabbaṃ bhikkhuniyā gīvā hoti. Attano vacanakaraṃ",
  "tika-vin09t0:2101_2": "pana “iminā me parikkhāro gahito, taṃ āharāpehi, mā cassa daṇḍaṃ karothā”ti vattuṃ",
  "tika-vin09t0:2101_3": "vaṭṭati. Dāsadāsivāpiādīnaṃ atthāya aḍḍaṃ karonti, ayaṃ akappiyaaḍḍo nāma, na vaṭṭati.",
  "tika-vin09t0:2102_0": "Kathaṃ anāgataṃ ārabbha odissa ācikkhanā hoti? Vuttanayeneva parehi anācārādīsu katesu",
  "tika-vin09t0:2102_1": "bhikkhunī vohārike evaṃ vadati “amhākaṃ upassaye idañcidañca karonti, rakkhaṃ no",
  "tika-vin09t0:2102_2": "detha āyatiṃ akaraṇatthāyā”ti. “Kena evaṃ kata”nti vutte “asukena ca asukena cā”ti",
  "tika-vin09t0:2102_3": "ācikkhati. Evaṃ anāgataṃ ārabbha odissa ācikkhanā hoti, sāpi na vaṭṭati. Tesañhi",
  "tika-vin09t0:2102_4": "daṇḍe kate purimanayeneva sabbaṃ bhikkhuniyā gīvā. Sesaṃ purimasadisameva.",
  "tika-vin09t0:2103_0": "Sace pana vohārikā bhikkhunupassaye evarūpaṃ anācāraṃ karontānaṃ “imaṃ nāma daṇḍaṃ",
  "tika-vin09t0:2103_1": "karomā”ti bheriṃ carāpetvā āṇāya atiṭṭhamāne pariyesitvā daṇḍaṃ karonti, bhikkhuniyā",
  "tika-vin09t0:2103_2": "neva gīvā, na āpatti.",
  "tika-vin09t0:2104_0": "Yo cāyaṃ bhikkhunīnaṃ vutto, bhikkhūnampi eseva nayo. Bhikkhunopi hi odissa ācikkhanā",
  "tika-vin09t0:2104_1": "na vaṭṭati, yaṃ tathā ācikkhite tesaṃ daṇḍaṃ karonti, taṃ sabbaṃ gīvā hoti. Vuttanayeneva",
  "tika-vin09t0:2104_2": "daṇḍaṃ gaṇhāpentassa pārājikaṃ. Yo pana “daṇḍaṃ karissantī”ti jānantopi anodissa",
  "tika-vin09t0:2104_3": "katheti, te ca pariyesitvā daṇḍaṃ karontiyeva, na doso. Vihārasīmāya rukkhādīni chindantānaṃ",
  "tika-vin09t0:2104_4": "vāsipharasuādīni gahetvā pāsāṇe koṭṭenti, na vaṭṭati. Sace dhārā bhijjati, kārāpetvā",
  "tika-vin09t0:2104_5": "dātabbā. Upadhāvitvā tesaṃ parikkhāre gaṇhanti, tampi na kātabbaṃ. Lahuparivattañhi",
  "tika-vin09t0:2104_6": "cittaṃ, theyyacetanāya uppannāya mūlacchejjampi gaccheyya.",
  "tika-vin09t0:2105": "Ussayavādikāsikkhāpadavaṇṇanā niṭṭhitā.",
  "tika-vin09t0:2106": "2. Corivuṭṭhāpikāsikkhāpadavaṇṇanā",
  "tika-vin09t0:2107_0": "Mallagaṇabhaṭiputtagaṇādikantiādīsu mallagaṇo nāma nārāyanabhattiko tattha tattha",
  "tika-vin09t0:2107_1": "pānīyaṭṭhapanapokkharaṇikhaṇanādipuññakammakārako gaṇo. Bhaṭiputtagaṇo nāma kumārabhattikagaṇo.",
  "tika-vin09t0:2107_2": "Dhammagaṇoti sāsanabhattiko anekappakārapuññakammakārako gaṇo. Gandhikaseṇīti anekappakārasugandhivikatikārako",
  "tika-vin09t0:2107_3": "gaṇo. Dussikaseṇīti dussavāṇijasamūho, pesakāragaṇoti attho.",
  "tika-vin09t0:2108_0": "Vuṭṭhāpentiyāti upasampādentiyā. Kenaci karaṇīyena pakkantāsu bhikkhunīsu agantvā",
  "tika-vin09t0:2108_1": "khaṇḍasīmaṃ yathānisinnaṭṭhāneyeva attano nissitakaparisāya saddhiṃ vuṭṭhāpentiyā",
  "tika-vin09t0:2108_2": "vācācittato samuṭṭhāti, aññaṃ sīmaṃ vā nadiṃ vā gantvā vuṭṭhāpentiyā kāyavācācittato",
  "tika-vin09t0:2108_3": "samuṭṭhātīti āha “corivuṭṭhāpanasamuṭṭhāna”nti. Anāpucchā vuṭṭhāpanavasena kiriyākiriyaṃ.",
  "tika-vin09t0:2108_4": "Paññattiṃ ajānantā ariyāpi vuṭṭhāpentīti vā kammavācāpariyosāne āpattikkhaṇe vipākābyākatasamaṅgitāvasena vā ticittaṃ.",
  "tika-vin09t0:2109": "Corivuṭṭhāpikāsikkhāpadavaṇṇanā niṭṭhitā.",
  "tika-vin09t0:2110": "3. Ekagāmantaragamanasikkhāpadavaṇṇanā",
  "tika-vin09t0:2111_0": "Añño gāmo gāmantaraṃ. Nadipāranti nadiyā pārimatīraṃ. “Gāmantaraṃ gaccheyyā”ti vuttattā",
  "tika-vin09t0:2111_1": "aññasmiṃ gāmeyeva āpatti, na sakagāmeti āha “sakagāmato tāvā”tiādi. Parikkhepe vā",
  "tika-vin09t0:2111_2": "upacāre vā atikkanteti parikkhittassa gāmassa parikkhepe vā aparikkhittassa gāmassa",
  "tika-vin09t0:2111_3": "parikkhepārahaṭṭhāne vā atikkante. Dutiyena atikkantamatteti dutiyena pādena itarassa",
  "tika-vin09t0:2111_4": "gāmassa parikkhepe vā upacāre vā atikkantamatte. Yesu pana potthakesu “ekena pādena",
  "tika-vin09t0:2111_5": "itarassa gāmassa parikkhepe vā atikkante, upacāre vā okkante thullaccayaṃ, dutiyena",
  "tika-vin09t0:2111_6": "atikkantamatte, okkantamatte vā saṅghādiseso”ti pāṭho dissati, tattha “okkante, okkantamatte",
  "tika-vin09t0:2111_7": "vā”ti etāni dve padāni pāḷiyā virujjhanti. “Aparikkhittassa gāmassa upacāraṃ atikkāmentiyā”ti",
  "tika-vin09t0:2111_8": "hi pāḷi. Tathā samantapāsādikāyapi virujjhanti. Tattha hi –",
  "tika-vin09t0:2112_0": "“Parikkhepārahaṭṭhānaṃ ekena pādena atikkamati, thullaccayaṃ. Dutiyena atikkantamatte",
  "tika-vin09t0:2112_1": "saṅghādiseso. Apicettha sakagāmato…pe… ekena pādena itarassa gāmassa parikkhepe vā",
  "tika-vin09t0:2112_2": "upacārevā atikkantamatte thullaccayaṃ, dutiyena atikkantamatte saṅghādiseso”ti –",
  "tika-vin09t0:2113_0": "Vuttaṃ. “Paṭhamaṃ pādaṃ atikkāmentiyā”tiādivacanato padasā gamanameva idhādhippetanti",
  "tika-vin09t0:2113_1": "āha “padasā pavisantiyā āpattī”ti. Iminā sacepi hatthipiṭṭhiādīhi vā iddhiyā vā pavisati,",
  "tika-vin09t0:2113_2": "vaṭṭatiyevāti dasseti. Ayamettha saṅkhepo, vitthāro pana samantapāsādikāya vuttoti adhippāyo.",
  "tika-vin09t0:2114_0": "Nadipāragamane vuttalakkhaṇāya nadiyāti “nadī nāma timaṇḍalaṃ paṭicchādetvā yattha",
  "tika-vin09t0:2114_1": "katthaci uttarantiyā antaravāsako temiyatī”ti nadipāragamanavibhaṅge vuttalakkhaṇāya",
  "tika-vin09t0:2114_2": "nadiyā. Nadipāragamanavibhaṅgo hi idha nadipāragamanasaddena vutto. Puna orimatīrameva",
  "tika-vin09t0:2114_3": "paccuttarantiyā vāti paratīraṃ gantukāmatāya otiṇṇattā vuttaṃ. Itarissā pana ayaṃ",
  "tika-vin09t0:2114_4": "pakkantaṭṭhāne ṭhitā hoti, tasmā paratīraṃ gacchantiyā anāpatti. Sace sajjhāyaṃ vā",
  "tika-vin09t0:2114_5": "padhānaṃ vā aññaṃ vā kiñci kammaṃ kurumānā “pure aruṇeyeva dutiyikāya santikaṃ gamissāmī”ti",
  "tika-vin09t0:2114_6": "ābhogaṃ karoti, ajānantiyā eva tassā aruṇo uggacchati, anāpattīti āha “pure aruṇeyevā”tiādi.",
  "tika-vin09t0:2114_7": "Atha pana “yāva aruṇuggamanā idheva bhavissāmī”ti vā anābhogena vā vihārassa ekadese",
  "tika-vin09t0:2114_8": "acchati, dutiyikāya hatthapāsaṃ na otarati, aruṇuggamane saṅghādiseso. Hatthapāsoyeva",
  "tika-vin09t0:2114_9": "hi idha pamāṇaṃ. Hatthapāsātikkame ekagabbhopi na rakkhati. Tenāha “ekagabbhe…pe… āpattī”ti.",
  "tika-vin09t0:2115_0": "Dassanūpacāraṃ vā savanūpacāraṃ vāti ettha dassanūpacāro nāma yattha ṭhitaṃ dutiyikā",
  "tika-vin09t0:2115_1": "passati. Savanūpacāro nāma yattha ṭhitā maggamūḷhasaddena viya, dhammassavanārocanasaddena",
  "tika-vin09t0:2115_2": "viya ca “ayye”ti saddāyantiyā saddaṃ suṇāti. Tasmāti yasmā ohīyanaṃ nāma dassanūpacārasavanūpacārānamaññatarassa",
  "tika-vin09t0:2115_3": "vijahanaṃ, tasmā. Antogāme pana ohīyanaṃ vaṭṭatīti āha “indakhīlātikkamato paṭṭhāyā”ti",
  "tika-vin09t0:2115_4": "ādi. Tattha indakhīlātikkamatoti ummārātikkamato. Bahigāmeti gāmassa bahipadese.",
  "tika-vin09t0:2115_5": "Maggamūḷhā uccāsaddaṃ karontīti āha “maggamūḷhasaddena viyā”ti. Maggamūḷhaṃ avhāyantassa",
  "tika-vin09t0:2115_6": "saddena viyātipi vadanti. Saddāyantiyāti saddaṃ karontiyā. “Saddassavanātikkame āpattiyevā”ti",
  "tika-vin09t0:2115_7": "iminā dassanūpacāro evarūpe savanūpacāre vijahite na rakkhati, jahitamatteva āpatti",
  "tika-vin09t0:2115_8": "saṅghādisesassāti dasseti.",
  "tika-vin09t0:2116_0": "Maggaṃ gacchantīti ekamaggaṃ gacchanti. Sace purimāyo aññena maggena gacchanti, pakkantā",
  "tika-vin09t0:2116_1": "nāma honti, anāpattiyeva. Dvinnaṃ gacchantīnaṃ ekā anubandhituṃ asakkontī “gacchatu",
  "tika-vin09t0:2116_2": "aya”nti ohīyati, itarāpi “ohīyatu aya”nti gacchati, dvinnampi āpatti. Sace pana gacchantīsu",
  "tika-vin09t0:2116_3": "purimāpi aññaṃ maggaṃ gaṇhāti, pacchimāpi aññaṃ, ekā ekissā pakkantaṭṭhāne tiṭṭhati, dvinnampi anāpatti.",
  "tika-vin09t0:2117_0": "“Saṅghādisesā caturo”ti ayaṃ pañho aruṇuggamane gāmantarapariyāpannaṃ nadipāraṃ okkantabhikkhuniṃ",
  "tika-vin09t0:2117_1": "sandhāya vutto. Sā hi sakagāmato paccūsasamaye nikkhamitvā aruṇuggamanakāle vuttappakāraṃ",
  "tika-vin09t0:2117_2": "nadipāraṃ okkantamattāva rattivippavāsagāmantaranadipāragamanagaṇamhāohīyanalakkhaṇe",
  "tika-vin09t0:2117_3": "ekappahāreneva caturo saṅghādisese āpajjati.",
  "tika-vin09t0:2118": "Pakkhasaṅkantāya vāti titthāyatanaṃ saṅkantāya. Anantarāyenāti hatthimocanādiantarāyaṃ vinā.",
  "tika-vin09t0:2119": "Ekagāmantaragamanasikkhāpadavaṇṇanā niṭṭhitā.",
  "tika-vin09t0:2120": "4. Ukkhittakaosāraṇasikkhāpadavaṇṇanā",
  "tika-vin09t0:2121": "Tasseva kārakasaṅghassāti yo ukkhepanīyakammakārako gaṇo, tasseva kārakasaṅghassa. Vatte vā vattantinti tecattālīsappabhede netthāravatte vattamānaṃ.",
  "tika-vin09t0:2122": "Ukkhittakaosāraṇasikkhāpadavaṇṇanā niṭṭhitā.",
  "tika-vin09t0:2123": "5. Bhojanappaṭiggahaṇapaṭhamasikkhāpadavaṇṇanā",
  "tika-vin09t0:2124_0": "Ekatoavassuteti puggalassa vā bhikkhuniyā vā avassute. Mahāpaccariyaṃ panettha “bhikkhuniyā",
  "tika-vin09t0:2124_1": "avassutabhāveti daṭṭhabba”nti vuttaṃ. Taṃ “anavassutoti jānantī paṭiggaṇhātī”ti imāya",
  "tika-vin09t0:2124_2": "pāḷiyā na sameti. Yadi hi puggalassa avassutabhāvo nappamāṇaṃ, kiṃ “anavassutoti",
  "tika-vin09t0:2124_3": "jānantī”ti iminā vacanena, “anāpatti ubhatoanavassutā honti, anavassutā paṭiggaṇhātī”ti",
  "tika-vin09t0:2124_4": "ettakameva vattabbaṃ siyā. Ubhosu anavassutesūti puggalo ceva bhikkhunī cāti ubhosu",
  "tika-vin09t0:2124_5": "anavassutesu gaṇhantiyā sabbathāpi anāpatti. “Anavassuto”ti vā ñatvā gaṇhantiyāti",
  "tika-vin09t0:2124_6": "sayaṃ anavassutā samānā avassutepi “anavassuto aya”nti saññāya tassa hatthato paṭiggaṇhantiyā.",
  "tika-vin09t0:2124_7": "Atha sayaṃ anavassutāpi aññaṃ avassutaṃ vā anavassutaṃ vā “avassuto”ti ñatvā paṭiggaṇhāti,",
  "tika-vin09t0:2124_8": "dukkaṭameva. Vuttañhetaṃ anantarasikkhāpade “kissa tvaṃ, ayye, na paṭiggaṇhāsīti,",
  "tika-vin09t0:2124_9": "avassutā, ayyeti, tvaṃ pana, ayye, avassutāti, nāhaṃ, ayye, avassutā”ti.",
  "tika-vin09t0:2125": "Bhojanappaṭiggahaṇapaṭhamasikkhāpadavaṇṇanā niṭṭhitā.",
  "tika-vin09t0:2126": "6. Bhojanappaṭiggahaṇadutiyasikkhāpadavaṇṇanā",
  "tika-vin09t0:2127": "Dukkaṭādikā saṅghādisesapariyosānā āpattiyo iminā sikkhāpadena uyyojikāyeva, itarissā pana āpattibhedo paṭhamasikkhāpadenāti āha “sā evaṃ uyyojanenā”tiādi.",
  "tika-vin09t0:2128": "Kulānuddayatāyāti kulānukampakatāya.",
  "tika-vin09t0:2129": "Bhojanappaṭiggahaṇadutiyasikkhāpadavaṇṇanā niṭṭhitā.",
  "tika-vin09t0:2130": "7-13. Sañcarittādisikkhāpadavaṇṇanā",
  "tika-vin09t0:2131": "Sattamādīni uttānatthāneva.",
  "tika-vin09t0:2132": "Sañcarittādisikkhāpadavaṇṇanā niṭṭhitā.",
  "tika-vin09t0:2133": "14-17. Saṅghabhedakādisikkhāpadavaṇṇanā",
  "tika-vin09t0:2134_0": "Bhikkhunī saṅghaṃ na bhindatīti kammaṃ, uddeso cāti dvīhi bhedo, so tāya saddhiṃ",
  "tika-vin09t0:2134_1": "natthīti bhikkhunī saṅghaṃ na bhindati. Na kevalaṃ parivāsābhāvoyevāti āha “chādanapaccayāpī”tiādi.",
  "tika-vin09t0:2134_2": "Ettha ca “chādanapaccayāpi na dukkaṭaṃ āpajjatī”ti pāṭho daṭṭhabbo, chādanapaccayāpi",
  "tika-vin09t0:2134_3": "dukkaṭaṃ na āpajjatīti attho. Evañca katvā –",
  "tika-vin09t0:2135": "“Āpajjati garukaṃ sāvasesaṃ;",
  "tika-vin09t0:2136": "Chādeti anādariyaṃ paṭicca;",
  "tika-vin09t0:2137": "Na bhikkhunī no ca phuseyya vajjaṃ;",
  "tika-vin09t0:2138": "Pañhāmesā kusalehi cintitā”ti. –",
  "tika-vin09t0:2139_0": "Ettha bhikkhuninisedho upapanno hoti. Yesu pana potthakesu “chādanapaccayā pana dukkaṭaṃ",
  "tika-vin09t0:2139_1": "āpajjatī”ti vinā na-kāraṃ pāṭho dissati, so pamādalekhoti daṭṭhabbaṃ. Tasmāti yasmā",
  "tika-vin09t0:2139_2": "parivāso nāma natthi, tasmā. Attano sīmaṃ sodhetvā vihārasīmāya vāti vihāre baddhasīmameva",
  "tika-vin09t0:2139_3": "sandhāya vuttaṃ. Sodhetuṃ asakkontīhīti vihārasīmaṃ sodhetuṃ asakkontīhi.",
  "tika-vin09t0:2140_0": "Mukhamattanidassananti pavesopāyamattanidassanaṃ. Etthāha – atha kasmā yathā bhikkhumānattakathāya",
  "tika-vin09t0:2140_1": "“parikkhittassa vihārassa parikkhepato, aparikkhittassa vihārassa parikkhepārahaṭṭhānato",
  "tika-vin09t0:2140_2": "dve leḍḍupāte atikkammā”ti vuttaṃ, evamavatvā “gāmūpacārato ca bhikkhūnaṃ vihārūpacārato",
  "tika-vin09t0:2140_3": "ca dve leḍḍupāte atikkamitvā”ti idha vuttanti? Tatra ceke vadanti “bhikkhūnaṃ vuttappakāraṃ",
  "tika-vin09t0:2140_4": "padesaṃ atikkamitvā gāmepi taṃ kammaṃ kātuṃ vaṭṭati, bhikkhunīnaṃ pana gāme na vaṭṭati,",
  "tika-vin09t0:2140_5": "tasmā evaṃ vutta”nti. Apare pana bhaṇanti “bhikkhūnampi gāme na vaṭṭati, bhikkhuvihāro",
  "tika-vin09t0:2140_6": "nāma pubbeyeva gāmūpacāraṃ atikkamitvā tiṭṭhati, tasmā gāmaṃ avatvā vihārūpacārameva",
  "tika-vin09t0:2140_7": "heṭṭhā vuttaṃ. Bhikkhunīnaṃ pana vihāro gāmeyeva, na bahi, tasmā gāmūpacārañca vihārūpacārañca",
  "tika-vin09t0:2140_8": "ubhayamevettha dassitaṃ. Tasmā ubhayatthāpi atthato nānātthaṃ natthī”ti. Vīmaṃsitvā",
  "tika-vin09t0:2140_9": "yañcettha yujjati, taṃ gahetabbaṃ.",
  "tika-vin09t0:2141": "Tato paṭṭhāyāti ārocitakālato paṭṭhāya.",
  "tika-vin09t0:2142": "Saṅghabhedakādisikkhāpadavaṇṇanā niṭṭhitā.",
  "tika-vin09t0:2143": "Iti kaṅkhāvitaraṇiyā pātimokkhavaṇṇanāya",
  "tika-vin09t0:2144": "Vinayatthamañjūsāyaṃ līnatthappakāsaniyaṃ",
  "tika-vin09t0:2145": "Bhikkhunipātimokkhe saṅghādisesavaṇṇanā niṭṭhitā.",
  "tika-vin09t0:2146": "Nissaggiyakaṇḍaṃ",
  "tika-vin09t0:2147": "1. Pattavaggo",
  "tika-vin09t0:2148": "1. Pattasannicayasikkhāpadavaṇṇanā",
  "tika-vin09t0:2149": "Paṭhamaṃ uttānatthameva.",
  "tika-vin09t0:2150": "Pattasannicayasikkhāpadavaṇṇanā niṭṭhitā.",
  "tika-vin09t0:2151": "2. Akālacīvarasikkhāpadavaṇṇanā",
  "tika-vin09t0:2152_0": "Yaṃ attanā laddhaṃ, taṃ nissaggiyaṃ hotīti yaṃ cīvaraṃ bhājāpitāya attanā laddhaṃ,",
  "tika-vin09t0:2152_1": "tameva nissaggiyaṃ hoti, taṃ vinayakammaṃ katvāpi attanā na labbhati. Tenāha “nissaṭṭha”ntiādi.",
  "tika-vin09t0:2152_2": "Tattha nissaṭṭhaṃ paṭilabhitvāpīti “ayyāya, dammī”ti evaṃ nissaṭṭhaṃ paṭilabhitvāpi.",
  "tika-vin09t0:2152_3": "Yathādāneyeva upanetabbanti yathā dāyakehi dinnaṃ, tatheva upanetabbaṃ, akālacīvarapakkheyeva",
  "tika-vin09t0:2152_4": "ṭhapetabbanti vuttaṃ hoti.",
  "tika-vin09t0:2153": "Akālacīvarasikkhāpadavaṇṇanā niṭṭhitā.",
  "tika-vin09t0:2154": "3. Cīvaraparivattanasikkhāpadavaṇṇanā",
  "tika-vin09t0:2155": "Metanti me etaṃ. Sakasaññāya gahitattā pācittiyañceva dukkaṭañca vuttaṃ, itarathā bhaṇḍagghena kāretabbaṃ.",
  "tika-vin09t0:2156": "Cīvaraparivattanasikkhāpadavaṇṇanā niṭṭhitā.",
  "tika-vin09t0:2157": "4. Aññaviññāpanasikkhāpadavaṇṇanā",
  "tika-vin09t0:2158": "Paṭilābhenāti paṭhamaviññattito ūnatarassāpi aññassa paṭilābhena.",
  "tika-vin09t0:2159_0": "Tasmiṃ appahonte puna taññevāti yaṃ paṭhamaṃ viññattaṃ, thokattā tasmiṃ appahonte",
  "tika-vin09t0:2159_1": "puna taññeva viññāpentiyāti attho. Aññenapi atthe satī ti paṭhamaṃ viññattito aññenapi",
  "tika-vin09t0:2159_2": "atthe sati. Tena saddhiṃ aññañcāti yaṃ paṭhamaṃ viññattaṃ, tena saddhiṃ aññañca.",
  "tika-vin09t0:2159_3": "Kiṃ vuttaṃ hoti? Sace paṭhamaṃ sappi viññattaṃ, “yamakaṃ pacitabba”nti ca vejjena",
  "tika-vin09t0:2159_4": "vuttattā telenāpi attho hoti. Tato “telenāpi me attho”ti evamādinā aññañca viññāpentiyāti",
  "tika-vin09t0:2159_5": "vuttaṃ hoti. Ānisaṃsaṃ dassetvāti “sace kahāpaṇassa sappi ābhataṃ hoti, iminā mūlena",
  "tika-vin09t0:2159_6": "dviguṇaṃ telaṃ labbhati, telenāpi ca idaṃ kiccaṃ nippajjati, tasmā telaṃ āharā”ti",
  "tika-vin09t0:2159_7": "evaṃ ānisaṃsaṃ dassetvā.",
  "tika-vin09t0:2160": "Aññaviññāpanasikkhāpadavaṇṇanā niṭṭhitā.",
  "tika-vin09t0:2161": "5. Aññacetāpanasikkhāpadavaṇṇanā",
  "tika-vin09t0:2162": "Tato aññaṃ cetāpeyyāti paṭhamaṃ cetāpitato yaṃ kiñci aññaṃ cetāpeyya.",
  "tika-vin09t0:2163": "Aññacetāpanasikkhāpadavaṇṇanā niṭṭhitā.",
  "tika-vin09t0:2164": "6. Paṭhamasaṅghikacetāpanasikkhāpadavaṇṇanā",
  "tika-vin09t0:2165": "Aññassatthāya dinnenāti yaṃ cetāpeti, tato aññassatthāya dinnena. Aññuddisikenāti purimassevatthadīpanaṃ.",
  "tika-vin09t0:2166_0": "Sesakaṃ upanentiyāti yadatthāya dinno, taṃ cetāpetvā avasesaṃ aññassatthāya upanentiyā.",
  "tika-vin09t0:2166_1": "Sāmike apaloketvāti dāyake āpucchitvā. Evarūpāsū āpadāsu upanentīnanti evarūpesu",
  "tika-vin09t0:2166_2": "upaddavesu aññassa yassa kassaci atthāya upanentīnaṃ.",
  "tika-vin09t0:2167": "Paṭhamasaṅghikacetāpanasikkhāpadavaṇṇanā niṭṭhitā.",
  "tika-vin09t0:2168": "7. Dutiyasaṅghikacetāpanasikkhāpadavaṇṇanā",
  "tika-vin09t0:2169_0": "Na kevalaṃ teneva parikkhārenāti āha “sayaṃ yācitakenāpī”ti. Vuttañhetaṃ pāḷiyaṃ",
  "tika-vin09t0:2169_1": "“bhikkhuniyo tena ca parikkhārena sayampi yācitvā bhesajjaṃ cetāpetvā paribhuñjiṃsū”ti.",
  "tika-vin09t0:2169_2": "Mātikāyaṃ pana gamyamānattā pi-saddo nappayutto. Gamyamānatthassa hi saddassa payogaṃ",
  "tika-vin09t0:2169_3": "pati kāmacāroti yutti.",
  "tika-vin09t0:2170": "Dutiyasaṅghikacetāpanasikkhāpadavaṇṇanā niṭṭhitā.",
  "tika-vin09t0:2171": "8-9-10. Paṭhamagaṇikacetāpanādisikkhāpadavaṇṇanā",
  "tika-vin09t0:2172": "Aṭṭhamanavamadasamāni uttānatthāneva.",
  "tika-vin09t0:2173": "Paṭhamagaṇikacetāpanādisikkhāpadavaṇṇanā niṭṭhitā.",
  "tika-vin09t0:2174": "Pattavaggo paṭhamo.",
  "tika-vin09t0:2175": "2. Cīvaravaggo",
  "tika-vin09t0:2176": "11. Garupāvuraṇasikkhāpadavaṇṇanā",
  "tika-vin09t0:2177_0": "Yasmā pavāritaṭṭhāne viññatti nāma na paṭisedhetabbā, tasmā bhagavā dhammanimantanavasena",
  "tika-vin09t0:2177_1": "pavāritaṭṭhāne “vadethāyye, yenattho”ti vuttāya catukkaṃsaparamaṃ viññāpetabbanti",
  "tika-vin09t0:2177_2": "paricchedaṃ dassetīti veditabbaṃ. Teneva “cetāpetabbanti ṭhapetvā sahadhammike ca",
  "tika-vin09t0:2177_3": "ñātakappavārite ca aññena kismiñcideva guṇe parituṭṭhena ‘vadethāyye, yenattho’ti",
  "tika-vin09t0:2177_4": "vuttāya viññāpetabba”nti vuttaṃ. Rājānanti pasenadikosalarājānaṃ.",
  "tika-vin09t0:2178": "Garupāvuraṇasikkhāpadavaṇṇanā niṭṭhitā.",
  "tika-vin09t0:2179": "12. Lahupāvuraṇasikkhāpadavaṇṇanā",
  "tika-vin09t0:2180": "Dutiyaṃ uttānatthameva.",
  "tika-vin09t0:2181": "Lahupāvuraṇasikkhāpadavaṇṇanā niṭṭhitā.",
  "tika-vin09t0:2182": "Cīvaravaggo dutiyo.",
  "tika-vin09t0:2183": "Iti kaṅkhāvitaraṇiyā pātimokkhavaṇṇanāya",
  "tika-vin09t0:2184": "Vinayatthamañjūsāyaṃ līnatthappakāsaniyaṃ",
  "tika-vin09t0:2185": "Bhikkhunipātimokkhe nissaggiyavaṇṇanā niṭṭhitā.",
  "tika-vin09t0:2186": "Pācittiyakaṇḍaṃ",
  "tika-vin09t0:2187": "1. Lasuṇavaggo",
  "tika-vin09t0:2188": "1. Lasuṇasikkhāpadavaṇṇanā",
  "tika-vin09t0:2189": "“Lasuṇa”nti kiñcāpi avisesena vuttaṃ, tathāpi magadhesu jātaṃ lasuṇameva idhādhippetaṃ, tampi bhaṇḍikalasuṇamevāti āha magadharaṭṭhe jāta”ntiādi.",
  "tika-vin09t0:2190_0": "Bhaṇḍikalasuṇanti poṭṭalikalasuṇameva, sampuṇṇamiñjānametaṃ adhivacanaṃ. Tenāha “na",
  "tika-vin09t0:2190_1": "ekadvitimiñjaka”nti. Ajjhohāre ajjhohāreti ettha sace dve tayo bhaṇḍike ekatoyeva",
  "tika-vin09t0:2190_2": "saṅkhāditvā ajjhoharati, ekaṃ pācittiyaṃ. Bhañjitvā ekekamiñjakaṃ khādantiyā pana",
  "tika-vin09t0:2190_3": "payogagaṇanāya pācittiyāni.",
  "tika-vin09t0:2191_0": "Palaṇḍukādīnaṃ vaṇṇena vā miñjāya vā nānāttaṃ veditabbaṃ – vaṇṇena tāva palaṇḍuko",
  "tika-vin09t0:2191_1": "nāma paṇḍuvaṇṇo hoti, bhañjanako lohitavaṇṇo, haritako haritapaṇṇavaṇṇo. Miñjāya",
  "tika-vin09t0:2191_2": "pana palaṇḍukassa ekā miñjā hoti, bhañjanakassa dve, haritakassa tisso. Cāpalasuṇo",
  "tika-vin09t0:2191_3": "amiñjako. Aṅkuramattameva hi tassa hoti. Mahāpaccariyādīsu pana “palaṇḍukassa tīṇi",
  "tika-vin09t0:2191_4": "miñjāni, bhañjanakassa dve, haritakassa eka”nti vuttaṃ. Ete palaṇḍukādayo sabhāveneva",
  "tika-vin09t0:2191_5": "vaṭṭanti. Sūpasampākādīsu pana māgadhakampi vaṭṭati. Tañhi paccamānesu muggasūpādīsu",
  "tika-vin09t0:2191_6": "vā macchamaṃsavikatiyā vā tele vā badarasāḷavādīsu vā ambilasākādīsu vā uttaribhaṅgesu",
  "tika-vin09t0:2191_7": "vā yattha katthaci antamaso yāgubhattepi pakkhittaṃ vaṭṭati. Badarasāḷavaṃ nāma badaraphalāni",
  "tika-vin09t0:2191_8": "sukkhāpetvā cuṇṇetvā kattabbā khādanīyavikati.",
  "tika-vin09t0:2192": "Lasuṇasikkhāpadavaṇṇanā niṭṭhitā.",
  "tika-vin09t0:2193": "2. Sambādhalomasikkhāpadavaṇṇanā",
  "tika-vin09t0:2194": "“Paṭicchannokāse”ti etassa vibhāgadassanatthaṃ “upakacchakesu ca muttakaraṇe cāti attho”ti vuttaṃ.",
  "tika-vin09t0:2195": "Ābādhapaccayāti kaṇḍukacchuādiābādhapaccayā saṃharāpentiyā anāpatti. “Bhikkhussa ettha ca lasuṇe ca dukkaṭa”nti porāṇā.",
  "tika-vin09t0:2196": "Sambādhalomasikkhāpadavaṇṇanā niṭṭhitā.",
  "tika-vin09t0:2197": "3. Talaghātakasikkhāpadavaṇṇanā",
  "tika-vin09t0:2198_0": "Talaghātaketi matthake pahāradāne, tañca kho talaṃ “muttakaraṇe pahāraṃ detī”ti padabhājaniyaṃvuttattā",
  "tika-vin09t0:2198_1": "“muttakaraṇassā”ti viññāyatīti āha “muttakaraṇassa talaghātane”ti. Purimanayeneva",
  "tika-vin09t0:2198_2": "sāṇattikanti attano atthāya aññaṃ āṇāpentiyā sāṇattikaṃ.",
  "tika-vin09t0:2199": "Talaghātakasikkhāpadavaṇṇanā niṭṭhitā.",
  "tika-vin09t0:2200": "4. Jatumaṭṭhakasikkhāpadavaṇṇanā",
  "tika-vin09t0:2201": "Vatthuvasenetaṃ vuttanti “jatumaṭṭhake”ti etaṃ nidānavasena uppannassa vatthuno vaseneva vuttaṃ. Yaṃ kiñci pana daṇḍakaṃ pavesentiyā āpattiyeva. Tenāha “kāmarāgena panā”tiādi.",
  "tika-vin09t0:2202": "Jatumaṭṭhakasikkhāpadavaṇṇanā niṭṭhitā.",
  "tika-vin09t0:2203": "5. Udakasuddhikasikkhāpadavaṇṇanā",
  "tika-vin09t0:2204_0": "Ādātabbanti pavesetabbaṃ. Aggapabbanti kesaggamattampi aggapabbaṃ. Tatiyaṃ pabbaṃ",
  "tika-vin09t0:2204_1": "pavesetīti kesaggamattampi tatiyaṃ pabbaṃ paveseti. Vuttañhetaṃ samantapāsādikāyaṃ",
  "tika-vin09t0:2204_2": "“gambhīrato dvinnaṃ pabbānaṃ upari kesaggamattampi pavesentiyā pācittiya”nti.",
  "tika-vin09t0:2205": "Atigambhīraṃ udakasuddhikaṃ ādiyanavatthusminti atianto pavesetvā udakadhovanakaraṇavatthusmiṃ. Udakasuddhipaccayena pana satipi phassassādiyane yathāvuttaparicchede anāpatti.",
  "tika-vin09t0:2206": "Udakasuddhikasikkhāpadavaṇṇanā niṭṭhitā.",
  "tika-vin09t0:2207": "6. Upatiṭṭhanasikkhāpadavaṇṇanā",
  "tika-vin09t0:2208": "Takkādīsu vā aññatarenāti takkadadhimatthurasakhīrādīsu aññatarena. Yāya kāyaci bījaniyāti antamaso cīvarakaṇṇaṃ upādāya yāya kāyaci bījaniyā.",
  "tika-vin09t0:2209": "Imaṃ pivathāti imaṃ pānīyaṃ vā sūpādiṃ vā pivatha. Iminā bījathāti iminā tālavaṇṭena bījatha. Dāpentiyāti aññena ubhayampi dāpentiyā.",
  "tika-vin09t0:2210": "Upatiṭṭhanasikkhāpadavaṇṇanā niṭṭhitā.",
  "tika-vin09t0:2211": "7. Āmakadhaññasikkhāpadavaṇṇanā",
  "tika-vin09t0:2212_0": "Tasmāti yasmā viññatti ceva bhojanañca pamāṇaṃ, tasmā. Na kevalañcettha paṭiggahaṇeyeva",
  "tika-vin09t0:2212_1": "dukkaṭaṃ hoti, paṭiggaṇhitvā pana araññato āharaṇepi sukkhāpanepi vaddalidivase bhajjanatthāya",
  "tika-vin09t0:2212_2": "uddhanasajjanepi kapallasajjanepi dabbisajjanepi dārūni ādāya aggikaraṇepi kapallamhi",
  "tika-vin09t0:2212_3": "dhaññapakkhipanepi dabbiyā saṅghaṭṭanesupi koṭṭanatthaṃ udukkhalamusalādisajjanesupi",
  "tika-vin09t0:2212_4": "koṭṭanapapphoṭanadhovanādīsupi yāva mukhe ṭhapetvā ajjhoharaṇatthaṃ dantehi saṅkhādati,",
  "tika-vin09t0:2212_5": "tāva sabbappayogesu dukkaṭānīti āha “paṭiggahaṇato paṭṭhāya yāva dantehi saṃkhādanaṃ,",
  "tika-vin09t0:2212_6": "tāva pubbappayogesu dukkaṭānī”ti.",
  "tika-vin09t0:2213": "Āmakadhaññasikkhāpadavaṇṇanā niṭṭhitā.",
  "tika-vin09t0:2214": "8. Paṭhamauccārachaḍḍanasikkhāpadavaṇṇanā",
  "tika-vin09t0:2215_0": "Tirokuṭṭeti gharakuṭṭassa parabhāge. Tiropākāreti parikkhepapākārassa tirobhāge,",
  "tika-vin09t0:2215_1": "te ca kho kuṭṭapākārā iṭṭhakasiladārūnaṃ vasena tippakārāti āha “yassa kassaci kuṭṭassa",
  "tika-vin09t0:2215_2": "vā pākārassa vā parato”ti. Sabbānipetāni ekato chaḍḍentiyāti etāni cattāripi vatthūni",
  "tika-vin09t0:2215_3": "ekato chaḍḍentiyā. Pāṭekkaṃ pana chaḍḍentiyā vatthugaṇanāya āpattiyo. Āṇattiyampi eseva nayo.",
  "tika-vin09t0:2216": "Bhikkhussa dukkaṭanti bhikkhussa sabbattha dukkaṭaṃ.",
  "tika-vin09t0:2217": "Paṭhamauccārachaḍḍanasikkhāpadavaṇṇanā niṭṭhitā.",
  "tika-vin09t0:2218": "9. Dutiyauccārachaḍḍanasikkhāpadavaṇṇanā",
  "tika-vin09t0:2219_0": "Bhikkhuniyāpīti pi-saddena bhikkhuṃ samuccinoti. Anikkhittabījesu pana khettesu koṇādīsu",
  "tika-vin09t0:2219_1": "vā asañjātaropimesu khettamariyādādīsu vā chaḍḍetuṃ vaṭṭati. Manussānaṃ kacavarachaḍḍanaṭṭhānepi",
  "tika-vin09t0:2219_2": "vaṭṭatiyeva. Chaḍḍitakhetteti manussesu sassaṃ uddharitvā gatesu chaḍḍitakhettaṃ",
  "tika-vin09t0:2219_3": "nāma hoti, tattha vaṭṭati. Yattha pana “lāyitampi pubbaṇṇādi puna uṭṭhahissatī”ti",
  "tika-vin09t0:2219_4": "rakkhanti, tattha yathāvatthukameva. Sāmike apaloketvāti ettha khettapālakā, ārāmādigopakā",
  "tika-vin09t0:2219_5": "ca sāmikāva. Iminā ca saṅghasantake bhikkhussa chaḍḍetuṃ vaṭṭati saṅghapariyāpannattā,",
  "tika-vin09t0:2219_6": "na bhikkhunīnaṃ. Bhikkhunīnaṃ pana attano santake bhikkhusantake vuttanayeneva vaṭṭatīti",
  "tika-vin09t0:2219_7": "dasseti, evaṃ santepi sāruppavasena kātabbaṃ.",
  "tika-vin09t0:2220": "Dutiyauccārachaḍḍanasikkhāpadavaṇṇanā niṭṭhitā.",
  "tika-vin09t0:2221": "10. Naccagītasikkhāpadavaṇṇanā",
  "tika-vin09t0:2222_0": "Naccanti naṭādayo vā naccantu, soṇḍā vā antamaso morasuvamakkaṭādayopi, sabbametaṃ",
  "tika-vin09t0:2222_1": "naccameva. Tenāha “naccanti antamaso moranaccampī”ti. Gītanti naṭādīnaṃ vā gītaṃ",
  "tika-vin09t0:2222_2": "hotu, ariyānaṃ parinibbānakāle ratanattayaguṇūpasaṃhitaṃ sādhukīḷitagītaṃ vā, antamaso",
  "tika-vin09t0:2222_3": "“dantagītampi gāyissāmā”ti pubbabhāge okūjantā karonti, sabbametaṃ gītameva. Tenāha",
  "tika-vin09t0:2222_4": "“gītanti antamaso dhammabhāṇakagītampī”ti. Tattha dhammabhāṇakagītaṃ nāma asaññatabhikkhūnaṃ",
  "tika-vin09t0:2222_5": "taṃ taṃ vattaṃ bhinditvā atidīghaṃ katvā gītassarena dhammabhaṇanaṃ, tampi neva bhikkhuno,",
  "tika-vin09t0:2222_6": "na bhikkhunīnaṃ vaṭṭati. Tathā hi vuttaṃ paramatthajotikāya khuddakaṭṭhakathāya “dhammūpasaṃhitaṃ",
  "tika-vin09t0:2222_7": "gītaṃ vaṭṭati, gītūpasaṃhito pana dhammo na vaṭṭatī”ti. Tasmā dhammaṃ bhaṇantena",
  "tika-vin09t0:2222_8": "jātakavattādiṃ taṃ taṃ vattaṃ avināsetvā caturassena vattena parimaṇḍalāni padabyañjanāni",
  "tika-vin09t0:2222_9": "dassetabbāni. Vāditanti tantibaddhādivādanīyabhaṇḍavāditaṃ vā hotu, kuṭabherivāditaṃ",
  "tika-vin09t0:2222_10": "vā antamaso udakabherivāditampi, sabbamevetaṃ vāditameva. Tenāha “vāditanti antamaso",
  "tika-vin09t0:2222_11": "udakabherivādita”nti. Yaṃ pana niṭṭhubhantī vā sāsaṅke vā ṭhitā accharikaṃ vā phoṭeti,",
  "tika-vin09t0:2222_12": "pāṇiṃ vā paharati, tattha anāpatti. Dassanena cettha savanampi saṅgahitaṃ virūpekasesanayena.",
  "tika-vin09t0:2222_13": "Ālocanasabhāvatāya vā pañcannaṃ viññāṇānaṃ savanakiriyāyapi dassanasaṅkhepasabbhāvato",
  "tika-vin09t0:2222_14": "“dassanāya”icceva vuttanti āha “etesu yaṃ kiñci dassanāya gacchantiyā”ti. Yattha",
  "tika-vin09t0:2222_15": "ṭhitāti evaṃ gantvā yasmiṃ padese ṭhitā.",
  "tika-vin09t0:2223_0": "Nanu ca sayaṃnaccanādīsu pācittiyaṃ pāḷiyaṃ na vuttaṃ, atha kathaṃ gahetabbanti āha",
  "tika-vin09t0:2223_1": "“sabbaaṭṭhakathāsu vutta”nti, iminā pāḷiyaṃ avuttepi aṭṭhakathāpamāṇena gahetabbanti",
  "tika-vin09t0:2223_2": "dasseti. Samuṭṭhānādīni eḷakalomasadisānīti pana mātikāgatapācittiyasseva vasena",
  "tika-vin09t0:2223_3": "vuttaṃ, sabbesaṃ vasena pana chasamuṭṭhānanti gahetabbaṃ. “Ārāme ṭhatvā”ti idaṃ nidassanamattaṃ",
  "tika-vin09t0:2223_4": "sesairiyāpathehi yuttāya passantiyā anāpattiyā icchitabbattā. Itarathā hi nisinnāpi",
  "tika-vin09t0:2223_5": "passituṃ na labheyya. “Passissāmī”ti vihārato vihāraṃ gacchantiyā āpattiyeva. Āsanasālāya",
  "tika-vin09t0:2223_6": "nisinnā passati, anāpatti, “passissāmī”ti uṭṭhahitvā gacchantiyā āpatti. Vīthiyaṃ",
  "tika-vin09t0:2223_7": "ṭhatvā gīvaṃ parivattetvā passantiyāpi āpattiyeva. Bhikkhussāpi eseva nayo, āpattibhedova nānaṃ.",
  "tika-vin09t0:2224": "Naccagītasikkhāpadavaṇṇanā niṭṭhitā.",
  "tika-vin09t0:2225": "Lasuṇavaggo paṭhamo.",
  "tika-vin09t0:2226": "2. Rattandhakāravaggo",
  "tika-vin09t0:2227": "1. Rattandhakārasikkhāpadavaṇṇanā",
  "tika-vin09t0:2228": "Arahopekkhāyāti narahoassādāpekkhāya. Aññavihitāyāti rahoassādato aññavihitāva hutvā ñātiṃ vā pucchantiyā, dāne vā pūjāya vā mantentiyā.",
  "tika-vin09t0:2229": "Rattandhakārasikkhāpadavaṇṇanā niṭṭhitā.",
  "tika-vin09t0:2230": "2-3. Paṭicchannokāsaajjhokāsasallapanasikkhāpadavaṇṇanā",
  "tika-vin09t0:2231": "Dutiyatatiyāni uttānatthāneva.",
  "tika-vin09t0:2232": "Paṭicchannokāsaajjhokāsasallapanasikkhāpadavaṇṇanā niṭṭhitā.",
  "tika-vin09t0:2233": "4. Dutiyikauyyojanasikkhāpadavaṇṇanā",
  "tika-vin09t0:2234_0": "“Purimanayenevā”ti iminā “santiṭṭheyya vāti hatthapāse ṭhitamattāya pācittiyaṃ, sallapeyya",
  "tika-vin09t0:2234_1": "vāti tattha ṭhatvā gehasikakathaṃ kathentiyāpi pācittiyameva, nikaṇṇikaṃ vā jappeyyāti",
  "tika-vin09t0:2234_2": "kaṇṇamūle jappentiyāpi pācittiyamevā”ti imaṃ nayaṃ dasseti.",
  "tika-vin09t0:2235": "Dutiyikauyyojanasikkhāpadavaṇṇanā niṭṭhitā.",
  "tika-vin09t0:2236": "5. Anāpucchāpakkamanasikkhāpadavaṇṇanā",
  "tika-vin09t0:2237_0": "Āsīdanti etthāti āsananti āha “pallaṅkassokāsabhūte”ti, ūrubaddhāsanassa okāseti",
  "tika-vin09t0:2237_1": "attho. Anovassakanti nibbakokāsaṃ. Ajjhokāse upacāranti ajjhokāse nisīditvā dvādasahatthappamāṇaṃ",
  "tika-vin09t0:2237_2": "padesaṃ. Gilānāyāti yā tādisena gelaññena āpucchituṃ na sakkoti. Āpadāsūti ghare",
  "tika-vin09t0:2237_3": "aggi vā uṭṭhito hoti, coro vā, evarūpe upaddave anāpucchā pakkamati, anāpatti.",
  "tika-vin09t0:2238": "Anāpucchāpakkamanasikkhāpadavaṇṇanā niṭṭhitā.",
  "tika-vin09t0:2239": "6. Anāpucchāabhinisīdanasikkhāpadavaṇṇanā",
  "tika-vin09t0:2240": "Dhuvapaññatteti bhikkhunīnaṃ atthāya niccapaññatte.",
  "tika-vin09t0:2241": "Anāpucchāabhinisīdanasikkhāpadavaṇṇanā niṭṭhitā.",
  "tika-vin09t0:2242": "7. Anāpucchāsantharaṇasikkhāpadavaṇṇanā",
  "tika-vin09t0:2243": "Kulānīti kulassa gharāni.",
  "tika-vin09t0:2244": "Anāpucchāsantharaṇasikkhāpadavaṇṇanā niṭṭhitā.",
  "tika-vin09t0:2245": "8. Paraujjhāpanakasikkhāpadavaṇṇanā",
  "tika-vin09t0:2246": "Aṭṭhamaṃ uttānatthameva.",
  "tika-vin09t0:2247": "Paraujjhāpanakasikkhāpadavaṇṇanā niṭṭhitā.",
  "tika-vin09t0:2248": "9. Paraabhisapanasikkhāpadavaṇṇanā",
  "tika-vin09t0:2249_0": "Manussadobhaggena vāti “kāṇā homi, kuṇī homi, itarā vā īdisā hotū”tiādinā manussavirūpabhāvena.",
  "tika-vin09t0:2249_1": "Atthadhammaanusāsanipurekkhārānanti ettha atthapurekkhārāyāti aṭṭhakathaṃ kathentiyā.",
  "tika-vin09t0:2249_2": "Dhammapurekkhārāyāti pāḷiṃ vācentiyā. Anusāsanipurekkhārāyāti “idānipi tvaṃ edisā,",
  "tika-vin09t0:2249_3": "sādhu viramassu, no ce viramasi, addhā puna evarūpāni kammāni katvā niraye uppajjissasi,",
  "tika-vin09t0:2249_4": "tiracchānayoniyā uppajjissasī”ti evaṃ anusāsaniyaṃ ṭhatvā vadantiyā.",
  "tika-vin09t0:2250": "Paraabhisapanasikkhāpadavaṇṇanā niṭṭhitā.",
  "tika-vin09t0:2251": "10. Rodanasikkhāpadavaṇṇanā",
  "tika-vin09t0:2252": "Dasamaṃ uttānatthameva.",
  "tika-vin09t0:2253": "Rodanasikkhāpadavaṇṇanā niṭṭhitā.",
  "tika-vin09t0:2254": "Rattandhakāravaggo dutiyo.",
  "tika-vin09t0:2255": "3. Naggavaggo",
  "tika-vin09t0:2256": "1-2. Naggādisikkhāpadavaṇṇanā",
  "tika-vin09t0:2257": "Idanti idaṃ udakasāṭikacīvaraṃ.",
  "tika-vin09t0:2258": "Dutiyaṃ uttānatthameva.",
  "tika-vin09t0:2259": "Naggādisikkhāpadavaṇṇanā niṭṭhitā.",
  "tika-vin09t0:2260": "3. Cīvarasibbanasikkhāpadavaṇṇanā",
  "tika-vin09t0:2261": "Visibbetvāti vijaṭetvā. Dhuraṃ nikkhittamatteti dhure nikkhittamatte, dhuraṃ nikkhipitvā sacepi pacchā sibbati, āpattiyevāti attho.",
  "tika-vin09t0:2262": "Cīvarasibbanasikkhāpadavaṇṇanā niṭṭhitā.",
  "tika-vin09t0:2263": "4. Saṅghāṭicārasikkhāpadavaṇṇanā",
  "tika-vin09t0:2264_0": "“Idaṃ me cīvaraṃ mahagghaṃ īdise corabhaye na sakkā dhāretunti evarūpāsu āpadāsū”ti",
  "tika-vin09t0:2264_1": "ettha pāṭho. So pana kākapadasañjanitamohehi lekhakehi uparisikkhāpade likhito. Kiñcāpi",
  "tika-vin09t0:2264_2": "tattha likhito, ettheva pana daṭṭhabbo.",
  "tika-vin09t0:2265": "Saṅghāṭicārasikkhāpadavaṇṇanā niṭṭhitā.",
  "tika-vin09t0:2266": "5. Cīvarasaṅkamanīyasikkhāpadavaṇṇanā",
  "tika-vin09t0:2267": "Āpadāsu vā dhāretīti sace apārutaṃ vā anivatthaṃ vā corā haranti, evarūpāsū āpadāsu dhāreti, anāpatti.",
  "tika-vin09t0:2268": "Cīvarasaṅkamanīyasikkhāpadavaṇṇanā niṭṭhitā.",
  "tika-vin09t0:2269": "6. Gaṇacīvarasikkhāpadavaṇṇanā",
  "tika-vin09t0:2270_0": "Aññasmiṃ parikkhāreti yattha katthaci thālakādīnaṃ vā sappitelādīnaṃ vā aññatarasmiṃ.",
  "tika-vin09t0:2270_1": "“Samagghakāle dassathā”ti evaṃ ānisaṃsaṃ dassetvā nivārentiyāti “kittakaṃ agghanakaṃ",
  "tika-vin09t0:2270_2": "dātukāmatthā”ti pucchitvā “ettakaṃ nāmā”ti vutte “āgametha tāva, idāni vatthaṃ mahagghaṃ,",
  "tika-vin09t0:2270_3": "katipāhena kappāse āhaṭe samagghaṃ bhavissati, tasmiṃ kāle dassathā”ti evaṃ ānisaṃsaṃ",
  "tika-vin09t0:2270_4": "dassetvā nivārentiyā.",
  "tika-vin09t0:2271": "Gaṇacīvarasikkhāpadavaṇṇanā niṭṭhitā.",
  "tika-vin09t0:2272": "7-10. Paṭibāhanādisikkhāpadavaṇṇanā",
  "tika-vin09t0:2273": "Ānisaṃsaṃ dassetvā paṭibāhantiyāti “ekissā ekaṃ sāṭakaṃ nappahoti, āgametha tāva, katipāhena uppajjissati, tato bhājessāmā”ti evaṃ ānisaṃsaṃ dassetvā paṭibāhantiyā anāpatti.",
  "tika-vin09t0:2274": "Aṭṭhamanavamāni uttānatthāneva.",
  "tika-vin09t0:2275_0": "Sesanti “dhammike vematikāyā”tiādikaṃ avasesaṃ. Tattha ānisaṃsaṃ dassetvā paṭibāhantiyāti",
  "tika-vin09t0:2275_1": "“bhikkhunisaṅgho jiṇṇacīvaro, kathinānisaṃsamūlako mahālābho”ti evarūpaṃ ānisaṃsaṃ",
  "tika-vin09t0:2275_2": "dassetvā paṭibāhantiyā anāpatti.",
  "tika-vin09t0:2276": "Paṭibāhanādisikkhāpadavaṇṇanā niṭṭhitā.",
  "tika-vin09t0:2277": "Naggavaggo tatiyo.",
  "tika-vin09t0:2278": "4. Tuvaṭṭavaggo",
  "tika-vin09t0:2279": "1-3. Ekamañcatuvaṭṭanādisikkhāpadavaṇṇanā",
  "tika-vin09t0:2280": "Paṭhamaṃ uttānatthameva.",
  "tika-vin09t0:2281": "Vavatthānaṃ dassetvāti majjhe kāsāyaṃ vā kattarayaṭṭhiṃ vā antamaso kāyabandhanampi ṭhapetvā nipajjantīnaṃ anāpattīti attho.",
  "tika-vin09t0:2282": "Tatiyaṃ uttānatthameva.",
  "tika-vin09t0:2283": "Ekamañcatuvaṭṭanādisikkhāpadavaṇṇanā niṭṭhitā.",
  "tika-vin09t0:2284": "4-9. Naupaṭṭhāpanādisikkhāpadavaṇṇanā",
  "tika-vin09t0:2285": "Pariyesitvā alabhantiyāti aññaṃ upaṭṭhāyikaṃ alabhantiyā. Gilānāyāti sayaṃ gilānāya. Āpadāsūti tathārūpe upaddave sati.",
  "tika-vin09t0:2286": "Pañcamachaṭṭhasattama aṭṭhamanavamāni uttānatthāneva.",
  "tika-vin09t0:2287": "Naupaṭṭhāpanādisikkhāpadavaṇṇanā niṭṭhitā.",
  "tika-vin09t0:2288": "10. Cārikanapakkamanasikkhāpadavaṇṇanā",
  "tika-vin09t0:2289_0": "Dhure nikkhittamatteti sace dhuraṃ nikkhipitvā pacchā pakkamati, āpattiyevāti attho.",
  "tika-vin09t0:2289_1": "Antarāye satīti dasavidhesu antarāyesu aññatarasmiṃ sati. “Gacchissāmī”ti nikkhantā,",
  "tika-vin09t0:2289_2": "nadī vā pūrā, vanadāho vā āgato, corā vā magge honti, megho vā uṭṭhahati, nivattituṃ vaṭṭati.",
  "tika-vin09t0:2290": "Cārikanapakkamanasikkhāpadavaṇṇanā niṭṭhitā.",
  "tika-vin09t0:2291": "Tuvaṭṭavaggo catuttho.",
  "tika-vin09t0:2292": "5. Cittāgāravaggo",
  "tika-vin09t0:2293": "1. Rājāgārasikkhāpadavaṇṇanā",
  "tika-vin09t0:2294_0": "Kīḷanacittasālanti na raññova kīḷanacittasālaṃ, atha kho yesaṃ kesañci manussānaṃ",
  "tika-vin09t0:2294_1": "kīḷanatthaṃ yattha katthaci katasālaṃ. Esa nayo “kīḷanaupavana”ntiādīsupi. Yathāha",
  "tika-vin09t0:2294_2": "“rājāgāraṃ nāma yattha katthaci rañño kīḷituṃ ramituṃ kataṃ hotī”tiādiko vitthāro.",
  "tika-vin09t0:2294_3": "Tattha kīḷanaupavananti kīḷanatthaṃ antonagare kataṃ ārāmaṃ. Kīḷanuyyānanti tatheva",
  "tika-vin09t0:2294_4": "bahinagare kataṃ uyyānaṃ.",
  "tika-vin09t0:2295": "Rājāgārasikkhāpadavaṇṇanā niṭṭhitā.",
  "tika-vin09t0:2296": "2. Āsandiparibhuñjanasikkhāpadavaṇṇanā",
  "tika-vin09t0:2297": "Atikkantappamāṇāti aṭṭhaṅgulato atikkantappamāṇapādakā. Vuttoti padabhājaniyaṃ vutto. “Akappiyarūpākulo akappiyamañco pallaṅko”ti sārasamāsācariyo.",
  "tika-vin09t0:2298": "Āsandiparibhuñjanasikkhāpadavaṇṇanā niṭṭhitā.",
  "tika-vin09t0:2299": "3. Suttakantanasikkhāpadavaṇṇanā",
  "tika-vin09t0:2300": "Ujjavujjaveti uggiritvā uggiritvā veṭhane. Kantitasuttaṃ kantantiyāti dasikasuttādiṃ saṅghāṭetvā kantantiyā, dukkantitaṃ vā paṭikantantiyā.",
  "tika-vin09t0:2301": "Suttakantanasikkhāpadavaṇṇanā niṭṭhitā.",
  "tika-vin09t0:2302": "4. Gihiveyyāvaccasikkhāpadavaṇṇanā",
  "tika-vin09t0:2303": "Attano veyyāvaccakarassa cāti sacepi mātāpitaro āgacchanti, yaṃ kiñci bījaniṃ vā sammuñjanidaṇḍakaṃ vā kārāpetvā veyyāvaccakaraṭṭhāne ṭhapetvā yaṃ kiñci vā pacituṃ vaṭṭati.",
  "tika-vin09t0:2304": "Gihiveyyāvaccasikkhāpadavaṇṇanā niṭṭhitā.",
  "tika-vin09t0:2305": "5-6. Adhikaraṇādisikkhāpadavaṇṇanā",
  "tika-vin09t0:2306": "Anantarāyikinīti dasavidhesu antarāyesu ekenāpi anantarāyikinī. Dhuraṃ nikkhipitvā pacchā vinicchinantī āpattiṃ āpajjitvāva vinicchināti.",
  "tika-vin09t0:2307": "Chaṭṭhaṃ uttānatthameva.",
  "tika-vin09t0:2308": "Adhikaraṇādisikkhāpadavaṇṇanā niṭṭhitā.",
  "tika-vin09t0:2309": "7. Āvasathacīvarasikkhāpadavaṇṇanā",
  "tika-vin09t0:2310": "Āpadāsūti mahagghacīvaraṃ sarīrato mocetvā suppaṭisāmitampi corā haranti, evarūpāsu āpadāsu anissajjitvā nivāsentiyā anāpatti.",
  "tika-vin09t0:2311": "Āvasathacīvarasikkhāpadavaṇṇanā niṭṭhitā.",
  "tika-vin09t0:2312": "8. Āvasathavihārasikkhāpadavaṇṇanā",
  "tika-vin09t0:2313": "Kavāṭabaddhavihāranti dvārabaddhavihāraṃ. Gilānāyāti vacībhedaṃ kātuṃ asamatthāya. Āpadāsūti raṭṭhe bhijjante āvāse chaḍḍetvā gacchanti, evarūpāsu āpadāsu.",
  "tika-vin09t0:2314": "Āvasathavihārasikkhāpadavaṇṇanā niṭṭhitā.",
  "tika-vin09t0:2315": "9. Tiracchānavijjāpariyāpuṇanasikkhāpadavaṇṇanā",
  "tika-vin09t0:2316_0": "Hatthiādīsupi sippasaddo paccekaṃ yojetabbo, tathā āthabbaṇādīsu mantasaddo. Tattha",
  "tika-vin09t0:2316_1": "tharūti khaggamuṭṭhi. Āthabbaṇamanto nāma āthabbaṇavedavihito parūpaghātakaro manto.",
  "tika-vin09t0:2316_2": "Khilanamanto nāma dārusārakhilaṃ mantetvā pathaviyaṃ pavesetvā māraṇamanto. Agadappayogo nāma visayojanaṃ.",
  "tika-vin09t0:2317": "Tiracchānavijjāpariyāpuṇanasikkhāpadavaṇṇanā niṭṭhitā.",
  "tika-vin09t0:2318": "10. Tiracchānavijjāvācanasikkhāpadavaṇṇanā",
  "tika-vin09t0:2319_0": "Lekheti likhasippe. Dhāraṇāya vāti dhāraṇasatthe, yasmiṃ vuttanayena paṭipajjantā",
  "tika-vin09t0:2319_1": "bahūnipi ganthāni dhārenti. Nāgamaṇḍalādiketi ettha nāgamaṇḍalaṃ nāma sappānaṃ pavesanivāraṇatthaṃ maṇḍalabaddhamanto.",
  "tika-vin09t0:2320": "Tiracchānavijjāvācanasikkhāpadavaṇṇanā niṭṭhitā.",
  "tika-vin09t0:2321": "Cittāgāravaggo pañcamo.",
  "tika-vin09t0:2322": "6. Ārāmavaggo",
  "tika-vin09t0:2323": "1-2. Ārāmapavisanādisikkhāpadavaṇṇanā",
  "tika-vin09t0:2324_0": "Sīsānulokikāyāti sīsaṃ anulokentiyā. Yattha vā bhikkhuniyo sannipatitāti yattha bhikkhuniyo",
  "tika-vin09t0:2324_1": "paṭhamataraṃ sajjhāyanacetiyavandanādiatthaṃ sannipatitā. Āpadāsūti kenaci upaddutā",
  "tika-vin09t0:2324_2": "hoti, evarūpāsu āpadāsu pavisituṃ vaṭṭati.",
  "tika-vin09t0:2325": "Dutiyaṃ uttānatthameva.",
  "tika-vin09t0:2326": "Ārāmapavisanādisikkhāpadavaṇṇanā niṭṭhitā.",
  "tika-vin09t0:2327": "3-4. Gaṇaparibhāsanādisikkhāpadavaṇṇanā",
  "tika-vin09t0:2328": "Sesanti “atthadhammaanusāsanipurekkhārāyā”tiādikaṃ avasesaṃ. Tattha anusāsanipurekkhārāyāti “idānipi tvaṃ bālā abyattā”tiādinā nayena anusāsanipakkhe ṭhatvā vadantiyā anāpatti.",
  "tika-vin09t0:2329": "Catutthaṃ uttānatthameva.",
  "tika-vin09t0:2330": "Gaṇaparibhāsanādisikkhāpadavaṇṇanā niṭṭhitā.",
  "tika-vin09t0:2331": "5. Kulamaccharinīsikkhāpadavaṇṇanā",
  "tika-vin09t0:2332_0": "Kule maccharo kulamaccharoti purimasmiṃ pakkhe sakatthe inīpaccayo, taṃ kulaṃ assaddhaṃ",
  "tika-vin09t0:2332_1": "appasannanti kulassa aguṇaṃ, ayasaṃ vā bhāsantiyāti attho. Bhikkhunīnaṃ avaṇṇaṃ bhāsantiyāti",
  "tika-vin09t0:2332_2": "“bhikkhuniyo dussīlā pāpadhammā”ti bhikkhunīnaṃ aguṇaṃ, ayasaṃ vā bhāsantiyā.",
  "tika-vin09t0:2333": "Santaṃyeva ādīnavanti kulassa vā bhikkhunīnaṃ vā santaṃyeva aguṇaṃ.",
  "tika-vin09t0:2334": "Kulamaccharinīsikkhāpadavaṇṇanā niṭṭhitā.",
  "tika-vin09t0:2335": "6-8. Abhikkhukāvāsādisikkhāpadavaṇṇanā",
  "tika-vin09t0:2336": "Samantapāsādikāyaṃ vuttoti samantapāsādikāya ovādavaggassa paṭhamasikkhāpade vutto.",
  "tika-vin09t0:2337": "Sattamaṭṭhamāni uttānatthāneva.",
  "tika-vin09t0:2338": "Abhikkhukāvāsādisikkhāpadavaṇṇanā niṭṭhitā.",
  "tika-vin09t0:2339": "9-10. Ovādūpasaṅkamanādisikkhāpadavaṇṇanā",
  "tika-vin09t0:2340": "Uposathassa pucchanaṃ uposathapucchā, sāvakapaccayaṃ, rassattañca katvā “uposathapucchaka”nti vuttāti āha “uposathapucchana”nti. Ovādatthāyāti ovādayācanatthāya.",
  "tika-vin09t0:2341": "Dasamaṃ uttānatthameva.",
  "tika-vin09t0:2342": "Ovādūpasaṅkamanādisikkhāpadavaṇṇanā niṭṭhitā.",
  "tika-vin09t0:2343": "Ārāmavaggo chaṭṭho.",
  "tika-vin09t0:2344": "7. Gabbhinīvaggo",
  "tika-vin09t0:2345": "1-2. Gabbhinīādisikkhāpadavaṇṇanā",
  "tika-vin09t0:2346": "Paṭhamaṃ uttānatthameva.",
  "tika-vin09t0:2347": "Thane bhavaṃ thaññaṃ, khīraṃ. Yaṃ pāyetīti yaṃ dārakaṃ pāyeti.",
  "tika-vin09t0:2348": "Gabbhinīādisikkhāpadavaṇṇanā niṭṭhitā.",
  "tika-vin09t0:2349": "3. Paṭhamasikkhamānasikkhāpadavaṇṇanā",
  "tika-vin09t0:2350_0": "Padabhājane vuttanayenāti “pāṇātipātā veramaṇiṃ dve vassāni avītikkamma samādānaṃ",
  "tika-vin09t0:2350_1": "samādiyāmi…pe… vikālabhojanā veramaṇiṃ dve vassāni avītikkamma samādānaṃ samādiyāmī”ti",
  "tika-vin09t0:2350_2": "padabhājanasamīpe aṭṭhuppattiyaṃ vuttanayena. Imā pana cha sikkhāyo saṭṭhivassāyapi",
  "tika-vin09t0:2350_3": "pabbajitāya dātabbāyeva, na etāsu asikkhitā upasampādetabbā.",
  "tika-vin09t0:2351": "Paṭhamasikkhamānasikkhāpadavaṇṇanā niṭṭhitā.",
  "tika-vin09t0:2352": "4-5. Dutiyasikkhamānādisikkhāpadavaṇṇanā",
  "tika-vin09t0:2353": "Padabhājane vuttā upasampadāsammuti na dinnā hotīti padabhājanasamīpe aṭṭhuppattiyaṃ vuttā upasampadāsammuti ñattidutiyāya kammavācāya na dinnā hoti.",
  "tika-vin09t0:2354": "Pañcamaṃ uttānatthameva.",
  "tika-vin09t0:2355": "Dutiyasikkhamānādisikkhāpadavaṇṇanā niṭṭhitā.",
  "tika-vin09t0:2356": "6-10. Dutiyagihigatādisikkhāpadavaṇṇanā",
  "tika-vin09t0:2357": "Dasavassāya gihigatāya sikkhāsammutiṃ datvā paripuṇṇadvādasavassaṃ upasampādetuṃ vaṭṭati.",
  "tika-vin09t0:2358": "Sattamaaṭṭhamanavamadasamāni uttānatthāneva.",
  "tika-vin09t0:2359": "Dutiyagihigatādisikkhāpadavaṇṇanā niṭṭhitā.",
  "tika-vin09t0:2360": "Gabbhinīvaggo sattamo.",
  "tika-vin09t0:2361": "8. Kumāribhūtavaggo",
  "tika-vin09t0:2362": "1-5. Paṭhamakumāribhūtādisikkhāpadavaṇṇanā",
  "tika-vin09t0:2363_0": "Sabbapaṭhamā dve mahāsikkhamānāti gabbhinivagge vuttā dve sikkhamānā. “Sikkhamānā”icceva",
  "tika-vin09t0:2363_1": "vattabbāti sammutikammādīsu evaṃ vattabbā. “Gihigatā”ti vā “kumāribhūtā”ti vā na",
  "tika-vin09t0:2363_2": "vattabbāti sace vadanti, kammaṃ kuppatīti adhippāyo.",
  "tika-vin09t0:2364": "Catutthapañcamāni uttānatthāneva.",
  "tika-vin09t0:2365": "Paṭhamakumāribhūtādisikkhāpadavaṇṇanā niṭṭhitā.",
  "tika-vin09t0:2366": "6-8. Khīyanadhammādisikkhāpadavaṇṇanā",
  "tika-vin09t0:2367": "Vuṭṭhāpanasammutiyā yācitāyāti upasampadāsammutiyā yācitāya.",
  "tika-vin09t0:2368": "Sattamaṭṭhamāni uttānatthāneva.",
  "tika-vin09t0:2369": "Khīyanadhammādisikkhāpadavaṇṇanā niṭṭhitā.",
  "tika-vin09t0:2370": "9. Sokāvāsasikkhāpadavaṇṇanā",
  "tika-vin09t0:2371": "Āgacchamānāti āgacchantī.",
  "tika-vin09t0:2372": "Sokāvāsasikkhāpadavaṇṇanā niṭṭhitā.",
  "tika-vin09t0:2373": "10. Ananuññātasikkhāpadavaṇṇanā",
  "tika-vin09t0:2374_0": "Tesaṃ atthibhāvaṃ ajānantiyāti tesaṃ mātādīnaṃ atthibhāvaṃ ajānantiyā. Ananuññātasamuṭṭhānanti",
  "tika-vin09t0:2374_1": "yaṃ vācato, kāyavācato, vācācittato, kāyavācācittato ca samuṭṭhāti, taṃ ananuññātasamuṭṭhānaṃ.",
  "tika-vin09t0:2374_2": "Kathaṃ? Abbhānakammādīsu kenacideva karaṇīyena khaṇḍasīmāyaṃ nisinnā “pakkosatha",
  "tika-vin09t0:2374_3": "sikkhamānaṃ, idheva naṃ upasampādessāmā”ti upasampādeti, evaṃ vācato samuṭṭhāti.",
  "tika-vin09t0:2374_4": "“Upassayato uṭṭhāya upasampādessāmī”ti vatvā khaṇḍasīmaṃ gacchantiyā kāyavācato samuṭṭhāti.",
  "tika-vin09t0:2374_5": "Dvīsu ṭhānesu paṇṇattiṃ jānitvā vītikkamaṃ karontiyā vācācittato, kāyavācācittato",
  "tika-vin09t0:2374_6": "ca samuṭṭhāti. Ananujānāpetvā upasampādanato kiriyākiriyaṃ.",
  "tika-vin09t0:2375": "Ananuññātasikkhāpadavaṇṇanā niṭṭhitā.",
  "tika-vin09t0:2376": "11. Pārivāsikasikkhāpadavaṇṇanā",
  "tika-vin09t0:2377": "Dāruṇanti pāpaṃ. Patimānentanti olokentaṃ.",
  "tika-vin09t0:2378": "Pārivāsikasikkhāpadavaṇṇanā niṭṭhitā.",
  "tika-vin09t0:2379": "12. Anuvassasikkhāpadavaṇṇanā",
  "tika-vin09t0:2380": "Ekantarikanti ekena vassena antarikaṃ katvā.",
  "tika-vin09t0:2381": "Anuvassasikkhāpadavaṇṇanā niṭṭhitā.",
  "tika-vin09t0:2382": "13. Ekavassasikkhāpadavaṇṇanā",
  "tika-vin09t0:2383": "Mātikāyaṃ ekaṃ vassaṃ dveti ekantarike ekekasmiṃ saṃvacchare dve. Ekantarikaṃ vuṭṭhāpentiyāti imasmiṃ vasse ekaṃ, puna ekantarikaṃ ekanti dve vuṭṭhāpentiyā anāpatti.",
  "tika-vin09t0:2384": "Ekavassasikkhāpadavaṇṇanā niṭṭhitā.",
  "tika-vin09t0:2385": "Kumāribhūtavaggo aṭṭhamo.",
  "tika-vin09t0:2386": "9. Chattupāhanavaggo",
  "tika-vin09t0:2387": "1-2. Chattupāhanādisikkhāpadavaṇṇanā",
  "tika-vin09t0:2388_0": "Vuttalakkhaṇaṃ chattanti “chattaṃ nāma tīṇi chattāni – setacchattaṃ, kilañjacchattaṃ,",
  "tika-vin09t0:2388_1": "paṇṇacchattaṃ maṇḍalabaddhaṃ, salākabaddha”nti evaṃ padabhājane vuttalakkhaṇaṃ chattaṃ.",
  "tika-vin09t0:2388_2": "Tādisaṃ ṭhānaṃ patvāti gacchakaddamādīsu taṃ taṃ ṭhānaṃ patvā.",
  "tika-vin09t0:2389": "Chattassevāti kaddamādīni patvā upāhanā omuñcitvā chattasseva dhāraṇaṃ. Upāhanānaṃyeva vāti gacchādīni disvā chattaṃ apanāmetvā upāhanānaṃyeva dhāraṇaṃ.",
  "tika-vin09t0:2390": "Dutiyaṃ uttānatthameva.",
  "tika-vin09t0:2391": "Chattupāhanādisikkhāpadavaṇṇanā niṭṭhitā.",
  "tika-vin09t0:2392": "3-5. Saṅghāṇiādisikkhāpadavaṇṇanā",
  "tika-vin09t0:2393": "Saṅghāṇinti kaṭiyaṃ anubhavitabbaṃ ābharaṇaṃ. Tenāha “yaṃ kiñci kaṭūpaga”nti.",
  "tika-vin09t0:2394": "Catutthapañcamāni uttānatthāneva.",
  "tika-vin09t0:2395": "Saṅghāṇiādisikkhāpadavaṇṇanā niṭṭhitā.",
  "tika-vin09t0:2396": "6. Vāsitakasikkhāpadavaṇṇanā",
  "tika-vin09t0:2397": "Gandhavāsitakenāti gandhaparibhāvitena.",
  "tika-vin09t0:2398": "Vāsitakasikkhāpadavaṇṇanā niṭṭhitā.",
  "tika-vin09t0:2399": "7-10. Bhikkhuniummaddāpanādisikkhāpadavaṇṇanā",
  "tika-vin09t0:2400": "Gilānāyāti antamaso maggagamanaparissamenāpi ābādhikāya. Āpadāsūti corabhayādinā sarīrakampanādīsu.",
  "tika-vin09t0:2401": "Aṭṭhamanavamadasamesu kiñci vattabbaṃ natthi.",
  "tika-vin09t0:2402": "Bhikkhuniummaddāpanādisikkhāpadavaṇṇanā niṭṭhitā.",
  "tika-vin09t0:2403": "11. Anāpucchāsikkhāpadavaṇṇanā",
  "tika-vin09t0:2404": "Upacāraṃ sandhāyāti samantā dvādasahatthūpacāraṃ sandhāya.",
  "tika-vin09t0:2405": "Anāpucchāsikkhāpadavaṇṇanā niṭṭhitā.",
  "tika-vin09t0:2406": "12. Pañhāpucchanasikkhāpadavaṇṇanā",
  "tika-vin09t0:2407": "Anodissāti “amukasmiṃ nāma ṭhāne pucchāmī”ti evaṃ aniyametvā kevalaṃ “pucchitabbaṃ atthi, pucchāmi, ayyā”ti evaṃ vatvā.",
  "tika-vin09t0:2408": "Pañhāpucchanasikkhāpadavaṇṇanā niṭṭhitā.",
  "tika-vin09t0:2409": "13. Asaṃkaccikasikkhāpadavaṇṇanā",
  "tika-vin09t0:2410_0": "Parikkhittassa gāmassa parikkhepaṃ, aparikkhittassa upacāraṃ atikkamantiyā vā okkamantiyā",
  "tika-vin09t0:2410_1": "vāti ettha parikkhittassa gāmassa parikkhepaṃ atikkamantiyā vā aparikkhittassa gāmassa",
  "tika-vin09t0:2410_2": "upacāraṃ okkamantiyā vāti yathākkamaṃ sambandho veditabbo. Āpadāsūti mahagghaṃ saṃkaccikaṃ",
  "tika-vin09t0:2410_3": "pārupitvā gacchantiyā upaddavo uppajjati, evarūpāsu āpadāsu.",
  "tika-vin09t0:2411": "Asaṃkaccikasikkhāpadavaṇṇanā niṭṭhitā.",
  "tika-vin09t0:2412": "Chattupāhanavaggo navamo.",
  "tika-vin09t0:2413": "Iti kaṅkhāvitaraṇiyā pātimokkhavaṇṇanāya",
  "tika-vin09t0:2414": "Vinayatthamañjūsāyaṃ līnatthappakāsaniyaṃ",
  "tika-vin09t0:2415": "Bhikkhunipātimokkhe pācittiyavaṇṇanā niṭṭhitā.",
  "tika-vin09t0:2416": "Asādhāraṇasamuṭṭhānavaṇṇanā",
  "tika-vin09t0:2417_0": "Acittakānīti “nacca”ntiādinā ajānitvā dassanādiṃ karontiyā āpattisambhavato vatthuajānanacittena",
  "tika-vin09t0:2417_1": "acittakāni. Lokavajjānīti “nacca”ntiādinā jānitvā dassanādiṃ karontiyā akusaleneva",
  "tika-vin09t0:2417_2": "āpajjanato lokavajjāni. Tenāha “ayaṃ panettha adhippāyo”tiādi sacittakānīti “corī”tiādinā",
  "tika-vin09t0:2417_3": "vatthuṃ jānitvā karaṇeyeva āpattisambhavato sacittakāni. Upasampadādīnaṃ ekantākusalacitteneva",
  "tika-vin09t0:2417_4": "akattabbattā paṇṇattivajjāni. “Idha sacittakācittakatā paṇṇattijānanājānanatāya aggaheṭṭhā",
  "tika-vin09t0:2417_5": "vatthujānanājānanatāya gahetabba”nti vadanti.",
  "tika-vin09t0:2418": "Asādhāraṇasamuṭṭhānavaṇṇanā niṭṭhitā.",
  "tika-vin09t0:2419": "Pāṭidesanīyakaṇḍaṃ",
  "tika-vin09t0:2420": "2. Telaviññāpanādisikkhāpadavaṇṇanā",
  "tika-vin09t0:2421": "Pāḷiyaṃ anāgatesu pana aṭṭhasupīti pāḷimuttakesu sappiādīsu aṭṭhasupi.",
  "tika-vin09t0:2422": "Telaviññāpanādisikkhāpadavaṇṇanā niṭṭhitā.",
  "tika-vin09t0:2423": "Iti kaṅkhāvitaraṇiyā pātimokkhavaṇṇanāya",
  "tika-vin09t0:2424": "Vinayatthamañjūsāyaṃ līnatthappakāsaniyaṃ",
  "tika-vin09t0:2425": "Bhikkhunipātimokkhe pāṭidesanīyavaṇṇanā niṭṭhitā.",
  "tika-vin09t0:2426": "1. Parimaṇḍalādisikkhāpadavaṇṇanā",
  "tika-vin09t0:2427_0": "Sekhiyāni cevāti pañcasattati sekhiyāni ceva. “Bhikkhupātimokkhavaṇṇanāyaṃ vuttanayeneva",
  "tika-vin09t0:2427_1": "veditabbā”ti iminā yasmā tādisaṃyevettha atthavinicchayaṃ vidū vadanti, tasmā visuṃ",
  "tika-vin09t0:2427_2": "tesaṃ atthavaṇṇanā na vuttā. Tattha yā vuttā, sā idhāpi vuttāyevāti dasseti.",
  "tika-vin09t0:2428": "Parimaṇḍalādisikkhāpadavaṇṇanā niṭṭhitā.",
  "tika-vin09t0:2429": "Iti kaṅkhāvitaraṇiyā pātimokkhavaṇṇanāya",
  "tika-vin09t0:2430": "Vinayatthamañjūsāyaṃ līnatthappakāsaniyaṃ",
  "tika-vin09t0:2431": "Bhikkhunipātimokkhavaṇṇanā niṭṭhitā.",
  "tika-vin09t0:2432": "Nigamanakathāvaṇṇanā",
  "tika-vin09t0:2433_0": "Yaṃ pātimokkhassa vaṇṇanaṃ ārabhinti sambandho. “Mahāvihāravāsīna”nti idaṃ purimapacchimapadehi",
  "tika-vin09t0:2433_1": "saddhiṃ sambandhitabbaṃ, mahāvihāravāsīnaṃ porāṇaṭṭhakathāhi vāti ca. Pāḷiyatthañca",
  "tika-vin09t0:2433_2": "kevalanti sakalaṃ pāḷiatthañca, ubhatovibhaṅgañcāti vuttaṃ hoti. Etthāti etissaṃ",
  "tika-vin09t0:2433_3": "kaṅkhāvitaraṇiyaṃ. Yasmā na hi atthīti sambandho. Yanti yaṃ padaṃ. Sīhaḷaṭṭhakathānayanti",
  "tika-vin09t0:2433_4": "sīhaḷamātikaṭṭhakathānayaṃ. Aṭṭhakathāsāranti sīhaḷamātikaṭṭhakathāyaṃ atthasāraṃ,",
  "tika-vin09t0:2433_5": "atha vā vinayaṭṭhakathāsu atthasāraṃ. Tenetaṃ dasseti – sīhaḷamātikaṭṭhakathāyaṃ",
  "tika-vin09t0:2433_6": "atthasāraṃ ādāya imaṃ kaṅkhāvitaraṇiṃ karonto vinayaṭṭhakathāsupi idha vinicchaye",
  "tika-vin09t0:2433_7": "yogakkhamaṃ atthasāraṃ ādāyeva akāsinti.",
  "tika-vin09t0:2434_0": "Idāni sadevakassa lokassa accantasukhādhigamāya attano puññaṃ pariṇāmento “yathā",
  "tika-vin09t0:2434_1": "ca niṭṭhaṃ sampattā”tiādigāthādvayamāha. Kalyāṇanissitāti kusalanissitā. Sabbasattānanti",
  "tika-vin09t0:2434_2": "kāmāvacarādibhedānaṃ sabbesaṃ sattānaṃ.",
  "tika-vin09t0:2435": "Nigamanakathāvaṇṇanā niṭṭhitā.",
  "tika-vin09t0:2436": "Nigamanakathā",
  "tika-vin09t0:2437": "Ettāvatā ca –",
  "tika-vin09t0:2438": "1.",
  "tika-vin09t0:2439": "Laṅkissaro yo vijitārirājo;",
  "tika-vin09t0:2440": "Rājā parakkantabhujo yasassī;",
  "tika-vin09t0:2441": "Tidhāgataṃ sīhaḷamekarajjaṃ;",
  "tika-vin09t0:2442": "Akā nikāyañca tathā samaggaṃ.",
  "tika-vin09t0:2443": "2.",
  "tika-vin09t0:2444": "Pure pulatthimhi vare purānaṃ;",
  "tika-vin09t0:2445": "Majjhamhi nānāratanākarānaṃ;",
  "tika-vin09t0:2446": "Anantasampattibharābhirāme;",
  "tika-vin09t0:2447": "Varācaluttaṅgagharābhirāme.",
  "tika-vin09t0:2448": "3.",
  "tika-vin09t0:2449": "Abhejjapākārasugopurasmiṃ;",
  "tika-vin09t0:2450": "Nirākulānekakulākulasmiṃ;",
  "tika-vin09t0:2451": "Munindadāṭhaṅkuravāsabhūte;",
  "tika-vin09t0:2452": "Yo locanānandavahe vasanto.",
  "tika-vin09t0:2453": "4.",
  "tika-vin09t0:2454": "Suphullitabbhoruhasādusīta",
  "tika-vin09t0:2455": "Pasannanīrehi jalāsayehi;",
  "tika-vin09t0:2456": "Supupphitānekakadambajambu-",
  "tika-vin09t0:2457": "Punnāganāgādihi vābhiramme.",
  "tika-vin09t0:2458": "5.",
  "tika-vin09t0:2459": "Sudhāvadātehi manoharehi;",
  "tika-vin09t0:2460": "Pākārapantīhi ca gopurehi;",
  "tika-vin09t0:2461": "Vikiṇṇamuttāphalasannibhehi;",
  "tika-vin09t0:2462": "Vilokanīyehi sudhātalehi.",
  "tika-vin09t0:2463": "6.",
  "tika-vin09t0:2464": "Katvāna pāsādasahassaramme;",
  "tika-vin09t0:2465": "Tahiṃ tahiṃ pītikare vihāre;",
  "tika-vin09t0:2466": "Mahādayo jetavanādayopi;",
  "tika-vin09t0:2467": "Susaṃyamānaṃ yatinaṃ adāsi.",
  "tika-vin09t0:2468": "7.",
  "tika-vin09t0:2469": "Yo sādubhūtaṃ catupaccayañca;",
  "tika-vin09t0:2470": "Guṇappasanno samaṇesu tesu;",
  "tika-vin09t0:2471": "Niccaṃ mahoghaṃ viya vattayanto;",
  "tika-vin09t0:2472": "Yojeti te ganthavipassanāsu.",
  "tika-vin09t0:2473": "8.",
  "tika-vin09t0:2474": "Kāritesu vihāresu, tena tesu yasassinā;",
  "tika-vin09t0:2475": "Rammo yo pacchimārāmo, pupphārāmādisobhito.",
  "tika-vin09t0:2476": "9.",
  "tika-vin09t0:2477": "Pariveṇamhi nāmena, tahiṃ coḷakulantike;",
  "tika-vin09t0:2478": "Pāsāde dassanīyamhi, vasanto karuṇāparo.",
  "tika-vin09t0:2479": "10.",
  "tika-vin09t0:2480": "Sisso sasīkarasvaccha-sīlācārassa dhīmato;",
  "tika-vin09t0:2481": "Sāriputtamahāthera-mahāsāmissa tādino.",
  "tika-vin09t0:2482": "11.",
  "tika-vin09t0:2483": "Dhīrānekaguṇoghena, therena sucivuttinā;",
  "tika-vin09t0:2484": "Vinayaṭṭhitikāmena, sumedhenābhiyācito.",
  "tika-vin09t0:2485": "12.",
  "tika-vin09t0:2486": "So buddhanāgattherohaṃ, bhikkhūnaṃ paramaṃ hitaṃ;",
  "tika-vin09t0:2487": "Mahāvihāravāsīnaṃ, yatīnaṃ samayānugaṃ.",
  "tika-vin09t0:2488": "13.",
  "tika-vin09t0:2489": "Vinayatthādimañjūsaṃ, līnatthassa pakāsaniṃ;",
  "tika-vin09t0:2490": "Mātikaṭṭhakathāyemaṃ, akāsiṃ sādhu vaṇṇanaṃ.",
  "tika-vin09t0:2491": "14.",
  "tika-vin09t0:2492": "Sāyaṃ subodhā budhavaṇṇanīyā;",
  "tika-vin09t0:2493": "Saṃvaṇṇanā sattasahassamattā;",
  "tika-vin09t0:2494": "Nirākarontī vinayamhi mohaṃ;",
  "tika-vin09t0:2495": "Tamaṃ carantī sasi kheva bhātu.",
  "tika-vin09t0:2496": "15.",
  "tika-vin09t0:2497": "Ākaṅkhamānena paratthamiṭṭhaṃ;",
  "tika-vin09t0:2498": "Mahatthasāraṃ suvinicchayañca;",
  "tika-vin09t0:2499": "Saṃvaṇṇanaṃ sādhu pakubbatā yaṃ;",
  "tika-vin09t0:2500": "Citaṃ mayā puññamanappabhūtaṃ.",
  "tika-vin09t0:2501": "16.",
  "tika-vin09t0:2502": "Puññena tenācitadānasīla-",
  "tika-vin09t0:2503": "Mayādinānekavidhena ceva;",
  "tika-vin09t0:2504": "Sattā anīghā sukhino averā;",
  "tika-vin09t0:2505": "Pappontu sabbe sugatiṃ sivañca.",
  "tika-vin09t0:2506": "17.",
  "tika-vin09t0:2507": "Saddhiṃ yathopaddavamantarena;",
  "tika-vin09t0:2508": "Gatā hi līnatthapadīpanīyaṃ;",
  "tika-vin09t0:2509": "Tathā janānaṃ api dhammayuttā;",
  "tika-vin09t0:2510": "Manorathā siddhimupentu niccaṃ.",
  "tika-vin09t0:2511": "18.",
  "tika-vin09t0:2512": "Kāle pavassantu sadā payodā;",
  "tika-vin09t0:2513": "Dhammena pālentu mahiṃ mahindā;",
  "tika-vin09t0:2514": "Sattā pasannā ratanattayasmiṃ;",
  "tika-vin09t0:2515": "Dānādipuññābhiratā bhavantūti.",
  "tika-vin09t0:2516": "Vinayatthamañjūsā līnatthappakāsanīnāmikākaṅkhāvitaraṇīabhinavaṭīkā niṭṭhitā."
}