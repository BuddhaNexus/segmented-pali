{
  "atk-vin02a3:6": "Namo tassa bhagavato arahato sammāsambuddhassa",
  "atk-vin02a3:7": "Vinayapiṭake",
  "atk-vin02a3:8": "Cūḷavagga-aṭṭhakathā",
  "atk-vin02a3:9": "1. Kammakkhandhakaṃ",
  "atk-vin02a3:10": "Tajjanīyakammakathā",
  "atk-vin02a3:11_0": "1. Cūḷavaggassa paṭhame kammakkhandhake tāva paṇḍukalohitakāti paṇḍuko ceva lohitako",
  "atk-vin02a3:11_1": "cāti chabbaggiyesu dve janā; tesaṃ nissitakāpi paṇḍukalohitakātveva paññāyanti. Balavābalavaṃ",
  "atk-vin02a3:11_2": "paṭimantethāti suṭṭhubalavaṃ paṭivadatha. Alamatthatarāti samatthatarā.",
  "atk-vin02a3:12": "Tajjanīyakammakathā niṭṭhitā.",
  "atk-vin02a3:13": "Adhammakammadvādasakakathā",
  "atk-vin02a3:14_0": "4. Asammukhā katantiādīsu saṅghadhammavinayapuggalasammukhānaṃ vinā kataṃ, cuditakaṃ",
  "atk-vin02a3:14_1": "appaṭipucchitvā kataṃ, tasseva appaṭiññāya kataṃ. Adesanāgāminiyāti pārājikāpattiyā",
  "atk-vin02a3:14_2": "vā saṅghādisesāpattiyā vā. Ettha purimakesu tīsu tikesu nava padā adhammenakataṃ",
  "atk-vin02a3:14_3": "vaggenakatanti imehi saddhiṃ ekekaṃ gahetvā nava tikā vuttā. Evaṃ sabbepi dvādasa",
  "atk-vin02a3:14_4": "tikā honti. Paṭipakkhavasena sukkapakkhesupi eteyeva dvādasa tikā vuttā.",
  "atk-vin02a3:15": "6. Ananulomikehi gihisaṃsaggehīti pabbajitānaṃ ananucchavikehi sahasokitādīhi gihisaṃsaggehi.",
  "atk-vin02a3:16_0": "Tiṇṇaṃ, bhikkhave, bhikkhūnantiādi ekekenāpi aṅgena tajjanīyakammaṃ kātuṃ vaṭṭatīti",
  "atk-vin02a3:16_1": "dassanatthaṃ vuttaṃ. Tajjanīyassa hi visesena bhaṇḍanakārakattaṃ aṅgaṃ, niyassassa",
  "atk-vin02a3:16_2": "abhiṇhāpattikattaṃ, pabbājanīyassa kuladūsakattaṃ vuttaṃ. Imesu pana tīsu aṅgesu",
  "atk-vin02a3:16_3": "yena kenaci sabbānipi kātuṃ vaṭṭati. Yadi evaṃ yaṃ campeyyakkhandhake vuttaṃ – “tajjanīyakammārahassa",
  "atk-vin02a3:16_4": "niyassakammaṃ karoti…pe… upasampadārahaṃ abbheti; evaṃ kho upāli adhammakammaṃ hoti",
  "atk-vin02a3:16_5": "avinayakammaṃ, evañca pana saṅgho sātisāro hotī”ti idaṃ virujjhatīti. Idañca na virujjhati.",
  "atk-vin02a3:16_6": "Kasmā? Vacanatthanānattato, “tajjanīyakammārahassā”ti imassa hi vacanassa kammasanniṭṭhānaṃ",
  "atk-vin02a3:16_7": "attho. “Tiṇṇaṃ, bhikkhave”tiādivacanassa aṅgasambhavo, tasmā yadā saṅghena sannipatitvā",
  "atk-vin02a3:16_8": "“idaṃ nāma imassa bhikkhuno kammaṃ karomā”ti sanniṭṭhānaṃ kataṃ hoti, tadā kammāraho",
  "atk-vin02a3:16_9": "nāma hoti. Tassa iminā lakkhaṇena tajjanīyādikammārahassa niyassakammādikaraṇaṃ adhammakammañceva",
  "atk-vin02a3:16_10": "avinayakammañcāti veditabbaṃ. Yassa pana bhaṇḍanakārakādīsu aṅgesu aññataraṃ aṅgaṃ",
  "atk-vin02a3:16_11": "atthi, tassa ākaṅkhamāno saṅgho yathānuññātesu aṅgesu ca kammesu ca yena kenaci aṅgena",
  "atk-vin02a3:16_12": "yaṃkiñci kammaṃ vavatthapetvā taṃ bhikkhuṃ kammārahaṃ katvā kammaṃ kareyya. Ayamettha",
  "atk-vin02a3:16_13": "vinicchayo. Evaṃ pubbenāparaṃ sameti.",
  "atk-vin02a3:17_0": "Tattha kiñcāpi tajjanīyakamme bhaṇḍanakārakavasena kammavācā vuttā, atha kho bālassa",
  "atk-vin02a3:17_1": "abyattassa āpattibahulassa tajjanīyakammaṃ karontena bālaabyattavaseneva kammavācā",
  "atk-vin02a3:17_2": "kātabbā. Evañhi bhūtena vatthunā kataṃ kammaṃ hoti, na ca aññassa kammassa vatthunā.",
  "atk-vin02a3:17_3": "Kasmā? Yasmā idampi anuññātanti. Esa nayo sabbattha. Aṭṭhārasa sammāvattanavatthūni",
  "atk-vin02a3:17_4": "pārivāsikakkhandhake vaṇṇayissāma.",
  "atk-vin02a3:18": "Adhammakammadvādasakakathā niṭṭhitā.",
  "atk-vin02a3:19": "Nappaṭippassambhetabbaaṭṭhārasakādikathā",
  "atk-vin02a3:20_0": "8. Lomaṃ pātentīti pannalomā honti; bhikkhū anuvattantīti attho. Netthāraṃ vattantīti",
  "atk-vin02a3:20_1": "nittharantānaṃ etanti netthāraṃ; yena sakkā nissāraṇā nittharituṃ, taṃ aṭṭhārasavidhaṃ",
  "atk-vin02a3:20_2": "sammāvattanaṃ vattantīti attho. Kittakaṃ kālaṃ vattaṃ pūretabbanti? Dasa vā pañca",
  "atk-vin02a3:20_3": "vā divasāni. Imasmiñhi kammakkhandhake ettakena vattaṃ pūritameva hoti.",
  "atk-vin02a3:21": "Nappaṭippassambhetabbaaṭṭhārasakādikathā niṭṭhitā.",
  "atk-vin02a3:22": "Niyassakammakathā",
  "atk-vin02a3:23": "11. Seyyasakavatthusmiṃ – apissu bhikkhū pakatāti apissu bhikkhū niccaṃ byāvaṭā honti. Sesaṃ tajjanīye vuttasadisameva.",
  "atk-vin02a3:24": "Niyassakammakathā niṭṭhitā.",
  "atk-vin02a3:25": "Pabbājanīyakammakathā",
  "atk-vin02a3:26": "21. Assajipunabbasukavatthu saṅghādisesavaṇṇanāyaṃ vuttaṃ.",
  "atk-vin02a3:27_0": "27. Kāyikena davenātiādīsu panettha kāyiko davo nāma kāyakīḷā vuccati. Sesapadadvayepi",
  "atk-vin02a3:27_1": "eseva nayo. Kāyiko anācāro nāma kāyadvāre paññattasikkhāpadavītikkamo vuccati. Sesadvayepi",
  "atk-vin02a3:27_2": "eseva nayo. Kāyikaṃ upaghātikaṃ nāma kāyadvāre paññattasikkhāpadassa asikkhanabhāvena",
  "atk-vin02a3:27_3": "upahananaṃ vuccati; nāsanaṃ vināsananti attho. Sesadvayepi eseva nayo. Kāyiko micchājīvo",
  "atk-vin02a3:27_4": "nāma paṭikkhittavejjakammādivasena telapacanaariṭṭhapacanādīni. Vācasiko micchājīvo",
  "atk-vin02a3:27_5": "nāma gihīnaṃ sāsanasampaṭicchanārocanādīni. Kāyikavācasiko nāma tadubhayaṃ. Sesaṃ",
  "atk-vin02a3:27_6": "tajjanīye vuttanayameva.",
  "atk-vin02a3:28": "Pabbājanīyakammakathā niṭṭhitā.",
  "atk-vin02a3:29": "Paṭisāraṇīyakammakathā",
  "atk-vin02a3:30_0": "33. Sudhammavatthusmiṃ pana – anapaloketvāti na āpucchitvā. Etadavocāti kiṃ te gahapati",
  "atk-vin02a3:30_1": "therānaṃ paṭiyattanti sabbaṃ vivarāpetvā disvā etaṃ avoca. Ekā ca kho idha natthi",
  "atk-vin02a3:30_2": "yadidaṃ tilasaṃguḷikāti yā ayaṃ tilasakkhalikā nāma vuccati, sā natthīti attho. Tassa",
  "atk-vin02a3:30_3": "kira gahapatino vaṃse ādimhi eko pūviyo ahosi. Tena naṃ thero jātiyā khuṃsetukāmo",
  "atk-vin02a3:30_4": "evamāha. Yadeva kiñcīti evaṃ bahuṃ buddhavacanaṃ ratanaṃ pahāya kiñcideva tilasaṃguḷikāvacanaṃ",
  "atk-vin02a3:30_5": "bhāsitaṃ. Kukkuṭapotakaudāharaṇena idaṃ dasseti “yathā so neva kākavassitaṃ na kukkuṭavassitaṃ",
  "atk-vin02a3:30_6": "akāsi, evaṃ tayāpi neva bhikkhuvacanaṃ na gihivacanaṃ vutta”nti.",
  "atk-vin02a3:31": "Paṭisāraṇīyakammakathā niṭṭhitā.",
  "atk-vin02a3:32": "Adhammakammādidvādasakakathā",
  "atk-vin02a3:33": "37. Asammukhā katantiādayo tikā vuttappakārā eva.",
  "atk-vin02a3:34_0": "39. Aṅgasamannāgamo purimehi asadiso. Tattha yathā lābhaṃ na labhanti; evaṃ parisakkanto",
  "atk-vin02a3:34_1": "parakkamanto alābhāya parisakkati nāma. Esa nayo anatthādīsu. Tattha anatthoti atthabhaṅgo.",
  "atk-vin02a3:34_2": "Anāvāsoti tasmiṃ ṭhāne avasanaṃ. Gihīnaṃ buddhassa avaṇṇanti gihīnaṃ santike buddhassa",
  "atk-vin02a3:34_3": "avaṇṇaṃ bhāsati. Dhammikaṃ paṭissavaṃ na saccāpetīti yathā sacco hoti, evaṃ na karoti;",
  "atk-vin02a3:34_4": "vassāvāsaṃ paṭissuṇitvā na gacchati, aññaṃ vā evarūpaṃ karoti. Pañcannaṃ bhikkhavetiādi",
  "atk-vin02a3:34_5": "ekaṅgenapi kammārahabhāvadassanatthaṃ vuttaṃ. Sesamettha uttānatthañceva, tajjanīye ca vuttanayameva.",
  "atk-vin02a3:35": "Adhammakammādidvādasakakathā niṭṭhitā.",
  "atk-vin02a3:36": "Āpattiyā adassane ukkhepanīyakammakathā",
  "atk-vin02a3:37": "46. Channavatthusmiṃ – āvāsaparamparañca bhikkhave saṃsathāti sabbāvāsesu ārocetha.",
  "atk-vin02a3:38": "50. Bhaṇḍanakārakotiādīsu bhaṇḍanādipaccayā āpannaṃ āpattiṃ ropetvā tassā adassaneyeva kammaṃ kātabbaṃ. Tikā vuttappakārā eva.",
  "atk-vin02a3:39_0": "51. Sammāvattanāyaṃ panettha tecattālīsa vattāni. Tattha na anuddhaṃsetabboti na",
  "atk-vin02a3:39_1": "codetabbo. Na bhikkhu bhikkhūhīti añño bhikkhu aññehi bhikkhūhi na bhinditabbo. Na",
  "atk-vin02a3:39_2": "gihiddhajoti odātavatthāni acchinnadasapupphadasāni ca na dhāretabbāni. Na titthiyaddhajoti",
  "atk-vin02a3:39_3": "kusacīrādīni na dhāretabbāni. Na āsādetabboti na apasādetabbo. Anto vā bahi vāti",
  "atk-vin02a3:39_4": "vihārassa anto vā bahi vā. Na titthiyādipadattayaṃ uttānameva. Sesaṃ sabbaṃ pārivāsikakkhandhake",
  "atk-vin02a3:39_5": "vaṇṇayissāma. Sesaṃ tajjanīye vuttanayameva. Āpattiyā appaṭikamme ukkhepanīyakammaṃ iminā sadisameva.",
  "atk-vin02a3:40_0": "65. Ariṭṭhavatthu khuddakavaṇṇanāyaṃ vuttaṃ. “Bhaṇḍanakārako”tiādīsu yaṃ diṭṭhiṃ",
  "atk-vin02a3:40_1": "nissāya bhaṇḍanādīni karoti, tassā appaṭinissaggeyeva kammaṃ kātabbaṃ. Sesaṃ tajjanīye",
  "atk-vin02a3:40_2": "vuttanayameva. Sammāvattanāyampi hi idha tecattālīsaṃyeva vattānīti.",
  "atk-vin02a3:41": "Āpattiyā adassane ukkhepanīyakammakathā niṭṭhitā.",
  "atk-vin02a3:42": "Kammakkhandhakavaṇṇanā niṭṭhitā.",
  "atk-vin02a3:43": "2. Pārivāsikakkhandhakaṃ",
  "atk-vin02a3:44": "Pārivāsikavattakathā",
  "atk-vin02a3:45_0": "75. Pārivāsikakkhandhake – pārivāsikāti parivāsaṃ parivasantā. Tattha catubbidho",
  "atk-vin02a3:45_1": "parivāso – appaṭicchannaparivāso, paṭicchannaparivāso, suddhantaparivāso, samodhānaparivāsoti.",
  "atk-vin02a3:45_2": "Tesu “yo, bhikkhave, aññopi aññatitthiyapubbo imasmiṃ dhammavinaye ākaṅkhati pabbajjaṃ,",
  "atk-vin02a3:45_3": "ākaṅkhati upasampadaṃ, tassa cattāro māse parivāso dātabbo”ti evaṃ mahākhandhake",
  "atk-vin02a3:45_4": "vutto titthiyaparivāso appaṭicchannaparivāso nāma. Tattha yaṃ vattabbaṃ taṃ vuttameva.",
  "atk-vin02a3:45_5": "Ayaṃ pana idha anadhippeto. Sesā tayo yena saṅghādisesāpatti āpannā ceva hoti paṭicchāditā",
  "atk-vin02a3:45_6": "ca, tassa dātabbā. Tesu yaṃ vattabbaṃ taṃ samuccayakkhandhake vakkhāma. Ete pana",
  "atk-vin02a3:45_7": "idha adhippetā. Tasmā etesu yaṃkiñci parivāsaṃ parivasantā “pārivāsikā”ti veditabbā.",
  "atk-vin02a3:46_0": "Pakatattānaṃ bhikkhūnanti ṭhapetvā navakataraṃ pārivāsikaṃ avasesānaṃ antamaso mūlāyapaṭikassanārahādīnampi.",
  "atk-vin02a3:46_1": "Abhivādanapaccuṭṭhānanti yaṃ te abhivādanādiṃ karonti, taṃ sādiyanti, sampaṭicchanti;",
  "atk-vin02a3:46_2": "na paṭikkhipantīti attho. Tattha sāmīcikammanti ṭhapetvā abhivādanādīni aññassa anucchavikassa",
  "atk-vin02a3:46_3": "bījanavātadānādino ābhisamācārikassetaṃ adhivacanaṃ. Āsanābhihāranti āsanassa abhiharaṇaṃ,",
  "atk-vin02a3:46_4": "āsanaṃ gahetvā abhigamanaṃ paññāpanameva vā. Seyyābhihārepi eseva nayo. Pādodakanti",
  "atk-vin02a3:46_5": "pādadhovanaudakaṃ. Pādapīṭhanti dhotapādaṭṭhapanakaṃ. Pādakathalikanti adhotapādaṭṭhapanakaṃ",
  "atk-vin02a3:46_6": "pādaghaṃsanaṃ vā. Āpatti dukkaṭassāti saddhivihārikānampi sādiyantassa dukkaṭameva,",
  "atk-vin02a3:46_7": "tasmā te vattabbā – “ahaṃ vinayakammaṃ karomi, mayhaṃ vattaṃ mā karotha, mā maṃ gāmappavesanaṃ",
  "atk-vin02a3:46_8": "āpucchathā”ti. Sace saddhāpabbajitā kulaputtā “tumhe, bhante, tumhākaṃ vinayakammaṃ",
  "atk-vin02a3:46_9": "karothā”ti vatvā vattaṃ karonti, gāmappavesanampi āpucchantiyeva, vāritakālato paṭṭhāya",
  "atk-vin02a3:46_10": "anāpatti. Mithu yathāvuḍḍhanti pārivāsikabhikkhūnaṃ aññamaññaṃ yo yo vuḍḍho tena",
  "atk-vin02a3:46_11": "tena navakatarassa sādituṃ.",
  "atk-vin02a3:47_0": "Pañca yathāvuḍḍhanti pakatattehipi saddhiṃ vuḍḍhapaṭipāṭiyā eva. Tasmā pātimokkhe",
  "atk-vin02a3:47_1": "uddissamāne hatthapāse nisīdituṃ vaṭṭati. Mahāpaccariyaṃ pana “pāḷiyā anisīditvā",
  "atk-vin02a3:47_2": "pāḷiṃ vihāya hatthapāsaṃ amuñcantena nisīditabba”nti vuttaṃ. Pārisuddhiuposathe karīyamāne",
  "atk-vin02a3:47_3": "saṅghanavakaṭṭhāne nisīditvā tattheva nisinnena attano pāḷiyā pārisuddhiuposatho",
  "atk-vin02a3:47_4": "kātabbo. Pavāraṇāyapi saṅghanavakaṭṭhāne nisīditvā tattheva nisinnena attano pāḷiyā",
  "atk-vin02a3:47_5": "pavāretabbaṃ. Saṅghena ghaṇṭiṃ paharitvā bhājīyamānaṃ vassikasāṭikampi attano pattaṭṭhāne gahetuṃ vaṭṭati.",
  "atk-vin02a3:48_0": "Oṇojananti vissajjanaṃ vuccati. Sace hi pārivāsikassa dve tīṇi uddesabhattādīni pāpuṇanti,",
  "atk-vin02a3:48_1": "aññā cassa puggalikabhattapaccāsā hoti, tāni paṭipāṭiyā gahetvā “bhante, heṭṭhā gāhetha,",
  "atk-vin02a3:48_2": "ajja mayhaṃ bhattapaccāsā atthi, sve gaṇhissāmī”ti vatvā vissajjetabbāni. Evaṃ tāni",
  "atk-vin02a3:48_3": "punadivasesu gaṇhituṃ labhati. Punadivase sabbapaṭhamaṃ etassa dātabbanti kurundiyaṃ",
  "atk-vin02a3:48_4": "vuttaṃ. Yadi pana na gaṇhāti na vissajjeti, punadivase na labhati, idaṃ oṇojanaṃ",
  "atk-vin02a3:48_5": "nāma pārivāsikasseva odissa anuññātaṃ. Kasmā? Tassa hi saṅghanavakaṭṭhāne nisinnassa",
  "atk-vin02a3:48_6": "bhattagge yāgukhajjakādīni pāpuṇanti vā na vā, tasmā so “bhikkhāhārena mā kilamitthā”ti",
  "atk-vin02a3:48_7": "idamassa saṅgahakaraṇatthāya odissa anuññātaṃ.",
  "atk-vin02a3:49_0": "Bhattanti āgatāgatehi vuḍḍhapaṭipāṭiyā gahetvā gantabbaṃ vihāre saṅghassa catussālabhattaṃ,",
  "atk-vin02a3:49_1": "etaṃ yathāvuḍḍhaṃ labhati. Pāḷiyā pana gantuṃ vā ṭhātuṃ vā na labhati, tasmā pāḷito",
  "atk-vin02a3:49_2": "osakkitvā hatthapāse ṭhitena hatthaṃ pasāretvā yathā seno nipatitvā gaṇhāti, evaṃ",
  "atk-vin02a3:49_3": "gaṇhitabbaṃ. Ārāmikasamaṇuddesehi āharāpetuṃ na labhati. Sace sayameva āharanti,",
  "atk-vin02a3:49_4": "vaṭṭati. Rañño mahāpeḷabhattepi eseva nayo. Catussālabhatte pana sace oṇojanaṃ kattukāmo",
  "atk-vin02a3:49_5": "hoti, attano atthāya ukkhitte piṇḍe “ajja me bhattaṃ atthi, sve gaṇhissāmī”ti vattabbaṃ.",
  "atk-vin02a3:49_6": "Punadivase dve piṇḍe labhatīti mahāpaccariyaṃ vuttaṃ. Uddesabhattādīnipi pāḷito osakkitvāva",
  "atk-vin02a3:49_7": "gahetabbāni. Yattha pana nisīdāpetvā parivisanti, tattha sāmaṇerānaṃ jeṭṭhakena bhikkhūnaṃ",
  "atk-vin02a3:49_8": "saṅghanavakena hutvā nisīditabbaṃ.",
  "atk-vin02a3:50_0": "76. Idāni yā ayaṃ sammāvattanā vuttā, tattha na upasampādetabbanti upajjhāyena hutvā",
  "atk-vin02a3:50_1": "na upasampādetabbaṃ; vattaṃ nikkhipitvā pana upasampādetuṃ vaṭṭati. Ācariyena hutvāpi",
  "atk-vin02a3:50_2": "kammavācā na sāvetabbā, aññasmiṃ asati vattaṃ nikkhipitvā sāvetuṃ vaṭṭati. Na nissayoti",
  "atk-vin02a3:50_3": "āgantukānaṃ nissayo na dātabbo. Yehipi pakatiyāva nissayo gahito, te vattabbā – “ahaṃ",
  "atk-vin02a3:50_4": "vinayakammaṃ karomi, asukattherassa nāma santike nissayaṃ gaṇhatha, mayhaṃ vattaṃ",
  "atk-vin02a3:50_5": "mā karotha, mā maṃ gāmappavesanaṃ āpucchathā”ti. Sace evaṃ vuttepi karontiyeva, vāritakālato",
  "atk-vin02a3:50_6": "paṭṭhāya karontesupi anāpatti.",
  "atk-vin02a3:51_0": "Na sāmaṇeroti añño sāmaṇero na gahetabbo. Upajjhaṃ datvā gahitasāmaṇerāpi vattabbā",
  "atk-vin02a3:51_1": "– “ahaṃ vinayakammaṃ karomi, mayhaṃ vattaṃ mā karotha, mā maṃ gāmappavesanaṃ āpucchathā”ti.",
  "atk-vin02a3:51_2": "Sace evaṃ vuttepi karontiyeva, vāritakālato paṭṭhāya karontesupi anāpatti. Bhikkhunovādakasammuti",
  "atk-vin02a3:51_3": "nāma ādhipaccaṭṭhānabhūtāti paṭikkhittā, tasmā bhikkhusaṅghassa vattabbaṃ – “bhante,",
  "atk-vin02a3:51_4": "ahaṃ vinayakammaṃ karomi, bhikkhunovādakaṃ jānāthā”ti, paṭibalassa vā bhikkhussa",
  "atk-vin02a3:51_5": "bhāro kātabbo. Āgatā bhikkhuniyo “saṅghasantikaṃ gacchatha, saṅgho vo ovādadāyakaṃ",
  "atk-vin02a3:51_6": "jānissatī”ti vā “ahaṃ vinayakammaṃ karomi, asukabhikkhussa nāma santikaṃ gacchatha,",
  "atk-vin02a3:51_7": "so vo ovādaṃ dassatī”ti vā vattabbā.",
  "atk-vin02a3:52_0": "Sā āpattīti sukkavissaṭṭhiyā parivāse dinne sukkavissaṭṭhi nāpajjitabbā. Aññā vā",
  "atk-vin02a3:52_1": "tādisikāti kāyasaṃsaggādigarukāpatti. Tato vā pāpiṭṭhatarāti pārājikāpatti; sattasu",
  "atk-vin02a3:52_2": "hi āpattīsu dubbhāsitāpatti pāpiṭṭhā; dukkaṭāpatti pāpiṭṭhatarā; dukkaṭāpatti pāpiṭṭhā,",
  "atk-vin02a3:52_3": "pāṭidesanīyāpatti pāpiṭṭhatarāti evaṃ pācittiyathullaccayasaṅghādisesapārājikāpattīsu",
  "atk-vin02a3:52_4": "nayo netabbo. Tāsaṃ vatthūsupi dubbhāsitavatthu pāpiṭṭhaṃ, dukkaṭavatthu pāpiṭṭhataranti",
  "atk-vin02a3:52_5": "purimanayeneva bhedo veditabbo. Paṇṇattivajjasikkhāpade pana vatthupi āpattipi pāpiṭṭhā.",
  "atk-vin02a3:52_6": "Lokavajje ubhayampi pāpiṭṭhataraṃ.",
  "atk-vin02a3:53_0": "Kammanti parivāsakammavācā vuccati. Taṃ kammaṃ “akataṃ dukkaṭa”ntiādīhi vā “kiṃ idaṃ",
  "atk-vin02a3:53_1": "kammaṃ nāma kasikammaṃ gorakkhakamma”ntiādīhi vā vacanehi na garahitabbaṃ. Kammikāti",
  "atk-vin02a3:53_2": "yehi bhikkhūhi kammaṃ kataṃ, te vuccanti, te “bālā abyattā”tiādīhi vacanehi na garahitabbā.",
  "atk-vin02a3:53_3": "Na savacanīyaṃ kātabbanti palibodhatthāya vā pakkosanatthāya vā savacanīyaṃ na kātabbaṃ,",
  "atk-vin02a3:53_4": "palibodhatthāya hi karonto “ahaṃ āyasmantaṃ imasmiṃ vatthusmiṃ savacanīyaṃ karomi,",
  "atk-vin02a3:53_5": "imamhā āvāsā ekapadampi mā pakkāmi, yāva na taṃ adhikaraṇaṃ vūpasantaṃ hotī”ti evaṃ",
  "atk-vin02a3:53_6": "karoti. Pakkosanatthāya karonto “ahaṃ te savacanīyaṃ karomi, ehi mayā saddhiṃ vinayadharānaṃ",
  "atk-vin02a3:53_7": "sammukhībhāvaṃ gacchāmā”ti evaṃ karoti; tadubhayampi na kātabbaṃ.",
  "atk-vin02a3:54_0": "Na anuvādoti vihāre jeṭṭhakaṭṭhānaṃ na kātabbaṃ. Pātimokkhuddesakena vā dhammajjhesakena",
  "atk-vin02a3:54_1": "vā na bhavitabbaṃ. Nāpi terasasu sammutīsu ekasammutivasenāpi issariyakammaṃ kātabbaṃ.",
  "atk-vin02a3:54_2": "Na okāsoti “karotu me āyasmā okāsaṃ, ahaṃ taṃ vattukāmo”ti evaṃ pakatattassa okāso",
  "atk-vin02a3:54_3": "na kāretabbo, vatthunā vā āpattiyā vā na codetabbo, “ayaṃ pubbe te doso”ti na sāretabbo.",
  "atk-vin02a3:54_4": "Na bhikkhūhi sampayojetabbanti aññamaññaṃ yojetvā kalaho na kāretabbo.",
  "atk-vin02a3:55_0": "Puratoti saṅghattherena hutvā purato na gantabbaṃ, dvādasahatthaṃ upacāraṃ muñcitvā",
  "atk-vin02a3:55_1": "ekakena gantabbaṃ. Nisīdanepi eseva nayo. Āsanapariyantoti bhattaggādīsu saṅghanavakāsanaṃ",
  "atk-vin02a3:55_2": "vuccati; svāssa dātabbo, tattha nisīditabbaṃ. Seyyāpariyantoti seyyānaṃ pariyanto,",
  "atk-vin02a3:55_3": "sabbalāmakaṃ mañcapīṭhaṃ. Ayañhi vassaggena attano pattaṭṭhāne seyyaṃ gahetuṃ na",
  "atk-vin02a3:55_4": "labhati. Sabbabhikkhūhi vicinitvā gahitāvasesā maṅkulagūthabharitā vettalatādivinaddhā",
  "atk-vin02a3:55_5": "lāmakaseyyā assa dātabbā. Vihārapariyantoti yathā ca seyyā, evaṃ vasanaāvāsopi vassaggena",
  "atk-vin02a3:55_6": "attano pattaṭṭhāne tassa na vaṭṭati. Sabbabhikkhūhi vicinitvā gahitāvasesā pana rajohatabhūmi",
  "atk-vin02a3:55_7": "jatukamūsikabharitā paṇṇasālā assa dātabbā. Sace pakatattā sabbe rukkhamūlikā abbhokāsikā",
  "atk-vin02a3:55_8": "ca honti, channaṃ na upenti, sabbepi etehi vissaṭṭhāvāsā nāma honti. Tesu yaṃ icchati,",
  "atk-vin02a3:55_9": "taṃ labhati. Vassūpanāyikadivase paccayaṃ ekapasse ṭhatvā vassaggena gaṇhituṃ labhati.",
  "atk-vin02a3:55_10": "Senāsanaṃ na labhati, nibaddhavassāvāsikaṃ senāsanaṃ gaṇhitukāmena vattaṃ nikkhipitvā gahetabbaṃ.",
  "atk-vin02a3:56_0": "Tena ca so sāditabboti yaṃ assa āsanādipariyantaṃ bhikkhū denti, so eva sāditabbo.",
  "atk-vin02a3:56_1": "Puresamaṇena vā pacchāsamaṇena vāti ñātipavāritaṭṭhāne “ettake bhikkhū gahetvā āgacchathā”ti",
  "atk-vin02a3:56_2": "nimantitena “bhante, asukaṃ nāma kulaṃ bhikkhū nimantesi, etha tattha gacchāmā”ti",
  "atk-vin02a3:56_3": "evaṃ saṃvidhāya bhikkhū puresamaṇe vā pacchāsamaṇe vā katvā na gantabbaṃ. “Bhante,",
  "atk-vin02a3:56_4": "asukasmiṃ nāma gāme manussā bhikkhūnaṃ āgamanaṃ icchanti, sādhu vatassa sace tesaṃ",
  "atk-vin02a3:56_5": "saṅgahaṃ kareyyāthā”ti evaṃ pana pariyāyena kathetuṃ vaṭṭati.",
  "atk-vin02a3:57_0": "Na āraññikaṅganti āgatāgatānaṃ ārocetuṃ harāyamānena āraññikadhutaṅgaṃ na samādātabbaṃ.",
  "atk-vin02a3:57_1": "Yenāpi pakatiyā samādinnaṃ, tena dutiyaṃ bhikkhuṃ gahetvā araññe aruṇaṃ uṭṭhāpetabbaṃ,",
  "atk-vin02a3:57_2": "na ca ekakena vatthabbaṃ. Tathā bhattaggādīsu āsanapariyante nisajjāya harāyamānena",
  "atk-vin02a3:57_3": "piṇḍapātikadhutaṅgampi na samādātabbaṃ. Yo pana pakatiyāva piṇḍapātiko tassa paṭisedho natthi.",
  "atk-vin02a3:58_0": "Na ca tappaccayāti “nīhaṭabhatto hutvā vihāreyeva nisīditvā bhuñjanto rattiyo gaṇayissāmi,",
  "atk-vin02a3:58_1": "gacchato me bhikkhuṃ disvā anārocentassa ratticchedo siyā”ti iminā kāraṇena piṇḍapāto",
  "atk-vin02a3:58_2": "na nīharāpetabbo. Mā maṃ jāniṃsūti “mā maṃ ekabhikkhupi jānātū”ti ca iminā ajjhāsayena",
  "atk-vin02a3:58_3": "vihāre sāmaṇerehi pacāpetvā bhuñjitumpi na labhati. Gāmaṃ piṇḍāya pavisitabbameva.",
  "atk-vin02a3:58_4": "Gilānassa pana navakammaācariyupajjhāyakiccādipasutassa vā vihāreyeva acchituṃ vaṭṭati.",
  "atk-vin02a3:58_5": "Sacepi gāme anekasatā bhikkhū vicaranti, na sakkā hoti ārocetuṃ, gāmakāvāsaṃ gantvā",
  "atk-vin02a3:58_6": "sabhāgaṭṭhāne vasituṃ vaṭṭati.",
  "atk-vin02a3:59_0": "Āgantukenāti kañci vihāraṃ gatena tattha bhikkhūnaṃ ārocetabbaṃ. Sace sabbe ekaṭṭhāne",
  "atk-vin02a3:59_1": "ṭhite passati, ekaṭṭhāne ṭhiteneva ārocetabbaṃ. Atha rukkhamūlādīsu visuṃ visuṃ ṭhitā",
  "atk-vin02a3:59_2": "honti, tattha tattha gantvā ārocetabbaṃ. Sañcicca anārocentassa ratticchedo ca hoti,",
  "atk-vin02a3:59_3": "vattabhede ca dukkaṭaṃ. Atha vicinanto ekacce na passati, ratticchedova hoti, na vattabhedadukkaṭaṃ.",
  "atk-vin02a3:60_0": "Āgantukassāti attano vasanavihāraṃ āgatassāpi ekassa vā bahūnaṃ vā vuttanayeneva",
  "atk-vin02a3:60_1": "ārocetabbaṃ. Ratticchedavattabhedāpi cettha vuttanayeneva veditabbā. Sace āgantukā",
  "atk-vin02a3:60_2": "muhuttaṃ vissamitvā vā avissamitvā eva vā vihāramajjhena gacchanti, tesampi ārocetabbaṃ.",
  "atk-vin02a3:60_3": "Sace tassa ajānantasseva gacchanti, ayañca pana gatakāle jānāti, gantvā ārocetabbaṃ.",
  "atk-vin02a3:60_4": "Sampāpuṇituṃ asakkontassa ratticchedova hoti, na vattabhedadukkaṭaṃ. Yepi antovihāraṃ",
  "atk-vin02a3:60_5": "appavisitvā upacārasīmaṃ okkamitvā gacchanti, ayañca nesaṃ chattasaddaṃ vā ukkāsitasaddaṃ",
  "atk-vin02a3:60_6": "vā khipitasaddaṃ vā sutvāva āgantukabhāvaṃ jānāti, gantvā ārocetabbaṃ. Gatakāle jānantenapi",
  "atk-vin02a3:60_7": "anubandhitvā ārocetabbameva. Sampāpuṇituṃ asakkontassa ratticchedova hoti, na vattabhedadukkaṭaṃ.",
  "atk-vin02a3:60_8": "Yopi rattiṃyeva āgantvā rattiṃyeva gacchati, sopissa ratticchedaṃ karoti, aññātattā",
  "atk-vin02a3:60_9": "pana vattabhedadukkaṭaṃ natthi. Sace ajānitvāva abbhānaṃ karoti, akatameva hotīti",
  "atk-vin02a3:60_10": "kurundiyaṃ vuttaṃ. Tasmā adhikā rattiyo gahetvā kātabbaṃ, ayaṃ apaṇṇakapaṭipadā.",
  "atk-vin02a3:61_0": "Nadīādīsu nāvāya gacchantampi paratīre ṭhitampi ākāsena gacchantampi pabbatatalaaraññādīsu",
  "atk-vin02a3:61_1": "dūre ṭhitampi bhikkhuṃ disvā sace “bhikkhū”ti vavatthānaṃ atthi, nāvādīhi vā gantvā",
  "atk-vin02a3:61_2": "mahāsaddaṃ katvā vā vegena anubandhitvā vā ārocetabbaṃ, anārocentassa ratticchedo",
  "atk-vin02a3:61_3": "ceva vattabhedadukkaṭañca. Sace vāyamantopi sampāpuṇituṃ vā sāvetuṃ vā na sakkoti,",
  "atk-vin02a3:61_4": "ratticchedova hoti, na vattabhedadukkaṭaṃ. Saṅghasenābhayatthero pana visayāvisayena",
  "atk-vin02a3:61_5": "katheti – “visaye kira anārocentassa ratticchedo ceva vattabhedadukkaṭañca hoti,",
  "atk-vin02a3:61_6": "avisaye pana ubhayampi natthī”ti. Karavīkatissatthero “samaṇo ayanti vavatthānameva",
  "atk-vin02a3:61_7": "pamāṇaṃ, sacepi avisayo hoti, vattabhedadukkaṭameva natthi, ratticchedo pana hotiyevā”ti āha.",
  "atk-vin02a3:62_0": "Uposatheti “uposathaṃ sampāpuṇissāmā”ti āgantukā bhikkhū āgacchanti, iddhiyā gacchantāpi",
  "atk-vin02a3:62_1": "uposathabhāvaṃ ñatvā otaritvā uposathaṃ karonti, tasmā āgantukasodhanatthaṃ uposathadivase",
  "atk-vin02a3:62_2": "ārocetabbaṃ. Pavāraṇāyapi eseva nayo. Gilānoti gantuṃ asamattho. Dūtenāti ettha anupasampannaṃ",
  "atk-vin02a3:62_3": "pesetuṃ na vaṭṭati, bhikkhuṃ pesetvā ārocāpetabbaṃ.",
  "atk-vin02a3:63_0": "Abhikkhuko āvāsoti suññavihāro; yattha ekopi bhikkhu natthi, tattha vāsatthāya na",
  "atk-vin02a3:63_1": "gantabbaṃ. Na hi tattha vuttharattiyo gaṇanūpikā honti, pakatattena pana saddhiṃ",
  "atk-vin02a3:63_2": "vaṭṭati. Dasavidhantarāye pana sacepi rattiyo gaṇanūpikā na honti, antarāyato parimuccanatthāya",
  "atk-vin02a3:63_3": "gantabbameva. Tena vuttaṃ – “aññatra antarāyā”ti. Nānāsaṃvāsakehi saddhiṃ vinayakammaṃ",
  "atk-vin02a3:63_4": "kātuṃ na vaṭṭati. Tesaṃ anārocanepi ratticchedo natthi, abhikkhukāvāsasadisameva",
  "atk-vin02a3:63_5": "hoti. Tena vuttaṃ – “yatthassu bhikkhū nānāsaṃvāsakā”ti. Sesaṃ uposathakkhandhake vuttanayameva.",
  "atk-vin02a3:64_0": "81. Ekacchanne āvāsetiādīsu āvāso nāma vasanatthāya katasenāsanaṃ. Anāvāso nāma cetiyagharaṃ",
  "atk-vin02a3:64_1": "bodhigharaṃ sammuñjaniaṭṭako dāruaṭṭako pānīyamāḷo vaccakuṭi dvārakoṭṭhakoti evamādi.",
  "atk-vin02a3:64_2": "Tatiyapadena tadubhayampi gahitaṃ. Etesu yattha katthaci ekacchanne chadanato udakapatanaṭṭhānaparicchinne",
  "atk-vin02a3:64_3": "okāse ukkhittako vasituṃ na labhati. “Pārivāsiko pana antoāvāseyeva na labhatī”ti",
  "atk-vin02a3:64_4": "mahāpaccariyaṃ vuttaṃ. Mahāaṭṭhakathāyaṃ pana “avisesena udakapātena vārita”nti vuttaṃ.",
  "atk-vin02a3:64_5": "Kurundiyaṃ “etesu ettakesu pañcavaṇṇacchadanabaddhaṭṭhānesu pārivāsikassa ca ukkhittakassa",
  "atk-vin02a3:64_6": "ca pakatattena saddhiṃ udakapātena vārita”nti vuttaṃ. Tasmā nānūpacārepi ekacchanne",
  "atk-vin02a3:64_7": "na vaṭṭati. Sace panettha tadahupasampannepi pakatatte paṭhamaṃ pavisitvā nipanne",
  "atk-vin02a3:64_8": "saṭṭhivassopi pārivāsiko pacchā pavisitvā jānanto nipajjati, ratticchedo ceva vattabhedadukkaṭañca.",
  "atk-vin02a3:64_9": "Ajānantassa ratticchedova na vattabhedadukkaṭaṃ. Sace pana tasmiṃ paṭhamaṃ nipanne",
  "atk-vin02a3:64_10": "pacchā pakatatto pavisitvā nipajjati, pārivāsiko ca jānāti, ratticchedo ceva vattabhedadukkaṭañca.",
  "atk-vin02a3:64_11": "No ce jānāti, ratticchedova na vattabhedadukkaṭaṃ.",
  "atk-vin02a3:65_0": "Vuṭṭhātabbaṃ nimantetabboti tadahupasampannampi disvā vuṭṭhātabbameva; vuṭṭhāya ca",
  "atk-vin02a3:65_1": "“ahaṃ iminā sukhanisinno vuṭṭhāpito”ti parammukhena na gantabbaṃ, “idaṃ ācariya-āsanaṃ,",
  "atk-vin02a3:65_2": "ettha nisīdathā”ti evaṃ nimantetabboyeva. Navakena pana “mahātheraṃ obaddhaṃ karomī”ti",
  "atk-vin02a3:65_3": "pārivāsikattherassa santikaṃ na gantabbaṃ. Ekāsaneti samānavassikāsane mañce vā pīṭhe",
  "atk-vin02a3:65_4": "vā. Na chamāyaṃ nisinneti pakatatte bhūmiyaṃ nisinne itarena antamaso tiṇasanthārepi",
  "atk-vin02a3:65_5": "uccatare vālikātalepi vā na nisīditabbaṃ, dvādasahatthaṃ pana upacāraṃ muñcitvā nisīdituṃ",
  "atk-vin02a3:65_6": "vaṭṭati. Ekacaṅkameti sahāyena viya saddhiṃ caṅkamanto ekasmiṃ caṅkame.",
  "atk-vin02a3:66_0": "Chamāyaṃ caṅkamantanti chamāyaṃ caṅkamante, ayameva vā pāṭho. Ayaṃ panettha attho",
  "atk-vin02a3:66_1": "– akataparicchedāya bhūmiyā caṅkamante paricchedaṃ katvā vālikaṃ ākiritvā ālambanaṃ",
  "atk-vin02a3:66_2": "yojetvā katacaṅkame nīcepi na caṅkamitabbaṃ, ko pana vādo iṭṭhakācayasampanne vedikāparikkhitteti!",
  "atk-vin02a3:66_3": "Sace pana pākāraparikkhitto hoti dvārakoṭṭhakayutto pabbatantaravanantaragumbantaresu",
  "atk-vin02a3:66_4": "vā suppaṭicchanno, tādise caṅkame caṅkamituṃ vaṭṭati. Appaṭicchannepi upacāraṃ muñcitvā vaṭṭati.",
  "atk-vin02a3:67_0": "Vuḍḍhatarenāti ettha sace vuḍḍhatare pārivāsike paṭhamaṃ nipanne itaro jānanto pacchā",
  "atk-vin02a3:67_1": "nipajjati, ratticchedo cassa hoti vattabhede ca dukkaṭaṃ. Vuḍḍhatarassa pana ratticchedova",
  "atk-vin02a3:67_2": "na vattabhedadukkaṭaṃ. Ajānitvā nipajjati, dvinnampi vattabhedo natthi, ratticchedo",
  "atk-vin02a3:67_3": "pana hoti. Atha navakapārivāsike paṭhamaṃ nipanne vuḍḍhataro pacchā nipajjati, navako",
  "atk-vin02a3:67_4": "ca jānāti, ratti cassa chijjati, vattabhede ca dukkaṭaṃ hoti. Vuḍḍhatarassa ratticchedova",
  "atk-vin02a3:67_5": "na vattabhedo. No ce jānāti, dvinnampi vattabhedo natthi, ratticchedo pana hoti.",
  "atk-vin02a3:67_6": "Sace dvepi apacchāpurimaṃ nipajjanti, vuḍḍhatarassa ratticchedova itarassa vattabhedopīti",
  "atk-vin02a3:67_7": "kurundiyaṃ vuttaṃ. Dve pārivāsikā samavassā, eko paṭhamaṃ nipanno, eko jānantova",
  "atk-vin02a3:67_8": "pacchā nipajjati, ratti ca chijjati, vattabhede ca dukkaṭaṃ. Paṭhamaṃ nipannassa",
  "atk-vin02a3:67_9": "ratticchedova na vattabhedo. Sace pacchā nipajjantopi na jānāti, dvinnampi vattabhedo",
  "atk-vin02a3:67_10": "natthi, ratticchedo pana hoti. Sace dvepi apacchāpurimaṃ nipajjanti, dvinnampi ratticchedoyeva,",
  "atk-vin02a3:67_11": "na vattabhedo. Sace hi dve pārivāsikā ekato vaseyyuṃ, te aññamaññassa ajjhācāraṃ",
  "atk-vin02a3:67_12": "ñatvā agāravā vā vippaṭisārino vā hutvā pāpiṭṭhataraṃ vā āpattiṃ āpajjeyyuṃ vibbhameyyuṃ",
  "atk-vin02a3:67_13": "vā, tasmā nesaṃ sahaseyyā sabbappakārena paṭikkhittā. Sesaṃ vuttanayeneva veditabbaṃ.",
  "atk-vin02a3:67_14": "Mūlāyapaṭikassanārahādayo cettha pārivāsikānaṃ pakatattaṭṭhāne ṭhitāti veditabbā.",
  "atk-vin02a3:68_0": "Pārivāsikacatuttho ce, bhikkhave, parivāsanti ettha pārivāsikaṃ catutthaṃ katvā aññassa",
  "atk-vin02a3:68_1": "parivāsadānādīni kātuṃ na vaṭṭati. Etesvevāyaṃ gaṇapūrako na hoti, sesasaṅghakammesu",
  "atk-vin02a3:68_2": "hoti. Gaṇe pana appahonte vattaṃ nikkhipāpetvā gaṇapūrako kātabboti.",
  "atk-vin02a3:69_0": "83. Imaṃ pana vattakathaṃ sutvā vinayadharaupālittherassa rahogatassa evaṃ parivitakko",
  "atk-vin02a3:69_1": "udapādi – “bhagavatā bahu pārivāsikavattaṃ paññattaṃ, katihi nu kho ettha kāraṇehi",
  "atk-vin02a3:69_2": "ratticchedo hotī”ti! So bhagavantaṃ upasaṅkamitvā tamatthaṃ pucchi. Bhagavā cassa",
  "atk-vin02a3:69_3": "byākāsi. Tena vuttaṃ – “atha kho āyasmā upāli…pe… ratticchedā”ti. Tattha sahavāsoti",
  "atk-vin02a3:69_4": "yvāyaṃ pakatattena bhikkhunā saddhiṃ ekacchannetiādinā nayena vutto ekato vāso. Vippavāsoti",
  "atk-vin02a3:69_5": "ekakasseva vāso. Anārocanāti āgantukādīnaṃ anārocanā. Etesu tīsu ekekena kāraṇena ratticchedo hoti.",
  "atk-vin02a3:70_0": "84. Na sakkontīti saṅghassa mahantatāya tattha tattha gantvā sabbesaṃ ārocetuṃ asakkontā",
  "atk-vin02a3:70_1": "sodhetuṃ na sakkonti. Parivāsaṃ nikkhipāmi, vattaṃ nikkhipāmīti imesu dvīsu padesu",
  "atk-vin02a3:70_2": "ekenāpi nikkhittova hoti parivāso; dvīhi sunikkhittoyeva. Samādānepi eseva nayo.",
  "atk-vin02a3:70_3": "Evaṃ vattaṃ samādiyitvā parivutthaparivāsassa mānattaṃ gaṇhato puna vattasamādānakiccaṃ",
  "atk-vin02a3:70_4": "natthi, samādinnavattoyeva hesa tasmāssa chārattaṃ mānattaṃ dātabbaṃ, ciṇṇamānatto",
  "atk-vin02a3:70_5": "abbhetabbo. Evaṃ anāpattiko hutvā suddhante patiṭṭhito tisso sikkhā pūretvā dukkhassantaṃ karissatīti.",
  "atk-vin02a3:71": "Pārivāsikavattakathā niṭṭhitā.",
  "atk-vin02a3:72": "Mūlāyapaṭikassanārahavattakathā",
  "atk-vin02a3:73_0": "86. Mūlāyapaṭikassanārahā bhikkhū sādiyanti pakatattānanti ṭhapetvā navakataraṃ mūlāyapaṭikassanārahaṃ",
  "atk-vin02a3:73_1": "avasesānaṃ antamaso pārivāsikādīnampi. Imesañhi pārivāsikamūlāyapaṭikassanārahamānattārahamānattācārikabbhānārahānaṃ",
  "atk-vin02a3:73_2": "pañcannaṃ ṭhapetvā attano attano navakataraṃ, sesā sabbe pakatattā eva. Kasmā? Mithu",
  "atk-vin02a3:73_3": "yathāvuḍḍhaṃ abhivādanādīnaṃ anuññātattā. Tena vuttaṃ – “avasesānaṃ antamaso pārivāsikādīnampī”ti.",
  "atk-vin02a3:73_4": "Mūlāyapaṭikassanārahādilakkhaṇaṃ pana nesaṃ parato āvibhavissati. Sesamettha ito",
  "atk-vin02a3:73_5": "paresu ca mānattārahādivattesu pārivāsikavatte vuttanayeneva veditabbaṃ.",
  "atk-vin02a3:74": "87. Mūlāyapaṭikassanārahacatuttho cetiādīsupi yatheva pārivāsiko; evaṃ etepi etesu vinayakammesu gaṇapūrakā na honti, sesasaṅghakammesu honti.",
  "atk-vin02a3:75": "Mūlāyapaṭikassanārahavattakathā niṭṭhitā.",
  "atk-vin02a3:76": "Mānattacārikavattakathā",
  "atk-vin02a3:77": "90. Mānattacārikassa vattesu “devasikaṃ ārocetabba”nti viseso.",
  "atk-vin02a3:78_0": "92. Ratticchedesu ūne gaṇeti ettha gaṇoti cattāro vā atirekā vā; tasmā sacepi tīhi",
  "atk-vin02a3:78_1": "bhikkhūhi saddhiṃ vasati, ratticchedo hotiyeva. Mānattanikkhepasamādānesu vuttasadisova",
  "atk-vin02a3:78_2": "vinicchayo. Sesaṃ sabbattha uttānamevāti.",
  "atk-vin02a3:79": "Mānattacārikavattakathā niṭṭhitā.",
  "atk-vin02a3:80": "Pārivāsikakkhandhakavaṇṇanā niṭṭhitā.",
  "atk-vin02a3:81": "3. Samuccayakkhandhakaṃ",
  "atk-vin02a3:82": "Sukkavissaṭṭhikathā",
  "atk-vin02a3:83_0": "97. Samuccayakkhandhake – chārattaṃ mānattanti ettha catubbidhaṃ mānattaṃ – appaṭicchannamānattaṃ,",
  "atk-vin02a3:83_1": "paṭicchannamānattaṃ, pakkhamānattaṃ, samodhānamānattanti. Tattha appaṭicchannamānattaṃ",
  "atk-vin02a3:83_2": "nāma – yaṃ appaṭicchannāya āpattiyā parivāsaṃ adatvā kevalaṃ āpattiṃ āpannabhāveneva",
  "atk-vin02a3:83_3": "mānattārahassa mānattaṃ diyyati. Paṭicchannamānattaṃ nāma – yaṃ paṭicchannāya āpattiyā",
  "atk-vin02a3:83_4": "parivutthaparivāsassa diyyati. Pakkhamānattaṃ nāma – yaṃ paṭicchannāya vā appaṭicchannāya",
  "atk-vin02a3:83_5": "vā āpattiyā addhamāsaṃ bhikkhunīnaṃ diyyati. Samodhānamānattaṃ nāma – yaṃ odhāya",
  "atk-vin02a3:83_6": "ekato katvā diyyati. Tesu idaṃ “appaṭicchannāya chārattaṃ mānatta”nti vacanato “appaṭicchannamānatta”nti",
  "atk-vin02a3:83_7": "veditabbaṃ. Taṃ dentena sace ekaṃ āpattiṃ āpanno hoti, idha vuttanayena dātabbaṃ.",
  "atk-vin02a3:83_8": "Sace dve vā tisso vā tatuttariṃ vā āpanno, yatheva “ekaṃ āpatti”nti vuttaṃ; evaṃ",
  "atk-vin02a3:83_9": "“dve āpattiyo, tisso āpattiyo”ti vattabbaṃ. Tatuttari pana sacepi sataṃ vā sahassaṃ",
  "atk-vin02a3:83_10": "vā hoti, “sambahulā”ti vattabbaṃ. Nānāvatthukāyopi ekato katvā dātabbā, tāsaṃ dānavidhiṃ",
  "atk-vin02a3:83_11": "parivāsadāne kathayissāma.",
  "atk-vin02a3:84_0": "Evaṃ āpattivasena kammavācaṃ katvā dinne mānatte “evametaṃ dhārayāmī”ti kammavācāpariyosāne",
  "atk-vin02a3:84_1": "māḷakasīmāyameva “mānattaṃ samādiyāmi, vattaṃ samādiyāmī”ti vuttanayena vattaṃ samādātabbaṃ.",
  "atk-vin02a3:84_2": "Vattaṃ samādiyitvā tattheva saṅghassa ārocetabbaṃ, ārocentena ca evaṃ ārocetabbaṃ –",
  "atk-vin02a3:85_0": "“Ahaṃ, bhante, ekaṃ āpattiṃ āpajjiṃ sañcetanikaṃ sukkavissaṭṭhiṃ appaṭicchannaṃ,",
  "atk-vin02a3:85_1": "sohaṃ saṅghaṃ ekissā āpattiyā sañcetanikāya sukkavissaṭṭhiyā appaṭicchannāya chārattaṃ",
  "atk-vin02a3:85_2": "mānattaṃ yāciṃ, tassa me saṅgho ekissā āpattiyā sañcetanikāya sukkavissaṭṭhiyā appaṭicchannāya",
  "atk-vin02a3:85_3": "chārattaṃ mānattaṃ adāsi. Sohaṃ mānattaṃ carāmi, vedayāmahaṃ, bhante ‘vedayatī’ti",
  "atk-vin02a3:85_4": "maṃ saṅgho dhāretū”ti.",
  "atk-vin02a3:86_0": "Imañca pana atthaṃ gahetvā yāya kāyaci bhāsāya ārocetuṃ vaṭṭatiyeva. Ārocetvā sace",
  "atk-vin02a3:86_1": "nikkhipitukāmo, vuttanayeneva saṅghamajjhe nikkhipitabbaṃ. Māḷakato bhikkhūsu nikkhantesu",
  "atk-vin02a3:86_2": "ekassapi santike nikkhipituṃ vaṭṭati. Māḷakato nikkhamitvā satiṃ paṭilabhantena sahagacchantassa",
  "atk-vin02a3:86_3": "santike nikkhipitabbaṃ. Sace sopi pakkanto, aññassa yassa māḷake nārocitaṃ, tassa",
  "atk-vin02a3:86_4": "ārocetvā nikkhipitabbaṃ. Ārocentena pana avasāne “vedayatīti maṃ āyasmā dhāretū”ti",
  "atk-vin02a3:86_5": "vattabbaṃ. Dvinnaṃ ārocentena “āyasmantā dhārentū”ti, tiṇṇaṃ ārocentena “āyasmanto",
  "atk-vin02a3:86_6": "dhārentū”ti vattabbaṃ. Nikkhittakālato paṭṭhāya pakatattaṭṭhāne tiṭṭhati.",
  "atk-vin02a3:87_0": "Sace appabhikkhuko vihāro hoti, sabhāgā bhikkhū vasanti, vattaṃ anikkhipitvā antovihāreyeva",
  "atk-vin02a3:87_1": "rattiyo gaṇetabbā. Atha na sakkā sodhetuṃ, vuttanayeneva vattaṃ nikkhipitvā paccūsasamaye",
  "atk-vin02a3:87_2": "catūhi pañcahi vā bhikkhūhi saddhiṃ parikkhittassa vihārassa parikkhepato, aparikkhittassa",
  "atk-vin02a3:87_3": "parikkhepārahaṭṭhānato dve leḍḍupāte atikkamitvā mahāmaggato okkamma gumbena vā vatiyā",
  "atk-vin02a3:87_4": "vā paṭicchannaṭṭhāne nisīditabbaṃ. Antoaruṇeyeva vuttanayena vattaṃ samādiyitvā ārocetabbaṃ.",
  "atk-vin02a3:87_5": "Sace añño koci bhikkhu kenacideva karaṇīyena taṃ ṭhānaṃ āgacchati, sace esa taṃ passati,",
  "atk-vin02a3:87_6": "saddaṃ vāssa suṇāti, ārocetabbaṃ. Anārocentassa ratticchedo ceva vattabhedo ca.",
  "atk-vin02a3:88_0": "Atha dvādasahatthaṃ upacāraṃ okkamitvā ajānantasseva gacchati, ratticchedo hoti eva,",
  "atk-vin02a3:88_1": "vattabhedo pana natthi. Ārocitakālato paṭṭhāya ca ekaṃ bhikkhuṃ ṭhapetvā sesehi sati",
  "atk-vin02a3:88_2": "karaṇīye gantumpi vaṭṭati. Aruṇe uṭṭhite tassa bhikkhussa santike vattaṃ nikkhipitabbaṃ.",
  "atk-vin02a3:88_3": "Sace sopi kenaci kammena purearuṇeyeva gacchati, aññaṃ vihārato nikkhantaṃ vā āgantukaṃ",
  "atk-vin02a3:88_4": "vā yaṃ paṭhamaṃ passati, tassa santike ārocetvā vattaṃ nikkhipitabbaṃ. Ayañca yasmā",
  "atk-vin02a3:88_5": "gaṇassa ārocetvā bhikkhūnañca atthibhāvaṃ sallakkhetvāva vasi, tenassa ūne gaṇe caraṇadoso",
  "atk-vin02a3:88_6": "vā vippavāso vā na hoti. Sace na kañci passati, vihāraṃ gantvā attanā saddhiṃ gatabhikkhūsu",
  "atk-vin02a3:88_7": "ekassa santike nikkhipitabbanti mahāsumatthero āha. Mahāpadumatthero pana “yaṃ paṭhamaṃ",
  "atk-vin02a3:88_8": "passati, tassa ārocetvā nikkhipitabbaṃ; ayaṃ nikkhittavattassa parihāro”ti āha.",
  "atk-vin02a3:89_0": "Evaṃ chārattaṃ mānattaṃ akhaṇḍaṃ caritvā yattha siyā vīsatigaṇo bhikkhusaṅgho, tattha",
  "atk-vin02a3:89_1": "so bhikkhu abbhetabbo. Abbhentehi ca paṭhamaṃ abbhānāraho kātabbo. Ayañhi nikkhittavattattā",
  "atk-vin02a3:89_2": "pakatattaṭṭhāne ṭhito, pakatattassa ca abbhānaṃ kātuṃ na vaṭṭati, tasmā vattaṃ samādāpetabbo.",
  "atk-vin02a3:89_3": "Vatte samādinne abbhānāraho hoti. Tenāpi vattaṃ samādiyitvā ārocetvā abbhānaṃ yācitabbaṃ.",
  "atk-vin02a3:89_4": "Anikkhittavattassa puna vattasamādānakiccaṃ natthi. So hi chārattātikkameneva abbhānāraho",
  "atk-vin02a3:89_5": "hoti, tasmā so abbhetabbo. Tatra yvāyaṃ “evañca pana, bhikkhave, abbhetabbo”ti pāḷiyaṃyeva",
  "atk-vin02a3:89_6": "abbhānavidhi vutto, ayañca ekāpattivasena vutto. Sace pana dve tisso sambahulā vā",
  "atk-vin02a3:89_7": "ekavatthukā vā nānāvatthukā vā āpattiyo honti, tāsaṃ vasena kammavācā kātabbā. Evaṃ",
  "atk-vin02a3:89_8": "appaṭicchannamānattaṃ dātabbaṃ. Paṭicchannamānattaṃ pana yasmā paṭicchannāya āpattiyā",
  "atk-vin02a3:89_9": "parivutthaparivāsassa dātabbaṃ hoti, tasmā naṃ parivāsakathāyaṃyeva kathayissāma.",
  "atk-vin02a3:90": "Parivāsakathā",
  "atk-vin02a3:91_0": "102. “Tena hi, bhikkhave, saṅgho udāyissa bhikkhuno ekissā āpattiyā sañcetanikāya",
  "atk-vin02a3:91_1": "sukkavissaṭṭhiyā ekāhapaṭicchannāya ekāhaparivāsaṃ detū”tiādinā nayena pāḷiyaṃ anekehi",
  "atk-vin02a3:91_2": "ākārehi parivāso ca mānattañca vuttaṃ. Tassa yasmā āgatāgataṭṭhāne vinicchayo vuccamāno",
  "atk-vin02a3:91_3": "pāḷi viya ativitthāraṃ āpajjati, na ca sakkā hoti sukhena pariggahetuṃ, tasmā naṃ",
  "atk-vin02a3:91_4": "samodhānetvā idheva dassayissāma.",
  "atk-vin02a3:92_0": "Ayañhi idha adhippeto parivāso nāma – paṭicchannaparivāso, suddhantaparivāso, samodhānaparivāsoti",
  "atk-vin02a3:92_1": "tividho hoti. Tattha paṭicchannaparivāso tāva yathāpaṭicchannāya āpattiyā dātabbo.",
  "atk-vin02a3:92_2": "Kassaci hi ekāhapaṭicchannā āpatti hoti yathā ayaṃ udāyittherassa, kassaci dvīhādipaṭicchannā",
  "atk-vin02a3:92_3": "yathā parato āgatā udāyittherasseva, kassaci ekā āpatti hoti yathā ayaṃ, kassaci",
  "atk-vin02a3:92_4": "dve tisso tatuttari vā yathā parato āgatā, tasmā paṭicchannaparivāsaṃ dentena paṭhamaṃ",
  "atk-vin02a3:92_5": "tāva paṭicchannabhāvo jānitabbo.",
  "atk-vin02a3:93_0": "Ayañhi āpatti nāma dasahākārehi paṭicchannā hoti. Tatthāyaṃ mātikā – āpatti ca hoti",
  "atk-vin02a3:93_1": "āpattisaññī ca, pakatatto ca hoti pakatattasaññī ca, anantarāyiko ca hoti anantarāyikasaññī",
  "atk-vin02a3:93_2": "ca, pahu ca hoti pahusaññī ca, chādetukāmo ca hoti chādeti cāti.",
  "atk-vin02a3:94_0": "Tattha āpatti ca hoti āpattisaññī cāti yaṃ āpanno, sā āpattiyeva hoti. Sopi ca tattha",
  "atk-vin02a3:94_1": "āpattisaññīyeva. Iti jānanto chādeti, channāva hoti. Atha panāyaṃ tattha anāpattisaññī,",
  "atk-vin02a3:94_2": "acchannā hoti, anāpatti pana āpattisaññāyapi anāpattisaññāyapi chādentenāpi acchāditāva",
  "atk-vin02a3:94_3": "hoti. Lahukaṃ vā garukāti garukaṃ vā lahukāti chādeti, alajjipakkhe tiṭṭhati, āpatti",
  "atk-vin02a3:94_4": "pana acchannā hoti. Garukaṃ lahukāti maññamāno deseti, neva desitā hoti, na channā.",
  "atk-vin02a3:94_5": "Garukaṃ garukāti ñatvā chādeti, channā hoti. Garukalahukabhāvaṃ na jānāti, āpattiṃ",
  "atk-vin02a3:94_6": "chādemīti chādeti, channāva hoti.",
  "atk-vin02a3:95_0": "Pakatattoti tividhaṃ ukkhepanīyakammaṃ akato – so ce pakatattasaññī hutvā chādeti,",
  "atk-vin02a3:95_1": "channā hoti. Atha “mayhaṃ saṅghena kammaṃ kata”nti apakatattasaññī hutvā chādeti,",
  "atk-vin02a3:95_2": "acchannā hoti. Apakatattena pakatattasaññinā vā apakatattasaññinā vā chāditāpi acchannāva",
  "atk-vin02a3:95_3": "hoti. Vuttampi cetaṃ –",
  "atk-vin02a3:96": "“Āpajjati garukaṃ sāvasesaṃ,",
  "atk-vin02a3:97": "Chādeti anādariyaṃ paṭicca;",
  "atk-vin02a3:98": "Na bhikkhunī no ca phuseyya vajjaṃ,",
  "atk-vin02a3:99": "Pañhā mesā kusalehi cintitā”ti. ;",
  "atk-vin02a3:100": "Ayañhi pañho ukkhittakena kathito.",
  "atk-vin02a3:101_0": "Anantarāyikoti yassa dasasu antarāyesu ekopi natthi, so ce anantarāyikasaññī hutvā",
  "atk-vin02a3:101_1": "chādeti, channā hoti. Sacepi so bhīrukajātikatāya andhakāre amanussacaṇḍamigabhayena",
  "atk-vin02a3:101_2": "antarāyikasaññī hutvā chādeti, acchannāva hoti. Yassa hi pabbatavihāre vasantassa",
  "atk-vin02a3:101_3": "kandaraṃ vā nadiṃ vā atikkamitvā ārocetabbaṃ hoti, antarāmagge ca caṇḍavāḷaamanussādibhayaṃ",
  "atk-vin02a3:101_4": "atthi, magge ajagarā nipajjanti, nadī pūrā hoti, ekasmiṃ pana satiyeva antarāye antarāyikasaññī",
  "atk-vin02a3:101_5": "hutvā chādeti, acchannāva hoti. Antarāyikassa pana antarāyikasaññāya vā anantarāyikasaññāya",
  "atk-vin02a3:101_6": "vā chādayato acchannāva hoti.",
  "atk-vin02a3:102_0": "Pahūti yo sakkoti bhikkhuno santikaṃ gantuñceva ārocetuñca; so ce pahusaññī hutvā",
  "atk-vin02a3:102_1": "chādeti, channā hoti. Sacassa mukhe appamattako gaṇḍo vā hoti, hanukavāto vā vijjhati,",
  "atk-vin02a3:102_2": "danto vā rujjati, bhikkhā vā mandā laddhā hoti, tāvatakena pana neva vattuṃ na sakkoti",
  "atk-vin02a3:102_3": "na gantuṃ; apica kho na sakkomīti saññī hoti, ayaṃ pahu hutvā appahusaññī nāma. Iminā",
  "atk-vin02a3:102_4": "chāditāpi acchāditā. Appahunā pana vattuṃ vā gantuṃ vā asamatthena pahusaññinā vā",
  "atk-vin02a3:102_5": "appahusaññinā vā chāditā hotu, acchāditāva.",
  "atk-vin02a3:103_0": "Chādetukāmo ca hoti chādeti cāti idaṃ uttānatthameva. Sace pana chādessāmīti dhuranikkhepaṃ",
  "atk-vin02a3:103_1": "katvā purebhatte vā pacchābhatte vā paṭhamayāmādīsu vā lajjidhammaṃ okkamitvā antoaruṇeyeva",
  "atk-vin02a3:103_2": "āroceti, ayaṃ chādetukāmo na chādeti nāma.",
  "atk-vin02a3:104_0": "Yassa pana abhikkhuke ṭhāne vasantassa āpattiṃ āpajjitvā sabhāgassa bhikkhuno āgamanaṃ",
  "atk-vin02a3:104_1": "āgamentassa sabhāgasantikaṃ vā gacchantassa addhamāsopi māsopi atikkamati, ayaṃ na",
  "atk-vin02a3:104_2": "chādetukāmo chādeti nāma, ayampi acchannāva hoti.",
  "atk-vin02a3:105_0": "Yo pana āpannamattova aggiṃ akkantapuriso viya sahasā apakkamitvā sabhāgaṭṭhānaṃ",
  "atk-vin02a3:105_1": "gantvā āvi karoti, ayaṃ na chādetukāmova na chādeti nāma. Sace pana sabhāgaṃ disvāpi",
  "atk-vin02a3:105_2": "“ayaṃ me upajjhāyo vā ācariyo vā”ti lajjāya nāroceti, channāva hoti āpatti. Upajjhāyādibhāvo",
  "atk-vin02a3:105_3": "hi idha appamāṇaṃ averisabhāgamattameva pamāṇaṃ, tasmā averisabhāgassa santike ārocetabbā.",
  "atk-vin02a3:106_0": "Yo pana visabhāgo hoti sutvā pakāsetukāmo, evarūpassa upajjhāyassāpi santike na ārocetabbā.",
  "atk-vin02a3:106_1": "Tattha purebhattaṃ vā āpattiṃ āpanno hotu pacchābhattaṃ vā, divā vā rattiṃ vā yāva",
  "atk-vin02a3:106_2": "aruṇaṃ na uggacchati tāva ārocetabbaṃ. Uddhaste aruṇe paṭicchannā hoti, paṭicchādanapaccayā",
  "atk-vin02a3:106_3": "ca dukkaṭaṃ āpajjati. Sabhāgasaṅghādisesaṃ āpannassa pana santike āvi kātuṃ na vaṭṭati.",
  "atk-vin02a3:106_4": "Sace āvi karoti, āpatti āvikatā hoti, dukkaṭā pana na muccati, tasmā suddhassa santike",
  "atk-vin02a3:106_5": "āvikātabbā. Āvikaronto ca “tuyhaṃ santike ekaṃ āpattiṃ āvikaromī”ti vā “ācikkhāmī”ti",
  "atk-vin02a3:106_6": "vā “ārocemī”ti vā “mama ekaṃ āpattiṃ āpannabhāvaṃ jānāhī”ti vā vadatu, “ekaṃ garukāpattiṃ",
  "atk-vin02a3:106_7": "āvikaromī”tiādinā vā nayena vadatu, sabbehipi ākārehi appaṭicchannāva hotīti kurundiyaṃ",
  "atk-vin02a3:106_8": "vuttaṃ. Sace pana lahukāpattiṃ āvikaromītiādinā nayena vadati, paṭicchannā hoti,",
  "atk-vin02a3:106_9": "vatthuṃ āroceti, āpattiṃ āroceti, ubhayaṃ āroceti, tividhenāpi ārocitāva hoti. Iti",
  "atk-vin02a3:106_10": "imāni dasa kāraṇāni upalakkhetvā paṭicchannaparivāsaṃ dentena paṭhamameva paṭicchannabhāvo jānitabbo.",
  "atk-vin02a3:107_0": "Tato paṭicchannadivase ca āpattiyo ca sallakkhetvā sace ekāhapaṭicchannā hoti – “ahaṃ,",
  "atk-vin02a3:107_1": "bhante, ekaṃ āpattiṃ āpajjiṃ sañcetanikaṃ sukkavissaṭṭhiṃ ekāhapaṭicchanna”nti evaṃ",
  "atk-vin02a3:107_2": "yācāpetvā idha vuttanayeneva kammavācaṃ vatvā parivāso dātabbo. Atha dvīhatīhādipaṭicchannā",
  "atk-vin02a3:107_3": "hoti, dvīhapaṭicchannaṃ tīhapaṭicchannaṃ catūhapaṭicchannaṃ pañcāhapaṭicchannaṃ chāhapaṭicchannaṃ",
  "atk-vin02a3:107_4": "sattāhapaṭicchannaṃ aṭṭhāhapaṭicchannaṃ navāhapaṭicchannaṃ dasāhapaṭicchannaṃ ekādasāhapaṭicchannaṃ",
  "atk-vin02a3:107_5": "dvādasāhapaacchannaṃ terasāhapaṭicchannaṃ cuddasāhapaṭicchannanti evaṃ yāva cuddasa",
  "atk-vin02a3:107_6": "divasāni divasavasena yojanā kātabbā. Pañcadasa divasāni paṭicchannāya pakkhapaṭicchannanti",
  "atk-vin02a3:107_7": "vatvā yojanā kātabbā. Tato yāva ekūnatiṃsatimo divaso, tāva atirekapakkhapaṭicchannanti.",
  "atk-vin02a3:108_0": "Tato māsapaṭicchannaṃ atirekamāsapaṭicchannaṃ dvemāsapaṭicchannaṃ atirekadvemāsapaṭicchannaṃ",
  "atk-vin02a3:108_1": "temāsapaṭicchannaṃ atirekatemāsapaṭicchannaṃ catumāsapaṭicchannaṃ atirekacatumāsapaṭicchannaṃ",
  "atk-vin02a3:108_2": "pañcamāsapaṭicchannaṃ atirekapañcamāsapaṭicchannaṃ chamāsapaṭicchannaṃ atirekachamāsapaṭicchannaṃ",
  "atk-vin02a3:108_3": "sattamāsapaṭicchannaṃ atirekasattamāsapaṭicchannaṃ aṭṭhamāsapaṭicchannaṃ atirekaaṭṭhamāsapaṭicchannaṃ",
  "atk-vin02a3:108_4": "navamāsapaṭicchannaṃ atirekanavamāsapaṭicchannaṃ dasamāsapaṭicchannaṃ atirekadasamāsapaṭicchannaṃ",
  "atk-vin02a3:108_5": "ekādasamāsapaṭicchannaṃ atirekaekādasamāsapaṭicchannanti evaṃ yojanā kātabbā. Saṃvacchare",
  "atk-vin02a3:108_6": "paripuṇṇe ekasaṃvaccharapaṭicchannanti. Tato paraṃ atirekaekasaṃvacchara… dvesaṃvacchara…",
  "atk-vin02a3:108_7": "atirekadvesaṃvacchara… tisaṃvacchara… atiraketisaṃvacchara… catusaṃvacchara… atirekacatusaṃvacchara…",
  "atk-vin02a3:108_8": "pañcasaṃvacchara… atirekapañcasaṃvaccharapaṭicchannanti evaṃ yāva saṭṭhisaṃvacchara…",
  "atk-vin02a3:108_9": "atirekasaṭṭhisaṃvaccharapaṭicchannanti vā tato vā bhiyyopi vatvā yojanā kātabbā.",
  "atk-vin02a3:109_0": "Sace pana dve tisso tatuttari vā āpattiyo honti, yathā idha ekaṃ āpattinti vuttaṃ;",
  "atk-vin02a3:109_1": "evaṃ dve āpattiyo tisso āpattiyoti vattabbaṃ. Tato paraṃ pana sataṃ vā hotu sahassaṃ",
  "atk-vin02a3:109_2": "vā, sambahulāti vattuṃ vaṭṭati. Nānāvatthukāsupi “ahaṃ, bhante, sambahulā saṅghādisesā",
  "atk-vin02a3:109_3": "āpattiyo āpajjiṃ – ekaṃ sukkavissaṭṭhiṃ, ekaṃ kāyasaṃsaggaṃ, ekaṃ duṭṭhullavācaṃ,",
  "atk-vin02a3:109_4": "ekaṃ attakāmaṃ, ekaṃ sañcarittaṃ, ekāhapaṭicchannāyo”ti evaṃ gaṇanavasena vā “ahaṃ,",
  "atk-vin02a3:109_5": "bhante, sambahulā saṅghādisesā āpattiyo āpajjiṃ nānāvatthukāyo ekāhapaṭicchannāyo”ti",
  "atk-vin02a3:109_6": "evaṃ vatthukittanavasena vā, “ahaṃ, bhante, sambahulā saṅghādisesā āpattiyo āpajjiṃ",
  "atk-vin02a3:109_7": "ekāhapaṭicchannāyo”ti evaṃ nāmamattavasena vā yojanā kātabbā.",
  "atk-vin02a3:110_0": "Tattha nāmaṃ duvidhaṃ – sajātisādhāraṇañca sabbasādhāraṇañca. Tattha saṅghādisesoti",
  "atk-vin02a3:110_1": "sajātisādhāraṇaṃ, āpattīti sabbasādhāraṇaṃ; tasmā “sambahulā āpattiyo āpajjiṃ ekāhapaṭicchannāyo”ti",
  "atk-vin02a3:110_2": "evaṃ sabbasādhāraṇanāmavasenapi vattuṃ vaṭṭati. Idañhi sabbampi parivāsādikaṃ vinayakammaṃ",
  "atk-vin02a3:110_3": "vatthuvasena gottavasena nāmavasena āpattivasena ca kātuṃ vaṭṭatiyeva.",
  "atk-vin02a3:111_0": "Tattha “sukkavissaṭṭhī”ti vatthu ceva gottañca. “Saṅghādiseso”ti nāmañceva āpatti",
  "atk-vin02a3:111_1": "ca. “Kāyasaṃsaggo”ti vatthu ceva gottañca. “Saṅghādiseso”ti nāmañceva āpatti ca,",
  "atk-vin02a3:111_2": "tattha “sukkavissaṭṭhiṃ kāyasaṃsagga”ntiādinā vacanenāpi “nānāvatthukāyo”ti vacanenāpi",
  "atk-vin02a3:111_3": "vatthu ceva gottañca gahitaṃ hoti. “Saṅghādiseso”ti vacanenāpi “āpattiyo”ti vacanenāpi",
  "atk-vin02a3:111_4": "nāmañceva āpatti ca gahitā hoti. Idha pana ekaṃ āpattiṃ āpajjiṃ sañcetanikaṃ “sukkavissaṭṭhi”nti",
  "atk-vin02a3:111_5": "nāmampi vatthugottānipi gahitāneva. Yathā ca idha “ayaṃ udāyi bhikkhū”ti vuttaṃ;",
  "atk-vin02a3:111_6": "evaṃ yo yo āpanno hoti, tassa tassa nāmaṃ gahetvā “ayaṃ itthannāmo bhikkhū”ti kammavācā kātabbā.",
  "atk-vin02a3:112_0": "Kammavācāpariyosāne ca tena bhikkhunā māḷakasīmāyameva “parivāsaṃ samādiyāmi, vattaṃ",
  "atk-vin02a3:112_1": "samādiyāmī”ti vuttanayeneva vattaṃ samādātabbaṃ. Samādiyitvā tattheva saṅghassa ārocetabbaṃ,",
  "atk-vin02a3:112_2": "ārocentena ca evaṃ ārocetabbaṃ –",
  "atk-vin02a3:113_0": "“Ahaṃ, bhante, ekaṃ āpattiṃ āpajjiṃ sañcetanikaṃ sukkavissaṭṭhiṃ ekāhapaṭicchannaṃ,",
  "atk-vin02a3:113_1": "sohaṃ saṅghaṃ ekissā āpattiyā sañcetanikāya sukkavissaṭṭhiyā ekāhapaṭicchannāya ekāhaparivāsaṃ",
  "atk-vin02a3:113_2": "yāciṃ, tassa me saṅgho ekissā āpattiyā sañcetanikāya sukkavissaṭṭhiyā ekāhapaṭicchannāya",
  "atk-vin02a3:113_3": "ekāhaparivāsaṃ adāsi, sohaṃ parivasāmi – ‘vedayāmahaṃ, bhante, vedayatī’ti maṃ saṅgho dhāretū”ti.",
  "atk-vin02a3:114_0": "Imañca panatthaṃ gahetvā yāya kāyaci bhāsāya ārocetuṃ vaṭṭatiyeva. Ārocetvā sace",
  "atk-vin02a3:114_1": "nikkhipitukāmo, vuttanayeneva saṅghamajjhe nikkhipitabbaṃ. Māḷakato bhikkhūsu nikkhantesu",
  "atk-vin02a3:114_2": "ekassāpi santike nikkhipituṃ vaṭṭati. Māḷakato nikkhamitvā satiṃ paṭilabhantena sahagacchantassa",
  "atk-vin02a3:114_3": "santike nikkhipitabbaṃ. Sace sopi pakkanto, aññassa yassa māḷake nārocitaṃ, tassa",
  "atk-vin02a3:114_4": "ārocetvā nikkhipitabbaṃ. Ārocentena ca avasāne “vedayatīti maṃ āyasmā dhāretū”ti",
  "atk-vin02a3:114_5": "vattabbaṃ. Dvinnaṃ ārocentena “āyasmantā dhārentū”ti, tiṇṇaṃ ārocentena “āyasmanto",
  "atk-vin02a3:114_6": "dhārentū”ti vattabbaṃ. Nikkhittakālato paṭṭhāya pakatattaṭṭhāne tiṭṭhati.",
  "atk-vin02a3:115_0": "Sace appabhikkhuko vihāro hoti, sabhāgā bhikkhū vasanti, vattaṃ anikkhipitvā vihāreyeva",
  "atk-vin02a3:115_1": "rattipariggaho kātabbo. Atha na sakkā sodhetuṃ, vuttanayeneva vattaṃ nikkhipitvā",
  "atk-vin02a3:115_2": "paccūsasamaye ekena bhikkhunā saddhiṃ mānattavaṇṇanāyaṃ vuttanayeneva upacārasīmaṃ",
  "atk-vin02a3:115_3": "atikkamitvā mahāmaggā okkamma paṭicchanne ṭhāne nisīditvā antoaruṇeyeva vuttanayeneva",
  "atk-vin02a3:115_4": "vattaṃ samādiyitvā tassa bhikkhuno parivāso ārocetabbo. Ārocentena sace navakataro",
  "atk-vin02a3:115_5": "hoti, “āvuso”ti vattabbaṃ. Sace vuḍḍhataro, “bhante”ti vattabbaṃ. Sace añño koci",
  "atk-vin02a3:115_6": "bhikkhu kenacideva karaṇīyena taṃ ṭhānaṃ āgacchati, sace esa taṃ passati, saddaṃ",
  "atk-vin02a3:115_7": "vāssa suṇāti, ārocetabbaṃ; anārocentassa ratticchedo ceva vattabhedo ca. Atha dvādasahatthaṃ",
  "atk-vin02a3:115_8": "upacāraṃ okkamitvā ajānantasseva gacchati, ratticchedoyeva hoti, vattabhedo pana natthi.",
  "atk-vin02a3:116_0": "Uggate aruṇe vattaṃ nikkhipitabbaṃ. Sace so bhikkhu kenacideva karaṇīyena pakkanto",
  "atk-vin02a3:116_1": "hoti, yaṃ aññaṃ sabbapaṭhamaṃ passati, tassa ārocetvā nikkhipitabbaṃ. Sace pana kañci",
  "atk-vin02a3:116_2": "na passati, vihāraṃ gantvā attanā saddhiṃ gatabhikkhussa santike nikkhipitabbanti",
  "atk-vin02a3:116_3": "mahāsumatthero āha. Mahāpadumatthero pana “yaṃ paṭhamaṃ passati, tassa ārocetvā nikkhipitabbaṃ,",
  "atk-vin02a3:116_4": "ayaṃ nikkhittavattassa parihāro”ti āha.",
  "atk-vin02a3:117_0": "Evaṃ yattakāni divasāni āpatti paṭicchannā hoti, tattakāni tato adhikatarāni vā kukkuccavinodanatthāya",
  "atk-vin02a3:117_1": "parivasitvā saṅghaṃ upasaṅkamitvā vattaṃ samādiyitvā mānattaṃ yācitabbaṃ. Ayañhi",
  "atk-vin02a3:117_2": "vatte samādinne eva mānattāraho hoti nikkhittavattena parivutthattā. Anikkhittavattassa",
  "atk-vin02a3:117_3": "pana puna samādānakiccaṃ natthi, so hi paṭicchannadivasātikkameneva mānattāraho hoti,",
  "atk-vin02a3:117_4": "tasmā tassa mānattaṃ dātabbameva. Idaṃ paṭicchannamānattaṃ nāma. Taṃ dentena sace",
  "atk-vin02a3:117_5": "ekāpatti hoti, pāḷiyaṃ vuttanayeneva dātabbaṃ. Atha dve vā tisso vā “sohaṃ parivutthaparivāso",
  "atk-vin02a3:117_6": "saṅghaṃ dvinnaṃ āpattīnaṃ tissannaṃ āpattīnaṃ ekāhapaṭicchannānaṃ chārattaṃ mānattaṃ",
  "atk-vin02a3:117_7": "yācāmī”ti parivāse vuttanayeneva āpattiyo ca divase ca sallakkhetvā yojanā kātabbā.",
  "atk-vin02a3:118": "Appaṭicchannāpattiṃ paṭicchannāpattiyā samodhānetvāpi dātuṃ vaṭṭati. Kathaṃ? Paṭicchannāya ekāhaparivāsaṃ vasitvā –",
  "atk-vin02a3:119_0": "“Ahaṃ, bhante, ekaṃ āpattiṃ āpajjiṃ sañcetanikaṃ sukkavissaṭṭhiṃ ekāhapaṭicchannaṃ,",
  "atk-vin02a3:119_1": "sohaṃ saṅghaṃ ekissā āpattiyā sañcetanikāya sukkavissaṭṭhiyā ekāhapaṭicchannāya ekāhaparivāsaṃ",
  "atk-vin02a3:119_2": "yāciṃ, tassa me saṅgho ekissā āpattiyā sañcetanikāya sukkavissaṭṭhiyā ekāhapaṭicchannāya",
  "atk-vin02a3:119_3": "ekāhaparivāsaṃ adāsi, sohaṃ parivutthaparivāso. Ahaṃ, bhante, ekaṃ āpattiṃ āpajjiṃ",
  "atk-vin02a3:119_4": "sañcetanikaṃ sukkavissaṭṭhiṃ appaṭicchannaṃ. Sohaṃ, bhante, saṅghaṃ tāsaṃ āpattīnaṃ",
  "atk-vin02a3:119_5": "sañcetanikānaṃ sukkavissaṭṭhīnaṃ paṭicchannāya ca appaṭicchannāya ca chārattaṃ mānattaṃ yācāmī”ti.",
  "atk-vin02a3:120_0": "Athassa tadanurūpaṃ kammavācaṃ katvā mānattaṃ dātabbaṃ. Sace paṭicchannā dve, appaṭicchannā",
  "atk-vin02a3:120_1": "ekā “paṭicchannānañca appaṭicchannāya cā”ti vattabbaṃ. Atha paṭicchannā ekā, appaṭicchannā",
  "atk-vin02a3:120_2": "dve, “paṭicchannāya ca appaṭicchannānañcā”ti vattabbaṃ. Sace paṭicchannāpi dve, appaṭicchannāpi",
  "atk-vin02a3:120_3": "dve, “paṭicchannānañca appaṭicchannānañcā”ti vattabbaṃ. Sabbattha anurūpaṃ kammavācaṃ",
  "atk-vin02a3:120_4": "katvā mānattaṃ dātabbaṃ. Ciṇṇamānattassa ca tadanurūpameva kammavācaṃ katvā abbhānaṃ",
  "atk-vin02a3:120_5": "kātabbaṃ. Idha pana ekāpattivasena vuttaṃ. Iti yaṃ paṭicchannāya āpattiyā parivāsāvasāne",
  "atk-vin02a3:120_6": "mānattaṃ diyyati, idaṃ paṭicchannamānattaṃ nāma. Evamettha ekeneva yojanāmukhena",
  "atk-vin02a3:120_7": "paṭicchannaparivāso ca paṭicchannamānattañca vuttanti veditabbaṃ. Pakkhamānattaṃ",
  "atk-vin02a3:120_8": "samodhānamānattañca avasesaparivāsakathāvasāne kathayissāma.",
  "atk-vin02a3:121_0": "Suddhantaparivāso samodhānaparivāsoti hi dve parivāsā avasesā. Tattha “suddhantaparivāso”",
  "atk-vin02a3:121_1": "nāma parato adhammikamānattacārāvasāne “tena kho pana samayena aññataro bhikkhu sambahulā",
  "atk-vin02a3:121_2": "saṅghādisesā āpattiyo āpanno hoti, āpattipariyantaṃ na jānāti, rattipariyantaṃ na",
  "atk-vin02a3:121_3": "jānātī”ti imasmiṃ vatthusmiṃ anuññātaparivāso. So duvidho – cūḷasuddhanto, mahāsuddhantoti.",
  "atk-vin02a3:121_4": "Duvidhopi cesa rattiparicchedaṃ sakalaṃ vā ekaccaṃ vā ajānantassa ca assarantassa",
  "atk-vin02a3:121_5": "ca tattha vematikassa ca dātabbo. Āpattipariyantaṃ pana ettakā ahaṃ āpattiyo āpannoti",
  "atk-vin02a3:121_6": "jānātu vā mā vā, akāraṇametaṃ.",
  "atk-vin02a3:122_0": "Tattha yo upasampadato paṭṭhāya anulomakkamena vā ārocitadivasato paṭṭhāya paṭilomakkamena",
  "atk-vin02a3:122_1": "vā “asukañca asukañca divasaṃ vā pakkhaṃ vā māsaṃ vā saṃvaccharaṃ vā tava suddhabhāvaṃ",
  "atk-vin02a3:122_2": "jānāsī”ti pucchiyamāno “āma, bhante, jānāmi, ettakaṃ nāma kālaṃ ahaṃ suddho”ti vadati,",
  "atk-vin02a3:122_3": "tassa dinno suddhantaparivāso “cūḷasuddhanto”ti vuccati.",
  "atk-vin02a3:123_0": "Taṃ gahetvā parivasantena yattakaṃ kālaṃ attano suddhiṃ jānāti, tattakaṃ apanetvā",
  "atk-vin02a3:123_1": "avasesaṃ māsaṃ vā dvemāsaṃ vā parivasitabbaṃ. Sace māsamattaṃ asuddhomhīti sallakkhetvā",
  "atk-vin02a3:123_2": "aggahesi parivasanto ca puna aññaṃ māsaṃ sarati, tampi māsaṃ parivasitabbameva. Puna",
  "atk-vin02a3:123_3": "parivāsadānakiccaṃ natthi. Atha dvemāsaṃ asuddhomhīti sallakkhetvā aggahesi, parivasanto",
  "atk-vin02a3:123_4": "ca māsamattamevāhaṃ asuddhomhīti sanniṭṭhānaṃ karoti, māsameva parivasitabbaṃ. Puna",
  "atk-vin02a3:123_5": "parivāsadānakiccaṃ natthi. Ayañhi suddhantaparivāso nāma uddhampi ārohati, heṭṭhāpi",
  "atk-vin02a3:123_6": "orohati, idamassa lakkhaṇaṃ. Aññasmiṃ pana āpattivuṭṭhāne idaṃ lakkhaṇaṃ – yo appaṭicchannaṃ",
  "atk-vin02a3:123_7": "āpattiṃ paṭicchannāti vinayakammaṃ karoti, tassa āpatti vuṭṭhāti. Yo paṭicchannaṃ",
  "atk-vin02a3:123_8": "appaṭicchannāti vinayakammaṃ karoti, tassa na vuṭṭhāti. Acirapaṭicchannaṃ cirapaṭicchannāti",
  "atk-vin02a3:123_9": "karontassāpi vuṭṭhāti. Cirapaṭicchannaṃ acirapaṭicchannāti karontassa na vuṭṭhāti.",
  "atk-vin02a3:123_10": "Ekaṃ āpattiṃ āpajjitvā sambahulāti karontassāpi vuṭṭhāti, ekaṃ vinā sambahulānaṃ",
  "atk-vin02a3:123_11": "abhāvato. Sambahulā pana āpajjitvā ekaṃ āpajjinti karontassa na vuṭṭhāti.",
  "atk-vin02a3:124_0": "Yo pana yathāvuttena anulomapaṭilomanayena pucchiyamānopi rattipariyantaṃ na jānāti",
  "atk-vin02a3:124_1": "neva sarati vematiko vā hoti, tassa dinno suddhantaparivāso “mahāsuddhanto”ti vuccati.",
  "atk-vin02a3:124_2": "Taṃ gahetvā gahitadivasato paṭṭhāya yāva upasampadadivaso, tāva rattiyo gaṇetvā parivasitabbaṃ.",
  "atk-vin02a3:124_3": "Ayaṃ uddhaṃ nārohati, heṭṭhā pana orohati. Tasmā sace parivasanto rattiparicchede",
  "atk-vin02a3:124_4": "sanniṭṭhānaṃ karoti, māso vā saṃvaccharo vā mayhaṃ āpannassāti māsaṃ vā saṃvaccharaṃ",
  "atk-vin02a3:124_5": "vā parivasitabbaṃ. Parivāsayācanadānalakkhaṇaṃ panettha parato pāḷiyaṃ āgatanayeneva",
  "atk-vin02a3:124_6": "veditabbaṃ. Kammavācāpariyosāne vattasamādānamānattaabbhānāni vuttanayāneva. Ayaṃ",
  "atk-vin02a3:124_7": "suddhantaparivāso nāma.",
  "atk-vin02a3:125_0": "“Samodhānaparivāso” nāma tividho hoti – odhānasamodhāno, agghasamodhāno, missakasamodhānoti.",
  "atk-vin02a3:125_1": "Tattha “odhānasamodhāno” nāma – antarāpattiṃ āpajjitvā paṭicchādentassa parivutthadivase",
  "atk-vin02a3:125_2": "odhunitvā makkhetvā purimāya āpattiyā mūladivasaparicchede pacchā āpannaṃ āpattiṃ",
  "atk-vin02a3:125_3": "samodahitvā dātabbaparivāso vuccati. So parato “tena hi bhikkhave saṅgho udāyiṃ bhikkhuṃ",
  "atk-vin02a3:125_4": "antarā ekissā āpattiyā sañcetanikāya sukkavissaṭṭhiyā pañcāhapaṭicchannāya mūlāya",
  "atk-vin02a3:125_5": "paṭikassitvā purimāya āpattiyā samodhānaparivāsaṃ detū”ti ito paṭṭhāya vitthārato pāḷiyaṃyeva āgato.",
  "atk-vin02a3:126_0": "Ayaṃ panettha vinicchayo – yo paṭicchannāya āpattiyā parivāsaṃ gahetvā parivasanto",
  "atk-vin02a3:126_1": "vā mānattāraho vā mānattaṃ caranto vā abbhānāraho vā aññaṃ āpattiṃ āpajjitvā purimāya",
  "atk-vin02a3:126_2": "āpattiyā samā vā ūnatarā vā rattiyo paṭicchādeti, tassa mūlāyapaṭikassanena te parivutthadivase",
  "atk-vin02a3:126_3": "ca mānattaciṇṇadivase ca sabbe odhunitvā adivase katvā pacchā āpannāpattiṃ mūlāpattiyaṃ",
  "atk-vin02a3:126_4": "samodhāya parivāso dātabbo. Tena sace mūlāpatti pakkhapaṭicchannā, antarāpatti ūnakapakkhapaṭicchannā,",
  "atk-vin02a3:126_5": "puna pakkhameva parivāso parivasitabbo. Athāpi antarāpatti pakkhapaṭicchannāva pakkhameva",
  "atk-vin02a3:126_6": "parivasitabbaṃ. Etenupāyena yāva saṭṭhivassapaṭicchannā mūlāpatti, tāva vinicchayo",
  "atk-vin02a3:126_7": "veditabbo. Saṭṭhivassāni parivasitvā mānattāraho hutvāpi hi ekadivasaṃ antarāpattiṃ",
  "atk-vin02a3:126_8": "paṭicchādetvā punapi saṭṭhivassāni parivāsāraho hoti.",
  "atk-vin02a3:127_0": "Sace pana antarāpatti mūlāpattito atirekapaṭicchannā hoti, tattha “kiṃ kātabba”nti",
  "atk-vin02a3:127_1": "vutte mahāsumatthero āha – “atekiccho ayaṃ puggalo, atekiccho nāma āvikārāpetvā vissajjetabbo”ti.",
  "atk-vin02a3:127_2": "Mahāpadumatthero panāha – “kasmā atekiccho nāma, nanu ayaṃ samuccayakkhandhako nāma",
  "atk-vin02a3:127_3": "buddhānaṃ ṭhitakālasadiso, āpatti nāma paṭicchannā vā hotu appaṭicchannā vā samakaūnataraatirekapaṭicchannā",
  "atk-vin02a3:127_4": "vā vinayadharassa kammavācaṃ yojetuṃ samatthabhāvoyevettha pamāṇaṃ, tasmā yā atirekapaṭicchannā",
  "atk-vin02a3:127_5": "hoti, taṃ mūlāpattiṃ katvā tattha itaraṃ samodhāya parivāso dātabbo”ti. Ayaṃ “odhānasamodhāno” nāma.",
  "atk-vin02a3:128_0": "“Agghasamodhāno” nāma sambahulāsu āpattīsu yā ekā vā dve vā tisso vā sambahulā vā",
  "atk-vin02a3:128_1": "āpattiyo sabbacirapaṭicchannāyo, tāsaṃ agghena samodhāya tāsaṃ rattiparicchedavasena",
  "atk-vin02a3:128_2": "avasesānaṃ ūnatarapaṭicchannānaṃ āpattīnaṃ parivāso diyyati. Ayaṃ vuccati agghasamodhāno.",
  "atk-vin02a3:128_3": "Sopi parato “tena kho pana samayena aññataro bhikkhu sambahulā saṅghādisesā āpattiyo",
  "atk-vin02a3:128_4": "āpanno hoti, ekā āpatti ekāhapaṭicchannā ekā āpatti dvīhapaṭicchannā”tiādinā nayena pāḷiyaṃ āgatoyeva.",
  "atk-vin02a3:129_0": "Yassa pana sataṃ āpattiyo dasāhapaṭicchannā, aparampi sataṃ āpattiyo dasāhapaṭicchannāti",
  "atk-vin02a3:129_1": "evaṃ dasakkhattuṃ katvā āpattisahassaṃ divasasatapaṭicchannaṃ hoti, tena kiṃ kātabbanti?",
  "atk-vin02a3:129_2": "Sabbaṃ samodahitvā dasa divase parivasitabbaṃ. Evaṃ ekeneva dasāhena divasasatampi",
  "atk-vin02a3:129_3": "parivasitameva hoti. Vuttampi cetaṃ –",
  "atk-vin02a3:130": "“Dasasataṃ rattisataṃ, āpattiyo chādayitvāna;",
  "atk-vin02a3:131": "Dasa rattiyo vasitvāna, mucceyya pārivāsiko”ti. ;",
  "atk-vin02a3:132": "Ayaṃ agghasamodhāno nāma.",
  "atk-vin02a3:133": "“Missakasamodhāno” nāma – yo nānāvatthukā āpattiyo ekato katvā diyyati. Tatrāyaṃ nayo –",
  "atk-vin02a3:134_0": "“Ahaṃ, bhante, sambahulā saṅghādisesā āpattiyo āpajjiṃ ekaṃ sukkavissaṭṭhiṃ, ekaṃ",
  "atk-vin02a3:134_1": "kāyasaṃsaggaṃ, ekaṃ duṭṭhullavācaṃ, ekaṃ attakāmaṃ, ekaṃ sañcarittaṃ, ekaṃ kuṭikāraṃ,",
  "atk-vin02a3:134_2": "ekaṃ vihārakāraṃ, ekaṃ duṭṭhadosaṃ, ekaṃ aññabhāgiyaṃ, ekaṃ saṅghabhedaṃ, ekaṃ bhedānuvattakaṃ,",
  "atk-vin02a3:134_3": "ekaṃ dubbacaṃ, ekaṃ kuladūsakaṃ, sohaṃ, bhante, saṅghaṃ tāsaṃ āpattīnaṃ samodhānaparivāsaṃ yācāmī”ti –",
  "atk-vin02a3:135": "Tikkhattuṃ yācāpetvā tadanurūpāya kammavācāya parivāso dātabbo.",
  "atk-vin02a3:136_0": "Ettha ca saṅghādisesā āpattiyo āpajjiṃ nānāvatthukāyotipi saṅghādisesā āpattiyo āpajjintipi",
  "atk-vin02a3:136_1": "evaṃ pubbe vuttanayena vatthuvasenapi gottavasenapi nāmavasenapi āpattivasenapi yojetvā",
  "atk-vin02a3:136_2": "kammavācaṃ kātuṃ vaṭṭatiyevāti ayaṃ missakasamodhāno. Sabbaparivāsakammavācāvasāne",
  "atk-vin02a3:136_3": "pana nikkhittānikkhittavattādikathā purimanayeneva veditabbāti.",
  "atk-vin02a3:137": "Parivāsakathā niṭṭhitā.",
  "atk-vin02a3:138_0": "Idāni yaṃ vuttaṃ “pakkhamānattañca samodhānamānattañca avasesaparivāsakathāvasāne",
  "atk-vin02a3:138_1": "kathayissāmā”ti, tassokāso sampatto, tasmā vuccati – “pakkhamānatta”nti bhikkhuniyā",
  "atk-vin02a3:138_2": "dātabbamānattaṃ. Taṃ pana paṭicchannāyapi appaṭicchannāyapi āpattiyā aḍḍhamāsameva",
  "atk-vin02a3:138_3": "dātabbaṃ. Vuttañhetaṃ – “garudhammaṃ ajjhāpannāya bhikkhuniyā ubhatosaṅghe pakkhamānattaṃ",
  "atk-vin02a3:138_4": "caritabba”nti. Taṃ pana bhikkhunīhi attano sīmaṃ sodhetvā vihārasīmāya vā vihārasīmaṃ",
  "atk-vin02a3:138_5": "sodhetuṃ asakkontīhi khaṇḍasīmāya vā sabbantimena paricchedena catuvaggagaṇaṃ sannipātāpetvā",
  "atk-vin02a3:138_6": "dātabbaṃ. Sace ekā āpatti hoti ekissā vasena, sace dve vā tisso vā sambahulā vā ekavatthukā",
  "atk-vin02a3:138_7": "vā nānāvatthukā vā tāsaṃ tāsaṃ vasena vatthugottanāmaāpattīsu yaṃ yaṃ icchati taṃ",
  "atk-vin02a3:138_8": "taṃ ādāya yojanā kātabbā.",
  "atk-vin02a3:139_0": "Tatridaṃ ekāpattivasena mukhamattadassanaṃ, tāya āpannāya bhikkhuniyā bhikkhunisaṅghaṃ",
  "atk-vin02a3:139_1": "upasaṅkamitvā ekaṃsaṃ uttarāsaṅgaṃ karitvā vuḍḍhānaṃ bhikkhunīnaṃ pāde vanditvā ukkuṭikaṃ",
  "atk-vin02a3:139_2": "nisīditvā añjaliṃ paggahetvā evamassa vacanīyo – “ahaṃ, ayye, ekaṃ āpattiṃ āpajjiṃ",
  "atk-vin02a3:139_3": "gāmantaraṃ, sāhaṃ, ayye, ekissā āpattiyā gāmantarāya pakkhamānattaṃ yācāmī”ti.",
  "atk-vin02a3:140": "Evaṃ tikkhattuṃ yācāpetvā byattāya bhikkhuniyā paṭibalāya saṅgho ñāpetabbo –",
  "atk-vin02a3:141_0": "“Suṇātu me ayye saṅgho, ayaṃ itthannāmā bhikkhunī ekaṃ āpattiṃ āpajji gāmantaraṃ,",
  "atk-vin02a3:141_1": "sā saṅghaṃ ekissā āpattiyā gāmantarāya pakkhamānattaṃ yācati, yadi saṅghassa pattakallaṃ,",
  "atk-vin02a3:141_2": "saṅgho itthannāmāya bhikkhuniyā ekissā āpattiyā gāmantarāya pakkhamānattaṃ dadeyya, esā ñatti.",
  "atk-vin02a3:142_0": "“Suṇātu me ayye saṅgho, ayaṃ…pe… dutiyampi… tatiyampi etamatthaṃ vadāmi. Suṇātu me",
  "atk-vin02a3:142_1": "ayye saṅgho…pe… deti… dinnaṃ saṅghena itthannāmāya bhikkhuniyā ekissā āpattiyā gāmantarāya",
  "atk-vin02a3:142_2": "pakkhamānattaṃ, khamati saṅghassa, tasmā tuṇhī; evametaṃ dhārayāmī”ti.",
  "atk-vin02a3:143_0": "Kammavācāpariyosāne vattaṃ samādiyitvā bhikkhumānattakathāya vuttanayeneva saṅghassa",
  "atk-vin02a3:143_1": "ārocetvā nikkhittavattaṃ vasitukāmāya tattheva saṅghamajjhe vā pakkantāsu bhikkhunīsu",
  "atk-vin02a3:143_2": "ekabhikkhuniyā vā dutiyikāya vā santike vuttanayeneva nikkhipitabbaṃ. Aññissā pana",
  "atk-vin02a3:143_3": "āgantukāya santike ārocetvā nikkhipitabbaṃ. Nikkhittakālato paṭṭhāya pakatattaṭṭhāne",
  "atk-vin02a3:143_4": "tiṭṭhati. Puna samādiyitvā aruṇaṃ uṭṭhāpentiyā pana bhikkhunīnaṃyeva santike vasituṃ",
  "atk-vin02a3:143_5": "na labhati. “Ubhatosaṅghe pakkhamānattaṃ caritabba”nti hi vuttaṃ. Tasmā assā ācariyupajjhāyāhi",
  "atk-vin02a3:143_6": "vihāraṃ gantvā saṅgāhakapakkhe ṭhito eko mahāthero vā dhammakathiko vā bhikkhu vattabbo",
  "atk-vin02a3:143_7": "– “ekissā bhikkhuniyā vinayakammaṃ kattabbamatthi, tatra no ayyā, cattāro bhikkhū",
  "atk-vin02a3:143_8": "pesethā”ti. Saṅgahaṃ akātuṃ na labbhati, pesessāmīti vattabbaṃ. Catūhi pakatattabhikkhunīhi",
  "atk-vin02a3:143_9": "mānattacāriniṃ bhikkhuniṃ gahetvā antoaruṇeyeva nikkhamitvā gāmūpacārato dve leḍḍupāte",
  "atk-vin02a3:143_10": "atikkamitvā maggā okkamma gumbavatiādīhi paṭicchannaṭṭhāne nisīditabbaṃ. Vihārūpacāratopi",
  "atk-vin02a3:143_11": "dve leḍḍupātā atikkamitabbā catūhi pakatattabhikkhūhipi tattha gantabbaṃ. Gantvā",
  "atk-vin02a3:143_12": "pana bhikkhunīhi saddhiṃ na ekaṭṭhāne nisīditabbaṃ, paṭikkamitvā avidūraṭṭhāne nisīditabbaṃ.",
  "atk-vin02a3:143_13": "Kurundimahāpaccarīsu pana “bhikkhunīhipi byattaṃ ekaṃ vā dve vā upāsikāyo bhikkhūhipi",
  "atk-vin02a3:143_14": "ekaṃ vā dve vā upāsake attarakkhaṇatthāya gahetvā gantabba”nti vuttaṃ. Kurundiyaṃyeva",
  "atk-vin02a3:143_15": "ca bhikkhunupassayassa ca vihārassa ca upacāraṃ muñcituṃ vaṭṭatī”ti vuttaṃ, gāmassāti na vuttaṃ.",
  "atk-vin02a3:144": "Evaṃ nisinnesu pana bhikkhūsu ca bhikkhunīsu ca tāya bhikkhuniyā “mānattaṃ samādiyāmi, vattaṃ samādiyāmī”ti vattaṃ samādiyitvā bhikkhunīsaṅghassa tāva evaṃ ārocetabbaṃ –",
  "atk-vin02a3:145_0": "“Ahaṃ, ayye, ekaṃ āpattiṃ āpajjiṃ gāmantaraṃ, sāhaṃ saṅghaṃ ekissā āpattiyā gāmantarāya",
  "atk-vin02a3:145_1": "pakkhamānattaṃ yāciṃ, tassa me saṅgho ekissā āpattiyā gāmantarāya pakkhamānattaṃ",
  "atk-vin02a3:145_2": "adāsi, sāhaṃ pakkhamānattaṃ carāmi, ‘vedayāmahaṃ, ayye, vedayatī’ti maṃ saṅgho dhāretū”ti.",
  "atk-vin02a3:146_0": "Tato bhikkhusaṅghassa santikaṃ gantvā evaṃ ārocetabbaṃ – “ahaṃ, ayyā, ekaṃ āpattiṃ",
  "atk-vin02a3:146_1": "āpajjiṃ …pe… vedayāmahaṃ, ayyā, vedayatīti maṃ saṅgho dhāretū”ti. Idhāpi yāya kāyaci",
  "atk-vin02a3:146_2": "bhāsāya ārocetuṃ vaṭṭati.",
  "atk-vin02a3:147_0": "Ārocetvā ca bhikkhunisaṅghasseva santike nisīditabbaṃ, ārocitakālato paṭṭhāya bhikkhūnaṃ",
  "atk-vin02a3:147_1": "gantuṃ vaṭṭati. Sace sāsaṅkaṃ hoti, bhikkhuniyo tattheva ṭhānaṃ paccāsīsanti, ṭhātabbaṃ.",
  "atk-vin02a3:147_2": "Sace añño bhikkhu vā bhikkhunī vā taṃ ṭhānaṃ eti, passantiyā ārocetabbaṃ. No ce āroceti,",
  "atk-vin02a3:147_3": "ratticchedo ceva vattabhedadukkaṭañca. Sace ajānantiyā eva upacāraṃ okkamitvā gacchati,",
  "atk-vin02a3:147_4": "ratticchedova hoti, na vattabhedadukkaṭaṃ. Sace bhikkhuniyo upajjhāyādīnaṃ vattakaraṇatthaṃ",
  "atk-vin02a3:147_5": "pageva gantukāmā honti, rattivippavāsagaṇaohīyanagāmantarāpattirakkhaṇatthaṃ ekaṃ",
  "atk-vin02a3:147_6": "bhikkhuniṃ ṭhapetvā gantabbaṃ. Tāya aruṇe uṭṭhite tassā santike vattaṃ nikkhipitabbaṃ.",
  "atk-vin02a3:147_7": "Etenupāyena akhaṇḍā pañcadasa rattiyo mānattaṃ caritabbaṃ.",
  "atk-vin02a3:148_0": "Anikkhittavattāya pana pārivāsikakkhandhake vuttanayeneva sammā vattitabbaṃ. Ayaṃ",
  "atk-vin02a3:148_1": "pana viseso – “āgantukassa ārocetabba”nti ettha yattakā purebhattaṃ vā pacchābhattaṃ",
  "atk-vin02a3:148_2": "vā taṃ gāmaṃ bhikkhū vā bhikkhuniyo vā āgacchanti, sabbesaṃ ārocetabbaṃ. Anārocentiyā",
  "atk-vin02a3:148_3": "ratticchedo ca vattabhedadukkaṭañca. Sacepi rattiṃ koci bhikkhu taṃ gāmūpacāraṃ okkamitvā",
  "atk-vin02a3:148_4": "gacchati, ratticchedo hotiyeva, ajānanapaccayā pana vattabhedato muccati. Kurundiādīsu",
  "atk-vin02a3:148_5": "pana anikkhittavattabhikkhūnaṃ vuttanayeneva kathetabbanti vuttaṃ. Taṃ pārivāsikavattādīnaṃ",
  "atk-vin02a3:148_6": "upacārasīmāya paricchinnattā yuttataraṃ dissati. Uposathe ārocetabbaṃ, pavāraṇāya",
  "atk-vin02a3:148_7": "ārocetabbaṃ, catunnaṃ bhikkhūnañca bhikkhunīnañca devasikaṃ ārocetabbaṃ. Sace bhikkhūnaṃ",
  "atk-vin02a3:148_8": "tasmiṃ gāme bhikkhācāro sampajjati, tattheva gantabbaṃ. No ce sampajjati, aññatra",
  "atk-vin02a3:148_9": "caritvāpi tatra āgantvā attānaṃ dassetvā gantabbaṃ. Bahigāme vā saṅketaṭṭhānaṃ kātabbaṃ",
  "atk-vin02a3:148_10": "– “asukasmiṃ nāma ṭhāne amhe passissasī”ti. Tāya saṅketaṭṭhānaṃ gantvā ārocetabbaṃ.",
  "atk-vin02a3:148_11": "Saṅketaṭṭhāne adisvā vihāraṃ gantvā ārocetabbaṃ. Vihāre sabbabhikkhūnaṃ ārocetabbaṃ.",
  "atk-vin02a3:148_12": "Sace sabbesaṃ sakkā na hoti ārocetuṃ, bahiupacārasīmāya ṭhatvā bhikkhuniyo pesetabbā.",
  "atk-vin02a3:148_13": "Tāhi ānītānaṃ catunnaṃ bhikkhūnaṃ ārocetabbaṃ. Sace vihāro dūro hoti sāsaṅko, upāsake",
  "atk-vin02a3:148_14": "ca upāsikāyo ca gahetvā gantabbaṃ. Sace pana ayaṃ ekā vasati, rattivippavāsaṃ āpajjati,",
  "atk-vin02a3:148_15": "tasmāssā ekā pakatattā bhikkhunī sammannitvā dātabbā ekacchanne vasanatthāya.",
  "atk-vin02a3:149_0": "Evaṃ akhaṇḍaṃ mānattaṃ caritvā vīsatigaṇe bhikkhunisaṅghe vuttanayeneva abbhānaṃ",
  "atk-vin02a3:149_1": "kātabbaṃ. Sace mānattaṃ caramānā antarāpattiṃ āpajjati, mūlāya paṭikassitvā tassā",
  "atk-vin02a3:149_2": "āpattiyā mānattaṃ dātabbanti kurundiyaṃ vuttaṃ. Idaṃ “pakkhamānattaṃ” nāma.",
  "atk-vin02a3:150_0": "“Samodhānamānattaṃ” pana tividhaṃ hoti – odhānasamodhānaṃ, agghasamodhānaṃ, missakasamodhānanti.",
  "atk-vin02a3:150_1": "Tattha yadetaṃ parato udāyittherassa pañcāhapaṭicchannāya āpattiyā parivāsaṃ parivasantassa",
  "atk-vin02a3:150_2": "parivāse ca mānattārahaṭṭhāne ca antarāpattiṃ āpajjitvā mūlāyapaṭikassitassa “tena",
  "atk-vin02a3:150_3": "hi, bhikkhave, saṅgho udāyissa bhikkhuno tissannaṃ āpattīnaṃ chārattaṃ mānattaṃ detū”ti",
  "atk-vin02a3:150_4": "mānattaṃ anuññātaṃ, idaṃ “odhānasamodhānaṃ” nāma. Idañhi punappunaṃ mūlāyapaṭikassanena",
  "atk-vin02a3:150_5": "parivutthadivase odhunitvā purimāpattīhi saddhiṃ samodhāya dinnaṃ, tasmā odhānasamodhānanti",
  "atk-vin02a3:150_6": "vuccati. Kurundiyaṃ pana “samodhānaparivāsaṃ vutthassa dātabbaṃ mānattaṃ samodhānamānatta”nti",
  "atk-vin02a3:150_7": "vuttaṃ. Tampi tena pariyāyena yujjati.",
  "atk-vin02a3:151_0": "Agghasamodhānaṃ pana missakasamodhānañca agghasamodhānamissakasamodhānaparivāsāvasāne",
  "atk-vin02a3:151_1": "dātabbamānattameva vuccati, taṃ parivāsakammavācānusārena yojetvā dātabbaṃ. Ettāvatā",
  "atk-vin02a3:151_2": "yaṃ vuttaṃ “tena hi, bhikkhave, saṅgho udāyissa bhikkhuno ekissā āpattiyā sañcetanikāya",
  "atk-vin02a3:151_3": "sukkavissaṭṭhiyā ekāhapaṭicchannāya ekāhaparivāsaṃ detūtiādinā nayena pāḷiyaṃ anekehi",
  "atk-vin02a3:151_4": "ākārehi parivāso ca mānattañca vuttaṃ, tassa yasmā āgatāgataṭhāne vinicchayo vuccamāno",
  "atk-vin02a3:151_5": "pāḷi viya ativitthāraṃ āpajjati, na ca sakkā hoti sukhena pariggahetuṃ, tasmā naṃ",
  "atk-vin02a3:151_6": "samodhānetvā idheva dassessāmā”ti, tadidaṃ atthato sampāditaṃ hoti.",
  "atk-vin02a3:152": "Paṭicchannaparivāsakathā",
  "atk-vin02a3:153": "102. Idāni yā tāva ayaṃ paṭicchannāya ekissā āpattiyā vasena pāḷi vuttā, sā uttānatthāva.",
  "atk-vin02a3:154_0": "108. Tato paraṃ dvīhatīhacatūhapañcāhapaṭicchannānaṃ vasena pāḷiṃ vatvā pañcāhapaṭicchannāya",
  "atk-vin02a3:154_1": "parivāsato paṭṭhāya antarāpatti dassitā. Yasmā pana taṃ āpattiṃ āpanno mūlāyapaṭikassanāraho",
  "atk-vin02a3:154_2": "nāma hoti, tasmāssa tattha mūlāyapaṭikassanaṃ anuññātaṃ. Sace pana nikkhittavatto",
  "atk-vin02a3:154_3": "āpajjati, mūlāyapaṭikassanāraho na hoti. Kasmā? Yasmā na so parivasanto āpanno, pakatattaṭṭhāne",
  "atk-vin02a3:154_4": "ṭhito āpanno, tasmā tassā āpattiyā visuṃ mānattaṃ caritabbaṃ. Sace paṭicchannā hoti",
  "atk-vin02a3:154_5": "parivāsopi vasitabbo. Yañcetaṃ mūlāyapaṭikassanaṃ vuttaṃ, tasmimpi kate parivutthadivasā",
  "atk-vin02a3:154_6": "makkhitā honti. Iti parivāse antarāpattiṃ dassetvā puna mānattārahassa antarāpattiṃ",
  "atk-vin02a3:154_7": "dassetvā mūlāyapaṭikassanaṃ vuttaṃ, tasmimpi kate parivutthadivasā makkhitāva honti.",
  "atk-vin02a3:154_8": "Tato parivutthaparivāsassa tāsaṃ tissannampi āpattīnaṃ samodhānamānattaṃ dassitaṃ.",
  "atk-vin02a3:154_9": "Tato mānattacārikassa antarāpattiṃ dassetvā mūlāyapaṭikassanaṃ vuttaṃ. Tasmiṃ pana",
  "atk-vin02a3:154_10": "paṭikassane kate mānattaciṇṇadivasāpi parivutthadivasāpi makkhitāva honti. Tato abbhānārahassa",
  "atk-vin02a3:154_11": "antarāpattiṃ dassetvā mūlāyapaṭikassanaṃ vuttaṃ. Tasmimpi kate sabbe te makkhitāva",
  "atk-vin02a3:154_12": "honti. Tato paraṃ sabbā antarāpattiyo yojetvā abbhānakammaṃ dassitaṃ. Evaṃ paṭicchannavāre",
  "atk-vin02a3:154_13": "ekāhapaṭicchannādivasena pañca, antarāpattivasena catassoti nava kammavācā dassitā honti.",
  "atk-vin02a3:155": "Paṭicchannaparivāsakathā niṭṭhitā.",
  "atk-vin02a3:156": "Samodhānaparivāsakathā",
  "atk-vin02a3:157_0": "125. Tato paraṃ pakkhapaṭicchannāya āpattiyā antoparivāsato paṭṭhāya pañcāhapaṭicchannāya",
  "atk-vin02a3:157_1": "antarāpattiyā vasena samodhānaparivāso ca, samodhānamānattañca dassitaṃ. Ettha ca",
  "atk-vin02a3:157_2": "mānattacārikamānattārahakālepi āpannāya āpattiyā mūlāyapaṭikassane kate mānattaciṇṇadivasāpi",
  "atk-vin02a3:157_3": "parivāsaparivutthadivasāpi sabbe makkhitāva honti. Kasmā? Yasmā paṭicchannā antarāpatti.",
  "atk-vin02a3:157_4": "Teneva vuttaṃ – “mūlāya paṭikassitvā purimāya āpattiyā samodhānaparivāsaṃ datvā chārattaṃ",
  "atk-vin02a3:157_5": "mānattaṃ detū”ti. Tato paraṃ sabbā antarāpattiyo yojetvā abbhānakammaṃ dassetvā sukkavissaṭṭhivatthu niṭṭhāpitaṃ.",
  "atk-vin02a3:158": "Samodhānaparivāsakathā niṭṭhitā.",
  "atk-vin02a3:159": "Sukkavissaṭṭhikathā ca niṭṭhitā.",
  "atk-vin02a3:160": "Agghasamodhānaparivāsakathā",
  "atk-vin02a3:161": "134. Tato ekāpattimūlakañca āpattivaḍḍhanakañcāti dve naye dassetvā agghasamodhānaparivāso dassito.",
  "atk-vin02a3:162_0": "Tato sañcicca anārocitāpattivatthuṃ dassetvā sañcicca ajānanaassaraṇavematikabhāvehi",
  "atk-vin02a3:162_1": "anārocitāya āpattiyā pacchā lajjidhamme vā ñāṇasaraṇanibbematikabhāvesu vā uppannesu",
  "atk-vin02a3:162_2": "yaṃ kātabbaṃ, taṃ dassetuṃ “idha pana bhikkhave”tiādinā nayena pāḷi ṭhapitā. Tato",
  "atk-vin02a3:162_3": "ajānanaassaraṇavematikapaṭicchannānaṃ appaṭicchannabhāvaṃ dassetuṃ tatheva pāḷi ṭhapitā.",
  "atk-vin02a3:163": "Agghasamodhānaparivāsakathā niṭṭhitā.",
  "atk-vin02a3:164": "Dvemāsaparivāsakathā",
  "atk-vin02a3:165_0": "138. Tato dvinnaṃ āpattīnaṃ dvemāsapaṭicchannānaṃ ekamāsaparivāsayācanavatthuṃ dassetvā",
  "atk-vin02a3:165_1": "asañcicca ajānanaassaraṇavematikabhāvehi anārocite itarasmiṃ māse pacchā lajjidhammādīsu",
  "atk-vin02a3:165_2": "uppannesu yaṃ kātabbaṃ, taṃ dassetuṃ ajānanaassaraṇavematikapaṭicchannassa ca āpannabhāvaṃ",
  "atk-vin02a3:165_3": "dassetuṃ purimanayeneva pāḷi ṭhapitā.",
  "atk-vin02a3:166": "Dvemāsaparivāsakathā niṭṭhitā.",
  "atk-vin02a3:167": "Suddhantaparivāsādikathā",
  "atk-vin02a3:168": "156. Tato “āpattipariyantaṃ na jānāti, rattipariyantaṃ na jānātī”tiādinā nayena suddhantaparivāso dassito.",
  "atk-vin02a3:169": "160. Tato paraṃ pārivāsikaṃ ādiṃ katvā vibbhamitvā punaupasampannādīsu paṭipattidassanatthaṃ pāḷi ṭhapitā.",
  "atk-vin02a3:170": "165. Tattha “antarā sambahulā āpattiyo āpajjati parimāṇā appaṭicchannāyo”tiādīsu āpattiparicchedavasena parimāṇāyo ceva appaṭicchannāyo cāti attho.",
  "atk-vin02a3:171": "166. Pacchimasmiṃ āpattikkhandheti ekova so āpattikkhandho, pacchā chāditattā pana “pacchimasmiṃ āpattikkhandhe”ti vuttaṃ. Purimasminti etthāpi eseva nayo.",
  "atk-vin02a3:172": "180. Vavatthitā sambhinnāti sabhāgavisabhāgānamevetaṃ pariyāyavacanaṃ.",
  "atk-vin02a3:173": "Suddhantaparivāsādikathā niṭṭhitā.",
  "atk-vin02a3:174": "Dvebhikkhuvāraekādasakādikathā",
  "atk-vin02a3:175_0": "181. Tato paraṃ yo paṭicchādeti, tasmiṃ paṭipattidassanatthaṃ “dve bhikkhū”tiādi",
  "atk-vin02a3:175_1": "vuttaṃ. Tattha missakanti thullaccayādīhi missakaṃ. Suddhakanti saṅghādisesaṃ vinā",
  "atk-vin02a3:175_2": "lahukāpattikkhandhameva.",
  "atk-vin02a3:176_0": "184. Tato paraṃ avisuddhavisuddhabhāvadassanatthaṃ “idha pana, bhikkhave, bhikkhu",
  "atk-vin02a3:176_1": "sambahulā saṅghādisesā”tiādi vuttaṃ. Tattha byañjanato vā adhippāyato vā anuttānaṃ",
  "atk-vin02a3:176_2": "nāma kiñci natthi, tasmā tañca ito pubbe avuttañca sabbaṃ pāḷianusāreneva veditabbanti.",
  "atk-vin02a3:177": "Dvebhikkhuvāraekādasakādikathā niṭṭhitā.",
  "atk-vin02a3:178": "Samuccayakkhandhakavaṇṇanā niṭṭhitā.",
  "atk-vin02a3:179": "4. Samathakkhandhakaṃ",
  "atk-vin02a3:180": "Sammukhāvinayakathā",
  "atk-vin02a3:181_0": "186-187. Samathakkhandhake – “adhammavādī puggalo”tiādīni cha mātikāpadāni nikkhipitvā",
  "atk-vin02a3:181_1": "“adhammavādī puggalo dhammavādiṃ puggalaṃ saññāpetī”tiādinā nayena vitthāro vutto.",
  "atk-vin02a3:181_2": "Tattha saññāpetīti kāraṇapatirūpakāni vatvā paritosetvā jānāpeti. Nijjhāpetīti yathā",
  "atk-vin02a3:181_3": "so taṃ atthaṃ nijjhāyati, oloketi; evaṃ karoti. Pekkhati anupekkhatīti yathā so taṃ",
  "atk-vin02a3:181_4": "atthaṃ pekkhati ceva punappunañca pekkhati; evaṃ karoti. Dasseti anudassetīti tesaññeva",
  "atk-vin02a3:181_5": "pariyāyavacanāni. Adhammena vūpasammatīti yasmā so adhammameva “ayaṃ dhammo”tiādinā",
  "atk-vin02a3:181_6": "nayena mohetvā dasseti, tasmā adhammena vūpasammati nāma.",
  "atk-vin02a3:182": "188. Dhammena vūpasammatīti yasmā dhammavādī dhammameva “ayaṃ dhammo”tiādinā nayena amohetvā dasseti, tasmā dhammena vūpasammati nāma.",
  "atk-vin02a3:183": "Sammukhāvinayakathā niṭṭhitā.",
  "atk-vin02a3:184": "Sativinayakathā",
  "atk-vin02a3:185_0": "195. Pañcimāni bhikkhave dhammikāni sativinayassa dānānīti ettha suddhassa anāpattikassa",
  "atk-vin02a3:185_1": "dānaṃ ekaṃ, anuvaditassa dānaṃ ekaṃ, yācitassa dānaṃ ekaṃ, saṅghena dānaṃ ekaṃ, dhammena",
  "atk-vin02a3:185_2": "samaggadānaṃ ekanti evaṃ pañca. Etāni pana ekekaaṅgavasena na labbhanti, tasmā desanāmattamevetaṃ,",
  "atk-vin02a3:185_3": "pañcaṅgasamannāgataṃ pana sativinayadānaṃ dhammikanti ayamettha attho. Tattha ca",
  "atk-vin02a3:185_4": "anuvadantīti codenti. Sesaṃ uttānameva. Ayaṃ pana sativinayo khīṇāsavasseva dātabbo",
  "atk-vin02a3:185_5": "na aññassa, antamaso anāgāminopi. So ca kho aññena codiyamānasseva, na acodiyamānassa.",
  "atk-vin02a3:185_6": "Dinne ca pana tasmiṃ codakassa kathā na ruhati. Codentopi “ayaṃ khīṇāsavo sativinayaladdho,",
  "atk-vin02a3:185_7": "ko tuyhaṃ kathaṃ gahessatī”ti apasādetabbataṃ āpajjati.",
  "atk-vin02a3:186": "Sativinayakathā niṭṭhitā.",
  "atk-vin02a3:187": "Amūḷhavinayakathā",
  "atk-vin02a3:188_0": "196. Bhāsitaparikkantanti vācāya bhāsitaṃ kāyena parikkantaṃ; parikkamitvā katanti",
  "atk-vin02a3:188_1": "attho. Saratāyasmā evarūpiṃ āpattiṃ āpajjitāti ettha saratu āyasmā evarūpiṃ āpattiṃ",
  "atk-vin02a3:188_2": "āpajjitā; āyasmā evarūpiyā āpattiyāti ayamattho. Āpajjitvāti vā pāṭho, tassattho",
  "atk-vin02a3:188_3": "– paṭhamaṃ āpajjitvā pacchā taṃ āpattiṃ saratu āyasmāti.",
  "atk-vin02a3:189": "Amūḷhavinayakathā niṭṭhitā.",
  "atk-vin02a3:190": "Yebhuyyasikākathā",
  "atk-vin02a3:191": "202. Yebhuyyasikāya vūpasametunti ettha yassā kiriyāya dhammavādino bahutarā, esā yebhuyyasikā nāma.",
  "atk-vin02a3:192_0": "204. Adhammikasalākaggāhesu oramattakanti parittaṃ appamattakaṃ bhaṇḍanamattameva.",
  "atk-vin02a3:192_1": "Na ca gatigatanti dve tayo āvāse na gataṃ, tattha tattheva vā dvattikkhattuṃ avinicchitaṃ.",
  "atk-vin02a3:192_2": "Na ca saritasāritanti dvattikkhattuṃ tehi bhikkhūhi sayaṃ saritaṃ vā aññehi sāritaṃ",
  "atk-vin02a3:192_3": "vā na hoti. Jānātīti salākaṃ gāhento jānāti “adhammavādī bahutarā”ti. Appeva nāmāti",
  "atk-vin02a3:192_4": "iminā nīhārena salākāya gāhiyamānāya “api nāma adhammavādino bahutarā assū”ti ayamassa",
  "atk-vin02a3:192_5": "ajjhāsayo hoti. Aparesupi dvīsu eseva nayo.",
  "atk-vin02a3:193_0": "Adhammena gaṇhantīti adhammavādino “evaṃ mayaṃ bahū bhavissāmā”ti dve dve salākāyo",
  "atk-vin02a3:193_1": "gaṇhanti. Vaggā gaṇhantīti dve dhammavādino ekaṃ dhammavādisalākaṃ gaṇhanti “evaṃ",
  "atk-vin02a3:193_2": "dhammavādino na bahū bhavissantī”ti maññamānā. Na ca yathādiṭṭhiyā gaṇhantīti dhammavādino",
  "atk-vin02a3:193_3": "hutvā “balavapakkhaṃ bhajissāmā”ti adhammavādisalākaṃ gaṇhanti. Dhammikasalākaggāhesu",
  "atk-vin02a3:193_4": "ayamevattho parivattetvā veditabbo. Evaṃ salākaṃ gāhetvā sace bahutarā dhammavādino",
  "atk-vin02a3:193_5": "honti; yathā te vadanti, evaṃ taṃ adhikaraṇaṃ vūpasametabbaṃ, evaṃ yebhuyyasikāya",
  "atk-vin02a3:193_6": "vūpasantaṃ hoti. Ayamettha saṅkhepo. Vitthāro pana paratopi āgamissati.",
  "atk-vin02a3:194": "Yebhuyyasikākathā niṭṭhitā.",
  "atk-vin02a3:195": "Tassapāpiyasikākathā",
  "atk-vin02a3:196_0": "207. Asucīti asucīhi kāyavacīkammehi samannāgato. Alajjīti sañcicca āpajjanādinā",
  "atk-vin02a3:196_1": "alajjilakkhaṇena samannāgato. Sānuvādoti saupavādo. Iti imesañca tiṇṇaṃ aṅgānaṃ vasena",
  "atk-vin02a3:196_2": "tīṇi karaṇāni, saṅghena karaṇaṃ, dhammena samaggena karaṇanti imāni ca dveti pañca",
  "atk-vin02a3:196_3": "tassapāpiyasikākammassa karaṇāni nāma honti. Sesamettha tajjanīyādīsu vuttanayameva.",
  "atk-vin02a3:196_4": "Ayaṃ panettha vacanattho – idañhi yo pāpussannatāya pāpiyo puggalo, tassa kattabbato",
  "atk-vin02a3:196_5": "“tassapāpiyasikākamma”nti vuccati.",
  "atk-vin02a3:197": "Tassapāpiyasikākathā niṭṭhitā.",
  "atk-vin02a3:198": "Tiṇavatthārakādikathā",
  "atk-vin02a3:199_0": "212. Kakkhaḷattāya vāḷattāyāti kakkhaḷabhāvāya ceva vāḷabhāvāya ca. Bhedāyāti saṅghabhedāya.",
  "atk-vin02a3:199_1": "Sabbeheva ekajjhanti kassaci chandaṃ anāharitvā gilānepi tattheva ānetvā ekato sannipatitabbaṃ.",
  "atk-vin02a3:199_2": "Tiṇavatthārakena vūpasameyyāti ettha idaṃ kammaṃ tiṇavatthārakasadisattā “tiṇavatthārako”ti",
  "atk-vin02a3:199_3": "vuttaṃ. Yathā hi gūthaṃ vā muttaṃ vā ghaṭṭiyamānaṃ duggandhatāya bādhati, tiṇehi",
  "atk-vin02a3:199_4": "avattharitvā suppaṭicchāditassa panassa so gandho na bādhati; evameva yaṃ adhikaraṇaṃ",
  "atk-vin02a3:199_5": "mūlānumūlaṃ gantvā vūpasamiyamānaṃ kakkhaḷattāya vāḷattāya bhedāya saṃvattati, taṃ",
  "atk-vin02a3:199_6": "iminā kammena vūpasantaṃ gūthaṃ viya tiṇavatthārakena paṭicchannaṃ suvūpasantaṃ hotīti",
  "atk-vin02a3:199_7": "idaṃ kammaṃ tiṇavatthārakasadisattā “tiṇavatthārako”ti vuttaṃ.",
  "atk-vin02a3:200": "213. Thullavajjanti pārājikañceva saṅghādisesañca. Gihipaṭisaṃyuttanti gihīnaṃ hīnena khuṃsanavambhanadhammikapaṭissavesu āpannaṃ āpattiṃ.",
  "atk-vin02a3:201_0": "214. Evañca pana bhikkhave te bhikkhū tāhi āpattīhi vuṭṭhitā hontīti evaṃ tiṇavatthārakakammavācāya",
  "atk-vin02a3:201_1": "katāya kammavācāpariyosāne yattakā tattha sannipatitā antamaso suttāpi samāpannāpi",
  "atk-vin02a3:201_2": "aññavihitāpi sabbe te bhikkhū yāva upasampadamaṇḍalato paṭṭhāya thullavajjañca gihipaṭisaṃyuttañca",
  "atk-vin02a3:201_3": "ṭhapetvā avasesā āpattiyo āpannā, sabbāhi tāhi āpattīhi vuṭṭhitā honti. Ye pana “na",
  "atk-vin02a3:201_4": "metaṃ khamatī”ti aññamaññaṃ diṭṭhāvikammaṃ karonti, tehi vā saddhiṃ āpattiṃ āpajjitvāpi",
  "atk-vin02a3:201_5": "tattha anāgatā, āgantvā vā chandaṃ datvā pariveṇādīsu nisinnā, te āpattīhi na vuṭṭhahanti.",
  "atk-vin02a3:201_6": "Tena vuttaṃ – “ṭhapetvā diṭṭhāvikammaṃ ṭhapetvā ye na tattha hontī”ti.",
  "atk-vin02a3:202": "Tiṇavatthārakādikathā niṭṭhitā.",
  "atk-vin02a3:203": "Adhikaraṇakathā",
  "atk-vin02a3:204_0": "215. Bhikkhunīnaṃ anupakhajjāti bhikkhunīnaṃ anto pavisitvā. Vivādādhikaraṇādīnaṃ",
  "atk-vin02a3:204_1": "vacanattho duṭṭhadosavaṇṇanāyaṃ vuttoyeva. Vipaccatāya vohāroti cittadukkhatthaṃ",
  "atk-vin02a3:204_2": "vohāro; pharusavacananti attho. Yo tattha anuvādoti yo tesu anuvadantesu upavādo.",
  "atk-vin02a3:204_3": "Anuvadanāti ākāranidassanametaṃ; upavadanāti attho. Anullapanā anubhaṇanāti ubhayaṃ",
  "atk-vin02a3:204_4": "anuvadanavevacanamattameva. Anusampavaṅkatāti punappunaṃ kāyacittavācāhi tattheva",
  "atk-vin02a3:204_5": "sampavaṅkatā; anuvadanabhāvoti attho. Abbhussahanatāti “kasmā evaṃ na upavadissāmi,",
  "atk-vin02a3:204_6": "upavadissāmiyevā”ti ussāhaṃ katvā anuvadanā. Anubalappadānanti purimavacanassa kāraṇaṃ",
  "atk-vin02a3:204_7": "dassetvā pacchimavacanena balappadānaṃ.",
  "atk-vin02a3:205_0": "Kiccayatā karaṇīyatāti ettha kiccameva kiccayaṃ, kiccayassa bhāvo kiccayatā, karaṇīyassa",
  "atk-vin02a3:205_1": "bhāvo karaṇīyatā; ubhayampetaṃ saṅghakammasseva adhivacanaṃ. Apalokanakammantiādi",
  "atk-vin02a3:205_2": "pana tasseva pabhedavacanaṃ. Tattha apalokanakammaṃ nāma sīmaṭṭhakasaṅghaṃ sodhetvā",
  "atk-vin02a3:205_3": "chandārahānaṃ chandaṃ āharitvā samaggassa saṅghassa anumatiyā tikkhattuṃ sāvetvā",
  "atk-vin02a3:205_4": "kattabbakammaṃ. Ñattikammaṃ nāma vuttanayeneva samaggassa saṅghassa anumatiyā ekāya",
  "atk-vin02a3:205_5": "ñattiyā kattabbakammaṃ. Ñattidutiyakammaṃ nāma vuttanayeneva samaggassa saṅghassa",
  "atk-vin02a3:205_6": "anumatiyā ekāya ñattiyā ekāya ca anussāvanāyāti evaṃ ñattidutiyāya anussāvanāya kattabbakammaṃ.",
  "atk-vin02a3:205_7": "Ñatticatutthakammaṃ nāma vuttanayeneva samaggassa saṅghassa anumatiyā ekāya ñattiyā",
  "atk-vin02a3:205_8": "tīhi ca anussāvanāhīti evaṃ ñatticatutthāhi tīhi anussāvanāhi kattabbakammaṃ.",
  "atk-vin02a3:206_0": "Tattha apalokanakammaṃ apaloketvāva kātabbaṃ, ñattikammādivasena na kātabbaṃ. Ñattikammampi",
  "atk-vin02a3:206_1": "ekaṃ ñattiṃ ṭhapetvāva kātabbaṃ, apalokanakammādivasena na kātabbaṃ. Ñattidutiyakammaṃ",
  "atk-vin02a3:206_2": "pana apaloketvā kattabbampi atthi, akattabbampi atthi. Tattha sīmāsammuti sīmāsamūhananaṃ",
  "atk-vin02a3:206_3": "kathinadānaṃ kathinubbhāro kuṭivatthudesanā vihāravatthudesanāti imāni cha kammāni",
  "atk-vin02a3:206_4": "garukāni, apaloketvā kātuṃ na vaṭṭanti. Ñattidutiyakammavācaṃ sāvetvāva kātabbāni.",
  "atk-vin02a3:206_5": "Avasesā terasa sammutiyo senāsanaggāhakamatakacīvaradānādisammutiyo cāti evarūpāni",
  "atk-vin02a3:206_6": "lahukakammāni apaloketvāpi kātuṃ vaṭṭanti. Ñattikammañatticatutthakammavasena pana",
  "atk-vin02a3:206_7": "na kātabbameva. Ñatticatutthakammaṃ ñattiñca tisso ca kammavācāyo sāvetvāva kātabbaṃ,",
  "atk-vin02a3:206_8": "apalokanakammādivasena na kātabbanti ayamettha saṅkhepo.",
  "atk-vin02a3:207_0": "Vitthārato pana imāni cattāri kammāni “katihākārehi vipajjantī”tiādinā nayena parivārāvasāne",
  "atk-vin02a3:207_1": "kammavagge etesaṃ vinicchayo āgatoyeva. Yaṃ pana tattha anuttānaṃ, taṃ kammavaggeyeva",
  "atk-vin02a3:207_2": "vaṇṇayissāma. Evañhi sati na aṭṭhāne vaṇṇanā bhavissati, ādito paṭṭhāya ca tassa",
  "atk-vin02a3:207_3": "tassa kammassa viññātattā suviññeyyo bhavissati.",
  "atk-vin02a3:208": "216. Vivādādhikaraṇassa kiṃ mūlantiādīni pāḷivaseneva veditabbāni.",
  "atk-vin02a3:209": "220. “Vivādādhikaraṇaṃ siyā kusala”ntiādīsu yena vivadanti, so cittuppādo vivādo, samathehi ca adhikaraṇīyatāya adhikaraṇanti evamādinā nayena attho daṭṭhabbo.",
  "atk-vin02a3:210_0": "222. Āpattādhikaraṇaṃ siyā akusalaṃ siyā abyākataṃ, natthi āpattādhikaraṇaṃ kusalanti",
  "atk-vin02a3:210_1": "ettha sandhāya bhāsitavasena attho veditabbo. Yasmiñhi pathavikhaṇanādike āpattādhikaraṇe",
  "atk-vin02a3:210_2": "kusalacittaṃ aṅgaṃ hoti, tasmiṃ sati na sakkā vattuṃ “natthi āpattādhikaraṇaṃ kusala”nti,",
  "atk-vin02a3:210_3": "tasmā nayidaṃ aṅgappahonakacittaṃ sandhāya vuttaṃ. Idaṃ pana sandhāya vuttaṃ. Yaṃ",
  "atk-vin02a3:210_4": "tāva āpattādhikaraṇaṃ lokavajjaṃ, taṃ ekantato akusalameva, tattha “siyā akusala”nti",
  "atk-vin02a3:210_5": "vikappo natthi. Yaṃ pana paṇṇattivajjaṃ, taṃ yasmā sañcicca “imaṃ āpattiṃ vītikkamāmī”ti",
  "atk-vin02a3:210_6": "vītikkamantasseva akusalaṃ hoti, asañcicca pana kiñci ajānantassa sahaseyyādivasena",
  "atk-vin02a3:210_7": "āpajjato abyākataṃ hoti, tasmā tattha sañciccāsañciccavasena imaṃ vikappabhāvaṃ sandhāya",
  "atk-vin02a3:210_8": "idaṃ vuttaṃ – “āpattādhikaraṇaṃ siyā akusalaṃ, siyā abyākataṃ, natthi āpattādhikaraṇaṃ kusala”nti.",
  "atk-vin02a3:211_0": "Sace pana “yaṃ kusalacitto āpajjati, idaṃ vuccati āpattādhikaraṇaṃ kusala”nti vadeyya,",
  "atk-vin02a3:211_1": "acittakānaṃ pana eḷakalomapadasodhammādisamuṭṭhānānampi kusalacittaṃ āpajjeyya, na",
  "atk-vin02a3:211_2": "ca tattha vijjamānampi kusalacittaṃ āpattiyā aṅgaṃ. Kāyavacīviññattivasena pana calitappavattānaṃ",
  "atk-vin02a3:211_3": "kāyavācānaṃ aññatarameva aṅgaṃ, tañca rūpakkhandhapariyāpannattā abyākatanti.",
  "atk-vin02a3:212_0": "Yaṃ jānantotiādimhi pana ayamattho – yaṃ cittaṃ āpattiyā aṅgaṃ hoti, tena vatthuṃ",
  "atk-vin02a3:212_1": "jānanto “idaṃ vītikkamāmī”ti ca vītikkamākārena saddhiṃ jānanto sañjānanto vītikkamacetanāvasena",
  "atk-vin02a3:212_2": "cetetvā pakappetvā upakkamavasena maddanto abhivitaritvā nirāsaṅkacittaṃ pesetvā",
  "atk-vin02a3:212_3": "yaṃ āpattādhikaraṇaṃ vītikkamaṃ āpajjati, tassa evaṃ vītikkamato yo vītikkamo, idaṃ",
  "atk-vin02a3:212_4": "vuccati “āpattādhikaraṇaṃ akusala”nti.",
  "atk-vin02a3:213_0": "Abyākatavārepi yaṃ cittaṃ āpattiyā aṅgaṃ hoti, tassa abhāvena ajānanto vītikkamākārena",
  "atk-vin02a3:213_1": "ca saddhiṃ ajānanto asañjānanto āpattiaṅgabhūtāya vītikkamacetanāya abhāvena acetetvā",
  "atk-vin02a3:213_2": "sañcicca maddanassa abhāvena anabhivitaritvā nirāsaṅkacittaṃ apesetvā yaṃ āpattādhikaraṇaṃ",
  "atk-vin02a3:213_3": "vītikkamaṃ āpajjati, tassa evaṃ vītikkamato yo vītikkamo, idaṃ vuccati “āpattādhikaraṇaṃ abyākata”nti.",
  "atk-vin02a3:214": "224. Ayaṃ vivādo no adhikaraṇantiādīsu samathehi adhikaraṇīyatāya abhāvato noadhikaraṇanti evamattho veditabbo.",
  "atk-vin02a3:215": "Adhikaraṇakathā niṭṭhitā.",
  "atk-vin02a3:216": "Adhikaraṇavūpasamanasamathakathā",
  "atk-vin02a3:217": "228. Yāvatikā ca bhikkhū kammappattāti ettha catuvaggakaraṇe kamme cattāro, pañcavaggakaraṇe pañca, dasavaggakaraṇe dasa, vīsativaggakaraṇe vīsati bhikkhū kammappattāti veditabbā.",
  "atk-vin02a3:218_0": "230. Supariggahitanti suṭṭhu pariggahitaṃ katvā sampaṭicchitabbaṃ. Sampaṭicchitvā",
  "atk-vin02a3:218_1": "ca pana “ajja bhaṇḍakaṃ dhovāma, ajja pattaṃ pacāma, ajjeko palibodho atthī”ti mānaniggahatthāya",
  "atk-vin02a3:218_2": "katipāhaṃ atikkāmetabbaṃ.",
  "atk-vin02a3:219_0": "231. Anantāni ceva bhassāni jāyantīti aparimāṇāni ito cito ca vacanāni uppajjanti.",
  "atk-vin02a3:219_1": "“Bhāsānī”tipi pāṭho, ayamevattho. Ubbāhikāya sammannitabboti apaloketvā vā sammannitabbo",
  "atk-vin02a3:219_2": "parato vuttāya ñattidutiyāya vā kammavācāya. Evaṃ sammatehi pana bhikkhūhi visuṃ",
  "atk-vin02a3:219_3": "vā nisīditvā tassāyeva vā parisāya “aññehi asammatehi na kiñci kathetabba”nti sāvetvā",
  "atk-vin02a3:219_4": "taṃ adhikaraṇaṃ vinicchitabbaṃ.",
  "atk-vin02a3:220_0": "233. Tatrāssāti tassaṃ parisati bhaveyya. Neva suttaṃ āgatanti na mātikā āgatā. No",
  "atk-vin02a3:220_1": "suttavibhaṅgoti vinayopi na paguṇo. Byañjanacchāyāya atthaṃ paṭibāhatīti byañjanamattameva",
  "atk-vin02a3:220_2": "gahetvā atthaṃ paṭisedheti. Jātarūparajatakhettavatthupaṭiggahaṇādīsu vinayadharehi",
  "atk-vin02a3:220_3": "bhikkhūhi āpattiyā kāriyamāne disvā “kiṃ ime āpattiyā kāretha, ‘nanu jātarūparajatapaṭiggahaṇā",
  "atk-vin02a3:220_4": "paṭivirato hotī’ti evaṃ sutte paṭiviratimattameva vuttaṃ, natthi ettha āpattī”ti",
  "atk-vin02a3:220_5": "vadati. Aparo dhammakathiko suttassa āgatattā olambetvā nivāsentānaṃ āpattiyā āropiyamānāya",
  "atk-vin02a3:220_6": "“kiṃ imesaṃ āpattiṃ ropetha, ‘nanu parimaṇḍalaṃ nivāsessāmīti sikkhā karaṇīyā’ti",
  "atk-vin02a3:220_7": "evaṃ sikkhākaraṇamattamevettha vuttaṃ, natthi ettha āpattī”ti vadati.",
  "atk-vin02a3:221": "234. Yathā bahutarā bhikkhūti ettha ekenapi adhikā bahutarāva ko pana vādo dvīhi tīhīti.",
  "atk-vin02a3:222": "Adhikaraṇavūpasamanasamathakathā niṭṭhitā.",
  "atk-vin02a3:223": "Tividhasalākaggāhakathā",
  "atk-vin02a3:224_0": "235. Saññattiyāti saññāpanatthāya. Gūḷhakantiādīsu alajjussannāya parisāya gūḷhako",
  "atk-vin02a3:224_1": "salākaggāho kātabbo, lajjussannāya parisāya vivaṭako, bālussannāya sakaṇṇajappako.",
  "atk-vin02a3:224_2": "Vaṇṇāvaṇṇāyo katvāti dhammavādīnañca adhammavādīnañca salākāyo nimittasaññaṃ āropetvā",
  "atk-vin02a3:224_3": "aññamaññaṃ visabhāgā kātabbā. Tato tā sabbāpi cīvarabhoge katvā vuttanayena gāhetabbā.",
  "atk-vin02a3:224_4": "Duggahoti paccukkaḍḍhitabbanti “duggahitā salākāyo”ti vatvā puna gahetvā yāvatatiyaṃ",
  "atk-vin02a3:224_5": "gāhetabbā. Suggahoti sāvetabbanti ekasmimpi dhammavādimhi atirekajāte “suggahitā",
  "atk-vin02a3:224_6": "salākāyo”ti sāvetabbaṃ. Yathā ca te dhammavādino vadanti tathā taṃ adhikaraṇaṃ vūpasametabbanti.",
  "atk-vin02a3:224_7": "Atha yāvatatiyampi adhammavādinova bahutarā honti, ajja “akālo, sve jānissāmā”ti",
  "atk-vin02a3:224_8": "vuṭṭhahitvā alajjīnaṃ pakkhabhedatthāya dhammavādipakkhaṃ pariyesitvā punadivase",
  "atk-vin02a3:224_9": "salākaggāho kātabbo. Ayaṃ gūḷhako salākaggāho.",
  "atk-vin02a3:225_0": "Sakaṇṇajappake pana gahite vattabboti ettha sace saṅghatthero adhammavādisalākaṃ",
  "atk-vin02a3:225_1": "gaṇhāti, so evaṃ avabodhetabbo – “bhante, tumhe mahallakā vayoanuppattā, tumhākaṃ",
  "atk-vin02a3:225_2": "etaṃ na yuttaṃ, ayaṃ pana dhammavādisalākā”ti assa itarā salākā dassetabbā. Sace",
  "atk-vin02a3:225_3": "so taṃ gaṇhāti, dātabbā. Atha neva avabujjhati, tato “mā kassaci ārocehī”ti vattabbo.",
  "atk-vin02a3:225_4": "Sesaṃ vuttanayameva. Vivaṭako vivaṭatthoyeva.",
  "atk-vin02a3:226": "Tividhasalākaggāhakathā niṭṭhitā.",
  "atk-vin02a3:227": "Tassapāpiyasikāvinayakathā",
  "atk-vin02a3:228_0": "238. Pārājikasāmantaṃ vāti ettha methunadhamme pārājikasāmantaṃ nāma dukkaṭaṃ hoti.",
  "atk-vin02a3:228_1": "Adinnādānādīsu thullaccayaṃ. Nibbeṭhentanti “na sarāmī”ti vacanena nibbeṭhayamānaṃ.",
  "atk-vin02a3:228_2": "Ativeṭhetīti “iṅghāyasmā”tiādivacanehi ativeṭhiyati. Sarāmi kho ahaṃ āvusoti pārājikapaṭicchādanatthāya",
  "atk-vin02a3:228_3": "evaṃ paṭijānāti. Puna tena ativeṭhiyamāno “sarāmi kho”ti paṭiññaṃ datvā “idāni maṃ",
  "atk-vin02a3:228_4": "nāsessantī”ti bhayena “davāya me”tiādimāha. Etassa tassapāpiyasikākammaṃ kātabbaṃ.",
  "atk-vin02a3:228_5": "Sace sīlavā bhavissati, vattaṃ paripūretvā paṭippassaddhiṃ labhati, no ce tathā nāsitakova",
  "atk-vin02a3:228_6": "bhavissati. Sesaṃ sabbattha uttānatthamevāti.",
  "atk-vin02a3:229": "Tassapāpiyasikāvinayakathā niṭṭhitā.",
  "atk-vin02a3:230": "Samathakkhandhakavaṇṇanā niṭṭhitā.",
  "atk-vin02a3:231": "5. Khuddakavatthukkhandhakaṃ",
  "atk-vin02a3:232": "Khuddakavatthukathā",
  "atk-vin02a3:233_0": "243. Khuddakavatthukkhandhake – mallamuṭṭhikāti muṭṭhikamallā. Gāmamuddavāti chavirāgamaṇḍanānuyuttā",
  "atk-vin02a3:233_1": "nāgarikamanussā. Gāmamoddavātipi pāṭho; esevattho. Thambheti nhānatitthe nikhaṇitvā ṭhapitatthambhe.",
  "atk-vin02a3:234_0": "Kuṭṭeti iṭṭhakāsilādārukuṭṭānaṃ aññatarasmiṃ. Aṭṭāne nhāyantīti ettha aṭṭānaṃ nāma",
  "atk-vin02a3:234_1": "rukkhaṃ phalakaṃ viya tacchetvā aṭṭhapadākārena rājiyo chinditvā nhānatitthe nikhaṇanti,",
  "atk-vin02a3:234_2": "tattha cuṇṇāni ākiritvā manussā kāyaṃ ghaṃsanti. Gandhabbahatthakenāti nhānatitthe",
  "atk-vin02a3:234_3": "ṭhapitena dārumayahatthena, tena kira cuṇṇāni gahetvā manussā sarīraṃ ghaṃsanti.",
  "atk-vin02a3:234_4": "Kuruvindakasuttiyāti kuruvindakapāsāṇacuṇṇāni lākhāya bandhitvā kataguḷikakalāpako",
  "atk-vin02a3:234_5": "vuccati, taṃ ubhosu antesu gahetvā sarīraṃ ghaṃsanti. Viggayha parikammaṃ kārāpentīti",
  "atk-vin02a3:234_6": "aññamaññaṃ sarīrena sarīraṃ ghaṃsanti. Mallakaṃ nāma makaradantake chinditvā mallakamūlasaṇṭhānena",
  "atk-vin02a3:234_7": "kataṃ mallakanti vuccati, idaṃ gilānassāpi na vaṭṭati.",
  "atk-vin02a3:235_0": "244. Akatamallakaṃ nāma dante acchinditvā kataṃ, idaṃ agilānasseva na vaṭṭati; iṭṭhakākhaṇḍaṃ",
  "atk-vin02a3:235_1": "pana kapālakhaṇḍaṃ vā vaṭṭati. Ukkāsikanti vatthavaṭṭiṃ; tasmā nhāyantassa yassa",
  "atk-vin02a3:235_2": "kassaci nhānasāṭakavaṭṭiyā piṭṭhiṃ ghaṃsituṃ vaṭṭati. Puthupāṇikanti hatthaparikammaṃ",
  "atk-vin02a3:235_3": "vuccati, tasmā sabbesaṃ hatthena piṭṭhiparikammaṃ kātuṃ vaṭṭati.",
  "atk-vin02a3:236_0": "245. Vallikāti kaṇṇato nikkhantamuttolambakādīnaṃ etaṃ adhivacanaṃ; na kevalañca",
  "atk-vin02a3:236_1": "vallikā eva, yaṃkiñci kaṇṇapiḷandhanaṃ antamaso tālapaṇṇampi na vaṭṭati. Pāmaṅganti",
  "atk-vin02a3:236_2": "yaṃkiñci palambakasuttaṃ. Kaṇṭhasuttakanti yaṃkiñci gīvūpagaābharaṇaṃ. Kaṭisuttakanti",
  "atk-vin02a3:236_3": "yaṃkiñci kaṭipiḷandhanaṃ antamaso suttatantumattampi. Ovaṭṭikanti valayaṃ. Kāyūrādīni",
  "atk-vin02a3:236_4": "pākaṭāneva, akkhakānaṃ heṭṭhā bāhābharaṇaṃ yaṃkiñci ābharaṇaṃ na vaṭṭati.",
  "atk-vin02a3:237_0": "246. Dumāsikaṃ vā duvaṅgulaṃ vāti ettha sace kesā antodvemāse dvaṅgulaṃ pāpuṇanti,",
  "atk-vin02a3:237_1": "antodvemāseva chinditabbā. Dvaṅgulehi atikkāmetuṃ na vaṭṭati. Sacepi na dīghā, dvemāsato",
  "atk-vin02a3:237_2": "ekadivasampi atikkāmetuṃ na vaṭṭatiyeva; evamayaṃ ubhayenapi ukkaṭṭhaparicchedova",
  "atk-vin02a3:237_3": "vutto, tato oraṃ pana navaṭṭanabhāvo nāma natthi.",
  "atk-vin02a3:238_0": "Kocchena osaṇṭhentīti kocchena olikhitvā sannisīdāpenti. Phaṇakenāti dantamayādīsu",
  "atk-vin02a3:238_1": "yena kenaci. Hatthaphaṇakenāti hattheneva phaṇakiccaṃ karontā aṅgulīhi osaṇṭhenti.",
  "atk-vin02a3:238_2": "Sitthatelakenāti madhusitthakaniyyāsādīsu yena kenaci cikkalena. Udakatelakenāti",
  "atk-vin02a3:238_3": "udakamissakena telena. Maṇḍanatthāya sabbattha dukkaṭaṃ, uddhalomena pana anulomanipātanatthaṃ",
  "atk-vin02a3:238_4": "hatthaṃ temetvā sīsaṃ puñchitabbaṃ. Uṇhābhitattarajasirānampi allahatthena puñchituṃ vaṭṭati.",
  "atk-vin02a3:239_0": "247. Na bhikkhave ādāse vā udakapatte vāti ettha kaṃsapattādīnipi yesu mukhanimittaṃ",
  "atk-vin02a3:239_1": "paññāyati, sabbāni ādāsasaṅkhameva gacchanti. Kañjiyādīnipi ca udakapattasaṅkhameva.",
  "atk-vin02a3:239_2": "Tasmā yattha katthaci olokentassa dukkaṭaṃ. Ābādhapaccayāti “sañchavi nu kho me vaṇo,",
  "atk-vin02a3:239_3": "udāhu na tāvā”ti jānanatthaṃ; “jiṇṇo nu khomhi no”ti evaṃ āyusaṅkhāraṃ olokanatthampi vaṭṭatīti vuttaṃ.",
  "atk-vin02a3:240_0": "Mukhaṃ ālimpantīti vippasannachavirāgakarehi mukhālepanehi ālimpanti. Ummaddentīti",
  "atk-vin02a3:240_1": "nānāummaddanehi ummaddenti. Cuṇṇentīti mukhacuṇṇakena makkhenti. Manosilikāya mukhaṃ",
  "atk-vin02a3:240_2": "lañchentīti manosilāya tilakādīni lañchanāni karonti, tāni haritālādīhipi na vaṭṭantiyeva.",
  "atk-vin02a3:240_3": "Aṅgarāgādayo pākaṭāyeva. Sabbattha dukkaṭaṃ.",
  "atk-vin02a3:241_0": "248. Na bhikkhave naccaṃ vātiādīsu yaṃkiñci naccaṃ antamaso moranaccampi dassanāya",
  "atk-vin02a3:241_1": "gacchantassa dukkaṭaṃ. Sayampi naccantassa vā naccāpentassa vā dukkaṭameva. Gītampi",
  "atk-vin02a3:241_2": "yaṃkiñci naṭagītaṃ vā sādhugītaṃ vā antamaso dantagītampi “yaṃ gāyissāmā”ti pubbabhāge",
  "atk-vin02a3:241_3": "okūjantā karonti, etampi na vaṭṭati. Sayaṃ gāyantassāpi gāyāpentassāpi dukkaṭameva.",
  "atk-vin02a3:241_4": "Vāditampi yaṃkiñci na vaṭṭati. Yaṃ pana niṭṭhubhanto vā sāsaṅke vā ṭhito accharikaṃ",
  "atk-vin02a3:241_5": "vā phoṭeti, pāṇiṃ vā paharati, tattha anāpatti. Sabbaṃ antarārāme ṭhitassa passato",
  "atk-vin02a3:241_6": "anāpatti. “Passissāmī”ti vihārato vihāraṃ gacchantassa āpattiyeva. Āsanasālāya nisinno",
  "atk-vin02a3:241_7": "passati, anāpatti. “Passissāmī”ti uṭṭhahitvā gacchato āpatti. Vīthiyaṃ ṭhatvā gīvaṃ",
  "atk-vin02a3:241_8": "parivattetvā passatopi āpattiyeva.",
  "atk-vin02a3:242_0": "249. Sarakuttinti sarakiriyaṃ. Bhaṅgo hotīti aladdhaṃ uppādetuṃ na sakkoti; laddhaṃ",
  "atk-vin02a3:242_1": "samāpajjituṃ. Pacchimā janatāti amhākaṃ ācariyāpi upajjhāyāpi evaṃ gāyiṃsūti pacchimo",
  "atk-vin02a3:242_2": "jano diṭṭhānugatiṃ āpajjati; tatheva gāyati. Na bhikkhave āyatakenāti ettha āyatako",
  "atk-vin02a3:242_3": "nāma taṃ taṃ vattaṃ bhinditvā akkharāni vināsetvā pavatto. Dhamme pana suttantavattaṃ",
  "atk-vin02a3:242_4": "nāma atthi, jātakavattaṃ nāma atthi, gāthāvattaṃ nāma atthi, taṃ vināsetvā atidīghaṃ",
  "atk-vin02a3:242_5": "kātuṃ na vaṭṭati. Caturassena vattena parimaṇḍalāni padabyañjanāni dassetabbāni.",
  "atk-vin02a3:242_6": "Sarabhaññanti sarena bhaṇanaṃ. Sarabhaññe kira taraṅgavattadhotakavattagalitavattādīni",
  "atk-vin02a3:242_7": "dvattiṃsa vattāni atthi. Tesu yaṃ icchati, taṃ kātuṃ labhati. Sabbesaṃ padabyañjanaṃ",
  "atk-vin02a3:242_8": "avināsetvā vikāraṃ akatvā samaṇasāruppena caturassena nayena pavattanaṃyeva lakkhaṇaṃ.",
  "atk-vin02a3:243_0": "Bāhiralomiṃ uṇṇinti uṇṇalomāni bahi katvā uṇṇapāvāraṃ pārupanti; tathā dhārentassa",
  "atk-vin02a3:243_1": "dukkaṭaṃ. Lomāni anto katvā pārupituṃ vaṭṭati. Samaṇakappakathā bhūtagāmasikkhāpadavaṇṇanāyaṃ vuttā.",
  "atk-vin02a3:244_0": "251. Na bhikkhave attano aṅgajātanti aṅgajātaṃ chindantasseva thullaccayaṃ. Aññaṃ",
  "atk-vin02a3:244_1": "pana kaṇṇanāsāaṅguliādiṃ yaṃkiñci chindantassa tādisaṃ vā dukkhaṃ uppādentassa dukkaṭaṃ.",
  "atk-vin02a3:244_2": "Ahikīṭadaṭṭhādīsu pana aññaābādhapaccayā vā lohitaṃ vā mocentassa chindantassa vā anāpatti.",
  "atk-vin02a3:245_0": "252. Candanagaṇṭhi uppannā hotīti candanaghaṭikā uppannā hoti. So kira uddhañca adho",
  "atk-vin02a3:245_1": "ca jālāni parikkhipāpetvā gaṅgāya nadiyā kīḷati, tassa nadīsotena vuyhamānā candanagaṇṭhi",
  "atk-vin02a3:245_2": "āgantvā jāle laggā, tamassa purisā āharitvā adaṃsu; evaṃ sā uppannā hoti. Iddhipāṭihāriyanti",
  "atk-vin02a3:245_3": "ettha vikubbaniddhipāṭihāriyaṃ paṭikkhittaṃ, adhiṭṭhāniddhi pana appaṭikkhittāti veditabbā.",
  "atk-vin02a3:246_0": "Na bhikkhave sovaṇṇamayo pattotiādīsu sacepi gihī bhattagge suvaṇṇataṭṭikādīsu byañjanaṃ",
  "atk-vin02a3:246_1": "katvā upanāmenti, āmasitumpi na vaṭṭati. Phalikamayakācamayakaṃsamayāni pana taṭṭikādīni",
  "atk-vin02a3:246_2": "bhājanāni puggalikaparibhogeneva na vaṭṭanti, saṅghikaparibhogena vā gihivikaṭāni",
  "atk-vin02a3:246_3": "vā vaṭṭanti. “Tambalohamayopi pattova na vaṭṭati, thālakaṃ pana vaṭṭatī”ti idaṃ sabbaṃ",
  "atk-vin02a3:246_4": "kurundiyaṃ vuttaṃ. Maṇimayoti ettha pana indanīlādimaṇimayo vutto. Kaṃsamayoti ettha",
  "atk-vin02a3:246_5": "vaṭṭalohamayopi saṅgahito.",
  "atk-vin02a3:247": "253. Likhitunti tanukaraṇatthāyetaṃ vuttaṃ. Pakatimaṇḍalanti makaradantacchinnakamaṇḍalameva.",
  "atk-vin02a3:248_0": "254. Āvaṭṭitvāti aññamaññaṃ paharitvā. Pattādhārakanti ettha “dantavallivettādīhi",
  "atk-vin02a3:248_1": "kate bhūmiādhārake tayo, dāruādhārake dve patte uparūpari ṭhapetuṃ vaṭṭatī”ti kurundiyaṃ",
  "atk-vin02a3:248_2": "vuttaṃ. Mahāaṭṭhakathāyaṃ pana vuttaṃ – “bhūmiādhārake tiṇṇaṃ pattānaṃ anokāso, dve",
  "atk-vin02a3:248_3": "ṭhapetuṃ vaṭṭati. Dāruādhārakadaṇḍādhārakesupi susajjitesu eseva nayo. Bhamakoṭisadiso",
  "atk-vin02a3:248_4": "pana dāruādhārako tīhi daṇḍakehi baddho daṇḍakādhāro ca ekassapi pattassa anokāso,",
  "atk-vin02a3:248_5": "tattha ṭhapetvāpi hatthena gahetvā eva nisīditabbaṃ. Bhūmiyaṃ pana nikkujjitvā ekameva ṭhapetabba”nti.",
  "atk-vin02a3:249_0": "Miḍḍhanteti ālindakamiḍḍhikādīnaṃ ante. Sace pana parivattetvā tattheva patiṭṭhāti,",
  "atk-vin02a3:249_1": "evarūpāya vitthiṇṇāya miḍḍhiyā ṭhapetuṃ vaṭṭati. Paribhaṇḍanteti bāhirapasse katāya",
  "atk-vin02a3:249_2": "tanukamiḍḍhikāya ante. Miḍḍhiyaṃ vuttanayenevetthāpi vinicchayo veditabbo.",
  "atk-vin02a3:250_0": "Coḷakanti yaṃ pattharitvā patto ṭhapīyati; tasmiṃ pana asati kaṭasārake vā taṭṭikāya",
  "atk-vin02a3:250_1": "vā mattikāparibhaṇḍakatāya bhūmiyā vā yattha na dussati, tathārūpāya vālikāya vā",
  "atk-vin02a3:250_2": "ṭhapetuṃ vaṭṭati. Paṃsurajādīsu pana kharabhūmiyaṃ vā ṭhapentassa dukkaṭaṃ. Pattamāḷakaṃ",
  "atk-vin02a3:250_3": "iṭṭhakāhi vā dārūhi vā kātuṃ vaṭṭati. Pattakuṇḍolikāti mahāmukhakuṇḍasaṇṭhānā bhaṇḍakukkhalikā",
  "atk-vin02a3:250_4": "vuccati. Yo laggeyyāti yattha katthaci laggentassa dukkaṭameva. Cīvaravaṃsepi bandhitvā",
  "atk-vin02a3:250_5": "ṭhapetuṃ na vaṭṭati. Bhaṇḍakaṭṭhapanatthameva vā kataṃ hotu nisīdanasayanatthaṃ vā",
  "atk-vin02a3:250_6": "yattha katthaci mañce vā pīṭhe vā ṭhapentassa dukkaṭaṃ, aññena pana bhaṇḍakena saddhiṃ",
  "atk-vin02a3:250_7": "bandhitvā ṭhapetuṃ vaṭṭati. Aṭaniyaṃ bandhitvā olambetuṃ vā vaṭṭati, bandhitvāpi",
  "atk-vin02a3:250_8": "upari ṭhapetuṃ na vaṭṭatiyeva. Sace pana mañco vā pīṭhaṃ vā ukkhipitvā cīvaravaṃsādīsu",
  "atk-vin02a3:250_9": "aṭṭakachannena ṭhapitaṃ hoti, tattha ṭhapetuṃ vaṭṭati. Aṃsavaddhanakena aṃsakūṭe",
  "atk-vin02a3:250_10": "laggetvā aṅke ṭhapetuṃ vaṭṭati. Chatte bhattapūropi aṃsakūṭe laggitapattopi ṭhapetuṃ",
  "atk-vin02a3:250_11": "na vaṭṭati, bhaṇḍakena pana saddhiṃ bandhitvā vā aṭṭakaṃ katvā vā ṭhapite yo koci ṭhapetuṃ vaṭṭati.",
  "atk-vin02a3:251_0": "255. Pattahatthenāti ettha na kevalaṃ yassa patto hatthe, so eva pattahattho, na",
  "atk-vin02a3:251_1": "kevalañca kavāṭameva paṇāmetuṃ na labhati; apica kho pana hatthe vā piṭṭhipāde vā",
  "atk-vin02a3:251_2": "yattha katthaci sarīrāvayave pattasmiṃ sati hatthena vā pādena vā sīsena vā yena",
  "atk-vin02a3:251_3": "kenaci sarīrāvayavena kavāṭaṃ vā paṇāmetuṃ ghaṭikaṃ vā ukkhipituṃ sūciṃ vā kuñcikāya",
  "atk-vin02a3:251_4": "apāpurituṃ na labhati. Aṃsakūṭe pana pattaṃ laggetvā yathāsukhaṃ avāpurituṃ labhati.",
  "atk-vin02a3:252_0": "Tumbakaṭāhanti lābukaṭāhaṃ vuccati, taṃ pariharituṃ na vaṭṭati. Labhitvā pana tāvakālikaṃ",
  "atk-vin02a3:252_1": "paribhuñjituṃ vaṭṭati. Ghaṭikaṭāhepi eseva nayo. Ghaṭikaṭāhanti ghaṭikapālaṃ. Abhuṃ",
  "atk-vin02a3:252_2": "meti utrāsavacanametaṃ. Sabbapaṃsukūlikenāti ettha cīvarañca mañcapīṭhañca paṃsukūlaṃ",
  "atk-vin02a3:252_3": "vaṭṭati, ajjhoharaṇīyaṃ pana dinnakameva gahetabbaṃ.",
  "atk-vin02a3:253_0": "Calakānīti cabbetvā apaviddhāmisāni. Aṭṭhikānīti macchamaṃsaaṭṭhikāni. Ucchiṭṭhodakanti",
  "atk-vin02a3:253_1": "mukhavikkhālanodakaṃ. Etesu yaṃkiñci pattena nīharantassa dukkaṭaṃ. Pattaṃ paṭiggahaṃ",
  "atk-vin02a3:253_2": "katvā hatthaṃ dhovitumpi na labhati. Hatthadhotapādadhotaudakampi patte ākiritvā",
  "atk-vin02a3:253_3": "nīharituṃ na vaṭṭati. Anucchiṭṭhaṃ suddhapattaṃ ucchiṭṭhahatthena gaṇhituṃ na vaṭṭati,",
  "atk-vin02a3:253_4": "vāmahatthena panettha udakaṃ āsiñcitvā ekaṃ udakagaṇḍusaṃ gahetvā ucchiṭṭhahatthena",
  "atk-vin02a3:253_5": "gaṇhituṃ vaṭṭati. Ettāvatāpi hi so ucchiṭṭhapatto hoti, hatthaṃ pana bahi udakena",
  "atk-vin02a3:253_6": "vikkhāletvā gahetuṃ vaṭṭati. Macchamaṃsaphalāphalādīni khādanto yaṃ tattha aṭṭhiṃ",
  "atk-vin02a3:253_7": "vā calakaṃ vā chaḍḍetukāmo hoti, taṃ patte ṭhapetuṃ na labhati. Yaṃ pana paṭikhāditukāmo",
  "atk-vin02a3:253_8": "hoti, taṃ patte ṭhapetuṃ labhati. Aṭṭhikakaṇṭakādīni tattheva katvā hatthena luñcitvā",
  "atk-vin02a3:253_9": "khādituṃ vaṭṭati. Mukhato nīhaṭaṃ pana yaṃkiñci puna khāditukāmo hoti, taṃ patte",
  "atk-vin02a3:253_10": "ṭhapetuṃ na labhati. Siṅgiveranāḷikerakhaṇḍāni ḍaṃsitvā puna ṭhapetuṃ labhati.",
  "atk-vin02a3:254": "256. Namatakanti satthakaveṭhanakaṃ pilotikakhaṇḍaṃ. Daṇḍasatthakanti pipphalakaṃ vā aññampi vā yaṃkiñci daṇḍaṃ yojetvā katasatthakaṃ.",
  "atk-vin02a3:255_0": "Kaṇṇakitā hontīti malaggahitā honti. Kiṇṇena pūretunti kiṇṇacuṇṇena pūretuṃ. Sattuyāti",
  "atk-vin02a3:255_1": "haliddimissakena piṭṭhacuṇṇena. Saritakanti pāsāṇacuṇṇaṃ vuccati; tena pūretuṃ anujānāmīti",
  "atk-vin02a3:255_2": "attho. Madhusitthakena sāretunti madhusitthakena makkhetuṃ. Saritakaṃ paribhijjatīti",
  "atk-vin02a3:255_3": "taṃ makkhitamadhusitthakaṃ bhijjati. Saritasipāṭikanti madhusitthakapilotikaṃ; satthakosakasipāṭiyā",
  "atk-vin02a3:255_4": "pana saritasipāṭikāya anulomāti kurundiyaṃ vuttaṃ. Kathinanti nisseṇimpi tattha attharitabbakaṭasārakakilañjānaṃ",
  "atk-vin02a3:255_5": "aññatarampi. Kathinarajjunti yāya dupaṭṭacīvaraṃ sibbantā kathine cīvarampi bandhanti.",
  "atk-vin02a3:255_6": "Kathinaṃ nappahotīti dīghassa bhikkhuno pamāṇena kataṃ kathinaṃ; tattha rassassa",
  "atk-vin02a3:255_7": "bhikkhuno cīvaraṃ patthariyamānaṃ nappahoti, antoyeva hoti; daṇḍake na pāpuṇātīti",
  "atk-vin02a3:255_8": "attho. Daṇḍakathinanti tassa majjhe itarassa bhikkhuno pamāṇena aññaṃ nisseṇiṃ bandhituṃ anujānāmīti attho.",
  "atk-vin02a3:256_0": "Bidalakanti daṇḍakathinappamāṇena kaṭasārakassa pariyante paṭisaṃharitvā duguṇakaraṇaṃ.",
  "atk-vin02a3:256_1": "Salākanti dupaṭṭacīvarassa antare pavesanasalākaṃ. Vinandhanarajjunti mahānisseṇiyā",
  "atk-vin02a3:256_2": "saddhiṃ khuddakaṃ nisseṇiṃ vinandhituṃ rajjuṃ. Vinandhanasuttanti khuddakanisseṇiyā",
  "atk-vin02a3:256_3": "cīvaraṃ vinandhituṃ suttakaṃ. Vinandhitvā cīvaraṃ sibbetunti tena suttakena tattha",
  "atk-vin02a3:256_4": "cīvaraṃ vinandhitvā sibbituṃ. Visamā hontīti kāci khuddakā honti, kāci mahantā. Kaḷimbhakanti",
  "atk-vin02a3:256_5": "pamāṇasaññākaraṇaṃ yaṃkiñci tālapaṇṇādiṃ. Moghasuttakanti vaḍḍhakīnaṃ dārūsu kāḷasuttena",
  "atk-vin02a3:256_6": "viya haliddisuttena saññākaraṇaṃ. Aṅguliyā paṭiggaṇhantīti sūcimukhaṃ aṅguliyā paṭicchanti.",
  "atk-vin02a3:256_7": "Paṭiggahanti aṅgulikosakaṃ.",
  "atk-vin02a3:257_0": "257. Āvesanavitthakaṃ nāma yaṃkiñci pāticaṅkoṭakādi. Uccavatthukanti paṃsuṃ ākiritvā",
  "atk-vin02a3:257_1": "uccavatthukaṃ kātuṃ anujānāmīti attho. Ogumphetvā ullittāvalittaṃ kātunti chadanaṃ",
  "atk-vin02a3:257_2": "odhunitvā ghanadaṇḍakaṃ katvā anto ceva bahi ca mattikāya limpitunti attho. Goghaṃsikāyāti",
  "atk-vin02a3:257_3": "veḷuṃ vā rukkhadaṇḍaṃ vā antokatvā tena saddhiṃ saṅgharitunti attho. Bandhanarajjunti",
  "atk-vin02a3:257_4": "tathā saṅgharitassa bandhanarajjuṃ.",
  "atk-vin02a3:258": "258. Kaṭacchuparissāvanaṃ nāma tīsu daṇḍakesu vinandhitvā kataṃ.",
  "atk-vin02a3:259_0": "259. Yo na dadeyyāti aparissāvanakasseva yo na dadāti, tassa āpatti. Yo pana attano",
  "atk-vin02a3:259_1": "hatthe parissāvane vijjamānepi yācati, tassa na akāmā dātabbaṃ. Daṇḍaparissāvananti",
  "atk-vin02a3:259_2": "rajakānaṃ khāraparissāvanaṃ viya catūsu pādesu baddhanisseṇikāya sāṭakaṃ bandhitvā",
  "atk-vin02a3:259_3": "majjhedaṇḍake udakaṃ āsiñcitabbaṃ, taṃ ubhopi koṭṭhāse pūretvā parissavati. Ottharakaṃ",
  "atk-vin02a3:259_4": "nāma yaṃ udake ottharitvā ghaṭakena udakaṃ gaṇhanti, tañhi catūsu daṇḍakesu vatthaṃ",
  "atk-vin02a3:259_5": "bandhitvā udake cattāro khāṇuke nikhaṇitvā tesu bandhitvā sabbapariyante udakato",
  "atk-vin02a3:259_6": "mocetvā majjhe ottharitvā ghaṭena udakaṃ gaṇhanti. Makasakuṭikāti cīvarakuṭikā vuccati.",
  "atk-vin02a3:260_0": "260. Abhisannakāyāti semhādidosussannakāyā. Aggaḷavaṭṭi nāma dvārabāhāya samappamāṇoyeva",
  "atk-vin02a3:260_1": "aggaḷatthambho vuccati, yattha tīṇi cattāri chiddāni katvā sūciyo denti. Kapisīsakaṃ",
  "atk-vin02a3:260_2": "nāma dvārabāhaṃ vijjhitvā tattha pavesito aggaḷapāsako vuccati. Sūcikāti tattha majjhe",
  "atk-vin02a3:260_3": "chiddaṃ katvā pavesitā. Ghaṭikāti upari yojitā. Maṇḍalikaṃ kātunti nīcavatthukaṃ",
  "atk-vin02a3:260_4": "cinituṃ. Dhūmanettanti dhūmanikkhamanachiddaṃ. Vāsetunti gandhena vāsetuṃ. Udakaṭṭhānanti",
  "atk-vin02a3:260_5": "udakatthapanaṭṭhānaṃ. Tattha ghaṭena udakaṃ ṭhapetvā sarāvakena vaḷañjetabbaṃ. Koṭṭhakoti dvārakoṭṭhako.",
  "atk-vin02a3:261_0": "261. Tisso paṭicchādiyoti ettha jantāgharapaṭicchādi ca udakapaṭicchādi ca parikammaṃ",
  "atk-vin02a3:261_1": "karontasseva vaṭṭati, sesesu abhivādanādīsu na vaṭṭati. Vatthapaṭicchādi sabbakammesu",
  "atk-vin02a3:261_2": "vaṭṭati. Udakaṃ na hotīti nhānodakaṃ na hoti.",
  "atk-vin02a3:262_0": "262. Tulanti paṇṇikānaṃ viya udakaubbāhanakatulaṃ. Karakaṭako vuccati goṇe vā yojetvā",
  "atk-vin02a3:262_1": "hatthehi vā gahetvā dīghavarattādīhi ākaḍḍhanayantaṃ. Cakkavaṭṭakanti arahaṭaghaṭiyantaṃ.",
  "atk-vin02a3:262_2": "Cammakhaṇḍaṃ nāma tulāya vā karakaṭake vā yojetabbakaṃ cammabhājanaṃ. Pākaṭā hotīti",
  "atk-vin02a3:262_3": "aparikkhittā hoti. Udakapuñchanīti daṇḍamayāpi visāṇamayāpi dārumayāpi vaṭṭati, tassā",
  "atk-vin02a3:262_4": "asati coḷakenāpi udakaṃ paccuddharituṃ vaṭṭati.",
  "atk-vin02a3:263_0": "263. Udakamātikanti udakassa āgamanamātikaṃ. Nillekhajantāgharaṃ nāma āviddhapakkhapāsakaṃ",
  "atk-vin02a3:263_1": "vuccati, gopānasīnaṃ upari maṇḍale pakkhapāsake ṭhapetvā katakūṭacchadanassetaṃ nāmaṃ.",
  "atk-vin02a3:263_2": "Cātumāsaṃ nisīdanenāti nisīdanena cattāro māse na vippavasitabbanti attho.",
  "atk-vin02a3:264_0": "264. Pupphābhikiṇṇesūti pupphehi santhatesu. Namatakaṃ nāma eḷakalomehi kataṃ avāyimaṃ",
  "atk-vin02a3:264_1": "cammakhaṇḍaparihārena paribhuñjitabbaṃ. Āsittakūpadhānaṃ nāma tambalohena vā rajatena",
  "atk-vin02a3:264_2": "vā katāya peḷāya etaṃ adhivacanaṃ, paṭikkhittattā pana dārumayāpi na vaṭṭati. Maḷorikāti",
  "atk-vin02a3:264_3": "daṇḍadhārako vuccati. Yaṭṭhiādhārakapaṇṇādhārakapacchikapiṭṭhānipi ettheva paviṭṭhāni.",
  "atk-vin02a3:264_4": "Ādhārakasaṅkhepagamanato hi paṭṭhāya chiddaṃ viddhampi aviddhampi vaṭṭatiyeva. Ekabhājaneti",
  "atk-vin02a3:264_5": "ettha sace eko bhikkhu bhājanato phalaṃ vā pūvaṃ vā gahetvā gacchati, tasmiṃ apagate",
  "atk-vin02a3:264_6": "itarassa sesakaṃ bhuñjituṃ vaṭṭati. Itarassāpi tasmiṃ khīṇe puna gahetuṃ vaṭṭati.",
  "atk-vin02a3:265_0": "265. Aṭṭhahaṅgehīti ettha ekekenapi aṅgena samannāgatassa antosīmāya vā nissīmaṃ",
  "atk-vin02a3:265_1": "gantvā nadīādīsu vā nikkujjituṃ vaṭṭatiyeva. Evaṃ nikkujjite pana patte tassa gehe",
  "atk-vin02a3:265_2": "koci deyyadhammo na gahetabbo – “asukassa gehe bhikkhaṃ mā gaṇhitthā”ti aññesu vihāresupi",
  "atk-vin02a3:265_3": "pesetabbaṃ. Ukkujjanakāle pana yāvatatiyaṃ yācāpetvā hatthapāsaṃ vijahāpetvā ñattidutiyakammena ukkujjitabbo.",
  "atk-vin02a3:266_0": "268. Purakkhatvāti aggato katvā. Saṃharantūti saṃhariyantu. Celapaṭikanti celasantharaṃ.",
  "atk-vin02a3:266_1": "So kira “sace ahaṃ puttaṃ lacchāmi, akkamissati me bhagavā celapaṭika”nti iminā ajjhāsayena",
  "atk-vin02a3:266_2": "santhari, abhabbo cesa puttalābhāya; tasmā bhagavā na akkami. Yadi akkameyya, pacchā",
  "atk-vin02a3:266_3": "puttaṃ alabhanto “nāyaṃ sabbaññū”ti diṭṭhiṃ gaṇheyya. Idaṃ tāva bhagavato anakkamane",
  "atk-vin02a3:266_4": "kāraṇaṃ. Yasmā pana bhikkhūpi ye ajānantā akkameyyuṃ, te gihīnaṃ paribhūtā bhaveyyuṃ;",
  "atk-vin02a3:266_5": "tasmā bhikkhū paribhavato mocetuṃ sikkhāpadaṃ paññapesi. Idaṃ sikkhāpadapaññāpane kāraṇaṃ.",
  "atk-vin02a3:267_0": "Maṅgalatthāya yāciyamānenāti apagatagabbhā vā hotu garugabbhā vā, evarūpesu ṭhānesu",
  "atk-vin02a3:267_1": "maṅgalatthāya yāciyamānena akkamituṃ vaṭṭati. Dhotapādakaṃ nāma pādadhovanaṭṭhāne",
  "atk-vin02a3:267_2": "dhotehi pādehi akkamanatthāya paccattharaṇaṃ atthataṃ hoti, taṃ akkamituṃ vaṭṭati.",
  "atk-vin02a3:268_0": "269. Katakaṃ nāma padumakaṇṇikākāraṃ pādaghaṃsanatthaṃ kaṇṭake uṭṭhāpetvā kataṃ.",
  "atk-vin02a3:268_1": "Taṃ vaṭṭaṃ vā hotu caturassādibhedaṃ vā, bāhulikānuyogattā paṭikkhittameva, neva",
  "atk-vin02a3:268_2": "paṭiggahetuṃ na paribhuñjituṃ vaṭṭati. Sakkharāti pāsāṇo vuccati; pāsāṇapheṇakopi",
  "atk-vin02a3:268_3": "vaṭṭati. Vidhūpananti vījanī vuccati. Tālavaṇṭaṃ pana tālapaṇṇehi vā kataṃ hotu veḷudantavilīvehi",
  "atk-vin02a3:268_4": "vā morapiñchehi vā cammavikatīhi vā sabbaṃ vaṭṭati. Makasabījanī dantamayavisāṇamayadaṇḍakāpi",
  "atk-vin02a3:268_5": "vaṭṭati, vākamayabījaniyā ketakapārohakuntālapaṇṇādimayāpi saṅgahitā.",
  "atk-vin02a3:269_0": "270. Gilānassa chattanti ettha yassa kāyaḍāho vā pittakopo vā hoti, cakkhu vā dubbalaṃ,",
  "atk-vin02a3:269_1": "añño vā koci ābādho vinā chattena uppajjati, tassa gāme vā araññe vā chattaṃ vaṭṭati.",
  "atk-vin02a3:269_2": "Vasse pana cīvaraguttatthaṃ vāḷamigacorabhayesu ca attaguttatthampi vaṭṭati. Ekapaṇṇacchattaṃ",
  "atk-vin02a3:269_3": "pana sabbattheva vaṭṭati.",
  "atk-vin02a3:270_0": "Asissāti asi assa. Vijjotalatīti vijjotati. Daṇḍasammutinti ettha pamāṇayutto catuhatthoyeva",
  "atk-vin02a3:270_1": "daṇḍo sammannitvā dātabbo. Tato ūnātiritto vināpi sammutiyā sabbesaṃ vaṭṭati. Sikkā",
  "atk-vin02a3:270_2": "pana agilānassa na vaṭṭati, gilānassāpi sammannitvāva dātabbā.",
  "atk-vin02a3:271": "273. Romanthakassāti ettha ṭhapetvā romanthakaṃ sesānaṃ āgataṃ uggāraṃ mukhe sandhāretvā gilantānaṃ āpatti. Sace pana asandhāritameva paragalaṃ gacchati, vaṭṭati.",
  "atk-vin02a3:272": "Yaṃ diyyamānanti yaṃ dāyakehi diyyamānaṃ paṭiggahitabhājanato bahi patitaṃ, taṃ bhikkhunā sāmaṃ gahetvā paribhuñjituṃ anujānāmīti attho. Idaṃ bhojanavagge vaṇṇitameva.",
  "atk-vin02a3:273_0": "274. Kuppaṃ karissāmīti saddaṃ karissāmi. Nakhādīhi nakhacchedane āpatti natthi,",
  "atk-vin02a3:273_1": "anurakkhaṇatthaṃ pana nakhacchedanaṃ anuññātaṃ. Vīsatimaṭṭhanti vīsatipi nakhe likhitamaṭṭhe",
  "atk-vin02a3:273_2": "kārāpenti. Malamattanti nakhato malamattaṃ apakaḍḍhituṃ anujānāmīti attho.",
  "atk-vin02a3:274_0": "275. Khurasipāṭikanti khurakosakaṃ. Massuṃ kappāpentīti kattariyā massuṃ chedāpenti.",
  "atk-vin02a3:274_1": "Massuṃ vaḍḍhāpentīti massuṃ dīghaṃ kārenti. Golomikanti hanukamhi dīghaṃ katvā ṭhapitaṃ",
  "atk-vin02a3:274_2": "eḷakamassu vuccati. Caturassakanti catukoṇaṃ. Parimukhanti ure lomasaṃharaṇaṃ. Aḍḍhadukanti",
  "atk-vin02a3:274_3": "udare lomarājiṭṭhapanaṃ. Āpatti dukkaṭassāti massukappāpanādīsu sabbattha āpatti",
  "atk-vin02a3:274_4": "dukkaṭassa. Ābādhappaccayā sambādhe lomanti gaṇḍavaṇarudhiādiābādhappaccayā. Kattarikāyāti",
  "atk-vin02a3:274_5": "gaṇḍavaṇarudhisīsarogābādhappaccayā. Sakkharādīhi nāsikālomaggāhāpane āpatti natthi.",
  "atk-vin02a3:274_6": "Anurakkhaṇatthaṃ pana saṇḍāso anuññāto. Na bhikkhave palitaṃ gāhāpetabbanti ettha",
  "atk-vin02a3:274_7": "yaṃ bhamukāya vā nalāṭe vā dāṭhikāya vā uggantvā bībhacchaṃ ṭhitaṃ, tādisaṃ lomaṃ",
  "atk-vin02a3:274_8": "palitaṃ vā apalitaṃ vā gāhāpetuṃ vaṭṭati.",
  "atk-vin02a3:275": "277. Kaṃsapattharikāti kaṃsabhaṇḍavāṇijā. Bandhanamattanti vāsikattarayaṭṭhiādīnaṃ bandhanamattaṃ.",
  "atk-vin02a3:276_0": "278. Na bhikkhave akāyabandhanenāti ettha abandhitvā nikkhamantena yattha sarati,",
  "atk-vin02a3:276_1": "tattha bandhitabbaṃ. Āsanasālāya bandhissāmīti gantuṃ vaṭṭati. Saritvā yāva na bandhati,",
  "atk-vin02a3:276_2": "na tāva piṇḍāya caritabbaṃ. Kalābukaṃ nāma bahurajjukaṃ. Deḍḍubhakaṃ nāma udakasappasīsasadisaṃ.",
  "atk-vin02a3:276_3": "Murajaṃ nāma murajavaṭṭisaṇṭhānaṃ veṭhetvā kataṃ. Maddavīṇaṃ nāma pāmaṅgasaṇṭhānaṃ.",
  "atk-vin02a3:276_4": "Īdisañhi ekampi na vaṭṭati, pageva bahūni. Paṭṭikaṃ sūkarantakanti ettha pakativītā",
  "atk-vin02a3:276_5": "vā macchakaṇṭakavāyimā vā paṭṭikā vaṭṭati, sesā kuñjaracchikādibhedā na vaṭṭanti.",
  "atk-vin02a3:276_6": "Sūkarantakaṃ nāma kuñjikākosakasaṇṭhānaṃ hoti. Ekarajjukaṃ pana muddikakāyabandhanañca",
  "atk-vin02a3:276_7": "sūkarantakaṃ anulometi. Anujānāmi bhikkhave murajaṃ maddavīṇanti idaṃ dasāsuyeva",
  "atk-vin02a3:276_8": "anuññātaṃ. Pāmaṅgadasā cettha catunnaṃ upari na vaṭṭati. Sobhaṇaṃ nāma veṭhetvā mukhavaṭṭisibbanaṃ.",
  "atk-vin02a3:276_9": "Guṇakaṃ nāma mudiṅgasaṇṭhānena sibbanaṃ; evaṃ sibbitā hi antā thirā honti. Pavanantoti pāsanto vuccati.",
  "atk-vin02a3:277_0": "280. Hatthisoṇḍakaṃ nāma nābhimūlato hatthisoṇḍasaṇṭhānaṃ olambakaṃ katvā nivatthaṃ",
  "atk-vin02a3:277_1": "coḷikaitthīnaṃ nivāsanaṃ viya. Macchavāḷakaṃ nāma ekato dasantaṃ ekato pāsantaṃ olambetvā",
  "atk-vin02a3:277_2": "nivatthaṃ. Catukaṇṇakaṃ nāma upari dve, heṭṭhato dveti evaṃ cattāro kaṇṇe dassetvā",
  "atk-vin02a3:277_3": "nivatthaṃ. Tālavaṇṭakaṃ nāma tālavaṇṭākārena sāṭakaṃ olambetvā nivāsanaṃ. Satavalikaṃ",
  "atk-vin02a3:277_4": "nāma dīghasāṭakaṃ anekakkhattuṃ obhañjitvā ovaṭṭikaṃ karontena nivatthaṃ, vāmadakkhiṇapassesu",
  "atk-vin02a3:277_5": "vā nirantaraṃ valiyo dassetvā nivatthaṃ. Sace pana jāṇuto paṭṭhāya ekā vā dve vā",
  "atk-vin02a3:277_6": "valiyo paññāyanti, vaṭṭati.",
  "atk-vin02a3:278_0": "Saṃvelliyaṃ nivāsentīti mallakammakārādayo viya kacchaṃ bandhitvā nivāsenti; evaṃ",
  "atk-vin02a3:278_1": "nivāsetuṃ gilānassapi maggappaṭipannassapi na vaṭṭati. Yampi maggaṃ gacchantā ekaṃ",
  "atk-vin02a3:278_2": "vā dve vā koṇe ukkhipitvā antaravāsakassa upari laggenti, anto vā ekaṃ kāsāvaṃ tathā",
  "atk-vin02a3:278_3": "nivāsetvā bahi aparaṃ nivāsenti, sabbaṃ na vaṭṭati. Gilāno pana anto kāsāvassa ovaṭṭikaṃ",
  "atk-vin02a3:278_4": "dassetvā aparaṃ upari nivāsetuṃ labhati. Agilānena dve nivāsentena saguṇaṃ katvā",
  "atk-vin02a3:278_5": "nivāsetabbāni. Iti yañca idha paṭikkhittaṃ, yañca sekhiyavaṇṇanāyaṃ; taṃ sabbaṃ vajjetvā",
  "atk-vin02a3:278_6": "nibbikāraṃ timaṇḍalaṃ paṭicchādentena parimaṇḍalaṃ nivāsetabbaṃ. Yaṃkiñci vikāraṃ",
  "atk-vin02a3:278_7": "karonto dukkaṭā na muccati. Na bhikkhave gihipārutaṃ pārupitabbanti evaṃ paṭikkhittaṃ",
  "atk-vin02a3:278_8": "gihipārutaṃ apārupitvā, ubho kaṇṇe samaṃ katvā pārupanaṃ parimaṇḍalapārupanaṃ nāma, taṃ pārupitabbaṃ.",
  "atk-vin02a3:279_0": "Tattha yaṃkiñci setapaṭapārutaṃ paribbājakapārutaṃ ekasāṭakapārutaṃ soṇḍapārutaṃ",
  "atk-vin02a3:279_1": "antepurikapārutaṃ mahājeṭṭhakapārutaṃ kuṭipavesakapārutaṃ brāhmaṇapārutaṃ pāḷikārakapārutanti",
  "atk-vin02a3:279_2": "evamādi parimaṇḍalalakkhaṇato aññathā pārutaṃ, sabbametaṃ gihipārutaṃ nāma. Tasmā",
  "atk-vin02a3:279_3": "yathā setapaṭā aḍḍhapālakanigaṇṭhā pārupanti, yathā ca ekacce paribbājakā uraṃ vivaritvā",
  "atk-vin02a3:279_4": "dvīsu aṃsakūṭesu pāvuraṇaṃ ṭhapenti, yathā ca ekasāṭakā manussā nivatthasāṭakassa",
  "atk-vin02a3:279_5": "ekenantena piṭṭhiṃ pārupitvā ubho kaṇṇe ubhosu aṃsakūṭesu ṭhapenti, yathā ca surāsoṇḍādayo",
  "atk-vin02a3:279_6": "sāṭakena gīvaṃ parikkhipantā ubho ante udare vā olambenti; piṭṭhiyaṃ vā khipanti,",
  "atk-vin02a3:279_7": "yathā ca antepurikāyo akkhitārakamattaṃ dassetvā oguṇṭhikaṃ pārupanti, yathā ca mahājeṭṭhā",
  "atk-vin02a3:279_8": "dīghasāṭakaṃ nivāsetvā tasseva ekenantena sakalasarīraṃ pārupanti, yathā ca kassakā",
  "atk-vin02a3:279_9": "khettakuṭiṃ pavisantā sāṭakaṃ paliveṭhetvā upakacchake pakkhipitvā tasseva ekenantena",
  "atk-vin02a3:279_10": "sarīraṃ pārupanti, yathā ca brāhmaṇā ubhinnaṃ upakacchakānaṃ antarena sāṭakaṃ pavesetvā",
  "atk-vin02a3:279_11": "aṃsakūṭesu pakkhipanti, yathā ca pāḷikārako bhikkhu ekaṃsapārupanena pārutaṃ vāmabāhuṃ",
  "atk-vin02a3:279_12": "vivaritvā cīvaraṃ aṃsakūṭaṃ āropeti; evaṃ apārupitvā sabbepi ete aññe ca evarūpe",
  "atk-vin02a3:279_13": "pārupanadose vajjetvā nibbikāraṃ parimaṇḍalaṃ pārupitabbaṃ. Tathā apārupitvā ārāme",
  "atk-vin02a3:279_14": "vā antaraghare vā anādarena yaṃkiñci vikāraṃ karontassa dukkaṭaṃ.",
  "atk-vin02a3:280": "281. Muṇḍavaṭṭīti yathā rañño kuhiñci gacchato parikkhārabhaṇḍavahanamanussāti adhippāyo. Antarākājanti majjhe laggetvā dvīhi vahitabbabhāraṃ.",
  "atk-vin02a3:281": "282. Acakkhussanti cakkhūnaṃ hitaṃ na hoti; parihāniṃ janeti. Nacchādetīti na ruccati. Aṭṭhaṅgulaparamanti manussānaṃ pamāṇaṅgulena aṭṭhaṅgulaparamaṃ. Atimaṭāhakanti atikhuddakaṃ.",
  "atk-vin02a3:282_0": "283. Dāyaṃ ālimpentīti tiṇavanādīsu aggiṃ denti. Paṭagginti paṭiaggiṃ. Parittanti",
  "atk-vin02a3:282_1": "appaharitakaraṇena vā parikhākhaṇanena vā parittāṇaṃ. Ettha pana anupasampanne sati",
  "atk-vin02a3:282_2": "sayaṃ aggiṃ dātuṃ na labhati, asati aggimpi dātuṃ labhati, bhūmiṃ tacchetvā tiṇānipi",
  "atk-vin02a3:282_3": "harituṃ, parikhampi khaṇituṃ, allasākhaṃ bhañjitvāpi aggiṃ nibbāpetuṃ labhati, senāsanaṃ",
  "atk-vin02a3:282_4": "pattaṃ vā appattaṃ vā tathā nibbāpetuṃ labhatiyeva. Udakena pana kappiyeneva labhati, na itarena.",
  "atk-vin02a3:283_0": "284. Sati karaṇīyeti sukkhakaṭṭhādiggahaṇakicce sati. Porisiyanti purisappamāṇaṃ.",
  "atk-vin02a3:283_1": "Āpadāsūti vāḷamigādayo vā disvā maggamūḷho vā disā oloketukāmo hutvā davaḍāhaṃ vā",
  "atk-vin02a3:283_2": "udakoghaṃ vā āgacchantaṃ disvā evarūpāsu āpadāsu atiuccampi rukkhaṃ ārohituṃ vaṭṭati.",
  "atk-vin02a3:284_0": "285. Kalyāṇavākkaraṇāti madhurasaddā. Chandaso āropemāti vedaṃ viya sakkatabhāsāya",
  "atk-vin02a3:284_1": "vācanāmaggaṃ āropema. Sakāya niruttiyāti ettha sakā nirutti nāma sammāsambuddhena",
  "atk-vin02a3:284_2": "vuttappakāro māgadhiko vohāro.",
  "atk-vin02a3:285": "286. Lokāyataṃ nāma sabbaṃ ucchiṭṭhaṃ, sabbaṃ anucchiṭṭhaṃ, seto kāko, kāḷo bako; iminā ca iminā ca kāraṇenāti evamādiniratthakakāraṇapaṭisaṃyuttaṃ titthiyasatthaṃ.",
  "atk-vin02a3:286": "288. Antarā ahosīti antaritā ahosi paṭicchannā.",
  "atk-vin02a3:287": "289. Ābādhappaccayāti yassa ābādhassa lasuṇaṃ bhesajjaṃ; tappaccayāti attho.",
  "atk-vin02a3:288": "290. Passāvapādukanti ettha pādukā iṭṭhakāhipi silāhipi dārūhipi kātuṃ vaṭṭati. Vaccapādukāyapi eseva nayo. Pariveṇanti vaccakuṭiparikkhepabbhantaraṃ.",
  "atk-vin02a3:289_0": "293. Yathādhammo kāretabboti dukkaṭavatthumhi dukkaṭena pācittiyavatthumhi pācittiyena",
  "atk-vin02a3:289_1": "kāretabbo. Paharaṇatthaṃ kataṃ paharaṇīti vuccati, yassa kassaci āvudhasaṅkhātassetaṃ",
  "atk-vin02a3:289_2": "adhivacanaṃ, taṃ ṭhapetvā aññaṃ sabbaṃ lohabhaṇḍaṃ anujānāmīti attho. Katakañca kumbhakārikañcāti",
  "atk-vin02a3:289_3": "ettha katakaṃ vuttameva. Kumbhakārikañcāti dhaniyasseva sabbamattikāmayakuṭi vuccati.",
  "atk-vin02a3:289_4": "Sesaṃ sabbattha uttānamevāti.",
  "atk-vin02a3:290": "Khuddakavatthukathā niṭṭhitā.",
  "atk-vin02a3:291": "Khuddakavatthukkhandhakavaṇṇanā niṭṭhitā.",
  "atk-vin02a3:292": "6. Senāsanakkhandhakaṃ",
  "atk-vin02a3:293": "Vihārānujānanakathā",
  "atk-vin02a3:294_0": "294. Senāsanakkhandhake – apaññattaṃ hotīti ananuññātaṃ hoti. Vihāro nāma aḍḍhayogādimuttako",
  "atk-vin02a3:294_1": "avasesāvāso. Aḍḍhayogoti supaṇṇavaṅkagehaṃ. Pāsādoti dīghapāsādo. Hammiyanti upariākāsatale",
  "atk-vin02a3:294_2": "patiṭṭhitakūṭāgāro pāsādoyeva. Guhāti iṭṭhakāguhā silāguhā dāruguhā paṃsuguhā. Āgatānāgatassa",
  "atk-vin02a3:294_3": "cātuddisassa saṅghassāti āgatassa ca anāgatassa ca catūsu disāsu appaṭihatacārassa",
  "atk-vin02a3:294_4": "cātuddisassa saṅghassa.",
  "atk-vin02a3:295_0": "295. Anumodanagāthāsu – sītaṃ uṇhanti utuvisabhāgavasena vuttaṃ. Sisire cāpi vuṭṭhiyoti",
  "atk-vin02a3:295_1": "ettha sisiroti samphusitakavāto vuccati. Vuṭṭhiyoti ujukameghavuṭṭhiyo eva. Etāni",
  "atk-vin02a3:295_2": "sabbāni paṭihantīti imināva padena yojetabbāni.",
  "atk-vin02a3:296_0": "Paṭihaññatīti vihārena paṭihaññati. Leṇatthanti nilīyanatthaṃ. Sukhatthanti sītādiparissayābhāvena",
  "atk-vin02a3:296_1": "sukhavihāratthaṃ. Jhāyituñca vipassitunti idampi padadvayaṃ “sukhatthañcā”ti imināva",
  "atk-vin02a3:296_2": "padena yojetabbaṃ. Idañhi vuttaṃ hoti – sukhatthañca vihāradānaṃ, katamaṃ sukhatthaṃ?",
  "atk-vin02a3:296_3": "Jhāyituṃ vipassituñca yaṃ sukhaṃ, tadatthaṃ. Atha vā parapadenapi yojetabbaṃ – jhāyituñca",
  "atk-vin02a3:296_4": "vipassituñca vihāradānaṃ; idha jhāyissanti vipassissantīti dadato vihāradānaṃ saṅghassa",
  "atk-vin02a3:296_5": "aggaṃ buddhena vaṇṇitaṃ. Vuttañhetaṃ – “so ca sabbadado hoti, yo dadāti upassaya”nti.",
  "atk-vin02a3:297_0": "Yasmā ca aggaṃ vaṇṇitaṃ, “tasmā hi paṇḍito poso”ti gāthā. Vāsayettha bahussuteti",
  "atk-vin02a3:297_1": "ettha vihāre pariyattibahussute ca paṭivedhabahussute ca vāseyya. Tesaṃ annañcāti",
  "atk-vin02a3:297_2": "yaṃ tesaṃ anucchavikaṃ annañca pānañca vatthāni ca mañcapīṭhādisenāsanāni ca, taṃ",
  "atk-vin02a3:297_3": "sabbaṃ tesu ujubhūtesu akuṭilacittesu. Dadeyyāti nidaheyya. Tañca kho vippasannena",
  "atk-vin02a3:297_4": "cetasā na cittappasādaṃ virādhetvā, evaṃ vippasannacittassa hi te tassa dhammaṃ desenti…pe…",
  "atk-vin02a3:297_5": "parinibbāti anāsavoti.",
  "atk-vin02a3:298_0": "296. Āviñchanacchiddaṃ āviñchanarajjunti ettha rajju nāma sacepi dīpinaṅguṭṭhena",
  "atk-vin02a3:298_1": "katā hoti, vaṭṭatiyeva; na kāci na vaṭṭati. Tīṇi tāḷānīti tisso kuñcikāyo. Yantakaṃ",
  "atk-vin02a3:298_2": "sūcikanti ettha yaṃ yaṃ jānāti taṃ taṃ yantakaṃ, tassa vivaraṇasūcikañca kātuṃ vaṭṭati.",
  "atk-vin02a3:298_3": "Vedikāvātapānaṃ nāma cetiye vedikāsadisaṃ. Jālavātapānaṃ nāma jālakabaddhaṃ. Salākavātapānaṃ",
  "atk-vin02a3:298_4": "nāma thambhakavātapānaṃ. Cakkalikanti ettha coḷakapādapuñchanaṃ bandhituṃ anujānāmīti",
  "atk-vin02a3:298_5": "attho. Vātapānabhisīti vātapānappamāṇena bhisiṃ katvā bandhituṃ anujānāmīti attho.",
  "atk-vin02a3:298_6": "Miḍḍhinti miḍḍhakaṃ. Bidalamañcakanti vettamañcaṃ; veḷuvilīvehi vā vītaṃ.",
  "atk-vin02a3:299_0": "297. Āsandikoti caturassapīṭhaṃ vuccati. Uccakampi āsandikanti vacanato ekatobhāgena",
  "atk-vin02a3:299_1": "dīghapīṭhameva hi aṭṭhaṅgulapādakaṃ vaṭṭati, caturassaāsandiko pana pamāṇātikkantopi",
  "atk-vin02a3:299_2": "vaṭṭatīti veditabbo. Sattaṅgo nāma tīsu disāsu apassayaṃ katvā katamañco, ayampi",
  "atk-vin02a3:299_3": "pamāṇātikkanto vaṭṭati. Bhaddapīṭhanti vettamayaṃ pīṭhaṃ vuccati. Pīṭhikāti pilotikābaddhapīṭhameva.",
  "atk-vin02a3:299_4": "Eḷakapādapīṭhaṃ nāma dārupaṭṭikāya upari pāde ṭhapetvā bhojanaphalakaṃ viya katapīṭhaṃ",
  "atk-vin02a3:299_5": "vuccati. Āmalakavaṭṭikapīṭhaṃ nāma āmalakākārena yojitaṃ bahupādakapīṭhaṃ. Imāni",
  "atk-vin02a3:299_6": "tāva pāḷiyaṃ āgatapīṭhāni. Dārumayaṃ pana sabbaṃ pīṭhaṃ vaṭṭatīti ayamettha vinicchayo.",
  "atk-vin02a3:299_7": "Kocchanti usiramayaṃ vā muñjapabbajamayaṃ vā.",
  "atk-vin02a3:300_0": "Aṭṭhaṅgulaparamaṃ mañcapaṭipādakanti ettha manussānaṃ pamāṇaṅgulameva aṭṭhaṅgulaṃ.",
  "atk-vin02a3:300_1": "Cimilikā nāma parikammakatāya bhūmiyā chavisaṃrakkhaṇatthāya attharaṇaṃ vuccati.",
  "atk-vin02a3:300_2": "Rukkhatūlanti simbalirukkhādīnaṃ yesaṃ kesañci rukkhānaṃ tūlaṃ. Latātūlanti khīravalliādīnaṃ",
  "atk-vin02a3:300_3": "yāsaṃ kāsañci vallīnaṃ tūlaṃ. Poṭakitūlanti poṭakitiṇādīnaṃ yesaṃ kesañci tiṇajātikānaṃ",
  "atk-vin02a3:300_4": "antamaso ucchunaḷādīnampi tūlaṃ. Etehi tīhi sabbabhūtagāmā saṅgahitā honti. Rukkhavallitiṇajātiyo",
  "atk-vin02a3:300_5": "hi muñcitvā añño bhūtagāmo nāma natthi, tasmā yassa kassaci bhūtagāmassa tūlaṃ bimbohane",
  "atk-vin02a3:300_6": "vaṭṭati, bhisiṃ pana pāpuṇitvā sabbampetaṃ akappiyatūlanti vuccati. Na kevalañca",
  "atk-vin02a3:300_7": "bimbohane etaṃ tūlameva, haṃsamorādīnaṃ sabbasakuṇānaṃ sīhādīnaṃ sabbacatuppadānañca",
  "atk-vin02a3:300_8": "lomampi vaṭṭati. Piyaṅgupupphabakuḷapupphādi pana yaṃkiñci pupphaṃ na vaṭṭati. Tamālapattaṃ",
  "atk-vin02a3:300_9": "suddhameva na vaṭṭati, missakaṃ pana vaṭṭati. Bhisīnaṃ anuññātaṃ pañcavidhaṃ uṇṇāditūlampi vaṭṭati.",
  "atk-vin02a3:301_0": "Addhakāyikānīti upaḍḍhakāyappamāṇāni, yesu kaṭito paṭṭhāya yāva sīsaṃ upadahanti.",
  "atk-vin02a3:301_1": "Sīsappamāṇaṃ nāma yassa vitthārato tīsu kaṇṇesu dvinnaṃ kaṇṇānaṃ antaraṃ minīyamānaṃ",
  "atk-vin02a3:301_2": "vidatthi ceva caturaṅgulañca hoti, majjhaṭṭhānaṃ muṭṭhiratanaṃ hoti. Dīghato pana",
  "atk-vin02a3:301_3": "diyaḍḍharatanaṃ vā dviratanaṃ vāti kurundiyaṃ vuttaṃ. Ayaṃ sīsappamāṇassa ukkaṭṭhaparicchedo.",
  "atk-vin02a3:301_4": "Ito uddhaṃ na vaṭṭati, heṭṭhā pana vaṭṭati. Agilānassa sīsupadhānañca pādupadhānañcāti",
  "atk-vin02a3:301_5": "dvayameva vaṭṭati. Gilānassa bimbohanāni santharitvā upari paccattharaṇaṃ katvā nipajjitumpi",
  "atk-vin02a3:301_6": "vaṭṭati. “Yāni pana bhisīnaṃ anuññātāni pañca kappiyatūlāni, tehi bimbohanaṃ mahantampi",
  "atk-vin02a3:301_7": "vaṭṭatī”ti phussadevatthero āha. Vinayadharaupatissatthero pana “bimbohanaṃ karissāmī’ti",
  "atk-vin02a3:301_8": "kappiyatūlaṃ vā akappiyatūlaṃ vā pakkhipitvā karontassa pamāṇameva vaṭṭatī”ti āha.",
  "atk-vin02a3:302_0": "Pañca bhisiyoti pañcahi uṇṇādīhi pūritabhisiyo. Tūlagaṇanāya hi etāsaṃ gaṇanā vuttā.",
  "atk-vin02a3:302_1": "Tattha uṇṇaggahaṇena na kevalaṃ eḷakalomameva gahitaṃ, ṭhapetvā manussalomaṃ yaṃkiñci",
  "atk-vin02a3:302_2": "kappiyākappiyamaṃsajātīnaṃ pakkhicatuppadānaṃ lomaṃ, sabbaṃ idha uṇṇaggahaṇeneva",
  "atk-vin02a3:302_3": "gahitaṃ. Tasmā channaṃ cīvarānaṃ channaṃ anulomacīvarānañca aññatarena bhisicchaviṃ",
  "atk-vin02a3:302_4": "katvā taṃ sabbaṃ pakkhipitvā bhisiṃ kātuṃ vaṭṭati. Eḷakalomāni pana apakkhipitvā",
  "atk-vin02a3:302_5": "kambalameva catugguṇaṃ vā pañcaguṇaṃ vā pakkhipitvā katāpi uṇṇabhisisaṅkhyameva gacchati.",
  "atk-vin02a3:303_0": "Coḷabhisiādīsu yaṃkiñci navacoḷaṃ vā purāṇacoḷaṃ vā saṃharitvā vā anto pakkhipitvā",
  "atk-vin02a3:303_1": "vā katā coḷabhisi, yaṃkiñci vākaṃ pakkhipitvā katā vākabhisi, yaṃkiñci tiṇaṃ pakkhipitvā",
  "atk-vin02a3:303_2": "katā tiṇabhisi, aññatra suddhatamālapattaṃ yaṃkiñci paṇṇaṃ pakkhipitvā katā paṇṇabhisīti",
  "atk-vin02a3:303_3": "veditabbā. Tamālapattaṃ pana aññena missameva vaṭṭati, suddhaṃ na vaṭṭati. Bhisiyā",
  "atk-vin02a3:303_4": "pamāṇaniyamo natthi, mañcabhisi pīṭhabhisi bhūmattharaṇabhisi caṅkamanabhisi pādapuñchanabhisīti",
  "atk-vin02a3:303_5": "etāsaṃ anurūpato sallakkhetvā attano rucivasena pamāṇaṃ kātabbaṃ. Yaṃ panetaṃ uṇṇādipañcavidhatūlampi",
  "atk-vin02a3:303_6": "bhisiyaṃ vaṭṭati, taṃ “masūrakepi vaṭṭatī”ti kurundiyaṃ vuttaṃ. Etena masūrakaṃ paribhuñjituṃ",
  "atk-vin02a3:303_7": "vaṭṭatīti siddhaṃ hoti.",
  "atk-vin02a3:304_0": "Mañcabhisiṃ pīṭhe santharantīti mañcabhisiṃ pīṭhe attharanti; attharaṇatthāya harantīti",
  "atk-vin02a3:304_1": "yujjati. Ullokaṃ akaritvāti heṭṭhā cimilikaṃ adatvā. Phositunti rajanena vā haliddiyā",
  "atk-vin02a3:304_2": "vā upari phusitāni dātuṃ. Bhattikammanti bhisicchaviyā upari bhattikammaṃ. Hatthabhattinti pañcaṅgulibhattiṃ.",
  "atk-vin02a3:305_0": "298. Ikkāsanti rukkhaniyyāsaṃ vā silesaṃ vā. Piṭṭhamaddanti piṭṭhakhaliṃ. Kuṇḍakamattikanti",
  "atk-vin02a3:305_1": "kuṇḍakamissakamattikaṃ. Sāsapakuṭṭanti sāsapapiṭṭhaṃ. Sitthatelakanti vilīnamadhusitthakaṃ.",
  "atk-vin02a3:305_2": "Accussannaṃ hotīti bindu bindu hutvā tiṭṭhati. Paccuddharitunti puñchituṃ. Gaṇḍumattikanti",
  "atk-vin02a3:305_3": "gaṇḍuppādagūthamattikaṃ. Kasāvanti āmalakaharītakānaṃ kasāvaṃ.",
  "atk-vin02a3:306_0": "299. Na bhikkhave paṭibhānacittanti ettha na kevalaṃ itthipurisarūpameva, tiracchānarūpampi",
  "atk-vin02a3:306_1": "antamaso gaṇḍuppādarūpampi bhikkhuno sayaṃ kātuṃ vā “karohī”ti vattuṃ vā na vaṭṭati,",
  "atk-vin02a3:306_2": "“upāsaka dvārapālaṃ karohī”ti vattumpi na labbhati. Jātakapakaraṇaasadisadānādīni",
  "atk-vin02a3:306_3": "pana pasādanīyāni nibbidāpaṭisaṃyuttāni vā vatthūni parehi kārāpetuṃ labbhati. Mālākammādīni",
  "atk-vin02a3:306_4": "sayampi kātuṃ labbhati.",
  "atk-vin02a3:307_0": "300. Aḷakamandāti ekaṅgaṇā manussābhikiṇṇā. Tayo gabbheti ettha sivikāgabbhoti caturassagabbho.",
  "atk-vin02a3:307_1": "Nāḷikāgabbhoti vitthārato diguṇatiguṇāyāmo dīghagabbho. Hammiyagabbhoti ākāsatale",
  "atk-vin02a3:307_2": "kūṭāgāragabbho vā muṇḍacchadanagabbho vā.",
  "atk-vin02a3:308_0": "Kalaṅkapādakanti rukkhaṃ vijjhitvā tattha khāṇuke ākoṭetvā kataṃ, taṃ āharimaṃ bhittipādaṃ",
  "atk-vin02a3:308_1": "jiṇṇakuṭṭapādassa upatthambhanatthaṃ bhūmiyaṃ patiṭṭhāpetuṃ anujānāmīti attho. Parittāṇakiṭikanti",
  "atk-vin02a3:308_2": "vassaparittāṇatthaṃ kiṭikaṃ. Uddasudhanti vacchakagomayena ceva chārikāya ca saddhiṃ madditamattikaṃ.",
  "atk-vin02a3:309_0": "Āḷindo nāma pamukhaṃ vuccati. Paghanaṃ nāma yaṃ nikkhamantā ca pavisantā ca pādehi",
  "atk-vin02a3:309_1": "hananti, tassa vihāradvāre ubhato kuṭṭaṃ nīharitvā katapadesassetaṃ adhivacanaṃ,",
  "atk-vin02a3:309_2": "“paghāna”ntipi vuccati. Pakuṭṭanti majjhe gabbhassa samantā pariyāgāro vuccati. “Pakuṭa”ntipi",
  "atk-vin02a3:309_3": "pāṭho. Osārakanti anāḷindake vihāre vaṃsaṃ datvā tato daṇḍake osāretvā katachadanapamukhaṃ.",
  "atk-vin02a3:309_4": "Saṃsāraṇakiṭiko nāma cakkalayutto kiṭiko.",
  "atk-vin02a3:310": "301. Pānīyabhājananti pivantānaṃ pānīyadānabhājanaṃ. Uḷuṅko ca thālakañca pānīyasaṅkhassa anulomāni.",
  "atk-vin02a3:311": "303. Apesīti dīghadārumhi khāṇuke pavesetvā kaṇṭakasākhāhi vinandhitvā kataṃ dvārathakanakaṃ. Palighoti gāmadvāresu viya cakkayuttaṃ dvārathakanakaṃ.",
  "atk-vin02a3:312": "305. Assatarīhi yuttā rathā assatarīrathā. Āmuttamaṇikuṇḍalāti āmuttamaṇikuṇḍalāni.",
  "atk-vin02a3:313": "Parinibbutoti kilesaparinibbānena parinibbuto. Sītibhūtoti kilesātapābhāvena sītibhūto. Nirūpadhīti kilesupadhiabhāvena nirūpadhīti vuccati.",
  "atk-vin02a3:314": "Sabbā āsattiyo chetvāti rūpādīsu vā visayesu sabbabhavesu vā patthanāyo chinditvā. Hadaye daranti citte kilesadarathaṃ vinetvā. Veyyāyikanti vayakaraṇaṃ vuccati.",
  "atk-vin02a3:315_0": "307. Ādeyyavācoti tassa vacanaṃ bahū janā ādiyitabbaṃ sotabbaṃ maññantīti attho.",
  "atk-vin02a3:315_1": "Ārāme akaṃsūti ye sadhanā, te attano dhanena akaṃsu. Ye mandadhanā ceva adhanā ca,",
  "atk-vin02a3:315_2": "tesaṃ dhanaṃ adāsi. Iti so satasahassakahāpaṇe satasahassagghanakañca bhaṇḍaṃ datvā",
  "atk-vin02a3:315_3": "pañcacattālīsayojanike addhāne yojane yojane vihārapatiṭṭhānaṃ katvā sāvatthiṃ agamāsi.",
  "atk-vin02a3:316_0": "Koṭisantharaṃ santharāpesīti kahāpaṇakoṭiyā kahāpaṇakoṭiṃ paṭipādetvā santhari. Ye",
  "atk-vin02a3:316_1": "tattha rukkhā vā pokkharaṇiyo vā tesaṃ parikkhepappamāṇaṃ gahetvā aññasmiṃ ṭhāne",
  "atk-vin02a3:316_2": "santharitvā adāsi. Evamassa aṭṭhārasakoṭikaṃ nidhānaṃ parikkhayaṃ agamāsi.",
  "atk-vin02a3:317": "Kumārassa etadahosīti gahapatino evaṃ bahudhanaṃ cajantassāpi mukhassa vippasannākāraṃ disvā etaṃ ahosi. Koṭṭhakaṃ māpesīti sattabhūmikaṃ dvārakoṭṭhakapāsādaṃ māpesi.",
  "atk-vin02a3:318_0": "Atha kho anāthapiṇḍiko gahapati jetavane vihāre kārāpesi…pe… maṇḍape kārāpesīti aparāhipi",
  "atk-vin02a3:318_1": "aṭṭhārasahi koṭīhi ete vihārādayo kārāpesi aṭṭhakarīsappamāṇāya bhūmiyā. Vipassissa",
  "atk-vin02a3:318_2": "hi bhagavato punabbasumitto gahapati yojanappamāṇaṃ bhūmiṃ suvaṇṇiṭṭhakāsantharena",
  "atk-vin02a3:318_3": "kiṇitvā vihāraṃ kārāpesi. Sikhissa pana sirivaḍḍho gahapati tigāvutappamāṇaṃ suvaṇṇayaṭṭhisantharena,",
  "atk-vin02a3:318_4": "vessabhussa sotthijo gahapati aḍḍhayojanappamāṇaṃ suvaṇṇaphālasantharena, kakusandhassa",
  "atk-vin02a3:318_5": "pana accuto gahapati gāvutappamāṇaṃ suvaṇṇahatthipadasantharena, koṇāgamanassa uggo",
  "atk-vin02a3:318_6": "gahapati aḍḍhagāvutappamāṇaṃ suvaṇṇiṭṭhakāsantharena, kassapassa sumaṅgalo gahapati",
  "atk-vin02a3:318_7": "vīsatiusabhappamāṇaṃ suvaṇṇakacchapasantharena, amhākaṃ bhagavato sudatto gahapati",
  "atk-vin02a3:318_8": "aṭṭhakarīsappamāṇaṃ bhūmiṃ kahāpaṇasantharena kiṇitvā vihāraṃ kārāpesīti; evaṃ anupubbena",
  "atk-vin02a3:318_9": "parihāyanti sampattiyoti alameva sabbasampattīsu virajjituṃ alaṃ vimuccitunti.",
  "atk-vin02a3:319_0": "308. Khaṇḍanti bhinnokāso. Phullanti phalitokāso. Paṭisaṅkharissatīti pākatikaṃ karissati.",
  "atk-vin02a3:319_1": "Laddhanavakammena pana bhikkhunā vāsipharasunikhādanādīni gahetvā sayaṃ na kātabbaṃ,",
  "atk-vin02a3:319_2": "katākataṃ jānitabbaṃ.",
  "atk-vin02a3:320_0": "310. Piṭṭhito piṭṭhito gantvāti thero kira gilāne paṭijagganto jiṇṇe vuḍḍhe saṅgaṇhanto",
  "atk-vin02a3:320_1": "sabbapacchato āgacchati. Idamassa cārittaṃ. Tena vuttaṃ – “piṭṭhito piṭṭhito gantvā”ti.",
  "atk-vin02a3:320_2": "Aggāsananti therāsanaṃ. Aggodakanti dakkhiṇodakaṃ. Aggapiṇḍanti saṅghattherapiṇḍaṃ.",
  "atk-vin02a3:320_3": "Antarā satthīnaṃ karitvāti catunnaṃ pādānaṃ antare karitvā.",
  "atk-vin02a3:321": "315. Patiṭṭhāpesīti aṭṭhārasakoṭipariccāgaṃ katvā patiṭṭhāpesi. Evaṃ sabbāpi catupaṇṇāsakoṭiyo pariccaji.",
  "atk-vin02a3:322": "Vihārānujānanakathā niṭṭhitā.",
  "atk-vin02a3:323": "Āsanappaṭibāhanādikathā",
  "atk-vin02a3:324_0": "316. Vippakatabhojanoti antaraghare vā vihāre vā araññe vā yattha katthaci bhuñjamāno",
  "atk-vin02a3:324_1": "bhikkhu aniṭṭhite bhojane na vuṭṭhāpetabbo. Antaraghare pacchā āgatena bhikkhaṃ gahetvā",
  "atk-vin02a3:324_2": "gantabbaṃ. Sace manussā vā bhikkhū vā “pavisathā”ti vadanti, “mayi pavisante bhikkhū",
  "atk-vin02a3:324_3": "uṭṭhahissantī”ti vattabbaṃ. “Etha, bhante, āsanaṃ atthī”ti vuttena pana pavisitabbaṃ.",
  "atk-vin02a3:324_4": "Sace koci kiñci na vadati, āsanasālaṃ gantvā atisamīpaṃ agantvā sabhāgaṭṭhāne ṭhātabbaṃ.",
  "atk-vin02a3:324_5": "Okāse kate “pavisathā”ti vuttena pana pavisitabbaṃ. Sace pana yaṃ āsanaṃ tassa pāpuṇāti,",
  "atk-vin02a3:324_6": "tattha abhuñjanto bhikkhu nisinno hoti, taṃ uṭṭhāpetuṃ vaṭṭati. Yāgukhajjakādīsu",
  "atk-vin02a3:324_7": "pana yaṃkiñci pivitvā vā khāditvā vā yāva añño āgacchati, tāva nisinnaṃ rittahatthampi",
  "atk-vin02a3:324_8": "vuṭṭhāpetuṃ na vaṭṭati. Vippakatabhojanoyeva hi so hoti.",
  "atk-vin02a3:325_0": "Sace vuṭṭhāpetīti sace āpattiṃ atikkamitvāpi vuṭṭhāpetiyeva. Pavārito ca hotīti yaṃ",
  "atk-vin02a3:325_1": "so vuṭṭhāpeti, ayañca bhikkhu pavārito ca hoti, tena vattabbo – “gaccha udakaṃ āharāhī”ti.",
  "atk-vin02a3:325_2": "Vuḍḍhatarañhi bhikkhuṃ āṇāpetuṃ idameva ekaṃ ṭhānanti. Sace so udakampi na āharati,",
  "atk-vin02a3:325_3": "tato yañca navakatarena kattabbaṃ, taṃ dassento “sādhukaṃ sitthānī”tiādimāha.",
  "atk-vin02a3:326_0": "Gilānassa patirūpaṃ seyyanti ettha yo kāsabhagandarātisārādīhi gilāno hoti, kheḷamallakavaccakapālādīni",
  "atk-vin02a3:326_1": "ṭhapetabbāni honti. Kuṭṭhi vā hoti, senāsanaṃ dūseti; evarūpassa heṭṭhāpāsādapaṇṇasālādīsu",
  "atk-vin02a3:326_2": "aññataraṃ ekamantaṃ senāsanaṃ dātabbaṃ. Yasmiṃ vasante senāsanaṃ na dussati, tassa",
  "atk-vin02a3:326_3": "varaseyyāpi dātabbāva. Yopi sinehapānavirecananatthukammādīsu yaṃkiñci bhesajjaṃ",
  "atk-vin02a3:326_4": "karoti, sabbo so gilānoyeva, tassāpi sallakkhetvā patirūpaṃ senāsanaṃ dātabbaṃ. Lesakappenāti",
  "atk-vin02a3:326_5": "appakena sīsābādhādimattena. Bhikkhū gaṇetvāti “ettakā nāma bhikkhū”ti vihāre bhikkhūnaṃ paricchedaṃ ñatvā.",
  "atk-vin02a3:327": "Āsanappaṭibāhanādikathā niṭṭhitā.",
  "atk-vin02a3:328": "Senāsanaggāhakathā",
  "atk-vin02a3:329_0": "318. Seyyāti mañcaṭṭhānāni vuccanti. Seyyaggenāti seyyāparicchedena, vassūpanāyikadivase",
  "atk-vin02a3:329_1": "kālaṃ ghosetvā ekamañcaṭṭhānaṃ ekassa bhikkhuno gāhetuṃ anujānāmīti attho. Seyyaggena",
  "atk-vin02a3:329_2": "gāhentāti seyyāparicchedena gāhiyamānā. Seyyā ussārayiṃsūti mañcaṭṭhānāni atirekāni",
  "atk-vin02a3:329_3": "ahesuṃ. Vihāraggādīsupi eseva nayo. Anubhāganti puna aparampi bhāgaṃ dātuṃ. Atimandesu",
  "atk-vin02a3:329_4": "hi bhikkhūsu ekekassa bhikkhuno dve tīṇi pariveṇāni dātabbāni. Na akāmā dātabboti",
  "atk-vin02a3:329_5": "anicchāya na dātabbo. Tattha vassūpanāyikadivase gahite anubhāge pacchā āgatānaṃ",
  "atk-vin02a3:329_6": "na attano aruciyā so anubhāgo dātabbo. Sace pana yena gahito, so ca attano ruciyā",
  "atk-vin02a3:329_7": "taṃ anubhāgaṃ vā paṭhamabhāgaṃ vā deti, vaṭṭati.",
  "atk-vin02a3:330_0": "Nissīme ṭhitassāti upacārasīmato bahi ṭhitassa. Anto upacārasīmāya pana dūre ṭhitassāpi",
  "atk-vin02a3:330_1": "labbhatiyeva. Senāsanaṃ gahetvāti vassūpanāyikadivase gahetvā. Sabbakālaṃ paṭibāhantīti",
  "atk-vin02a3:330_2": "catumāsaccayena utukālepi paṭibāhanti. Tīsu senāsanaggāhesu purimako ca pacchimako",
  "atk-vin02a3:330_3": "cāti ime dve gāhā thāvarā.",
  "atk-vin02a3:331_0": "Antarāmuttake ayaṃ vinicchayo – ekasmiṃ vihāre mahālābhasenāsanaṃ hoti. Senāsanasāmikā",
  "atk-vin02a3:331_1": "vassūpagataṃ bhikkhuṃ sabbapaccayehi sakkaccaṃ upaṭṭhahitvā pavāretvā gamanakāle",
  "atk-vin02a3:331_2": "bahuṃ samaṇaparikkhāraṃ denti. Mahātherā dūratopi āgantvā vassūpanāyikadivase taṃ",
  "atk-vin02a3:331_3": "gahetvā phāsuṃ vasitvā vutthavassā lābhaṃ gaṇhitvā pakkamanti. Āvāsikā “mayaṃ etthuppannaṃ",
  "atk-vin02a3:331_4": "lābhaṃ na labhāma, niccaṃ āgantukamahātherāva labhanti, teyeva naṃ āgantvā paṭijaggissantī”ti",
  "atk-vin02a3:331_5": "palujjantampi na olokenti. Bhagavā tassa paṭijagganatthaṃ “aparajjugatāya pavāraṇāya",
  "atk-vin02a3:331_6": "āyatiṃ vassāvāsatthāya antarāmuttako gāhetabbo”ti āha.",
  "atk-vin02a3:332_0": "Taṃ gāhentena saṅghatthero vattabbo – “bhante antarāmuttakasenāsanaṃ gaṇhathā”ti.",
  "atk-vin02a3:332_1": "Sace gaṇhāti, dātabbaṃ; no ce eteneva upāyena anutheraṃ ādiṃ katvā yo gaṇhāti, tassa",
  "atk-vin02a3:332_2": "antamaso sāmaṇerassāpi dātabbaṃ. Tena taṃ senāsanaṃ aṭṭhamāse paṭijaggitabbaṃ. Chadanabhittibhūmīsu",
  "atk-vin02a3:332_3": "yaṃ kiñci khaṇḍaṃ vā phullaṃ vā hoti, taṃ sabbaṃ paṭisaṅkharitabbaṃ. Uddesaparipucchādīhi",
  "atk-vin02a3:332_4": "divasaṃ khepetvā rattiṃ tattha vasitumpi vaṭṭati. Rattiṃ pariveṇe vasitvā tattha",
  "atk-vin02a3:332_5": "divasaṃ khepetumpi vaṭṭati. Rattindivaṃ tattheva vasitumpi vaṭṭati. Utukāle āgatānaṃ",
  "atk-vin02a3:332_6": "vuḍḍhānaṃ na paṭibāhitabbaṃ. Vassūpanāyikadivase pana sampatte sace saṅghatthero",
  "atk-vin02a3:332_7": "“mayhaṃ idaṃ senāsanaṃ dethā”ti vadati, na labhati. “Bhante, idaṃ antarāmuttakaṃ",
  "atk-vin02a3:332_8": "gahetvā aṭṭhamāse ekena bhikkhunā paṭijaggita”nti vatvā na dātabbaṃ. Aṭṭhamāse paṭijaggakabhikkhusseva gahitaṃ hoti.",
  "atk-vin02a3:333_0": "Yasmiṃ pana senāsane ekasaṃvacchare dvikkhattuṃ paccaye denti chamāsaccayena chamāsaccayena,",
  "atk-vin02a3:333_1": "taṃ antarāmuttakaṃ na gāhetabbaṃ. Yasmiṃ vā tikkhattuṃ denti catumāsaccayena catumāsaccayena,",
  "atk-vin02a3:333_2": "yasmiṃ vā catukkhattuṃ denti temāsaccayena temāsaccayena, taṃ antarāmuttakaṃ na gāhetabbaṃ.",
  "atk-vin02a3:333_3": "Paccayeneva hi taṃ paṭijagganaṃ labhissati. Yasmiṃ pana ekasaṃvacchare sakideva bahupaccaye",
  "atk-vin02a3:333_4": "denti, etaṃ antarāmuttakaṃ gāhetabbanti. Ayaṃ tāva antovasse vassūpanāyikadivasena",
  "atk-vin02a3:333_5": "pāḷiyaṃ āgatasenāsanaggāhakathā.",
  "atk-vin02a3:334_0": "Ayaṃ pana senāsanaggāho nāma duvidho hoti – utukāle ca vassāvāse ca. Tattha utukāle",
  "atk-vin02a3:334_1": "tāva keci āgantukā bhikkhū purebhattaṃ āgacchanti, keci pacchābhattaṃ paṭhamayāmaṃ",
  "atk-vin02a3:334_2": "vā majjhimayāmaṃ vā pacchimayāmaṃ vā ye yadā āgacchanti, tesaṃ tadāva bhikkhū uṭṭhāpetvā",
  "atk-vin02a3:334_3": "senāsanaṃ dātabbaṃ. Akālo nāma natthi. Senāsanapaññāpakena pana paṇḍitena bhavitabbaṃ,",
  "atk-vin02a3:334_4": "ekaṃ vā dve vā mañcaṭṭhānāni ṭhapetabbāni. Sace vikāle eko vā dve vā therā āgacchanti,",
  "atk-vin02a3:334_5": "te vattabbā – “bhante, ādito paṭṭhāya vuṭṭhāpiyamāne sabbepi bhikkhū ubbhaṇḍikā bhavissanti,",
  "atk-vin02a3:334_6": "tumhe amhākaṃ vasanaṭṭhāneyeva vasathā”ti.",
  "atk-vin02a3:335_0": "Bahūsu pana āgatesu vuṭṭhāpetvā paṭipāṭiyā dātabbaṃ. Sace ekekaṃ pariveṇaṃ pahoti,",
  "atk-vin02a3:335_1": "ekekaṃ pariveṇaṃ dātabbaṃ. Tattha aggisāladīghasālamaṇḍalamālādayo sabbepi tasseva",
  "atk-vin02a3:335_2": "pāpuṇanti. Evaṃ appahonte pāsādaggena dātabbaṃ. Pāsādesu appahontesu ovarakaggena",
  "atk-vin02a3:335_3": "dātabbaṃ. Ovarakesu appahontesu seyyaggena dātabbaṃ. Seyyaggesu appahontesu mañcaṭṭhānena",
  "atk-vin02a3:335_4": "dātabbaṃ. Mañcaṭṭhāne appahonte ekapīṭhakaṭṭhānavasena dātabbaṃ. Bhikkhuno pana ṭhitokāsamattaṃ",
  "atk-vin02a3:335_5": "na gāhetabbaṃ. Etañhi senāsanaṃ nāma na hoti. Pīṭhakaṭṭhāne pana appahonte ekaṃ mañcaṭṭhānaṃ",
  "atk-vin02a3:335_6": "vā pīṭhakaṭṭhānaṃ vā vārena vārena gahetvā “bhante, vissamathā”ti tiṇṇaṃ janānaṃ",
  "atk-vin02a3:335_7": "dātabbaṃ, na hi sakkā sītasamaye sabbarattiṃ ajjhokāse vasituṃ. Mahātherena paṭhamayāmaṃ",
  "atk-vin02a3:335_8": "vissamitvā nikkhamitvā dutiyattherassa vattabbaṃ – “āvuso, idha pavisāhī”ti. Sace",
  "atk-vin02a3:335_9": "mahāthero niddāgaruko hoti, kālaṃ na jānāti, ukkāsitvā dvāraṃ ākoṭetvā “bhante, kālo",
  "atk-vin02a3:335_10": "jāto, sītaṃ anudahatī”ti vattabbaṃ. Tena nikkhamitvā okāso dātabbo, adātuṃ na labhati.",
  "atk-vin02a3:335_11": "Dutiyattherenapi majjhimayāmaṃ vissamitvā purimanayeneva itarassa dātabbaṃ. Niddāgaruko",
  "atk-vin02a3:335_12": "vuttanayeneva vuṭṭhāpetabbo. Evaṃ ekarattiṃ ekamañcaṭṭhānaṃ tiṇṇaṃ dātabbaṃ. Jambudīpe",
  "atk-vin02a3:335_13": "pana ekacce bhikkhū “senāsanaṃ nāma mañcaṭṭhānaṃ vā pīṭhaṭṭhānaṃ vā kiñcideva kassaci",
  "atk-vin02a3:335_14": "sappāyaṃ hoti, kassaci asappāya”nti āgantukā hontu vā mā vā, devasikaṃ senāsanaṃ",
  "atk-vin02a3:335_15": "gāhenti. Ayaṃ utukāle senāsanaggāho nāma.",
  "atk-vin02a3:336_0": "Vassāvāse pana atthi āgantukavattaṃ, atthi āvāsikavattaṃ, āgantukena tāva sakaṭṭhānaṃ",
  "atk-vin02a3:336_1": "muñcitvā aññattha gantvā vasitukāmena vassūpanāyikadivasameva tattha na gantabbaṃ.",
  "atk-vin02a3:336_2": "Vasanaṭṭhānaṃ vā hi tatra sambādhaṃ bhaveyya, bhikkhācāro vā na sampajjeyya, tena",
  "atk-vin02a3:336_3": "na phāsuṃ vihareyya. Tasmā “idāni māsamattena vassūpanāyikā bhavissatī”ti taṃ vihāraṃ",
  "atk-vin02a3:336_4": "pavisitabbaṃ. Tattha māsamattaṃ vasanto sace uddesatthiko uddesasampattiṃ sallakkhetvā,",
  "atk-vin02a3:336_5": "sace kammaṭṭhāniko kammaṭṭhānasappāyataṃ sallakkhetvā, sace paccayatthiko paccayalābhaṃ",
  "atk-vin02a3:336_6": "sallakkhetvā antovasse sukhaṃ vasissati.",
  "atk-vin02a3:337_0": "Sakaṭṭhānato ca tattha gacchantena na gocaragāmo ghaṭṭetabbo, na tattha manussā vattabbā",
  "atk-vin02a3:337_1": "– “tumhe nissāya salākabhattādīni vā yāgukhajjakādīni vā vassāvāsikaṃ vā natthi,",
  "atk-vin02a3:337_2": "ayaṃ cetiyassa parikkhāro, ayaṃ uposathāgārassa, idaṃ tāḷañceva sūci ca sampaṭicchatha",
  "atk-vin02a3:337_3": "tumhākaṃ vihāra”nti. Senāsanaṃ pana jaggitvā dārubhaṇḍamattikābhaṇḍāni paṭisāmetvā",
  "atk-vin02a3:337_4": "gamiyavattaṃ pūretvā gantabbaṃ. Evaṃ gacchantenāpi daharehi pattacīvarabhaṇḍikāyo",
  "atk-vin02a3:337_5": "ukkhipāpetvā telanāḷikattaradaṇḍādīni gāhāpetvā chattaṃ paggayha attānaṃ dassentena",
  "atk-vin02a3:337_6": "gāmadvāreneva na gantabbaṃ, paṭicchannena aṭavimaggena gantabbaṃ. Aṭavimagge asati",
  "atk-vin02a3:337_7": "gumbādīni maddantena na gantabbaṃ, gamiyavattaṃ pana pūretvā vitakkaṃ chinditvā suddhacittena",
  "atk-vin02a3:337_8": "gamanavatteneva gantabbaṃ. Sace pana gāmadvārena maggo hoti, gacchantañca naṃ saparivāraṃ",
  "atk-vin02a3:337_9": "disvā manussā “amhākaṃ thero viyā”ti upadhāvitvā “kuhiṃ, bhante, sabbaparikkhāre",
  "atk-vin02a3:337_10": "gahetvā gacchathā”ti vadanti, tesu ce eko evaṃ vadati – “vassūpanāyikakālo nāmāyaṃ,",
  "atk-vin02a3:337_11": "yattha antovasse nibaddhabhikkhācāro bhaṇḍapaṭicchādanañca labbhati, tattha bhikkhū",
  "atk-vin02a3:337_12": "gacchantī”ti. Tassa ce sutvā te manussā “bhante, imasmimpi gāme jano bhuñjati ceva",
  "atk-vin02a3:337_13": "nivāseti ca, mā aññattha gacchathā”ti vatvā mittāmacce pakkosāpetvā sabbe sammantayitvā",
  "atk-vin02a3:337_14": "vihāre nibaddhavattañca salākabhattādīni ca vassāvāsikañca paṭṭhapetvā “idheva bhante",
  "atk-vin02a3:337_15": "vasathā”ti yācanti, sabbaṃ sādituṃ vaṭṭati. Sabbañhetaṃ kappiyañceva anavajjañca.",
  "atk-vin02a3:337_16": "Kurundiyaṃ pana “‘kuhiṃ gacchathā’ti vutte ‘asukaṭṭhāna’nti vatvā, ‘kasmā tattha",
  "atk-vin02a3:337_17": "gacchathā’ti vutte ‘kāraṇaṃ ācikkhitabba”’nti vuttaṃ. Ubhayampi panettha suddhacittattāva",
  "atk-vin02a3:337_18": "anavajjaṃ. Idaṃ āgantukavattaṃ nāma.",
  "atk-vin02a3:338_0": "Idaṃ pana āvāsikavattaṃ – paṭikacceva hi āvāsikehi vihāro jaggitabbo. Khaṇḍaphullapaṭisaṅkharaṇaparibhaṇḍāni",
  "atk-vin02a3:338_1": "kātabbāni. Rattiṭṭhānadivāṭṭhānavaccakuṭipassāvaṭṭhānāni padhānagharavihāramaggoti",
  "atk-vin02a3:338_2": "imāni sabbāni paṭijaggitabbāni, cetiye sudhākammaṃ muddavedikāya telamakkhanaṃ mañcapīṭhapaṭijaggananti",
  "atk-vin02a3:338_3": "idampi sabbaṃ kātabbaṃ – “vassaṃ vasitukāmā āgantvā uddesaparipucchākammaṭṭhānānuyogādīni",
  "atk-vin02a3:338_4": "karontā sukhaṃ vasissantī”ti. Kataparikammehi āsāḷhījuṇhapañcamito paṭṭhāya vassāvāsikaṃ",
  "atk-vin02a3:338_5": "pucchitabbaṃ. Kattha pucchitabbaṃ? Yato pakatiyā labbhati. Yehi pana na dinnapubbaṃ,",
  "atk-vin02a3:338_6": "te pucchituṃ na vaṭṭati. Kasmā pucchitabbaṃ? Kadāci hi manussā denti, kadāci dubbhikkhādīhi",
  "atk-vin02a3:338_7": "upaddutā na denti. Tattha ye na dassanti, te apucchitvā vassāvāsike gāhite gāhitabhikkhūnaṃ",
  "atk-vin02a3:338_8": "lābhantarāyo hoti, tasmā pucchitvāva gāhetabbaṃ, pucchantena “tumhākaṃ vassāvāsikaggāhakakālo",
  "atk-vin02a3:338_9": "upakaṭṭho”ti vattabbaṃ. Sace vadanti “bhante, imaṃ saṃvaccharaṃ chātakādīhi upaddutamha,",
  "atk-vin02a3:338_10": "na sakkoma dātu”nti vā “yaṃ mayaṃ pubbe dema, tato ūnataraṃ dassāmā”ti vā “idāni",
  "atk-vin02a3:338_11": "kappāso sulabho, yaṃ pubbe dema, tato bahutaraṃ dassāmā”ti vā vadanti, taṃ sallakkhetvā",
  "atk-vin02a3:338_12": "tadanurūpena nayena tesaṃ tesaṃ senāsane bhikkhūnaṃ vassāvāsikaṃ gāhetabbaṃ.",
  "atk-vin02a3:339_0": "Sace manussā vadanti – “yassa amhākaṃ vassāvāsikaṃ pāpuṇāti, so temāsaṃ pānīyaṃ upaṭṭhāpetu,",
  "atk-vin02a3:339_1": "vihāramaggaṃ jaggatu, cetiyaṅgaṇabodhiyaṅgaṇāni jaggatu, bodhirukkhe udakaṃ āsiñcatū”ti,",
  "atk-vin02a3:339_2": "yassa taṃ pāpuṇāti, tassa ācikkhitabbaṃ. Yo pana gāmo paṭikkamma yojanadviyojanantare",
  "atk-vin02a3:339_3": "hoti, tatra ce kulāni upanikkhepaṃ ṭhapetvā vihāre vassāvāsikaṃ dentiyeva, tāni kulāni",
  "atk-vin02a3:339_4": "apucchitvāpi tesaṃ senāsane vattaṃ katvā vasantassa vassāvāsikaṃ gāhetabbaṃ. Sace",
  "atk-vin02a3:339_5": "pana tesaṃ senāsane paṃsukūliko vasati, āgatañca taṃ disvā “tumhākaṃ vassāvāsikaṃ",
  "atk-vin02a3:339_6": "demā”ti vadanti, tena saṅghassa ācikkhitabbaṃ. Sace tāni kulāni saṅghassa dātuṃ na",
  "atk-vin02a3:339_7": "icchanti, “tumhākaṃyeva demā”ti vadanti, sabhāgo bhikkhu “vattaṃ katvā gaṇhāhī”ti",
  "atk-vin02a3:339_8": "vattabbo. Paṃsukūlikassa panetaṃ na vaṭṭati, iti saddhādeyye dāyakamanussā pucchitabbā.",
  "atk-vin02a3:340_0": "Tatruppāde pana kappiyakārakā pucchitabbā. Kathaṃ pucchitabbā? “Kiṃ, āvuso, saṅghassa",
  "atk-vin02a3:340_1": "bhaṇḍapaṭicchādanaṃ bhavissatī”ti. Sace vadanti – “bhavissati, bhante, ekekassa navahatthaṃ",
  "atk-vin02a3:340_2": "sāṭakaṃ dassāma, vassāvāsikaṃ gāhethā”ti, gāhetabbaṃ. Sacepi vadanti – “sāṭakaṃ natthi;",
  "atk-vin02a3:340_3": "vatthu pana atthi, gāhetha, bhante”ti, vatthumhi santepi gāhetuṃ vaṭṭatiyeva. Kappiyakārakānañhi",
  "atk-vin02a3:340_4": "hatthe “kappiyabhaṇḍaṃ paribhuñjathā”ti dinnavatthuto yaṃ yaṃ kappaṃ, taṃ taṃ sabbaṃ",
  "atk-vin02a3:340_5": "paribhuñjituṃ anuññātaṃ.",
  "atk-vin02a3:341_0": "Yaṃ panettha piṇḍapātatthāya gilānapaccayatthāya vā uddissa dinnaṃ, taṃ cīvare upanāmentehi",
  "atk-vin02a3:341_1": "saṅghasuṭṭhutāya apaloketvā upanāmetabbaṃ. Senāsanatthāya uddissa dinnaṃ garubhaṇḍaṃ",
  "atk-vin02a3:341_2": "hoti, cīvaravaseneva catupaccayavasena vā dinnaṃ cīvare upanāmentānaṃ apalokanakammakiccaṃ",
  "atk-vin02a3:341_3": "natthi, apalokanakammaṃ karontehi ca puggalavaseneva kātabbaṃ, saṅghavasena na kātabbaṃ.",
  "atk-vin02a3:341_4": "Jātarūparajatavasenāpi āmakadhaññavasena vā apalokanakammaṃ na vaṭṭati. Kappiyabhaṇḍavasena",
  "atk-vin02a3:341_5": "cīvarataṇḍulādivaseneva ca vaṭṭati. Taṃ pana evaṃ kattabbaṃ – “idāni subhikkhaṃ sulabhapiṇḍaṃ,",
  "atk-vin02a3:341_6": "bhikkhū cīvarena kilamanti, ettakaṃ nāma taṇḍulabhāgaṃ bhikkhūnaṃ cīvaraṃ kātuṃ ruccatī”ti.",
  "atk-vin02a3:341_7": "“Gilānapaccayo sulabho gilāno vā natthi, ettakaṃ nāma taṇḍulabhāgaṃ bhikkhūnaṃ cīvaraṃ kātuṃ ruccatī”ti.",
  "atk-vin02a3:342_0": "Evaṃ cīvarapaccayaṃ sallakkhetvā senāsanassa kāle ghosite sannipatite saṅghe senāsanaggāhako",
  "atk-vin02a3:342_1": "sammannitabbo. Sammannantena ca dve sammannitabbāti vuttaṃ. Evañhi navako vuḍḍhatarassa,",
  "atk-vin02a3:342_2": "vuḍḍho ca navakassa gāhessati. Mahante pana mahāvihārasadise vihāre tayo cattāro",
  "atk-vin02a3:342_3": "janā sammannitabbā. Kurundiyaṃ pana “aṭṭhapi soḷasapi jane sammannituṃ vaṭṭatī”ti",
  "atk-vin02a3:342_4": "vuttaṃ. Tesaṃ sammuti kammavācāyapi apalokanenapi vaṭṭatiyeva.",
  "atk-vin02a3:343_0": "Tehi sammatehi bhikkhūhi senāsanaṃ sallakkhetabbaṃ, cetiyagharaṃ bodhigharaṃ āsanagharaṃ",
  "atk-vin02a3:343_1": "sammuñjaniaṭṭo dāruaṭṭo vaccakuṭi iṭṭhakasālā vaḍḍhakisālā dvārakoṭṭhako pānīyamāḷo",
  "atk-vin02a3:343_2": "maggo pokkharaṇīti etāni hi asenāsanāni, vihāro aḍḍhayogo pāsādo hammiyaṃ guhā maṇḍapo",
  "atk-vin02a3:343_3": "rukkhamūlaṃ veḷugumboti imāni senāsanāni, tāni gāhetabbāni. Gāhentena ca “paṭhamaṃ",
  "atk-vin02a3:343_4": "bhikkhū gaṇetuṃ, bhikkhū gaṇetvā seyyā gaṇetu”nti ettha vuttanayena gāhetabbāni.",
  "atk-vin02a3:343_5": "Sace saṅghiko ca saddhādeyyo cāti dve cīvarapaccayā honti, tesu yaṃ bhikkhū paṭhamaṃ",
  "atk-vin02a3:343_6": "gaṇhituṃ icchanti, taṃ gāhetvā tassa ṭhitikato paṭṭhāya itaro gāhetabbo.",
  "atk-vin02a3:344_0": "Sace pana bhikkhūnaṃ appatāya pariveṇaggena senāsane gāhiyamāne ekaṃ pariveṇaṃ mahālābhaṃ",
  "atk-vin02a3:344_1": "hoti, dasa vā dvādasa vā cīvarāni labhanti, taṃ vijaṭetvā aññesu alābhakesu āvāsesu",
  "atk-vin02a3:344_2": "pakkhipitvā aññesampi bhikkhūnaṃ gāhetabbanti mahāsumatthero āha. Mahāpadumatthero",
  "atk-vin02a3:344_3": "panāha – “na evaṃ kātabbaṃ, manussā hi attano āvāsajagganatthāya paccayaṃ denti,",
  "atk-vin02a3:344_4": "tasmā aññehi bhikkhūhi tattha pavisitabba”nti. Sace panettha mahāthero paṭikkosati",
  "atk-vin02a3:344_5": "– “māvuso, evaṃ gāhetha, bhagavato anusiṭṭhiṃ karotha, vuttañhetaṃ bhagavatā – ‘anujānāmi,",
  "atk-vin02a3:344_6": "bhikkhave, pariveṇaggena gāhetu”’nti tassa paṭikkosanāya aṭṭhatvā “bhante bhikkhū",
  "atk-vin02a3:344_7": "bahū, paccayo mando, saṅgahaṃ kātuṃ vaṭṭatī”ti taṃ saññāpetvā gāhetabbameva.",
  "atk-vin02a3:345_0": "Gāhentena ca sammatena bhikkhunā mahātherassa santikaṃ gantvā evaṃ vattabbaṃ – “bhante,",
  "atk-vin02a3:345_1": "tumhākaṃ senāsanaṃ pāpuṇāti, gaṇhatha paccayaṃ dhārethā”ti. “Asukakulassa paccayo",
  "atk-vin02a3:345_2": "asukasenāsanañca mayhaṃ pāpuṇāti, āvuso”ti, “pāpuṇāti, bhante, gaṇhatha na”nti, “gaṇhāmi,",
  "atk-vin02a3:345_3": "āvuso”ti, gahitaṃ hoti. Sace pana “gahitaṃ vo, bhante”ti vutte “gahitaṃ me”ti vā",
  "atk-vin02a3:345_4": "“gaṇhissatha, bhante”ti vutte “gaṇhissāmī”ti vā vadati, “agahitaṃ hotī”ti mahāsumatthero",
  "atk-vin02a3:345_5": "āha. Mahāpadumatthero panāha – “atītānāgatavacanaṃ vā hotu, vattamānavacanaṃ vā,",
  "atk-vin02a3:345_6": "satuppādamattaālayakaraṇamattameva cettha pamāṇaṃ, tasmā gahitameva hotī”ti.",
  "atk-vin02a3:346_0": "Yopi paṃsukūliko bhikkhu senāsanaṃ gahetvā paccayaṃ vissajjeti, ayampi na aññasmiṃ",
  "atk-vin02a3:346_1": "āvāse pakkhipitabbo. Tasmiṃyeva pariveṇe aggisālāya vā dīghasālāya vā rukkhamūle",
  "atk-vin02a3:346_2": "vā aññassa gāhetuṃ vaṭṭati. Paṃsukūliko “vasāmī”ti senāsanaṃ jaggissati, itaro “paccayaṃ",
  "atk-vin02a3:346_3": "gaṇhāmī”ti, evaṃ dvīhi kāraṇehi senāsanaṃ sujaggitataraṃ bhavissati. Mahāpaccariyaṃ",
  "atk-vin02a3:346_4": "pana vuttaṃ – “paṃsukūlike vāsatthāya senāsanaṃ gaṇhante senāsanaggāhāpakena vattabbaṃ",
  "atk-vin02a3:346_5": "– ‘bhante, idha paccayo atthi, so kiṃ kātabbo’ti. Tena ‘heṭṭhā aññaṃ gāhāpehī’ti",
  "atk-vin02a3:346_6": "vattabbo. Sace pana kiñci avatvāva vasati, vutthavassassa ca pādamūle ṭhapetvā sāṭakaṃ",
  "atk-vin02a3:346_7": "denti, vaṭṭati. Atha vassāvāsikaṃ demāti vadanti, tasmiṃ senāsane vassaṃvutthabhikkhūnaṃ",
  "atk-vin02a3:346_8": "pāpuṇātī”ti. Yesaṃ pana senāsanaṃ natthi; kevalaṃ paccayameva denti, tesaṃ paccayaṃ",
  "atk-vin02a3:346_9": "avassāvāsike senāsane gāhetuṃ vaṭṭati.",
  "atk-vin02a3:347_0": "Manussā thūpaṃ katvā vassāvāsikaṃ gāhāpenti, thūpo nāma asenāsanaṃ, tassa samīpe",
  "atk-vin02a3:347_1": "rukkhe vā maṇḍape vā upanibandhitvā gāhāpetabbaṃ. Tena bhikkhunā cetiyaṃ paṭijaggitabbaṃ.",
  "atk-vin02a3:347_2": "Bodhirukkhabodhigharaāsanagharasammuñjaniaṭṭadāruaṭṭavaccakuṭidvārakoṭṭhakapānīyamāḷakadantakaṭṭhamāḷakesupi",
  "atk-vin02a3:347_3": "eseva nayo. Bhojanasālā pana senāsanameva, tasmā taṃ ekassa vā bahūnaṃ vā paricchinditvā",
  "atk-vin02a3:347_4": "gāhetuṃ vaṭṭatīti sabbamidaṃ vitthārena mahāpaccariyaṃ vuttaṃ.",
  "atk-vin02a3:348_0": "Senāsanaggāhāpakena pana pāṭipadaaruṇato paṭṭhāya yāva puna aruṇaṃ na bhijjati tāva",
  "atk-vin02a3:348_1": "gāhetabbaṃ, idañhi senāsanaggāhassa khettaṃ. Sace pātova gāhite senāsane añño vitakkacāriko",
  "atk-vin02a3:348_2": "bhikkhu āgantvā senāsanaṃ yācati, “gahitaṃ, bhante, senāsanaṃ, vassūpagato saṅgho,",
  "atk-vin02a3:348_3": "ramaṇīyo vihāro, rukkhamūlādīsu yattha icchatha tattha vasathā”ti vattabbo. Vassūpagatehi",
  "atk-vin02a3:348_4": "antovasse nibaddhavattaṃ ṭhapetvā vassūpagatā bhikkhū “sammuñjaniyo bandhathā”ti",
  "atk-vin02a3:348_5": "vattabbā. Sulabhā ce daṇḍakā ceva salākāyo ca honti, ekekena cha pañca muṭṭhisammuñjaniyo,",
  "atk-vin02a3:348_6": "dve tisso yaṭṭhisammuñjaniyo vā bandhitabbā. Dullabhā ce honti, dve tisso muṭṭhisammuñjaniyo",
  "atk-vin02a3:348_7": "ekā yaṭṭhisammuñjanī bandhitabbā. Sāmaṇerehi pañca pañca ukkā koṭṭetabbā. Vasanaṭṭhāne",
  "atk-vin02a3:348_8": "kasāvaparibhaṇḍaṃ kātabbaṃ.",
  "atk-vin02a3:349_0": "Vattaṃ karontehi pana “na uddisitabbaṃ, na uddisāpetabbaṃ, na sajjhāyo kātabbo, na",
  "atk-vin02a3:349_1": "pabbājetabbaṃ, na upasampādetabbaṃ, na nissayo dātabbo, na dhammasavanaṃ kātabbaṃ,",
  "atk-vin02a3:349_2": "sabbeva hi ete papañcā. Nippapañcā hutvā samaṇadhammameva karissāmā”ti vā “sabbe",
  "atk-vin02a3:349_3": "terasa dhutaṅgāni samādiyantu, seyyaṃ akappetvā ṭhānacaṅkamehi vītināmentu, mūgabbataṃ",
  "atk-vin02a3:349_4": "gaṇhantu, sattāhakaraṇīyena gatāpi bhājanīyabhaṇḍaṃ labhantū”ti vā evarūpaṃ adhammikavattaṃ",
  "atk-vin02a3:349_5": "na kātabbaṃ. Evaṃ pana kātabbaṃ – pariyattidhammo nāma tividhampi saddhammaṃ patiṭṭhāpeti;",
  "atk-vin02a3:349_6": "tasmā sakkaccaṃ uddisatha, uddisāpetha, sajjhāyaṃ karotha, padhānaghare vasantānaṃ",
  "atk-vin02a3:349_7": "saṅghaṭṭanaṃ akatvā antovihāre nisīditvā uddisatha, uddisāpetha, sajjhāyaṃ karotha,",
  "atk-vin02a3:349_8": "dhammasavanaṃ samiddhaṃ karotha, pabbājentā sodhetvā pabbājetha, sodhetvā upasampādetha,",
  "atk-vin02a3:349_9": "sodhetvā nissayaṃ detha, ekopi hi kulaputto pabbajjaṃ upasampadañca labhitvā sakalasāsanaṃ",
  "atk-vin02a3:349_10": "patiṭṭhāpeti, attano thāmena yattakāni sakkotha tattakāni dhutaṅgāni samādiyatha.",
  "atk-vin02a3:349_11": "Antovassaṃ nāmetaṃ sakaladivasaṃ rattiyā ca paṭhamapacchimayāmesu appamattehi bhavitabbaṃ,",
  "atk-vin02a3:349_12": "vīriyaṃ ārabhitabbaṃ. Porāṇakamahātherāpi sabbapalibodhe chinditvā antovasse ekacārikavattaṃ",
  "atk-vin02a3:349_13": "pūrayiṃsu, bhasse mattaṃ jānitvā dasavatthukakathaṃ dasaasubhadasānussatiaṭṭhatiṃsārammaṇakathañca",
  "atk-vin02a3:349_14": "kātuṃ vaṭṭati, āgantukānaṃ vattaṃ kātuṃ sattāhakaraṇīyena gatānaṃ apaloketvā dātuṃ",
  "atk-vin02a3:349_15": "vaṭṭatīti evarūpaṃ vattaṃ kātabbaṃ.",
  "atk-vin02a3:350_0": "Apica bhikkhū ovaditabbā – “viggāhikapisuṇapharusavacanāni mā vadatha, divase divase",
  "atk-vin02a3:350_1": "sīlāni āvajjentā caturārakkhaṃ ahāpentā manasikārabahulā viharathā”ti. Dantakaṭṭhakhādanavattaṃ",
  "atk-vin02a3:350_2": "ācikkhitabbaṃ, cetiyaṃ vā bodhiṃ vā vandantena gandhamālaṃ vā pūjentena pattaṃ vā",
  "atk-vin02a3:350_3": "thavikāya pakkhipantena na kathetabbaṃ, bhikkhācāravattaṃ ācikkhitabbaṃ – “antogāme",
  "atk-vin02a3:350_4": "manussehi saddhiṃ paccayasaññuttakathā vā visabhāgakathā vā na kathetabbā, rakkhitindriyehi",
  "atk-vin02a3:350_5": "bhavitabbaṃ, khandhakavattañca sekhiyavattañca pūretabba”nti evarūpā bahukāpi niyyānikakathā ācikkhitabbāti.",
  "atk-vin02a3:351_0": "Pacchimavassūpanāyikadivase pana sace kālaṃ ghosetvā sannipatite saṅghe koci dasahatthaṃ",
  "atk-vin02a3:351_1": "vatthaṃ āharitvā vassāvāsikaṃ deti, āgantuko sace bhikkhu saṅghatthero hoti, tassa",
  "atk-vin02a3:351_2": "dātabbaṃ. Navako ce hoti, sammatena bhikkhunā saṅghatthero vattabbo – “sace bhante",
  "atk-vin02a3:351_3": "icchatha, paṭhamabhāgaṃ muñcitvā idaṃ vatthaṃ gaṇhathā”ti, amuñcantassa na dātabbaṃ.",
  "atk-vin02a3:351_4": "Sace pana pubbe gāhitaṃ muñcitvā gaṇhāti, dātabbaṃ. Etenevupāyena dutiyattherato",
  "atk-vin02a3:351_5": "paṭṭhāya parivattetvā pattaṭṭhāne āgantukassa dātabbaṃ. Sace paṭhamavassūpagatā dve",
  "atk-vin02a3:351_6": "tīṇi cattāri pañca vā vatthāni alatthuṃ, laddhaṃ laddhaṃ etenevupāyena vissajjāpetvā",
  "atk-vin02a3:351_7": "yāva āgantukassa samakaṃ hoti, tāva dātabbaṃ. Tena pana samake laddhe avasiṭṭho anubhāgo",
  "atk-vin02a3:351_8": "therāsane dātabbo. Paccuppanne lābhe sati ṭhitikāya gāhetuṃ katikaṃ kātuṃ vaṭṭati.",
  "atk-vin02a3:352_0": "Sace dubbhikkhaṃ hoti, dvīsupi vassūpanāyikāsu vassūpagatā bhikkhū bhikkhāya kilamantā",
  "atk-vin02a3:352_1": "“āvuso, idha vasantā sabbeva kilamāma, sādhu vata dvebhāgā homa, yesaṃ ñātipavāritaṭṭhānāni",
  "atk-vin02a3:352_2": "atthi, te tattha vasitvā pavāraṇāya āgantvā attano pattaṃ vassāvāsikaṃ gaṇhantū”ti",
  "atk-vin02a3:352_3": "vadanti, tesu ye tattha vasitvā pavāraṇāya āgacchanti, tesaṃ apaloketvā vassāvāsikaṃ",
  "atk-vin02a3:352_4": "dātabbaṃ. Sādiyantāpi hi te neva vassāvāsikassa sāmino, khīyantāpi ca āvāsikā neva",
  "atk-vin02a3:352_5": "adātuṃ labhanti. Kurundiyaṃ pana vuttaṃ – “katikavattaṃ kātabbaṃ – ‘sabbesaṃ no idha",
  "atk-vin02a3:352_6": "yāgubhattaṃ nappahoti, sabhāgaṭṭhāne vasitvā āgacchatha, tumhākaṃ pattaṃ vassāvāsikaṃ",
  "atk-vin02a3:352_7": "labhissathā’ti. Tañce eko paṭibāhati, supaṭibāhitaṃ; no ce paṭibāhati, katikā sukatā.",
  "atk-vin02a3:352_8": "Pacchā tesaṃ tattha vasitvā āgatānaṃ apaloketvā dātabbaṃ, apalokanakāle paṭibāhituṃ",
  "atk-vin02a3:352_9": "na labbhatī”ti. Punapi vuttaṃ – “sace vassūpagatesu ekaccānaṃ vassāvāsike apāpuṇante",
  "atk-vin02a3:352_10": "bhikkhū katikaṃ karonti – ‘chinnavassānaṃ vassāvāsikañca idāni uppajjanakavassāvāsikañca",
  "atk-vin02a3:352_11": "imesaṃ dātuṃ ruccatī’ti evaṃ katikāya katāya gāhitasadisameva hoti, uppannuppannaṃ",
  "atk-vin02a3:352_12": "tesameva dātabba”nti.",
  "atk-vin02a3:353_0": "Temāsaṃ pānīyaṃ upaṭṭhāpetvā vihāramaggacetiyaṅgaṇabodhiyaṅgaṇāni jaggitvā bodhirukkhe",
  "atk-vin02a3:353_1": "udakaṃ siñcitvā pakkantopi vibbhantopi vassāvāsikaṃ labhatiyeva. Bhatiniviṭṭhañhi",
  "atk-vin02a3:353_2": "tena kataṃ. Saṅghikaṃ pana apalokanakammaṃ katvā gāhitaṃ antovasse vibbhantopi labhateva.",
  "atk-vin02a3:353_3": "Paccayavasena gāhitaṃ pana na labhatīti vadanti.",
  "atk-vin02a3:354_0": "Sace vutthavasso disaṃgamiko bhikkhu āvāsikassa hatthato kiñcideva kappiyabhaṇḍaṃ",
  "atk-vin02a3:354_1": "gahetvā “asukakule mayhaṃ vassāvāsikaṃ pattaṃ, taṃ gaṇhathā”ti vatvā gataṭṭhāne vibbhamati,",
  "atk-vin02a3:354_2": "vassāvāsikaṃ saṅghikaṃ hoti. Sace pana manusse sammukhā sampaṭicchāpetvā gacchati,",
  "atk-vin02a3:354_3": "labhati. “Idaṃ vassāvāsikaṃ amhākaṃ senāsane vutthabhikkhuno demā”ti vutte, yassa",
  "atk-vin02a3:354_4": "gāhitaṃ tasseva hoti. Sace pana senāsanasāmikassa piyakamyatāya puttadhītādayo bahūni",
  "atk-vin02a3:354_5": "vatthāni āharitvā “amhākaṃ senāsane demā”ti denti, tattha vassūpagatassa ekameva",
  "atk-vin02a3:354_6": "vatthaṃ dātabbaṃ, sesāni saṅghikāni honti, vassāvāsikaṭṭhitikāya gāhetabbāni. Ṭhitikāya",
  "atk-vin02a3:354_7": "asati therāsanato paṭṭhāya gāhetabbāni. Senāsane vassūpagataṃ bhikkhuṃ nissāya uppannena",
  "atk-vin02a3:354_8": "cittappasādena bahūni vatthāni āharitvā “senāsanassa demā”ti dinnesupi eseva nayo.",
  "atk-vin02a3:354_9": "Sace pana pādamūle ṭhapetvā “etassa bhikkhuno demā”ti vadanti, tasseva honti.",
  "atk-vin02a3:355_0": "Ekassa gehe dve vassāvāsikāni – paṭhamabhāgo sāmaṇerassa gāhito hoti, dutiyo therāsane.",
  "atk-vin02a3:355_1": "So ekaṃ dasahatthaṃ, ekaṃ aṭṭhahatthaṃ sāṭakaṃ peseti “vassāvāsikaṃ pattabhikkhūnaṃ",
  "atk-vin02a3:355_2": "dethā”ti vicinitvā varabhāgaṃ sāmaṇerassa datvā anubhāgo therāsane dātabbo. Sace",
  "atk-vin02a3:355_3": "pana ubhopi gharaṃ netvā bhojetvā sayameva pādamūle ṭhapeti, yaṃ yassa dinnaṃ, tadeva tassa hoti.",
  "atk-vin02a3:356_0": "Ito paraṃ mahāpaccariyaṃ āgatanayo hoti – “ekassa ghare daharasāmaṇerassa vassāvāsikaṃ",
  "atk-vin02a3:356_1": "pāpuṇāti, so ce pucchati – ‘amhākaṃ vassāvāsikaṃ kassa patta’nti, ‘sāmaṇerassā’ti",
  "atk-vin02a3:356_2": "avatvā ‘dānakāle jānissasī’ti vatvā dānadivase ekaṃ mahātheraṃ pesetvā nīharāpetabbaṃ.",
  "atk-vin02a3:356_3": "Sace yassa vassāvāsikaṃ pattaṃ, so vibbhamati vā kālaṃ vā karoti, manussā ce pucchanti",
  "atk-vin02a3:356_4": "– ‘kassa amhākaṃ vassāvāsikaṃ patta’nti, tesaṃ yathābhūtaṃ ācikkhitabbaṃ. Sace te",
  "atk-vin02a3:356_5": "vadanti – ‘tumhākaṃ demā’ti, tassa bhikkhuno pāpuṇāti. Atha saṅghassa vā gaṇassa",
  "atk-vin02a3:356_6": "vā denti, saṅghassa vā gaṇassa vā pāpuṇāti. Sace vassūpagatā suddhapaṃsukūlikāyeva",
  "atk-vin02a3:356_7": "honti, ānetvā dinnaṃ vassāvāsikaṃ senāsanaparikkhāraṃ vā katvā ṭhapetabbaṃ, bimbohanādīni",
  "atk-vin02a3:356_8": "vā kātabbānī”ti. Idaṃ nevāsikavattaṃ.",
  "atk-vin02a3:357": "Senāsanaggāhakathā niṭṭhitā.",
  "atk-vin02a3:358": "Upanandavatthukathā",
  "atk-vin02a3:359_0": "319. Upanandavatthusmiṃ – tattha tayā moghapurisa gahitaṃ idha muttaṃ, idha tayā",
  "atk-vin02a3:359_1": "gahitaṃ tatra muttanti ettha ayamattho – yaṃ tayā tattha senāsanaṃ gahitaṃ, taṃ te",
  "atk-vin02a3:359_2": "gaṇhanteneva idha muttaṃ hoti. “Idha dānāhaṃ, āvuso, muñcāmī”ti vadantena pana taṃ",
  "atk-vin02a3:359_3": "tatrāpi muttaṃ. Evaṃ tvaṃ ubhayattha paribāhiroti.",
  "atk-vin02a3:360_0": "Ayaṃ panettha vinicchayo – gahaṇena gahaṇaṃ paṭippassambhati, gahaṇena ālayo paṭippassambhati,",
  "atk-vin02a3:360_1": "ālayena gahaṇaṃ paṭippassambhati, ālayena ālayo paṭippassambhati. Kathaṃ? Idhekacco",
  "atk-vin02a3:360_2": "vassūpanāyikadivase ekasmiṃ vihāre senāsanaṃ gahetvā sāmantavihāraṃ gantvā tatrāpi",
  "atk-vin02a3:360_3": "gaṇhāti, tassa iminā gahaṇena purimaṃ gahaṇaṃ paṭippassambhati. Aparo “idha vasissāmī”ti",
  "atk-vin02a3:360_4": "ālayamattaṃ katvā sāmantavihāraṃ gantvā tattha senāsanaṃ gaṇhāti, tassa iminā gahaṇena",
  "atk-vin02a3:360_5": "purimo ālayo paṭippassambhati. Eko “idha vasissāmī”ti senāsanaṃ vā gahetvā ālayaṃ",
  "atk-vin02a3:360_6": "vā katvā sāmantavihāraṃ gantvā “idheva dāni vasissāmī”ti ālayaṃ karoti, iccassa ālayena",
  "atk-vin02a3:360_7": "vā gahaṇaṃ ālayena vā ālayo paṭippassambhati, sabbattha pacchime gahaṇe vā ālaye",
  "atk-vin02a3:360_8": "vā tiṭṭhati. Yo pana “ekasmiṃ vihāre senāsanaṃ gahetvā aññasmiṃ vihāre vasissāmī”ti",
  "atk-vin02a3:360_9": "gacchati, tassa upacārasīmātikkame senāsanaggāho paṭippassambhati. Yadi pana “tattha",
  "atk-vin02a3:360_10": "phāsu bhavissati, vasissāmi; no ce, āgamissāmī”ti gantvā aphāsubhāvaṃ ñatvā paccāgacchati, vaṭṭati.",
  "atk-vin02a3:361_0": "320. Tivassantarenāti ettha tivassantaro nāma yo dvīhi vassehi mahantataro vā daharataro",
  "atk-vin02a3:361_1": "vā hoti. Yo pana ekena vassena mahantataro vā daharataro vā hoti, yo vā samānavasso,",
  "atk-vin02a3:361_2": "tattha vattabbameva natthi. Ime sabbe ekasmiṃ mañce vā pīṭhe vā dve dve hutvā nisīdituṃ",
  "atk-vin02a3:361_3": "labhanti. Yaṃ tiṇṇaṃ pahoti, taṃ saṃhārimaṃ vā hotu asaṃhārimaṃ vā, tathārūpe api",
  "atk-vin02a3:361_4": "phalakakhaṇḍe anupasampannenāpi saddhiṃ nisīdituṃ vaṭṭati.",
  "atk-vin02a3:362_0": "Hatthinakhakanti hatthikumbhe patiṭṭhitaṃ; evaṃ katassa kiretaṃ nāmaṃ. Sabbaṃ pāsādaparibhoganti",
  "atk-vin02a3:362_1": "suvaṇṇarajatādivicitrāni kavāṭāni mañcapīṭhāni tālavaṇṭāni suvaṇṇarajatamayapānīyaghaṭapānīyasarāvāni",
  "atk-vin02a3:362_2": "yaṃkiñci cittakammakataṃ, sabbaṃ vaṭṭati. “Pāsādassa dāsidāsaṃ khettavatthuṃ gomahiṃsaṃ",
  "atk-vin02a3:362_3": "demā”ti vadanti, pāṭekkaṃ gahaṇakiccaṃ natthi, pāsāde paṭiggahite paṭiggahitameva",
  "atk-vin02a3:362_4": "hoti. Gonakādīni saṅghikavihāre vā puggalikavihāre vā mañcapīṭhakesu attharitvā paribhuñjituṃ",
  "atk-vin02a3:362_5": "na vaṭṭanti. Dhammāsane pana gihivikaṭanihārena labbhanti, tatrāpi nipajjituṃ na vaṭṭati.",
  "atk-vin02a3:363": "Upanandavatthukathā niṭṭhitā.",
  "atk-vin02a3:364": "Avissajjiyavatthukathā",
  "atk-vin02a3:365_0": "321. Pañcimānīti rāsivasena pañca, sarūpavasena panetāni bahūni honti. Tattha ārāmo",
  "atk-vin02a3:365_1": "nāma pupphārāmo vā phalārāmo vā. Ārāmavatthu nāma tesaṃyeva ārāmānaṃ atthāya paricchinditvā",
  "atk-vin02a3:365_2": "ṭhapitokāso; tesu vā ārāmesu vinaṭṭhesu tesaṃ porāṇakabhūmibhāgo. Vihāro nāma yaṃkiñci",
  "atk-vin02a3:365_3": "pāsādādisenāsanaṃ. Vihāravatthu nāma tassa patiṭṭhānokāso. Mañco nāma – masārako,",
  "atk-vin02a3:365_4": "bundikābaddho, kuḷīrapādako āhaccapādakoti imesaṃ pubbe vuttānaṃ catunnaṃ mañcānaṃ",
  "atk-vin02a3:365_5": "aññataro. Pīṭhaṃ nāma masārakādīnaṃyeva catunnaṃ pīṭhānaṃ aññataraṃ. Bhisi nāma uṇṇabhisiādīnaṃ",
  "atk-vin02a3:365_6": "pañcannaṃ aññatarā. Bimbohanaṃ nāma vuttappakārānaṃ bimbohanānaṃ aññataraṃ. Lohakumbhī",
  "atk-vin02a3:365_7": "nāma kāḷalohena vā tambalohena vā yena kenaci lohena katā kumbhī. Lohabhāṇakādīsupi",
  "atk-vin02a3:365_8": "eseva nayo. Ettha pana bhāṇakanti arañjaro vuccati. Vārakoti ghaṭo. Kaṭāhaṃ kaṭāhameva.",
  "atk-vin02a3:365_9": "Vāsiādīsu valliādīsu ca duviññeyyaṃ nāma natthi. Evaṃ –",
  "atk-vin02a3:366": "Dvisaṅgahāni dve honti, tatiyaṃ catusaṅgahaṃ;",
  "atk-vin02a3:367": "Catutthaṃ navakoṭṭhāsaṃ, pañcamaṃ aṭṭhabhedanaṃ.",
  "atk-vin02a3:368": "Iti pañcahi rāsīhi, pañcanimmalalocano;",
  "atk-vin02a3:369": "Pañcavīsavidhaṃ nātho, garubhaṇḍaṃ pakāsayi.",
  "atk-vin02a3:370": "Tatrāyaṃ vinicchayakathā – idañhi sabbampi garubhaṇḍaṃ idha avissajjiyaṃ, kīṭāgirivatthusmiṃ “avebhaṅgiya”nti vuttaṃ. Parivāre pana –",
  "atk-vin02a3:371": "“Avissajjiyaṃ avebhaṅgiyaṃ, pañca vuttā mahesinā;",
  "atk-vin02a3:372": "Vissajjentassa paribhuñjantassa anāpatti,",
  "atk-vin02a3:373": "Pañhā mesā kusalehi cintitā”ti. –",
  "atk-vin02a3:374": "Āgataṃ. Tasmā mūlacchejjavasena avissajjiyaṃ avebhaṅgiyañca parivattanavasena pana vissajjentassa paribhuñjantassa ca anāpattīti evamettha adhippāyo veditabbo.",
  "atk-vin02a3:375_0": "Tatrāyaṃ anupubbikathā – idaṃ tāva pañcavidhampi cīvarapiṇḍapātabhesajjatthāya upanetuṃ",
  "atk-vin02a3:375_1": "na vaṭṭati. Thāvarena ca thāvaraṃ garubhaṇḍena ca garubhaṇḍaṃ parivattetuṃ vaṭṭati.",
  "atk-vin02a3:375_2": "Thāvare pana khettaṃ vatthu taḷākaṃ mātikāti evarūpaṃ bhikkhusaṅghassa vicāretuṃ",
  "atk-vin02a3:375_3": "vā sampaṭicchituṃ vā adhivāsetuṃ vā na vaṭṭati, kappiyakārakeheva vicāritato kappiyabhaṇḍaṃ",
  "atk-vin02a3:375_4": "vaṭṭati. Ārāmena pana ārāmaṃ ārāmavatthuṃ vihāraṃ vihāravatthunti imāni cattāri parivattetuṃ vaṭṭati.",
  "atk-vin02a3:376_0": "Tatrāyaṃ parivattananayo – saṅghassa nāḷikerārāmo dūre hoti, kappiyakārakā vā bahutaraṃ",
  "atk-vin02a3:376_1": "khādanti. Yampi na khādanti, tato sakaṭavetanaṃ datvā appameva haranti. Aññesaṃ pana",
  "atk-vin02a3:376_2": "tassa ārāmassa avidūragāmavāsīnaṃ manussānaṃ vihārassa samīpe ārāmo hoti, te saṅghaṃ",
  "atk-vin02a3:376_3": "upasaṅkamitvā sakena ārāmena taṃ ārāmaṃ yācanti, saṅghena “ruccati saṅghassā”ti apaloketvā",
  "atk-vin02a3:376_4": "sampaṭicchitabbo. Sacepi bhikkhūnaṃ rukkhasahassaṃ hoti, manussānaṃ pañca satāni,",
  "atk-vin02a3:376_5": "“tumhākaṃ ārāmo khuddako”ti na vattabbaṃ. Kiñcāpi hi ayaṃ khuddako, atha kho itarato",
  "atk-vin02a3:376_6": "bahutaraṃ āyaṃ deti. Sacepi samakameva deti; evampi icchiticchitakkhaṇe paribhuñjituṃ",
  "atk-vin02a3:376_7": "sakkāti gahetabbameva. Sace pana manussānaṃ bahutarā rukkhā honti, “nanu tumhākaṃ",
  "atk-vin02a3:376_8": "bahutarā rukkhā”ti vattabbaṃ. Sace “atirekaṃ amhākaṃ puññaṃ hotu, saṅghassa demā”ti",
  "atk-vin02a3:376_9": "vadanti, jānāpetvā sampaṭicchituṃ vaṭṭati. Bhikkhūnaṃ rukkhā phaladhārino, manussānaṃ",
  "atk-vin02a3:376_10": "rukkhā na tāva phalaṃ gaṇhanti, kiñcāpi na gaṇhanti, na cirena gaṇhissantīti sampaṭicchitabbameva.",
  "atk-vin02a3:376_11": "Manussānaṃ rukkhā phaladhārino, bhikkhūnaṃ na tāva phalaṃ gaṇhanti, “nanu tumhākaṃ",
  "atk-vin02a3:376_12": "rukkhā phaladhārino”ti vattabbaṃ. Sace “gaṇhatha, bhante, amhākaṃ puññaṃ bhavissatī”ti",
  "atk-vin02a3:376_13": "denti, jānāpetvā sampaṭicchituṃ vaṭṭati; evaṃ ārāmena ārāmo parivattetabbo. Eteneva",
  "atk-vin02a3:376_14": "nayena ārāmavatthupi vihāropi vihāravatthupi ārāmena parivattetabbaṃ. Ārāmavatthunā",
  "atk-vin02a3:376_15": "ca mahantena vā khuddakena vā ārāmaārāmavatthu vihāravihāravatthūni.",
  "atk-vin02a3:377_0": "Kathaṃ vihārena vihāro parivattetabbo? Saṅghassa antogāme gehaṃ hoti, manussānaṃ",
  "atk-vin02a3:377_1": "vihāramajjhe pāsādo, ubhopi agghena samakā, sace manussā tena pāsādena taṃ gehaṃ",
  "atk-vin02a3:377_2": "yācanti, sampaṭicchituṃ vaṭṭati. Bhikkhūnaṃ ce mahagghataraṃ gehaṃ hoti, “mahagghataraṃ",
  "atk-vin02a3:377_3": "amhākaṃ geha”nti vutte “kiñcāpi mahagghataraṃ, pabbajitānaṃ asāruppaṃ, na sakkā tattha",
  "atk-vin02a3:377_4": "pabbajitehi vasituṃ, idaṃ pana sāruppaṃ gaṇhathā”ti vadanti; evampi sampaṭicchituṃ",
  "atk-vin02a3:377_5": "vaṭṭati. Sace pana manussānaṃ mahagghaṃ hoti, “nanu tumhākaṃ gehaṃ mahaggha”nti vattabbaṃ.",
  "atk-vin02a3:377_6": "“Hotu, bhante, amhākaṃ puññaṃ bhavissati, gaṇhathā”ti vutte pana sampaṭicchituṃ vaṭṭati.",
  "atk-vin02a3:377_7": "Evaṃ vihārena vihāro parivattetabbo. Eteneva nayena vihāravatthupi ārāmopi ārāmavatthupi",
  "atk-vin02a3:377_8": "vihārena parivattetabbaṃ. Vihāravatthunā ca mahagghena vā appagghena vā vihāravihāravatthuārāmaārāmavatthūni.",
  "atk-vin02a3:377_9": "Evaṃ tāva thāvarena thāvaraparivattanaṃ veditabbaṃ.",
  "atk-vin02a3:378_0": "Garubhaṇḍena garubhaṇḍaparivattane pana mañcapīṭhaṃ mahantaṃ vā hotu khuddakaṃ vā,",
  "atk-vin02a3:378_1": "antamaso caturaṅgulapādakaṃ vā gāmadārakehi paṃsvāgārakesu kīḷantehi katampi saṅghassa",
  "atk-vin02a3:378_2": "dinnakālato paṭṭhāya garubhaṇḍaṃ hoti. Sacepi rājarājamahāmattādayo ekappahāreneva",
  "atk-vin02a3:378_3": "mañcasataṃ vā mañcasahassaṃ vā denti, sabbe kappiyamañcā sampaṭicchitabbā, sampaṭicchitvā",
  "atk-vin02a3:378_4": "vuḍḍhapaṭipāṭiyā “saṅghikaparibhogena paribhuñjathā”ti dātabbā, puggalikavasena na",
  "atk-vin02a3:378_5": "dātabbā. Atirekamañce bhaṇḍāgārādīsu paññapetvā pattacīvaraṃ nikkhipitumpi vaṭṭati.",
  "atk-vin02a3:378_6": "Bahisīmāya “saṅghassa demā”ti dinnamañco saṅghattherassa vasanaṭṭhāne dātabbo. Tattha",
  "atk-vin02a3:378_7": "ce bahū mañcā honti, mañcena kammaṃ natthi; yassa vasanaṭṭhāne kammaṃ atthi, tattha",
  "atk-vin02a3:378_8": "“saṅghikaparibhogena paribhuñjathā”ti dātabbo. Mahagghena satagghanakena vā sahassagghanakena",
  "atk-vin02a3:378_9": "vā satasahassagghanakena vā mañcena aññaṃ mañcasataṃ labhati, parivattetvā gahetabbaṃ.",
  "atk-vin02a3:378_10": "Na kevalaṃ mañcena mañcoyeva, ārāmaārāmavatthuvihāravihāravatthupīṭhabhisibimbohanānipi",
  "atk-vin02a3:378_11": "parivattetuṃ vaṭṭanti. Esa nayo pīṭhabhisibimbohanesupi. Etesu hi kappiyākapyiyaṃ",
  "atk-vin02a3:378_12": "vuttanayameva. Tattha akappiyaṃ na paribhuñjitabbaṃ, kappiyaṃ saṅghikaparibhogena",
  "atk-vin02a3:378_13": "paribhuñjitabbaṃ. Akappiyaṃ vā mahagghaṃ kappiyaṃ vā parivattetvā vuttavatthūni gahetabbāni.",
  "atk-vin02a3:378_14": "Agarubhaṇḍupagaṃ pana bhisibimbohanaṃ nāma natthi.",
  "atk-vin02a3:379_0": "Lohakumbhī lohabhāṇakaṃ lohakaṭāhanti imāni tīṇi mahantāni vā hontu khuddakāni vā",
  "atk-vin02a3:379_1": "antamaso pasatamattaudakagaṇhanakānipi garubhaṇḍāniyeva. Lohavārako pana kāḷalohatambalohavaṭṭalohakaṃsalohānaṃ",
  "atk-vin02a3:379_2": "yena kenaci kato sīhaḷadīpe pādagaṇhanako bhājetabbo. Pādo ca nāma magadhanāḷiyā",
  "atk-vin02a3:379_3": "pañcanāḷimattaṃ gaṇhāti, tato adhikagaṇhanako garubhaṇḍaṃ. Imāni tāva pāḷiyaṃ āgatāni lohabhājanāni.",
  "atk-vin02a3:380_0": "Pāḷiyaṃ pana anāgatānipi bhiṅgārapaṭiggahauḷuṅkadabbikaṭacchupātitaṭṭakasarakasamuggaaṅgārakapalladhūmakaṭacchuādīni",
  "atk-vin02a3:380_1": "khuddakāni vā mahantāni vā sabbāni garubhaṇḍāni. Patto, ayathālakaṃ, tambalohathālakanti",
  "atk-vin02a3:380_2": "imāni pana bhājanīyāni. Kaṃsalohavaṭṭalohabhājanavikati saṅghikaparibhogena vā gihivikaṭā",
  "atk-vin02a3:380_3": "vā vaṭṭati, puggalikaparibhogena na vaṭṭati. Kaṃsalohādibhājanaṃ saṅghassa dinnampi",
  "atk-vin02a3:380_4": "hi pārihāriyaṃ na vaṭṭati. “Gihivikaṭanihāreneva paribhuñjitabba”nti mahāpaccariyaṃ vuttaṃ.",
  "atk-vin02a3:381_0": "Ṭhapetvā pana bhājanavikatiṃ aññasmimpi kappiyalohabhaṇḍe – añjanī, añjanisalākā,",
  "atk-vin02a3:381_1": "kaṇṇamalaharaṇī, sūci, paṇṇasūci, khuddako, pipphalako, khuddakaṃ, ārakaṇṭakaṃ, kuñcikā,",
  "atk-vin02a3:381_2": "tāḷaṃ, kattarayaṭṭhi vedhako, natthudānaṃ, bhindivālo, lohakūṭo, lohakuṭṭi, lohaguḷo,",
  "atk-vin02a3:381_3": "lohapiṇḍi, lohacakkalikaṃ, aññampi vippakatalohabhaṇḍaṃ bhājanīyaṃ. Dhūmanettaphāladīparukkhadīpakapallakaolambakadīpaitthipurisatiracchānagatarūpakāni",
  "atk-vin02a3:381_4": "pana aññāni vā bhitticchadanakavāṭādīsu upanetabbāni, antamaso lohakhilakaṃ upādāya",
  "atk-vin02a3:381_5": "sabbāni lohabhaṇḍāni garubhaṇḍāniyeva honti, attanā laddhānipi pariharitvā puggalikaparibhogena",
  "atk-vin02a3:381_6": "na paribhuñjitabbāni, saṅghikaparibhogena vā gihivikaṭāni vā vaṭṭanti. Tipubhaṇḍepi",
  "atk-vin02a3:381_7": "eseva nayo. Khīrapāsāṇamayāni taṭṭakasarakādīni garubhaṇḍāniyeva.",
  "atk-vin02a3:382_0": "Ghaṭako pana telabhājanaṃ vā pādagaṇhanakato atirekameva garubhaṇḍaṃ. Suvaṇṇarajatahārakūṭajātiphalikabhājanāni",
  "atk-vin02a3:382_1": "gihivikaṭānipi na vaṭṭanti, pageva saṅghikaparibhogena vā puggalikaparibhogena vā.",
  "atk-vin02a3:382_2": "Senāsanaparibhoge pana āmāsampi anāmāsampi sabbaṃ vaṭṭati.",
  "atk-vin02a3:383_0": "Vāsiādīsu yāya vāsiyā ṭhapetvā daṇḍakaṭṭhacchedanaṃ vā ucchutacchanaṃ vā aññaṃ mahākammaṃ",
  "atk-vin02a3:383_1": "kātuṃ na sakkā, ayaṃ bhājanīyā. Tato mahattarī yena kenaci ākārena katā vāsi garubhaṇḍameva.",
  "atk-vin02a3:383_2": "Pharasu pana antamaso vejjānaṃ sirāvedhanapharasupi garubhaṇḍameva. Kuṭhāriyaṃ pharasusadiso",
  "atk-vin02a3:383_3": "eva vinicchayo. Yā pana āvudhasaṅkhepena katā, ayaṃ anāmāsā. Kudālo antamaso caturaṅgulamattopi",
  "atk-vin02a3:383_4": "garubhaṇḍameva. Nikhādanaṃ caturassamukhaṃ vā hotu doṇimukhaṃ vā vaṅkaṃ vā ujukaṃ",
  "atk-vin02a3:383_5": "vā, antamaso sammuñjanidaṇḍakavedhanampi daṇḍabaddhaṃ ce, garubhaṇḍameva. Sammuñjanidaṇḍakhaṇanakaṃ",
  "atk-vin02a3:383_6": "pana adaṇḍakaṃ phalamattameva, yaṃ sakkā sipāṭikāya pakkhipitvā pariharituṃ, taṃ",
  "atk-vin02a3:383_7": "bhājanīyaṃ. Sikharampi nikhādaneneva saṅgahitaṃ. Yehi manussehi vihāre vāsiādīni",
  "atk-vin02a3:383_8": "dinnāni honti, te ca ghare daḍḍhe vā corehi vā vilutte “detha no, bhante, upakaraṇe,",
  "atk-vin02a3:383_9": "puna pākatike karissāmā”ti vadanti, dātabbā. Sace āharanti, na vāretabbā; anāharantāpi na codetabbā.",
  "atk-vin02a3:384_0": "Kammārataṭṭakāracundakāranaḷakāramaṇikārapattabandhakānaṃ adhikaraṇimuṭṭhikasaṇḍāsatulādīni",
  "atk-vin02a3:384_1": "sabbāni lohamayaupakaraṇāni saṅghe dinnakālato paṭṭhāya garubhaṇḍāni. Tipukoṭṭakasuvaṇṇakāracammakāraupakaraṇesupi",
  "atk-vin02a3:384_2": "eseva nayo. Ayaṃ pana viseso – tipukoṭṭakaupakaraṇesupi tipucchedanasatthakaṃ, suvaṇṇakāraupakaraṇesu",
  "atk-vin02a3:384_3": "suvaṇṇacchedanasatthakaṃ, cammakāraupakaraṇesu kataparikammacammachiddanakaṃ khuddakasatthakanti",
  "atk-vin02a3:384_4": "imāni bhājanīyabhaṇḍāni. Nahāpitatunnakāraupakaraṇesupi ṭhapetvā mahākattariṃ mahāsaṇḍāsaṃ",
  "atk-vin02a3:384_5": "mahāpipphalakañca sabbaṃ bhājanīyaṃ. Mahākattariādīni garubhaṇḍāni.",
  "atk-vin02a3:385_0": "Valliādīsu vettavalliādikā yā kāci aḍḍhabāhuppamāṇā valli saṅghassa dinnā vā tatthajātakā",
  "atk-vin02a3:385_1": "vā rakkhitagopitā garubhaṇḍaṃ hoti, sā saṅghakamme ca cetiyakamme ca kate sace atirekā",
  "atk-vin02a3:385_2": "hoti, puggalikakammepi upanetuṃ vaṭṭati; arakkhitā pana garubhaṇḍameva na hoti. Suttamakacivākanāḷikerahīracammamayā",
  "atk-vin02a3:385_3": "rajjukā vā yottāni vā vāke ca nāḷikerahīre ca vaṭṭetvā katā ekavaṭṭā vā dvivaṭṭā",
  "atk-vin02a3:385_4": "vā saṅghassa dinnakālato paṭṭhāya garubhaṇḍaṃ. Suttaṃ pana avaṭṭetvā dinnaṃ makacivākanāḷikerahīrā",
  "atk-vin02a3:385_5": "ca bhājanīyā. Yehi panetāni rajjukayottādīni dinnāni honti, te attano karaṇīyena",
  "atk-vin02a3:385_6": "harantā na vāretabbā.",
  "atk-vin02a3:386_0": "Yo koci antamaso aṭṭhaṅgulasūcidaṇḍamattopi veḷu saṅghassa dinno vā tatthajātako",
  "atk-vin02a3:386_1": "vā rakkhitagopito garubhaṇḍaṃ, sopi saṅghakamme ca cetiyakamme ca kate atireko puggalikakamme",
  "atk-vin02a3:386_2": "dātuṃ vaṭṭati. Pādagaṇhanakatelanāḷi pana kattarayaṭṭhi, upāhanadaṇḍako, chattadaṇḍo,",
  "atk-vin02a3:386_3": "chattasalākāti idamettha bhājanīyabhaṇḍaṃ. Daḍḍhagehamanussā gaṇhitvā gacchantā na",
  "atk-vin02a3:386_4": "vāretabbā. Rakkhitagopitaṃ veḷuṃ gaṇhantena samakaṃ vā atirekaṃ vā thāvaraṃ antamaso",
  "atk-vin02a3:386_5": "taṃagghanakampi phātikammaṃ katvā gahetabbo. Phātikammaṃ akatvā gaṇhantena tattheva",
  "atk-vin02a3:386_6": "vaḷañjetabbo, gamanakāle saṅghikāvāse ṭhapetvā gantabbaṃ. Asatiyā gahetvā gatena",
  "atk-vin02a3:386_7": "pahiṇitvā dātabbo. Desantaraṃ gatena sampattavihāre saṅghikāvāse ṭhapetabbo.",
  "atk-vin02a3:387_0": "Tiṇanti muñjaṃ pabbajañca ṭhapetvā avasesaṃ yaṃkiñci tiṇaṃ. Yattha pana tiṇaṃ natthi,",
  "atk-vin02a3:387_1": "tattha paṇṇehi chādenti; tasmā paṇṇampi tiṇeneva saṅgahitaṃ. Iti muñjādīsu yaṃkiñci",
  "atk-vin02a3:387_2": "muṭṭhippamāṇampi tiṇaṃ tālapaṇṇādīsu ca ekaṃ paṇṇampi saṅghassa dinnaṃ vā tatthajātakaṃ",
  "atk-vin02a3:387_3": "vā bahārāme saṅghassa tiṇavatthuto jātatiṇaṃ vā rakkhitagopitaṃ garubhaṇḍaṃ hoti,",
  "atk-vin02a3:387_4": "tampi saṅghakamme ca cetiyakamme ca kate atirekaṃ puggalikakamme dātuṃ vaṭṭati. Daḍḍhagehamanussā",
  "atk-vin02a3:387_5": "gahetvā gacchantā na vāretabbā. Aṭṭhaṅgulappamāṇopi rittapotthako garubhaṇḍameva.",
  "atk-vin02a3:388_0": "Mattikā pakatimattikā vā hotu pañcavaṇṇā vā sudhā vā sajjurasakaṅguṭṭhasilesādīsu",
  "atk-vin02a3:388_1": "vā yaṃkiñci, dullabhaṭṭhāne ānetvā vā dinnaṃ tatthajātakaṃ vā rakkhitagopitaṃ tālaphalapakkamattaṃ",
  "atk-vin02a3:388_2": "garubhaṇḍaṃ hoti. Tampi saṅghakamme ca cetiyakamme ca niṭṭhite atirekaṃ puggalikakamme",
  "atk-vin02a3:388_3": "dātuṃ vaṭṭati. Hiṅguhiṅgulakaharitālamanosilañjanāni pana bhājanīyabhaṇḍāni.",
  "atk-vin02a3:389_0": "Dārubhaṇḍe yo koci aṭṭhaṅgulasūcidaṇḍamattopi dārubhaṇḍako dārudullabhaṭṭhāne saṅghassa",
  "atk-vin02a3:389_1": "dinno vā tatthajātako vā rakkhitagopito, ayaṃ garubhaṇḍaṃ hotīti kurundiyaṃ vuttaṃ.",
  "atk-vin02a3:389_2": "Mahāaṭṭhakathāyaṃ pana sabbampi dāruveḷucammapāsāṇādivikatiṃ dārubhaṇḍena saṅgaṇhitvā",
  "atk-vin02a3:389_3": "“tena kho pana samayena saṅghassa āsandiko uppanno hotī”ti ito paṭṭhāya dārubhaṇḍavinicchayo vutto.",
  "atk-vin02a3:390_0": "Tatrāyaṃ atthuddhāro, āsandiko, sattaṅgo, bhaddapīṭhaṃ, pīṭhikā, eḷakapādakapīṭhaṃ,",
  "atk-vin02a3:390_1": "āmalakavaṭṭakapīṭhaṃ, phalakaṃ, kocchaṃ, palālapīṭhakanti imesu tāva yaṃkiñci khuddakaṃ",
  "atk-vin02a3:390_2": "vā hotu mahantaṃ vā, saṅghassa dinnaṃ garubhaṇḍaṃ hoti. Palālapīṭhena cettha kadalipattādipīṭhānipi",
  "atk-vin02a3:390_3": "saṅgahitāni. Byagghacammaonaddhampi vāḷarūpaparikkhittaṃ, ratanaparisibbitaṃ, kocchakaṃ garubhaṇḍameva.",
  "atk-vin02a3:391_0": "Vaṅkaphalakaṃ, dīghaphalakaṃ, cīvaradhovanaphalakaṃ, ghaṭṭanaphalakaṃ, ghaṭṭanamuggaro,",
  "atk-vin02a3:391_1": "dantakaṭṭhacchedanagaṇṭhikā, daṇḍamuggaro, ambaṇaṃ, rajanadoṇi, udakapaṭicchako,",
  "atk-vin02a3:391_2": "dārumayo vā dantamayo vā veḷumayo vā sapādakopi apādakopi samuggo, mañjūsā, pādagaṇhanakato",
  "atk-vin02a3:391_3": "atirekappamāṇo karaṇḍo, udakadoṇi, udakakaṭāhaṃ, uḷuṅko, kaṭacchu, pānīyasarāvaṃ,",
  "atk-vin02a3:391_4": "pānīyasaṅkhoti etesupi yaṃkiñci saṅghe dinnaṃ garubhaṇḍaṃ. Saṅkhathālakaṃ pana bhājanīyaṃ,",
  "atk-vin02a3:391_5": "tathā dārumayo udakatumbo.",
  "atk-vin02a3:392_0": "Pādakathalikamaṇḍalaṃ dārumayaṃ vā hotu coḷapaṇṇādimayaṃ vā sabbaṃ garubhaṇḍaṃ. Ādhārako",
  "atk-vin02a3:392_1": "pattapidhānaṃ, tālavaṇṭaṃ, bījanī, caṅkoṭakaṃ, pacchi, yaṭṭhisammuñjanī muṭṭhisammuñjanīti",
  "atk-vin02a3:392_2": "etesupi yaṃkiñci khuddakaṃ vā mahantaṃ vā dāruveḷupaṇṇacammādīsu yena kenaci kataṃ garubhaṇḍameva.",
  "atk-vin02a3:393_0": "Thambhatulāsopānaphalakādīsu dārumayaṃ vā pāsāṇamayaṃ vā yaṃkiñci gehasambhārarūpaṃ,",
  "atk-vin02a3:393_1": "yo koci kaṭasārako, yaṃkiñci bhūmattharaṇaṃ, yaṃkiñci akappiyacammaṃ, sabbaṃ saṅghe",
  "atk-vin02a3:393_2": "dinnaṃ garubhaṇḍaṃ, bhūmattharaṇaṃ kātuṃ vaṭṭati. Eḷakacammaṃ pana paccattharaṇagatikaṃ",
  "atk-vin02a3:393_3": "hoti, tampi garubhaṇḍameva. Kappiyacammāni bhājanīyāni. Kurundiyaṃ pana “sabbaṃ mañcappamāṇaṃ",
  "atk-vin02a3:393_4": "cammaṃ garubhaṇḍa”nti vuttaṃ.",
  "atk-vin02a3:394_0": "Udukkhalaṃ, musalaṃ, suppaṃ, nisadaṃ, nisadapoto, pāsāṇadoṇi, pāsāṇakaṭāhaṃ, turivemabhastādi",
  "atk-vin02a3:394_1": "sabbaṃ pesakārādibhaṇḍaṃ, sabbaṃ kasibhaṇḍaṃ, sabbaṃ cakkayuttakayānaṃ garubhaṇḍameva.",
  "atk-vin02a3:394_2": "Mañcapādo, mañcaaṭanī, pīṭhapādo, pīṭhaaṭanī, vāsipharasuādīnaṃ daṇḍāti etesu yaṃkiñci",
  "atk-vin02a3:394_3": "vippakatatacchanakammaṃ aniṭṭhitameva bhājanīyaṃ, tacchitamaṭṭhaṃ pana garubhaṇḍaṃ",
  "atk-vin02a3:394_4": "hoti. Anuññātavāsiyā pana daṇḍo chattamuṭṭhipaṇṇaṃ kattarayaṭṭhi upāhanā araṇisahitaṃ",
  "atk-vin02a3:394_5": "dhammakaraṇo pādagaṇhanakato anatirittaṃ āmalakatumbaṃ āmalakaghaṭo lābukatumbaṃ",
  "atk-vin02a3:394_6": "lābughaṭo visāṇakatumbanti sabbametaṃ bhājanīyaṃ, tato mahantataraṃ garubhaṇḍaṃ.",
  "atk-vin02a3:395_0": "Hatthidanto vā yaṃkiñci visāṇaṃ vā atacchitaṃ yathājātameva bhājanīyaṃ, tehi katamañcapādādīsu",
  "atk-vin02a3:395_1": "purimasadisoyeva vinicchayo. Tacchitaniṭṭhitopi hiṅgukaraṇḍako añjanakaraṇḍako gaṇṭhikā",
  "atk-vin02a3:395_2": "vidho añjanī añjanisalākā udakapuñchanīti idaṃ sabbaṃ bhājanīyameva.",
  "atk-vin02a3:396_0": "Mattikābhaṇḍe sabbaṃ manussānaṃ upabhogaparibhogaṃ ghaṭapiṭharādikulālabhājanaṃ pattakaṭāhaṃ",
  "atk-vin02a3:396_1": "aṅgārakaṭāhaṃ dhūmadānakaṃ dīparukkhako dīpakapallikā cayaniṭṭhakā chadaniṭṭhakā",
  "atk-vin02a3:396_2": "thūpikāti saṅghassa dinnakālato paṭṭhāya garubhaṇḍaṃ, pādagaṇhanakato anatirittappamāṇo",
  "atk-vin02a3:396_3": "pana ghaṭako pattaṃ thālakaṃ kañcanako kuṇḍikāti idamettha bhājanīyabhaṇḍaṃ. Yathā",
  "atk-vin02a3:396_4": "ca mattikābhaṇḍe; evaṃ lohabhaṇḍepi kuṇḍikā bhājanīyakoṭṭhāsameva bhajatīti ayamettha anupubbikathā.",
  "atk-vin02a3:397": "Avissajjiyavatthukathā niṭṭhitā.",
  "atk-vin02a3:398": "Navakammadānakathā",
  "atk-vin02a3:399_0": "323. Bhaṇḍikāṭṭhapanamattenāti dvārabāhānaṃ upari kapotabhaṇḍikayojanamattena. Paribhaṇḍakaraṇamattenāti",
  "atk-vin02a3:399_1": "gomayaparibhaṇḍakasāvaparibhaṇḍakaraṇamattena. Dhūmakālikanti idaṃ yāvassa citakadhūmo",
  "atk-vin02a3:399_2": "na paññāyati, tāva ayaṃ vihāro etassevāti evaṃ dhūmakāle apaloketvā katapariyositaṃ",
  "atk-vin02a3:399_3": "vihāraṃ denti. Vippakatanti ettha vippakato nāma yāva gopānasiyo na ārohanti. Gopānasīsu",
  "atk-vin02a3:399_4": "pana āruḷhāsu bahukato nāma hoti, tasmā tato paṭṭhāya na dātabbo, kiñcideva samādapetvā",
  "atk-vin02a3:399_5": "kāressati. Khuddake vihāre kammaṃ oloketvā chappañcavassikanti kammaṃ oloketvā catuhatthavihāre",
  "atk-vin02a3:399_6": "catuvassikaṃ, pañcahatthe pañcavassikaṃ, chahatthe chavassikaṃ dātabbaṃ. Aḍḍhayogo",
  "atk-vin02a3:399_7": "pana yasmā sattaṭṭhahattho hoti, tasmā ettha “sattaṭṭhavassika”nti vuttaṃ. Sace pana",
  "atk-vin02a3:399_8": "so navahattho hoti navavassikampi dātabbaṃ. Mahallake pana dasahatthe ekādasahatthe",
  "atk-vin02a3:399_9": "vihāre vā pāsāde vā dasavassikaṃ vā ekādasavassikaṃ vā dātabbaṃ. Dvādasahatthe pana",
  "atk-vin02a3:399_10": "tato adhike vā lohapāsādasadisepi dvādasavassikameva dātabbaṃ, na tato uttari.",
  "atk-vin02a3:400_0": "Navakammiko bhikkhu antovasse taṃ āvāsaṃ labhati, utukāle paṭibāhituṃ na labhati.",
  "atk-vin02a3:400_1": "Sace so āvāso jīrati, āvāsasāmikassa vā tassa vaṃse uppannassa vā kassaci kathetabbaṃ",
  "atk-vin02a3:400_2": "– “āvāso te nassati, jaggatha etaṃ āvāsa”nti. Sace so na sakkoti, bhikkhūhi ñātī",
  "atk-vin02a3:400_3": "vā upaṭṭhāke vā samādapetvā jaggitabbo. Sace tepi na sakkonti, saṅghikena paccayena",
  "atk-vin02a3:400_4": "jaggitabbo. Tasmimpi asati ekaṃ āvāsaṃ vissajjetvā avasesā jaggitabbā. Bahū vissajjetvā",
  "atk-vin02a3:400_5": "ekaṃ saṇṭhāpetumpi vaṭṭatiyeva.",
  "atk-vin02a3:401_0": "Dubbhikkhe bhikkhūsu pakkantesu sabbe āvāsā nassanti, tasmā ekaṃ vā dve vā tayo vā",
  "atk-vin02a3:401_1": "āvāse vissajjetvā tato yāgubhattacīvarādīni paribhuñjantehi sesāvāsā jaggitabbāyeva.",
  "atk-vin02a3:401_2": "Kurundiyaṃ pana vuttaṃ “saṅghike paccaye asati eko bhikkhu ‘tuyhaṃ ekaṃ mañcaṭṭhānaṃ",
  "atk-vin02a3:401_3": "gahetvā jaggāhī’ti vattabbo. Sace bahutaraṃ icchati, tibhāgaṃ vā upaḍḍhabhāgaṃ vā",
  "atk-vin02a3:401_4": "datvāpi jaggāpetabbaṃ. Atha ‘thambhamattamevettha avasiṭṭhaṃ, bahukammaṃ kātabba’nti",
  "atk-vin02a3:401_5": "na icchati, ‘tuyhaṃ puggalikameva katvā jagga; evampi hi saṅghassa bhaṇḍakaṭṭhapanaṭṭhānaṃ",
  "atk-vin02a3:401_6": "navakānañca vasanaṭṭhānaṃ labhissatī’ti jaggāpetabbo. Evaṃ jaggito pana tasmiṃ jīvante",
  "atk-vin02a3:401_7": "puggaliko hoti, mate saṅghikoyeva. Sace saddhivihārikānaṃ dātukāmo hoti, kammaṃ oloketvā",
  "atk-vin02a3:401_8": "tibhāgaṃ vā upaḍḍhaṃ vā puggalikaṃ katvā jaggāpetabbo. Evañhi saddhivihārikānaṃ dātuṃ",
  "atk-vin02a3:401_9": "labhati. Evaṃ jagganake pana asati ‘ekaṃ āvāsaṃ vissajjetvā’tiādinā nayena jaggāpetabbo”ti.",
  "atk-vin02a3:402_0": "Idampi ca aññaṃ tattheva vuttaṃ – dve bhikkhū saṅghikaṃ bhūmiṃ gahetvā sodhetvā saṅghikaṃ",
  "atk-vin02a3:402_1": "senāsanaṃ karonti. Yena sā bhūmi paṭhamaṃ gahitā, so sāmī. Ubhopi puggalikaṃ karonti,",
  "atk-vin02a3:402_2": "soyeva sāmī. So saṅghikaṃ karoti, itaro puggalikaṃ karoti, aññaṃ ce bahuṃ senāsanaṭṭhānaṃ",
  "atk-vin02a3:402_3": "atthi, puggalikaṃ karontopi na vāretabbo. Aññasmiṃ pana tādise paṭirūpe ṭhāne asati",
  "atk-vin02a3:402_4": "taṃ paṭibāhitvā saṅghikaṃ karonteneva kātabbaṃ. Yaṃ pana tassa tattha vayakammaṃ",
  "atk-vin02a3:402_5": "kataṃ, taṃ dātabbaṃ. Sace pana katāvāse vā āvāsakaraṇaṭṭhāne vā chāyūpagaphalūpagarukkhā",
  "atk-vin02a3:402_6": "honti, apaloketvā hāretabbā. Puggalikā ce honti, sāmikā āpucchitabbā; no ce denti,",
  "atk-vin02a3:402_7": "yāvatatiyaṃ āpucchitvā “rukkhaagghanakamūlaṃ dassāmā”ti hāretabbā.",
  "atk-vin02a3:403_0": "Yo pana saṅghikavallimattampi aggahetvā āharimena upakaraṇena saṅghikāya bhūmiyā",
  "atk-vin02a3:403_1": "puggalikavihāraṃ kāreti, upaḍḍhaṃ saṅghikaṃ hoti; upaḍḍhaṃ puggalikaṃ. Pāsādo ce",
  "atk-vin02a3:403_2": "hoti, heṭṭhāpāsādo saṅghiko; upari puggaliko. Sace so heṭṭhāpāsādaṃ icchati, tassa",
  "atk-vin02a3:403_3": "hoti. Atha heṭṭhā ca upari ca icchati, ubhayattha upaḍḍhaṃ labhati. Dve senāsanāni",
  "atk-vin02a3:403_4": "kāreti – ekaṃ saṅghikaṃ, ekaṃ puggalikaṃ. Sace vihāre uṭṭhitena dabbasambhārena kāreti,",
  "atk-vin02a3:403_5": "tatiyabhāgaṃ labhati. Sace akataṭṭhāne cayaṃ vā pamukhaṃ vā karoti, bahikuṭṭe upaḍḍhaṃ",
  "atk-vin02a3:403_6": "saṅghassa, upaḍḍhaṃ tassa. Atha mahantaṃ visamaṃ pūretvā apade padaṃ dassetvā kataṃ",
  "atk-vin02a3:403_7": "hoti, anissaro tattha saṅgho.",
  "atk-vin02a3:404": "Ekaṃ varaseyyanti ettha navakammadānaṭṭhāne vā vassaggena pattaṭṭhāne vā yaṃ icchati, taṃ ekaṃ varaseyyaṃ anujānāmīti attho.",
  "atk-vin02a3:405": "Pariyosite pakkamati tassevetanti puna āgantvā vasantassa antovassaṃ tasseva taṃ; anāgacchantassa pana saddhivihārikādayo gahetuṃ na labhanti.",
  "atk-vin02a3:406": "Navakammadānakathā niṭṭhitā.",
  "atk-vin02a3:407": "Aññatrapaṭibhogapaṭikkhepādikathā",
  "atk-vin02a3:408_0": "324. Nātiharantīti aññatra haritvā na paribhuñjanti. Guttatthāyāti yaṃ tattha mañcapīṭhādi,",
  "atk-vin02a3:408_1": "tassa guttatthāya, taṃ aññatra harituṃ anujānāmīti attho. Tasmā taṃ aññatra haritvā",
  "atk-vin02a3:408_2": "saṅghikaparibhogena paribhuñjantassa naṭṭhaṃ sunaṭṭhaṃ, jiṇṇaṃ sujiṇṇaṃ. Sace arogaṃ",
  "atk-vin02a3:408_3": "tasmiṃ vihāre paṭisaṅkhate puna pākatikaṃ kātabbaṃ. Puggalikaparibhogena paribhuñjato",
  "atk-vin02a3:408_4": "naṭṭhaṃ vā jiṇṇaṃ vā gīvā hoti, tasmiṃ paṭisaṅkhate dātabbameva. Sace tato gopānasiādīni",
  "atk-vin02a3:408_5": "gahetvā aññasmiṃ saṅghikāvāse yojenti, suyojitāni. Puggalikāvāse yojentehi pana mūlaṃ",
  "atk-vin02a3:408_6": "vā dātabbaṃ, paṭipākatikaṃ vā kātabbaṃ chaḍḍitavihārato mañcapīṭhādīni theyyacittena",
  "atk-vin02a3:408_7": "gaṇhanto uddhāreyeva bhaṇḍagghena kāretabbo. Puna āvāsikakāle dassāmīti gahetvā saṅghikaparibhogena",
  "atk-vin02a3:408_8": "paribhuñjantassa naṭṭhaṃ sunaṭṭhaṃ, jiṇṇaṃ sujiṇṇaṃ. Arogañce pākatikaṃ kātabbaṃ.",
  "atk-vin02a3:408_9": "Puggalikaparibhogena paribhuñjantassa naṭṭhaṃ gīvā hoti. Tato dvāravātapānādīni saṅghikāvāse",
  "atk-vin02a3:408_10": "vā puggalikāvāse vā yojitāni paṭidātabbāniyeva.",
  "atk-vin02a3:409": "Phātikammatthāyāti vaḍḍhikammatthāya. Phātikammañcettha samakaṃ vā atirekaṃ vā agghanakaṃ mañcapīṭhādisenāsanameva vaṭṭati.",
  "atk-vin02a3:410_0": "Cakkalikanti kambalādīhi veṭhetvā katacakkalikaṃ. Allehi pādehīti yehi akkantaṭṭhāne",
  "atk-vin02a3:410_1": "udakaṃ paññāyati, evarūpehi pādehi paribhaṇḍakatabhūmi vā senāsanaṃ vā na akkamitabbaṃ.",
  "atk-vin02a3:410_2": "Sace pana udakasinehamattameva paññāyati, na udakaṃ, vaṭṭati. Pādapuñchaniṃ pana",
  "atk-vin02a3:410_3": "allapādehipi akkamituṃ vaṭṭatiyeva. Saupāhanena dhotapādehi akkamitabbaṭṭhāneyeva na vaṭṭati.",
  "atk-vin02a3:411_0": "Coḷakena paliveṭhetunti sudhābhūmiyaṃ vā paribhaṇḍabhūmiyaṃ vā sace taṭṭikā vā kaṭasārako",
  "atk-vin02a3:411_1": "vā natthi, coḷakena pādā veṭhetabbā, tasmiṃ asati paṇṇampi attharituṃ vaṭṭati. Kiñci",
  "atk-vin02a3:411_2": "anattharitvā ṭhapentassa pana dukkaṭaṃ. Yadi pana tattha nevāsikā anatthatāyapi bhūmiyā",
  "atk-vin02a3:411_3": "ṭhapenti, adhotapādehipi vaḷañjenti, tatheva vaḷañjetuṃ vaṭṭati.",
  "atk-vin02a3:412_0": "Na bhikkhave parikammakatā bhittīti setabhitti vā cittakammakatā vā. Na kevalañca",
  "atk-vin02a3:412_1": "bhittimeva, dvārampi vātapānampi apassenaphalakampi pāsāṇatthambhampi rukkhatthambhampi",
  "atk-vin02a3:412_2": "cīvarena vā kenaci vā appaṭicchādetvā apassayituṃ na labbhatiyeva.",
  "atk-vin02a3:413_0": "Dhotapādakāti dhotapādakā hutvā dhotehi pādehi akkamitabbaṭṭhāne nipajjituṃ kukkuccāyanti.",
  "atk-vin02a3:413_1": "“Dhotapādake”tipi pāṭho. Dhotehi pādehi akkamitabbaṭṭhānassetaṃ adhivacanaṃ. Paccattharitvāti",
  "atk-vin02a3:413_2": "paribhaṇḍakataṃ bhūmiṃ vā bhūmattharaṇasenāsanaṃ vā saṅghikamañcapīṭhaṃ vā attano",
  "atk-vin02a3:413_3": "santakena paccattharaṇena paccattharitvāva nipajjitabbaṃ. Sace niddāyatopi paccattharaṇe",
  "atk-vin02a3:413_4": "saṅkuṭite koci sarīrāvayavo mañcaṃ vā pīṭhaṃ vā phusati, āpattiyeva. Lomesu pana",
  "atk-vin02a3:413_5": "lomagaṇanāya āpattiyeva. Paribhogasīsena apassayantassāpi eseva nayo. Hatthatalapādatalehi",
  "atk-vin02a3:413_6": "pana phusituṃ vā akkamituṃ vā vaṭṭati. Mañcapīṭhaṃ nīharantassa kāye paṭihaññati, anāpatti.",
  "atk-vin02a3:414": "Aññatraparibhogapaṭikkhepādikathā niṭṭhitā.",
  "atk-vin02a3:415": "Saṅghabhattādianujānanakathā",
  "atk-vin02a3:416_0": "325. Na sakkonti saṅghabhattaṃ kātunti sakalassa saṅghassa bhattaṃ kātuṃ na sakkonti.",
  "atk-vin02a3:416_1": "Uddesabhattantiādīsu “ekaṃ vā dve vā…pe… dasa vā bhikkhū saṅghato uddisitvā dethā”ti",
  "atk-vin02a3:416_2": "evaṃ uddesena laddhabhikkhūnaṃ bhattaṃ kātuṃ icchanti. Apare tatheva bhikkhū paricchinditvā",
  "atk-vin02a3:416_3": "nimantetvā tesaṃ bhattaṃ kātuṃ icchanti. Apare salākāyo chinditvā, apare pakkhikaṃ",
  "atk-vin02a3:416_4": "uposathikaṃ pāṭipadikanti evaṃ niyāmetvā, ekassa vā dvinnaṃ vā…pe… dasannaṃ vā bhikkhūnaṃ",
  "atk-vin02a3:416_5": "bhattaṃ kātuṃ icchanti. Iti etāni bhattāni uddesabhattaṃ nimantananti imaṃ vohāraṃ",
  "atk-vin02a3:416_6": "pattāni. Yasmā pana te sacepi dubbhikkhe na sakkonti, subhikkhe jāte pana puna saṅghabhattaṃ",
  "atk-vin02a3:416_7": "kātuṃ sakkhissanti, tasmā bhagavā tampi anto katvā “anujānāmi, bhikkhave, saṅghabhattaṃ",
  "atk-vin02a3:416_8": "uddesabhatta”ntiādimāha.",
  "atk-vin02a3:417_0": "Tattha saṅghabhatte ṭhitikā nāma natthi, tasmā “amhākaṃ ajja dasa dvādasa divasā",
  "atk-vin02a3:417_1": "bhuñjantānaṃ idāni aññato bhikkhū ānethā”ti na evaṃ tattha vattabbaṃ. “Purimadivasesu",
  "atk-vin02a3:417_2": "amhehi na laddhaṃ, idāni taṃ amhākaṃ gāhethā”ti evampi vattuṃ na labbhati. Tañhi",
  "atk-vin02a3:417_3": "āgatāgatānaṃ pāpuṇātiyeva.",
  "atk-vin02a3:418": "Saṅghabhattādianujānanakathā niṭṭhitā.",
  "atk-vin02a3:419": "Uddesabhattakathā",
  "atk-vin02a3:420_0": "Uddesabhattādīsu pana ayaṃ nayo – raññā vā rājamahāmattena vā saṅghato uddisitvā",
  "atk-vin02a3:420_1": "“ettake bhikkhū ānethā”ti pahite kālaṃ ghosetvā ṭhitikā pucchitabbā. Sace atthi,",
  "atk-vin02a3:420_2": "tato paṭṭhāya gāhetabbaṃ; no ce, therāsanato paṭṭhāya gāhetabbaṃ. Uddesakena piṇḍapātikānampi",
  "atk-vin02a3:420_3": "na atikkāmetabbaṃ. Te pana dhutaṅgaṃ rakkhantā sayameva atikkamissanti; evaṃ gāhiyamāne",
  "atk-vin02a3:420_4": "alasajātikā mahātherā pacchā āgacchanti, “bhante, vīsativassānaṃ gāhiyati, tumhākaṃ",
  "atk-vin02a3:420_5": "ṭhitikā atikkantā”ti na vattabbā, ṭhitikaṃ ṭhapetvā tesaṃ gāhetvā pacchā ṭhitikāya",
  "atk-vin02a3:420_6": "gāhetabbaṃ. “Asukavihāre bahuṃ uddesabhattaṃ uppanna”nti sutvā yojanantarikavihāratopi",
  "atk-vin02a3:420_7": "bhikkhū āgacchanti, sampattasampattānaṃ ṭhitaṭṭhānato paṭṭhāya gāhetabbaṃ. Asampattānampi",
  "atk-vin02a3:420_8": "upacārasīmaṃ paviṭṭhānaṃ antevāsikādīsu gaṇhantesu gāhetabbameva. Bahiupacārasīmāya",
  "atk-vin02a3:420_9": "ṭhitānaṃ gāhethāti vadanti, na gāhetabbaṃ. Sace pana upacārasīmaṃ okkantehi ekābaddhā",
  "atk-vin02a3:420_10": "hutvā attano vihāradvāre vā antovihāreyeva vā honti, parisāvasena vaḍḍhitā nāma sīmā",
  "atk-vin02a3:420_11": "hoti, tasmā gāhetabbaṃ. Saṅghanavakassa dinnepi pacchā āgatānaṃ gāhetabbameva. Dutiyabhāge",
  "atk-vin02a3:420_12": "pana therāsanaṃ āruḷhe puna āgatānaṃ paṭhamabhāgo na pāpuṇāti, dutiyabhāgato vassaggena gāhetabbaṃ.",
  "atk-vin02a3:421_0": "Ekasmiṃ vihāre ekaṃ bhattuddesaṭṭhānaṃ paricchinditvā gāvutappamāṇāyapi upacārasīmāya",
  "atk-vin02a3:421_1": "yattha katthaci ārocitaṃ uddesabhattaṃ, tasmiṃyeva bhattuddesaṭṭhāne gāhetabbaṃ.",
  "atk-vin02a3:421_2": "Eko ekassa bhikkhuno pahiṇāti “svepi saṅghato uddisitvā dasa bhikkhū pahiṇathā”ti,",
  "atk-vin02a3:421_3": "tena so attho bhattuddesakassa ārocetabbo. Sace taṃ divasaṃ pamussati, dutiyadivase",
  "atk-vin02a3:421_4": "pātova ārocetabbo. Atha pamussitvāva piṇḍāya pavisanto sarati, yāva upacārasīmaṃ",
  "atk-vin02a3:421_5": "nātikkamati, tāva yā bhojanasālāya pakatiṭṭhitikā, tassāyeva vasena gāhetabbaṃ. Sacepi",
  "atk-vin02a3:421_6": "upacārasīmaṃ atikkantā bhikkhū ca upacārasīmaṭṭhakehi ekābaddhā honti, aññamaññaṃ",
  "atk-vin02a3:421_7": "dvādasahatthantaraṃ avijahitvā gacchanti, pakatiṭṭhitikāya vasena gāhetabbaṃ. Bhikkhūnaṃ",
  "atk-vin02a3:421_8": "pana tādise ekābaddhe asati bahiupacārasīmāya yasmiṃ ṭhāne sarati, tattha navaṃ ṭhitikaṃ",
  "atk-vin02a3:421_9": "katvā gāhetabbaṃ. Antogāme āsanasālāya sarantena āsanasālāya ṭhitikāya gāhetabbaṃ.",
  "atk-vin02a3:421_10": "Yattha katthaci saritvā gāhetabbameva, agāhetuṃ na vaṭṭati. Na hi etaṃ dutiyadivase labbhatīti.",
  "atk-vin02a3:422_0": "Sace sakavihārato aññaṃ vihāraṃ gacchante bhikkhū disvā koci uddesabhattaṃ uddisāpeti,",
  "atk-vin02a3:422_1": "yāva antoupacāre vā upacārasīmaṭṭhakehi saddhiṃ vuttanayena ekābaddhā vā honti, tāva",
  "atk-vin02a3:422_2": "sakavihāre ṭhitikāvaseneva gāhetabbaṃ. Bahiupacāre ṭhitānaṃ dinnaṃ pana “saṅghato",
  "atk-vin02a3:422_3": "bhante ettake nāma bhikkhū uddisathā”ti vutte sampattānaṃ gāhetabbaṃ. Tattha dvādasahatthantaraṃ",
  "atk-vin02a3:422_4": "avijahitvā ekābaddhanayena dūre ṭhitāpi sampattāyevāti veditabbaṃ. Sace yaṃ vihāraṃ",
  "atk-vin02a3:422_5": "gacchanti, tattha paviṭṭhānaṃ ārocenti, tassa vihārassa ṭhitikāvasena gāhetabbaṃ.",
  "atk-vin02a3:422_6": "Sacepi gāmadvāre vā vīthiyaṃ vā catukke vā antaraghare vā bhikkhū disvā koci saṅghuddesaṃ",
  "atk-vin02a3:422_7": "āroceti, tasmiṃ tasmiṃ ṭhāne antoupacāragatānaṃ gāhetabbaṃ.",
  "atk-vin02a3:423_0": "Gharūpacāro cettha “ekaṃ gharaṃ ekūpacāraṃ, ekaṃ gharaṃ nānūpacāraṃ, nānāgharaṃ ekūpacāraṃ,",
  "atk-vin02a3:423_1": "nānāgharaṃ nānūpacāra”nti imesaṃ vasena veditabbo. Tattha yaṃ ekakulassa gharaṃ ekavaḷañjaṃ",
  "atk-vin02a3:423_2": "hoti, taṃ suppapātaparicchedassa anto ekūpacāraṃ nāma. Tatthuppanno uddesalābho tasmiṃ",
  "atk-vin02a3:423_3": "upacāre bhikkhācāravattenapi ṭhitānaṃ sabbesaṃ pāpuṇāti, etaṃ “ekaṃ gharaṃ ekūpacāraṃ” nāma.",
  "atk-vin02a3:424_0": "Yaṃ pana ekaṃ gharaṃ dvinnaṃ bhariyānaṃ sukhavihāratthāya majjhe bhittiṃ uṭṭhāpetvā",
  "atk-vin02a3:424_1": "nānādvāravaḷañjaṃ kataṃ, tatthuppanno uddesalābho bhittiantarikassa na pāpuṇāti,",
  "atk-vin02a3:424_2": "tasmiṃ tasmiṃ ṭhāne nisinnasseva pāpuṇāti, etaṃ “ekaṃ gharaṃ nānūpacāraṃ” nāma.",
  "atk-vin02a3:425_0": "Yasmiṃ pana ghare bahū bhikkhū nimantetvā antogehato paṭṭhāya ekābaddhe katvā paṭivissakagharānipi",
  "atk-vin02a3:425_1": "pūretvā nisīdāpenti, tatthuppanno uddesalābho sabbesaṃ pāpuṇāti. Yampi nānākulassa",
  "atk-vin02a3:425_2": "nivesanaṃ majjhe bhittiṃ akatvā ekadvāreneva vaḷañjanti, tatrāpi eseva nayo. Etaṃ",
  "atk-vin02a3:425_3": "“nānāgharaṃ ekūpacāraṃ” nāma.",
  "atk-vin02a3:426_0": "Yo pana nānānivesanesu nisinnānaṃ bhikkhūnaṃ uddesalābho uppajjati, kiñcāpi bhitticchiddena",
  "atk-vin02a3:426_1": "bhikkhū dissanti, tasmiṃ tasmiṃ nivesane nisinnānaṃyeva pāpuṇāti, etaṃ “nānāgharaṃ nānūpacāraṃ” nāma.",
  "atk-vin02a3:427_0": "Yo pana gāmadvāravīthicatukkesu aññatarasmiṃ ṭhāne uddesabhattaṃ labhitvā aññasmiṃ",
  "atk-vin02a3:427_1": "bhikkhusmiṃ asati attanova pāpuṇāpetvā dutiyadivasepi tasmiṃyeva ṭhāne aññaṃ labhati,",
  "atk-vin02a3:427_2": "tena yaṃ aññaṃ navakaṃ vā vuḍḍhaṃ vā bhikkhuṃ passati, tassa gāhetabbaṃ. Sace koci",
  "atk-vin02a3:427_3": "natthi, attanova pāpetvā bhuñjitabbaṃ.",
  "atk-vin02a3:428_0": "Sace āsanasālāya nisīditvā kālaṃ paṭimānentesu bhikkhūsu koci āgantvā “saṅghuddesapattaṃ",
  "atk-vin02a3:428_1": "detha, uddesapattaṃ detha, saṅghato uddisitvā pattaṃ detha, saṅghikaṃ pattaṃ dethā”ti",
  "atk-vin02a3:428_2": "vā vadati, uddesapattaṃ ṭhitikāya gāhetvā dātabbaṃ. “Saṅghuddesabhikkhuṃ detha, saṅghato",
  "atk-vin02a3:428_3": "uddisitvā bhikkhuṃ detha, saṅghikaṃ bhikkhuṃ dethā”ti vuttepi eseva nayo.",
  "atk-vin02a3:429_0": "Uddesako panettha pesalo lajjī medhāvī icchitabbo, tena tikkhattuṃ ṭhitikaṃ pucchitvā",
  "atk-vin02a3:429_1": "sace koci ṭhitikaṃ jānanto natthi, therāsanato gāhetabbaṃ. Sace pana “ahaṃ jānāmi,",
  "atk-vin02a3:429_2": "dasavassena laddha”nti koci bhaṇati, “atthāvuso, dasavassā bhikkhū”ti pucchitabbaṃ.",
  "atk-vin02a3:429_3": "Sace tassa sutvā “dasavassamha dasavassamhā”ti bahū āgacchanti, “tuyhaṃ pāpuṇāti,",
  "atk-vin02a3:429_4": "tuyhaṃ pāpuṇātī”ti avatvā “sabbe appasaddā hothā”ti vatvā paṭipāṭiyā ṭhapetabbā.",
  "atk-vin02a3:429_5": "Ṭhapetvā “kati icchathā”ti upāsako pucchitabbo. “Ettake nāma, bhante, bhikkhū”ti",
  "atk-vin02a3:429_6": "vutte “tuyhaṃ pāpuṇāti, tuyhaṃ pāpuṇātī”ti avatvā sabbanavakassa vassaggañca utu",
  "atk-vin02a3:429_7": "ca divasabhāgo ca chāyā ca pucchitabbā. Sace chāyāyapi pucchiyamānāya añño vuḍḍhataro",
  "atk-vin02a3:429_8": "āgacchati, tassa dātabbaṃ. Atha chāyaṃ pucchitvā “tuyhaṃ pāpuṇātī”ti vutte vuḍḍhataro",
  "atk-vin02a3:429_9": "āgacchati, na labhati. Kathāpapañcena hi nisinnassāpi niddāyantassāpi gāhitaṃ suggāhitaṃ,",
  "atk-vin02a3:429_10": "atikkantaṃ suatikkantaṃ, bhājanīyabhaṇḍañhi nāmetaṃ sampattasseva pāpuṇāti, tattha",
  "atk-vin02a3:429_11": "sampattabhāvo upacārena paricchinditabbo. Āsanasālāya ca antoparikkhepo upacāro,",
  "atk-vin02a3:429_12": "tasmiṃ ṭhitassa lābho pāpuṇātīti.",
  "atk-vin02a3:430_0": "Koci āsanasālato aṭṭha uddesapatte āharāpetvā satta patte paṇītabhojanānaṃ ekaṃ udakassa",
  "atk-vin02a3:430_1": "pūretvā āsanasālāyaṃ pahiṇāti, gahetvā āgatā kiñci avatvā bhikkhūnaṃ hatthesu patiṭṭhāpetvā",
  "atk-vin02a3:430_2": "pakkamanti. Yena yaṃ laddhaṃ, tasseva taṃ hoti. Yena pana udakaṃ laddhaṃ, tassa atikkantampi",
  "atk-vin02a3:430_3": "ṭhitikaṃ ṭhapetvā aññaṃ uddesabhattaṃ gāhetabbaṃ. Tañca lūkhaṃ vā labhatu paṇītaṃ",
  "atk-vin02a3:430_4": "vā ticīvaraparivāraṃ vā, tassevetaṃ. Īdiso hissa puññaviseso. Udakaṃ pana yasmā āmisaṃ",
  "atk-vin02a3:430_5": "na hoti, tasmā aññaṃ uddesabhattaṃ labbhati.",
  "atk-vin02a3:431_0": "Sace pana te gahetvā āgatā “idaṃ kira bhante sabbaṃ bhājetvā bhuñjathā”ti vatvā gacchanti,",
  "atk-vin02a3:431_1": "sabbehi bhājetvā bhuñjitvā udakaṃ pātabbaṃ. Saṅghato uddisitvā “aṭṭha mahāthere detha,",
  "atk-vin02a3:431_2": "majjhime detha, navake detha, paripuṇṇavassasāmaṇere detha, majjhimabhāṇakādayo detha,",
  "atk-vin02a3:431_3": "mayhaṃ ñātibhikkhū dethā”ti vadantassa pana “upāsaka, tvaṃ evaṃ vadasi, ṭhitikāya",
  "atk-vin02a3:431_4": "pana tesaṃ na pāpuṇātī”ti vatvā ṭhitikāvaseneva dātabbā. Daharasāmaṇerehi pana uddesabhattesu",
  "atk-vin02a3:431_5": "laddhesu sace dāyakānaṃ ghare maṅgalaṃ hoti, “tumhākaṃ ācariyupajjhāye pesethā”ti vattabbaṃ.",
  "atk-vin02a3:432_0": "Yasmiṃ pana uddesabhatte paṭhamabhāgo sāmaṇerānaṃ pāpuṇāti, anubhāgo mahātherānaṃ,",
  "atk-vin02a3:432_1": "na tattha sāmaṇerā “mayaṃ paṭhamabhāgaṃ labhimhā”ti purato gantuṃ labhanti, yathāpaṭipāṭiyā",
  "atk-vin02a3:432_2": "eva gantabbaṃ. “Saṅghato uddisitvā ‘tumhe ethā’ti vutte ‘mayhaṃ aññadāpi jānissasi,",
  "atk-vin02a3:432_3": "ṭhitikā pana evaṃ gacchatī”’ti ṭhitikāvaseneva gāhetabbaṃ. Atha “saṅghuddesapattaṃ",
  "atk-vin02a3:432_4": "dethā”ti vatvā agāhiteyeva patte yassa kassaci pattaṃ gahetvā pūretvā āharati, āhaṭampi",
  "atk-vin02a3:432_5": "ṭhitikāya eva gāhetabbaṃ.",
  "atk-vin02a3:433_0": "Eko “saṅghuddesapattaṃ āharā”ti pesito “bhante, ekaṃ pattaṃ detha, nimantanabhattaṃ",
  "atk-vin02a3:433_1": "āharissāmī”ti vadati, so ce uddesabhattagharato ayaṃ āgatoti ñatvā bhikkhūhi “nanu",
  "atk-vin02a3:433_2": "tvaṃ asukagharato āgato”ti vutto “āma, bhante, na nimantanabhattaṃ, uddesabhatta”nti",
  "atk-vin02a3:433_3": "bhaṇati, ṭhitikāya gahetabbaṃ. Yo pana “ekaṃ pattaṃ āharā”ti vutto “‘ki’nti vatvā",
  "atk-vin02a3:433_4": "āharāmī”ti vatvā “yathā te ruccatī”ti vutto āgacchati, ayaṃ vissaṭṭhadūto nāma. Uddesapattaṃ",
  "atk-vin02a3:433_5": "vā paṭipāṭipattaṃ vā puggalikapattaṃ vā yaṃ icchati, taṃ tassa dātabbaṃ. Eko bālo",
  "atk-vin02a3:433_6": "abyatto “uddesapattaṃ āharā”ti pesito vattuṃ na jānāti, tuṇhībhūto tiṭṭhati, so “kassa",
  "atk-vin02a3:433_7": "santikaṃ āgatosī”ti vā “kassa pattaṃ harissasī”ti vā na vattabbo. Evañhi vutto pucchāsabhāgena",
  "atk-vin02a3:433_8": "“tumhākaṃ santikaṃ āgatomhī”ti “tumhākaṃ pattaṃ harissāmī”ti vā vadeyya, tato taṃ",
  "atk-vin02a3:433_9": "bhikkhuṃ aññe bhikkhū jigucchantā na olokeyyuṃ. “Kuhiṃ gacchasi, kiṃ karonto āhiṇḍasī”ti",
  "atk-vin02a3:433_10": "pana vattabbo. Tassa “uddesapattatthāya āgatomhī”ti vadantassa gāhetvā patto dātabbo.",
  "atk-vin02a3:434_0": "Ekā kūṭaṭṭhitikā nāma hoti. Rañño vā hi rājamahāmattassa vā gehe atipaṇītāni aṭṭha",
  "atk-vin02a3:434_1": "uddesabhattāni niccaṃ diyyanti, tāni ekacārikabhattāni katvā bhikkhū visuṃ ṭhitikāya",
  "atk-vin02a3:434_2": "paribhuñjanti. Ekacce bhikkhū “sve dāni amhākaṃ pāpuṇissantī”ti attano ṭhitikaṃ sallakkhetvā",
  "atk-vin02a3:434_3": "gatā, tesu anāgatesuyeva aññe āgantukā bhikkhū āgantvā āsanasālāya nisīdanti; taṅkhaṇaññeva",
  "atk-vin02a3:434_4": "rājapurisā āgantvā “paṇītabhattapatte dethā”ti vadanti. Āgantukā ṭhitikaṃ ajānantā",
  "atk-vin02a3:434_5": "gāhenti. Taṅkhaṇaññeva ca ṭhitikaṃ jānanakabhikkhū āgantvā “kiṃ gāhethā”ti vadanti.",
  "atk-vin02a3:434_6": "“Rājagehe paṇītabhatta”nti. “Kativassato paṭṭhāyā”ti? “Ettakavassato nāmā”ti. “Mā",
  "atk-vin02a3:434_7": "gāhethā”ti nivāretvā ṭhitikāya gāhetabbaṃ. Gāhite āgatehipi pattadānakāle āgatehipi",
  "atk-vin02a3:434_8": "dinnakāle āgatehipi rājagehato patte pūretvā āhaṭakāle āgatehipi rājā “ajja bhikkhūyeva",
  "atk-vin02a3:434_9": "āgacchantū”ti pesetvā bhikkhūnaṃyeva hatthe piṇḍapātaṃ deti; evaṃ dinnapiṇḍapātaṃ",
  "atk-vin02a3:434_10": "gahetvā āgatakāle āgatehipi ṭhitikaṃ jānanakabhikkhūhi “mā bhuñjitthā”ti vāretvā",
  "atk-vin02a3:434_11": "ṭhitikāyameva gāhetabbaṃ.",
  "atk-vin02a3:435_0": "Atha ne rājā bhojetvā pattepi nesaṃ pūretvā deti, yaṃ āhaṭaṃ taṃ ṭhitikāya gāhetabbaṃ.",
  "atk-vin02a3:435_1": "Sace pana “mā tucchahatthā gacchantū”ti thokameva pattesu pakkhittaṃ hoti, taṃ na",
  "atk-vin02a3:435_2": "gāhetabbaṃ. Atha bhuñjitvā tucchapattāva āgacchanti, yaṃ tehi bhuttaṃ, taṃ nesaṃ",
  "atk-vin02a3:435_3": "gīvā hotīti mahāsumatthero āha. Mahāpadumatthero panāha – “gīvākiccaṃ ettha natthi,",
  "atk-vin02a3:435_4": "ṭhitikaṃ pana ajānantehi yāva jānanakā āgacchanti, tāva nisīditabbaṃ siyā; evaṃ santepi",
  "atk-vin02a3:435_5": "bhuttaṃ subhuttaṃ, idāni pattaṭṭhānena gāhetabba”nti.",
  "atk-vin02a3:436_0": "Eko ticīvaraparivāro satagghanako piṇḍapāto avassikassa bhikkhuno patto, vihāre ca",
  "atk-vin02a3:436_1": "“evarūpo piṇḍapāto avassikassa patto”ti likhitvā ṭhapesuṃ. Atha saṭṭhivassaccayena",
  "atk-vin02a3:436_2": "añño tathārūpo piṇḍapāto uppanno, ayaṃ kiṃ avassikaṭṭhitikāya gāhetabbo, udāhu saṭṭhivassikaṭṭhitikāyāti.",
  "atk-vin02a3:436_3": "Saṭṭhivassikaṭṭhitikāyāti vuttaṃ, ayañhi bhikkhu ṭhitikaṃ gahetvāyeva vaḍḍhitoti.",
  "atk-vin02a3:437_0": "Eko uddesabhattaṃ bhuñjitvā sāmaṇero jāto, puna taṃ bhattaṃ sāmaṇeraṭṭhitikāya pattaṃ",
  "atk-vin02a3:437_1": "gaṇhituṃ labhati. Ayaṃ kira antarābhaṭṭhako nāma. Yo pana paripuṇṇavasso sāmaṇero",
  "atk-vin02a3:437_2": "“sve uddesabhattaṃ labhissatī”ti ajjeva upasampajjati, atikkantā tassa ṭhitikā. Ekassa",
  "atk-vin02a3:437_3": "bhikkhuno uddesabhattaṃ pattaṃ, patto cassa na tuccho hoti, so aññassa samīpe nisinnassa",
  "atk-vin02a3:437_4": "pattaṃ dāpeti, tañce theyyāya haranti, gīvā hoti. Sace pana so bhikkhu “mayhaṃ pattaṃ",
  "atk-vin02a3:437_5": "dammī”ti sayameva deti, assa gīvā na hoti. Athāpi tena bhattena anatthiko hutvā “alaṃ",
  "atk-vin02a3:437_6": "mayhaṃ, tavetaṃ bhattaṃ dammi, pattaṃ pesetvā āharāpehī”ti aññaṃ vadati, yaṃ tato",
  "atk-vin02a3:437_7": "āharīyati sabbaṃ pattasāmikassa hoti. Pattañce theyyāya haranti, suhaṭo; bhattassa",
  "atk-vin02a3:437_8": "dinnattā gīvā na hoti.",
  "atk-vin02a3:438_0": "Vihāre dasa bhikkhū honti, tesu nava piṇḍapātikā, eko sādiyanako. “Dasa uddesapatte",
  "atk-vin02a3:438_1": "dethā”ti vutte piṇḍapātikā gahetuṃ na icchanti. Itaro bhikkhu “sabbāni mayhaṃ pāpuṇantī”ti",
  "atk-vin02a3:438_2": "gaṇhāti, ṭhitikā na hoti. Ekekaṃ ce pāpetvā gaṇhāti, ṭhitikā tiṭṭhati. Evaṃ gāhetvā",
  "atk-vin02a3:438_3": "dasahipi pattehi āharāpetvā “bhante, mayhaṃ saṅgahaṃ karothā”ti nava patte piṇḍapātikānaṃ",
  "atk-vin02a3:438_4": "deti, bhikkhudattiyaṃ nāmetaṃ, gaṇhituṃ vaṭṭati.",
  "atk-vin02a3:439_0": "Sace so upāsako “bhante, gharaṃ āgantabba”nti vadati, so ca bhikkhu te bhikkhū “etha,",
  "atk-vin02a3:439_1": "bhante, mayhaṃ sahāyā hothā”ti tassa gharaṃ gacchati. Yaṃ tattha labhati, sabbaṃ",
  "atk-vin02a3:439_2": "tasseva hoti. Itare tena dinnaṃ labhanti. Atha nesaṃ ghareyeva nisīdāpetvā dakkhiṇodakaṃ",
  "atk-vin02a3:439_3": "datvā yāgukhajjakādīni denti, “bhante, yaṃ manussā denti, taṃ gaṇhathā”ti tassa bhikkhuno",
  "atk-vin02a3:439_4": "vacaneneva itaresaṃ vaṭṭati. Bhuttāvīnaṃ patte pūretvā gaṇhitvā gamanatthāya denti,",
  "atk-vin02a3:439_5": "sabbaṃ tasseva bhikkhuno hoti, tena dinnaṃ itaresaṃ vaṭṭati.",
  "atk-vin02a3:440_0": "Yadi pana te vihāreyeva tena bhikkhunā “bhante, mayhaṃ bhikkhaṃ gaṇhatha, manussānañca",
  "atk-vin02a3:440_1": "vacanaṃ kātuṃ vaṭṭatī”ti vuttā gacchanti, yaṃ tattha bhuñjanti ceva nīharanti ca,",
  "atk-vin02a3:440_2": "sabbaṃ taṃ tasseva santakaṃ. Athāpi “mayhaṃ bhikkhaṃ gaṇhathā”ti avuttā “manussānaṃ",
  "atk-vin02a3:440_3": "vacanaṃ kātuṃ vaṭṭatī”ti gacchanti, tatra ce ekassa madhurena sarena anumodanaṃ karontassa",
  "atk-vin02a3:440_4": "sutvā therānañca upasame pasīditvā bahuṃ samaṇaparikkhāraṃ denti, ayaṃ theresu pasādena",
  "atk-vin02a3:440_5": "uppanno “akatabhāgo” nāma, tasmā sabbesaṃ pāpuṇāti.",
  "atk-vin02a3:441_0": "Eko saṅghato uddisāpetvā ṭhitikāya gāhitaṃ pattaṃ haritvā paṇītassa khādanīyabhojanīyassa",
  "atk-vin02a3:441_1": "pūretvā āharitvā “imaṃ, bhante, sabbo saṅgho paribhuñjatū”ti deti, sabbehi bhājetvā",
  "atk-vin02a3:441_2": "paribhuñjitabbaṃ. Pattasāmikassa pana atikkantampi ṭhitikaṃ ṭhapetvā aññaṃ uddesabhattaṃ",
  "atk-vin02a3:441_3": "dātabbaṃ. Atha “paṭhamaṃyeva sabbaṃ saṅghikaṃ pattaṃ dethā”ti vadati, ekassa lajjibhikkhuno",
  "atk-vin02a3:441_4": "santako patto dātabbo. Āharitvā ca “sabbo saṅgho paribhuñjatū”ti vutte bhājetvā paribhuñjitabbaṃ.",
  "atk-vin02a3:442_0": "Eko pātiyā bhattaṃ āharitvā “saṅghuddesaṃ dammī”ti vadati, ekekaṃ ālopaṃ adatvā ṭhitikāya",
  "atk-vin02a3:442_1": "ekassa yāpanamattaṃ katvā dātabbaṃ. Atha so bhattaṃ āharitvā kiñci vattuṃ ajānanto",
  "atk-vin02a3:442_2": "tuṇhībhūto acchati, “kassa te ānītaṃ, kassa dātukāmosī”ti na vattabbaṃ. Pucchāsabhāgena",
  "atk-vin02a3:442_3": "hi “tumhākaṃ ānītaṃ, tumhākaṃ dātukāmomhī”ti vadeyya, tato taṃ bhikkhuṃ aññe bhikkhū",
  "atk-vin02a3:442_4": "jigucchantā gīvaṃ parivattetvā oloketabbampi na maññeyyuṃ. Sace pana “kuhiṃ yāsi,",
  "atk-vin02a3:442_5": "kiṃ karonto āhiṇḍasī”ti vutte “uddesabhattaṃ gahetvā āgatomhī”ti vadati, ekena lajjibhikkhunā",
  "atk-vin02a3:442_6": "ṭhitikāya gāhetabbaṃ. Sace ābhataṃ bahu hoti, sabbesaṃ pahoti, ṭhitikākiccaṃ natthi,",
  "atk-vin02a3:442_7": "therāsanato paṭṭhāya pattaṃ pūretvā dātabbaṃ.",
  "atk-vin02a3:443_0": "“Saṅghuddesapattaṃ dethā”ti vutte “kiṃ āharissasī”ti avatvā pakatiṭṭhitikāya eva",
  "atk-vin02a3:443_1": "gāhetabbaṃ. Yo pana pāyāso vā rasapiṇḍapāto vā niccaṃ labbhati; evarūpānaṃ paṇītabhojanānaṃ",
  "atk-vin02a3:443_2": "āveṇikā ṭhitikā kātabbā, tathā saparivārāya yāguyā mahagghānaṃ phalānaṃ paṇītānañca",
  "atk-vin02a3:443_3": "khajjakānaṃ. Pakatibhattayāguphalakhajjakānaṃ pana ekāva ṭhitikā kātabbā. “Sappiṃ",
  "atk-vin02a3:443_4": "āharissāmī”ti vutte sabbasappīnaṃ ekāva ṭhitikā vaṭṭati, tathā sabbatelānaṃ. “Madhuṃ",
  "atk-vin02a3:443_5": "āharissāmī”ti vutte pana madhuno ekāva ṭhitikā vaṭṭati, tathā phāṇitassa laṭṭhimadhukādīnañca",
  "atk-vin02a3:443_6": "bhesajjānaṃ. Sace pana gandhamālaṃ saṅghuddesaṃ denti, piṇḍapātikassa vaṭṭati, na",
  "atk-vin02a3:443_7": "vaṭṭatīti. Āmisasseva paṭikkhittattā vaṭṭati, saṅghaṃ uddissa dinnattā pana na gahetabbanti vadanti.",
  "atk-vin02a3:444": "Uddesabhattakathā niṭṭhitā.",
  "atk-vin02a3:445": "Nimantanabhattakathā",
  "atk-vin02a3:446_0": "Nimantanaṃ puggalikañce, sayameva issaro. Saṅghikaṃ pana uddesabhatte vuttanayeneva",
  "atk-vin02a3:446_1": "gāhetabbaṃ. Sace panettha dūto byatto hoti, “bhante, rājagehe bhikkhusaṅghassa bhattaṃ",
  "atk-vin02a3:446_2": "gaṇhathā”ti avatvā “bhikkhaṃ gaṇhathā”ti vadati, piṇḍapātikānampi vaṭṭati. Atha dūto",
  "atk-vin02a3:446_3": "abyatto “bhattaṃ gaṇhathā”ti vadati, bhattuddesako byatto “bhatta”nti avatvā “bhante,",
  "atk-vin02a3:446_4": "tumhe yāthā”ti vadati; evampi piṇḍapātikānampi vaṭṭati. Tumhākaṃ paṭipāṭiyā “bhattaṃ",
  "atk-vin02a3:446_5": "pāpuṇātī”ti vutte pana na vaṭṭati. Sace nimantetuṃ āgatamanusso āsanasālaṃ pavisitvā",
  "atk-vin02a3:446_6": "“aṭṭha bhikkhū dethā”ti vā “aṭṭha patte dethā”ti vā vadati; evampi piṇḍapātikānaṃ",
  "atk-vin02a3:446_7": "vaṭṭati, “tumhe ca tumhe ca gacchathā”ti vattabbaṃ. Sace pana “aṭṭha bhikkhū detha;",
  "atk-vin02a3:446_8": "bhattaṃ gaṇhatha, aṭṭha patte detha; bhattaṃ gaṇhathā”ti vadati, paṭipāṭiyā gāhetabbaṃ.",
  "atk-vin02a3:446_9": "Gāhentena pana vicchinditvā “bhatta”nti avadantena “tumhe ca tumhe ca gacchathā”ti",
  "atk-vin02a3:446_10": "vutte piṇḍapātikānaṃ vaṭṭati. “Bhante, tumhākaṃ pattaṃ detha, tumhe ethā”ti vutte",
  "atk-vin02a3:446_11": "pana “sādhu, upāsakā”ti gantabbaṃ. Saṅghato uddisitvā “tumhe ethā”ti vuttepi yathāṭhitikāya gāhetabbaṃ.",
  "atk-vin02a3:447_0": "Nimantanabhattagharato pana pattatthāya āgatassa uddesabhatte vuttanayeneva ṭhitikāya",
  "atk-vin02a3:447_1": "patto dātabbo. Eko “saṅghato paṭipāṭiyā patta”nti avatvā kevalaṃ “ekaṃ pattaṃ dethā”ti",
  "atk-vin02a3:447_2": "vatvā agāhiteyeva patte yassa kassaci pattaṃ gahetvā pūretvā āharati, taṃ pattasāmikasseva",
  "atk-vin02a3:447_3": "hoti, uddesabhatte viya ṭhitikāya na gāhetabbaṃ. Idhāpi yo āgantvā tuṇhībhūto tiṭṭhati,",
  "atk-vin02a3:447_4": "so “kassa santikaṃ āgatosī”ti vā “kassa pattaṃ harissasī”ti vā na vattabbo.",
  "atk-vin02a3:448_0": "Pucchāsabhāgena hi “tumhākaṃ santikaṃ āgato, tumhākaṃ pattaṃ harissāmī”ti vadeyya,",
  "atk-vin02a3:448_1": "tato so bhikkhu bhikkhūhi jigucchanīyo assa. “Kuhiṃ gacchasi, kiṃ karonto āhiṇḍasī”ti",
  "atk-vin02a3:448_2": "pana vutte “tassa pattatthāya āgatomhī”ti vadantassa paṭipāṭiyā bhattaṭṭhitikāya",
  "atk-vin02a3:448_3": "gāhetvā patto dātabbo. “Bhattāharaṇakapattaṃ dethā”ti vuttepi paṭipāṭiyā bhattaṭṭhitikāya",
  "atk-vin02a3:448_4": "eva dātabbo. Sace āharitvā “sabbo saṅgho bhuñjatū”ti vadati, bhājetvā bhuñjitabbaṃ.",
  "atk-vin02a3:448_5": "Pattasāmikassa atikkantampi ṭhitikaṃ ṭhapetvā aññaṃ paṭipāṭibhattaṃ gāhetabbaṃ.",
  "atk-vin02a3:449_0": "Eko pātiyā bhattaṃ āharitvā “saṅghassa dammī”ti vadati, ālopabhattaṭṭhitikato paṭṭhāya",
  "atk-vin02a3:449_1": "ālopasaṅkhepena bhājetabbaṃ. Sace pana tuṇhībhūto acchati, “kassa te ābhataṃ, kassa",
  "atk-vin02a3:449_2": "dātukāmosī”ti na vattabbo. Sace pana “kuhiṃ gacchasi, kiṃ karonto āhiṇḍasī”ti vutte",
  "atk-vin02a3:449_3": "“saṅghassa me bhattaṃ ābhataṃ, therānaṃ me bhattaṃ ābhata”nti vadati, gahetvā ālopabhattaṭṭhitikāya",
  "atk-vin02a3:449_4": "bhājetabbaṃ. Sace pana evaṃ ābhataṃ bahuṃ hoti, sakalassa saṅghassa bahu hoti, abhihaṭabhikkhā",
  "atk-vin02a3:449_5": "nāma piṇḍapātikānampi vaṭṭati, ṭhitikāpucchanakiccaṃ natthi, therāsanato paṭṭhāya",
  "atk-vin02a3:449_6": "pattaṃ pūretvā dātabbaṃ.",
  "atk-vin02a3:450_0": "Upāsako saṅghattherassa vā ganthadhutaṅgavasena abhiññātassa vā bhattuddesakassa",
  "atk-vin02a3:450_1": "vā pahiṇāti “amhākaṃ bhattagahaṇatthāya aṭṭha bhikkhū gahetvā āgacchathā”ti, sacepi",
  "atk-vin02a3:450_2": "ñātiupaṭṭhākehi pesitaṃ hoti, ime tayo janā pucchituṃ na labhanti, āruḷhāyeva mātikaṃ,",
  "atk-vin02a3:450_3": "saṅghato aṭṭha bhikkhū uddisāpetvā attanavamehi gantabbaṃ. Kasmā? Bhikkhusaṅghassa",
  "atk-vin02a3:450_4": "hi ete bhikkhū nissāya lābho uppajjatīti. Ganthadhutaṅgādīhi pana anabhiññāto āvāsikabhikkhu",
  "atk-vin02a3:450_5": "pucchituṃ labhati, tasmā tena “kiṃ saṅghato gaṇhāmi, udāhu ye jānāmi, tehi saddhiṃ",
  "atk-vin02a3:450_6": "āgacchāmī”ti mātikaṃ āropetvā yathā dāyakā vadanti, tathā paṭipajjitabbaṃ. “Tumhākaṃ",
  "atk-vin02a3:450_7": "nissitake vā ye vā jānātha, te gahetvā ethā”ti vutte pana ye icchanti, tehi saddhiṃ",
  "atk-vin02a3:450_8": "gantuṃ labhati. Sace “aṭṭha bhikkhū pahiṇathā”ti pesenti, saṅghatova pesetabbā. Attanā",
  "atk-vin02a3:450_9": "sace aññasmiṃ gāme sakkā hoti bhikkhā labhituṃ, añño gāmo gantabbo. Na sakkā ce hoti",
  "atk-vin02a3:450_10": "labhituṃ, soyeva gāmo piṇḍāya pavisitabbo.",
  "atk-vin02a3:451_0": "Nimantitabhikkhū āsanasālāya nisinnā honti, tatra ce manussā “patte dethā”ti āgacchanti,",
  "atk-vin02a3:451_1": "animantitehi na dātabbā. “Ete nimantitabhikkhū”ti vattabbaṃ. “Tumhepi dethā”ti vutte",
  "atk-vin02a3:451_2": "pana dātuṃ vaṭṭati. Ussavādīsu manussā sayameva pariveṇāni ca padhānagharāni ca gantvā",
  "atk-vin02a3:451_3": "tipiṭake ca dhammakathike ca bhikkhusatenapi saddhiṃ nimantenti. Tadā yepi jānanti,",
  "atk-vin02a3:451_4": "te gahetvā gantuṃ vaṭṭati. Kasmā? Na hi mahābhikkhusaṅghena atthikā manussā pariveṇāni",
  "atk-vin02a3:451_5": "ca padhānagharāni gacchanti, sannipātaṭṭhānatova yathāsatti yathābalaṃ bhikkhū gaṇhitvā gacchantīti.",
  "atk-vin02a3:452_0": "Sace pana saṅghatthero vā ganthadhutaṅgavasena abhiññātako vā bhattuddesako vā aññatra",
  "atk-vin02a3:452_1": "vā vassaṃ vasitvā katthaci vā gantvā puna sakaṭṭhānaṃ āgacchanti, manussā ca āgantukassa",
  "atk-vin02a3:452_2": "sakkāraṃ karonti, ekavāraṃ ye jānanti, te gahetvā gantabbaṃ. Paṭibaddhakālato pana",
  "atk-vin02a3:452_3": "paṭṭhāya dutiyavāre āraddhe saṅghatoyeva gahetvā gantabbaṃ. Abhinavaāgantukāva hutvā",
  "atk-vin02a3:452_4": "ñātī vā upaṭṭhāke vā passissāmāti gacchanti, tatra tesaṃ ñātī ca upaṭṭhākā ca sakkāraṃ",
  "atk-vin02a3:452_5": "karonti. Ettha pana ye jānanti, te gahetvā gantuṃ vaṭṭati.",
  "atk-vin02a3:453_0": "Yo pana atilābhī hoti, sakaṭṭhānañca āgantukaṭṭhānañca ekasadisaṃ, sabbattha manussā",
  "atk-vin02a3:453_1": "saṅghabhattaṃ sajjetvāva nisīdanti, tena saṅghatova gahetvā gantabbanti ayaṃ nimantane",
  "atk-vin02a3:453_2": "viseso. Avaseso sabbapañho uddesabhatte vuttanayeneva veditabbo. Kurundiyaṃ pana",
  "atk-vin02a3:453_3": "“aṭṭha mahāthere dethā”ti vutte “aṭṭha mahātherāva dātabbā”ti vuttaṃ. Esa nayo majjhimādīsu.",
  "atk-vin02a3:453_4": "Sace pana avisesetvā “aṭṭha bhikkhū dethā”ti vadati, saṅghato dātabbā.",
  "atk-vin02a3:454": "Nimantanabhattakathā niṭṭhitā.",
  "atk-vin02a3:455": "Salākabhattakathā",
  "atk-vin02a3:456_0": "Salākabhatte pana “anujānāmi, bhikkhave, salākāya vā paṭṭikāya vā upanibandhitvā",
  "atk-vin02a3:456_1": "opuñjitvā uddisitu”nti vacanato rukkhasāramayāya salākāya vā veḷuvilīvatālapaṇṇādimayāya",
  "atk-vin02a3:456_2": "paṭṭikāya vā “asukassa nāma salākabhatta”nti evaṃ akkharāni upanibandhitvā pacchiyaṃ",
  "atk-vin02a3:456_3": "vā cīvarabhoge vā katvā sabbā salākāyo opuñjitvā punappunaṃ heṭṭhuparivaseneva āloḷetvā",
  "atk-vin02a3:456_4": "pañcaṅgasamannāgatena bhattuddesakena sace ṭhitikā atthi, ṭhitikato paṭṭhāya; no",
  "atk-vin02a3:456_5": "ce atthi, therāsanato paṭṭhāya salākā dātabbā. Pacchā āgatānampi ekābaddhavasena",
  "atk-vin02a3:456_6": "dūre ṭhitānampi uddesabhatte vuttanayeneva dātabbā.",
  "atk-vin02a3:457_0": "Sace vihārassa samantato bahū gocaragāmā, bhikkhū pana na bahukā, gāmavasenapi salākāyo",
  "atk-vin02a3:457_1": "pāpuṇanti, “tumhākaṃ asukagāme salākabhattaṃ pāpuṇātī”ti gāmavaseneva gāhetabbā.",
  "atk-vin02a3:457_2": "Evaṃ gāhentena sacepi ekekasmiṃ gāme nānappakārāni saṭṭhisalākabhattāni, sabbāni",
  "atk-vin02a3:457_3": "gāhitāneva honti, tassa pattagāmasamīpe aññānipi dve tīṇi salākabhattāni honti, tānipi",
  "atk-vin02a3:457_4": "tasseva dātabbāni. Na hi sakkā tesaṃ kāraṇā aññaṃ bhikkhuṃ pahiṇitunti.",
  "atk-vin02a3:458_0": "Sace ekaccesu gāmesu bahūni salākabhattāni sallakkhetvā sattannampi aṭṭhannampi bhikkhūnaṃ",
  "atk-vin02a3:458_1": "dātabbāni. Dadantena pana catunnaṃ pañcannaṃ bhattānaṃ salākāyo ekato bandhitvā dātabbā.",
  "atk-vin02a3:458_2": "Sace taṃ gāmaṃ atikkamitvā añño gāmo hoti, tasmiñca ekameva salākabhattaṃ, taṃ pana",
  "atk-vin02a3:458_3": "pātova denti, tampi etesu bhikkhūsu ekassa niggahena datvā “pātova taṃ gahetvā pacchā",
  "atk-vin02a3:458_4": "orimagāme itarāni bhattāni gaṇhāhī”ti vattabbo. Sace orimagāme salākabhattesu agāhitesveva",
  "atk-vin02a3:458_5": "gāhitasaññāya gacchati, parabhāgagāme salākabhattaṃ gāhetvā puna vihāraṃ āgantvā",
  "atk-vin02a3:458_6": "itarāni gāhetvā orimagāmo gantabbo. “Na hi bahisīmāya saṅghalābho gāhetuṃ labbhatī”ti",
  "atk-vin02a3:458_7": "ayaṃ nayo kurundiyaṃ vutto.",
  "atk-vin02a3:459_0": "Sace pana bhikkhū bahū honti, gāmavasena salākā na pāpuṇanti, vīthivasena vā vīthiyaṃ",
  "atk-vin02a3:459_1": "ekagehavasena vā kulavasena vā gāhetabbā. Vīthiādīsu ca yattha bahūni bhattāni, tattha",
  "atk-vin02a3:459_2": "gāme vuttanayeneva bahūnaṃ bhikkhūnaṃ gāhetabbāni. Salākāsu asati uddisitvāpi gāhetabbāni.",
  "atk-vin02a3:460_0": "Salākadāyakena pana vattaṃ jānitabbaṃ. Tena hi kālasseva vuṭṭhāya pattacīvaraṃ gahetvā",
  "atk-vin02a3:460_1": "bhojanasālaṃ gantvā asammaṭṭhaṭṭhānaṃ sammajjitvā pānīyaṃ paribhojanīyaṃ upaṭṭhāpetvā",
  "atk-vin02a3:460_2": "“idāni bhikkhūhi vattaṃ kataṃ bhavissatī”ti kālaṃ sallakkhetvā ghaṇṭiṃ paharitvā",
  "atk-vin02a3:460_3": "bhikkhūsu sannipatitesu paṭhamameva vāragāme salākabhattaṃ gāhetabbaṃ. “Tuyhaṃ asukasmiṃ",
  "atk-vin02a3:460_4": "nāma vāragāme salākā pāpuṇāti tatra gacchā”ti vattabbaṃ.",
  "atk-vin02a3:461_0": "Sace atirekagāvute gāmo hoti, taṃ divasaṃ gacchantā kilamanti, “sve tuyhaṃ vāragāme",
  "atk-vin02a3:461_1": "pāpuṇātī”ti ajjeva gāhetabbaṃ. Yo vāragāmaṃ pesiyamāno na gacchati, aññaṃ salākaṃ",
  "atk-vin02a3:461_2": "maggati, na dātabbā. Saddhānañhi manussānaṃ puññahāni saṅghassa ca lābhacchedo hoti,",
  "atk-vin02a3:461_3": "tasmā tassa dutiyepi tatiyepi divase aññā salākā na dātabbā, “attano pattaṭṭhānaṃ",
  "atk-vin02a3:461_4": "gantvā bhuñjāhī”ti vattabbo, tīṇi pana divasāni agacchantassa vāragāmato orimavāragāme",
  "atk-vin02a3:461_5": "salākā gāhetabbā. Tañce na gaṇhāti, tato paṭṭhāya tassa aññaṃ salākaṃ dātuṃ na vaṭṭati,",
  "atk-vin02a3:461_6": "daṇḍakammaṃ pana gāḷhaṃ kātabbaṃ, saṭṭhito vā paṇṇāsato vā na parihāpetabbaṃ. Vāragāme",
  "atk-vin02a3:461_7": "gāhetvā vihāravāro gāhetabbo, “tuyhaṃ vihāravāro pāpuṇātī”ti vattabbaṃ. Vihāravārikassa",
  "atk-vin02a3:461_8": "dve tisso yāgusalākāyo tisso catasso vā bhattasalākāyo ca dātabbā, nibaddhaṃ katvā",
  "atk-vin02a3:461_9": "pana na dātabbā. Yāgubhattadāyakā hi “amhākaṃ yāgubhattaṃ vihāragopakāva bhuñjantī”ti",
  "atk-vin02a3:461_10": "aññathattaṃ āpajjeyyuṃ, tasmā aññesu kulesu dātabbā.",
  "atk-vin02a3:462_0": "Sace vihāravārikānaṃ sabhāgā āharitvā denti, iccetaṃ kusalaṃ; no ce, vāraṃ gāhetvā",
  "atk-vin02a3:462_1": "tesaṃ yāgubhattaṃ āharāpetabbaṃ. Tāva nesaṃ salākā phātikammameva bhavanti, vassaggena",
  "atk-vin02a3:462_2": "pattaṭṭhāne pana aññampi paṇītabhattasalākaṃ gaṇhituṃ labhantiyeva. Atirekauttaribhaṅgassa",
  "atk-vin02a3:462_3": "ekacārikabhattassa visuṃ ṭhitikaṃ katvā salākā dātabbā.",
  "atk-vin02a3:463_0": "Sace yena salākā laddhā, so taṃdivasaṃ taṃ bhattaṃ na labhati, punadivase gāhetabbaṃ.",
  "atk-vin02a3:463_1": "Bhattameva labhati, na uttaribhaṅgaṃ; evampi puna gāhetabbaṃ. Khīrabhattassa salākāyapi",
  "atk-vin02a3:463_2": "eseva nayo. Sace pana khīrameva labhati, na bhattaṃ; khīralābhato paṭṭhāya puna na",
  "atk-vin02a3:463_3": "gāhetabbaṃ. Dve tīṇi ekacārikabhattāni ekasseva pāpuṇanti, dubbhikkhasamaye saṅghanavakena",
  "atk-vin02a3:463_4": "laddhakāle vijaṭetvā visuṃ gāhetabbāni, pākatikasalākabhattaṃ aladdhassāpi punadivase gāhetabbaṃ.",
  "atk-vin02a3:464_0": "Sace khuddako vihāro hoti, sabbe bhikkhū ekasambhogā, ucchusalākaṃ gāhentena yassa",
  "atk-vin02a3:464_1": "kassaci sammukhībhūtassa pāpetvā mahātherādīnaṃ divā tacchetvā dātuṃ vaṭṭati. Rasasalākaṃ",
  "atk-vin02a3:464_2": "pāpetvā pacchābhattaṃ parissāvetvā vā phāṇitaṃ vā kāretvā piṇḍapātikādīnampi dātabbaṃ.",
  "atk-vin02a3:464_3": "Āgantukānaṃ āgatānāgatabhāvaṃ ñatvā gāhetabbā, mahāāvāse ṭhitikaṃ katvā gāhetabbā.",
  "atk-vin02a3:465_0": "Takkasalākampi sabhāgaṭṭhāne pāpetvā vā pacāpetvā vā dhūmāpetvā vā therānaṃ dātuṃ",
  "atk-vin02a3:465_1": "vaṭṭati. Mahāāvāse vuttanayeneva paṭipajjitabbaṃ phalasalākapūvasalākabhesajjagandhamālasalākāyopi",
  "atk-vin02a3:465_2": "visuṃ ṭhitikāya gāhetabbā. Bhesajjādisalākāyo cettha kiñcāpi piṇḍapātikānampi vaṭṭanti,",
  "atk-vin02a3:465_3": "salākavasena gāhitattā pana na sāditabbā. Aggabhikkhāmattaṃ salākabhattaṃ denti,",
  "atk-vin02a3:465_4": "ṭhitikaṃ pucchitvā gāhetabbaṃ. Asatiyā ṭhitikāya therāsanato paṭṭhāya gāhetabbaṃ.",
  "atk-vin02a3:465_5": "Sace tādisāni bhattāni bahūni honti, ekekassa bhikkhuno dve tīṇi dātabbāni; no ce,",
  "atk-vin02a3:465_6": "ekekameva datvā paṭipāṭiyā gatāya puna therāsanato paṭṭhāya dātabbaṃ. Sace antarāva",
  "atk-vin02a3:465_7": "upacchijjati, ṭhitikā sallakkhetabbā. Yadi pana tādisaṃ bhattaṃ nibaddhameva hoti,",
  "atk-vin02a3:465_8": "yassa pāpuṇāti, so vattabbo “laddhā vā aladdhā vā svepi gaṇheyyāsī”ti. Ekaṃ anibaddhaṃ",
  "atk-vin02a3:465_9": "hoti, labhanadivase pana yāvadatthaṃ labhati, alabhanadivasā bahutarā honti, taṃ",
  "atk-vin02a3:465_10": "yassa pāpuṇāti, so alabhitvā “sve gaṇheyyāsī”ti vattabbo.",
  "atk-vin02a3:466_0": "Yo salākāsu gāhitāsu pacchā āgacchati, tassa atikkantāva salākā na upaṭṭhāpetvā dātabbā.",
  "atk-vin02a3:466_1": "Salākaṃ nāma ghaṇṭippaharaṇato paṭṭhāya āgantvā hatthaṃ pasārentova labhati. Aññassa",
  "atk-vin02a3:466_2": "āgantvā samīpe ṭhitassāpi atikkantā atikkantāva hoti. Sace panassa añño gaṇhanto",
  "atk-vin02a3:466_3": "atthi, sayaṃ anāgatopi labhati. Sabhāgaṭṭhāne asuko anāgatoti ñatvā “ayaṃ tassa salākā”ti",
  "atk-vin02a3:466_4": "ṭhapetuṃ vaṭṭati. Sace “anāgatassa na dātabbā”ti katikaṃ karonti, adhammikā hoti.",
  "atk-vin02a3:466_5": "Antoupacāre ṭhitassa hi bhājanīyabhaṇḍaṃ pāpuṇāti. Sace pana “anāgatassa dethā”ti",
  "atk-vin02a3:466_6": "mahāsaddaṃ karonti, daṇḍakammaṃ ṭhapetabbaṃ, “āgantvā gaṇhantū”ti vattabbaṃ.",
  "atk-vin02a3:467_0": "Chappañcasalākā naṭṭhā honti, bhattuddesako dāyakānaṃ nāmaṃ nassarati, so ce naṭṭhasalākā",
  "atk-vin02a3:467_1": "mahātherassa vā attano vā pāpetvā bhikkhū vadeyya, “mayā asukagāme salākabhattaṃ",
  "atk-vin02a3:467_2": "mayhaṃ pāpitaṃ, tumhe tattha laddhaṃ salākabhattaṃ bhuñjeyyāthā”ti, vaṭṭati. Vihāre",
  "atk-vin02a3:467_3": "apāpitaṃ pana āsanasālāya taṃ bhattaṃ labhitvā tattheva pāpetvā bhuñjituṃ na vaṭṭati.",
  "atk-vin02a3:467_4": "“Ajja paṭṭhāya mayhaṃ salākabhattaṃ gaṇhathā”ti vutte tatra āsanasālāya gāhetuṃ na",
  "atk-vin02a3:467_5": "vaṭṭati, vihāraṃ ānetvā gāhetabbaṃ. “Sve paṭṭhāyā”ti vutte pana bhattuddesakassa",
  "atk-vin02a3:467_6": "ācikkhitabbaṃ “sve paṭṭhāya asukakulaṃ nāma salākabhattaṃ deti, salākaggāhaṇakāle",
  "atk-vin02a3:467_7": "sareyyāsī”ti. Dubbhikkhe salākabhattaṃ pacchinditvā subhikkhe jāte kiñci disvā “ajja",
  "atk-vin02a3:467_8": "paṭṭhāya amhākaṃ salākabhattaṃ gaṇhathā”ti puna paṭṭhapenti, antogāme agāhetvā vihāraṃ",
  "atk-vin02a3:467_9": "ānetvāva gāhetabbaṃ. Idañhi “salākabhattaṃ” nāma. Uddesabhattasadisaṃ na hoti, vihārameva",
  "atk-vin02a3:467_10": "sandhāya diyyati, tasmā bahiupacāre gāhetuṃ na vaṭṭati. “Sve paṭṭhāyā”ti vutte pana",
  "atk-vin02a3:467_11": "vihāre gāhetabbameva.",
  "atk-vin02a3:468_0": "Gamiko bhikkhu yaṃ disābhāgaṃ gantukāmo, tattha aññena vāragāmasalākā laddhā hoti,",
  "atk-vin02a3:468_1": "taṃ gahetvā itaraṃ bhikkhuṃ “mayhaṃ pattasalākaṃ tvaṃ gaṇhāhī”ti vatvā gantuṃ vaṭṭati.",
  "atk-vin02a3:468_2": "Tena pana upacārasīmaṃ anatikkanteyeva tasmiṃ tassa salākā gāhetabbā.",
  "atk-vin02a3:469_0": "Chaḍḍitavihāre manussā bodhicetiyādīni jaggitvā bhuñjantūti salākabhattaṃ paṭṭhapenti,",
  "atk-vin02a3:469_1": "bhikkhū sakaṭṭhānesu vasitvā kālasseva gantvā tattha vattaṃ karitvā taṃ bhattaṃ bhuñjanti,",
  "atk-vin02a3:469_2": "vaṭṭati. Sace tesu svātanāya attano pāpetvā gatesu āgantuko bhikkhu chaḍḍitavihāre",
  "atk-vin02a3:469_3": "vasitvā kālasseva vattaṃ katvā ghaṇṭiṃ paharitvā salākabhattaṃ attano pāpetvā āsanasālaṃ",
  "atk-vin02a3:469_4": "gacchati, sova tassa bhattassa issaro. Yo pana bhikkhūsu vattaṃ karontesuyeva bhūmiyaṃ",
  "atk-vin02a3:469_5": "dve tayo sammuñjanippahāre datvā ghaṇṭiṃ paharitvā “dhuragāme salākabhattaṃ mayhaṃ",
  "atk-vin02a3:469_6": "pāpuṇātī”ti gacchati, tassa taṃ corikāya gahitattā na pāpuṇāti, vattaṃ katvā pāpetvā",
  "atk-vin02a3:469_7": "pacchā gatabhikkhūnaṃyeva hoti.",
  "atk-vin02a3:470_0": "Eko gāmo atidūre hoti, bhikkhū niccaṃ gantuṃ na icchanti, manussā “mayaṃ puññena",
  "atk-vin02a3:470_1": "paribāhirā homā”ti vadanti, ye tassa gāmassa āsannavihāre sabhāgabhikkhū, te vattabbā",
  "atk-vin02a3:470_2": "“imesaṃ bhikkhūnaṃ anāgatadivase tumhe bhuñjathā”ti. Salākā pana devasikaṃ pāpetabbā,",
  "atk-vin02a3:470_3": "tā ca kho pana ghaṇṭippaharaṇamattena vā pacchicālanamattena vā pāpitā na honti,",
  "atk-vin02a3:470_4": "pacchiṃ pana gahetvā salākā pīṭhake ākiritabbā, pacchi pana mukhavaṭṭiyaṃ na gahetabbā.",
  "atk-vin02a3:470_5": "Sace hi tattha ahi vā vicchiko vā bhaveyya, dukkhaṃ uppādeyya; tasmā heṭṭhā gahetvā",
  "atk-vin02a3:470_6": "pacchiṃ parammukhaṃ katvā salākā ākiritabbā “sacepi sappo bhavissati, ettova palāyissatī”ti.",
  "atk-vin02a3:470_7": "Evaṃ salākā ākiritvā gāmādivasena pubbe vuttanayeneva gāhetabbā. Apica ekaṃ mahātherassa",
  "atk-vin02a3:470_8": "pāpetvā “avasesā mayhaṃ pāpuṇantī”ti attano pāpetvā vattaṃ katvā cetiyaṃ vanditvā",
  "atk-vin02a3:470_9": "vitakkamāḷake ṭhitehi bhikkhūhi “pāpitā, āvuso, salākā”ti vutte “āma, bhante, tumhe",
  "atk-vin02a3:470_10": "gatagatagāme salākabhattaṃ gaṇhathā”ti vattabbaṃ; evaṃ pāpitāpi hi supāpitāva honti.",
  "atk-vin02a3:471_0": "Bhikkhū sabbarattiṃ dhammasavanatthaṃ aññaṃ vihāraṃ gacchantā “mayaṃ tattha dānaṃ",
  "atk-vin02a3:471_1": "aggahetvāva amhākaṃ gocaragāmeva piṇḍāya caritvā āgamissāmā”ti salākā aggahetvāva",
  "atk-vin02a3:471_2": "gatā, vihāre therassa pattasalākabhattaṃ bhuñjituṃ āgacchanti, vaṭṭati. Atha mahātheropi",
  "atk-vin02a3:471_3": "“ahaṃ idha kiṃ karomī”ti tehiyeva saddhiṃ gacchati, tehi gatavihāre abhuñjitvāva",
  "atk-vin02a3:471_4": "gocaragāmaṃ anuppattehi “detha, bhante, patte salākayāguādīni āharissāmā”ti vutte",
  "atk-vin02a3:471_5": "pattā na dātabbā. “Kasmā, bhante, na dethā”ti “vihāraṭṭhakaṃ bhattaṃ vihāre vutthānaṃ",
  "atk-vin02a3:471_6": "pāpuṇāti, mayaṃ aññasmiṃ vihāre vutthā”ti. “Detha, bhante, na mayaṃ vihāre pālikāya",
  "atk-vin02a3:471_7": "dema, tumhākaṃ dema, gaṇhatha amhākaṃ bhikkha”nti vutte pana vaṭṭati.",
  "atk-vin02a3:472": "Salākabhattakathā niṭṭhitā.",
  "atk-vin02a3:473": "Pakkhikabhattādikathā",
  "atk-vin02a3:474_0": "Pakkhikādīsu pana yaṃ abhilakkhitesu cātuddasī pañcadasī pañcamī aṭṭhamīti imesu",
  "atk-vin02a3:474_1": "pakkhesu kammappasutehi uposathaṃ kātuṃ satikaraṇatthāya diyyati, taṃ pakkhikaṃ nāma.",
  "atk-vin02a3:474_2": "Taṃ salākabhattagatikameva hoti, gāhetvā bhuñjitabbaṃ. Sace salākabhattampi pakkhikabhattampi",
  "atk-vin02a3:474_3": "bahu sabbesaṃ vinivijjhitvā gacchati, dvepi bhattāni visuṃ visuṃ gāhetabbāni. Sace",
  "atk-vin02a3:474_4": "bhikkhusaṅgho mahā, pakkhikaṃ gāhetvā tassa ṭhitikāya salākabhattaṃ gāhetabbaṃ, salākabhattaṃ",
  "atk-vin02a3:474_5": "vā gāhāpetvā tassa ṭhitikāya pakkhikaṃ gāhetabbaṃ. Yesaṃ na pāpuṇāti, te piṇḍāya",
  "atk-vin02a3:474_6": "carissanti. Sace dvepi bhattāni bahūni, bhikkhū mandā; salākabhattaṃ nāma devasikaṃ",
  "atk-vin02a3:474_7": "labbhati, tasmā taṃ ṭhapetvā “pakkhikaṃ āvuso bhuñjathā”ti pakkhikameva gāhetabbaṃ.",
  "atk-vin02a3:474_8": "Pakkhikaṃ paṇītaṃ denti, visuṃ ṭhitikā kātabbā. “Sve pakkho”ti ajja pakkhikaṃ na",
  "atk-vin02a3:474_9": "gāhetabbaṃ. Sace pana dāyakā vadanti “sve amhākaṃ ghare lūkhabhattaṃ bhavissati,",
  "atk-vin02a3:474_10": "ajjeva pakkhikabhattaṃ uddisathā”ti, evaṃ vaṭṭati.",
  "atk-vin02a3:475_0": "Uposathikaṃ nāma anvaḍḍhamāse uposathaṅgāni samādiyitvā yaṃ attanā bhuñjati, tadeva",
  "atk-vin02a3:475_1": "diyyati. Pāṭipadikaṃ nāma “uposathe bahū saddhā pasannā bhikkhūnaṃ sakkāraṃ karonti,",
  "atk-vin02a3:475_2": "pāṭipade pana bhikkhū kilamanti, pāṭipade dinnaṃ dubbhikkhadānasadisaṃ mahapphalaṃ",
  "atk-vin02a3:475_3": "hoti, uposathakammena vā parisuddhasīlānaṃ dutiyadivase dinnaṃ mahapphalaṃ hotī”ti",
  "atk-vin02a3:475_4": "sallakkhetvā pāṭipade diyyanakadānaṃ, tampi ubhayaṃ salākabhattagatikameva. Iti imāni",
  "atk-vin02a3:475_5": "sattapi bhattāni piṇḍapātikānaṃ na vaṭṭanti, dhutaṅgabhedaṃ karontiyeva.",
  "atk-vin02a3:476_0": "Aparānipi cīvarakkhandhake visākhāya varaṃ yācitvā dinnāni āgantukabhattaṃ gamiyabhattaṃ",
  "atk-vin02a3:476_1": "gilānabhattaṃ gilānupaṭṭhākabhattanti cattāri bhattāni pāḷiyaṃ āgatāneva, tattha",
  "atk-vin02a3:476_2": "āgantukānaṃ dinnaṃ bhattaṃ “āgantukabhattaṃ”. Esa nayo sesesu. Sace panettha āgantukabhattānipi",
  "atk-vin02a3:476_3": "āgantukāpi bahū honti, sabbesaṃ ekekaṃ gāhetabbaṃ, bhattesu appahontesu ṭhitikāya",
  "atk-vin02a3:476_4": "gāhetabbaṃ. Eko āgantuko paṭhamameva āgantvā sabbaṃ āgantukabhattaṃ attano gāhetvā",
  "atk-vin02a3:476_5": "nisīdati, sabbaṃ tasseva hoti, pacchā āgatehi āgantukehi tena dinnāni paribhuñjitabbāni.",
  "atk-vin02a3:476_6": "Tenapi ekaṃ attano gahetvā sesāni dātabbāni. Ayaṃ uḷāro.",
  "atk-vin02a3:477_0": "Sace pana yo paṭhamaṃ āgantvāpi attano aggahetvā tuṇhībhūto nisīdati, pacchā āgatehi",
  "atk-vin02a3:477_1": "saddhiṃ paṭipāṭiyā gaṇhitabbaṃ. Sace niccaṃ āgantukā āgacchanti, āgatadivaseyeva",
  "atk-vin02a3:477_2": "bhuñjitabbaṃ, antarantarā ce āgacchanti, dve tīṇi divasāni bhuñjitabbaṃ. Mahāpaccariyaṃ",
  "atk-vin02a3:477_3": "pana “satta divasāni bhuñjituṃ vaṭṭatī”ti vuttaṃ.",
  "atk-vin02a3:478_0": "Āvāsiko katthaci gantvā āgato, tenāpi āgantukabhattaṃ paribhuñjitabbaṃ. Sace pana",
  "atk-vin02a3:478_1": "taṃ vihāre nibandhāpitaṃ hoti, vihāre gāhetabbaṃ. Atha vihāro dūre hoti, āsanasālāya",
  "atk-vin02a3:478_2": "nibandhāpitaṃ āsanasālāya gāhetabbaṃ. Sace pana dāyakā “āgantukesu asati āvāsikāpi",
  "atk-vin02a3:478_3": "paribhuñjantū”ti vadanti, vaṭṭati.",
  "atk-vin02a3:479_0": "Gamiyabhattepi ayameva kathāmaggo. Ayaṃ pana viseso – āgantuko āgantukabhattameva",
  "atk-vin02a3:479_1": "labhati, gamiko āgantukabhattampi gamiyabhattampi. Āvāsikopi pakkamitukāmo gamiko",
  "atk-vin02a3:479_2": "hoti; gamiyabhattaṃ labhati. Yathā pana āgantukabhattaṃ; evamidaṃ dve vā tīṇi vā",
  "atk-vin02a3:479_3": "satta vā divasāni na labbhati. “Gamissāmī”ti bhutto taṃdivasaṃ kenacideva kāraṇena",
  "atk-vin02a3:479_4": "na gato, punadivasepi bhuñjituṃ vaṭṭati, saussāhattā. “Gamissāmī”ti bhuttassa corā",
  "atk-vin02a3:479_5": "vā panthaṃ rundhanti udakaṃ vā, devo vā vassati, sattho vā na gacchati, saussāhena",
  "atk-vin02a3:479_6": "bhuñjitabbaṃ. Ete upaddave olokentena “dve tayo divase bhuñjituṃ vaṭṭatī”ti mahāpaccariyaṃ",
  "atk-vin02a3:479_7": "vuttaṃ. “Gamissāmī”ti pana lesaṃ oḍḍetvā bhuñjituṃ na labhati.",
  "atk-vin02a3:480_0": "Gilānabhattampi sace sabbesaṃ gilānānaṃ pahoti, sabbesaṃ dātabbaṃ; no ce, ṭhitikaṃ",
  "atk-vin02a3:480_1": "katvā gāhetabbaṃ. Eko gilāno arogarūpo sakkoti antogāmaṃ gantuṃ, eko na sakkoti,",
  "atk-vin02a3:480_2": "ayaṃ “mahāgilāno” nāma. Etassa gilānabhattaṃ dātabbaṃ. Dve mahāgilānā – eko lābhī",
  "atk-vin02a3:480_3": "abhiññāto bahuṃ khādanīyaṃ bhojanīyaṃ labhati, eko anātho appalābhatāya antogāmaṃ",
  "atk-vin02a3:480_4": "pavisati – etassa gilānabhattaṃ dātabbaṃ. Gilānabhatte pana divasaparicchedo natthi.",
  "atk-vin02a3:480_5": "Yāva rogo na vūpasammati, sappāyabhojanaṃ abhuñjanto na yāpeti, tāva bhuñjitabbaṃ.",
  "atk-vin02a3:480_6": "Yadā pana missakayāguṃ vā missakabhattaṃ vā bhuttassāpi rogo na kuppati, tato paṭṭhāya na bhuñjitabbaṃ.",
  "atk-vin02a3:481_0": "Gilānupaṭṭhākabhattampi yaṃ sabbesaṃ pahoti, taṃ sabbesaṃ dātabbaṃ; no ce pahoti,",
  "atk-vin02a3:481_1": "ṭhitikaṃ katvā gāhetabbaṃ. Idampi dvīsu gilānesu mahāgilānupaṭṭhākassa gāhetabbaṃ,",
  "atk-vin02a3:481_2": "dvīsu mahāgilānesu anāthagilānupaṭṭhākassa. Yaṃ kulaṃ gilānabhattampi deti gilānupaṭṭhākabhattampi,",
  "atk-vin02a3:481_3": "tattha yassa gilānassa bhattaṃ pāpuṇāti tadupaṭṭhākassāpi tattheva gāhetabbaṃ. Gilānupaṭṭhākabhattepi",
  "atk-vin02a3:481_4": "divasaparicchedo natthi, yāva gilāno labhati, tāvassa upaṭṭhākopi labhatīti. Imāni",
  "atk-vin02a3:481_5": "cattāri bhattāni sace evaṃ dinnāni honti “āgantukagamikagilānupaṭṭhākā mama bhikkhaṃ",
  "atk-vin02a3:481_6": "gaṇhantū”ti, piṇḍapātikānampi vaṭṭati. Sace pana āgantukādīnaṃ bhattaṃ nibandhāpemi,",
  "atk-vin02a3:481_7": "“mama bhattaṃ gaṇhantū”ti evaṃ dinnāni honti, piṇḍapātikānaṃ na vaṭṭati.",
  "atk-vin02a3:482_0": "Aparānipi “dhurabhattaṃ, kuṭibhattaṃ, vārabhatta”nti tīṇi bhattāni. Tattha dhurabhattanti",
  "atk-vin02a3:482_1": "niccabhattaṃ vuccati, taṃ duvidhaṃ – saṅghikaṃ puggalikañca. Tattha yaṃ “saṅghassa",
  "atk-vin02a3:482_2": "dhurabhattaṃ demā”ti nibandhāpitaṃ, taṃ salākabhattagatikaṃ. “Mama nibaddhaṃ bhikkhaṃ",
  "atk-vin02a3:482_3": "gaṇhantū”ti vatvā dinnaṃ pana piṇḍapātikānampi vaṭṭati. Puggalikepi “tumhākaṃ dhurabhattaṃ",
  "atk-vin02a3:482_4": "dammī”ti vutte piṇḍapātiko ce, na vaṭṭati. “Mama nibaddhaṃ bhikkhaṃ gaṇhathā”ti vutte",
  "atk-vin02a3:482_5": "pana vaṭṭati, sāditabbaṃ. Sacepi pacchā katipāhe vītivatte “dhurabhattaṃ gaṇhathā”ti",
  "atk-vin02a3:482_6": "vadati, mūle suṭṭhu sampaṭicchitattā vaṭṭati.",
  "atk-vin02a3:483_0": "Kuṭibhattaṃ nāma yaṃ saṅghassa āvāsaṃ kāretvā “amhākaṃ senāsanavāsino amhākaṃyeva",
  "atk-vin02a3:483_1": "bhattaṃ gaṇhantū”ti evaṃ nibandhāpitaṃ, taṃ salākabhattagatikameva hoti, gahetvā",
  "atk-vin02a3:483_2": "bhuñjitabbaṃ. “Amhākaṃ senāsanavāsino amhākaṃyeva bhikkhaṃ gaṇhantū”ti vutte pana",
  "atk-vin02a3:483_3": "piṇḍapātikānampi vaṭṭati. Yaṃ pana puggale pasīditvā tassa vā āvāsaṃ katvā “tumhākaṃ",
  "atk-vin02a3:483_4": "demā”ti dinnaṃ, taṃ tasseva hoti, tasmiṃ katthaci gate nissitakehi bhuñjitabbaṃ.",
  "atk-vin02a3:484_0": "Vārabhattaṃ nāma dubbhikkhasamaye “vārena bhikkhū jaggissāmā”ti dhuragehato paṭṭhāya",
  "atk-vin02a3:484_1": "dinnaṃ, tampi bhikkhāvacanena dinnaṃ piṇḍapātikānaṃ vaṭṭati. “Vārabhatta”nti vutte",
  "atk-vin02a3:484_2": "pana salākabhattagatikaṃ hoti. Sace taṇḍulādīni pesenti, “sāmaṇerā pacitvā dentū”ti,",
  "atk-vin02a3:484_3": "piṇḍapātikānaṃ vaṭṭati. Iti imāni ca tīṇi āgantukabhattādīni ca cattārīti satta,",
  "atk-vin02a3:484_4": "tāni saṅghabhattādīhi saha cuddasa bhattāni honti.",
  "atk-vin02a3:485_0": "Aṭṭhakathāyaṃ pana vihārabhattaṃ, aṭṭhakabhattaṃ, catukkabhattaṃ, guḷhakabhattanti",
  "atk-vin02a3:485_1": "aññānipi cattāri bhattāni vuttāni. Tattha vihārabhattaṃ nāma vihāre tatruppādabhattaṃ,",
  "atk-vin02a3:485_2": "taṃ saṅghabhattena gahitaṃ. Taṃ pana tissamahāvihāracittalapabbatādīsu paṭisambhidāpattehi",
  "atk-vin02a3:485_3": "khīṇāsavehi yathā piṇḍapātikānampi sakkā hoti paribhuñjituṃ, tathā paṭiggahitattā",
  "atk-vin02a3:485_4": "tādisesu ṭhānesu piṇḍapātikānampi vaṭṭati. “Aṭṭhannaṃ bhikkhūnaṃ dema, catunnaṃ demā”ti",
  "atk-vin02a3:485_5": "evaṃ dinnaṃ pana aṭṭhakabhattañceva catukkabhattañca; tampi bhikkhāvacanena dinnaṃ",
  "atk-vin02a3:485_6": "piṇḍapātikānaṃ vaṭṭati. Mahābhisaṅkhārikena atirasakapūvena pattaṃ pūretvā thaketvā",
  "atk-vin02a3:485_7": "dinnaṃ guḷhakabhattaṃ nāma. Imāni tīṇi salākabhattagatikāneva.",
  "atk-vin02a3:486_0": "Aparampi guḷakabhattaṃ nāma atthi, idhekacce manussā mahādhammasavanañca vihārapūjañca",
  "atk-vin02a3:486_1": "kāretvā sakalasaṅghassa dātuṃ na sakkomāti, “dve tīṇi bhikkhusatāni amhākaṃ bhikkhaṃ",
  "atk-vin02a3:486_2": "gaṇhantū”ti bhikkhuparicchedajānanatthaṃ guḷake denti, idaṃ piṇḍapātikānampi vaṭṭati.",
  "atk-vin02a3:486_3": "Iti cīvarakkhandhake cīvarabhājanīyaṃ, imasmiṃ pana senāsanakkhandhake senāsanabhājanīyañceva",
  "atk-vin02a3:486_4": "piṇḍapātabhājanīyañca vuttaṃ.",
  "atk-vin02a3:487_0": "Gilānapaccayabhājanīyaṃ pana evaṃ veditabbaṃ – sappiādīsu bhesajjesu rājarājamahāmattā",
  "atk-vin02a3:487_1": "sappissa tāva kumbhasatampi kumbhasahassampi vihāraṃ pesenti, ghaṇṭiṃ paharitvā therāsanato",
  "atk-vin02a3:487_2": "paṭṭhāya gahitabhājanaṃ pūretvā dātabbaṃ, piṇḍapātikānampi vaṭṭati. Sace alasajātikā",
  "atk-vin02a3:487_3": "mahātherā pacchā āgacchanti, “bhante, vīsativassānaṃ diyyati, tumhākaṃ ṭhitikā atikkantā”ti",
  "atk-vin02a3:487_4": "na vattabbā, ṭhitikaṃ ṭhapetvā tesaṃ datvā pacchā ṭhitikāya dātabbaṃ.",
  "atk-vin02a3:488_0": "“Asukavihāre bahu sappi uppanna”nti sutvā yojanantaravihāratopi bhikkhū āgacchanti,",
  "atk-vin02a3:488_1": "sampattasampattānaṃ ṭhitaṭṭhānato paṭṭhāya dātabbaṃ. Asampattānampi upacārasīmaṃ",
  "atk-vin02a3:488_2": "paviṭṭhānaṃ antevāsikādīsu gaṇhantesu dātabbameva. “Bahiupacārasīmāya ṭhitānaṃ dethā”ti",
  "atk-vin02a3:488_3": "vadanti, na dātabbaṃ. Sace pana upacārasīmaṃ okkantehi ekābaddhā hutvā attano vihāradvāre",
  "atk-vin02a3:488_4": "vā antovihāreyeva vā honti, parisāvasena vaḍḍhitā nāma sīmā hoti, tasmā dātabbaṃ.",
  "atk-vin02a3:488_5": "Saṅghanavakassa dinnepi pacchā āgatānaṃ dātabbameva. Dutiyabhāge pana therāsanaṃ",
  "atk-vin02a3:488_6": "āruḷhe pacchā āgatānaṃ paṭhamabhāgo na pāpuṇāti, dutiyabhāgato vassaggena dātabbaṃ.",
  "atk-vin02a3:488_7": "Upacārasīmaṃ pavisitvā yattha katthaci dinnaṃ hoti, sabbasannipātaṭṭhāneyeva bhājetabbaṃ.",
  "atk-vin02a3:489_0": "Yasmiṃ vihāre dasa bhikkhū, daseva ca sappikumbhā diyyanti, ekekakumbhavaseneva bhājetabbaṃ.",
  "atk-vin02a3:489_1": "Eko sappikumbho hoti, dasa bhikkhūhi bhājetvā gahetabbaṃ. Sace yathāṭhitaṃyeva “amhākaṃ",
  "atk-vin02a3:489_2": "pāpuṇātī”ti gaṇhanti, duggahitaṃ; gatagataṭṭhāne saṅghikameva hoti. Kumbhaṃ pana",
  "atk-vin02a3:489_3": "āvajjetvā thālake thokaṃ sappiṃ katvā “idaṃ mahātherassa pāpuṇāti, avasesaṃ amhākaṃ",
  "atk-vin02a3:489_4": "pāpuṇātī”ti vatvā tampi kumbheyeva ākiritvā yathicchitaṃ gahetvā gantuṃ vaṭṭati.",
  "atk-vin02a3:489_5": "Sace thinaṃ sappi hoti, lekhaṃ katvā “lekhato parabhāgo mahātherassa pāpuṇāti, avasesaṃ",
  "atk-vin02a3:489_6": "amhāka”nti gahitampi suggahitaṃ, vuttaparicchedato ūnādhikesupi bhikkhūsu ca sappikumbhesu",
  "atk-vin02a3:489_7": "ca etenevupāyena bhājetabbaṃ.",
  "atk-vin02a3:490_0": "Sace paneko bhikkhu, ekopi kumbho hoti, ghaṇṭiṃ paharitvā “ayaṃ mayhaṃ pāpuṇātī”tipi",
  "atk-vin02a3:490_1": "gahetuṃ vaṭṭati. “Ayaṃ paṭhamabhāgo mayhaṃ pāpuṇāti, ayaṃ dutiyabhāgo”ti evaṃ thokaṃ",
  "atk-vin02a3:490_2": "thokampi pāpetuṃ vaṭṭati. Esa nayo navanītādīsupi. Yasmiṃ pana vippasanne tilatelādimhi",
  "atk-vin02a3:490_3": "lekhā na santiṭṭhati, taṃ uddharitvā bhājetabbaṃ. Siṅgiveramaricādibhesajjampi avasesapattathālakādisamaṇaparikkhāropi",
  "atk-vin02a3:490_4": "sabbo vuttānurūpeneva nayena suṭṭhu sallakkhetvā bhājetabboti.",
  "atk-vin02a3:491": "Pāḷiṃ aṭṭhakathañceva, oloketvā vicakkhaṇo;",
  "atk-vin02a3:492": "Saṅghike paccaye evaṃ, appamattova bhājayeti.",
  "atk-vin02a3:493": "Iti sabbākārena paccayabhājanīyakathā niṭṭhitā.",
  "atk-vin02a3:494_0": "Sammannitvā ṭhapitayāgubhājakādīhi bhājanīyaṭṭhānaṃ āgatamanussānaṃ anāpucchitvāva",
  "atk-vin02a3:494_1": "upaḍḍhabhāgo dātabbo, asammatehi pana apaloketvā dātabbo. Sammatena appamattakavissajjanakena",
  "atk-vin02a3:494_2": "bhikkhunā cīvarakammaṃ karontassa “sūciṃ dehī”ti vadato ekā dīghā, ekā rassāti dve",
  "atk-vin02a3:494_3": "sūciyo dātabbā. “Avibhattaṃ saṅghikaṃ bhaṇḍa”nti pucchitabbakiccaṃ natthi. Pipphalakatthikassa",
  "atk-vin02a3:494_4": "eko pipphalako, addhānakantāraṃ paṭipajjitukāmassa upāhanayugaḷaṃ, kāyabandhanatthikassa",
  "atk-vin02a3:494_5": "kāyabandhanaṃ, “aṃsabaddhako me jiṇṇo”ti āgatassa aṃsabaddhako, parissāvanatthikassa",
  "atk-vin02a3:494_6": "parissāvanaṃ dātabbaṃ. Dhammakaraṇatthikassa dhammakaraṇo. Sace paṭako na hoti, dhammakaraṇo",
  "atk-vin02a3:494_7": "paṭakena saddhiṃ dātabbo. “Āgantukapaṭṭaṃ āropessāmī”ti yācantassa kusiyā ca aḍḍhakusiyā",
  "atk-vin02a3:494_8": "ca pahonakaṃ dātabbaṃ. “Maṇḍalaṃ nappahotī”ti āgatassa maṇḍalaṃ ekaṃ dātabbaṃ, aḍḍhamaṇḍalāni",
  "atk-vin02a3:494_9": "dve dātabbāni. Dve maṇḍalāni yācantassa na dātabbāni. Anuvātaparibhaṇḍatthikassa",
  "atk-vin02a3:494_10": "ekassa cīvarassa pahonakaṃ dātabbaṃ. Sappinavanītādiatthikassa gilānassa ekaṃ bhesajjaṃ",
  "atk-vin02a3:494_11": "nāḷimattaṃ katvā tato tatiyakoṭṭhāso dātabbo. Evaṃ tīṇi divasāni datvā nāḷiyā paripuṇṇāya",
  "atk-vin02a3:494_12": "catutthadivasato paṭṭhāya saṅghaṃ pucchitvā dātabbaṃ. Guḷapiṇḍepi ekadivasaṃ tatiyabhāgo",
  "atk-vin02a3:494_13": "dātabbo. Evaṃ tīhi divasehi niṭṭhite piṇḍe tato paraṃ saṅghaṃ pucchitvā dātabbaṃ.",
  "atk-vin02a3:494_14": "Sesaṃ sabbattha uttānamevāti.",
  "atk-vin02a3:495": "Pakkhikabhattādikathā niṭṭhitā.",
  "atk-vin02a3:496": "Senāsanakkhandhakavaṇṇanā niṭṭhitā.",
  "atk-vin02a3:497": "7. Saṅghabhedakakkhandhakaṃ",
  "atk-vin02a3:498": "Chasakyapabbajjākathā",
  "atk-vin02a3:499_0": "330. Saṅghabhedakakkhandhake abhiññātā abhiññātāti pākaṭā pākaṭā. Sakyakumārā nāma",
  "atk-vin02a3:499_1": "kāḷudāyippabhutayo dasa dūtā saddhiṃ parivārehi aññe ca bahū janā. Amhākanti amhesu;",
  "atk-vin02a3:499_2": "amhākaṃ kulatoti vā vuttaṃ hoti. Gharāvāsatthaṃ anusāsissāmīti gharāvāse yaṃ kattabbaṃ,",
  "atk-vin02a3:499_3": "taṃ jānāpessāmi. Udakaṃ ninnetabbanti yathā udakaṃ sabbaṭṭhāne samaṃ hoti, evaṃ kātabbaṃ.",
  "atk-vin02a3:499_4": "Niddhāpetabbanti tiṇāni uddharitabbāni. Bhusikā uddharāpetabbāti sukhumapalālamissadhaññā",
  "atk-vin02a3:499_5": "palālikā palāpetabbā. Opunāpetabbanti sukhumapalālaṃ apanetabbaṃ. Tvaññeva gharāvāsatthena",
  "atk-vin02a3:499_6": "upajānāhīti tvaññeva gharāvāsatthaṃ jānāhi. Ahaṃ tayā yathāsukhaṃ pabbajāhīti ettha",
  "atk-vin02a3:499_7": "ahaṃ tayā saddhiṃ pabbajissāmīti sahāyasinehena sahasā vattukāmo hutvā puna rajjasirilobhena",
  "atk-vin02a3:499_8": "parikaḍḍhiyamānahadayo “ahaṃ tayā”ti ettakameva vatvā sesaṃ vattuṃ nāsakkhīti evamattho veditabbo.",
  "atk-vin02a3:500": "331. Nippātitāti nikkhamitā. Mānassinoti mānassayino; mānanissitāti vuttaṃ hoti.",
  "atk-vin02a3:501_0": "332. Yassantarato na santi kopāti tatiyamaggena samūhatattā yassa citte kopā na santi.",
  "atk-vin02a3:501_1": "Yasmā pana bhavoti sampatti, vibhavoti vipatti; tathā bhavoti vuḍḍhi, vibhavoti hāni;",
  "atk-vin02a3:501_2": "bhavoti sassataṃ, vibhavoti ucchedo; bhavoti puññaṃ, vibhavoti pāpaṃ; vibhavoti ca",
  "atk-vin02a3:501_3": "abhavoti ca atthato ekameva, tasmā itibhavābhavatañca vītivattoti ettha yā esā sampattivipattivuḍḍhihānisassatucchedapuññapāpavasena",
  "atk-vin02a3:501_4": "iti anekappakārā bhavābhavatā vuccati; catūhipi maggehi yathāsambhavaṃ tena tena",
  "atk-vin02a3:501_5": "nayena taṃ itibhavābhavatañca vītivattoti evamattho daṭṭhabbo. Nānubhavantīti na",
  "atk-vin02a3:501_6": "sampāpuṇanti; tassa dassanaṃ devānampi dullabhanti adhippāyo.",
  "atk-vin02a3:502": "333. Ahimekhalikāti ahiṃ kaṭiyaṃ bandhitvā. Ucchaṅgeti aṅke.",
  "atk-vin02a3:503": "334. Sammannatīti sammāneti. Yaṃ tumo karissatīti yaṃ so karissati.",
  "atk-vin02a3:504": "Chasakyapabbajjākathā niṭṭhitā.",
  "atk-vin02a3:505": "Pakāsanīyakammādikathā",
  "atk-vin02a3:506": "336. Kheḷāsakassāti ettha micchājīvena uppannapaccayā ariyehi vantabbā kheḷasadisā, tathārūpe paccaye ayaṃ ajjhoharatīti katvā kheḷāsakoti bhagavatā vutto.",
  "atk-vin02a3:507": "340. Patthaddhena kāyenāti potthakarūpasadisena niccalena kāyena.",
  "atk-vin02a3:508": "342. Mayaṃ kho bhaṇe rājañātakā nāmāti rājā amhe jānātīti rājañātakassa bhāvena attānaṃ ukkaṃsanto āha. Pahaṭṭhakaṇṇavāloti bandhane niccale katvā.",
  "atk-vin02a3:509": "Dukkhañhi kuñjara nāgamāsadoti bho kuñjara buddhanāgaṃ āsādanaṃ vadhakacittena upagamanaṃ nāma dukkhaṃ. Nāgahatassāti buddhanāgaṃ ghātakassa.",
  "atk-vin02a3:510_0": "Paṭikuṭiyova osakkīti tathāgatābhimukhoyeva piṭṭhimehi pādehi avasakki. Alakkhikoti",
  "atk-vin02a3:510_1": "ettha na lakkhetīti alakkhiko; na jānātīti attho, ahaṃ pāpakammaṃ karomīti na jānāti.",
  "atk-vin02a3:510_2": "Na lakkhitabboti vā alakkhiko; na passitabboti attho.",
  "atk-vin02a3:511_0": "343. Tikabhojananti ettha tīhi janehi bhuñjitabbabhojanaṃ. Taṃ paññāpessāmīti taṃ",
  "atk-vin02a3:511_1": "anujānissāmi. Gaṇabhojane pana yathādhammo kāretabboti. Pañcavatthuyācanakathā saṅghādisesavaṇṇanāyaṃ",
  "atk-vin02a3:511_2": "vuttā. Kappanti āyukappaṃ. Brahmaṃ puññanti seṭṭhaṃ puññaṃ. Kappaṃ saggamhīti āyukappameva.",
  "atk-vin02a3:512": "Pakāsanīyakammādikathā niṭṭhitā.",
  "atk-vin02a3:513": "Saṅghabhedakakathā",
  "atk-vin02a3:514": "344. Atha kho devadatto saṅghaṃ bhinditvāti so kira evaṃ salākaṃ gāhetvā tattheva āveṇikaṃ uposathaṃ katvā gato, tenetaṃ vuttaṃ.",
  "atk-vin02a3:515_0": "345. Piṭṭhi me āgilāyatīti ciranisajjāya vedanābhibhūtā bādhati. Tamahaṃ āyamissāmīti",
  "atk-vin02a3:515_1": "taṃ ahaṃ pasāressāmi. Ādesanāpāṭihāriyānusāsanī nāma “evampi te mano, tathāpi te",
  "atk-vin02a3:515_2": "mano”ti evaṃ parassa cittaṃ jānitvā tadanurūpā dhammadesanā.",
  "atk-vin02a3:516_0": "346. Mamānukubbanti mamānukiriyaṃ kurumāno. Kapaṇoti dukkhito. Mahāvarāhassāti mahānāgassa.",
  "atk-vin02a3:516_1": "Mahiṃ vikubbatoti pathaviṃ padālentassa. Bhisaṃ ghasamānassāti bhisaṃ khādantassa.",
  "atk-vin02a3:516_2": "Nadīsu jaggatoti ettha so kira hatthināgo sāyanhasamayaṃ taṃ nadināmakaṃ pokkharaṇiṃ",
  "atk-vin02a3:516_3": "ogāhetvā kilanto sabbarattiṃ vītināmesi, jālikaṃ karoti, tena vuttaṃ “nadīsu jaggato”ti.",
  "atk-vin02a3:517": "347. Sutāti sotā. Asandiddho ca akkhātīti nissandeho hutvā akkhāti anusandhivasena yojetvā yojetvā.",
  "atk-vin02a3:518": "350. Apāye nibbattissatīti āpāyiko. Evaṃ nerayiko. Kappaṃ ṭhassatīti kappaṭṭho. Idāni buddhasahassenāpi tikicchituṃ na sakkāti atekiccho.",
  "atk-vin02a3:519_0": "Mā jātu koci lokasminti mā kadācipi koci satto lokasmiṃ. Udapajjathāti upapajjatha.",
  "atk-vin02a3:519_1": "Jalaṃva yasasā aṭṭhāti yasasā jalanto viya ṭhito. Devadattoti me sutanti “īdiso devadatto”ti",
  "atk-vin02a3:519_2": "bhagavatā sutampi atthi, tadeva gahetvā idaṃ vuttaṃ. So pamādamanuciṇṇoti ettha pamādaṃ",
  "atk-vin02a3:519_3": "anucinātīti anuciṇṇo, pamādo appahīnoti attho. Āsajja nanti pāpakena cittena patvā,",
  "atk-vin02a3:519_4": "visosetvāti vā attho. Avīcinirayaṃ pattoti idaṃ pana āsīsāyaṃ atītavacanaṃ. Bhesmāti bhayānako.",
  "atk-vin02a3:520": "Saṅghabhedakakathā niṭṭhitā.",
  "atk-vin02a3:521": "Upālipañhākathā",
  "atk-vin02a3:522_0": "351. Ekato upāli ekoti dhammavādipakkhe eko. Ekato dveti adhammavādipakkhe dve. Catuttho",
  "atk-vin02a3:522_1": "anussāvetīti saṅghaṃ bhindissāmīti adhammavādicatuttho hutvā anussāveti; anunayanto",
  "atk-vin02a3:522_2": "sāveti “na tumhākaṃyeva narakabhayaṃ atthi, amhākampi atthi, na amhākaṃ avīcimaggo",
  "atk-vin02a3:522_3": "pihito, na mayaṃ akusalā na bhāyāma. Yadi hi ayaṃ adhammo avinayo asatthusāsanaṃ",
  "atk-vin02a3:522_4": "vā bhaveyya, na mayaṃ gaṇheyyāmā”tiādinā nayena “adhammaṃ dhammo”ti evaṃ aṭṭhārasa",
  "atk-vin02a3:522_5": "bhedakaravatthūni bodhetīti attho. Salākaṃ gāhetīti evaṃ anussāvetvā pana “idaṃ gaṇhatha,",
  "atk-vin02a3:522_6": "idaṃ rocethā”ti vadanto salākaṃ gāheti.",
  "atk-vin02a3:523": "Ekato upāli dve hontītiādīsupi eseva nayo. Evaṃ kho upāli saṅgharāji ceva hoti saṅghabhedo cāti evaṃ hoti; na pana ettāvatā saṅgho bhinno hoti.",
  "atk-vin02a3:524_0": "Bhikkhu kho upāli pakatatto samānasaṃvāsako samānasīmāyaṃ ṭhito saṅghaṃ bhindatīti",
  "atk-vin02a3:524_1": "ettha siyā evaṃ “devadatto kathaṃ pakatatto”ti. Kathaṃ tāva na pakatatto, rañño ghātāpitattā",
  "atk-vin02a3:524_2": "ruhiruppādassa ca katattāti? Tattha vadāma – āṇattiyā tāva viraddhattā rañño ghātāpanaṃ",
  "atk-vin02a3:524_3": "natthi. “Tena hi tvaṃ, kumāra, pitaraṃ hantvā rājā hohi, ahaṃ bhagavantaṃ hantvā",
  "atk-vin02a3:524_4": "buddho bhavissāmī”ti evañhi tassa āṇatti. Kumāro pana rājā hutvā pacchā pitaraṃ māresi;",
  "atk-vin02a3:524_5": "evaṃ tāva āṇattiyā viraddhattā rañño ghātāpanaṃ natthi. Ruhiruppāde pana katamatteyeva",
  "atk-vin02a3:524_6": "ruhiruppādapaccayā bhagavatā abhabbatā na vuttā, na ca sakkā bhagavato vacanaṃ vināyeva",
  "atk-vin02a3:524_7": "tassa abhabbatā āropetuṃ.",
  "atk-vin02a3:525": "“Ruhiruppādako, bhikkhave, anupasampanno na upasampādetabbo, upasampanno nāsetabbo”ti –",
  "atk-vin02a3:526": "Idaṃ pana bhagavatā saṅghabhedato pacchā vuttaṃ, tasmā pakatatteneva tena saṅgho bhinnoti.",
  "atk-vin02a3:527_0": "Adhammaṃ dhammoti dīpentītiādīsu aṭṭhārasasu bhedakaravatthūsu suttantapariyāyena",
  "atk-vin02a3:527_1": "tāva dasa kusalakammapathā dhammo, dasa akusalakammapathā adhammo. Tathā cattāro",
  "atk-vin02a3:527_2": "satipaṭṭhānā, cattāro sammappadhānā, cattāro iddhipādā, pañcindriyāni, pañca balāni,",
  "atk-vin02a3:527_3": "satta bojjhaṅgā, ariyo aṭṭhaṅgiko maggoti sattatiṃsa bodhipakkhiyadhammā dhammo nāma;",
  "atk-vin02a3:527_4": "tayo satipaṭṭhānā, tayo sammappadhānā, tayo iddhipādā, cha indriyāni, cha balāni,",
  "atk-vin02a3:527_5": "aṭṭha bojjhaṅgā, navaṅgiko maggoti ca cattāro upādānā, pañca nīvaraṇā, satta anusayā,",
  "atk-vin02a3:527_6": "aṭṭha micchattāti ca ayaṃ adhammo.",
  "atk-vin02a3:528_0": "Tattha yaṃkiñci ekaṃ adhammakoṭṭhāsaṃ gahetvā “imaṃ adhammaṃ dhammoti karissāma;",
  "atk-vin02a3:528_1": "evaṃ amhākaṃ ācariyakulaṃ nissāya niyyānikaṃ bhavissati, mayañca loke pākaṭā bhavissāmā”ti",
  "atk-vin02a3:528_2": "taṃ adhammaṃ “dhammo aya”nti kathayantā adhammaṃ dhammoti dīpenti nāma. Tatheva dhammakoṭṭhāsesu",
  "atk-vin02a3:528_3": "ca ekaṃ gahetvā ayaṃ adhammoti kathentā dhammaṃ adhammoti dīpenti nāma. Vinayapariyāyena",
  "atk-vin02a3:528_4": "pana bhūtena vatthunā codetvā sāretvā yathāpaṭiññāya kātabbaṃ kammaṃ dhammo nāma,",
  "atk-vin02a3:528_5": "abhūtena vatthunā acodetvā asāretvā apaṭiññāya kātabbaṃ kammaṃ adhammo nāma.",
  "atk-vin02a3:529_0": "Suttantapariyāyena rāgavinayo dosavinayo mohavinayo saṃvaro pahānaṃ paṭisaṅkhāti",
  "atk-vin02a3:529_1": "ayaṃ vinayo nāma, rāgādīnaṃ avinayo asaṃvaro appahānaṃ appaṭisaṅkhāti ayaṃ avinayo",
  "atk-vin02a3:529_2": "nāma. Vinayapariyāyena vatthusampatti ñattisampatti anussāvanasampatti sīmāsampatti",
  "atk-vin02a3:529_3": "parisāsampattīti ayaṃ vinayo nāma, vatthuvipatti…pe… parisāvipattīti ayaṃ avinayo nāma.",
  "atk-vin02a3:530_0": "Suttantapariyāyena cattāro satipaṭṭhānā… aṭṭhaṅgiko maggoti idaṃ bhāsitaṃ lapitaṃ",
  "atk-vin02a3:530_1": "tathāgatena; tayo satipaṭṭhānā, tayo sammappadhānā, tayo iddhipādā, cha indriyāni,",
  "atk-vin02a3:530_2": "cha balāni, aṭṭha bojjhaṅgā, navaṅgiko maggoti idaṃ abhāsitaṃ alapitaṃ tathāgatena.",
  "atk-vin02a3:530_3": "Vinayapariyāyena cattāro pārājikā, terasa saṅghādisesā, dve aniyatā, tiṃsa nissaggiyā",
  "atk-vin02a3:530_4": "pācittiyāti idaṃ bhāsitaṃ lapitaṃ tathāgatena; tayo pārājikā, cuddasa saṅghādisesā,",
  "atk-vin02a3:530_5": "tayo aniyatā, ekattiṃsa nissaggiyā pācittiyāti idaṃ abhāsitaṃ alapitaṃ tathāgatena.",
  "atk-vin02a3:531_0": "Suttantapariyāyena devasikaṃ phalasamāpattisamāpajjanaṃ, mahākaruṇāsamāpattisamāpajjanaṃ,",
  "atk-vin02a3:531_1": "buddhacakkhunā lokavolokanaṃ, aṭṭhuppattivasena suttantadesanā, jātakakathāti idaṃ",
  "atk-vin02a3:531_2": "āciṇṇaṃ; na devasikaṃ phalasamāpattisamāpajjanaṃ…pe… na jātakakathāti idaṃ anāciṇṇaṃ.",
  "atk-vin02a3:531_3": "Vinayapariyāyena nimantitassa vassāvāsaṃ vasitvā apaloketvā cāriyapakkamanaṃ, pavāretvā",
  "atk-vin02a3:531_4": "cāriyapakkamanaṃ, āgantukehi saddhiṃ paṭhamaṃ paṭisanthārakaraṇanti idaṃ āciṇṇaṃ;",
  "atk-vin02a3:531_5": "tasseva āciṇṇassa akaraṇaṃ anāciṇṇaṃ nāma.",
  "atk-vin02a3:532_0": "Suttantapariyāyena cattāro satipaṭṭhānā…pe… aṭṭhaṅgiko maggoti idaṃ paññattaṃ nāma;",
  "atk-vin02a3:532_1": "tayo satipaṭṭhānā…pe… navaṅgiko maggoti idaṃ apaññattaṃ nāma. Vinayapariyāyena cattāro",
  "atk-vin02a3:532_2": "pārājikā…pe… tiṃsa nissaggiyā pācittiyāti idaṃ paññattaṃ nāma; tayo pārājikā…pe…",
  "atk-vin02a3:532_3": "ekattiṃsa nissaggiyā pācittiyāti idaṃ apaññattaṃ nāma.",
  "atk-vin02a3:533_0": "“Anāpatti ajānantassa, atheyyacittassa, na maraṇādhippāyassa, anullapanādhippāyassa,",
  "atk-vin02a3:533_1": "na mocanādhippāyassā”ti tattha tattha vuttā anāpatti anāpatti nāma. “Jānantassa,",
  "atk-vin02a3:533_2": "theyyacittassā”tiādinā nayena vuttā āpatti āpatti nāma. Pañcāpattikkhandhā lahukāpatti",
  "atk-vin02a3:533_3": "nāma, dve āpattikkhandhā garukāpatti nāma. Cha āpattikkhandhā sāvasesāpatti nāma,",
  "atk-vin02a3:533_4": "eko pārājikāpattikkhandho anavasesāpatti nāma. Dve āpattikkhandhā duṭṭhullāpatti",
  "atk-vin02a3:533_5": "nāma, pañcāpattikkhandhā aduṭṭhullāpatti nāma.",
  "atk-vin02a3:534_0": "Purimanayeneva panettha vuttappakāraṃ dhammaṃ “adhammo aya”nti kathayantā “dhammaṃ",
  "atk-vin02a3:534_1": "adhammo”ti dīpenti nāma. Avinayaṃ “vinayo aya”nti…pe… aduṭṭhullāpattiṃ “duṭṭhullāpatti",
  "atk-vin02a3:534_2": "aya”nti kathayantā “aduṭṭhullāpattiṃ duṭṭhullāpattī”ti dīpenti nāma. Evaṃ “adhammaṃ",
  "atk-vin02a3:534_3": "dhammo”ti vā…pe… “aduṭṭhullāpattiṃ duṭṭhullāpattī”ti vā dīpetvā pakkhaṃ labhitvā",
  "atk-vin02a3:534_4": "catunnaṃ saṅghakammānaṃ aññataraṃ saṅghakammaṃ ekasīmāyaṃ visuṃ karontehi saṅgho",
  "atk-vin02a3:534_5": "bhinno nāma hoti. Tena vuttaṃ – “te imehi aṭṭhārasahi vatthūhi apakassantī”tiādi.",
  "atk-vin02a3:535_0": "Tattha apakassantīti parisaṃ ākaḍḍhanti, vijaṭenti, ekamantaṃ ussārenti ca. Avapakāsantīti",
  "atk-vin02a3:535_1": "ati viya pakāsenti yathā visaṃsaṭṭhāva honti, evaṃ karonti. Āveninti visuṃ. Ettāvatā",
  "atk-vin02a3:535_2": "kho upāli saṅgho bhinno hotīti evaṃ aṭṭhārasasu bhedakaravatthūsu yaṃkiñci ekampi",
  "atk-vin02a3:535_3": "vatthuṃ dīpetvā tena tena kāraṇena “imaṃ gaṇhatha, imaṃ rocethā”ti saññāpetvā salākaṃ",
  "atk-vin02a3:535_4": "gāhāpetvā visuṃ saṅghakamme kate saṅgho bhinno hoti. Parivāre pana “pañcahi upāli",
  "atk-vin02a3:535_5": "ākārehi saṅgho bhijjatī”tiādi vuttaṃ, tassa iminā idha vuttena saṅghabhedalakkhaṇena",
  "atk-vin02a3:535_6": "atthato nānākaraṇaṃ natthi. Taṃ panassa nānākaraṇābhāvaṃ tattheva pakāsayissāma.",
  "atk-vin02a3:535_7": "Sesaṃ sabbattha uttānamevāti.",
  "atk-vin02a3:536": "Upālipañhākathā niṭṭhitā.",
  "atk-vin02a3:537": "Saṅghabhedakakkhandhakavaṇṇanā niṭṭhitā.",
  "atk-vin02a3:538": "8. Vattakkhandhakaṃ",
  "atk-vin02a3:539": "Āgantukavattakathā",
  "atk-vin02a3:540_0": "357. Vattakkhandhake idāni ārāmaṃ pavisissāmīti iminā upacārasīmasamīpaṃ dasseti;",
  "atk-vin02a3:540_1": "tasmā upacārasīmaṃ patvā upāhanāomuñcanādi sabbaṃ kātabbaṃ. Gahetvāti upāhanadaṇḍakena",
  "atk-vin02a3:540_2": "gahetvā. Paṭikkamantīti sannipatanti. Vissajjetabbanti pattharitabbaṃ. Gocaro pucchitabboti",
  "atk-vin02a3:540_3": "“gocaragāmo āsanne udāhu dūre, kālasseva piṇḍāya caritabbaṃ udāhu divā”ti evaṃ bhikkhācāro",
  "atk-vin02a3:540_4": "pucchitabbo. Agocaro nāma micchādiṭṭhikānaṃ vā gāmo paricchinnabhikkho vā gāmo; yattha",
  "atk-vin02a3:540_5": "ekassa vā dvinnaṃ vā bhikkhā diyyati, sopi pucchitabbo. Pānīyaṃ pucchitabbanti “kiṃ",
  "atk-vin02a3:540_6": "imissā pokkharaṇiyā pānīyaṃyeva pivanti, nahānādiparibhogampi karontī”ti evaṃ pānīyañceva",
  "atk-vin02a3:540_7": "paribhojanīyañca pucchitabbaṃ. Kesuci ṭhānesu vāḷamigā vā amanussā vā honti, tasmā",
  "atk-vin02a3:540_8": "“kaṃ kālaṃ pavisitabbaṃ, kaṃ kālaṃ nikkhamitabba”nti pucchitabbaṃ.",
  "atk-vin02a3:541_0": "Bahi ṭhitenāti bahi nikkhamantassa ahino vā amanussassa vā maggaṃ datvā ṭhitena nilloketabbo.",
  "atk-vin02a3:541_1": "Sace ussahati sodhetabboti yadi sakkoti, sabbo vihāro sodhetabbo. Asakkontena attano",
  "atk-vin02a3:541_2": "vasanokāso jaggitabbo. Sabbaṃ sodhetuṃ sakkontassa pana dassite vihārasodhanavatte",
  "atk-vin02a3:541_3": "vinicchayo mahākhandhake vuttanayeneva veditabbo.",
  "atk-vin02a3:542": "Āgantukavattakathā niṭṭhitā.",
  "atk-vin02a3:543": "Āvāsikavattakathā",
  "atk-vin02a3:544_0": "359. Āvāsikavatte – āsanaṃ paññapetabbanti evamādi sabbaṃ vuḍḍhatare āgate cīvarakammaṃ",
  "atk-vin02a3:544_1": "vā navakammaṃ vā ṭhapetvāpi kātabbaṃ. Cetiyaṅgaṇaṃ sammajjantena sammajjaniṃ nikkhipitvā",
  "atk-vin02a3:544_2": "tassa vattaṃ kātuṃ ārabhitabbaṃ. Paṇḍito hi āgantuko “sammajjāhi tāva cetiyaṅgaṇa”nti",
  "atk-vin02a3:544_3": "vakkhati. Gilānabhesajjaṃ karontena pana sace nātiāturo gilāno hoti, bhesajjaṃ akatvā",
  "atk-vin02a3:544_4": "vattameva kātabbaṃ. Mahāgilānassa pana bhesajjameva kātabbaṃ. Paṇḍito hi āgantuko",
  "atk-vin02a3:544_5": "“karohi tāva bhesajja”nti vakkhati. Pānīyena pucchantena sace sakiṃ ānītaṃ pānīyaṃ",
  "atk-vin02a3:544_6": "sabbaṃ pivati, “puna ānemī”ti pucchitabboyeva. Apica bījanenapi bījitabbo, bījantena",
  "atk-vin02a3:544_7": "sakiṃ pādapiṭṭhiyaṃ bījitvā sakiṃ majjhe sakiṃ sīse bījitabbaṃ, “alaṃ hotū”ti vuttena",
  "atk-vin02a3:544_8": "tato mandataraṃ bījitabbaṃ. Puna “ala”nti vuttena tato mandataraṃ bījitabbaṃ. Tatiyavāraṃ",
  "atk-vin02a3:544_9": "vuttena bījanī ṭhapetabbā. Pādāpissa dhovitabbā, dhovitvā sace attano telaṃ atthi,",
  "atk-vin02a3:544_10": "tena makkhetabbā. No ce atthi, tassa santakena makkhetabbā. Upāhanāpuñchanaṃ pana",
  "atk-vin02a3:544_11": "attano rucivasena kātabbaṃ. Teneva hettha “sace ussahatī”ti vuttaṃ. Tasmā upāhanā",
  "atk-vin02a3:544_12": "apuñchantassāpi anāpatti. “Kattha mayhaṃ senāsanaṃ pāpuṇātī”ti pucchitena senāsanaṃ",
  "atk-vin02a3:544_13": "paññapetabbaṃ, “etaṃ tumhākaṃ senāsanaṃ pāpuṇātī”ti evaṃ ācikkhitabbanti attho. Papphoṭetvā",
  "atk-vin02a3:544_14": "hi pattharituṃ pana vaṭṭatiyeva.",
  "atk-vin02a3:545_0": "Navakassa vatte – pānīyaṃ ācikkhitabbanti “etaṃ pānīyaṃ gahetvā pivāhī”ti ācikkhitabbaṃ.",
  "atk-vin02a3:545_1": "Paribhojanīyepi eseva nayo. Sesaṃ purimasadisameva. Mahāāvāsepi attano santikaṃ sampattassa",
  "atk-vin02a3:545_2": "āgantukassa vattaṃ akātuṃ na labhati.",
  "atk-vin02a3:546": "Āvāsikavattakathā niṭṭhitā.",
  "atk-vin02a3:547": "Gamikavattakathā",
  "atk-vin02a3:548_0": "360. Gamikavattesu dārubhaṇḍanti senāsanakkhandhake vuttaṃ mañcapīṭhādi. Mattikābhaṇḍampi",
  "atk-vin02a3:548_1": "rajanabhājanādi sabbaṃ tattha vuttappabhedameva. Taṃ sabbaṃ aggisālāya vā aññatarasmiṃ",
  "atk-vin02a3:548_2": "vā guttaṭṭhāne paṭisāmetvā gantabbaṃ. Anovassake pabbhārepi ṭhapetuṃ vaṭṭati. Senāsanaṃ",
  "atk-vin02a3:548_3": "āpucchitabbanti ettha yaṃ pāsāṇapiṭṭhiyaṃ vā pāsāṇatthambhesu vā katasenāsanaṃ, yattha",
  "atk-vin02a3:548_4": "upacikā nārohanti, taṃ anāpucchantassāpi anāpatti. Catūsu pāsāṇakesūtiādi upacikānaṃ",
  "atk-vin02a3:548_5": "uppattiṭṭhāne paṇṇasālādisenāsane kattabbākāradassanatthaṃ vuttaṃ. Appeva nāma aṅgānipi",
  "atk-vin02a3:548_6": "seseyyunti ayaṃ ajjhokāse ṭhapitamhi ānisaṃso. Ovassakagehe pana tiṇesu ca mattikāpiṇḍesu",
  "atk-vin02a3:548_7": "ca upari patantesu mañcapīṭhānaṃ aṅgānipi vinassanti.",
  "atk-vin02a3:549": "Gamikavattakathā niṭṭhitā.",
  "atk-vin02a3:550": "Anumodanavattakathā",
  "atk-vin02a3:551_0": "362. Anumodanavatthusmiṃ iddhaṃ ahosīti sampannaṃ ahosi. Catūhi pañcahīti saṅghattherena",
  "atk-vin02a3:551_1": "anumodanatthāya nisinne heṭṭhā paṭipāṭiyā catūhi nisīditabbaṃ. Anuthere nisinne mahātherena",
  "atk-vin02a3:551_2": "ca heṭṭhā ca tīhi nisīditabbaṃ. Pañcame nisinne upari catūhi nisīditabbaṃ. Saṅghattherena",
  "atk-vin02a3:551_3": "heṭṭhā daharabhikkhusmiṃ ajjhiṭṭhepi saṅghattherato paṭṭhāya catūhi nisīditabbameva.",
  "atk-vin02a3:551_4": "Sace pana anumodako bhikkhu “gacchatha bhante, āgametabbakiccaṃ natthī”ti vadati,",
  "atk-vin02a3:551_5": "gantuṃ vaṭṭati. Mahātherena “gacchāma āvuso”ti vutte “gacchathā”ti vadati, evampi",
  "atk-vin02a3:551_6": "vaṭṭati. “Bahigāme āgamessāmā”ti ābhogaṃ katvāpi bahigāmaṃ gantvā attano nissitake",
  "atk-vin02a3:551_7": "“tumhe tassa āgamanaṃ āgamethā”ti vatvāpi gantuṃ vaṭṭatiyeva. Sace pana manussā attano",
  "atk-vin02a3:551_8": "rucikena ekena anumodanaṃ kārenti, neva tassa anumodato āpatti, na mahātherassa bhāro",
  "atk-vin02a3:551_9": "hoti. Upanisinnakathāyameva hi manussesu kathāpentesu mahāthero āpucchitabbo, mahātherena",
  "atk-vin02a3:551_10": "ca anumodanāya ajjhiṭṭhova āgametabboti idamettha lakkhaṇaṃ. Vaccitoti sañjātavacco;",
  "atk-vin02a3:551_11": "vaccapīḷitoti adhippāyo.",
  "atk-vin02a3:552": "Anumodanavattakathā niṭṭhitā.",
  "atk-vin02a3:553": "Bhattaggavattakathā",
  "atk-vin02a3:554_0": "364. Bhattaggavatte “antogāmo vā hotu vihāro vā, manussānaṃ parivesanaṭṭhānaṃ gacchantena",
  "atk-vin02a3:554_1": "cīvaraṃ pārupitvā kāyabandhanaṃ bandhanameva vaṭṭatī”ti aṭṭhakathāsu vuttaṃ. Na there",
  "atk-vin02a3:554_2": "bhikkhū anupakhajjāti there bhikkhū atiallīyitvā na nisīditabbaṃ. Sace mahātherassa",
  "atk-vin02a3:554_3": "nisinnāsanena samakaṃ āsanaṃ hoti, bahūsu āsanesu sati ekaṃ dve āsanāni ṭhapetvā",
  "atk-vin02a3:554_4": "nisīditabbaṃ. Bhikkhū gaṇetvā paññattāsanesu anisīditvā mahātherena nisīdāti vuttena",
  "atk-vin02a3:554_5": "nisīditabbaṃ. No ce mahāthero vadati, “idaṃ, bhante, āsanaṃ ucca”nti vattabbaṃ. “Nisīdā”ti",
  "atk-vin02a3:554_6": "vutte nisīditabbaṃ. Sace pana evaṃ āpucchitepi na vadati, nisīdantassa anāpatti;",
  "atk-vin02a3:554_7": "mahātherasseva āpatti. Navako hi evarūpe āsane anāpucchā nisīdanto āpajjati, thero",
  "atk-vin02a3:554_8": "āpucchite ananujānanto. Na saṅghāṭiṃ ottharitvāti na saṅghāṭiṃ avattharitvā nisīditabbaṃ.",
  "atk-vin02a3:555": "Ubhohi hatthehīti pattadhovanaudakaṃ sandhāya vuttaṃ. Dakkhiṇodakaṃ pana purato ādhārake pattaṃ ṭhapetvā gahetabbaṃ. Sādhukanti udakasaddaṃ akarontena.",
  "atk-vin02a3:556_0": "Sūpassa okāsoti yathā sūpassa okāso hoti; evaṃ mattāya odano gaṇhitabboti attho.",
  "atk-vin02a3:556_1": "Samakaṃ sampādehīti idaṃ na kevalaṃ sappiādīsuyeva odanepi vattabbaṃ. Sappiādīsu",
  "atk-vin02a3:556_2": "pana yaṃ appaṃ hoti ekassa vā dvinnaṃ vā anurūpakaṃ, taṃ sabbesaṃ samakaṃ sampādehīti",
  "atk-vin02a3:556_3": "vutte manussānaṃ vihasā hoti, tasmā tādisaṃ sakiṃ vā dvikkhattuṃ vā gahetvā sesaṃ na gahetabbaṃ.",
  "atk-vin02a3:557_0": "Na tāva therena bhuñjitabbanti idaṃ yaṃ paricchinnabhikkhukaṃ bhattaggaṃ, yattha",
  "atk-vin02a3:557_1": "manussā sabbesaṃ pāpetvā dātukāmā honti, taṃ sandhāya vuttaṃ. Yaṃ pana mahābhattaggaṃ",
  "atk-vin02a3:557_2": "hoti, yattha ekasmiṃ padese bhuñjanti, ekasmiṃ padese udakaṃ diyyati, tattha yathāsukhaṃ bhuñjitabbaṃ.",
  "atk-vin02a3:558_0": "Na tāva udakanti idaṃ hatthadhovanaudakaṃ sandhāya vuttaṃ. Antarā pipāsitena pana",
  "atk-vin02a3:558_1": "gale vilaggāmisena vā pānīyaṃ pivitvā hatthā na dhovitabbā. Sace manussā “dhovatha",
  "atk-vin02a3:558_2": "bhante pattañca hatthe cā”ti vadanti, bhikkhū vā “tumhe udakaṃ gaṇhathā”ti vadanti, vaṭṭati.",
  "atk-vin02a3:559_0": "Nivattantenāti bhattaggato uṭṭhāya nivattantena saṅghena evaṃ nivattitabbanti dasseti.",
  "atk-vin02a3:559_1": "Kathaṃ? “Navakehī”ti sabbaṃ daṭṭhabbaṃ. Sambādhesu hi gharesu mahātherānaṃ nikkhamanokāso",
  "atk-vin02a3:559_2": "na hoti, tasmā evaṃ vuttaṃ. Evaṃ nivattantehi pana navakehi gehadvāre ṭhatvā theresu",
  "atk-vin02a3:559_3": "nikkhantesu paṭipāṭiyā gantabbaṃ. Sace pana mahātherā dhure nisinnā honti, navakā",
  "atk-vin02a3:559_4": "antogehe, therāsanato paṭṭhāya paṭipāṭiyā eva nikkhamitabbaṃ. Kāyena kāyaṃ aghaṭṭentena",
  "atk-vin02a3:559_5": "yathā antarena manussā gantuṃ sakkonti, evaṃ viraḷāya paṭipāṭiyā gantabbaṃ.",
  "atk-vin02a3:560": "Bhattaggavattakathā niṭṭhitā.",
  "atk-vin02a3:561": "Piṇḍacārikavattakathā",
  "atk-vin02a3:562_0": "366. Piṇḍacārikavatte – kammaṃ vā nikkhipatīti kappāsaṃ vā suppaṃ vā musalaṃ vā yaṃ",
  "atk-vin02a3:562_1": "gahetvā kammaṃ karonti, ṭhitā vā nisinnā vā honti, taṃ nikkhipati. Na ca bhikkhādāyikāyāti",
  "atk-vin02a3:562_2": "itthī vā hotu puriso vā, bhikkhādānasamaye mukhaṃ na ulloketabbaṃ.",
  "atk-vin02a3:563": "Piṇḍacārikavattakathā niṭṭhitā.",
  "atk-vin02a3:564": "Āraññikavattakathā",
  "atk-vin02a3:565": "368. Āraññikavatte – senāsanā otaritabbanti vasanaṭṭhānato nikkhamitabbaṃ.",
  "atk-vin02a3:566_0": "Pattaṃ thavikāya pakkhipitvāti ettha sace bahigāme udakaṃ natthi, antogāmeyeva bhattakiccaṃ",
  "atk-vin02a3:566_1": "katvā atha bahigāme atthi, bahigāme bhattakiccaṃ katvā patto dhovitvā vodako katvā",
  "atk-vin02a3:566_2": "thavikāya pakkhipitabbo.",
  "atk-vin02a3:567_0": "Paribhojanīyaṃ upaṭṭhāpetabbanti sace bhājanāni nappahonti, pānīyameva paribhojanīyampi",
  "atk-vin02a3:567_1": "katvā upaṭṭhāpetabbaṃ. Bhājanaṃ alabhantena veḷunāḷikāyapi upaṭṭhāpetabbaṃ. Tampi",
  "atk-vin02a3:567_2": "alabhantassa yathā samīpe udakaāvāṭo hoti, evaṃ kātabbaṃ. Araṇisahite sati aggiṃ",
  "atk-vin02a3:567_3": "akātumpi vaṭṭati. Yathā ca āraññikassa, evaṃ kantārappaṭipannassāpi araṇisahitaṃ",
  "atk-vin02a3:567_4": "icchitabbaṃ. Gaṇavāsino pana tena vināpi vaṭṭati. Nakkhattāneva nakkhattapadāni.",
  "atk-vin02a3:568": "Āraññikavattakathā niṭṭhitā.",
  "atk-vin02a3:569": "Senāsanavattakathā",
  "atk-vin02a3:570_0": "369. Senāsanavatte – dvāraṃ nāma yasmā mahāvaḷañjaṃ, tasmā tattha āpucchanakiccaṃ",
  "atk-vin02a3:570_1": "natthi, sesāni pana uddesadānādīni āpucchitvāva kātabbāni. Devasikampi āpucchituṃ",
  "atk-vin02a3:570_2": "vaṭṭati. Athāpi “bhante āpucchitameva hotū”ti vutte vuḍḍhataro “sādhū”ti sampaṭicchati,",
  "atk-vin02a3:570_3": "sayameva vā “tvaṃ yathāsukhaṃ viharāhī”ti vadati; evampi vaṭṭati. Sabhāgassa vissāsenāpi",
  "atk-vin02a3:570_4": "vaṭṭatiyeva. Yena vuḍḍho tena parivattitabbanti vuḍḍhābhimukhena parivattitabbaṃ.",
  "atk-vin02a3:570_5": "Bhojanasālādīsupi evameva paṭipajjitabbaṃ.",
  "atk-vin02a3:571": "Senāsanavattakathā niṭṭhitā.",
  "atk-vin02a3:572": "Jantāgharavattādikathā",
  "atk-vin02a3:573": "371. Jantāgharavatte – paribhaṇḍanti bahijagati.",
  "atk-vin02a3:574_0": "373. Ācamanavatthusmiṃ – sati udaketi ettha sace udakaṃ atthi, paṭicchannaṭṭhānaṃ",
  "atk-vin02a3:574_1": "pana natthi, bhājanena nīharitvā ācamitabbaṃ. Bhājane asati pattena nīharitabbaṃ.",
  "atk-vin02a3:574_2": "Pattepi asati asantaṃ nāma hoti. “Idaṃ ativivaṭaṃ purato aññaṃ udakaṃ bhavissatī”ti",
  "atk-vin02a3:574_3": "gatassa udakaṃ alabhantasseva bhikkhācāravelā hoti, kaṭṭhena vā kenaci vā puñchitvā",
  "atk-vin02a3:574_4": "gantabbaṃ, bhuñjitumpi anumodanampi kātuṃ vaṭṭati. Āgatapaṭipāṭiyāti vaccakuṭiyaṃ",
  "atk-vin02a3:574_5": "passāvaṭṭhāne nhānatittheti tīsupi āgatapaṭipāṭiyeva pamāṇaṃ.",
  "atk-vin02a3:575_0": "374. Vaccakuṭivatte – na dantakaṭṭhaṃ khādantenāti ayaṃ vaccakuṭiyāpi avaccakuṭiyāpi",
  "atk-vin02a3:575_1": "sabbattheva paṭikkhepo. Na pharusena kaṭṭhenāti phālitakaṭṭhena vā kharena vā gaṇṭhikena",
  "atk-vin02a3:575_2": "vā kaṇṭakena vā susirena vā pūtinā vā na avalekhitabbaṃ. Avalekhanakaṭṭhaṃ pana aggahetvā",
  "atk-vin02a3:575_3": "paviṭṭhassa āpatti natthi.",
  "atk-vin02a3:576_0": "Na ācamanasarāvaketi sabbasādhāraṇaṭṭhānaṃ sandhāyetaṃ vuttaṃ. Tatra hi aññe aññe",
  "atk-vin02a3:576_1": "āgacchanti, tasmā udakaṃ na sesetabbaṃ. Yaṃ pana saṅghikepi vihāre ekadese nibaddhagamanatthāya",
  "atk-vin02a3:576_2": "kataṃ ṭhānaṃ hoti puggalikaṭṭhānaṃ vā, tasmiṃ vaṭṭati. Virecanaṃ pivitvā punappunaṃ",
  "atk-vin02a3:576_3": "pavisantassāpi vaṭṭatiyeva.",
  "atk-vin02a3:577_0": "Ūhatāti ūhaditā; bahi vaccamakkhitāti attho. Dhovitabbāti udakaṃ āharitvā dhovitabbā.",
  "atk-vin02a3:577_1": "Udakaṃ atthi, bhājanaṃ natthi, asantaṃ nāma hoti. Bhājanaṃ atthi, udakaṃ natthi,",
  "atk-vin02a3:577_2": "etampi asantaṃ. Ubhaye pana asati asantameva, kaṭṭhena vā kenaci vā puñchitvā gantabbaṃ.",
  "atk-vin02a3:577_3": "Sesaṃ sabbattha uttānamevāti.",
  "atk-vin02a3:578": "Jantāgharavattādikathā niṭṭhitā.",
  "atk-vin02a3:579": "Vattakkhandhakavaṇṇanā niṭṭhitā.",
  "atk-vin02a3:580": "9. Pātimokkhaṭṭhapanakkhandhakaṃ",
  "atk-vin02a3:581": "Pātimokkhuddesayācanakathā",
  "atk-vin02a3:582_0": "383. Pātimokkhaṭṭhapanakkhandhake – (nandimukhiyā rattiyāti aruṇuṭṭhitakālepi hi",
  "atk-vin02a3:582_1": "nandimukhā viya ratti khāyati. Tenāha “nandimukhiyā rattiyā”ti. Antopūtinti attacittasantāne",
  "atk-vin02a3:582_2": "kilesapūtibhāvena antopūtiṃ. Avassutanti kilesavassanavasena avassutaṃ. Kasambukajātanti",
  "atk-vin02a3:582_3": "ākiṇṇadosatāya saṃkiliṭṭhajātaṃ.) Yāva bāhāgahaṇāpi nāmāti “aparisuddhā ānanda parisā”ti",
  "atk-vin02a3:582_4": "vacanaṃ sutvāyeva hi tena pakkamitabbaṃ siyā, evaṃ apakkamitvā yāva bāhāgahaṇāpi",
  "atk-vin02a3:582_5": "nāma so moghapuriso āgamessati, acchariyamidanti dasseti.",
  "atk-vin02a3:583_0": "384. Na āyatakeneva papātoti na paṭhamameva gambhīro; anupubbena gambhīroti attho.",
  "atk-vin02a3:583_1": "Ṭhitadhammo velaṃ nātivattatīti vīcīnaṃ osakkanakandaraṃ mariyādavelaṃ nātikkamati.",
  "atk-vin02a3:583_2": "Tīraṃ vāhetīti tīrato appeti; ussāretīti attho. Aññāpaṭivedhoti arahattappatti.",
  "atk-vin02a3:584_0": "385. Channamativassatīti āpattiṃ āpajjitvā paṭicchādento aññaṃ navaṃ āpattiṃ āpajjati",
  "atk-vin02a3:584_1": "idametaṃ sandhāya vuttaṃ. Vivaṭaṃ nātivassatīti āpattiṃ āpajjitvā vivaranto aññaṃ",
  "atk-vin02a3:584_2": "nāpajjati idametaṃ sandhāya vuttaṃ.",
  "atk-vin02a3:585": "Pātimokkhuddesayācanakathā niṭṭhitā.",
  "atk-vin02a3:586": "Pātimokkhasavanārahakathā",
  "atk-vin02a3:587_0": "386. Ṭhapitaṃ hoti pātimokkhanti ettha pure vā pacchā vā ṭhapitampi aṭṭhapitaṃ hoti,",
  "atk-vin02a3:587_1": "khette ṭhapitameva pana ṭhapitaṃ nāma hoti. Tasmā “suṇātu me, bhante saṅgho, ajjuposatho",
  "atk-vin02a3:587_2": "pannaraso, yadi saṅghassa pattakallaṃ, saṅgho uposathaṃ kareyyā”ti ettha yāva re-kāraṃ",
  "atk-vin02a3:587_3": "bhaṇati, tāva ṭhapetabbaṃ, idañhi khettaṃ. Yya-kāre pana vutte ṭhapentena pacchā",
  "atk-vin02a3:587_4": "ṭhapitaṃ nāma hoti. “Suṇātu me”ti anāraddheyeva ṭhapentena pure ṭhapitaṃ hoti.",
  "atk-vin02a3:588": "Pātimokkhasavanārahakathā niṭṭhitā.",
  "atk-vin02a3:589": "Dhammikādhammikapātimokkhaṭṭhapanakathā",
  "atk-vin02a3:590_0": "387. Amūlikāya sīlavipattiyā pātimokkhaṃ ṭhapeti akatāyāti tena puggalena sā vipatti",
  "atk-vin02a3:590_1": "katā vā hotu akatā vā, pātimokkhaṭṭhapanakassa saññāamūlikavasena amūlikā hoti. Katākatāyāti",
  "atk-vin02a3:590_2": "katañca akatañca ubhayaṃ gahetvā vuttaṃ.",
  "atk-vin02a3:591_0": "Dhammikaṃ sāmaggiṃ na upetīti kammaṃ kopetukāmatāya saṅghassa kamme karīyamāne neva",
  "atk-vin02a3:591_1": "āgacchati, na chandaṃ deti, sammukhībhūtova paṭikkosati, tena dukkaṭaṃ āpajjati.",
  "atk-vin02a3:591_2": "Iccassāpi sāpattikasseva pātimokkhaṃ ṭhapitaṃ hoti. Paccādiyatīti “puna kātabbaṃ",
  "atk-vin02a3:591_3": "kamma”nti paccādiyati, tena ukkoṭanakena pācittiyaṃ āpajjati. Iccassāpi sāpattikasseva",
  "atk-vin02a3:591_4": "pātimokkhaṃ ṭhapitaṃ hoti.",
  "atk-vin02a3:592": "Dhammikādhammikapātimokkhaṭṭhapanakathā niṭṭhitā.",
  "atk-vin02a3:593": "Dhammikapātimokkhaṭṭhapanakathā",
  "atk-vin02a3:594_0": "388. Yehi ākārehi yehi liṅgehi yehi nimittehīti ettha maggenamaggapaṭipādanādīsu",
  "atk-vin02a3:594_1": "ākārādisaññā veditabbā. Tena diṭṭhena tena sutena tāya parisaṅkāyāti ettha diṭṭhañca",
  "atk-vin02a3:594_2": "sutañca pāḷiyaṃ āgatameva. Sace pana tehi diṭṭhasutehi parisaṅkaṃ uppādeyya, taṃ",
  "atk-vin02a3:594_3": "sandhāya vuttaṃ “tāya parisaṅkāyā”ti.",
  "atk-vin02a3:595": "Dhammikapātimokkhaṭṭhapanakathā niṭṭhitā.",
  "atk-vin02a3:596": "Attādānaaṅgakathā",
  "atk-vin02a3:597_0": "398. Attādānaṃ ādātukāmenāti ettha sāsanaṃ sodhetukāmo bhikkhu yaṃ adhikaraṇaṃ attanā",
  "atk-vin02a3:597_1": "ādiyati, taṃ attādānanti vuccati. Akālo imaṃ attādānaṃ ādātunti ettha rājabhayaṃ",
  "atk-vin02a3:597_2": "corabhayaṃ dubbhikkhabhayaṃ vassārattoti ayaṃ akālo, viparīto kālo.",
  "atk-vin02a3:598_0": "Abhūtaṃ idaṃ attādānanti asantamidaṃ, mayā adhammo vā dhammoti, dhammo vā adhammoti,",
  "atk-vin02a3:598_1": "avinayo vā vinayoti, vinayo vā avinayoti, dussīlo vā puggalo sīlavāti, sīlavā vā",
  "atk-vin02a3:598_2": "dussīloti gahitoti attho; vipariyāyena bhūtaṃ veditabbaṃ. Anatthasaṃhitaṃ idaṃ attādānanti",
  "atk-vin02a3:598_3": "ettha yaṃ jīvitantarāyāya vā brahmacariyantarāyāya vā saṃvattati, idaṃ anatthasaṃhitaṃ,",
  "atk-vin02a3:598_4": "viparītaṃ atthasaṃhitaṃ nāma.",
  "atk-vin02a3:599_0": "Na labhissāmi sandiṭṭhe sambhatte bhikkhūti appekadā hi rājabhayādīsu evarūpā attano",
  "atk-vin02a3:599_1": "pakkhassa upatthambhakā bhikkhū laddhuṃ na sakkā honti, taṃ sandhāya vuttaṃ “na labhissāmī”ti.",
  "atk-vin02a3:599_2": "Appekadā pana khemasubhikkhādīsu laddhuṃ sakkā honti, taṃ sandhāya “labhissāmī”ti vuttaṃ.",
  "atk-vin02a3:600_0": "Bhavissati saṅghassa tatonidānaṃ bhaṇḍananti kosambakānaṃ viya bhaṇḍanaṃ kalaho viggaho",
  "atk-vin02a3:600_1": "vivādo saṅghabhedo ca bhavissatīti. Pacchāpi avippaṭisārakaraṃ bhavissatīti subhaddaṃ",
  "atk-vin02a3:600_2": "vuḍḍhapabbajitaṃ niggahetvā pañcasatikasaṅgītiṃ karontassa mahākassapattherasseva,",
  "atk-vin02a3:600_3": "dasavatthuke adhikaraṇe dasabhikkhusahassāni niggahetvā sattasatikasaṅgītiṃ karontassa",
  "atk-vin02a3:600_4": "āyasmato yasasseva, saṭṭhibhikkhusahassāni niggahetvā sahassikasaṅgītiṃ karontassa",
  "atk-vin02a3:600_5": "moggaliputtatissattherasseva ca pacchā samanussaraṇakaraṇaṃ hoti, sāsanassa ca vigatupakkilesacandimasūriyasassirikatāya saṃvattati.",
  "atk-vin02a3:601": "Attādānaaṅgakathā niṭṭhitā.",
  "atk-vin02a3:602": "Codakenapaccavekkhitabbadhammakathā",
  "atk-vin02a3:603_0": "399. Acchiddena appaṭimaṃsenātiādīsu yena gahaṭṭhapabbajitesu yo koci pahaṭo vā hoti,",
  "atk-vin02a3:603_1": "gihīnaṃ gaṇḍaphālanādīni vejjakammāni vā katāni, tassa kāyasamācāro upacikāhi khāyitatālapaṇṇamiva",
  "atk-vin02a3:603_2": "chiddo ca paṭimāsituṃ yattha katthaci gahetvā ākaḍḍhituṃ sakkuṇeyyatāya sappaṭimaṃso",
  "atk-vin02a3:603_3": "ca hoti, viparīto acchiddo appaṭimaṃsoti veditabboti. Vacīsamācāro pana musāvādaomasavādapesuññaamūlakānuddhaṃsanādīhi",
  "atk-vin02a3:603_4": "chiddo ca sappaṭimaṃso ca hoti, viparīto acchiddo appaṭimaṃso.",
  "atk-vin02a3:604_0": "Mettaṃ nu kho me cittanti palibodhe chinditvā kammaṭṭhānabhāvanānuyogena adhigataṃ",
  "atk-vin02a3:604_1": "mettacittaṃ. Anāghātanti āghātavirahitaṃ, vikkhambhanavasena vihatāghātanti attho.",
  "atk-vin02a3:604_2": "Idaṃ panāvuso kattha vuttaṃ bhagavatāti idaṃ sikkhāpadaṃ katarasmiṃ nagare vuttanti attho.",
  "atk-vin02a3:605": "Codakenapaccavekkhitabbadhammakathā niṭṭhitā.",
  "atk-vin02a3:606": "Codakenaupaṭṭhāpetabbakathā",
  "atk-vin02a3:607_0": "400. Kālena vakkhāmītiādīsu eko ekaṃ okāsaṃ kāretvā codento kālena vadati nāma. Saṅghamajjhagaṇamajjhasalākaggayāguaggavitakkamāḷakabhikkhācāramaggaāsanasālādīsu",
  "atk-vin02a3:607_1": "upaṭṭhākehi parivāritakkhaṇe vā codento akālena vadati nāma. Tacchena vadanto bhūtena",
  "atk-vin02a3:607_2": "vadati nāma. “Ambho mahallaka, parisāvacara, paṃsukūlika, dhammakathika, patirūpaṃ",
  "atk-vin02a3:607_3": "tava ida”nti vadanto pharusena vadati nāma. Kāraṇanissitaṃ pana katvā “bhante mahallakattha,",
  "atk-vin02a3:607_4": "parisāvacarā, paṃsukūlikā, dhammakathikattha, patirūpaṃ tumhākaṃ ida”nti vadanto",
  "atk-vin02a3:607_5": "saṇhena vadati nāma. Kāraṇanissitaṃ katvā vadanto atthasaṃhitena vadati nāma. Mettacitto",
  "atk-vin02a3:607_6": "vakkhāmi no dosantaroti mettacittaṃ upaṭṭhapetvā vakkhāmi, na duṭṭhacitto hutvā.",
  "atk-vin02a3:608": "Codakenaupaṭṭhāpetabbakathā niṭṭhitā.",
  "atk-vin02a3:609": "Codakacuditakapaṭisaṃyuttakathā",
  "atk-vin02a3:610_0": "401. Ajjhattaṃ manasikaritvāti attano citte uppādetvā. Kāruññatāti karuṇābhāvo. Iminā",
  "atk-vin02a3:610_1": "karuṇañca karuṇāpubbabhāgañca dasseti. Hitesitāti hitagavesanatā. Anukampitāti tena",
  "atk-vin02a3:610_2": "hitena saṃyojanatā. Dvīhipi mettañca mettāpubbabhāgañca dasseti. Āpattivuṭṭhānatāti",
  "atk-vin02a3:610_3": "āpattito vuṭṭhāpetvā suddhante patiṭṭhāpanā. Vatthuṃ codetvā sāretvā paṭiññaṃ āropetvā",
  "atk-vin02a3:610_4": "yathāpaṭiññāya kammakaraṇaṃ vinayapurekkhāratā nāma. Ime pañca dhammeti ye ete kāruññatātiādinā",
  "atk-vin02a3:610_5": "nayena vuttā, ime pañca dhamme ajjhattaṃ manasi karitvā paro codetabboti.",
  "atk-vin02a3:611_0": "Sacce ca akuppe cāti vacīsacce ca akuppanatāya ca. Cuditakena hi saccañca vattabbaṃ,",
  "atk-vin02a3:611_1": "kopo ca na kātabbo. Neva attanā kujjhitabbo, na paro ghaṭṭetabboti attho. Sesaṃ sabbattha uttānamevāti.",
  "atk-vin02a3:612": "Codakacuditakapaṭisaṃyuttakathā niṭṭhitā.",
  "atk-vin02a3:613": "Pātimokkhaṭṭhapanakkhandhakavaṇṇanā niṭṭhitā.",
  "atk-vin02a3:614": "10. Bhikkhunikkhandhakaṃ",
  "atk-vin02a3:615": "Mahāpajāpatigotamīvatthukathā",
  "atk-vin02a3:616_0": "402. Bhikkhunikkhandhake – alaṃ gotami mā te ruccīti kasmā paṭikkhipati, nanu sabbesampi",
  "atk-vin02a3:616_1": "buddhānaṃ catasso parisā hontīti? Kāmaṃ honti, kilametvā pana anekakkhattuṃ yācitena",
  "atk-vin02a3:616_2": "anuññātaṃ pabbajjaṃ “dukkhena laddhā ayaṃ amhehī”ti sammā paripālessantīti bhaddakaṃ",
  "atk-vin02a3:616_3": "katvā anujānitukāmo paṭikkhipati. Aṭṭhagarudhammakathā mahāvibhaṅgeyeva kathitā.",
  "atk-vin02a3:617": "403. Kumbhathenakehīti kumbhe dīpaṃ jāletvā tena ālokena paraghare bhaṇḍaṃ vicinitvā thenakacorehi.",
  "atk-vin02a3:618": "Setaṭṭhikā nāma rogajātīti eko pāṇako nāḷimajjhagataṃ kaṇḍaṃ vijjhati, yena viddhattā nikkhantampi sālisīsaṃ khīraṃ gahetuṃ na sakkoti.",
  "atk-vin02a3:619_0": "Mañjiṭṭhikā nāma rogajātīti ucchūnaṃ antorattabhāvo. Mahato taḷākassa paṭikacceva",
  "atk-vin02a3:619_1": "āḷinti iminā pana etamatthaṃ dasseti – yathā mahato taḷākassa āḷiyā abaddhāyapi kiñci",
  "atk-vin02a3:619_2": "udakaṃ tiṭṭheyya, paṭhamameva baddhāya pana yaṃ abaddhapaccayā na tiṭṭheyya, tampi",
  "atk-vin02a3:619_3": "tiṭṭheyya; evameva ye ime anuppanne vatthusmiṃ paṭikacceva avītikkamanatthāya garudhammā",
  "atk-vin02a3:619_4": "paññattā. Tesu apaññattesupi mātugāmassa pabbajitattā pañceva vassasatāni saddhammo",
  "atk-vin02a3:619_5": "tiṭṭheyya. Paṭikacceva paññattattā pana aparānipi pañcavassasatāni ṭhassatīti evaṃ",
  "atk-vin02a3:619_6": "paṭhamaṃ vuttaṃ vassasahassameva ṭhassatīti. Vassasahassanti cetaṃ paṭisambhidāpabhedappattakhīṇāsavavaseneva",
  "atk-vin02a3:619_7": "vuttaṃ. Tato pana uttarimpi sukkhavipassakakhīṇāsavavasena vassasahassaṃ, anāgāmivasena",
  "atk-vin02a3:619_8": "vassasahassaṃ, sakadāgāmivasena vassasahassaṃ, sotāpannavasena vassasahassanti evaṃ",
  "atk-vin02a3:619_9": "pañcavassasahassāni paṭivedhasaddhammo ṭhassati. Pariyattidhammopi tāniyeva. Na hi",
  "atk-vin02a3:619_10": "pariyattiyā asati paṭivedho atthi, nāpi pariyattiyā sati paṭivedho na hoti; liṅgaṃ",
  "atk-vin02a3:619_11": "pana pariyattiyā antarahitāyapi ciraṃ pavattissatīti.",
  "atk-vin02a3:620": "Mahāpajāpatigotamīvatthukathā niṭṭhitā.",
  "atk-vin02a3:621": "Bhikkhunīupasampadānujānanakathā",
  "atk-vin02a3:622_0": "404. Anujānāmi bhikkhave bhikkhūhi bhikkhuniyo upasampādetunti imāya anupaññattiyā",
  "atk-vin02a3:622_1": "bhikkhū pañcasatā sākiyāniyo mahāpajāpatiyā saddhivihāriniyo katvā upasampādesuṃ.",
  "atk-vin02a3:622_2": "Iti tā sabbāpi ekatoupasampannā nāma ahesuṃ. Ye kho tvaṃ gotamīti iminā ovādena gotamī arahattaṃ pattā.",
  "atk-vin02a3:623": "409. Kammaṃ na karīyatīti tajjanīyādi sattavidhampi kammaṃ na karīyati. Khamāpentīti na puna evaṃ karissāmīti khamāpenti.",
  "atk-vin02a3:624_0": "410. Anujānāmi, bhikkhave, bhikkhūhi bhikkhunīnaṃ kammaṃ ropetvā niyyādetunti ettha",
  "atk-vin02a3:624_1": "tajjanīyādīsu “idaṃ nāma kammaṃ etissā kātabba”nti evaṃ ropetvā “taṃ dāni tumheva",
  "atk-vin02a3:624_2": "karothā”ti niyyādetabbaṃ. Sace pana aññasmiṃ ropite aññaṃ karonti, “tajjanīyakammārahassa",
  "atk-vin02a3:624_3": "niyassakammaṃ karotī”ti ettha vuttanayena kāretabbataṃ āpajjanti.",
  "atk-vin02a3:625_0": "411. Kaddamodakenāti ettha na kevalaṃ kaddamodakena, vippasannaudakarajanakaddamādīsupi",
  "atk-vin02a3:625_1": "yena kenaci osiñcantassa dukkaṭameva. Avandiyo so bhikkhave bhikkhu bhikkhunisaṅghena",
  "atk-vin02a3:625_2": "kātabboti bhikkhunupassaye sannipatitvā “asuko nāma ayyo bhikkhunīnaṃ apasādanīyaṃ",
  "atk-vin02a3:625_3": "dasseti, etassa ayyassa avandiyakaraṇaṃ ruccatī”ti evaṃ tikkhattuṃ sāvetabbaṃ. Ettāvatā",
  "atk-vin02a3:625_4": "avandiyo kato hoti. Tato paṭṭhāya yathā sāmaṇere disvā na vandanti; evameva disvāpi",
  "atk-vin02a3:625_5": "na vanditabbo. Tena bhikkhunā sammā vattantena bhikkhunupassayaṃ āgantvā vihāreyeva",
  "atk-vin02a3:625_6": "saṅghaṃ vā gaṇaṃ vā ekapuggalaṃ vā upasaṅkamitvā ukkuṭikaṃ nisīditvā añjaliṃ paggahetvā",
  "atk-vin02a3:625_7": "“bhikkhunisaṅgho mayhaṃ khamatū”ti khamāpetabbaṃ. Tena bhikkhunā bhikkhunīnaṃ santikaṃ",
  "atk-vin02a3:625_8": "āgantvā “eso bhikkhu tumhe khamāpetī”ti vattabbaṃ. Tato paṭṭhāya so vanditabbo. Ayamettha",
  "atk-vin02a3:625_9": "saṅkhepo, vitthāraṃ pana kammavibhaṅge vakkhāma.",
  "atk-vin02a3:626_0": "Obhāsentīti asaddhammena obhāsenti. Bhikkhunīhi saddhiṃ sampayojentīti bhikkhunīhi",
  "atk-vin02a3:626_1": "saddhiṃ purise asaddhammena sampayojenti. Avandiyakaraṇaṃ vuttanayameva. Āvaraṇanti",
  "atk-vin02a3:626_2": "vihārappavesane nivāraṇaṃ. Ovādaṃ ṭhapetunti ettha na bhikkhunupassayaṃ gantvā ṭhapetabbo.",
  "atk-vin02a3:626_3": "Ovādatthāya pana āgatā bhikkhuniyo vattabbā “asukā nāma bhikkhunī sāpattikā, tassā",
  "atk-vin02a3:626_4": "ovādaṃ ṭhapemi, mā tāya saddhiṃ uposathaṃ karitthā”ti. Kāyavivaraṇādīsupi daṇḍakammaṃ vuttanayameva.",
  "atk-vin02a3:627": "413. Na bhikkhave bhikkhuniyā ovādo na gantabbotiādi bhikkhunivibhaṅgavaṇṇanāyaṃ vuttameva.",
  "atk-vin02a3:628": "416. Phāsukā namentīti gihidārikāyo viya ghanapaṭṭakena kāyabandhanena phāsukā namanatthāya bandhanti. Ekapariyākatanti ekavāraṃ parikkhipanakaṃ.",
  "atk-vin02a3:629_0": "Vilīvena paṭṭenāti saṇhehi veḷuvilīvehi katapaṭṭena. Dussapaṭṭenāti setavatthapaṭṭena.",
  "atk-vin02a3:629_1": "Dussaveṇiyāti dussena kataveṇiyā. Dussavaṭṭiyāti dussena katavaṭṭiyā. Coḷapaṭṭādīsu",
  "atk-vin02a3:629_2": "coḷakāsāvaṃ coḷanti veditabbaṃ.",
  "atk-vin02a3:630_0": "Aṭṭhillenāti gojaṅghaṭṭhikena. Jaghananti kaṭippadeso vuccati. Hatthaṃ koṭṭāpentīti",
  "atk-vin02a3:630_1": "aggabāhaṃ koṭṭāpetvā morapattādīhi cittālaṅkāraṃ karonti. Hatthakocchanti piṭṭhihatthaṃ.",
  "atk-vin02a3:630_2": "Pādanti jaṅghaṃ. Pādakocchanti piṭṭhipādaṃ.",
  "atk-vin02a3:631_0": "417. Mukhalimpanādīni vuttanayāneva. Avaṅgaṃ karontīti akkhī añjantiyo avaṅgadese",
  "atk-vin02a3:631_1": "adhomukhaṃ lekhaṃ karonti. Visesakanti gaṇḍappadese vicitrasaṇṭhānaṃ visesakaṃ karonti.",
  "atk-vin02a3:631_2": "Olokentīti vātapānaṃ vivaritvā vīthiṃ olokenti. Sāloke tiṭṭhantīti dvāraṃ vivaritvā",
  "atk-vin02a3:631_3": "upaḍḍhakāyaṃ dassentiyo tiṭṭhanti. Naccanti naṭasamajjaṃ kārenti. Vesiṃ vuṭṭhāpentīti",
  "atk-vin02a3:631_4": "gaṇikaṃ vuṭṭhāpenti. Pānāgāraṃ ṭhapentīti suraṃ vikkiṇanti. Sūnaṃ ṭhapentīti maṃsaṃ",
  "atk-vin02a3:631_5": "vikkiṇanti. Āpaṇanti nānābhaṇḍānaṃ anekavidhaṃ āpaṇaṃ pasārenti. Dāsaṃ upaṭṭhāpentīti",
  "atk-vin02a3:631_6": "dāsaṃ gahetvā tena attano veyyāvaccaṃ kārenti. Dāsīādīsupi eseva nayo. Haritakapakkikaṃ",
  "atk-vin02a3:631_7": "pakiṇantīti haritakañceva pakkañca pakiṇanti; pakiṇṇakāpaṇaṃ pasārentīti vuttaṃ hoti.",
  "atk-vin02a3:632": "418. Sabbanīlakādikathā kathitāyeva.",
  "atk-vin02a3:633_0": "419. Bhikkhunī ce, bhikkhave, kālaṃ karontītiādīsu ayaṃ pāḷimuttakavinicchayo – sace",
  "atk-vin02a3:633_1": "hi pañcasu sahadhammikesu yo koci kālaṃ karonto “mamaccayena mayhaṃ parikkhāro upajjhāyassa",
  "atk-vin02a3:633_2": "hotu, ācariyassa hotu, saddhivihārikassa hotu, antevāsikassa hotu, mātu hotu, pitu",
  "atk-vin02a3:633_3": "hotu, aññassa vā yassa kassaci hotū”ti vadati tesaṃ na hoti, saṅghasseva hoti. Na",
  "atk-vin02a3:633_4": "hi pañcannaṃ sahadhammikānaṃ accayadānaṃ ruhati, gihīnaṃ pana ruhati. Bhikkhu hi",
  "atk-vin02a3:633_5": "bhikkhunivihāre kālaṃ karoti, tassa parikkhāro bhikkhūnaṃyeva hoti. Bhikkhunī bhikkhuvihāre",
  "atk-vin02a3:633_6": "kālaṃ karoti, tassā parikkhāro bhikkhunīnaṃyeva hoti.",
  "atk-vin02a3:634_0": "420. Purāṇamallīti purāṇe gihikāle mallakassa bhariyā. Purisabyañjananti purisanimittaṃ,",
  "atk-vin02a3:634_1": "chinnaṃ vā hotu acchinnaṃ vā, paṭicchannaṃ vā appaṭicchannaṃ vā. Sace etasmiṃ ṭhāne",
  "atk-vin02a3:634_2": "purisabyañjananti cittaṃ uppādetvā upanijjhāyati, dukkaṭaṃ.",
  "atk-vin02a3:635_0": "421. Attano paribhogatthāya dinnaṃ nāma yaṃ “tumheyeva paribhuñjathā”ti vatvā dinnaṃ,",
  "atk-vin02a3:635_1": "taṃ aññassa dadato dukkaṭaṃ. Aggaṃ gahetvā pana dātuṃ vaṭṭati. Sace asappāyaṃ, sabbaṃ",
  "atk-vin02a3:635_2": "apanetuṃ vaṭṭati. Cīvaraṃ ekāhaṃ vā dvīhaṃ vā paribhuñjitvā dātuṃ vaṭṭati. Pattādīsupi eseva nayo.",
  "atk-vin02a3:636_0": "Bhikkhūnaṃ sannidhiṃ bhikkhunīhi paṭiggāhāpetvāti hiyyo paṭiggahetvā ṭhapitamaṃsaṃ",
  "atk-vin02a3:636_1": "ajja aññasmiṃ anupasampanne asati bhikkhūhi paṭiggāhāpetvā bhikkhunīhi paribhuñjitabbaṃ.",
  "atk-vin02a3:636_2": "Bhikkhūhi paṭiggahitañhi bhikkhunīnaṃ appaṭiggahitakaṭṭhāne tiṭṭhati, bhikkhunīnaṃ",
  "atk-vin02a3:636_3": "paṭiggahitampi bhikkhūsu eseva nayo.",
  "atk-vin02a3:637": "426. Āsanaṃ saṃkasāyantiyo kālaṃ vītināmesunti aññaṃ vuṭṭhāpetvā aññaṃ nisīdāpentiyo bhojanakālaṃ atikkāmesuṃ.",
  "atk-vin02a3:638_0": "Aṭṭhannaṃ bhikkhunīnaṃ yathāvuḍḍhanti ettha sace pure aṭṭhasu nisinnāsu tāsaṃ abbhantarimā",
  "atk-vin02a3:638_1": "aññā āgacchati, sā attano navakaṃ uṭṭhāpetvā nisīdituṃ labhati. Yā pana aṭṭhahipi",
  "atk-vin02a3:638_2": "navakatarā, sā sacepi saṭṭhivassā hoti, āgatapaṭipāṭiyāva nisīdituṃ labhati. Aññattha",
  "atk-vin02a3:638_3": "sabbattha yathāvuḍḍhaṃ na paṭibāhitabbanti ṭhapetvā bhattaggaṃ aññasmiṃ catupaccayabhājanīyaṭṭhāne",
  "atk-vin02a3:638_4": "“ahaṃ pubbe āgatā”ti vuḍḍhaṃ paṭibāhitvā kiñci na gahetabbaṃ; yathāvuḍḍhameva vaṭṭati.",
  "atk-vin02a3:638_5": "Pavāraṇākathā kathitāyeva.",
  "atk-vin02a3:639": "429. Itthiyuttantiādīhi sabbayānāni anuññātāni. Pāṭaṅkinti paṭapoṭṭalikaṃ.",
  "atk-vin02a3:640_0": "430. Dūtena upasampadā dasannaṃ antarāyānaṃ yena kenaci vaṭṭati. Kammavācāpariyosāne",
  "atk-vin02a3:640_1": "sā bhikkhunī bhikkhunupassaye ṭhitā vā hotu nipannā vā jāgarā vā niddaṃ okkantā vā,",
  "atk-vin02a3:640_2": "upasampannāva hoti. Tāvadeva chāyādīni āgatāya dūtabhikkhuniyā ācikkhitabbāni.",
  "atk-vin02a3:641": "431. Udositoti bhaṇḍasālā. Na sammatīti nappahoti. Upassayanti gharaṃ. Navakammanti saṅghassatthāya bhikkhuniyā navakammampi kātuṃ anujānāmīti attho.",
  "atk-vin02a3:642": "432. Tassā pabbajitāyāti tassā pabbajitakāle. Yāva so dārako viññutaṃ pāpuṇātīti yāva khādituṃ bhuñjituṃ nahāyituñca maṇḍituñca attano dhammatāya sakkotīti attho.",
  "atk-vin02a3:643_0": "Ṭhapetvā sāgāranti sahagāraseyyamattaṃ ṭhapetvā. Yathā aññasmiṃ purise; evaṃ dutiyikāya",
  "atk-vin02a3:643_1": "bhikkhuniyā tasmiṃ dārake paṭipajjitabbanti dasseti. Mātā pana nahāpetuṃ pāyetuṃ",
  "atk-vin02a3:643_2": "bhojetuṃ maṇḍetuṃ ure katvā sayituñca labhati.",
  "atk-vin02a3:644_0": "434. Yadeva sā vibbhantāti yasmā sā vibbhantā attano ruciyā khantiyā odātāni vatthāni",
  "atk-vin02a3:644_1": "nivatthā, tasmāyeva sā abhikkhunī, na sikkhāpaccakkhānenāti dasseti. Sā puna upasampadaṃ na labhati.",
  "atk-vin02a3:645": "Sā āgatā na upasampādetabbāti na kevalaṃ na upasampādetabbā, pabbajjampi na labhati. Odātāni gahetvā vibbhantā pana pabbajjāmattaṃ labhati.",
  "atk-vin02a3:646_0": "Abhivādanantiādīsu purisā pāde sambāhantā vandanti, kese chindanti, nakhe chindanti,",
  "atk-vin02a3:646_1": "vaṇapaṭikammaṃ karonti, taṃ sabbaṃ kukkuccāyantā na sādiyantīti attho. Tatreke ācariyā",
  "atk-vin02a3:646_2": "“sace ekato vā ubhato vā avassutā honti sārattā, yathāvatthukameva”. Eke ācariyā",
  "atk-vin02a3:646_3": "“natthi ettha āpattī”ti vadanti. Evaṃ ācariyavādaṃ dassetvā idaṃ odissa anuññātaṃ",
  "atk-vin02a3:646_4": "vaṭṭatīti aṭṭhakathāsu vuttaṃ. Taṃ pamāṇaṃ. “Anujānāmi bhikkhave sāditu”nti hi vacaneneva taṃ kappiyaṃ.",
  "atk-vin02a3:647_0": "435. Pallaṅkena nisīdantīti pallaṅkaṃ ābhujitvā nisīdanti. Aḍḍhapallaṅkanti ekaṃ",
  "atk-vin02a3:647_1": "pādaṃ ābhujitvā katapallaṅkaṃ. Heṭṭhā vivaṭe upari paṭicchanneti ettha sace kūpo",
  "atk-vin02a3:647_2": "khato hoti, upari pana padaramattameva sabbadisāsu paññāyati, evarūpepi vaṭṭati.",
  "atk-vin02a3:648": "436. Kukkusaṃ mattikanti kuṇḍakañceva mattikañca. Sesamettha uttānamevāti.",
  "atk-vin02a3:649": "Bhikkhunīupasampadānujānanakathā niṭṭhitā.",
  "atk-vin02a3:650": "Bhikkhunikkhandhakavaṇṇanā niṭṭhitā.",
  "atk-vin02a3:651": "11. Pañcasatikakkhandhakaṃ",
  "atk-vin02a3:652": "Khuddānukhuddakasikkhāpadakathā",
  "atk-vin02a3:653_0": "441. Pañcasatikakkhandhake – cattāri pārājikāni ṭhapetvā avasesāni khuddānukhuddakānīti",
  "atk-vin02a3:653_1": "evamādi ekasikkhāpadampi apariccajitvā sabbesaṃ saṅgahetabbabhāvadassanatthaṃ pariyāyena",
  "atk-vin02a3:653_2": "vuttaṃ. Idaṃ vo samaṇānanti idaṃ samaṇānaṃ. Padapūraṇamatte vokāro.",
  "atk-vin02a3:654_0": "443. Idampi te āvuso ānanda dukkaṭanti “idaṃ tayā duṭṭhu kata”nti kevalaṃ garahantehi",
  "atk-vin02a3:654_1": "therehi vuttaṃ, na āpattiṃ sandhāya vuttaṃ. Na hi te āpattānāpattiṃ na jānanti. Idāneva",
  "atk-vin02a3:654_2": "cetaṃ anussāvitaṃ – “saṅgho apaññattaṃ na paññapeti, paññattaṃ na samucchindatī”ti.",
  "atk-vin02a3:654_3": "Desehi taṃ dukkaṭanti idampi ca “āma, bhante, duṭṭhu mayā kata”nti evaṃ paṭijānāhi,",
  "atk-vin02a3:654_4": "taṃ dukkaṭanti idaṃ sandhāya vuttaṃ, na āpattidesanaṃ. Thero pana yasmā asatiyā na",
  "atk-vin02a3:654_5": "pucchi na anādarena, tasmā tattha duṭṭhukatabhāvampi asallakkhento “nāhaṃ taṃ dukkaṭaṃ",
  "atk-vin02a3:654_6": "passāmī”ti vatvā theresu gāravaṃ dassento “apicāyasmantānaṃ sandhāya desemi taṃ dukkaṭa”nti",
  "atk-vin02a3:654_7": "āha. Yathā tumhe vadatha, tathā paṭijānāmīti vuttaṃ hoti. Eseva nayo avasesesu catūsu",
  "atk-vin02a3:654_8": "ṭhānesu. Sesamettha yaṃ vattabbaṃ siyā, taṃ nidānavaṇṇanāyameva vuttaṃ.",
  "atk-vin02a3:655": "Khuddānukhuddakasikkhāpadakathā niṭṭhitā.",
  "atk-vin02a3:656": "Pañcasatikakkhandhakavaṇṇanā niṭṭhitā.",
  "atk-vin02a3:657": "12. Sattasatikakkhandhakaṃ",
  "atk-vin02a3:658": "Dasavatthukathā",
  "atk-vin02a3:659": "446. Sattasatikakkhandhake – bhikkhaggenāti bhikkhuaggena, bhikkhū gaṇetvā tattake paṭivīse ṭhapesunti attho. Mahiyāti himapātasamaye himavalāhakā.",
  "atk-vin02a3:660_0": "447. Avijjānivuṭāti avijjāpaṭicchannā. Posāti purisā. Piyarūpaṃ abhinandanti patthentīti",
  "atk-vin02a3:660_1": "piyarūpābhinandino. Aviddasūti avijānantā. Rāgarajehi sarajā. Magasadisāti magā.",
  "atk-vin02a3:660_2": "Saha nettiyāti sanettikā. Vaḍḍhenti kaṭasinti punappunaṃ kaḷevaraṃ nikkhipamānā bhūmiṃ",
  "atk-vin02a3:660_3": "vaḍḍhenti. Evaṃ vaḍḍhentāva ghoraṃ ādiyanti punabbhavaṃ.",
  "atk-vin02a3:661": "454. Pāpakaṃ no āvuso katanti āvuso amhehi pāpakaṃ katanti attho.",
  "atk-vin02a3:662": "455. Katamena tvaṃ bhūmi vihārenāti ettha bhūmīti piyavacanametaṃ. Piyaṃ vattukāmo kira āyasmā sabbakāmī navake bhikkhū evaṃ āmanteti. Kullakavihārenāti uttānavihārena.",
  "atk-vin02a3:663_0": "457. Sāvatthiyā suttavibhaṅgeti kathaṃ suttavibhaṅge paṭikkhittaṃ hoti? Tatra hi",
  "atk-vin02a3:663_1": "“sannidhi nāma ajja paṭiggahitaṃ aparajjū”ti vatvā puna “sannidhikārake asannidhikārakasaññī",
  "atk-vin02a3:663_2": "khādanīyaṃ vā bhojanīyaṃ vā khādati vā bhuñjati vā āpatti pācittiyassā”ti āpattiṃ",
  "atk-vin02a3:663_3": "vadantena paṭikkhittaṃ hoti. Tatreke maññanti “yo pana bhikkhu sannidhikārakaṃ khādanīyaṃ",
  "atk-vin02a3:663_4": "vā bhojanīyaṃ vā”ti hi vuttaṃ, idañca loṇaṃ nāma yāvajīvikattā sannidhibhāvaṃ nāpajjati.",
  "atk-vin02a3:663_5": "Yampi aloṇakaṃ āmisaṃ paṭiggahetvā tena saddhiṃ paribhuñjati, taṃ tadahupaṭiggahitameva,",
  "atk-vin02a3:663_6": "tasmā “‘yāvakālikena, bhikkhave, yāvajīvikaṃ tadahupaṭiggahitaṃ kāle kappati, vikāle",
  "atk-vin02a3:663_7": "na kappatī’ti vacanato dukkaṭenettha bhavitabba”nti. Te vattabbā – “tumhākaṃ matena",
  "atk-vin02a3:663_8": "dukkaṭenapi na bhavitabbaṃ, na hi ettha yāvajīvikaṃ tadahupaṭiggahitaṃ, yāvakālikameva",
  "atk-vin02a3:663_9": "tadahupaṭiggahitaṃ, na ca taṃ vikāle paribhuttaṃ. Yadi vā “vikāle na kappatī”ti vacanena",
  "atk-vin02a3:663_10": "tumhe dukkaṭaṃ maññetha, yāvajīvikamissaṃ yāvakālikaṃ vikāle bhuñjantassa vikālabhojanapācittiyaṃ",
  "atk-vin02a3:663_11": "na bhaveyya. Tasmā na byañjanamattaṃ gahetabbaṃ, attho upaparikkhitabbo.",
  "atk-vin02a3:664_0": "Ayañhettha attho – yāvakālikena yāvajīvikaṃ tadahupaṭiggahitaṃ yadi sambhinnarasaṃ",
  "atk-vin02a3:664_1": "hoti, yāvakālikagatikameva hoti. Tasmā “yo pana bhikkhu vikāle khādanīyaṃ vā bhojanīyaṃ",
  "atk-vin02a3:664_2": "vā”ti iminā sikkhāpadena kāle kappati, vikāle na kappati. Na idha “na kappatī”ti",
  "atk-vin02a3:664_3": "vacanamattenettha dukkaṭaṃ hoti. Yatheva yāvajīvikaṃ tadahupaṭiggahitaṃ yāvakālikena",
  "atk-vin02a3:664_4": "sambhinnarasaṃ vikāle na kappati, vikālabhojanapācittiyāvahaṃ hoti. Evaṃ ajja paṭiggahitampi",
  "atk-vin02a3:664_5": "aparajju yāvakālikena sambhinnarasaṃ na kappati, sannidhibhojanapācittiyāvahaṃ hoti.",
  "atk-vin02a3:664_6": "Taṃ “sannidhikataṃ ida”nti ajānantopi na muccati. Vuttañhetaṃ – “sannidhikārake asannidhikārakasaññī",
  "atk-vin02a3:664_7": "khādanīyaṃ vā bhojanīyaṃ vā khādati vā bhuñjati vā āpatti pācittiyassā”ti. Tasmā",
  "atk-vin02a3:664_8": "“kattha paṭikkhitta”nti imissā pucchāya “parisuddhamidaṃ byākaraṇaṃ sāvatthiyā suttavibhaṅge”ti.",
  "atk-vin02a3:665_0": "Rājagahe uposathasaṃyutteti idaṃ “na bhikkhave ekasmiṃ āvāse dve uposathāgārāni sammannitabbāni;",
  "atk-vin02a3:665_1": "yo sammanneyya, āpatti dukkaṭassā”ti etaṃ sandhāya vuttaṃ. Vinayātisāre dukkaṭanti",
  "atk-vin02a3:665_2": "“na bhikkhave ekasmiṃ āvāse dve uposathāgārāni sammannitabbānī”ti etassa vinayassa",
  "atk-vin02a3:665_3": "atisāre dukkaṭaṃ. Campeyyake vinayavatthusminti idaṃ “adhammena ce bhikkhave vaggakammaṃ,",
  "atk-vin02a3:665_4": "akammaṃ na ca karaṇīya”nti evamādiṃ katvā campeyyakkhandhake āgataṃ vinayavatthuṃ sandhāya vuttaṃ.",
  "atk-vin02a3:666_0": "Ekacco kappatīti idaṃ dhammikaṃ āciṇṇaṃ sandhāya vuttaṃ. Chedanake pācittiyanti suttavibhaṅge",
  "atk-vin02a3:666_1": "hi “nisīdanaṃ nāma sadasaṃ vuccatī”ti āgataṃ, tasmā dvinnaṃ sugatavidatthīnaṃ upari",
  "atk-vin02a3:666_2": "dasāyeva vidatthimattā labbhati. Dasāya vinā taṃ pamāṇaṃ karontassa idaṃ āgatameva",
  "atk-vin02a3:666_3": "hoti – “taṃ atikkāmayato chedanakaṃ pācittiya”nti. Tasmā “kiṃ āpajjatī”ti puṭṭho",
  "atk-vin02a3:666_4": "“chedanake pācittiya”nti āha. Chedanakasikkhāpade vuttapācittiyaṃ āpajjatīti attho.",
  "atk-vin02a3:666_5": "Sesaṃ sabbattha uttānamevāti.",
  "atk-vin02a3:667": "Dasavatthukathā niṭṭhitā.",
  "atk-vin02a3:668": "Samantapāsādikāya vinayasaṃvaṇṇanāya",
  "atk-vin02a3:669": "Sattasatikakkhandhakavaṇṇanā niṭṭhitā.",
  "atk-vin02a3:670": "Dvivaggasaṅgahā vuttā, dvāvīsatipabhedanā;",
  "atk-vin02a3:671": "Khandhakā sāsane pañcakkhandhadukkhappahāyino.",
  "atk-vin02a3:672": "Yā tesaṃ vaṇṇanā esā, antarāyaṃ vinā yathā;",
  "atk-vin02a3:673": "Siddhā sijjhantu kalyāṇā, evaṃ āsāpi pāṇinanti.",
  "atk-vin02a3:674": "Cūḷavagga-aṭṭhakathā niṭṭhitā."
}