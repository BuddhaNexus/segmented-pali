{
  "atk-vin02a10:0": "Namo tassa bhagavato arahato sammāsambuddhassa",
  "atk-vin02a10:1": "Vinayapiṭake",
  "atk-vin02a10:2": "Pācittiya-aṭṭhakathā",
  "atk-vin02a10:3": "5. Pācittiyakaṇḍaṁ",
  "atk-vin02a10:4": "1. Musāvādavaggo",
  "atk-vin02a10:5": "1. Musāvādasikkhāpadavaṇṇanā",
  "atk-vin02a10:6": "Yesaṁ navahi vaggehi, saṅgaho suppatiṭṭhito;",
  "atk-vin02a10:7": "Khuddakānaṁ ayaṁ dāni, tesaṁ bhavati vaṇṇanā.",
  "atk-vin02a10:8_0": "1. Tattha musāvādavaggassa tāva paṭhamasikkhāpade hatthakoti tassa therassa nāmaṁ.",
  "atk-vin02a10:8_1": "Sakyānaṁ puttoti sakyaputto. Buddhakāle kira sakyakulato asīti purisasahassāni pabbajiṁsu,",
  "atk-vin02a10:8_2": "tesaṁ so aññataroti. Vādakkhittoti “vādaṁ karissāmī”ti evaṁ parivitakkitena vādena",
  "atk-vin02a10:8_3": "paravādisantikaṁ khitto pakkhitto pahito pesitoti attho. Vādamhi vā sakena cittena",
  "atk-vin02a10:8_4": "khitto. Yatra yatra vādo tatra tatreva sandissatītipi vādakkhitto. Avajānitvā avajānātīti",
  "atk-vin02a10:8_5": "attano vāde kañci dosaṁ sallakkhento “nāyaṁ mama vādo”ti avajānitvā puna kathento",
  "atk-vin02a10:8_6": "kathento niddosataṁ sallakkhetvā “mameva ayaṁ vādo”ti paṭijānāti. Paṭijānitvā avajānātīti",
  "atk-vin02a10:8_7": "kismiñcideva vacane ānisaṁsaṁ sallakkhento “ayaṁ mama vādo”ti paṭijānitvā puna kathento",
  "atk-vin02a10:8_8": "kathento tattha dosaṁ sallakkhetvā “nāyaṁ mama vādo”ti avajānāti. Aññenaññaṁ paṭicaratīti",
  "atk-vin02a10:8_9": "aññena kāraṇena aññaṁ kāraṇaṁ paṭicarati paṭicchādeti ajjhottharati, “rūpaṁ aniccaṁ",
  "atk-vin02a10:8_10": "jānitabbato”ti vatvā puna “jātidhammato”tiādīni vadati. Kurundiyaṁ pana “etassa paṭicchādanahetuṁ",
  "atk-vin02a10:8_11": "aññaṁ bahuṁ kathetī”ti vuttaṁ. Tatrāyaṁ adhippāyo – yaṁ taṁ paṭijānanañca avajānanañca,",
  "atk-vin02a10:8_12": "tassa paṭicchādanatthaṁ “ko āha, kiṁ āha, kismiṁ āhā”ti evamādi bahuṁ bhāsatīti.",
  "atk-vin02a10:8_13": "Puna mahāaṭṭhakathāyaṁ “avajānitvā paṭijānanto paṭijānitvā avajānanto eva ca aññenaññaṁ",
  "atk-vin02a10:8_14": "paṭicaratī”ti vuttaṁ. Sampajānamusā bhāsatīti jānanto musā bhāsati. Saṅketaṁ katvā",
  "atk-vin02a10:8_15": "visaṁvādetīti purebhattādīsu “asukasmiṁ nāma kāle asukasmiṁ nāma padese vādo hotū”ti",
  "atk-vin02a10:8_16": "saṅketaṁ katvā saṅketato pure vā pacchā vā gantvā “passatha bho, titthiyā na āgatā",
  "atk-vin02a10:8_17": "parājitā”ti pakkamati.",
  "atk-vin02a10:9": "2.Sampajānamusāvādeti jānitvā jānantassa ca musā bhaṇane.",
  "atk-vin02a10:10_0": "3.Visaṁvādanapurekkhārassāti visaṁvādanacittaṁ purato katvā vadantassa. Vācāti micchāvācāpariyāpannavacanasamuṭṭhāpikā",
  "atk-vin02a10:10_1": "cetanā. Girāti tāya cetanāya samuṭṭhāpitasaddaṁ dasseti. Byappathoti vacanapatho;",
  "atk-vin02a10:10_2": "vācāyeva hi aññesampi diṭṭhānugatimāpajjantānaṁ pathabhūtato byappathoti vuccati.",
  "atk-vin02a10:10_3": "Vacībhedoti vacīsaññitāya vācāya bhedo; pabhedagatā vācā eva evaṁ vuccati. Vācasikā",
  "atk-vin02a10:10_4": "viññattīti vacīviññatti. Evaṁ paṭhamapadena suddhacetanā, majjhe tīhi taṁsamuṭṭhāpitasaddasahitā",
  "atk-vin02a10:10_5": "cetanā, ante ekena viññattisahitā cetanā “kathitā”ti veditabbā. Anariyavohārāti anariyānaṁ",
  "atk-vin02a10:10_6": "bālaputhujjanānaṁ vohārā.",
  "atk-vin02a10:11_0": "Evaṁ sampajānamusāvādaṁ dassetvā idāni ante vuttānaṁ sampajānamusāvādasaṅkhātānaṁ",
  "atk-vin02a10:11_1": "anariyavohārānaṁ lakkhaṇaṁ dassento “adiṭṭhaṁ diṭṭhaṁ me”tiādimāha. Tattha adiṭṭhaṁ",
  "atk-vin02a10:11_2": "diṭṭhaṁ meti evaṁ vadato vacanaṁ taṁsamuṭṭhāpikā vā cetanā eko anariyavohāroti iminā",
  "atk-vin02a10:11_3": "nayena attho veditabbo. Apicettha cakkhuvasena aggahitārammaṇaṁ adiṭṭhaṁ, sotavasena",
  "atk-vin02a10:11_4": "aggahitaṁ asutaṁ, ghānādivasena munitvā tīhi indriyehi ekābaddhaṁ viya katvā patvā",
  "atk-vin02a10:11_5": "aggahitaṁ amutaṁ, aññatra pañcahi indriyehi suddhena viññāṇeneva aggahitaṁ aviññātanti",
  "atk-vin02a10:11_6": "veditabbaṁ. Pāḷiyaṁ pana “adiṭṭhaṁ nāma na cakkhunā diṭṭha”nti evaṁ oḷārikeneva nayena",
  "atk-vin02a10:11_7": "desanā katāti. Diṭṭhādīsu ca attanāpi parenapi diṭṭhaṁ diṭṭhameva. Evaṁ sutamutaviññātānīti",
  "atk-vin02a10:11_8": "ayameko pariyāyo. Aparo nayo yaṁ attanā diṭṭhaṁ diṭṭhameva taṁ. Esa nayo sutādīsu.",
  "atk-vin02a10:11_9": "Yaṁ pana parena diṭṭhaṁ, taṁ attanā sutaṭṭhāne tiṭṭhati. Evaṁ mutādīnipi.",
  "atk-vin02a10:12_0": "4. Idāni tesaṁ anariyavohārānaṁ vasena āpattiṁ āropetvā dassento “tīhākārehī”tiādimāha.",
  "atk-vin02a10:12_1": "Tassattho “tīhi ākārehi paṭhamaṁ jhānaṁ samāpajjinti sampajānamusā bhaṇantassa āpatti",
  "atk-vin02a10:12_2": "pārājikassā”ti evamādicatutthapārājikapāḷivaṇṇanāyaṁ vuttanayeneva veditabbo. Kevalañhi",
  "atk-vin02a10:12_3": "tattha “paṭhamaṁ jhānaṁ samāpajji”nti idha “adiṭṭhaṁ diṭṭhaṁ me”ti, tattha ca “āpatti",
  "atk-vin02a10:12_4": "pārājikassā”ti “idha āpatti pācittiyassā”ti evaṁ vatthumatte āpattimatte ca viseso,",
  "atk-vin02a10:12_5": "sesaṁ ekalakkhaṇamevāti.",
  "atk-vin02a10:13_0": "9.Tīhākārehi diṭṭhe vematikotiādīnampi attho “diṭṭhassa hoti pārājikaṁ dhammaṁ ajjhāpajjanto",
  "atk-vin02a10:13_1": "diṭṭhe vematiko”ti evamādiduṭṭhadosapāḷivaṇṇanāyaṁ vuttanayeneva veditabbo. Pāḷimattameva",
  "atk-vin02a10:13_2": "hi ettha viseso, atthe pana satheravāde kiñci nānākaraṇaṁ natthi.",
  "atk-vin02a10:14_0": "11.Sahasā bhaṇatīti avīmaṁsitvā anupadhāretvā vā vegena diṭṭhampi “adiṭṭhaṁ me”ti",
  "atk-vin02a10:14_1": "bhaṇati. Aññaṁ bhaṇissāmīti aññaṁ bhaṇatīti mandattā jaḷattā pakkhalanto “cīvara”nti",
  "atk-vin02a10:14_2": "vattabbe “cīra”nti ādiṁ bhaṇati. Yo pana sāmaṇerena “api bhante mayhaṁ upajjhāyaṁ",
  "atk-vin02a10:14_3": "passitthā”ti vutto keḷiṁ kurumāno “tava upajjhāyo dārusakaṭaṁ yojetvā gato bhavissatī”ti",
  "atk-vin02a10:14_4": "vā siṅgālasaddaṁ sutvā “kassāyaṁ bhante saddo”ti vutto “mātuyā te yānena gacchantiyā",
  "atk-vin02a10:14_5": "kaddame laggacakkaṁ uddharantānaṁ ayaṁ saddo”ti vā evaṁ neva davā na ravā aññaṁ bhaṇati,",
  "atk-vin02a10:14_6": "so āpattiṁ āpajjatiyeva. Aññā pūraṇakathā nāma hoti, eko gāme thokaṁ telaṁ labhitvā",
  "atk-vin02a10:14_7": "vihāraṁ āgato sāmaṇeraṁ bhaṇati – “tvaṁ ajja kuhiṁ gato, gāmo ekatelo ahosī”ti vā",
  "atk-vin02a10:14_8": "pacchikāya ṭhapitaṁ pūvakhaṇḍaṁ labhitvā “ajja gāme pacchikāhi pūve cāresu”nti vā,",
  "atk-vin02a10:14_9": "ayaṁ musāvādova hoti. Sesaṁ uttānamevāti.",
  "atk-vin02a10:15": "Tisamuṭṭhānaṁ – kāyacittato vācācittato kāyavācācittato ca samuṭṭhāti, kiriyaṁ, saññāvimokkhaṁ, sacittakaṁ, lokavajjaṁ, kāyakammaṁ, vacīkammaṁ, akusalacittaṁ, tivedananti.",
  "atk-vin02a10:16": "Musāvādasikkhāpadaṁ paṭhamaṁ.",
  "atk-vin02a10:17": "2. Omasavādasikkhāpadavaṇṇanā",
  "atk-vin02a10:18": "12. Dutiyasikkhāpade omasantīti ovijjhanti. Khuṁsentīti akkosanti. Vambhentīti padhaṁsenti.",
  "atk-vin02a10:19_0": "13.Bhūtapubbanti idaṁ vatthuṁ bhagavā omasavādagarahaṇatthaṁ āhari. Nandivisālo nāmāti",
  "atk-vin02a10:19_1": "nandīti tassa balībaddassa nāmaṁ, visāṇāni panassa visālāni, tasmā “nandivisālo”ti",
  "atk-vin02a10:19_2": "vuccati. Bodhisatto tena samayena nandivisālo nāma hoti. Brāhmaṇo taṁ yāgubhattādīhi",
  "atk-vin02a10:19_3": "ativiya posesi. Atha so brāhmaṇaṁ anukampamāno “gaccha tva”ntiādimāha. Tattheva aṭṭhāsīti",
  "atk-vin02a10:19_4": "ahetukapaṭisandhikālepi parakhuṁsanaṁ amanāpatoyeva paccesi, tasmā brāhmaṇassa dosaṁ",
  "atk-vin02a10:19_5": "dassetukāmo aṭṭhāsi. Sakaṭasataṁ atibaddhaṁ pavaṭṭesīti paṭipāṭiyā ṭhapetvā heṭṭhārukkhe",
  "atk-vin02a10:19_6": "datvā ekābaddhaṁ katvā muggamāsavālukādīhi puṇṇaṁ sakaṭasataṁ pavaṭṭento, kiñcāpi",
  "atk-vin02a10:19_7": "pubbe patiṭṭhitārappadesaṁ puna are patte pavaṭṭitaṁ hoti, bodhisatto pana purimasakaṭena",
  "atk-vin02a10:19_8": "patiṭṭhitaṭṭhāne pacchimasakaṭaṁ patiṭṭhāpetuṁ sakaṭasatappamāṇaṁ padesaṁ pavaṭṭesi.",
  "atk-vin02a10:19_9": "Bodhisattānañhi sithilakaraṇaṁ nāma natthi. Tena cattamano ahūti tena brāhmaṇassa",
  "atk-vin02a10:19_10": "dhanalābhena attano kammena ca so nandivisālo attamano ahosi.",
  "atk-vin02a10:20_0": "15.Akkosenapīti ettha pana yasmā parato “dve akkosā – hīno ca akkoso ukkaṭṭho ca",
  "atk-vin02a10:20_1": "akkoso”ti vibhajitukāmo, tasmā yathā pubbe “hīnenapi akkosena khuṁsentī”ti vuttaṁ;",
  "atk-vin02a10:20_2": "evaṁ avatvā “akkosena” iccevamāha. Venajātīti tacchakajāti; veṇukārajātītipi vadanti.",
  "atk-vin02a10:20_3": "Nesādajātīti migaluddakādijāti.",
  "atk-vin02a10:21_0": "Rathakārajātīti cammakārajāti. Pukkusajātīti pupphachaḍḍakajāti. Avakaṇṇakādi dāsānaṁ",
  "atk-vin02a10:21_1": "nāmaṁ hoti; tasmā hīnaṁ. Oññātanti avaññātaṁ; “uññāta”ntipi paṭhanti. Avaññātanti",
  "atk-vin02a10:21_2": "vambhetvā ñātaṁ. Hīḷitanti jigucchitaṁ. Paribhūtanti kimetenātiti paribhavakataṁ.",
  "atk-vin02a10:21_3": "Acittīkatanti na garukataṁ.",
  "atk-vin02a10:22_0": "Koṭṭhakakammanti tacchakakammaṁ. Muddāti hatthamuddāgaṇanā. Gaṇanāti acchiddakādiavasesagaṇanā.",
  "atk-vin02a10:22_1": "Lekhāti akkharalekhā. Madhumehābādho vedanāya abhāvato “ukkaṭṭho”ti vutto. Pāṭikaṅkhāti",
  "atk-vin02a10:22_2": "icchitabbā. Yakārena vā bhakārena vāti yakārabhakāre yojetvā yo akkoso. Kāṭakoṭacikāya",
  "atk-vin02a10:22_3": "vāti “kāṭa”nti purisanimittaṁ, “koṭacikā”ti itthinimittaṁ; etehi vā yo akkoso, eso hīno nāma akkosoti.",
  "atk-vin02a10:23_0": "16. Idāni tesaṁ jātiādīnaṁ pabhedavasena āpattiṁ āropetvā dassento “upasampanno upasampanna”ntiādimāha.",
  "atk-vin02a10:23_1": "Tattha khuṁsetukāmo vambhetukāmo maṅkukattukāmoti akkositukāmo padhaṁsitukāmo garahitukāmo",
  "atk-vin02a10:23_2": "nittejaṁ kattukāmoti attho. Hīnena hīnanti hīnena jātivacanena hīnajātikaṁ. Etena",
  "atk-vin02a10:23_3": "upāyena sabbapadesu attho veditabbo.",
  "atk-vin02a10:24_0": "Ettha ca hīnena hīnaṁ vadanto kiñcāpi saccaṁ vadati, omasitukāmatāya panassa vācāya",
  "atk-vin02a10:24_1": "vācāya pācittiyaṁ. Ukkaṭṭhena hīnaṁ vadanto ca kiñcāpi alikaṁ bhaṇati, omasitukāmatāya",
  "atk-vin02a10:24_2": "pana imināva sikkhāpadena pācittiyaṁ āpajjati, na purimena. Yopi “aticaṇḍālosi, atibrāhmaṇosi,",
  "atk-vin02a10:24_3": "duṭṭhacaṇḍālosi, duṭṭhabrāhmaṇosī”tiādīni vadati, sopi āpattiyā kāretabbo.",
  "atk-vin02a10:25_0": "26.Santiidhekacceti vāre pana pariharitvā vuttabhāvena dukkaṭaṁ. Eseva nayo ye nūna…pe…",
  "atk-vin02a10:25_1": "na mayanti vāresupi. Anupasampanne pana catūsupi vāresu dukkaṭameva. Corosi gaṇṭhibhedakosītiādivacanehi",
  "atk-vin02a10:25_2": "pana upasampannepi anupampannepi sabbavāresu dukkaṭameva. Davakamyatāya pana upasampannepi",
  "atk-vin02a10:25_3": "anupasampannepi sabbavāresu dubbhāsitaṁ. Davakamyatā nāma keḷihasādhippāyatā. Imasmiñca",
  "atk-vin02a10:25_4": "sikkhāpade ṭhapetvā bhikkhuṁ bhikkhunīādayo sabbasattā anupasampannaṭṭhāne ṭhitāti veditabbā.",
  "atk-vin02a10:26_0": "35.Atthapurekkhārassātiādīsu pāḷiyā atthaṁ vaṇṇayanto atthapurekkhāro; pāḷiṁ vācento",
  "atk-vin02a10:26_1": "dhammapurekkhāro; anusiṭṭhiyaṁ ṭhatvā “idānipi caṇḍālosi, pāpaṁ mā akāsi, mā tamo",
  "atk-vin02a10:26_2": "tamaparāyaṇo ahosī”tiādinā nayena kathento anusāsanīpurekkhāro nāmāti veditabbo. Sesaṁ uttānameva.",
  "atk-vin02a10:27_0": "Tisamuṭṭhānaṁ – kāyacittato vācācittato kāyavācācittato ca samuṭṭhāti. Kiriyaṁ, saññāvimokkhaṁ,",
  "atk-vin02a10:27_1": "sacittakaṁ, lokavajjaṁ, kāyakammaṁ, vacīkammaṁ, akusalacittaṁ, dukkhavedananti. Dubbhāsitāpatti",
  "atk-vin02a10:27_2": "panettha vācācittato samuṭṭhāti, kiriyaṁ, saññāvimokkhaṁ, sacittakaṁ, akusalacittaṁ,",
  "atk-vin02a10:27_3": "dvivedanaṁ sukhā ca majjhattā cāti.",
  "atk-vin02a10:28": "Omasavādasikkhāpadaṁ dutiyaṁ.",
  "atk-vin02a10:29": "3. Pesuññasikkhāpadavaṇṇanā",
  "atk-vin02a10:30_0": "36. Tatiyasikkhāpade – bhaṇḍanajātānanti sañjātabhaṇḍanānaṁ. Bhaṇḍananti kalahassa",
  "atk-vin02a10:30_1": "pubbabhāgo, “iminā ca iminā ca idaṁ kataṁ; evaṁ vutte evaṁ vakkhāmā”tiādikaṁ sakasakapakkhe",
  "atk-vin02a10:30_2": "sammantanaṁ. Kalahoti āpattigāmiko kāyavācāvītikkamo. Vivādoti viggāhikakathā. Taṁ",
  "atk-vin02a10:30_3": "vivādaṁ āpannānaṁ vivādāpannānaṁ. Pesuññanti pisuṇavācaṁ, piyabhāvassa suññakaraṇavācanti vuttaṁ hoti.",
  "atk-vin02a10:31": "37.Bhikkhupesuññeti bhikkhūnaṁ pesuññe; bhikkhuto sutvā bhikkhunā bhikkhussa upasaṁhaṭapesuññeti attho.",
  "atk-vin02a10:32_0": "38.Dvīhākārehīti dvīhi kāraṇehi. Piyakamyassa vāti “evaṁ ahaṁ etassa piyo bhavissāmī”ti",
  "atk-vin02a10:32_1": "attano piyabhāvaṁ patthayamānassa vā. Bhedādhippāyassa vāti “evamayaṁ etena saddhiṁ",
  "atk-vin02a10:32_2": "bhijjissatī”ti parassa parena bhedaṁ icchantassa vā. Jātitopītiādi sabbaṁ purimasikkhāpade",
  "atk-vin02a10:32_3": "vuttanayameva. Idhāpi bhikkhuniṁ ādiṁ katvā sabbe anupasampannā nāma.",
  "atk-vin02a10:33_0": "Na piyakamyassa na bhedādhippāyassāti ekaṁ akkosantaṁ ekañca khamantaṁ disvā “aho",
  "atk-vin02a10:33_1": "nillajjo, īdisampi nāma bhavantaṁ puna vattabbaṁ maññissatī”ti evaṁ kevalaṁ pāpagarahitāya",
  "atk-vin02a10:33_2": "bhaṇantassa anāpatti. Sesaṁ uttānatthameva. Tisamuṭṭhānaṁ – kāyacittato vācācittato",
  "atk-vin02a10:33_3": "kāyavācācittato ca samuṭṭhāti, kiriyaṁ, saññāvimokkhaṁ, sacittakaṁ, lokavajjaṁ, kāyakammaṁ,",
  "atk-vin02a10:33_4": "vacīkammaṁ, akusalacittaṁ, tivedananti.",
  "atk-vin02a10:34": "Pesuññasikkhāpadaṁ tatiyaṁ.",
  "atk-vin02a10:35": "4. Padasodhammasikkhāpadavaṇṇanā",
  "atk-vin02a10:36_0": "44. Catutthasikkhāpade – appatissāti appatissavā. Upāsakāti vutte vacanampi na sotukāmā;",
  "atk-vin02a10:36_1": "anādarāti attho. Appatissayā vā anīcavuttinoti attho. Asabhāgavuttikāti visabhāgajīvikā,",
  "atk-vin02a10:36_2": "yathā bhikkhūsu vattitabbaṁ; evaṁ appavattavuttinoti attho.",
  "atk-vin02a10:37_0": "45.Padaso dhammaṁ vāceyyāti ekato padaṁ padaṁ dhammaṁ vāceyya; koṭṭhāsaṁ koṭṭhāsaṁ",
  "atk-vin02a10:37_1": "vāceyyāti attho. Yasmā pana taṁ koṭṭhāsanāmakaṁ padaṁ catubbidhaṁ hoti, tasmā taṁ",
  "atk-vin02a10:37_2": "dassetuṁ “padaṁ anupadaṁ anvakkharaṁ anubyañjana”nti padabhājanaṁ vuttaṁ. Tattha",
  "atk-vin02a10:37_3": "padanti eko gāthāpādo adhippeto. Anupadanti dutiyapādo. Anvakkharanti ekekamakkharaṁ.",
  "atk-vin02a10:37_4": "Anubyañjananti purimabyañjanena sadisaṁ pacchābyañjanaṁ. Yaṁ kiñci vā ekamakkharaṁ",
  "atk-vin02a10:37_5": "anvakkharaṁ, akkharasamūho anubyañjanaṁ, akkharānubyañjanasamūho padaṁ. Paṭhamapadaṁ",
  "atk-vin02a10:37_6": "padameva, dutiyaṁ anupadanti evamettha nānākaraṇaṁ veditabbaṁ.",
  "atk-vin02a10:38_0": "Idāni padaṁ nāma ekato paṭṭhapetvā ekato osāpentīti gāthābandhaṁ dhammaṁ vācento",
  "atk-vin02a10:38_1": "“manopubbaṅgamā dhammā”ti ekamekaṁ padaṁ sāmaṇerena saddhiṁ ekato ārabhitvā ekatoyeva",
  "atk-vin02a10:38_2": "niṭṭhāpeti. Evaṁ vācentassa padagaṇanāya pācittiyā veditabbā. Anupadaṁ nāma pāṭekkaṁ",
  "atk-vin02a10:38_3": "paṭṭhapetvā ekato osāpentīti therena “manopubbaṅgamā dhammā”ti vutte sāmaṇero taṁ",
  "atk-vin02a10:38_4": "padaṁ apāpuṇitvā “manoseṭṭhā manomayā”ti dutiyapadaṁ ekato bhaṇati, ime pāṭekkaṁ",
  "atk-vin02a10:38_5": "paṭṭhapetvā ekato osāpenti nāma. Evaṁ vācentassāpi anupadagaṇanāya pācittiyā. Anvakkharaṁ",
  "atk-vin02a10:38_6": "nāma rūpaṁ aniccantivuccamāno “rū”ti opātetīti “rūpaṁ aniccanti bhaṇa sāmaṇerā”ti",
  "atk-vin02a10:38_7": "vuccamāno rūkāramattameva ekato vatvā tiṭṭhati. Evaṁ vācentassāpi anvakkharagaṇanāya",
  "atk-vin02a10:38_8": "pācittiyā. Gāthābandhepi ca esa nayo labbhatiyeva. Anubyañjanaṁ nāma rūpaṁ aniccanti",
  "atk-vin02a10:38_9": "vuccamāno vedanā aniccāti saddaṁ nicchāretīti “rūpaṁ, bhikkhave, aniccaṁ, vedanā",
  "atk-vin02a10:38_10": "aniccā”ti imaṁ suttaṁ vācayamāno therena “rūpaṁ anicca”nti vuccamāno sāmaṇero sīghapaññatāya",
  "atk-vin02a10:38_11": "“vedanā aniccā”ti imaṁ aniccapadaṁ therassa “rūpaṁ anicca”nti etena aniccapadena",
  "atk-vin02a10:38_12": "saddhiṁ ekato bhaṇanto vācaṁ nicchāreti. Evaṁ vācentassāpi anubyañjanagaṇanāya pācittiyā.",
  "atk-vin02a10:38_13": "Ayaṁ panettha saṅkhepo – imesu padādīsu yaṁ yaṁ ekato bhaṇati tena tena āpattiṁ āpajjatīti.",
  "atk-vin02a10:39_0": "Buddhabhāsitoti sakalaṁ vinayapiṭakaṁ abhidhammapiṭakaṁ dhammapadaṁ cariyāpiṭakaṁ",
  "atk-vin02a10:39_1": "udānaṁ itivuttakaṁ jātakaṁ suttanipāto vimānavatthu petavatthu brahmajālādīni ca",
  "atk-vin02a10:39_2": "suttāni. Sāvakabhāsitoti catuparisapariyāpannehi sāvakehi bhāsito anaṅgaṇasammādiṭṭhianumānasuttacuḷavedallamahāvedallādiko.",
  "atk-vin02a10:39_3": "Isibhāsitoti bāhiraparibbājakehi bhāsito sakalo paribbājakavaggo, bāvariyassa antevāsikānaṁ",
  "atk-vin02a10:39_4": "soḷasannaṁ brāhmaṇānaṁ pucchāti evamādi. Devatābhāsitoti devatāhi bhāsito; so devatāsaṁyuttadevaputtasaṁyuttamārasaṁyuttabrahmasaṁyuttasakkasaṁyuttādivasena veditabbo.",
  "atk-vin02a10:40_0": "Atthūpasañhitoti aṭṭhakathānissito. Dhammūpasañhitoti pāḷinissito; ubhayenāpi vivaṭṭūpanissitameva",
  "atk-vin02a10:40_1": "vadati. Kiñcāpi vivaṭṭūpanissitaṁ vadati, tisso saṅgītiyo āruḷhadhammaṁyeva pana",
  "atk-vin02a10:40_2": "padaso vācentassa āpatti. Vivaṭṭūpanissitepi nānābhāsāvasena gāthāsilokabandhādīhi",
  "atk-vin02a10:40_3": "abhisaṅkhate anāpatti. Tisso saṅgītiyo anāruḷhepi kulumbasuttaṁ rājovādasuttaṁ tikkhindriyaṁ",
  "atk-vin02a10:40_4": "catuparivaṭṭaṁ nandopanandanti īdise āpattiyeva. Apalāladamanampi vuttaṁ, mahāpaccariyampana",
  "atk-vin02a10:40_5": "paṭisiddhaṁ. Meṇḍakamilindapañhesu therassa sakapaṭibhāne anāpatti, yaṁ rañño saññāpanatthaṁ",
  "atk-vin02a10:40_6": "āharitvā vuttaṁ, tattha āpatti. Vaṇṇapiṭakaaṅgulimālapiṭakaraṭṭhapālagaajataāḷavakagajjitaguḷhamaggaguḷhavessantaraguḷhavinayavedallapiṭakāni",
  "atk-vin02a10:40_7": "pana abuddhavacanāniyevāti vuttaṁ. Sīlūpadeso nāma dhammasenāpatinā vuttoti vadanti,",
  "atk-vin02a10:40_8": "tasmiṁ āpattiyeva. Aññānipi maggakathāārammaṇakathābuddhikadaṇḍaka ñāṇavatthuasubhakathādīni",
  "atk-vin02a10:40_9": "atthi, tesu sattatiṁsa bodhipakkhiyadhammā vibhattā, dhutaṅgapañhe paṭipadā vibhattā;",
  "atk-vin02a10:40_10": "tasmā tesu āpattīti vuttaṁ. Mahāpaccariyādīsu pana saṅgītiṁ anāruḷhesu rājovādatikkhindriyacatuparivaṭṭanandopanandakulumbasuttesuyeva",
  "atk-vin02a10:40_11": "āpattīti vatvā avasesesu yaṁ buddhavacanato āharitvā vuttaṁ, tadeva āpattivatthu",
  "atk-vin02a10:40_12": "hoti, na itaranti ayamattho pariggahito.",
  "atk-vin02a10:41": "48.Ekato uddisāpentoti anupasampannena saddhiṁ ekato uddesaṁ gaṇhantopi ekato vadati anāpattīti attho.",
  "atk-vin02a10:42_0": "Tatrāyaṁ vinicchayo – upasampanno ca anupasampanno ca nisīditvā uddisāpenti. Ācariyo",
  "atk-vin02a10:42_1": "nisinnānaṁ bhaṇāmīti tehi saddhiṁ ekato vadati, ācariyassa āpatti. Anupasampannena",
  "atk-vin02a10:42_2": "saddhiṁ gaṇhantassa anāpatti. Dvepi ṭhitā gaṇhanti, eseva nayo. Daharabhikkhu nisinno,",
  "atk-vin02a10:42_3": "sāmaṇero ṭhito, nisinnassa bhaṇāmīti bhaṇato anāpatti. Sace daharo tiṭṭhati, itaro",
  "atk-vin02a10:42_4": "nisīdati, ṭhitassa bhaṇāmīti bhaṇatopi anāpatti. Sace bahūnaṁ bhikkhūnaṁ antare eko",
  "atk-vin02a10:42_5": "sāmaṇero nisinno hoti, tasmiṁ nisinne padaso dhammaṁ vācentassa ācariyassa acittakāpatti.",
  "atk-vin02a10:42_6": "Sace sāmaṇero upacāraṁ muñcitvā ṭhito vā nisinno vā hoti, yesaṁ vāceti, tesu apariyāpannattā",
  "atk-vin02a10:42_7": "ekena disābhāgena palāyanakaganthaṁ nāma gaṇhātīti saṅkhyaṁ gacchati, tasmā anāpatti.",
  "atk-vin02a10:42_8": "Ekato sajjhāyaṁ karontopi anupasampannena saddhiṁ upasampanno ekato sajjhāyaṁ karonto",
  "atk-vin02a10:42_9": "tena saddhiṁyeva bhaṇati, anāpatti. Anupasampannassa santike uddesaṁ gaṇhantassapi",
  "atk-vin02a10:42_10": "tena saddhiṁ ekato bhaṇantassa anāpatti. Ayampi hi ekato sajjhāyaṁ karoticceva saṅkhyaṁ gacchati.",
  "atk-vin02a10:43_0": "Yebhuyyena paguṇaṁ ganthaṁ bhaṇantaṁ opātetīti sace ekagāthāya eko pādo na āgacchati,",
  "atk-vin02a10:43_1": "sesaṁ āgacchati, ayaṁ yebhuyyena paguṇagantho nāma. Etena nayena suttepi veditabbo.",
  "atk-vin02a10:43_2": "Taṁ opātentassa evaṁ bhaṇāhīti ekatopi bhaṇantassa anāpatti. Osārentaṁ opātetīti",
  "atk-vin02a10:43_3": "suttaṁ uccārentaṁ parisamajjhe parisaṅkamānaṁ evaṁ vadehīti tena saddhiṁ ekatopi",
  "atk-vin02a10:43_4": "vadantassa anāpatti. Yaṁ pana mahāpaccariyādīsu “mayā saddhiṁ mā vadā”ti vutto yadi",
  "atk-vin02a10:43_5": "vadati, “anāpattī”ti vuttaṁ, taṁ mahāaṭṭhakathāyaṁ natthi, natthibhāvoyeva cassa",
  "atk-vin02a10:43_6": "yutto. Kasmā? Kiriyasamuṭṭhānattā. Itarathā hi kiriyākiriyaṁ bhaveyya. Sesaṁ uttānatthameva.",
  "atk-vin02a10:44": "Padasodhammasamuṭṭhānaṁ – vācato ca vācācittato ca samuṭṭhāti, kiriyaṁ, nosaññāvimokkhaṁ, acittakaṁ, paṇṇattivajjaṁ, vacīkammaṁ, ticittaṁ, tivedananti.",
  "atk-vin02a10:45": "Padasodhammasikkhāpadaṁ catutthaṁ.",
  "atk-vin02a10:46": "5. Sahaseyyasikkhāpadavaṇṇanā",
  "atk-vin02a10:47_0": "49. Pañcamasikkhāpade – muṭṭhassatī asampajānāti pubbabhāge satisampajaññassa akaraṇavasenetaṁ",
  "atk-vin02a10:47_1": "vuttaṁ, bhavaṅgotiṇṇakāle pana kuto satisampajaññanti! Vikūjamānāti vippalapamānā.",
  "atk-vin02a10:47_2": "Kākacchamānāti nāsāya kākasaddaṁ viya niratthakasaddaṁ muñcamānā. Upāsakāti paṭhamataraṁ uṭṭhitaupāsakā.",
  "atk-vin02a10:48_0": "50.Etadavocunti “bhagavatā āvuso rāhula sikkhāpadaṁ paññatta”nti bhikkhū sikkhāpadagāraveneva",
  "atk-vin02a10:48_1": "etaṁ avocuṁ. Pakatiyā pana te bhagavati ca gāravena āyasmato ca rāhulassa sikkhākāmatāya",
  "atk-vin02a10:48_2": "tassa āyasmato vasanaṭṭhānaṁ āgatassa cūḷamañcakaṁ vā apassenaṁ vā yaṁ atthi taṁ",
  "atk-vin02a10:48_3": "paññapetvā cīvaraṁ vā uttarāsaṅgaṁ vā ussīsakaraṇatthāya denti. Tatridaṁ tassāyasmato",
  "atk-vin02a10:48_4": "sikkhākāmatāya – bhikkhū kira taṁ dūratova āgacchantaṁ disvā muṭṭhisammuñjaniñca",
  "atk-vin02a10:48_5": "kacavarachaḍḍanakañca bahi khipanti. Athaññehi “āvuso kenidaṁ pātita”nti vutte aññe",
  "atk-vin02a10:48_6": "evaṁ vadanti – “bhante, rāhulo imasmiṁ padese sañcari, tena nu kho pātita”nti. So",
  "atk-vin02a10:48_7": "panāyasmā “na mayhaṁ bhante idaṁ kamma”nti ekadivasampi avatvā taṁ paṭisāmetvā bhikkhū",
  "atk-vin02a10:48_8": "khamāpetvā gacchati. Vaccakuṭiyā seyyaṁ kappesīti taṁyeva sikkhākāmataṁ anubrūhanto",
  "atk-vin02a10:48_9": "dhammasenāpatimahāmoggallānaānandattherādīnaṁ santikaṁ agantvā bhagavato vaḷañjanakavaccakuṭiyaṁ",
  "atk-vin02a10:48_10": "seyyaṁ kappesi. Sā kira kuṭi kavāṭabaddhā gandhaparibhaṇḍakatā samosaritapupphadāmā",
  "atk-vin02a10:48_11": "cetiyaṭṭhānamiva tiṭṭhati, aparibhogā aññesaṁ.",
  "atk-vin02a10:49_0": "51.Uttaridirattatirattanti bhagavā sāmaṇerānaṁ saṅgahakaraṇatthāya tirattaṁ parihāraṁ",
  "atk-vin02a10:49_1": "adāsi. Na hi yuttaṁ kuladārake pabbājetvā nānuggahetunti. Sahaseyyanti ekato seyyaṁ.",
  "atk-vin02a10:49_2": "Seyyāti kāyappasāraṇasaṅkhātaṁ sayanampi vuccati, yasmiṁ senāsane sayanti, tampi.",
  "atk-vin02a10:49_3": "Tattha senāsanaṁ tāva dassetuṁ “seyyā nāma sabbacchannā”tiādi vuttaṁ. Kāyappasāraṇaṁ",
  "atk-vin02a10:49_4": "dassetuṁ anupasampanne nipanne bhikkhu nipajjatī”tiādi vuttaṁ. Tasmā ayamettha attho",
  "atk-vin02a10:49_5": "– “senāsanasaṅkhātaṁ seyyaṁ pavisitvā kāyappasāraṇasaṅkhātaṁ seyyaṁ kappeyya vidaheyya",
  "atk-vin02a10:49_6": "sampādeyyā”ti. Sabbacchannātiādinā pana tassā senāsanasaṅkhātāya seyyāya lakkhaṇaṁ",
  "atk-vin02a10:49_7": "vuttaṁ. Tasmā yaṁ senāsanaṁ upari pañcahi chadanehi aññena vā kenaci sabbameva paṭicchannaṁ,",
  "atk-vin02a10:49_8": "ayaṁ sabbacchannā nāma seyyā. Aṭṭhakathāsu pana pākaṭavohāraṁ gahetvā vācuggatavasena",
  "atk-vin02a10:49_9": "“sabbacchannā nāma pañcahi chadanehi channā”ti vuttaṁ. Kiñcāpi vuttaṁ? Atha kho dussakuṭiyaṁ",
  "atk-vin02a10:49_10": "vasantassāpi na sakkā anāpatti kātuṁ, tasmā yaṁ kiñci paṭicchādanasamatthaṁ idha",
  "atk-vin02a10:49_11": "chadanañca paricchannañca veditabbaṁ. Pañcavidhacchadaneyeva hi gayhamāne padaracchannepi",
  "atk-vin02a10:49_12": "sahaseyyā na bhaveyya. Yaṁ pana senāsanaṁ bhūmito paṭṭhāya yāva chadanaṁ āhacca pākārena",
  "atk-vin02a10:49_13": "vā aññena vā kenaci antamaso vatthenāpi parikkhittaṁ, ayaṁ sabbaparicchannā nāma",
  "atk-vin02a10:49_14": "seyyā. Chadanaṁ anāhacca sabbantimena pariyāyena diyaḍḍhahatthubbedhena pākārādinā",
  "atk-vin02a10:49_15": "parikkhittāpi sabbaparicchannāyevāti kurundaṭṭhakathāyaṁ vuttaṁ. Yassā pana upari",
  "atk-vin02a10:49_16": "bahutaraṁ ṭhānaṁ channaṁ, appaṁ acchannaṁ, samantato vā bahutaraṁ parikkhittaṁ, appaṁ",
  "atk-vin02a10:49_17": "aparikkhittaṁ, ayaṁ yebhuyyena channā yebhuyyena paricchannā nāma. Iminā hi lakkhaṇena",
  "atk-vin02a10:49_18": "samannāgato sacepi sattabhūmako pāsādo ekūpacāro hoti, satagabbhaṁ vā catussālaṁ",
  "atk-vin02a10:49_19": "vā, ekaseyyāicceva saṅkhyaṁ gacchati. Taṁ sandhāya vuttaṁ “catutthe divase atthaṅgate",
  "atk-vin02a10:49_20": "sūriye anupasampanne nipanne bhikkhu nipajjati, āpatti pācittiyassā”tiādi.",
  "atk-vin02a10:50_0": "Tattha ca nipajjanamatteneva pācittiyaṁ. Sace pana sambahulā sāmaṇerā, eko bhikkhu,",
  "atk-vin02a10:50_1": "sāmaṇeragaṇanāya pācittiyā. Te ce uṭṭhāyuṭṭhāya nipajjanti, tesaṁ payoge payoge bhikkhussa",
  "atk-vin02a10:50_2": "āpatti. Bhikkhussa uṭṭhāyuṭṭhāya nipajjane pana bhikkhusseva payogena bhikkhussa",
  "atk-vin02a10:50_3": "āpatti. Sace pana sambahulā bhikkhū eko sāmaṇero sabbesaṁ āpattiṁ karoti, tassa uṭṭhāyuṭṭhāya",
  "atk-vin02a10:50_4": "nipajjanenapi bhikkhūnaṁ āpattiyeva. Ubhayesaṁ sambahulabhāvepi eseva nayo.",
  "atk-vin02a10:51_0": "Apicettha ekāvāsādikampi catukkaṁ veditabbaṁ. Yo hi ekasmiṁ āvāse ekeneva anupasampannena",
  "atk-vin02a10:51_1": "saddhiṁ tirattaṁ sahaseyyaṁ kappeti, tassa catutthadivasato paṭṭhāya devasikā āpatti.",
  "atk-vin02a10:51_2": "Yopi ekasmiṁyeva āvāse nānāanupasampannehi saddhiṁ tirattaṁ sahaseyyaṁ kappeti, tassapi.",
  "atk-vin02a10:51_3": "Yopi nānāāvāsesu ekeneva anupasampannena saddhiṁ tirattaṁ sahaseyyaṁ kappeti, tassapi.",
  "atk-vin02a10:51_4": "Yopi nānāāvāsesu nānāanupasampannehi saddhiṁ yojanasatampi gantvā sahaseyyaṁ kappeti,",
  "atk-vin02a10:51_5": "tassapi catutthadivasato paṭṭhāya devasikā āpatti.",
  "atk-vin02a10:52_0": "Ayañca sahaseyyāpatti nāma “bhikkhuṁ ṭhapetvā avaseso anupasampanno nāmā”ti vacanato",
  "atk-vin02a10:52_1": "tiracchānagatenapi saddhiṁ hoti, tatra tiracchānagatassa paricchedo methunadhammāpattiyā",
  "atk-vin02a10:52_2": "vuttanayeneva veditabbo. Tasmā sacepi godhābiḷālamaṅgusādīsu koci pavisitvā bhikkhuno",
  "atk-vin02a10:52_3": "vasanasenāsane ekūpacāraṭṭhāne sayati, sahaseyyāva hoti.",
  "atk-vin02a10:53_0": "Yadi pana thambhānaṁ upari katapāsādassa uparimatalena saddhiṁ asambaddhabhittikassa",
  "atk-vin02a10:53_1": "bhittiyā upari ṭhitasusiratulāsīsassa susirena pavisitvā tulāya abbhantare sayitvā",
  "atk-vin02a10:53_2": "teneva susirena nikkhamitvā gacchati, heṭṭhāpāsāde sayitabhikkhussa anāpatti. Sace",
  "atk-vin02a10:53_3": "chadane chiddaṁ hoti, tena pavisitvā antochadane vasitvā teneva pakkamati, nānūpacāre",
  "atk-vin02a10:53_4": "uparimatale chadanabbhantare sayitassa āpatti, heṭṭhimatale sayitassa anāpatti. Sace",
  "atk-vin02a10:53_5": "antopāsādeneva ārohitvā sabbatalāni paribhuñjanti, ekūpacārāni honti, tesu yattha",
  "atk-vin02a10:53_6": "katthaci sayitassa āpatti.",
  "atk-vin02a10:54_0": "Sabhāsaṅkhepena kate aḍḍhakuṭṭakasenāsane sayitassa vāḷasaṅghāṭādīsu kapotādayo pavisitvā",
  "atk-vin02a10:54_1": "sayanti, āpattiyeva. Parikkhepassa bahigate nibbakosabbhantare sayanti, anāpatti.",
  "atk-vin02a10:54_2": "Parimaṇḍalaṁ vā caturassaṁ vā ekacchadanāya gabbhamālāya satagabbhaṁ cepi senāsanaṁ",
  "atk-vin02a10:54_3": "hoti, tatra ce ekena sādhāraṇadvārena pavisitvā visuṁ pākārena aparicchinnagabbhūpacāre",
  "atk-vin02a10:54_4": "sabbagabbhe pavisanti, ekagabbhepi anupasampanne nipanne sabbagabbhesu nipannānaṁ",
  "atk-vin02a10:54_5": "āpatti. Sace sapamukhā gabbhā honti, pamukhassa upari acchannaṁ uccavatthukaṁ cepi",
  "atk-vin02a10:54_6": "hoti, pamukhe sayito gabbhe sayitānaṁ āpattiṁ na karoti. Sace pana gabbhacchadaneneva",
  "atk-vin02a10:54_7": "saddhiṁ sambaddhacchadanaṁ hoti, tatra sayito sabbesaṁ āpattiṁ karoti. Kasmā? Sabbacchannattā",
  "atk-vin02a10:54_8": "sabbaparicchannattā ca, gabbhaparikkhepoyeva hissa parikkhepoti. Eteneva hi nayena",
  "atk-vin02a10:54_9": "aṭṭhakathāsu lohapāsādaparikkhepassa catūsu dvārakoṭṭhakesu āpatti vuttā.",
  "atk-vin02a10:55_0": "Yaṁ pana andhakaṭṭhakathāyaṁ “aparikkhitte pamukhe anāpattīti bhūmiyaṁ vinā jagatiyā",
  "atk-vin02a10:55_1": "pamukhaṁ sandhāya kathina”nti vuttaṁ, taṁ andhakaraṭṭhe pāṭekkasannivesā ekacchadanā",
  "atk-vin02a10:55_2": "gabbhapāḷiyo sandhāya vuttaṁ. Yañca tattha “bhūmiyaṁ vinā jagatiyā”ti vuttaṁ, taṁ",
  "atk-vin02a10:55_3": "neva aṭṭhakathāsu atthi; na pāḷiyā sameti. Dasahatthubbedhāpi hi jagati parikkhepasaṅkhyaṁ",
  "atk-vin02a10:55_4": "na gacchati. Tasmā yampi tattha dutiyasikkhāpade jagatiyā pamāṇaṁ vatvā “etaṁ ekūpacāraṁ",
  "atk-vin02a10:55_5": "paricchannaṁ nāma hotī”ti vuttaṁ, taṁ na gahetabbaṁ. Yepi ekasāladvisālatisālacatussālasannivesā",
  "atk-vin02a10:55_6": "mahāpāsādā ekasmiṁ okāse pāde dhovitvā paviṭṭhena sakkā honti sabbattha anuparigantuṁ,",
  "atk-vin02a10:55_7": "tesupi sahaseyyāpattiyā na muccati. Sace tasmiṁ tasmiṁ ṭhāne upacāraṁ paricchinditvā",
  "atk-vin02a10:55_8": "katā honti, ekūpacāraṭṭhāneyeva āpatti.",
  "atk-vin02a10:56_0": "Dvīhi dvārehi yuttassa sudhāchadanamaṇḍapassa majjhe pākāraṁ karonti, ekena dvārena",
  "atk-vin02a10:56_1": "pavisitvā ekasmiṁ paricchede anupasampanno sayati, ekasmiṁ bhikkhu, anāpatti. Pākāre",
  "atk-vin02a10:56_2": "godhādīnaṁ pavisanamattampi chiddaṁ hoti, ekasmiñca paricchede godhā sayanti, anāpattiyeva.",
  "atk-vin02a10:56_3": "Na hi chiddena gehaṁ ekūpacāraṁ nāma hoti. Sace pākāramajjhe chinditvā dvāraṁ yojenti,",
  "atk-vin02a10:56_4": "ekūpacāratāya āpatti. Taṁ dvāraṁ kavāṭena pidahitvā sayanti, āpattiyeva. Na hi dvārapidahanena",
  "atk-vin02a10:56_5": "gehaṁ nānūpacāraṁ nāma hoti, dvāraṁ vā advāraṁ. Kavāṭañhi saṁvaraṇavivaraṇehi yathāsukhaṁ",
  "atk-vin02a10:56_6": "vaḷañjanatthāya kataṁ, na vaḷañjanūpacchedanatthāya. Sace pana taṁ dvāraṁ puna iṭṭhakāhi",
  "atk-vin02a10:56_7": "pidahanti, advāraṁ hoti, purime nānūpacārabhāveyeva tiṭṭhati. Dīghapamukhaṁ cetiyagharaṁ",
  "atk-vin02a10:56_8": "hoti. Ekaṁ kavāṭaṁ anto, ekaṁ bahi, dvinnaṁ kavāṭānaṁ antare anupasampanno antocetiyaghare",
  "atk-vin02a10:56_9": "sayantassa āpattiṁ karoti, ekūpacārattā.",
  "atk-vin02a10:57_0": "Tatra yassa “siyā ayaṁ ekūpacāranānūpacāratā nāma udositasikkhāpade vuttā, idha pana",
  "atk-vin02a10:57_1": "‘seyyā nāma sabbacchannā sabbaparicchannā yebhuyyena channā yebhuyyena paricchannā’ti",
  "atk-vin02a10:57_2": "ettakameva vuttaṁ, pihitadvāro ca gabbho sabbaparicchannova hoti. Tasmā tattha anto",
  "atk-vin02a10:57_3": "sayiteneva saddhiṁ āpatti, bahi sayitena anāpattī”ti. So evaṁ vattabbo – “apihitadvāre",
  "atk-vin02a10:57_4": "pana kasmā bahi sayitena āpattī”ti? Pamukhassa gabbhena saddhiṁ sabbacchannattā.",
  "atk-vin02a10:57_5": "“Kiṁ pana gabbhe pihite chadanaṁ viddhastaṁ hotī”ti? Na viddhastaṁ, gabbhena saddhiṁ",
  "atk-vin02a10:57_6": "pamukhassa sabbaparicchannatā na hoti. “Kiṁ parikkhepo viddhasto”ti? Addhā vakkhati",
  "atk-vin02a10:57_7": "“na viddhasto, kavāṭena upacāro paricchanno”ti. Evaṁ dūrampi gantvā puna ekūpacāranānūpacārataṁyeva paccāgamissati.",
  "atk-vin02a10:58_0": "Apica yadi byañjanamatteyeva attho suviññeyyo siyā, sabbacchannāti vacanato pañcannaṁ",
  "atk-vin02a10:58_1": "aññatarena chadanena channā eva seyyā siyā, na aññena. Evañca sati padaracchannādīsu",
  "atk-vin02a10:58_2": "anāpatti siyā. Tato yadatthaṁ sikkhāpadaṁ paññattaṁ, sveva attho parihāyeyya. Parihāyatu",
  "atk-vin02a10:58_3": "vā mā vā, kathaṁ avuttaṁ gahetabbanti; ko vā vadati “avuttaṁ gahetabba”nti? Vuttañhetaṁ",
  "atk-vin02a10:58_4": "aniyatesu – “paṭicchannaṁ nāma āsanaṁ kuṭṭena vā kavāṭena vā kilañjena vā sāṇipākārena",
  "atk-vin02a10:58_5": "vā rukkhena vā thambhena vā koṭṭhalikāya vā yena kenaci paṭicchannaṁ hotī”ti. Tasmā",
  "atk-vin02a10:58_6": "yathā tattha yena kenaci paṭicchannaṁ paṭicchannameva, evamidhāpi gahetabbaṁ. Tasmā",
  "atk-vin02a10:58_7": "senāsanaṁ khuddakaṁ vā hotu mahantaṁ vā aññena saddhiṁ sambaddhaṁ vā asambaddhaṁ",
  "atk-vin02a10:58_8": "vā dīghaṁ vā vaṭṭaṁ vā caturassaṁ vā ekabhūmakaṁ vā, anekabhūmakaṁ vā, yaṁ yaṁ ekūpacāraṁ",
  "atk-vin02a10:58_9": "sabbattha yena kenaci paṭicchādanena sabbacchanne sabbaparicchanne yebhuyyena vā",
  "atk-vin02a10:58_10": "channe yebhuyyena vā paricchanne sahaseyyāpatti hotīti.",
  "atk-vin02a10:59_0": "53.Upaḍḍhacchanne upaḍḍhaparicchanne āpatti dukkaṭassāti ettha sabbacchanne upaḍḍhaparicchanneti",
  "atk-vin02a10:59_1": "evamādīsupi mahāpaccariyaṁ dukkaṭamevāti vuttaṁ. Mahāaṭṭhakathāyaṁ pana “sabbacchanne",
  "atk-vin02a10:59_2": "yebhuyyenaparicchanne pācittiyaṁ, sabbacchanne upaḍḍhaparicchanne pācittiyaṁ, yebhuyyenachanne",
  "atk-vin02a10:59_3": "upaḍḍhaparicchanne pācittiyaṁ, sabbaparicchanne yebhuyyenachanne pācittiyaṁ, sabbaparichanne",
  "atk-vin02a10:59_4": "upaḍḍhacchanne pācittiyaṁ, yebhuyyenaparicchanne upaḍḍhacchanne pācittiyaṁ, pāḷiyaṁ",
  "atk-vin02a10:59_5": "vuttapācittiyena saddhiṁ satta pācittiyānī”ti vuttaṁ. “Sabbacchanne cūḷakaparicchanne",
  "atk-vin02a10:59_6": "dukkaṭaṁ, yebhuyyenachanne cūḷakaparicchanne dukkaṭaṁ, sabbaparicchanne cūḷakacchanne",
  "atk-vin02a10:59_7": "dukkaṭaṁ, yebhuyyenaparicchanne cūḷakacchanne dukkaṭaṁ, pāḷiyaṁ dukkaṭena saha pañca",
  "atk-vin02a10:59_8": "dukkaṭānī”ti vuttaṁ.",
  "atk-vin02a10:60_0": "“Upaḍḍhacchanne cūḷakaparicchanne anāpatti, upaḍḍhaparicchanne cūḷakacchanne anāpatti,",
  "atk-vin02a10:60_1": "cūḷakacchanne cūḷakaparicchanne anāpatti, sabbacchanne sabbaaparicchanneti ca ettha",
  "atk-vin02a10:60_2": "senambamaṇḍapavaṇṇaṁ hotī”ti vuttaṁ. Imināpetaṁ veditabbaṁ – “yathā jagati parikkhepasaṅkhaya",
  "atk-vin02a10:60_3": "na gacchatī”ti. Sesaṁ uttānatthameva.",
  "atk-vin02a10:61": "Eḷakalomasamuṭṭhānaṁ – kāyato ca kāyacittato ca samuṭṭhāti, kiriyaṁ, nosaññāvimokkhaṁ, acittakaṁ, paṇṇattivajjaṁ, kāyakammaṁ, ticittaṁ, tivedananti.",
  "atk-vin02a10:62": "Sahaseyyasikkhāpadaṁ pañcamaṁ.",
  "atk-vin02a10:63": "6. Dutiyasahaseyyasikkhāpadavaṇṇanā",
  "atk-vin02a10:64_0": "55. Dutiyasahaseyyasikkhāpade – āvasathāgāranti āgantukānaṁ vasanāgāraṁ. Paññattaṁ",
  "atk-vin02a10:64_1": "hotīti puññakāmatāya katvā ṭhapitaṁ hoti. Yena sā itthī tenupasaṅkamīti asukasmiṁ",
  "atk-vin02a10:64_2": "nāma ṭhāne āvasathāgāraṁ paññattaṁ atthīti manussānaṁ sutvā upasaṅkami. Gandhagandhinīti",
  "atk-vin02a10:64_3": "agarukuṅkumādīnaṁ gandhānaṁ gandho gandhagandho, so assā atthīti gandhagandhinī.",
  "atk-vin02a10:64_4": "Sāṭakaṁ nikkhipitvāti appeva nāmassa imampi vippakāraṁ passantassa rāgo uppajjeyyāti",
  "atk-vin02a10:64_5": "cintetvā evamakāsi. Okkhipitvāti adho khipitvā. Accayoti aparādho. Maṁ accagamāti",
  "atk-vin02a10:64_6": "maṁ atikkamma abhibhavitvā pavatto. Sesaṁ paṭhamasikkhāpade vuttanayeneva veditabbaṁ.",
  "atk-vin02a10:64_7": "Ayameva hi viseso – paṭhamasikkhāpade catutthadivase āpatti idha paṭhamadivasepi.",
  "atk-vin02a10:64_8": "Yakkhīpetīhi dissamānakarūpāhi tiracchānagatitthiyā ca methunadhammavatthubhūtāya",
  "atk-vin02a10:64_9": "eva dukkaṭaṁ. Sesāhi anāpatti. Samuṭṭhānādīni paṭhamasadisānevāti.",
  "atk-vin02a10:65": "Dutiyasahaseyyasikkhāpadaṁ chaṭṭhaṁ.",
  "atk-vin02a10:66": "7. Dhammadesanāsikkhāpadavaṇṇanā",
  "atk-vin02a10:67_0": "60. Sattamasikkhāpade – gharaṇīti gharasāminī. Nivesanadvāreti nivesanassa mahādvāre.",
  "atk-vin02a10:67_1": "Gharasuṇhāti tasmiṁ ghare suṇhā. Āvasathadvāreti ovarakadvāre. Vissaṭṭhenāti suniggatena",
  "atk-vin02a10:67_2": "saddena. Vivaṭenāti suṭṭhu pakāsena asaṁvutena. Dhammo desetabboti ayaṁ saraṇasīlādibhedo",
  "atk-vin02a10:67_3": "dhammo kathetabbo. Aññātunti ājānituṁ. Viññunā purisaviggahenāti viññunā purisena,",
  "atk-vin02a10:67_4": "purisaviggahaṁ gahetvāpi ṭhitena na yakkhena na petena na tiracchānagatena.",
  "atk-vin02a10:68_0": "66.Anāpatti viññunā purisaviggahenāti viññunā purisaviggahena saddhiṁ ṭhitāya bahumpi",
  "atk-vin02a10:68_1": "dhammaṁ desentassa anāpatti. Chappañcavācāhīti chahi pañcahi vācāhi yo deseti, tassapi",
  "atk-vin02a10:68_2": "anāpatti. Tattha eko gāthāpādo ekavācāti evaṁ sabbattha vācāpamāṇaṁ veditabbaṁ. Sace",
  "atk-vin02a10:68_3": "aṭṭhakathaṁ dhammapadaṁ jātakādivatthuṁ vā kathetukāmo hoti, chappañcapadamattameva",
  "atk-vin02a10:68_4": "kathetuṁ vaṭṭati. Pāḷiyā saddhiṁ kathentena ekapadaṁ pāḷito pañca aṭṭhakathātoti",
  "atk-vin02a10:68_5": "evaṁ cha padāni anatikkāmetvāva kathetabbo. Padasodhamme vuttappabhedo hi idhāpi",
  "atk-vin02a10:68_6": "sabbo dhammoyeva. Tasmiṁ desetīti tasmiṁ khaṇe deseti. Sampadānatthe vā etaṁ bhummavacanaṁ.",
  "atk-vin02a10:68_7": "Tassā desetīti attho. Aññissā mātugāmassāti ekissā desetvā puna āgatāgatāya aññissāpi",
  "atk-vin02a10:68_8": "desetīti evaṁ ekāsane nisinno mātugāmasatasahassannampi desetīti attho. Mahāpaccariyaṭṭhakathāyaṁ",
  "atk-vin02a10:68_9": "vuttaṁ samaṁ nisinnānaṁ mātugāmānaṁ “tumhākaṁ ekekissā ekekaṁ gāthaṁ desessāmi, taṁ",
  "atk-vin02a10:68_10": "suṇāthāti deseti, anāpatti. Paṭhamaṁ ekekissā ekekaṁ gāthaṁ kathessāmīti ābhogaṁ",
  "atk-vin02a10:68_11": "katvā jānāpetvā kathetuṁ vaṭṭati, na pacchāti. Pañhaṁ pucchati pañhaṁ puṭṭho kathetīti",
  "atk-vin02a10:68_12": "mātugāmo “dīghanikāyo nāma bhante kimatthaṁ dīpetī”ti pucchati. Evaṁ pañhaṁ puṭṭho",
  "atk-vin02a10:68_13": "bhikkhu sabbaṁ cepi dīghanikāyaṁ katheti, anāpatti. Sesamettha uttānatthameva.",
  "atk-vin02a10:69": "Padasodhammasamuṭṭhānaṁ – vācato ca vācācittato ca samuṭṭhāti, kiriyākiriyaṁ, nosaññāvimokkhaṁ, acittakaṁ, paṇṇattivajjaṁ, vacīkammaṁ, ticittaṁ, tivedananti.",
  "atk-vin02a10:70": "Dhammadesanāsikkhāpadaṁ sattamaṁ.",
  "atk-vin02a10:71": "8. Bhūtārocanasikkhāpadavaṇṇanā",
  "atk-vin02a10:72_0": "67. Aṭṭhamasikkhāpade – vatthukathāya tāva yaṁ vattabbaṁ siyā, taṁ sabbaṁ catutthapārājikavaṇṇanāyaṁ",
  "atk-vin02a10:72_1": "vuttanayameva. Ayameva hi viseso – tattha abhūtaṁ ārocesuṁ, idha bhūtaṁ. Bhūtampi",
  "atk-vin02a10:72_2": "puthujjanā ārocesuṁ, na ariyā. Ariyānañhi payuttavācā nāma natthi, attano guṇe ārocayamāne",
  "atk-vin02a10:72_3": "pana aññe na paṭisedhesuṁ, tathāuppanne ca paccaye sādiyiṁsu, tathāuppannabhāvaṁ ajānantā.",
  "atk-vin02a10:73_0": "“Atha kho te bhikkhū bhagavato etamatthaṁ ārocesu”ntiādimhi pana ye uttarimanussadhammassa",
  "atk-vin02a10:73_1": "vaṇṇaṁ bhāsiṁsu, te ārocesunti veditabbaṁ. “Kacci pana vo bhikkhave bhūta”nti pucchite",
  "atk-vin02a10:73_2": "pana sabbepi “bhūtaṁ bhagavā”ti paṭijāniṁsu. Ariyānampi hi abbhantare bhūto uttarimanussadhammoti.",
  "atk-vin02a10:73_3": "Atha bhagavā ariyamissakattā “moghapurisā”ti avatvā “kathañhi nāma tumhe bhikkhave”ti",
  "atk-vin02a10:73_4": "vatvā “udarassa kāraṇā”tiādimāha. Tattha yasmā ariyā aññesaṁ sutvā “ayyo kira, bhante,",
  "atk-vin02a10:73_5": "sotāpanno”tiādinā nayena pasannehi manussehi pucchiyamānā apaññatte sikkhāpade anādīnavadassino",
  "atk-vin02a10:73_6": "suddhacittatāya attano ca paresañca visesādhigamaṁ paṭijāniṁsu. Evaṁ paṭijānantehi",
  "atk-vin02a10:73_7": "ca tehi yaṁ aññe udarassa kāraṇā uttarimanussadhammassa vaṇṇaṁ bhāsitvā piṇḍapātaṁ",
  "atk-vin02a10:73_8": "uppādesuṁ, taṁ suddhacittatāya sādiyantehipi udarassa kāraṇā uttarimanussadhammassa",
  "atk-vin02a10:73_9": "vaṇṇo bhāsito viya hoti. Tasmā sabbasaṅgāhikeneva nayena “kathañhi nāma tumhe, bhikkhave,",
  "atk-vin02a10:73_10": "udarassa kāraṇā gihīnaṁ aññamaññaṁ uttarimanussadhammassa vaṇṇaṁ bhāsissathā”ti āha.",
  "atk-vin02a10:73_11": "Sesaṁ catutthapārājikavatthusadisameva. Sikkhāpadavibhaṅgepi kevalaṁ tattha pārājikañceva",
  "atk-vin02a10:73_12": "thullaccayañca idha bhūtattā pācittiyañceva dukkaṭañca ayaṁ viseso. Sesaṁ vuttanayameva.",
  "atk-vin02a10:74_0": "77.“Upasampannassa bhūtaṁ ārocetī”ti uttarimanussadhammameva sandhāya vuttaṁ. Parinibbānakāle",
  "atk-vin02a10:74_1": "hi antarā vā atikaḍḍhiyamānena upasampannassa bhūtaṁ ārocetuṁ vaṭṭati. Sutapariyattisīlaguṇaṁ",
  "atk-vin02a10:74_2": "pana anupasampannassāpi ārocetuṁ vaṭṭati. Ādikammikassa anāpatti. “Ummattakassā”ti",
  "atk-vin02a10:74_3": "idaṁ pana idha na vuttaṁ. Kasmā? Diṭṭhisampannānaṁ ummādassa vā cittakkhepassa vā",
  "atk-vin02a10:74_4": "abhāvāti. Mahāpaccariyampi hi vicāritaṁ “jhānalābhī pana parihīne jhāne ummattako",
  "atk-vin02a10:74_5": "bhaveyya, tassapi bhūtārocanapaccayā anāpatti na vattabbā, bhūtasseva abhāvato”ti. Sesaṁ uttānameva.",
  "atk-vin02a10:75_0": "Bhūtārocanaṁ nāmetaṁ pubbe avuttehi tīhi samuṭṭhānehi samuṭṭhāti – kāyato vācato",
  "atk-vin02a10:75_1": "kāyavācato cāti. Kiriyaṁ, nosaññāvimokkhaṁ, acittakaṁ, paṇṇattivajjaṁ, kāyakammaṁ,",
  "atk-vin02a10:75_2": "vacīkammaṁ, kusalābyākatacittehi dvicittaṁ, sukhamajjhattavedanāhi dvivedananti.",
  "atk-vin02a10:76": "Bhūtārocanasikkhāpadaṁ aṭṭhamaṁ.",
  "atk-vin02a10:77": "9. Duṭṭhullārocanasikkhāpadavaṇṇanā",
  "atk-vin02a10:78_0": "78. Navamasikkhāpade – duṭṭhullā nāma āpatti cattāri ca pārājikāni terasa ca saṅghādisesāti",
  "atk-vin02a10:78_1": "imissā pāḷiyā “pārājikāni duṭṭhullasaddatthadassanatthaṁ vuttāni, saṅghādisesaṁ pana",
  "atk-vin02a10:78_2": "idha adhippeta”nti aṭṭhakathāsu vuttaṁ. Tatrāyaṁ vicāraṇā – sace pārājikaṁ ārocentassa",
  "atk-vin02a10:78_3": "pācittiyaṁ na bhaveyya, yathā samānepi bhikkhu-bhikkhunīnaṁ upasampannasadde yattha",
  "atk-vin02a10:78_4": "bhikkhunī anadhippetā hoti, tattha bhikkhuṁ ṭhapetvā avaseso anupasampannoti vuccati;",
  "atk-vin02a10:78_5": "evamidha samānepi pārājikasaṅghādisesānaṁ duṭṭhullasadde yadi pārājikaṁ anadhippetaṁ,",
  "atk-vin02a10:78_6": "“duṭṭhullā nāma āpatti terasa saṅghādisesā”ti etadeva vattabbaṁ siyā. Tattha bhaveyya",
  "atk-vin02a10:78_7": "“yo pārājikaṁ āpanno, so bhikkhubhāvato cuto, tasmā tassa āpattiṁ ārocento dukkaṭaṁ",
  "atk-vin02a10:78_8": "āpajjatī”ti. Evaṁ sati akkosantopi dukkaṭaṁ āpajjeyya, pācittiyameva ca āpajjati.",
  "atk-vin02a10:78_9": "Vuttañhetaṁ – “asuddho hoti puggalo aññataraṁ pārājikaṁ dhammaṁ ajjhāpanno, tañce",
  "atk-vin02a10:78_10": "asuddhadiṭṭhi samāno okāsaṁ kārāpetvā akkosādhippāyo vadati, āpatti omasavādassā”ti.",
  "atk-vin02a10:78_11": "Evaṁ pāḷiyā vicāriyamānāya pārājikaṁ ārocentassāpi pācittiyameva dissati. Kiñcāpi",
  "atk-vin02a10:78_12": "dissati, atha kho sabbaaṭṭhakathāsu vuttattā aṭṭhakathācariyāva ettha pamāṇaṁ, na",
  "atk-vin02a10:78_13": "aññā vicāraṇā. Pubbepi ca āvocumha – “buddhena dhammo vinayo ca vutto, yo tassa puttehi",
  "atk-vin02a10:78_14": "tatheva ñāto”tiādi. Aṭṭhakathācariyā hi buddhassa adhippāyaṁ jānanti.",
  "atk-vin02a10:79_0": "Imināpi cetaṁ pariyāyena veditabbaṁ. Aññatra bhikkhusammutiyāti hi vuttaṁ. Bhikkhusammutiyā",
  "atk-vin02a10:79_1": "ca ārocanaṁ āyatiṁ saṁvaratthāya puna tathārūpaṁ āpattiṁ anāpajjanatthāya bhagavatā",
  "atk-vin02a10:79_2": "anuññātaṁ, na tassa bhikkhuno avaṇṇamattappakāsanatthāya, sāsane cassa patiṭṭhānisedhanatthāya,",
  "atk-vin02a10:79_3": "na ca pārājikaṁ āpannassa puna tathārūpāya āpattiyā anāpajjanena bhikkhubhāvo nāma",
  "atk-vin02a10:79_4": "atthi. Tasmā “pārājikāni duṭṭhullasaddatthadassanatthaṁ vuttāni, saṅghādisesaṁ pana",
  "atk-vin02a10:79_5": "idhādhippeta”nti yaṁ aṭṭhakathāsu vuttaṁ, taṁ suvuttameva.",
  "atk-vin02a10:80_0": "80.Atthibhikkhusammuti āpattipariyantātiādīsu pana yā ayaṁ bhikkhusammuti vuttā,",
  "atk-vin02a10:80_1": "sā na katthaci āgatā, idha vuttattāyeva pana abhiṇhāpattikaṁ bhikkhuṁ disvā evamesa",
  "atk-vin02a10:80_2": "paresu hirottappenāpi āyatiṁ saṁvaraṁ āpajjissatīti tassa bhikkhuno hitesitāya tikkhattuṁ",
  "atk-vin02a10:80_3": "apaloketvā saṅghena kātabbāti veditabbāti.",
  "atk-vin02a10:81_0": "82.Aduṭṭhullaṁ āpattiṁ āroceti āpatti dukkaṭassāti pañcapi āpattikkhandhe ārocentassa",
  "atk-vin02a10:81_1": "dukkaṭaṁ. Mahāpaccariyaṁ pana pārājikaṁ ārocentassāpi dukkaṭameva vuttaṁ. Anupasampannassa",
  "atk-vin02a10:81_2": "duṭṭhullaṁ vā aduṭṭhullaṁ vā ajjhācāranti ettha ādito pañca sikkhāpadāni duṭṭhullo",
  "atk-vin02a10:81_3": "nāma ajjhācāro, sesāni aduṭṭhullo. Sukkavissaṭṭhikāyasaṁsaggaduṭṭhullaattakāmā panassa",
  "atk-vin02a10:81_4": "ajjhācāro nāmāti vuttaṁ.",
  "atk-vin02a10:82_0": "83.Vatthuṁ ārocetīti “ayaṁ sukkavissaṭṭhiṁ āpanno, duṭṭhullaṁ āpanno, attakāmaṁ āpanno”",
  "atk-vin02a10:82_1": "kāyasaṁsaggaṁ āpannoti evaṁ vadantassa anāpatti. Āpattiṁ ārocetīti ettha “ayaṁ pārājikaṁ",
  "atk-vin02a10:82_2": "āpanno, saṅghādisesaṁ thullaccayaṁ pācittiyaṁ pāṭidesanīyaṁ dukkaṭaṁ dubbhāsitaṁ",
  "atk-vin02a10:82_3": "āpanno”ti vadati anāpatti. “Ayaṁ asuciṁ mocetvā saṅghādisesaṁ āpanno”tiādinā pana",
  "atk-vin02a10:82_4": "nayena vatthunā saddhiṁ āpattiṁ ghaṭetvā ārocentasseva āpatti. Sesamettha uttānameva.",
  "atk-vin02a10:83": "Tisamuṭṭhānaṁ – kāyacittato vācācittato kāyavācācittato ca samuṭṭhāti, kiriyaṁ, saññāvimokkhaṁ, sacittakaṁ, lokavajjaṁ, kāyakammaṁ, vacīkammaṁ, akusalacittaṁ, dukkhavedananti.",
  "atk-vin02a10:84": "Duṭṭhullārocanasikkhāpadaṁ navamaṁ.",
  "atk-vin02a10:85": "10. Pathavīkhaṇanasikkhāpadavaṇṇanā",
  "atk-vin02a10:86_0": "86. Dasamasikkhāpade – jātā ca pathavī ajātā ca pathavīti imehi padehi jātapathaviñca",
  "atk-vin02a10:86_1": "ajātapathaviñca dasseti. Appapāsāṇādīsu appā pāsāṇā etthāti appapāsāṇāti evamattho",
  "atk-vin02a10:86_2": "daṭṭhabbo. Tattha muṭṭhippamāṇato upari pāsāṇāti veditabbā, muṭṭhippamāṇā sakkharā.",
  "atk-vin02a10:86_3": "Kathalāti kapālakhaṇḍāni. Marumbāti kaṭasakkharā. Vālikāti vālukāyeva. Yebhuyyena",
  "atk-vin02a10:86_4": "paṁsukāti tīsu koṭṭhāsesu dve koṭṭhāsā paṁsu, eko pāsāṇādīsu aññataro. Adaḍḍhāpīti",
  "atk-vin02a10:86_5": "uddhanapattapacanakumbhakārāvāpādivasena tathā tathā adaḍḍhā. Sā pana visuṁ natthi,",
  "atk-vin02a10:86_6": "suddhapaṁsuādīsu aññatarāva veditabbā. Yebhuyyenasakkharāti bahutarā sakkharā. Hatthikucchiyaṁ",
  "atk-vin02a10:86_7": "kira ekapacchipūraṁ āharāpetvā doṇiyaṁ dhovitvā pathaviyā yebhuyyena sakkharabhāvaṁ",
  "atk-vin02a10:86_8": "ñatvā sayaṁ bhikkhū pokkharaṇiṁ khaṇiṁsu. Yāni pana majjhe “appapaṁsu appamattikā”ti",
  "atk-vin02a10:86_9": "dve padāni, tāni yebhuyyenapāsāṇādipañcakameva pavisanti tesaṁyeva hi dvinnaṁ pabhedadassanametaṁ.",
  "atk-vin02a10:86_10": "Sayaṁ khaṇati āpatti pācittiyassāti ettha pahāre pahāre pācittiyaṁ veditabbaṁ. Sakiṁ",
  "atk-vin02a10:86_11": "āṇatto bahukampi khaṇatīti sacepi sakaladivasaṁ khaṇati, āṇāpakassa ekaṁyeva pācittiyaṁ.",
  "atk-vin02a10:86_12": "Sace pana kusito hoti, punappunaṁ āṇāpetabbo. Taṁ āṇāpetvā khaṇāpentassa vācāya vācāya",
  "atk-vin02a10:86_13": "pācittiyaṁ. Ayaṁ tāva pāḷivaṇṇanā.",
  "atk-vin02a10:87_0": "Ayaṁ pana pāḷimuttakavinicchayo – “pokkharaṇiṁ khaṇā”ti vadati, vaṭṭati. Khatāyeva",
  "atk-vin02a10:87_1": "hi pokkharaṇī nāma hoti, tasmā ayaṁ kappiyavohāro. Esa nayo “vāpiṁ taḷākaṁ āvāṭaṁ",
  "atk-vin02a10:87_2": "khaṇā”tiādīsupi. “Imaṁ okāsaṁ khaṇa, imasmiṁ okāse pokkharaṇiṁ khaṇā”ti vattuṁ pana",
  "atk-vin02a10:87_3": "na vaṭṭati. “Kandaṁ khaṇa, mūlaṁ khaṇā”ti aniyāmetvā vattuṁ vaṭṭati. “Imaṁ valliṁ",
  "atk-vin02a10:87_4": "khaṇa, imasmiṁ okāse kandaṁ vā mūlaṁ vā khaṇā”ti vattuṁ na vaṭṭati. Pokkharaṇiṁ sodhentehi",
  "atk-vin02a10:87_5": "yo kuṭehi ussiñcituṁ sakkā hoti tanukakaddamo, taṁ apanetuṁ vaṭṭati, bahalaṁ na vaṭṭati.",
  "atk-vin02a10:87_6": "Ātapena sukkhakaddamo phalati, tatra yo heṭṭhā pathaviyā asambaddho, tameva apanetuṁ",
  "atk-vin02a10:87_7": "vaṭṭati. Udakena gataṭṭhāne udakapappaṭako nāma hoti, vātappahārena calati, taṁ apanetuṁ vaṭṭati.",
  "atk-vin02a10:88_0": "Pokkharaṇīādīnaṁ taṭaṁ bhijjitvā udakasāmantā patati, sace omakacātumāsaṁ ovaṭṭhaṁ,",
  "atk-vin02a10:88_1": "chindituṁ vā bhindituṁ vā vaṭṭati, cātumāsato uddhaṁ na vaṭṭati. Sace pana udakeyeva",
  "atk-vin02a10:88_2": "patati, deve atirekacātumāsaṁ ovaṭṭhepi udakeyeva udakassa patitattā vaṭṭati. Pāsāṇapiṭṭhiyaṁ",
  "atk-vin02a10:88_3": "soṇḍiṁ khaṇanti, sace tattha paṭhamameva sukhumarajaṁ patati, tañce devena ovaṭṭhaṁ",
  "atk-vin02a10:88_4": "hoti, cātumāsaccayena akappiyapathavīsaṅkhyaṁ gacchati. Udake pariyādiṇṇe soṇḍiṁ",
  "atk-vin02a10:88_5": "sodhentehi taṁ vikopetuṁ na vaṭṭati. Sace paṭhamameva udakena pūrati, pacchā rajaṁ",
  "atk-vin02a10:88_6": "patati, taṁ vikopetuṁ vaṭṭati. Tattha hi deve vassantepi udakeyeva udakaṁ patatīti.",
  "atk-vin02a10:88_7": "Piṭṭhipāsāṇe sukhumarajaṁ hoti, deve phusāyante allīyati, tampi cātumāsaccayena vikopetuṁ",
  "atk-vin02a10:88_8": "na vaṭṭati. Sace pana akatapabbhāre vammiko uṭṭhito hoti, yathāsukhaṁ vikopetuṁ vaṭṭati.",
  "atk-vin02a10:88_9": "Sace abbhokāse uṭṭhahati, omakacātumāsaṁ ovaṭṭhoyeva vaṭṭati. Rukkhādīsu āruḷhaupacikāmattikāyapi",
  "atk-vin02a10:88_10": "eseva nayo. Gaṇḍuppādagūthamūsikukkaragokaṇṭakādīsupi eseva nayo.",
  "atk-vin02a10:89_0": "Gokaṇṭako nāma gāvīnaṁ khuracchinnakaddamo vuccati. Sace pana heṭṭhimatalena bhūmisambandho",
  "atk-vin02a10:89_1": "hoti, ekadivasampi na vaṭṭati. Kasitaṭṭhānepi naṅgalacchinnamattikāpiṇḍaṁ gaṇhantassa",
  "atk-vin02a10:89_2": "eseva nayo. Purāṇasenāsanaṁ hoti acchadanaṁ vā vinaṭṭhacchadanaṁ vā, atirekacātumāsaṁ",
  "atk-vin02a10:89_3": "ovaṭṭhaṁ jātapathavīsaṅkhyameva gacchati. Tato avasesaṁ chadaniṭṭhakaṁ vā gopānasīādikaṁ",
  "atk-vin02a10:89_4": "upakaraṇaṁ vā “iṭṭhakaṁ gaṇhāmi gopanasiṁ bhittipādaṁ padarattharaṇaṁ pāsāṇatthambhaṁ",
  "atk-vin02a10:89_5": "gaṇhāmī”ti saññāya gaṇhituṁ vaṭṭati. Tena saddhiṁ mattikā patati, anāpatti. Bhittimattikaṁ",
  "atk-vin02a10:89_6": "gaṇhantassa pana āpatti. Sace yā yā atintā taṁ taṁ gaṇhāti, anāpatti.",
  "atk-vin02a10:90_0": "Antogehe mattikāpuñjo hoti, tasmiṁ ekadivasaṁ ovaṭṭhe gehaṁ chādenti, sace sabbo",
  "atk-vin02a10:90_1": "tinto cātumāsaccayena jātapathavīyeva. Athassa uparibhāgoyeva tinto, anto atinto,",
  "atk-vin02a10:90_2": "yattakaṁ tintaṁ taṁ kappiyakārakehi kappiyavohārena apanāmetvā sesaṁ yathāsukhaṁ",
  "atk-vin02a10:90_3": "vaḷañjetuṁ vaṭṭati. Udakena temetvā ekābaddhāyeva hi jātapathavī hoti, na itarāti.",
  "atk-vin02a10:91_0": "Abbhokāse mattikāpākāro hoti, atirekacātumāsaṁ ce ovaṭṭho jātapathavīsaṅkhyaṁ gacchati.",
  "atk-vin02a10:91_1": "Tattha laggapaṁsuṁ pana allahatthena chupitvā gahetuṁ vaṭṭati. Sace iṭṭhakapākāro",
  "atk-vin02a10:91_2": "hoti, yebhuyyenakathalaṭṭhāne tiṭṭhati, yathāsukhaṁ vikopetuṁ vaṭṭati. Abbhokāse",
  "atk-vin02a10:91_3": "ṭhitamaṇḍapatthambhaṁ ito cito ca sañcāletvā pathaviṁ vikopentena gahetuṁ na vaṭṭati,",
  "atk-vin02a10:91_4": "ujukameva uddharituṁ vaṭṭati. Aññampi sukkharukkhaṁ vā sukkhakhāṇukaṁ vā gaṇhantassa",
  "atk-vin02a10:91_5": "eseva nayo. Navakammatthaṁ pāsāṇaṁ vā rukkhaṁ vā daṇḍakehi uccāletvā pavaṭṭentā gacchanti,",
  "atk-vin02a10:91_6": "tattha pathavī bhijjati, sace suddhacittā pavaṭṭenti, anāpatti. Atha pana tena apadesena",
  "atk-vin02a10:91_7": "pathaviṁ bhinditukāmāyeva honti, āpatti. Sākhādīni kaḍḍhantānampi pathaviyaṁ dārūni",
  "atk-vin02a10:91_8": "phālentānampi eseva nayo.",
  "atk-vin02a10:92_0": "Pathaviyaṁ aṭṭhisūcikaṇṭakādīsupi yaṁkiñci ākoṭetuṁ vā pavesetuṁ vā na vaṭṭati. Passāvadhārāya",
  "atk-vin02a10:92_1": "vegena pathaviṁ bhindissāmīti evaṁ passāvampi kātuṁ na vaṭṭati, karontassa bhijjati,",
  "atk-vin02a10:92_2": "āpatti. Visamabhūmiṁ samaṁ karissāmīti sammuñjaniyā ghaṁsitumpi na vaṭṭati, vattasīseneva",
  "atk-vin02a10:92_3": "hi sammajjitabbaṁ. Keci kattarayaṭṭhiyā bhūmiṁ koṭṭenti, pādaṅguṭṭhakena vilikhanti,",
  "atk-vin02a10:92_4": "“caṅkamitaṭṭhānaṁ dassessāmā”ti punappunaṁ bhūmiṁ bhindantā caṅkamanti, sabbaṁ na",
  "atk-vin02a10:92_5": "vaṭṭati. Vīriyasampaggahatthaṁ pana samaṇadhammaṁ karontena suddhacittena caṅkamituṁ",
  "atk-vin02a10:92_6": "vaṭṭati, “hatthaṁ dhovissāmā”ti pathaviyaṁ ghaṁsanti, na vaṭṭati. Aghaṁsantena pana",
  "atk-vin02a10:92_7": "allahatthaṁ pathaviyaṁ ṭhapetvā rajaṁ gahetuṁ vaṭṭati. Keci kaṇḍukacchuādīhi ābādhikā",
  "atk-vin02a10:92_8": "chinnataṭādīsu aṅgapaccaṅgāni ghaṁsanti na vaṭṭati.",
  "atk-vin02a10:93_0": "87.Khaṇati vā khaṇāpeti vāti antamaso pādaṅguṭṭhakenapi sammajjanīsalākāyapi sayaṁ",
  "atk-vin02a10:93_1": "vā khaṇati, aññena vā khaṇāpeti. Bhindati vā bhedāpeti vāti antamaso udakampi chaḍḍento",
  "atk-vin02a10:93_2": "sayaṁ vā bhindati, aññena vā bhindāpeti. Dahati vā dahāpeti vāti antamaso pattampi",
  "atk-vin02a10:93_3": "pacanto sayaṁ vā dahati, aññena vā dahāpeti. Yattakesu ṭhānesu aggiṁ deti vā dāpeti",
  "atk-vin02a10:93_4": "vā tattakāni pācittiyāni. Pattaṁ pacantenapi hi pubbe pakkaṭṭhāneyeva hi pacitabbo.",
  "atk-vin02a10:93_5": "Adaḍḍhāya pathaviyā aggiṁ ṭhapetuṁ na vaṭṭati. Pattapacanakapālassa pana upari aggiṁ",
  "atk-vin02a10:93_6": "ṭhapetuṁ vaṭṭati. Dārūnaṁ upari ṭhapeti, so aggi tāni dahanto gantvā pathaviṁ dahati,",
  "atk-vin02a10:93_7": "na vaṭṭati. Iṭṭhakakapālādīsupi eseva nayo.",
  "atk-vin02a10:94_0": "Tatrāpi hi iṭṭhakādīnaṁyeva upari ṭhapetuṁ vaṭṭati. Kasmā? Tesaṁ anupādānattā. Na",
  "atk-vin02a10:94_1": "hi tāni aggissa upādānasaṅkhyaṁ gacchanti. Sukkhakhāṇusukkharukkhādīsupi aggiṁ dātuṁ",
  "atk-vin02a10:94_2": "na vaṭṭati. Sace pana pathaviṁ appattameva nibbāpetvā gamissāmīti deti, vaṭṭati.",
  "atk-vin02a10:94_3": "Pacchā nibbāpetuṁ na sakkoti, avisayattā anāpatti. Tiṇukkaṁ gahetvā gacchanto hatthe",
  "atk-vin02a10:94_4": "ḍayhamāne bhūmiyaṁ pāteti, anāpatti. Patitaṭṭhāneyeva upādānaṁ datvā aggiṁ kātuṁ",
  "atk-vin02a10:94_5": "vaṭṭatīti mahāpaccariyaṁ vuttaṁ. Daḍḍhapathaviyā ca yattakaṁ ṭhānaṁ usumāya anugataṁ,",
  "atk-vin02a10:94_6": "sabbaṁ vikopetuṁ vaṭṭatīti tattheva vuttaṁ. Yo pana ajānanako bhikkhu araṇīsahitena",
  "atk-vin02a10:94_7": "aggiṁ nibbattetvā hatthena ukkhipitvā “kiṁ karomī”ti vadati, “jālehī”ti vattabbo,",
  "atk-vin02a10:94_8": "“hattho ḍayhatī”ti vadati, “yathā na ḍayhati tathā karohī”ti vattabbo. “Bhūmiyaṁ",
  "atk-vin02a10:94_9": "pātehī”ti pana na vattabbo. Sace hatthe ḍayhamāne pāteti “pathaviṁ dahissāmī”ti apātitattā",
  "atk-vin02a10:94_10": "anāpatti. Patitaṭṭhāne pana aggiṁ kātuṁ vaṭṭatīti kurundiyaṁ vuttaṁ.",
  "atk-vin02a10:95_0": "88.Anāpatti imaṁ jānātiādīsu “imassa thambhassa āvāṭaṁ jāna, mahāmattikaṁ jāna, thusamattikaṁ",
  "atk-vin02a10:95_1": "jāna, mahāmattikaṁ dehi, thusamattikaṁ dehi, mattikaṁ āhara, paṁsuṁ āhara, mattikāya",
  "atk-vin02a10:95_2": "attho, paṁsunā attho, imassa thambhassa āvāṭaṁ kappiyaṁ karohi, imaṁ mattikaṁ kappiyaṁ",
  "atk-vin02a10:95_3": "karohi, imaṁ paṁsuṁ kappiyaṁ karohī”ti evamattho veditabbo.",
  "atk-vin02a10:96_0": "Asañciccāti pāsāṇarukkhādīni vā pavaṭṭentassa kattaradaṇḍena vā āhacca āhacca gacchantassa",
  "atk-vin02a10:96_1": "pathavī bhijjati, sā “tena bhindissāmī”ti evaṁ sañcicca abhinnattā asañcicca bhinnā",
  "atk-vin02a10:96_2": "nāma hoti. Iti asañcicca bhindantassa anāpatti. Asatiyāti aññavihito kenaci saddhiṁ",
  "atk-vin02a10:96_3": "kiñci kathento pādaṅguṭṭhakena vā kattarayaṭṭhiyā vā pathaviṁ vilikhanto tiṭṭhati,",
  "atk-vin02a10:96_4": "evaṁ asatiyā vilikhantassa vā bhindantassa vā anāpatti. Ajānantassāti antogehe ovaṭṭhaṁ",
  "atk-vin02a10:96_5": "channaṁ pathaviṁ “akappiyapathavī”ti na jānāti, “kappiyapathavī”ti saññāya vikopeti,",
  "atk-vin02a10:96_6": "“khaṇāmi bhindāmi dahāmī”ti vā na jānāti, kevalaṁ saṅgopanatthāya khaṇittādīni vā",
  "atk-vin02a10:96_7": "ṭhapeti, ḍayhamānahattho vā aggiṁ pāteti, evaṁ ajānantassa anāpatti. Sesaṁ uttānameva.",
  "atk-vin02a10:97": "Tisamuṭṭhānaṁ – kāyacittato vācācittato kāyavācācittato ca samuṭṭhāti. Kiriyaṁ, saññāvimokkhaṁ, sacittakaṁ, paṇṇattivajjaṁ, kāyakammaṁ, vacīkammaṁ, ticittaṁ, tivedananti.",
  "atk-vin02a10:98": "Pathavīkhaṇanasikkhāpadaṁ dasamaṁ.",
  "atk-vin02a10:99": "Samatto vaṇṇanākkamena musāvādavaggo paṭhamo.",
  "atk-vin02a10:100": "2. Bhūtagāmavaggo",
  "atk-vin02a10:101": "1. Bhūtagāmasikkhāpadavaṇṇanā",
  "atk-vin02a10:102_0": "89. Senāsanavaggassa paṭhamasikkhāpade – anādiyantoti tassā vacanaṁ agaṇhanto. Dārakassa",
  "atk-vin02a10:102_1": "bāhuṁ ākoṭesīti ukkhittaṁ pharasuṁ niggahetuṁ asakkonto manussānaṁ cakkhuvisayātīte",
  "atk-vin02a10:102_2": "mahārājasantikā laddhe rukkhaṭṭhakadibbavimāne nipannassa dārakassa bāhuṁ thanamūleyeva",
  "atk-vin02a10:102_3": "chindi. Na kho metaṁ patirūpantiādimhi ayaṁ saṅkhepavaṇṇanā – himavante kira pakkhadivasesu",
  "atk-vin02a10:102_4": "devatāsannipāto hoti, tattha rukkhadhammaṁ pucchanti – “tvaṁ rukkhadhamme ṭhitā na",
  "atk-vin02a10:102_5": "ṭhitā”ti? Rukkhadhammo nāma rukkhe chijjamāne rukkhadevatāya manopadosassa akaraṇaṁ.",
  "atk-vin02a10:102_6": "Tattha yā devatā rukkhadhamme aṭṭhitā hoti, sā devatāsannipātaṁ pavisituṁ na labhati.",
  "atk-vin02a10:102_7": "Iti sā devatā imañca rukkhadhamme aṭṭhānapaccayaṁ ādīnavaṁ addasa, bhagavato ca sammukhā",
  "atk-vin02a10:102_8": "sutapubbadhammadesanānusārena tathāgatassa chaddantādikāle pubbacaritaṁ anussari.",
  "atk-vin02a10:102_9": "Tenassā etadahosi – “na kho metaṁ patirūpaṁ…pe… voropeyya”nti. Yaṁnūnāhaṁ bhagavato",
  "atk-vin02a10:102_10": "etamatthaṁ āroceyyanti idaṁ panassā “ayaṁ bhikkhu sapitiko putto, addhā bhagavā imaṁ",
  "atk-vin02a10:102_11": "imassa ajjhācāraṁ sutvā mariyādaṁ bandhissati, sikkhāpadaṁ paññapessatī”ti paṭisañcikkhantiyā",
  "atk-vin02a10:102_12": "ahosi. Sacajja tvaṁ devateti sace ajja tvaṁ devate. Pasaveyyāsīti janeyyāsi uppādeyyāsi.",
  "atk-vin02a10:102_13": "Evañca pana vatvā bhagavā taṁ devataṁ saññāpento –",
  "atk-vin02a10:103": "“Yo ve uppatitaṁ kodhaṁ, rathaṁ bhantaṁva vāraye;",
  "atk-vin02a10:104": "Tamahaṁ sārathiṁ brūmi, rasmiggāho itaro jano”ti. ;",
  "atk-vin02a10:105": "Imaṁ gāthamabhāsi. Gāthāpariyosāne sā devatā sotāpattiphale patiṭṭhāsi. Puna bhagavā sampattaparisāya dhammaṁ desento –",
  "atk-vin02a10:106": "“Yo uppatitaṁ vineti kodhaṁ, visaṭaṁ sappavisaṁva osadhehi;",
  "atk-vin02a10:107": "So bhikkhu jahāti orapāraṁ, urago jiṇṇamivattacaṁ purāṇa”nti. ;",
  "atk-vin02a10:108_0": "Imaṁ gāthamabhāsi. Tatra paṭhamagāthā dhammapade saṅgahaṁ āruḷhā, dutiyā suttanipāte,",
  "atk-vin02a10:108_1": "vatthu pana vinayeti. Atha bhagavā dhammaṁ desentoyeva tassā devatāya vasanaṭṭhānaṁ",
  "atk-vin02a10:108_2": "āvajjanto patirūpaṁ ṭhānaṁ disvā “gaccha, devate, asukasmiṁ okāse rukkho vivitto,",
  "atk-vin02a10:108_3": "tasmiṁ upagacchā”ti āha. So kira rukkho na āḷaviraṭṭhe, jetavanassa antoparikkhepe,",
  "atk-vin02a10:108_4": "yassa devaputtassa pariggaho ahosi, so cuto; tasmā “vivitto”ti vutto. Tato paṭṭhāya",
  "atk-vin02a10:108_5": "ca pana sā devatā sammāsambuddhato laddhaparihārā buddhupaṭṭhāyikā ahosi. Yadā devatāsamāgamo",
  "atk-vin02a10:108_6": "hoti, tadā mahesakkhadevatāsu āgacchantīsu aññā appesakkhā devatā yāva mahāsamuddacakkavāḷapabbatā",
  "atk-vin02a10:108_7": "tāva paṭikkamanti. Ayaṁ pana attano vasanaṭṭhāne nisīditvāva dhammaṁ suṇāti. Yampi",
  "atk-vin02a10:108_8": "paṭhamayāme bhikkhū pañhaṁ pucchanti, majjhimayāme devatā, taṁ sabbaṁ tattheva nisīditvā",
  "atk-vin02a10:108_9": "suṇāti. Cattāro ca mahārājānopi bhagavato upaṭṭhānaṁ āgantvā gacchantā taṁ devataṁ disvāva gacchanti.",
  "atk-vin02a10:109_0": "90.Bhūtagāmapātabyatāyāti ettha bhavanti ahuvuñcāti bhūtā; jāyanti vaḍḍhanti jātā",
  "atk-vin02a10:109_1": "vaḍḍhitā cāti attho. Gāmoti rāsi; bhūtānaṁ gāmoti bhūtagāmo; bhūtā eva vā gāmo bhūtagāmo;",
  "atk-vin02a10:109_2": "patiṭṭhitaharitatiṇarukkhādīnametaṁ adhivacanaṁ. Pātabyassa bhāvo pātabyatā; chedanabhedanādīhi",
  "atk-vin02a10:109_3": "yathāruci paribhuñjitabbatāti attho. Tassā bhūtagāmapātabyatāya; nimittatthe bhummavacanaṁ,",
  "atk-vin02a10:109_4": "bhūtagāmapātabyatāhetu, bhūtagāmassa chedanādipaccayā pācittiyanti attho.",
  "atk-vin02a10:110_0": "91. Idāni taṁ bhūtagāmaṁ vibhajitvā dassento bhūtagāmo nāma pañca bījajātānītiādimāha.",
  "atk-vin02a10:110_1": "Tattha bhūtagāmo nāmāti bhūtagāmaṁ uddharitvā yasmiṁ sati bhūtagāmo hoti, taṁ dassetuṁ",
  "atk-vin02a10:110_2": "“pañca bījajātānī”ti āhāti aṭṭhakathāsu vuttaṁ. Evaṁ santepi “yāni vā panaññānipi",
  "atk-vin02a10:110_3": "atthi mūle jāyantī”tiādīni na samenti. Na hi mūlabījādīni mūlādīsu jāyanti, mūlādīsu",
  "atk-vin02a10:110_4": "jāyamānāni pana tāni bījākatāni, tasmā evamettha vaṇṇanā veditabbā – bhūtagāmo nāmāti",
  "atk-vin02a10:110_5": "vibhajitabbapadaṁ. Pañcāti tassa vibhāgaparicchedo. Bījajātānīti paricchinnadhammanidassanaṁ.",
  "atk-vin02a10:110_6": "Tassattho – bījehi jātāni bījajātāni; rukkhādīnametaṁ adhivacanaṁ. Aparo nayo – bījāni",
  "atk-vin02a10:110_7": "ca tāni vijātāni ca pasūtāni nibbattapaṇṇamūlānīti bījajātāni. Etena allavālikādīsu",
  "atk-vin02a10:110_8": "ṭhapitānaṁ nibbattapaṇṇamūlānaṁ siṅgiverādīnaṁ saṅgaho kato hoti.",
  "atk-vin02a10:111_0": "Idāni yehi bījehi jātattā rukkhādīni bījajātānīti vuttāni, tāni dassento “mūlabīja”ntiādimāha.",
  "atk-vin02a10:111_1": "Tesaṁ uddeso pākaṭo eva. Niddese yāni vā panaññānipi atthi mūle jāyanti mūle sañjāyantīti",
  "atk-vin02a10:111_2": "ettha bījato nibbattena bījaṁ dassitaṁ, tasmā evamettha attho daṭṭhabbo, yāni vā",
  "atk-vin02a10:111_3": "panaññānipi atthi āluvakaserukamaluppalapuṇḍarīkakuvalayakandapāṭalimūlādibhede mūle",
  "atk-vin02a10:111_4": "gacchavallirukkhādīni jāyanti sañjāyanti, tāni yamhi mūle jāyanti ceva sañjāyanti",
  "atk-vin02a10:111_5": "ca tañca, pāḷiyaṁ vuttaṁ haliddādi ca sabbampi etaṁ mūlabījaṁ nāma. Eseva nayo khandhabījādīsu.",
  "atk-vin02a10:111_6": "Yevāpanakakhandhabījesu panettha ambāṭakaindasālanuhīpāḷibhaddakaṇikārādīni khandhabījāni,",
  "atk-vin02a10:111_7": "amūlavalli caturassavallikaṇavīrādīni phaḷubījāni makacisumanajayasumanādīni aggabījāni,",
  "atk-vin02a10:111_8": "ambajambūpanasaṭṭhiādīni bījabījānīti daṭṭhabbāni.",
  "atk-vin02a10:112_0": "92. Idāni yaṁ vuttaṁ “bhūtagāmapātabyatāya pācittiya”nti tattha saññāvasena āpattānāpattibhedaṁ",
  "atk-vin02a10:112_1": "pātabyatābhedañca dassento bīje bījasaññītiādimāha. Tattha yathā “sālīnaṁ cepi odanaṁ",
  "atk-vin02a10:112_2": "bhuñjatī”tiādīsu sālitaṇḍulānaṁ odano “sālīnaṁ odano”ti vuccati, evaṁ bījato sambhūto",
  "atk-vin02a10:112_3": "bhūtagāmo “bīja”nti vuttoti veditabbo. Yaṁ pana “bījagāmabhūtagāmasamārambhā paṭivirato”tiādīsu",
  "atk-vin02a10:112_4": "vuttaṁ bhūtagāmaparimocanaṁ katvā ṭhapitaṁ bījaṁ, taṁ dukkaṭavatthu. Atha vā yadetaṁ",
  "atk-vin02a10:112_5": "“bhūtagāmo nāmā”ti sikkhāpadavibhaṅgassa ādipadaṁ, tena saddhiṁ yojetvā yaṁ bījaṁ",
  "atk-vin02a10:112_6": "bhūtagāmo nāma hoti, tasmiṁ bīje bījasaññī satthakādīni gahetvā sayaṁ vā chindati",
  "atk-vin02a10:112_7": "aññena vā chedāpeti, pāsāṇādīni gahetvā sayaṁ vā bhindati aññena vā bhedāpeti, aggiṁ",
  "atk-vin02a10:112_8": "upasaṁharitvā sayaṁ vā pacati aññena vā pacāpeti, āpatti pācittiyassāti evamettha",
  "atk-vin02a10:112_9": "attho veditabbo. Yathārutaṁ pana gahetvā bhūtagāmavinimuttassa bījassa chindanādibhedāya",
  "atk-vin02a10:112_10": "pātabyatāya pācittiyaṁ na vattabbaṁ.",
  "atk-vin02a10:113_0": "Ayañhettha vinicchayakathā – bhūtagāmaṁ vikopentassa pācittiyaṁ bhūtagāmaparimocitaṁ",
  "atk-vin02a10:113_1": "pañcavidhampi bījagāmaṁ vikopentassa dukkaṭaṁ. Bījagāmabhūtagāmo nāmesa atthi udakaṭṭho,",
  "atk-vin02a10:113_2": "atthi thalaṭṭho. Tattha udakaṭṭho sāsapamattikā tilabījakādibhedā sapaṇṇikā apaṇṇikā",
  "atk-vin02a10:113_3": "ca sabbā sevālajāti antamaso udakapappaṭakaṁ upādāya “bhūtagāmo”ti veditabbo. Udakapappaṭako",
  "atk-vin02a10:113_4": "nāma upari thaddho pharusavaṇṇo, heṭṭhā mudu nīlavaṇṇo hoti. Tattha yassa sevālassa",
  "atk-vin02a10:113_5": "mūlaṁ orūhitvā pathaviyaṁ patiṭṭhitaṁ, tassa pathavī ṭhānaṁ. Yo udake sañcarati,",
  "atk-vin02a10:113_6": "tassa udakaṁ. Pathaviyaṁ patiṭṭhitaṁ yattha katthaci vikopentassa uddharitvā vā ṭhānantaraṁ",
  "atk-vin02a10:113_7": "saṅkāmentassa pācittiyaṁ. Udake sañcarantaṁ vikopentasseva pācittiyaṁ. Hatthehi pana",
  "atk-vin02a10:113_8": "ito cito ca viyūhitvā nhāyituṁ vaṭṭati, sakalañhi udakaṁ tassa ṭhānaṁ. Tasmā na so",
  "atk-vin02a10:113_9": "ettāvatā ṭhānantaraṁ saṅkāmito hoti. Udakato pana udakena vinā sañcicca ukkhipituṁ",
  "atk-vin02a10:113_10": "na vaṭṭati, udakena saddhiṁ ukkhipitvā puna udake pakkhipituṁ vaṭṭati. Parissāvanantarena",
  "atk-vin02a10:113_11": "nikkhamati, kappiyaṁ kārāpetvāva udakaṁ paribhuñjitabbaṁ. Uppalinīpaduminīādīni jalajavallitiṇāni",
  "atk-vin02a10:113_12": "udakato uddharantassa vā tattheva vikopentassa vā pācittiyaṁ. Parehi uppāṭitāni vikopentassa",
  "atk-vin02a10:113_13": "dukkaṭaṁ. Tāni hi bījagāme saṅgahaṁ gacchanti. Tilabījakasāsapamattakasevālopi udakato",
  "atk-vin02a10:113_14": "uddhato amilāto aggabījasaṅgahaṁ gacchati. Mahāpaccariyādīsu “anantakatilabījakaudakapappaṭakādīni",
  "atk-vin02a10:113_15": "dukkaṭavatthukānī”ti vuttaṁ, tattha kāraṇaṁ na dissati. Andhakaṭṭhakathāyaṁ “sampuṇṇabhūtagāmo",
  "atk-vin02a10:113_16": "na hoti, tasmā dukkaṭa”nti vuttaṁ, tampi na sameti, bhūtagāme hi pācittiyaṁ, bījagāme",
  "atk-vin02a10:113_17": "dukkaṭaṁ vuttaṁ. Asampuṇṇabhūtagāmo nāma tatiyo koṭṭhāso neva pāḷiyaṁ na aṭṭhakathāsu",
  "atk-vin02a10:113_18": "āgato. Atha etaṁ bījagāmasaṅgahaṁ gacchissatīti, tampi na yuttaṁ, abhūtagāmamūlattā",
  "atk-vin02a10:113_19": "tādisassa bījagāmassāti. Apica “garukalahukesu garuke ṭhātabba”nti etaṁ vinayalakkhaṇaṁ.",
  "atk-vin02a10:114_0": "Thalaṭṭhe – chinnarukkhānaṁ avasiṭṭho haritakhāṇu nāma hoti. Tattha kakudhakarañjapiyaṅgupanasādīnaṁ",
  "atk-vin02a10:114_1": "khāṇu uddhaṁ vaḍḍhati, so bhūtagāmena saṅgahito. Tālanāḷikerādīnaṁ khāṇu uddhaṁ na",
  "atk-vin02a10:114_2": "vaḍḍhati, so bījagāmena saṅgahito. Kadaliyā pana aphalitāya khāṇu bhūtagāmena saṅgahito,",
  "atk-vin02a10:114_3": "phalitāya bījagāmena. Kadalī pana phalitā yāva nīlapaṇṇā, tāva bhūtagāmeneva saṅgahitā,",
  "atk-vin02a10:114_4": "tathā phalito veḷu. Yadā pana aggato paṭṭhāya sussati, tadā bījagāmena saṅgahaṁ gacchati.",
  "atk-vin02a10:114_5": "Katarabījagāmena? Phaḷubījagāmena. Kiṁ tato nibbattati? Na kiñci. Yadi hi nibbatteyya,",
  "atk-vin02a10:114_6": "bhūtagāmeneva saṅgahaṁ gaccheyya. Indasālādirukkhe chinditvā rāsiṁ karonti, kiñcāpi",
  "atk-vin02a10:114_7": "rāsikatadaṇḍakehi ratanappamāṇāpi sākhā nikkhamanti, bījagāmeneva saṅgahaṁ gacchanti.",
  "atk-vin02a10:114_8": "Tattha maṇḍapatthāya vā vatiatthāya vā valliāropanatthāya vā bhūmiyaṁ nikhaṇanti,",
  "atk-vin02a10:114_9": "mūlesu ceva paṇṇesu ca niggatesu puna bhūtagāmasaṅkhyaṁ gacchanti. Mūlamattesu pana",
  "atk-vin02a10:114_10": "paṇṇamattesu vā niggatesu bījagāmena saṅgahitā eva.",
  "atk-vin02a10:115_0": "Yāni kānici bījāni pathaviyaṁ vā udakena siñcitvā ṭhapitāni, kapālādīsu vā allapaṁsuṁ",
  "atk-vin02a10:115_1": "pakkhipitvā nikkhittāni honti, sabbāni mūlamatte paṇṇamatte vā niggatepi bījāniyeva.",
  "atk-vin02a10:115_2": "Sacepi mūlāni ca upari aṅkuro ca niggacchati, yāva aṅkuro harito na hoti, tāva bījāniyeva.",
  "atk-vin02a10:115_3": "Muggādīnaṁ pana paṇṇesu uṭṭhitesu vīhiādīnaṁ vā aṅkure harite nīlapaṇṇavaṇṇe jāte",
  "atk-vin02a10:115_4": "bhūtagāmasaṅgahaṁ gacchanti. Tālaṭṭhīnaṁ paṭhamaṁ sūkaradāṭhā viya mūlaṁ niggacchati.",
  "atk-vin02a10:115_5": "Niggatepi yāva upari pattavaṭṭi na niggacchati, tāva bījagāmoyeva. Nāḷikerassa tacaṁ",
  "atk-vin02a10:115_6": "bhinditvā dantasūci viya aṅkuro niggacchati, yāva migasiṅgasadisā nīlapattavaṭṭi",
  "atk-vin02a10:115_7": "na hoti, tāva bījagāmoyeva. Mūle aniggatepi tādisāya pattavaṭṭiyā jātāya amūlakabhūtagāme saṅgahaṁ gacchati.",
  "atk-vin02a10:116_0": "Ambaṭṭhiādīni vīhiādīhi vinicchinitabbāni. Vandākā vā aññā vā yā kāci rukkhe jāyitvā",
  "atk-vin02a10:116_1": "rukkhaṁ ottharati, rukkhova tassā ṭhānaṁ, taṁ vikopentassa vā tato uddharantassa",
  "atk-vin02a10:116_2": "vā pācittiyaṁ. Ekā amūlikā latā hoti, aṅguliveṭhako viya vanappagumbadaṇḍake veṭheti,",
  "atk-vin02a10:116_3": "tassāpi ayameva vinicchayo. Gehamukhapākāravedikācetiyādīsu nīlavaṇṇo sevālo hoti,",
  "atk-vin02a10:116_4": "yāva dve tīṇi pattāni na sañjāyanti tāva aggabījasaṅgahaṁ gacchati. Pattesu jātesu",
  "atk-vin02a10:116_5": "pācittiyavatthu. Tasmā tādisesu ṭhānesu sudhālepampi dātuṁ na vaṭṭati. Anupasampannena",
  "atk-vin02a10:116_6": "littassa uparisnehalepo dātuṁ vaṭṭati. Sace nidāghasamaye sukkhasevālo tiṭṭhati,",
  "atk-vin02a10:116_7": "taṁ sammuñjanīādīhi ghaṁsitvā apanetuṁ vaṭṭati. Pānīyaghaṭādīnaṁ bahi sevālo dukkaṭavatthu,",
  "atk-vin02a10:116_8": "anto abbohāriko. Dantakaṭṭhapūvādīsu kaṇṇakampi abbohārikameva. Vuttañhetaṁ – “sace",
  "atk-vin02a10:116_9": "gerukaparikammakatā bhitti kaṇṇakitā hoti, coḷakaṁ temetvā pīḷetvā pamajjitabbā”ti.",
  "atk-vin02a10:117_0": "Pāsāṇajātipāsāṇadaddusevālaseleyyakādīni aharitavaṇṇāni apattakāni ca dukkaṭavatthukāni.",
  "atk-vin02a10:117_1": "Ahicchattakaṁ yāva makuḷaṁ hoti, tāva dukkaṭavatthu. Pupphitakālato paṭṭhāya abbohārikaṁ.",
  "atk-vin02a10:117_2": "Allarukkhato pana ahicchattakaṁ gaṇhanto rukkhattacaṁ vikopeti, tasmā tattha pācittiyaṁ.",
  "atk-vin02a10:117_3": "Rukkhapappaṭikāyapi eseva nayo. Yā pana indasālakakudhādīnaṁ pappaṭikā rukkhato muccitvā",
  "atk-vin02a10:117_4": "tiṭṭhati, taṁ gaṇhantassa anāpatti. Niyyāsampi rukkhato muccitvā ṭhitaṁ sukkharukkhe",
  "atk-vin02a10:117_5": "vā laggaṁ gaṇhituṁ vaṭṭati. Allarukkhato na vaṭṭati. Lākhāyapi eseva nayo. Rukkhaṁ",
  "atk-vin02a10:117_6": "cāletvā paṇḍupalāsaṁ vā pariṇatakaṇikārādipupphaṁ vā pātentassa pācittiyameva. Hatthakukkuccena",
  "atk-vin02a10:117_7": "mudukesu indasālanuhīkhandhādīsu vā tatthajātakatālapaṇṇādīsu vā akkharaṁ chindantassāpi eseva nayo.",
  "atk-vin02a10:118_0": "Sāmaṇerānaṁ pupphaṁ ocinantānaṁ sākhaṁ onāmetvā dātuṁ vaṭṭati. Tehi pana pupphehi",
  "atk-vin02a10:118_1": "pānīyaṁ na vāsetabbaṁ. Pānīyavāsatthikena sāmaṇeraṁ ukkhipitvā ocināpetabbāni. Phalasākhāpi",
  "atk-vin02a10:118_2": "attanā khāditukāmena na onāmetabbā. Sāmaṇeraṁ ukkhipitvā phalaṁ gāhāpetabbaṁ. Yaṁkiñci",
  "atk-vin02a10:118_3": "gacchaṁ vā lataṁ vā uppāṭentehi sāmaṇerehi saddhiṁ gahetvā ākaḍḍhituṁ na vaṭṭati.",
  "atk-vin02a10:118_4": "Tesaṁ pana ussāhajananatthaṁ anākaḍḍhantena kaḍḍhanākāraṁ dassentena viya agge gahetuṁ",
  "atk-vin02a10:118_5": "vaṭṭati. Yesaṁ rukkhānaṁ sākhā ruhati, tesaṁ sākhaṁ makkhikābījanādīnaṁ atthāya kappiyaṁ",
  "atk-vin02a10:118_6": "akārāpetvā gahitaṁ tace vā patte vā antamaso nakhenapi vilikhantassa dukkaṭaṁ. Allasiṅgiverādīsupi",
  "atk-vin02a10:118_7": "eseva nayo. Sace pana kappiyaṁ kārāpetvā sītale padese ṭhapitassa mūlaṁ sañjāyati,",
  "atk-vin02a10:118_8": "uparibhāge chindituṁ vaṭṭati. Sace aṅkuro jāyati, heṭṭhābhāge chindituṁ vaṭṭati.",
  "atk-vin02a10:118_9": "Mūle ca nīlaṅkure ca jāte na vaṭṭati.",
  "atk-vin02a10:119_0": "Chindati vā chedāpeti vāti antamaso sammuñjanosalākāyapi tiṇāni chindissāmīti bhūmiṁ",
  "atk-vin02a10:119_1": "sammajjanto sayaṁ vā chindati, aññena vā chedāpeti. Bhindati vā bhedāpeti vāti antamaso",
  "atk-vin02a10:119_2": "caṅkamantopi chijjanakaṁ chijjatu, bhijjanakaṁ bhijjatu, caṅkamitaṭṭhānaṁ dassessāmīti",
  "atk-vin02a10:119_3": "sañcicca pādehi akkamanto tiṇavalliādīni sayaṁ vā bhindati aññena vā bhedāpeti. Sacepi",
  "atk-vin02a10:119_4": "hi tiṇaṁ vā lataṁ vā gaṇṭhiṁ karontassa bhijjati, gaṇṭhipi na kātabbo. Tālarukkhādīsu",
  "atk-vin02a10:119_5": "pana corānaṁ anāruhanatthāya dārumakkaṭakaṁ ākoṭenti, kaṇṭake bandhanti, bhikkhussa",
  "atk-vin02a10:119_6": "evaṁ kātuṁ na vaṭṭati. Sace dārumakkaṭako rukkhe allīnamattova hoti, rukkhaṁ na pīḷeti,",
  "atk-vin02a10:119_7": "vaṭṭati. “Rukkhaṁ chinda, lataṁ chinda, kandaṁ vā mūlaṁ vā uppāṭehī”ti vattumpi vaṭṭati,",
  "atk-vin02a10:119_8": "aniyāmitattā. Niyāmetvā pana “imaṁ rukkhaṁ chindā”tiādi vattuṁ na vaṭṭati. Nāmaṁ",
  "atk-vin02a10:119_9": "gahetvāpi “ambarukkhaṁ caturassavalliṁ āluvakandaṁ muñjatiṇaṁ asukarukkhacchalliṁ",
  "atk-vin02a10:119_10": "chinda bhinda uppāṭehī”tiādivacanampi aniyāmitameva hoti. “Imaṁ ambarukkha”ntiādivacanameva",
  "atk-vin02a10:119_11": "hi niyāmitaṁ nāma, taṁ na vaṭṭati.",
  "atk-vin02a10:120_0": "Pacati vā pacāpeti vāti antamaso pattampi pacitukāmo tiṇādīnaṁ upari sañcicca aggiṁ",
  "atk-vin02a10:120_1": "karonto sayaṁ vā pacati, aññena vā pacāpetīti sabbaṁ pathavīkhaṇanasikkhāpade vuttanayena",
  "atk-vin02a10:120_2": "veditabbaṁ. Aniyāmetvā pana “mugge paca, māse pacā”tiādi vattuṁ vaṭṭati. “Ime mugge",
  "atk-vin02a10:120_3": "paca, ime māse pacā”ti evaṁ vattuṁ na vaṭṭati.",
  "atk-vin02a10:121_0": "Anāpatti imaṁ jānātiādīsu “imaṁ mūlabhesajjaṁ jāna, imaṁ mūlaṁ vā paṇṇaṁ vā dehi,",
  "atk-vin02a10:121_1": "imaṁ rukkhaṁ vā lataṁ vā āhara, iminā pupphena vā phalena vā paṇṇena vā attho, imaṁ",
  "atk-vin02a10:121_2": "rukkhaṁ vā lataṁ vā phalaṁ vā kappiyaṁ karohī”ti evamattho daṭṭhabbo. Ettāvatā bhūtagāmaparimocanaṁ",
  "atk-vin02a10:121_3": "kataṁ hoti. Paribhuñjantena pana bījagāmaparimocanatthaṁ puna kappiyaṁ kāretabbaṁ.",
  "atk-vin02a10:122_0": "Kappiyakaraṇañcettha iminā suttānusārena veditabbaṁ – “anujānāmi, bhikkhave, pañcahi",
  "atk-vin02a10:122_1": "samaṇakappehi phalaṁ paribhuñjituṁ aggiparijitaṁ satthaparijitaṁ nakhaparijitaṁ abījaṁ",
  "atk-vin02a10:122_2": "nibbaṭṭabījameva pañcama”nti. Tattha “aggiparijita”nti agginā parijitaṁ adhibhūtaṁ",
  "atk-vin02a10:122_3": "daḍḍhaṁ phuṭṭhanti attho. “Satthaparijita”nti satthena parijitaṁ adhibhūtaṁ chinnaṁ",
  "atk-vin02a10:122_4": "viddhaṁ vāti attho. Esa nayo nakhaparijite. Abījanibbaṭṭabījāni sayameva kappiyāni.",
  "atk-vin02a10:122_5": "Agginā kappiyaṁ karontena kaṭṭhaggigomayaggiādīsu yena kenaci antamaso lohakhaṇḍenapi",
  "atk-vin02a10:122_6": "ādittena kappiyaṁ kātabbaṁ. Tañca kho ekadese phusantena “kappiya”nti vatvāva kātabbaṁ.",
  "atk-vin02a10:122_7": "Satthena karontena yassa kassaci lohamayasatthassa antamaso sūcinakhacchedanānampi",
  "atk-vin02a10:122_8": "tuṇḍena vā dhārāya vā chedaṁ vā vedhaṁ vā dassentena “kappiya”nti vatvāva kātabbaṁ.",
  "atk-vin02a10:122_9": "Nakhena kappiyaṁ karontena pūtinakhena na kātabbaṁ. Manussānaṁ pana sīhabyagghadīpimakkaṭādīnaṁ",
  "atk-vin02a10:122_10": "sakuntānañca nakhā tikhiṇā honti, tehi kātabbaṁ. Assamahiṁsasūkaramigagorūpādīnaṁ",
  "atk-vin02a10:122_11": "khurā atikhiṇā, tehi na kātabbaṁ, katampi akataṁ hoti. Hatthinakhā pana khurā na",
  "atk-vin02a10:122_12": "honti, tehi vaṭṭati. Yehi pana kātuṁ vaṭṭati, tehi tatthajātakehipi uddharitvā gahitakehipi",
  "atk-vin02a10:122_13": "chedaṁ vā vedhaṁ vā dassentena “kappiya”nti vatvāva kātabbaṁ.",
  "atk-vin02a10:123_0": "Tattha sacepi bījānaṁ pabbatamatto rāsi rukkhasahassaṁ vā chinditvā ekābaddhaṁ katvā",
  "atk-vin02a10:123_1": "ucchūnaṁ vā mahābhāro bandhitvā ṭhapito hoti, ekasmiṁ bīje vā rukkhasākhāya vā ucchumhi",
  "atk-vin02a10:123_2": "vā kappiye kate sabbaṁ kataṁ hoti. Ucchū ca dārūni ca ekato baddhāni honti, ucchuṁ",
  "atk-vin02a10:123_3": "kappiyaṁ karissāmīti dāruṁ vijjhati, vaṭṭatiyeva. Sace pana yāya rajjuyā vā valliyā",
  "atk-vin02a10:123_4": "vā baddhāni, taṁ vijjhati, na vaṭṭati. Ucchukhaṇḍānaṁ pacchiṁ pūretvā āharanti, ekasmiṁ",
  "atk-vin02a10:123_5": "khaṇḍe kappiye kate sabbaṁ katameva hoti. Maricapakkādīhi missetvā bhattaṁ āharanti,",
  "atk-vin02a10:123_6": "“kappiyaṁ karohī”ti vutte sacepi bhattasitthe vijjhati, vaṭṭatiyeva. Tilataṇḍulādīsupi",
  "atk-vin02a10:123_7": "eseva nayo. Yāguyā pakkhittāni pana ekābaddhāni hutvā na santiṭṭhanti, tattha ekamekaṁ",
  "atk-vin02a10:123_8": "vijjhitvā kappiyaṁ kātabbameva. Kapitthaphalādīnaṁ anto miñjaṁ kaṭāhaṁ muñcitvā sañcarati,",
  "atk-vin02a10:123_9": "bhindāpetvā kappiyaṁ kārāpetabbaṁ. Ekābaddhaṁ hoti, kaṭāhepi kātuṁ vaṭṭati.",
  "atk-vin02a10:124_0": "Asañciccāti pāsāṇarukkhādīni vā pavaṭṭentassa sākhaṁ vā kaḍḍhantassa kattaradaṇḍena",
  "atk-vin02a10:124_1": "vā bhūmiṁ paharitvā gacchantassa tiṇāni chijjanti, tāni tena chindissāmīti evaṁ sañcicca",
  "atk-vin02a10:124_2": "acchinnattā asañcicca chinnāni nāma honti. Iti asañcicca chindantassa anāpatti.",
  "atk-vin02a10:125": "Asatiyāti aññavihito kenaci saddhiṁ kiñci kathento pādaṅguṭṭhakena vā hatthena vā tiṇaṁ vā lataṁ vā chindanto tiṭṭhati, evaṁ asatiyā chindantassa anāpatti.",
  "atk-vin02a10:126_0": "Ajānantassāti etthabbhantare bījagāmoti vā bhūtagāmoti vā na jānāti, chindāmītipi",
  "atk-vin02a10:126_1": "na jānāti, kevalaṁ vatiyā vā palālapuñje vā nikhādanaṁ vā khaṇittiṁ vā kudālaṁ vā",
  "atk-vin02a10:126_2": "saṅgopanatthāya ṭhapeti, ḍayhamānahattho vā aggiṁ pāteti, tatra ce tiṇāni chijjanti",
  "atk-vin02a10:126_3": "vā ḍayhanti vā anāpatti. Manussaviggahapārājikavaṇṇanāyaṁ pana sabbaaṭṭhakathāsu",
  "atk-vin02a10:126_4": "“sace bhikkhu rukkhena vā ajjhotthaṭo hoti, opāte vā patito sakkā ca hoti rukkhaṁ",
  "atk-vin02a10:126_5": "chinditvā bhūmiṁ vā khaṇitvā nikkhamituṁ, jīvitahetupi attanā na kātabbaṁ. Aññena",
  "atk-vin02a10:126_6": "pana bhikkhunā bhūmiṁ vā khaṇitvā rukkhaṁ vā chinditvā allarukkhato vā daṇḍakaṁ chinditvā",
  "atk-vin02a10:126_7": "taṁ rukkhaṁ pavaṭṭetvā nikkhāmetuṁ vaṭṭati, anāpattī”ti vuttaṁ. Tattha kāraṇaṁ na",
  "atk-vin02a10:126_8": "dissati – “anujānāmi, bhikkhave, davaḍāhe ḍayhamāne paṭaggiṁ dātuṁ, parittaṁ kātu”nti",
  "atk-vin02a10:126_9": "idaṁ pana ekameva suttaṁ dissati. Sace etassa anulomaṁ “attano na vaṭṭati, aññassa",
  "atk-vin02a10:126_10": "vaṭṭatī”ti idaṁ nānākaraṇaṁ na sakkā laddhuṁ. Attano atthāya karonto attasinehena",
  "atk-vin02a10:126_11": "akusalacitteneva karoti, paro pana kāruññena, tasmā anāpattīti ce. Etampi akāraṇaṁ.",
  "atk-vin02a10:126_12": "Kusalacittenāpi hi imaṁ āpattiṁ āpajjati. Sabbaaṭṭhakathāsu pana vuttattā na sakkā",
  "atk-vin02a10:126_13": "paṭisedhetuṁ. Gavesitabbā ettha yutti. Aṭṭhakathācariyānaṁ vā saddhāya gantabbanti. Sesaṁ uttānameva.",
  "atk-vin02a10:127": "Tisamuṭṭhānaṁ – kāyacittato vācācittato kāyavācācittato ca samuṭṭhāti. Kiriyaṁ, saññāvimokkhaṁ, sacittakaṁ, paṇṇattivajjaṁ, kāyakammaṁ, vacīkammaṁ, ticittaṁ, tivedananti.",
  "atk-vin02a10:128": "Bhūtagāmasikkhāpadaṁ paṭhamaṁ.",
  "atk-vin02a10:129": "2. Aññavādakasikkhāpadavaṇṇanā",
  "atk-vin02a10:130_0": "94. Dutiyasikkhāpade – anācāraṁ ācaritvāti akātabbaṁ katvā; kāyavacīdvāresu āpattiṁ",
  "atk-vin02a10:130_1": "āpajjitvāti vuttaṁ hoti. Aññenaññaṁ paṭicaratīti aññena vacanena aññaṁ vacanaṁ paṭicarati",
  "atk-vin02a10:130_2": "paṭicchādeti ajjhottharati; idāni taṁ paṭicaraṇavidhiṁ dassento “ko āpanno”tiādimāha.",
  "atk-vin02a10:130_3": "Tatrāyaṁ vacanasambandho – so kira kiñci vītikkamaṁ disvā “āvuso, āpattiṁ āpannosī”ti",
  "atk-vin02a10:130_4": "saṅghamajjhe āpattiyā anuyuñjiyamāno “ko āpanno”ti vadati. “Tato tva”nti vutte “ahaṁ",
  "atk-vin02a10:130_5": "kiṁ āpanno”ti vadati. Atha “pācittiyaṁ vā dukkaṭaṁ vā”ti vutte vatthuṁ pucchanto",
  "atk-vin02a10:130_6": "“ahaṁ kismiṁ āpanno”ti vadati. Tato “asukasmiṁ nāma vatthusmi”nti vutte “ahaṁ kathaṁ",
  "atk-vin02a10:130_7": "āpanno, kiṁ karonto āpannomhī”ti pucchati. Atha “idaṁ nāma karonto āpanno”ti vutte",
  "atk-vin02a10:130_8": "“kaṁ bhaṇathā”ti vadati. Tato “taṁ bhaṇāmā”ti vutte “kiṁ bhaṇathā”ti vadati.",
  "atk-vin02a10:131_0": "Apicettha ayaṁ pāḷimuttakopi aññenaññaṁ paṭicaraṇavidhi – bhikkhūhi “tava sipāṭikāya",
  "atk-vin02a10:131_1": "kahāpaṇo diṭṭho, kissevamasāruppaṁ karosī”ti vutto “sudiṭṭhaṁ, bhante, na paneso",
  "atk-vin02a10:131_2": "kahāpaṇo; tipumaṇḍalaṁ eta”nti bhaṇanto vā “tvaṁ suraṁ pivanto diṭṭho, kissevaṁ karosī”ti",
  "atk-vin02a10:131_3": "vutto “sudiṭṭho, bhante, na panesā surā, bhesajjatthāya sampāditaṁ ariṭṭha”nti bhaṇanto",
  "atk-vin02a10:131_4": "vā “tvaṁ paṭicchanne āsane mātugāmena saddhiṁ nisinno diṭṭho, kissevamasāruppaṁ karosī”ti",
  "atk-vin02a10:131_5": "vutto “yena diṭṭhaṁ sudiṭṭhaṁ, viññū panettha dutiyo atthi, so kissa na diṭṭho”ti",
  "atk-vin02a10:131_6": "bhaṇanto vā, “īdisaṁ tayā kiñci diṭṭha”nti puṭṭho “na suṇāmī”ti sotamupanento vā,",
  "atk-vin02a10:131_7": "sotadvāre pucchantānaṁ cakkhuṁ upanento vā, aññenaññaṁ paṭicaratīti veditabbo. Aññavādakaṁ",
  "atk-vin02a10:131_8": "ropetūti aññavādakaṁ āropetu; patiṭṭhāpetūti attho. Vihesakaṁ ropetūti etasmimpi eseva nayo.",
  "atk-vin02a10:132_0": "98.Aññavādake vihesake pācittiyanti ettha aññaṁ vadatīti aññavādakaṁ; aññenaññaṁ",
  "atk-vin02a10:132_1": "paṭicaraṇassetaṁ nāmaṁ. Vihesetīti vihesakaṁ; tuṇhībhūtassetaṁ nāmaṁ, tasmiṁ aññavādake",
  "atk-vin02a10:132_2": "vihesake. Pācittiyanti vatthudvaye pācittiyadvayaṁ vuttaṁ.",
  "atk-vin02a10:133": "100.Aropite aññavādaketi kammavācāya anāropite aññavādake. Aropite vihesaketi etasmimpi eseva nayo.",
  "atk-vin02a10:134_0": "101.Dhammakamme dhammakammasaññītiādīsu yaṁ taṁ aññavādakavihesakaropanakammaṁ kataṁ,",
  "atk-vin02a10:134_1": "tañce dhammakammaṁ hoti, so ca bhikkhu tasmiṁ dhammakammasaññī aññavādakañca vihesakañca",
  "atk-vin02a10:134_2": "karoti, athassa tasmiṁ aññavādake ca vihesake ca āpatti pācittiyassāti iminā nayena attho veditabbo.",
  "atk-vin02a10:135_0": "102.Ajānanto pucchatīti āpattiṁ vā āpannabhāvaṁ ajānantoyeva “kiṁ tumhe bhaṇatha,",
  "atk-vin02a10:135_1": "ahaṁ na jānāmī”ti pucchati. Gilāno vā na kathetīti mukhe tādiso byādhi hoti, yena",
  "atk-vin02a10:135_2": "kathetuṁ na sakkoti. Saṅghassa bhaṇḍanaṁ vātiādīsu saṅghamajjhe kathite tappaccayā",
  "atk-vin02a10:135_3": "saṅghassa bhaṇḍanaṁ vā kalaho vā vivādo vā bhavissati, so mā ahosīti maññamāno na",
  "atk-vin02a10:135_4": "kathetīti iminā nayena attho veditabbo. Sesaṁ uttānamevāti.",
  "atk-vin02a10:136_0": "Tisamuṭṭhānaṁ – kāyacittato vācācittato kāyavācācittato ca samuṭṭhāti, siyā kiriyaṁ,",
  "atk-vin02a10:136_1": "siyā akiriyaṁ, aññenaññaṁ paṭicarantassa hi kiriyaṁ hoti, tuṇhībhāvena vihesantassa",
  "atk-vin02a10:136_2": "akiriyaṁ, saññāvimokkhaṁ, sacittakaṁ, lokavajjaṁ, kāyakammaṁ, vacīkammaṁ, akusalacittaṁ, dukkhavedananti.",
  "atk-vin02a10:137": "Aññavādakasikkhāpadaṁ dutiyaṁ.",
  "atk-vin02a10:138": "3. Ujjhāpanakasikkhāpadavaṇṇanā",
  "atk-vin02a10:139_0": "103. Tatiyasikkhāpade – dabbaṁ mallaputtaṁ bhikkhū ujjhāpentīti “chandāya dabbo mallaputto”tiādīni",
  "atk-vin02a10:139_1": "vadantā taṁ āyasmantaṁ tehi bhikkhūhi avajānāpenti, avaññāya olokāpenti, lāmakato",
  "atk-vin02a10:139_2": "vā cintāpentī”ti attho. Lakkhaṇaṁ panettha saddasatthānusārena veditabbaṁ. Ojjhāpentītipi",
  "atk-vin02a10:139_3": "pāṭho. Ayamevattho. Chandāyāti chandena pakkhapātena; attano attano sandiṭṭhasambhattānaṁ",
  "atk-vin02a10:139_4": "paṇītāni paññapetīti adhippāyo. Khiyyantīti “chandāya dabbo mallaputto”tiādīni vadantā pakāsenti.",
  "atk-vin02a10:140_0": "105.Ujjhāpanake khiyyanake pācittiyanti ettha yena vacanena ujjhāpenti, taṁ ujjhāpanakaṁ.",
  "atk-vin02a10:140_1": "Yena ca khiyyanti taṁ khiyyanakaṁ. Tasmiṁ ujjhāpanake khiyyanake. Pācittiyanti vatthudvaye",
  "atk-vin02a10:140_2": "pācittiyadvayaṁ vuttaṁ.",
  "atk-vin02a10:141_0": "106.Ujjhāpanakaṁ nāma upasampannaṁ saṅghena sammataṁ senāsanapaññāpakaṁ vā…pe… appamattakavissajjanakaṁ",
  "atk-vin02a10:141_1": "vāti etesaṁ padānaṁ “maṅkukattukāmo”ti iminā sambandho. Avaṇṇaṁ kattukāmo ayasaṁ",
  "atk-vin02a10:141_2": "kattukāmoti imesaṁ pana vasena upasampannantiādīsu “upasampannassā”ti evaṁ vibhattivipariṇāmo",
  "atk-vin02a10:141_3": "kātabbo. Ujjhāpeti vā khiyyati vā āpatti pācittiyassāti ettha pana yasmā “khiyyanakaṁ",
  "atk-vin02a10:141_4": "nāmā”ti evaṁ mātikāpadaṁ uddharitvāpi “ujjhāpanakaṁ nāmā”ti imassa padassa vuttavibhaṅgoyeva",
  "atk-vin02a10:141_5": "vattabbo hoti, aññavādakasikkhāpade viya añño viseso natthi, tasmā taṁ visuṁ anuddharitvā",
  "atk-vin02a10:141_6": "avibhajitvā nigamanameva ekato katanti veditabbaṁ. Dhammakamme dhammakammasaññītiādīsu",
  "atk-vin02a10:141_7": "yaṁ tassa upasampannassa sammutikammaṁ kataṁ tañce dhammakammaṁ hoti, so ca bhikkhu",
  "atk-vin02a10:141_8": "tasmiṁ dhammakammasaññī ujjhāpanakañca khiyyanakañca karoti, athassa tasmiṁ ujjhāpanake",
  "atk-vin02a10:141_9": "ca khiyyanake ca āpatti pācittiyassāti iminā nayena attho veditabbo.",
  "atk-vin02a10:142_0": "Anupasampannaṁujjhāpeti vā khiyyati vāti ettha upasampannaṁ saṅghena sammataṁ aññaṁ",
  "atk-vin02a10:142_1": "anupasampannaṁ ujjhāpeti avajānāpeti, tassa vā taṁ santike khiyyatīti attho. Upasampannaṁ",
  "atk-vin02a10:142_2": "saṅghena asammatanti kammavācāya asammataṁ kevalaṁ “taveso bhāro”ti saṅghena āropitabhāraṁ",
  "atk-vin02a10:142_3": "bhikkhūnaṁ vā phāsuvihāratthāya sayameva taṁ bhāraṁ vahantaṁ, yatra vā dve tayo bhikkhū",
  "atk-vin02a10:142_4": "viharanti, tatra vā tādisaṁ kammaṁ karontanti adhippāyo. Anupasampannaṁ saṅghena",
  "atk-vin02a10:142_5": "sammataṁ vā asammataṁ vāti ettha pana kiñcāpi anupasampannassa terasa sammutiyo dātuṁ",
  "atk-vin02a10:142_6": "na vaṭṭanti. Atha kho upasampannakāle laddhasammutiko pacchā anupasampannabhāve ṭhito,",
  "atk-vin02a10:142_7": "taṁ sandhāya “saṅghena sammataṁ vā”ti vuttaṁ. Yassa pana byattassa sāmaṇerassa kevalaṁ",
  "atk-vin02a10:142_8": "saṅghena vā sammatena vā bhikkhunā “tvaṁ idaṁ kammaṁ karohī”ti bhāro kato, tādisaṁ",
  "atk-vin02a10:142_9": "sandhāya “asammataṁ vā”ti vuttaṁ. Sesamettha uttānamevāti.",
  "atk-vin02a10:143": "Tisamuṭṭhānaṁ – kāyacittato vācācittato kāyavācācittato ca samuṭṭhāti, kiriyaṁ, saññāvimokkhaṁ, sacittakaṁ, lokavajjaṁ, kāyakammaṁ, vacīkammaṁ, akusalacittaṁ, dukkhavedananti.",
  "atk-vin02a10:144": "Ujjhāpanakasikkhāpadaṁ tatiyaṁ.",
  "atk-vin02a10:145": "4. Paṭhamasenāsanasikkhāpadavaṇṇanā",
  "atk-vin02a10:146_0": "108. Catutthasikkhāpade – hemantike kāleti hemantakāle himapātasamaye. Kāyaṁ otāpentāti",
  "atk-vin02a10:146_1": "mañcapīṭhādīsu nisinnā bālātapena kāyaṁ otāpentā. Kāle ārociteti yāgubhattādīsu yassa",
  "atk-vin02a10:146_2": "kassaci kāle ārocite. Ovaṭṭhaṁ hotīti himavassena ovaṭṭhaṁ tintaṁ hoti.",
  "atk-vin02a10:147_0": "110.Avassikasaṅketeti vassikavassānamāsāti evaṁ apaññatte cattāro hemantike cattāro",
  "atk-vin02a10:147_1": "ca gimhike aṭṭha māseti attho. Maṇḍape vāti sākhāmaṇḍape vā padaramaṇḍape vā. Rukkhamūle",
  "atk-vin02a10:147_2": "vāti yassa kassaci rukkhassa heṭṭhā. Yattha kākā vā kulalā vā na ūhadantīti yattha",
  "atk-vin02a10:147_3": "dhuvanivāsena kulāvake katvā vasamānā ete kākakulalā vā aññe vā sakuntā taṁ senāsanaṁ",
  "atk-vin02a10:147_4": "na ūhadanti, tādise rukkhamūle nikkhipituṁ anujānāmīti. Tasmā yattha gocarappasutā",
  "atk-vin02a10:147_5": "sakuntā vissamitvā gacchanti, tassa rukkhassa mūle nikkhipituṁ vaṭṭati. Yasmiṁ pana",
  "atk-vin02a10:147_6": "dhuvanivāsena kulāvake katvā vasanti, tassa rukkhassa mūle na nikkhipitabbaṁ. “Aṭṭha",
  "atk-vin02a10:147_7": "māse”ti vacanato yesu janapadesu vassakāle na vassati, tesupi cattāro māse nikkhipituṁ",
  "atk-vin02a10:147_8": "na vaṭṭatiyeva. “Avassikasaṅkete”ti vacanato yattha hemante devo vassati, tattha",
  "atk-vin02a10:147_9": "hemantepi ajjhokāse nikkhipituṁ na vaṭṭati. Gimhe pana sabbattha vigatavalāhakaṁ",
  "atk-vin02a10:147_10": "visuddhaṁ nabhaṁ hoti, evarūpe kāle kenacideva karaṇīyena ajjhokāse mañcapīṭhaṁ nikkhipituṁ vaṭṭati.",
  "atk-vin02a10:148_0": "Abbhokāsikenāpi vattaṁ jānitabbaṁ, tassa hi sace puggalikamañcako atthi, tattheva",
  "atk-vin02a10:148_1": "sayitabbaṁ. Saṅghikaṁ gaṇhantena vettena vā vākena vā vītamañcako gahetabbo. Tasmiṁ",
  "atk-vin02a10:148_2": "asati purāṇamañcako gahetabbo. Tasmimpi asati navavāyimo vā onaddhako vā gahetabbo.",
  "atk-vin02a10:148_3": "Gahetvā ca pana “ahaṁ ukkaṭṭharukkhamūliko ukkaṭṭhaabbhokāsiko”ti cīvarakuṭimpi akatvā",
  "atk-vin02a10:148_4": "asamaye ajjhokāse rukkhamūle vā paññapetvā nipajjituṁ na vaṭṭati. Sace pana catugguṇenapi",
  "atk-vin02a10:148_5": "cīvarena katakuṭi atementaṁ rakkhituṁ na sakkoti, sattāhavaddalikādīni bhavanti,",
  "atk-vin02a10:148_6": "bhikkhuno kāyānugatikattā vaṭṭati.",
  "atk-vin02a10:149_0": "Araññe paṇṇakuṭīsu vasantānaṁ sīlasampadāya pasannacittā manussā navaṁ mañcapīṭhaṁ",
  "atk-vin02a10:149_1": "denti “saṅghikaparibhogena paribhuñjathā”ti vasitvā gacchantehi sāmantavihāre sabhāgabhikkhūnaṁ",
  "atk-vin02a10:149_2": "pesetvā gantabbaṁ, sabhāgānaṁ abhāve anovassake nikkhipitvā gantabbaṁ, anovassake",
  "atk-vin02a10:149_3": "asati rukkhe laggetvā gantabbaṁ. Cetiyaṅgaṇe sammajjaniṁ gahetvā bhojanasālaṅgaṇaṁ",
  "atk-vin02a10:149_4": "vā uposathāgāraṅgaṇaṁ vā pariveṇadivāṭṭhānaaggisālādīsu vā aññataraṁ sammajjitvā",
  "atk-vin02a10:149_5": "dhovitvā puna sammajjanīmāḷakeyeva ṭhapetabbā. Uposathāgārādīsu aññatarasmiṁ gahetvā",
  "atk-vin02a10:149_6": "avasesāni sammajjantassāpi eseva nayo.",
  "atk-vin02a10:150_0": "Yo pana bhikkhācāramaggaṁ sammajjantova gantukāmo hoti, tena sammajjitvā sace antarāmagge",
  "atk-vin02a10:150_1": "sālā atthi, tattha ṭhapetabbā. Sace natthi, valāhakānaṁ anuṭṭhitabhāvaṁ sallakkhetvā",
  "atk-vin02a10:150_2": "“yāvāhaṁ gāmato nikkhamāmi, tāva na vassissatī”ti jānantena yattha katthaci nikkhipitvā",
  "atk-vin02a10:150_3": "puna paccāgacchantena pākatikaṭṭhāne ṭhapetabbā. Sace vassissatīti jānanto ajjhokāse",
  "atk-vin02a10:150_4": "ṭhapeti, dukkaṭanti mahāpaccariyaṁ vuttaṁ. Sace pana tatra tatreva sammajjanatthāya",
  "atk-vin02a10:150_5": "sammajjanī nikkhittā hoti, taṁ taṁ ṭhānaṁ sammajjitvā tatra tatreva nikkhipituṁ vaṭṭati.",
  "atk-vin02a10:150_6": "Āsanasālaṁ sammajjantena vattaṁ jānitabbaṁ. Tatridaṁ vattaṁ – majjhato paṭṭhāya pādaṭṭhānābhimukhā",
  "atk-vin02a10:150_7": "vālikā haritabbā. Kacavaraṁ hatthehi gahetvā bahi chaḍḍetabbaṁ.",
  "atk-vin02a10:151_0": "111.Masārakoti mañcapāde vijjhitvā tattha aṭaniyo pavesetvā kato. Bundikābaddhoti",
  "atk-vin02a10:151_1": "aṭanīhi mañcapāde ḍaṁsāpetvā pallaṅkasaṅkhepena kato. Kuḷīrapādakoti assameṇḍakādīnaṁ",
  "atk-vin02a10:151_2": "pādasadisehi pādehi kato. Yo vā pana koci vaṅkapādako, ayaṁ vuccati kuḷīrapādako.",
  "atk-vin02a10:151_3": "Āhaccapādakoti ayaṁ pana “āhaccapādako nāma mañco aṅge vijjhitvā kato hotī”ti evaṁ",
  "atk-vin02a10:151_4": "parato pāḷiyaṁyeva vutto, tasmā aṭaniyo vijjhitvā tattha pādasikhaṁ pavesetvā upari",
  "atk-vin02a10:151_5": "āṇiṁ datvā katamañco “āhaccapādako”ti veditabbo. Pīṭhepi eseva nayo. Anto saṁveṭhetvā",
  "atk-vin02a10:151_6": "baddhaṁ hotīti heṭṭhā ca upari ca vitthataṁ majjhe saṅkhittaṁ paṇavasaṇṭhānaṁ katvā",
  "atk-vin02a10:151_7": "baddhaṁ hoti, taṁ kira majjhe sīhabyagghacammaparikkhittampi karonti. Akappiyacammaṁ",
  "atk-vin02a10:151_8": "nāmettha natthi. Senāsanañhi sovaṇṇamayampi vaṭṭati, tasmā taṁ mahagghaṁ hoti. Anupasampannaṁ",
  "atk-vin02a10:151_9": "santharāpeti tassa palibodhoti yena santharāpitaṁ, tassa palibodho. Leḍḍupātaṁ atikkamantassa",
  "atk-vin02a10:151_10": "āpatti pācittiyassāti thāmamajjhimassa purisassa leḍḍupātaṁ atikkamantassa pācittiyaṁ.",
  "atk-vin02a10:152_0": "Ayaṁ panettha vinicchayo – thero bhojanasālāyaṁ bhattakiccaṁ katvā daharaṁ āṇāpeti",
  "atk-vin02a10:152_1": "“gaccha divāṭṭhāne mañcapīṭhaṁ paññapehī”ti. So tathā katvā nisinno. Thero yathāruciṁ",
  "atk-vin02a10:152_2": "vicaritvā tattha gantvā thavikaṁ vā uttarāsaṅgaṁ vā ṭhapeti, tato paṭṭhāya therassa",
  "atk-vin02a10:152_3": "palibodho. Nisīditvā sayaṁ gacchanto neva uddharati, na uddharāpeti, leḍḍupātātikkame",
  "atk-vin02a10:152_4": "pācittiyaṁ. Sace pana thero tattha thavikaṁ vā uttarāsaṅgaṁ vā aṭṭhapetvā caṅkamantova",
  "atk-vin02a10:152_5": "daharaṁ “gaccha tva”nti bhaṇati, tena “idaṁ bhante mañcapīṭha”nti ācikkhitabbaṁ.",
  "atk-vin02a10:152_6": "Sace thero vattaṁ jānāti “tvaṁ gaccha, ahaṁ pākatikaṁ karissāmī”ti vattabbaṁ. Sace",
  "atk-vin02a10:152_7": "bālo hoti anuggahitavatto “gaccha, mā idha tiṭṭha, neva nisīdituṁ na nipajjituṁ demī”ti",
  "atk-vin02a10:152_8": "daharaṁ tajjetiyeva. Daharena “bhante sukhaṁ sayathā”ti kappaṁ labhitvā vanditvā",
  "atk-vin02a10:152_9": "gantabbaṁ. Tasmiṁ gate therasseva palibodho. Purimanayeneva cassa āpatti veditabbā.",
  "atk-vin02a10:153_0": "Atha pana āṇattikkhaṇeyeva daharo “mayhaṁ bhante bhaṇḍakadhovanādi kiñci karaṇīyaṁ",
  "atk-vin02a10:153_1": "atthī”ti vadati, thero ca naṁ “tvaṁ paññapetvā gacchāhī”ti vatvā bhojanasālato nikkhamitvā",
  "atk-vin02a10:153_2": "aññattha gacchati, pāduddhārena kāretabbo. Sace tattheva gantvā nisīdati purimanayeneva",
  "atk-vin02a10:153_3": "cassa leḍḍupātātikkame āpatti. Sace pana thero sāmaṇeraṁ āṇāpeti, sāmaṇere tattha",
  "atk-vin02a10:153_4": "mañcapīṭhaṁ paññapetvā nisinnepi bhojanasālato aññattha gacchanto pāduddhārena kāretabbo.",
  "atk-vin02a10:153_5": "Gantvā nisinno puna gamanakāle leḍḍupātātikkame āpattiyā kāretabbo. Sace pana āṇāpento",
  "atk-vin02a10:153_6": "mañcapīṭhaṁ paññapetvā tattheva nisīdāti āṇāpeti, yatricchati tatra gantvā āgantuṁ",
  "atk-vin02a10:153_7": "labhati. Sayaṁ pana pākatikaṁ akatvā gacchantassa leḍḍupātātikkame pācittiyaṁ. Antarasannipāte",
  "atk-vin02a10:153_8": "mañcapīṭhāni paññapetvā nisinnehi gamanakāle ārāmikānaṁ imaṁ paṭisāmethāti vattabbaṁ,",
  "atk-vin02a10:153_9": "avatvā gacchantānaṁ leḍḍupātātikkame āpatti.",
  "atk-vin02a10:154_0": "Mahādhammasavanaṁ nāma hoti tattha uposathāgāratopi bhojanasālatopi āharitvā mañcapīṭhāni",
  "atk-vin02a10:154_1": "paññapenti. Āvāsikānaṁyeva palibodho. Sace āgantukā “idaṁ amhākaṁ upajjhāyassa idaṁ",
  "atk-vin02a10:154_2": "ācariyassā”ti gaṇhanti, tato paṭṭhāya tesaṁyeva palibodho. Gamanakāle pākatikaṁ akatvā",
  "atk-vin02a10:154_3": "leḍḍupātaṁ atikkamantānaṁ āpatti. Mahāpaccariyaṁ puna vuttaṁ – “yāva aññe na nisīdanti,",
  "atk-vin02a10:154_4": "tāva yehi paññattaṁ, tesaṁ bhāro. Aññesu āgantvā nisinnesu nisinnakānaṁ bhāro. Sace",
  "atk-vin02a10:154_5": "te anuddharitvā vā anuddharāpetvā vā gacchanti, dukkaṭaṁ. Kasmā? Anāṇattiyā paññapitattā”ti.",
  "atk-vin02a10:154_6": "Dhammāsane paññatte yāva ussārako vā dhammakathiko vā nāgacchati, tāva paññāpakānaṁ",
  "atk-vin02a10:154_7": "palibodho, tasmiṁ āgantvā nisinne tassa palibodho. Sakalaṁ ahorattaṁ dhammasavanaṁ",
  "atk-vin02a10:154_8": "hoti, añño ussārako vā dhammakathiko vā uṭṭhahati, añño nisīdati, yo yo āgantvā nisīdati,",
  "atk-vin02a10:154_9": "tassa tassa bhāro. Uṭṭhahantena pana “idamāsanaṁ tumhākaṁ bhāro”ti vatvā gantabbaṁ.",
  "atk-vin02a10:154_10": "Sacepi itarasmiṁ anāgateyeva paṭhamaṁ nisinno uṭṭhāya gacchati, tasmiñca antoupacāraṭṭheyeva",
  "atk-vin02a10:154_11": "itaro āgantvā nisīdati, uṭṭhāya gato āpattiyā na kāretabbo. Sace pana itarasmiṁ anāgateyeva",
  "atk-vin02a10:154_12": "paṭhamaṁ nisinno uṭṭhāyāsanā leḍḍupātaṁ atikkamati, āpattiyā kāretabbo. Sabbattha",
  "atk-vin02a10:154_13": "ca “leḍḍupātātikkame paṭhamapāde dukkaṭaṁ, dutiye pācittiya”nti ayaṁ nayo mahāpaccariyaṁ vutto.",
  "atk-vin02a10:155_0": "112.Cimilikaṁ vātiādīsu cimilikā nāma sudhādiparikammakatāya bhūmiyā vaṇṇānurakkhaṇatthaṁ",
  "atk-vin02a10:155_1": "katā hoti, taṁ heṭṭhā pattharitvā upari kaṭasārakaṁ pattharanti. Uttarattharaṇaṁ",
  "atk-vin02a10:155_2": "nāma mañcapīṭhānaṁ upari attharitabbakaṁ paccattharaṇaṁ. Bhūmattharaṇaṁ nāma bhūmiyaṁ",
  "atk-vin02a10:155_3": "attharitabbā kaṭasārakādivikati. Taṭṭikaṁ nāma tālapaṇṇehi vā vākehi vā katataṭṭikā.",
  "atk-vin02a10:155_4": "Cammakhaṇḍo nāma sīhabyagghadīpitaracchacammādīsupi yaṁkiñci cammaṁ. Aṭṭhakathāsu",
  "atk-vin02a10:155_5": "hi senāsanaparibhoge paṭikkhittacammaṁ nāma na dissati, tasmā sīhacammādīnaṁ pariharaṇeyeva",
  "atk-vin02a10:155_6": "paṭikkhepo veditabbo. Pādapuñchanī nāma rajjukehi vā pilotikāhi vā pādapuñchanatthaṁ",
  "atk-vin02a10:155_7": "katā. Phalakapīṭhaṁ nāma phalakamayaṁ pīṭhaṁ. Atha vā phalakañceva dārumayapīṭhañca;",
  "atk-vin02a10:155_8": "etena sabbampi dārubhaṇḍādi saṅgahitaṁ. Mahāpaccariyaṁ pana vitthāreneva vuttaṁ –",
  "atk-vin02a10:155_9": "“ādhārakaṁ pattapidhānaṁ pādakathalikaṁ tālavaṇṭaṁ bījanīpattakaṁ yaṁkiñci dārubhaṇḍaṁ",
  "atk-vin02a10:155_10": "antamaso pānīyauḷuṅkaṁ pānīyasaṅkhaṁ ajjhokāse nikkhipitvā gacchantassa dukkaṭa”nti.",
  "atk-vin02a10:155_11": "Mahāaṭṭhakathāyaṁ pana esa nayo dutiyasikkhāpade dassito. Ajjhokāse rajanaṁ pacitvā",
  "atk-vin02a10:155_12": "rajanabhājanaṁ rajanauḷuṅko rajanadoṇikāti sabbaṁ aggisālāya paṭisāmetabbaṁ. Sace",
  "atk-vin02a10:155_13": "aggisālā natthi, anovassake pabbhāre nikkhipitabbaṁ. Tasmimpi asati yattha olokentā",
  "atk-vin02a10:155_14": "bhikkhū passanti, tādise ṭhāne ṭhapetvāpi gantuṁ vaṭṭati.",
  "atk-vin02a10:156": "Aññassapuggaliketi yasmiṁ vissāsaggāho na ruhati, tassa santake dukkaṭaṁ. Yasmiṁ pana vissāso ruhati, tassa santakaṁ attano puggalikamiva hotīti mahāpaccariyādīsu vuttaṁ.",
  "atk-vin02a10:157_0": "113.Āpucchaṁ gacchatīti yo bhikkhu vā sāmaṇero vā ārāmiko vā lajjī hoti, attano palibodhaṁ",
  "atk-vin02a10:157_1": "viya maññati, yo tathārūpaṁ āpucchitvā gacchati, tassa anāpatti. Otāpento gacchatīti",
  "atk-vin02a10:157_2": "ātape otāpento āgantvā uddharissāmīti gacchati; evaṁ gacchato anāpatti. Kenaci palibuddhaṁ",
  "atk-vin02a10:157_3": "hotīti senāsanaṁ kenaci upaddutaṁ hotīti attho. Sacepi hi vuḍḍhataro bhikkhu uṭṭhāpetvā",
  "atk-vin02a10:157_4": "gaṇhāti, sacepi yakkho vā peto vā āgantvā nisīdati, koci vā issaro āgantvā gaṇhāti,",
  "atk-vin02a10:157_5": "senāsanaṁ palibuddhaṁ hoti, sīhabyagghādīsu vā pana taṁ padesaṁ āgantvā ṭhitesupi",
  "atk-vin02a10:157_6": "senāsanaṁ palibuddhaṁ hotiyeva. Evaṁ kenaci palibuddhe anuddharitvāpi gacchato anāpatti.",
  "atk-vin02a10:157_7": "Āpadāsūti jīvitabrahmacariyantarāyesu. Sesaṁ uttānamevāti.",
  "atk-vin02a10:158": "Kathinasamuṭṭhānaṁ – kāyavācato kāyavācācittato ca samuṭṭhāti, kiriyākiriyaṁ, nosaññāvimokkhaṁ, acittakaṁ, paṇṇattivajjaṁ, kāyakammaṁ, vacīkammaṁ, ticittaṁ, tivedananti.",
  "atk-vin02a10:159": "Paṭhamasenāsanasikkhāpadaṁ catutthaṁ.",
  "atk-vin02a10:160": "5. Dutiyasenāsanasikkhāpadavaṇṇanā",
  "atk-vin02a10:161_0": "116. Dutiyasenāsanasikkhāpade – bhisīti mañcakabhisi vā pīṭhakabhisi vā. Cimilikādīnipi",
  "atk-vin02a10:161_1": "purimasikkhāpade vuttappakārāniyeva. Nisīdananti sadasaṁ veditabbaṁ. Paccattharaṇanti",
  "atk-vin02a10:161_2": "pāvāro kojavoti ettakameva vuttaṁ. Tiṇasanthāroti yesaṁ kesañci tiṇānaṁ santhāro.",
  "atk-vin02a10:161_3": "Esa nayo paṇṇasanthāre. Parikkhepaṁ atikkamantassāti ettha paṭhamapādaṁ atikkāmentassa",
  "atk-vin02a10:161_4": "dukkaṭaṁ, dutiyātikkame pācittiyaṁ. Aparikkhittassa upacāro nāma senāsanato dve leḍḍupātā.",
  "atk-vin02a10:162_0": "Anāpucchaṁvā gaccheyyāti ettha bhikkhumhi sati bhikkhu āpucchitabbo. Tasmiṁ asati",
  "atk-vin02a10:162_1": "sāmaṇero, tasmiṁ asati ārāmiko, tasmimpi asati yena vihāro kārito so vihārasāmiko,",
  "atk-vin02a10:162_2": "tassa vā kule yo koci āpucchitabbo. Tasmimpi asati catūsu pāsāṇesu mañcaṁ ṭhapetvā",
  "atk-vin02a10:162_3": "mañce avasesamañcapīṭhāni āropetvā upari bhisiādikaṁ dasavidhampi seyyaṁ rāsiṁ karitvā",
  "atk-vin02a10:162_4": "dārubhaṇḍaṁ mattikābhaṇḍaṁ paṭisāmetvā dvāravātapānāni pidahitvā gamiyavattaṁ pūretvā",
  "atk-vin02a10:162_5": "gantabbaṁ. Sace pana senāsanaṁ ovassati, chadanatthañca tiṇaṁ vā iṭṭhakā vā ānītā",
  "atk-vin02a10:162_6": "honti, sace ussahati, chādetabbaṁ. No ce sakkoti, yo okāso anovassako, tattha mañcapīṭhādīni",
  "atk-vin02a10:162_7": "nikkhipitvā gantabbaṁ. Sace sabbampi ovassati, ussahantena antogāme upāsakānaṁ ghare",
  "atk-vin02a10:162_8": "ṭhapetabbaṁ. Sace tepi “saṅghikaṁ nāma bhante bhāriyaṁ, aggidāhādīnaṁ bhāyāmā”ti",
  "atk-vin02a10:162_9": "na sampaṭicchanti, ajjhokāsepi pāsāṇānaṁ upari mañcaṁ ṭhapetvā sesaṁ pubbe vuttanayeneva",
  "atk-vin02a10:162_10": "nikkhipitvā tiṇehi ca paṇṇehi ca paṭicchādetvā gantuṁ vaṭṭati. Yañhi tattha aṅgamattampi",
  "atk-vin02a10:162_11": "avasissati, taṁ aññesaṁ tattha āgatānaṁ bhikkhūnaṁ upakāraṁ bhavissatīti.",
  "atk-vin02a10:163_0": "117.Vihārassa upacāretiādīsu vihārassūpacāro nāma pariveṇaṁ. Upaṭṭhānasālāti pariveṇabhojanasālā.",
  "atk-vin02a10:163_1": "Maṇḍapoti pariveṇamaṇḍapo. Rukkhamūlanti pariveṇarukkhamūlaṁ. Ayaṁ tāva nayo kurundaṭṭhakathāyaṁ",
  "atk-vin02a10:163_2": "vutto. Kiñcāpi vutto, atha kho vihāroti antogabbho vā aññaṁ vā sabbaparicchannaṁ",
  "atk-vin02a10:163_3": "guttasenāsanaṁ veditabbaṁ. Vihārassa upacāreti tassa bahi āsanne okāse. Upaṭṭhānasālāyaṁ",
  "atk-vin02a10:163_4": "vāti bhojanasālāyaṁ vā. Maṇḍape vāti aparicchanne paricchanne vāpi bahūnaṁ sannipātamaṇḍape.",
  "atk-vin02a10:163_5": "Rukkhamūle vattabbaṁ natthi. Āpatti dukkaṭassāti vuttappakārañhi dasavidhaṁ seyyaṁ",
  "atk-vin02a10:163_6": "antogabbhādimhi guttaṭṭhāne paññapetvā gacchantassa yasmā seyyāpi senāsanampi upacikāhi",
  "atk-vin02a10:163_7": "palujjati, vammikarāsiyeva hoti, tasmā pācittiyaṁ vuttaṁ. Bahi pana upaṭṭhānasālādīsu",
  "atk-vin02a10:163_8": "paññapetvā gacchantassa seyyāmattameva nasseyya, ṭhānassa aguttatāya na senāsanaṁ,",
  "atk-vin02a10:163_9": "tasmā ettha dukkaṭaṁ vuttaṁ. Mañcaṁ vā pīṭhaṁ vāti ettha yasmā na sakkā mañcapīṭhaṁ",
  "atk-vin02a10:163_10": "sahasā upacikāhi khāyituṁ, tasmā taṁ vihārepi santharitvā gacchantassa dukkaṭaṁ vuttaṁ.",
  "atk-vin02a10:163_11": "Vihārūpacāre pana taṁ vihāracārikaṁ āhiṇḍantāpi disvā paṭisāmessanti.",
  "atk-vin02a10:164_0": "118.Uddharitvāgacchatīti ettha uddharitvā gacchantena mañcapīṭhakavāṭaṁ sabbaṁ apanetvā",
  "atk-vin02a10:164_1": "saṁharitvā cīvaravaṁse laggetvā gantabbaṁ. Pacchā āgantvā vasanakabhikkhunāpi puna",
  "atk-vin02a10:164_2": "mañcapīṭhaṁ vā paññapetvā sayitvā gacchantena tatheva kātabbaṁ. Antokuṭṭato seyyaṁ",
  "atk-vin02a10:164_3": "bahikuṭṭe paññapetvā vasantena gamanakāle gahitaṭṭhāneyeva paṭisāmetabbaṁ. Uparipāsādato",
  "atk-vin02a10:164_4": "oropetvā heṭṭhāpāsāde vasantassapi eseva nayo. Rattiṭṭhānadivāṭṭhānesu mañcapīṭhaṁ",
  "atk-vin02a10:164_5": "paññapetvāpi gamanakāle puna gahitaṭṭhāneyeva ṭhapetabbaṁ.",
  "atk-vin02a10:165_0": "Āpucchaṁ gacchatīti etthāyaṁ āpucchitabbānāpucchitabbavinicchayo – yā tāva bhūmiyaṁ",
  "atk-vin02a10:165_1": "dīghasālā vā paṇṇasālā vā hoti, yaṁ vā rukkhatthambhesu, katagehaṁ upacikānaṁ uṭṭhānaṭṭhānaṁ",
  "atk-vin02a10:165_2": "hoti, tato pakkamantena tāva āpucchitvāva pakkamitabbaṁ. Tasmiñhi katipayāni divasāni",
  "atk-vin02a10:165_3": "ajaggiyamāne vammikāva santiṭṭhanti. Yaṁ pana pāsāṇapiṭṭhiyaṁ vā pāsāṇatthambhesu",
  "atk-vin02a10:165_4": "vā katasenāsanaṁ siluccayaleṇaṁ vā sudhālittasenāsanaṁ vā yattha upacikāsaṅkā natthi,",
  "atk-vin02a10:165_5": "tato pakkamantassa āpucchitvāpi anāpucchitvāpi gantuṁ vaṭṭati, āpucchanaṁ pana vattaṁ.",
  "atk-vin02a10:165_6": "Sace tādisepi senāsane ekena passena upacikā ārohanti, āpucchitvāva gantabbaṁ. Yo",
  "atk-vin02a10:165_7": "pana āgantuko bhikkhu saṅghikaṁ senāsanaṁ gahetvā vasantaṁ bhikkhuṁ anuvattanto attano",
  "atk-vin02a10:165_8": "senāsanaṁ aggahetvā vasati, yāva so na gaṇhāti, tāva taṁ senāsanaṁ purimabhikkhusseva",
  "atk-vin02a10:165_9": "palibodho. Yadā pana so senāsanaṁ gahetvā attano issariyena vasati, tato paṭṭhāya",
  "atk-vin02a10:165_10": "āgantukasseva palibodho. Sace ubhopi vibhajitvā gaṇhanti, ubhinnampi palibodho. Mahāpaccariyaṁ",
  "atk-vin02a10:165_11": "pana vuttaṁ – “sace dve tayo ekato hutvā paññapenti, gamanakāle sabbehipi āpucchitabbaṁ.",
  "atk-vin02a10:165_12": "Tesu ce paṭhamaṁ gacchanto ‘pacchimo jaggissatī’ti ābhogaṁ katvā gacchati vaṭṭati.",
  "atk-vin02a10:165_13": "Pacchimassa ābhogena mutti natthi. Bahū ekaṁ pesetvā santharāpenti, gamanakāle sabbehi",
  "atk-vin02a10:165_14": "vā āpucchitabbaṁ, ekaṁ vā pesetvā āpucchitabbaṁ. Aññato mañcapīṭhādīni ānetvā aññatra",
  "atk-vin02a10:165_15": "vasitvāpi gamanakāle tattheva netabbāni. Sace aññāvāsato ānetvā vasamānassa añño",
  "atk-vin02a10:165_16": "vuḍḍhataro āgacchati, na paṭibāhitabbo, ‘mayā bhante aññāvāsato ānītaṁ, pākatikaṁ",
  "atk-vin02a10:165_17": "kareyyāthā’ti vattabbaṁ. Tena ‘evaṁ karissāmī’ti sampaṭicchite itarassa gantuṁ vaṭṭati.",
  "atk-vin02a10:165_18": "Evamaññattha haritvāpi saṅghikaparibhogena paribhuñjantassa naṭṭhaṁ vā jiṇṇaṁ vā",
  "atk-vin02a10:165_19": "corehi vā haṭaṁ gīvā na hoti, puggalikaparibhogena paribhuñjantassa pana gīvā hoti.",
  "atk-vin02a10:165_20": "Aññassa mañcapīṭhaṁ pana saṅghikaparibhogena vā puggalikaparibhogena vā paribhuñjantassa naṭṭhaṁ gīvāyeva”.",
  "atk-vin02a10:166_0": "Kenaci palibuddhaṁ hotīti vuḍḍhatarabhikkhūissariyayakkhasīhavāḷamigakaṇhasappādīsu",
  "atk-vin02a10:166_1": "yena kenaci senāsanaṁ palibuddhaṁ hoti. Sāpekkho gantvā tattha ṭhito āpucchati, kenaci",
  "atk-vin02a10:166_2": "palibuddho hotīti ajjeva āgantvā paṭijaggissāmīti evaṁ sāpekkho nadīpāraṁ vā gāmantaraṁ",
  "atk-vin02a10:166_3": "vā gantvā yatthassa gamanacittaṁ uppannaṁ, tattheva ṭhito kañci pesetvā āpucchati,",
  "atk-vin02a10:166_4": "nadīpūrarājacorādīsu vā kenaci palibuddho hoti upadduto, na sakkoti paccāgantuṁ,",
  "atk-vin02a10:166_5": "evaṁbhūtassapi anāpatti. Sesaṁ paṭhamasikkhāpade vuttanayameva saddhiṁ samuṭṭhānādīhīti.",
  "atk-vin02a10:167": "Dutiyasenāsanasikkhāpadaṁ pañcamaṁ.",
  "atk-vin02a10:168": "6. Anupakhajjasikkhāpadavaṇṇanā",
  "atk-vin02a10:169_0": "119. Chaṭṭhasikkhāpade – palibundhentīti paṭhamataraṁ gantvā pattacīvaraṁ atiharitvā",
  "atk-vin02a10:169_1": "rumbhitvā tiṭṭhanti. Therā bhikkhū vuṭṭhāpentīti “amhākaṁ āvuso pāpuṇātī”ti vassaggena",
  "atk-vin02a10:169_2": "gahetvā vuṭṭhāpenti. Anupakhajja seyyaṁ kappentīti “tumhākaṁ bhante mañcaṭṭhānaṁyeva",
  "atk-vin02a10:169_3": "pāpuṇāti, na sabbo vihāro. Amhākaṁ dāni idaṁ ṭhānaṁ pāpuṇātī”ti anupavisitvā mañcapīṭhaṁ",
  "atk-vin02a10:169_4": "paññapetvā nisīdantipi nipajjantipi sajjhāyampi karonti.",
  "atk-vin02a10:170_0": "120.Jānanti “anuṭṭhāpanīyo aya”nti jānanto; tenevassa vibhaṅge “vuḍḍhoti jānātī”tiādi",
  "atk-vin02a10:170_1": "vuttaṁ. Vuḍḍho hi attano vuḍḍhatāya anuṭṭhāpanīyo, gilāno gilānatāya, saṅgho pana",
  "atk-vin02a10:170_2": "bhaṇḍāgārikassa vā dhammakathikavinayadharādīnaṁ vā gaṇavācakaācariyassa vā bahūpakārataṁ",
  "atk-vin02a10:170_3": "guṇavisiṭṭhatañca sallakkhento dhuvavāsatthāya vihāraṁ sammannitvā deti, tasmā yassa",
  "atk-vin02a10:170_4": "saṅghena dinno, sopi anuṭṭhāpanīyo. Kāmañcettha gilānassāpi saṅghoyeva anucchavikaṁ",
  "atk-vin02a10:170_5": "senāsanaṁ deti, gilāno pana “apaloketvā saṅghena adinnasenāsanopi na pīḷetabbo anukampitabbo”ti",
  "atk-vin02a10:170_6": "dassetuṁ visuṁ vutto.",
  "atk-vin02a10:171_0": "121.Upacāreti ettha mañcapīṭhānaṁ tāva mahallake vihāre samantā diyaḍḍho hattho upacāro,",
  "atk-vin02a10:171_1": "khuddake yato pahoti tato diyaḍḍho hattho, pāde dhovitvā pavisantassa passāvatthāya",
  "atk-vin02a10:171_2": "nikkhamantassa ca yāva dvāre nikkhittapādadhovanapāsāṇato passāvaṭṭhānato ca mañcapīṭhaṁ,",
  "atk-vin02a10:171_3": "tāva diyaḍḍhahatthavitthāro maggo upacāro nāma. Tasmiṁ mañcassa vā pīṭhassa vā upacāre",
  "atk-vin02a10:171_4": "ṭhitassa vā bhikkhuno pavisantassa vā nikkhamantassa vā upacāre yo anupakhajja seyyaṁ",
  "atk-vin02a10:171_5": "kappetukāmo seyyaṁ santharati vā santharāpeti vā, āpatti dukkaṭassa.",
  "atk-vin02a10:172_0": "Abhinisīdativā abhinipajjati vāti ettha abhinisīdanamattena abhinipajjanamatteneva",
  "atk-vin02a10:172_1": "vā pācittiyaṁ. Sace pana dvepi karoti, dve pācittiyāni. Uṭṭhāyuṭṭhāya nisīdato vā",
  "atk-vin02a10:172_2": "nipajjato vā payoge payoge pācittiyaṁ.",
  "atk-vin02a10:173_0": "122.Upacāraṁ ṭhapetvā seyyaṁ santharati vā santharāpeti vāti imasmiṁ ito pare ca",
  "atk-vin02a10:173_1": "“vihārassa upacāre”tiādike dukkaṭavārepi yathā idha abhinisīdanamatte abhinipajjanamatte",
  "atk-vin02a10:173_2": "ubhayakaraṇe payogabhede ca pācittiyappabhedo vutto, evaṁ dukkaṭappabhedo veditabbo.",
  "atk-vin02a10:173_3": "Evarūpena hi visabhāgapuggalena ekavihāre vā ekapariveṇe vā vasantena attho natthi,",
  "atk-vin02a10:173_4": "tasmā sabbatthevassa nivāso vārito. Aññassa puggaliketi idhāpi vissāsikassa puggalikaṁ",
  "atk-vin02a10:173_5": "attano puggalikasadisameva, tattha anāpatti.",
  "atk-vin02a10:174_0": "123.Āpadāsūti sace bahi vasantassa jīvitabrahmacariyantarāyo hoti, evarūpāsu āpadāsu",
  "atk-vin02a10:174_1": "yo pavisati, tassāpi anāpatti. Sesaṁ uttānamevāti. Paṭhamapārājikasamuṭṭhānaṁ, kiriyaṁ,",
  "atk-vin02a10:174_2": "saññāvimokkhaṁ, sacittakaṁ, lokavajjaṁ, kāyakammaṁ, akusalacittaṁ, dukkhavedananti.",
  "atk-vin02a10:175": "Anupakhajjasikkhāpadaṁ chaṭṭhaṁ.",
  "atk-vin02a10:176": "7. Nikkaḍḍhanasikkhāpadavaṇṇanā",
  "atk-vin02a10:177_0": "126. Sattamasikkhāpade – ekena payogena bahukepi dvāre atikkāmetīti ye catubhūmakapañcabhūmakā",
  "atk-vin02a10:177_1": "pāsādā chasattakoṭṭhakāni vā catussālāni, tādisesu senāsanesu hatthesu vā gīvāya",
  "atk-vin02a10:177_2": "vā gahetvā antarā aṭṭhapento ekena payogena atikkāmeti, ekameva pācittiyaṁ. Ṭhapetvā",
  "atk-vin02a10:177_3": "ṭhapetvā nānāpayogehi atikkāmentassa dvāragaṇanāya pācittiyāni. Hatthena anāmasitvā",
  "atk-vin02a10:177_4": "“nikkhamā”ti vatvā vācāya nikkaḍḍhantassāpi eseva nayo.",
  "atk-vin02a10:178_0": "Aññaṁ āṇāpetīti ettha “imaṁ nikkaḍḍhā”ti āṇattimatte dukkaṭaṁ. Sace so sakiṁ āṇatto",
  "atk-vin02a10:178_1": "bahukepi dvāre atikkāmeti, ekaṁ pācittiyaṁ. Sace pana “ettakāni dvārāni nikkaḍḍhāhī”ti",
  "atk-vin02a10:178_2": "vā “yāva mahādvāraṁ tāva nikkaḍḍhāhī”ti vā evaṁ niyāmetvā āṇatto hoti, dvāragaṇanāya pācittiyāni.",
  "atk-vin02a10:179_0": "Tassaparikkhāranti yaṁkiñci tassa santakaṁ pattacīvaraparissāvanadhamakaraṇamañcapīṭhabhisibimbohanādibhedaṁ,",
  "atk-vin02a10:179_1": "antamaso rajanachallimpi; yo nikkaḍḍhati vā nikkaḍḍhāpeti vā; tassa vatthugaṇanāya",
  "atk-vin02a10:179_2": "dukkaṭāni. Gāḷhaṁ bandhitvā ṭhapitesu pana ekāva āpattīti mahāpaccariyaṁ vuttaṁ.",
  "atk-vin02a10:180": "127.Aññassa puggaliketi idhāpi vissāsikapuggalikaṁ attano puggalikasadisameva. Yathā ca idha; evaṁ sabbattha. Yatra pana viseso bhavissati, tatra vakkhāma.",
  "atk-vin02a10:181_0": "128.Alajjiṁ nikkaḍḍhati vātiādīsu bhaṇḍanakārakakalahakārakameva sakalasaṅghārāmato",
  "atk-vin02a10:181_1": "nikkaḍḍhituṁ labhati, so hi pakkhaṁ labhitvā saṅghampi bhindeyya. Alajjīādayo pana",
  "atk-vin02a10:181_2": "attano vasanaṭṭhānatoyeva nikkaḍḍhitabbā, sakalasaṅghārāmato nikkaḍḍhituṁ na vaṭṭati.",
  "atk-vin02a10:181_3": "Ummattakassāti sayaṁ ummattakassa anāpatti. Sesaṁ uttānamevāti.",
  "atk-vin02a10:182": "Tisamuṭṭhānaṁ – kāyacittato vācācittato kāyavācācittato ca samuṭṭhāti, kiriyaṁ, saññāvimokkhaṁ, sacittakaṁ, lokavajjaṁ, kāyakammaṁ, vacīkammaṁ, akusalacittaṁ, dukkhavedananti.",
  "atk-vin02a10:183": "Nikkaḍḍhanasikkhāpadaṁ sattamaṁ.",
  "atk-vin02a10:184": "8. Vehāsakuṭisikkhāpadavaṇṇanā",
  "atk-vin02a10:185_0": "129. Aṭṭhamasikkhāpade – uparivehāsakuṭiyāti upari acchannatalāya dvibhūmikakuṭiyā",
  "atk-vin02a10:185_1": "vā tibhūmikādikuṭiyā vā. Mañcaṁ sahasā abhinisīdīti mañcaṁ sahasā abhibhavitvā ajjhottharitvā",
  "atk-vin02a10:185_2": "nisīdi. Bhummatthe vā etaṁ upayogavacanaṁ; mañce nisīdīti attho. Abhīti idaṁ pana",
  "atk-vin02a10:185_3": "padasobhanatthaṁ upasaggamattameva. Nippatitvāti nipatitvā nikkhamitvā vā. Tassa",
  "atk-vin02a10:185_4": "hi upari āṇīpi na dinnā, tasmā nikkhanto. Vissaramakāsīti virūpaṁ āturassaramakāsi.",
  "atk-vin02a10:186_0": "131.Vehāsakuṭi nāma majjhimassa purisassa asīsaghaṭṭāti yā pamāṇamajjhimassa purisassa",
  "atk-vin02a10:186_1": "sabbaheṭṭhimāhi tulāhi sīsaṁ na ghaṭṭeti, etena idha adhippetā vehāsakuṭi dassitā",
  "atk-vin02a10:186_2": "hoti, na vehāsakuṭilakkhaṇaṁ. Yā hi kāci upari acchinnatalā dvibhūmikā kuṭi tibhūmikādikuṭi",
  "atk-vin02a10:186_3": "vā “vehāsakuṭī”ti vuccati. Idha pana asīsaghaṭṭā adhippetā. Abhinisīdanādīsu pubbe",
  "atk-vin02a10:186_4": "vuttanayeneva payogavasena āpattibhedo veditabbo.",
  "atk-vin02a10:187_0": "133.Avehāsakuṭiyāti bhūmiyaṁ katapaṇṇasālādīsu anāpatti. Na hi sakkā tattha parassa",
  "atk-vin02a10:187_1": "pīḷā kātuṁ. Sīsaghaṭṭāyāti yāyaṁ sīsaghaṭṭā hoti, tatthāpi anāpatti. Na hi sakkā",
  "atk-vin02a10:187_2": "tattha heṭṭhāpāsāde anoṇatena vicarituṁ, tasmā asañcaraṇaṭṭhānattā parapīḷā na bhavissati.",
  "atk-vin02a10:187_3": "Heṭṭhā aparibhogaṁ hotīti yassā heṭṭhā dabbasambhārādīnaṁ nikkhittattā aparibhogaṁ",
  "atk-vin02a10:187_4": "hoti, tatthāpi anāpatti. Padarasañcitaṁ hotīti yassā uparimatalaṁ dāruphalakehi vā",
  "atk-vin02a10:187_5": "ghanasanthataṁ hoti, sudhādiparikammakataṁ vā tatthāpi anāpatti. Paṭāṇi dinnā hotīti",
  "atk-vin02a10:187_6": "mañcapīṭhānaṁ pādasikhāsu āṇī dinnā hoti, yattha nisīdantepi na nippatanti, tādise",
  "atk-vin02a10:187_7": "mañcapīṭhe nisīdatopi anāpatti. Tasmiṁ ṭhitoti āhaccapādake mañce vā pīṭhe vā ṭhito",
  "atk-vin02a10:187_8": "upari nāgadantakādīsu laggitakaṁ cīvaraṁ vā kiñci vā gaṇhāti vā, aññaṁ vā laggeti,",
  "atk-vin02a10:187_9": "tassāpi anāpatti. Sesaṁ uttānameva. Eḷakalomasamuṭṭhānaṁ – kāyato ca kāyacittato",
  "atk-vin02a10:187_10": "ca samuṭṭhāti, kiriyaṁ, nosaññāvimokkhaṁ, acittakaṁ, paṇṇattivajjaṁ, kāyakammaṁ,",
  "atk-vin02a10:187_11": "ticittaṁ, tivedananti.",
  "atk-vin02a10:188": "Vehāsakuṭisikkhāpadaṁ aṭṭhamaṁ.",
  "atk-vin02a10:189": "9. Mahallakavihārasikkhāpadavaṇṇanā",
  "atk-vin02a10:190_0": "135. Navamasikkhāpade – yāva dvārakosāti ettha dvārakoso nāma piṭṭhasaṅghāṭassa samantā",
  "atk-vin02a10:190_1": "kavāṭavitthārappamāṇo okāso. Mahāpaccariyaṁ pana “dvārabāhato paṭṭhāya diyaḍḍho hattho”ti",
  "atk-vin02a10:190_2": "vuttaṁ. Kurundiyaṁ pana “dvārassa ubhosu passesu kavāṭappamāṇa”nti. Mahāaṭṭhakathāyaṁ",
  "atk-vin02a10:190_3": "“kavāṭaṁ nāma diyaḍḍhahatthampi hoti dvihatthampi aḍḍhateyyahatthampī”ti vuttaṁ,",
  "atk-vin02a10:190_4": "taṁ suvuttaṁ. Tadeva hi sandhāya bhagavatāpi “piṭṭhasaṅghāṭassa samantā hatthapāsā”ti",
  "atk-vin02a10:190_5": "ayaṁ ukkaṭṭhaniddeso kato. Aggaḷaṭṭhapanāyāti sakavāṭakadvārabandhaṭṭhapanāya; sakavāṭakassa",
  "atk-vin02a10:190_6": "dvārabandhassa niccalabhāvatthāyāti attho. Dvāraṭṭhapanāyāti idampi hi padabhājanaṁ",
  "atk-vin02a10:190_7": "imamevatthaṁ sandhāya bhāsitaṁ. Ayaṁ panettha adhippāyo – kavāṭañhi lahuparivaṭṭakaṁ",
  "atk-vin02a10:190_8": "vivaraṇakāle bhittiṁ āhanati, pidahanakāle dvārabandhaṁ. Tena āhananena bhitti kampati,",
  "atk-vin02a10:190_9": "tato mattikā calati, calitvā sithilā vā hoti patati vā. Tenāha bhagavā “yāva dvārakosā",
  "atk-vin02a10:190_10": "aggaḷaṭṭhapanāyā”ti. Tattha kiñcāpi “idaṁ nāma kattabba”nti neva mātikāyaṁ na padabhājane",
  "atk-vin02a10:190_11": "vuttaṁ, aṭṭhuppattiyaṁ pana “punappunaṁ chādāpesi punappunaṁ lepāpesī”ti adhikārato",
  "atk-vin02a10:190_12": "yāva dvārakosā aggaḷaṭṭhapanāya punappunaṁ limpitabbo vā lepāpetabbo vāti evamattho daṭṭhabbo.",
  "atk-vin02a10:191_0": "Yaṁ pana padabhājane “piṭṭhasaṅghāṭassa samantā hatthapāsā”ti vuttaṁ. Tattha yassa",
  "atk-vin02a10:191_1": "vemajjhe dvāraṁ hoti, uparibhāge uccā bhitti, tassa tīsu disāsu samantā hatthapāsā",
  "atk-vin02a10:191_2": "upacāro hoti, khuddakassa vihārassa dvīsu disāsu upacāro hoti. Tatrāpi yaṁ bhittiṁ",
  "atk-vin02a10:191_3": "vivariyamānaṁ kavāṭaṁ āhanati, sā aparipūraupacārāpi hoti. Ukkaṭṭhaparicchedena pana",
  "atk-vin02a10:191_4": "tīsu disāsu samantā hatthapāsā dvārassa niccalabhāvatthāya lepo anuññāto. Sace panassa",
  "atk-vin02a10:191_5": "dvārassa adhobhāgepi lepokāso atthi, tampi limpituṁ vaṭṭati. Ālokasandhiparikammāyāti",
  "atk-vin02a10:191_6": "ettha ālokasandhīti vātapānakavāṭakā vuccanti, tepi vivaraṇakāle vidatthimattampi",
  "atk-vin02a10:191_7": "atirekampi bhittippadesaṁ paharanti. Upacāro panettha sabbadisāsu labbhati, tasmā",
  "atk-vin02a10:191_8": "sabbadisāsu kavāṭavitthārappamāṇo okāso ālokasandhiparikammatthāya limpitabbo vā",
  "atk-vin02a10:191_9": "lepāpetabbo vāti ayamettha adhippāyo.",
  "atk-vin02a10:192": "Setavaṇṇantiādikaṁ na mātikāya padabhājanaṁ. Iminā hi vihārassa bhārikattaṁ nāma natthīti padabhājaneyeva anuññātaṁ, tasmā sabbametaṁ yathāsukhaṁ kattabbaṁ.",
  "atk-vin02a10:193_0": "Evaṁ lepakamme yaṁ kattabbaṁ, taṁ dassetvā puna chadane kattabbaṁ dassetuṁ “dvatticchadanassā”tiādi",
  "atk-vin02a10:193_1": "vuttaṁ. Tattha dvatticchadanassa pariyāyanti chadanassa dvattipariyāyaṁ; pariyāyo",
  "atk-vin02a10:193_2": "vuccati parikkhepo, parikkhepadvayaṁ vā parikkhepattayaṁ vā adhiṭṭhātabbanti attho.",
  "atk-vin02a10:193_3": "Appaharite ṭhitenāti aharite ṭhitena. Haritanti cettha sattadhaññabhedaṁ pubbaṇṇaṁ",
  "atk-vin02a10:193_4": "muggamāsatilakulatthaalābukumbhaṇḍādibhedañca aparaṇṇaṁ adhippetaṁ. Tenevāha – “haritaṁ",
  "atk-vin02a10:193_5": "nāma pubbaṇṇaṁ aparaṇṇa”nti.",
  "atk-vin02a10:194_0": "Sace harite ṭhitoadhiṭṭhāti, āpatti dukkaṭassāti ettha pana yasmimpi khette vuttaṁ",
  "atk-vin02a10:194_1": "bījaṁ na tāva sampajjati, vasse vā pana patite sampajjissati, tampi haritasaṅkhyameva",
  "atk-vin02a10:194_2": "gacchati. Tasmā evarūpe khettepi ṭhitena na adhiṭṭhātabbaṁ, ahariteyeva ṭhitena adhiṭṭhātabbaṁ.",
  "atk-vin02a10:194_3": "Tatrāpi ayaṁ paricchedo, piṭṭhivaṁsassa vā kūṭāgārakaṇṇikāya vā upari thupikāya vā",
  "atk-vin02a10:194_4": "passe nisinno chadanamukhavaṭṭiantena olokento yasmiṁ bhūmibhāge ṭhitaṁ passati,",
  "atk-vin02a10:194_5": "yasmiñca bhūmibhāge ṭhito, taṁ upari nisinnakaṁ passati, tasmiṁ ṭhāne adhiṭṭhātabbaṁ.",
  "atk-vin02a10:194_6": "Tassa anto aharitepi ṭhatvā adhiṭṭhātuṁ na labbhati. Kasmā? Vihārassa hi patantassa ayaṁ patanokāsoti.",
  "atk-vin02a10:195_0": "136.Maggena chādentassāti ettha maggena chādanaṁ nāma aparikkhipitvā ujukameva chādanaṁ;",
  "atk-vin02a10:195_1": "taṁ iṭṭhakasilāsudhāhi labbhati. Dve magge adhiṭṭhahitvāti dve maggā sace ducchannā",
  "atk-vin02a10:195_2": "honti, apanetvāpi punappunaṁ chādetuṁ labbhati, tasmā yathā icchati; tathā dve magge",
  "atk-vin02a10:195_3": "adhiṭṭhahitvā tatiyaṁmaggaṁ “idāni evaṁ chādehī”ti āṇāpetvā pakkamitabbaṁ. Pariyāyenāti",
  "atk-vin02a10:195_4": "parikkhepena. Evaṁchadanaṁ pana tiṇapaṇṇehi labbhati. Tasmā idhāpi yathā icchati",
  "atk-vin02a10:195_5": "tathā dve pariyāye adhiṭṭhahitvā tatiyaṁ pariyāyaṁ “idāni evaṁ chādehī”ti āṇāpetvā",
  "atk-vin02a10:195_6": "pakkamitabbaṁ. Sace na pakkamati, tuṇhībhūtena ṭhātabbaṁ. Sabbampi cetaṁ chadanaṁ",
  "atk-vin02a10:195_7": "chadanūpari veditabbaṁ. Uparūparicchanno hi vihāro ciraṁ anovassako hotīti maññamānā",
  "atk-vin02a10:195_8": "evaṁ chādenti. Tato ce uttarinti tiṇṇaṁ maggānaṁ vā pariyāyānaṁ vā upari catutthe",
  "atk-vin02a10:195_9": "magge vā pariyāye vā.",
  "atk-vin02a10:196_0": "137.Karaḷe karaḷeti tiṇamuṭṭhiyaṁ tiṇamuṭṭhiyaṁ. Sesamettha uttānamevāti. Chasamuṭṭhānaṁ",
  "atk-vin02a10:196_1": "– kiriyaṁ, nosaññāvimokkhaṁ, acittakaṁ, paṇṇattivajjaṁ, kāyakammaṁ, vacīkammaṁ, ticittaṁ, tivedananti.",
  "atk-vin02a10:197": "Mahallakavihārasikkhāpadaṁ navamaṁ.",
  "atk-vin02a10:198": "10. Sappāṇakasikkhāpadavaṇṇanā",
  "atk-vin02a10:199_0": "140. Dasamasikkhāpade – jānaṁ sappāṇakanti sappāṇakaṁ etanti yathā tathā vā jānanto.",
  "atk-vin02a10:199_1": "Siñceyya vā siñcāpeyya vāti tena udakena sayaṁ vā siñceyya, aññaṁ vā āṇāpetvā siñcāpeyya.",
  "atk-vin02a10:199_2": "Pāḷiyaṁ pana “siñceyyāti sayaṁ siñcatī”ti īdisānaṁ vacanānaṁ attho pubbe vuttanayeneva veditabbo.",
  "atk-vin02a10:200_0": "Tattha dhāraṁ avicchinditvā siñcantassa ekasmiṁ udakaghaṭe ekāva āpatti. Esa nayo",
  "atk-vin02a10:200_1": "sabbabhājanesu. Dhāraṁ vicchindantassa pana payoge payoge āpatti. Mātikaṁ sammukhaṁ",
  "atk-vin02a10:200_2": "karoti, divasampi sandatu, ekāva āpatti. Sace tattha tattha bandhitvā aññato aññato",
  "atk-vin02a10:200_3": "neti, payoge payoge āpatti. Sakaṭabhāramattañcepi tiṇaṁ ekapayogena udake pakkhipati,",
  "atk-vin02a10:200_4": "ekāva āpatti. Ekekaṁ tiṇaṁ vā paṇṇaṁ vā pakkhipantassa payoge payoge āpatti. Mattikāyapi",
  "atk-vin02a10:200_5": "aññesupi kaṭṭhagomayādīsu eseva nayo. Idaṁ pana mahāudakaṁ sandhāya na vuttaṁ, yaṁ",
  "atk-vin02a10:200_6": "tiṇe vā mattikāya vā pakkhittāya pariyādānaṁ gacchati, āvilaṁ vā hoti, yattha pāṇakā",
  "atk-vin02a10:200_7": "maranti, tādisaṁ udakaṁ sandhāya vuttanti veditabbaṁ. Sesamettha uttānamevāti.",
  "atk-vin02a10:201": "Tisamuṭṭhānaṁ – kāyacittato vācācittato kāyavācācittato ca samuṭṭhāti, kiriyaṁ, saññāvimokkhaṁ, sacittakaṁ, paṇṇattivajjaṁ, kāyakammaṁ, vacīkammaṁ, ticittaṁ tivedananti.",
  "atk-vin02a10:202": "Sappāṇakasikkhāpadaṁ dasamaṁ.",
  "atk-vin02a10:203": "Samatto vaṇṇanākkamena senāsanavaggo dutiyo.",
  "atk-vin02a10:204": "3. Ovādavaggo",
  "atk-vin02a10:205": "1. Ovādasikkhāpadavaṇṇanā",
  "atk-vin02a10:206_0": "141-144. Bhikkhunivaggassa paṭhamasikkhāpade – lābhino hontīti ettha na tesaṁ bhikkhuniyo",
  "atk-vin02a10:206_1": "denti, na dāpenti, mahākulehi pabbajitā pana kuladhītaro attano santikaṁ āgatānaṁ",
  "atk-vin02a10:206_2": "ñātimanussānaṁ “kuto ayye ovādaṁ uddesaṁ paripucchaṁ labhathā”ti pucchantānaṁ “asuko",
  "atk-vin02a10:206_3": "ca asuko ca thero ovadatī”ti asītimahāsāvake uddisitvā kathānusārena tesaṁ sīlasutācārajātigottādibhedaṁ",
  "atk-vin02a10:206_4": "vijjamānaguṇaṁ kathayanti. Evarūpā hi vijjamānaguṇā kathetuṁ vaṭṭanti. Tato pasannacittā",
  "atk-vin02a10:206_5": "manussā therānaṁ cīvarādibhedaṁ mahantaṁ lābhasakkāraṁ abhihariṁsu. Tena vuttaṁ –",
  "atk-vin02a10:206_6": "“lābhino honti cīvara…pe… parikkhārāna”nti.",
  "atk-vin02a10:207_0": "Bhikkhuniyoupasaṅkamitvāti tesaṁ kira santike tāsu ekā bhikkhunīpi na āgacchati,",
  "atk-vin02a10:207_1": "lābhataṇhāya pana ākaḍḍhiyamānahadayā tāsaṁ upassayaṁ agamaṁsu. Taṁ sandhāya vuttaṁ",
  "atk-vin02a10:207_2": "– “bhikkhuniyo upasaṅkamitvā”ti. Tāpi bhikkhuniyo calacittatāya tesaṁ vacanaṁ akaṁsuyeva.",
  "atk-vin02a10:207_3": "Tena vuttaṁ – “atha kho tā bhikkhuniyo…pe… nisīdiṁsū”ti. Tiracchānakathanti saggamaggagamanepi",
  "atk-vin02a10:207_4": "tiracchānabhūtaṁ rājakathādimanekavidhaṁ niratthakakathaṁ. Iddhoti samiddho, sahitattho",
  "atk-vin02a10:207_5": "gambhīro bahuraso lakkhaṇapaṭivedhasaṁyuttoti adhippāyo.",
  "atk-vin02a10:208_0": "145-147.Anujānāmi bhikkhaveti ettha yasmā te bhikkhū “mā tumhe bhikkhave bhikkhuniyo",
  "atk-vin02a10:208_1": "ovaditthā”ti vuccamānā adiṭṭhasaccattā tathāgate āghātaṁ bandhitvā apāyupagā bhaveyyuṁ,",
  "atk-vin02a10:208_2": "tasmā nesaṁ taṁ apāyupagataṁ pariharanto bhagavā aññeneva upāyena te bhikkhunovādato",
  "atk-vin02a10:208_3": "paribāhire kattukāmo imaṁ bhikkhunovādakasammutiṁ anujānīti veditabbo. Evaṁ idha",
  "atk-vin02a10:208_4": "paribāhire kattukāmatāya anujānitvā parato karontova “anujānāmi bhikkhave aṭṭhahaṅgehi",
  "atk-vin02a10:208_5": "samannāgata”ntiādimāha. Imāni hi aṭṭhaṅgāni chabbaggiyānaṁ supinantenapi na bhūtapubbānīti.",
  "atk-vin02a10:209_0": "Tattha sīlamassa atthīti sīlavā. Idāni yañca taṁ sīlaṁ, yathā ca taṁ tassa atthi",
  "atk-vin02a10:209_1": "nāma hoti, taṁ dassento “pātimokkhasaṁvarasaṁvuto”tiādimāha. Tattha pātimokkhova",
  "atk-vin02a10:209_2": "saṁvaro pātimokkhasaṁvaro. Pātimokkhasaṁvarena saṁvuto samannāgatoti pātimokkhasaṁvarasaṁvutāe.",
  "atk-vin02a10:210": "Viharatīti vattati. Vuttañhetaṁ vibhaṅge –",
  "atk-vin02a10:211_0": "“Pātimokkhanti sīlaṁ patiṭṭhā ādi caraṇaṁ saṁyamo saṁvaro mokkhaṁ pamokkhaṁ kusalānaṁ",
  "atk-vin02a10:211_1": "dhammānaṁ samāpattiyā; saṁvaroti kāyiko avītikkamo vācasiko avītikkamo kāyikavācasiko",
  "atk-vin02a10:211_2": "avītikkamo. Saṁvutoti iminā pātimokkhasaṁvarena upeto hoti samupeto upagato samupagato",
  "atk-vin02a10:211_3": "upapanno samupapanno sampanno samannāgato, tena vuccati ‘pātimokkhasaṁvarasaṁvuto’ti.",
  "atk-vin02a10:211_4": "Viharatīti iriyati vattati pāleti yapeti yāpeti carati viharati, tena vuccati ‘viharatī”’ti.",
  "atk-vin02a10:212_0": "Ācāragocarasampannoti micchājīvapaṭisedhakena na veḷudānādinā ācārena, vesiyādiagocaraṁ",
  "atk-vin02a10:212_1": "pahāya saddhāsampannakulādinā ca gocarena sampanno. Aṇumattesu vajjesu bhayadassāvīti",
  "atk-vin02a10:212_2": "appamattakesu vajjesu bhayadassāvī, tāni vajjāni bhayato dassanasīloti vuttaṁ hoti.",
  "atk-vin02a10:212_3": "Samādāya sikkhati sikkhāpadesūti adhisīlasikkhādibhāvena tidhā ṭhitesu sikkhāpadesu",
  "atk-vin02a10:212_4": "taṁ taṁ sikkhāpadaṁ samādāya sammā ādāya sādhukaṁ gahetvā avijahanto sikkhatīti attho.",
  "atk-vin02a10:212_5": "Ayamettha saṅkhepo, vitthāro pana yo icchati, tena visuddhimaggato gahetabbo.",
  "atk-vin02a10:213_0": "Bahu sutamassāti bahussuto. Sutaṁ dhāretīti sutadharo; yadassa taṁ bahu sutaṁ nāma,",
  "atk-vin02a10:213_1": "taṁ na sutamattameva; atha kho naṁ dhāretīti attho. Mañjūsāyaṁ viya ratanaṁ sutaṁ",
  "atk-vin02a10:213_2": "sannicitamasminti sutasannicayo. Etena yaṁ so sutaṁ dhāreti, tassa mañjūsāya gopetvā",
  "atk-vin02a10:213_3": "sannicitaratanasseva cirakālenāpi avināsanaṁ dasseti. Idāni taṁ sutaṁ sarūpato dassento",
  "atk-vin02a10:213_4": "“ye te dhammā”tiādimāha, taṁ verañjakaṇḍe vuttanayameva. Idaṁ panettha nigamanaṁ",
  "atk-vin02a10:213_5": "– tathārūpāssa dhammā bahussutā honti, tasmā bahussuto. Dhātā, tasmā sutadharo. Vacasā",
  "atk-vin02a10:213_6": "paricitā manasānupekkhitā, diṭṭhiyā suppaṭividdhā; tasmā sutasannicayo. Tattha vacasā",
  "atk-vin02a10:213_7": "paricitāti vācāya paguṇā katā. Manasānupekkhitāti manasā anupekkhitā, āvajjantassa",
  "atk-vin02a10:213_8": "dīpasahassena obhāsitā viya honti. Diṭṭhiyā suppaṭividdhāti atthato ca kāraṇato ca",
  "atk-vin02a10:213_9": "paññāya suṭṭhu paṭividdhā supaccakkhakatā honti.",
  "atk-vin02a10:214_0": "Ayaṁ pana bahussuto nāma tividho hoti – nissayamuccanako, parisupaṭṭhāpako, bhikkhunovādakoti.",
  "atk-vin02a10:214_1": "Tattha nissayamuccanakena upasampadāya pañcavassena sabbantimena paricchedena dve",
  "atk-vin02a10:214_2": "mātikā paguṇā vācuggatā kātabbā pakkhadivasesu dhammasāvanatthāya suttantato cattāro",
  "atk-vin02a10:214_3": "bhāṇavārā, sampattānaṁ parikathanatthāya andhakavindamahārāhulovādaambaṭṭhasadiso",
  "atk-vin02a10:214_4": "eko kathāmaggo, saṅghabhattamaṅgalāmaṅgalesu anumodanatthāya tisso anumodanā, uposathapavāraṇādijānanatthaṁ",
  "atk-vin02a10:214_5": "kammākammavinicchayo, samaṇadhammakaraṇatthaṁ samādhivasena vā vipassanāvasena vā",
  "atk-vin02a10:214_6": "arahattapariyosānamekaṁ kammaṭṭhānaṁ, ettakaṁ uggahetabbaṁ. Ettāvatā hi ayaṁ bahussuto",
  "atk-vin02a10:214_7": "hoti cātuddiso, yattha katthaci attano issariyena vasituṁ labhati.",
  "atk-vin02a10:215_0": "Parisupaṭṭhāpakena upasampadāya dasavassena sabbantimena paricchedena parisaṁ abhivinaye",
  "atk-vin02a10:215_1": "vinetuṁ dve vibhaṅgā paguṇā vācuggatā kātabbā, asakkontena tīhi janehi saddhiṁ parivattanakkhamā",
  "atk-vin02a10:215_2": "kātabbā, kammākammañca khandhakavattañca uggahetabbaṁ. Parisāya pana abhidhamme vinayanatthaṁ",
  "atk-vin02a10:215_3": "sace majjhimabhāṇako hoti mūlapaṇṇāsako uggahetabbo, dīghabhāṇakena mahāvaggo, saṁyuttabhāṇakena",
  "atk-vin02a10:215_4": "heṭṭhimā vā tayo vaggā mahāvaggo vā, aṅguttarabhāṇakena heṭṭhā vā upari vā upaḍḍhanikāyo",
  "atk-vin02a10:215_5": "uggahetabbo, asakkontena tikanipātato paṭṭhāya heṭṭhā uggahetumpi vaṭṭati. Mahāpaccariyaṁ",
  "atk-vin02a10:215_6": "pana “ekaṁ uggaṇhantena catukkanipātaṁ vā pañcakanipātaṁ vā gahetuṁ vaṭṭatī”ti vuttaṁ.",
  "atk-vin02a10:215_7": "Jātakabhāṇakena sāṭṭhakathaṁ jātakaṁ uggahetabbaṁ, tato oraṁ na vaṭṭati. Dhammapadampi",
  "atk-vin02a10:215_8": "saha vatthunā uggahetuṁ vaṭṭatīti mahāpaccariyaṁ vuttaṁ. Tato tato samuccayaṁ katvā",
  "atk-vin02a10:215_9": "mūlapaṇṇāsakamattaṁ vaṭṭati, na vaṭṭatīti? “Na vaṭṭatī”ti kurundaṭṭhakathāyaṁ paṭikkhittaṁ,",
  "atk-vin02a10:215_10": "itarāsu vicāraṇāyeva natthi. Abhidhamme kiñci uggahetabbanti na vuttaṁ. Yassa pana",
  "atk-vin02a10:215_11": "sāṭṭhakathampi vinayapiṭakaṁ abhidhammapiṭakañca paguṇaṁ, suttante ca vuttappakāro",
  "atk-vin02a10:215_12": "gantho natthi, parisaṁ upaṭṭhāpetuṁ na labhati. Yena pana suttantato vinayato ca",
  "atk-vin02a10:215_13": "vuttappamāṇo gantho uggahito, ayaṁ parisupaṭṭhāpako bahussuto hoti disāpāmokkho yenakāmaṅgamo,",
  "atk-vin02a10:215_14": "parisaṁ upaṭṭhāpetuṁ labhati.",
  "atk-vin02a10:216_0": "Bhikkhunovādakena pana sāṭṭhakathāni tīṇi piṭakāni uggahetabbāni, asakkontena catūsu",
  "atk-vin02a10:216_1": "nikāyesu ekassa aṭṭhakathā paguṇā kātabbā, ekanikāyena hi sesanikāyesupi pañhaṁ kathetuṁ",
  "atk-vin02a10:216_2": "sakkhissati. Sattasu pakaraṇesu catuppakaraṇassa aṭṭhakathā paguṇā kātabbā, tattha",
  "atk-vin02a10:216_3": "laddhanayena hi sesapakaraṇesu pañhaṁ kathetuṁ sakkhissati. Vinayapiṭakaṁ pana nānatthaṁ",
  "atk-vin02a10:216_4": "nānākāraṇaṁ, tasmā taṁ saddhiṁ aṭṭhakathāya paguṇaṁ kātabbameva. Ettāvatā hi bhikkhunovādako",
  "atk-vin02a10:216_5": "bahussuto nāma hotīti.",
  "atk-vin02a10:217_0": "Ubhayānikho panassātiādi pana yasmā aññasmiṁ sakale navaṅgepi bāhussacce sati sāṭṭhakathaṁ",
  "atk-vin02a10:217_1": "vinayapiṭakaṁ vinā na vaṭṭatiyeva, tasmā visuṁ vuttaṁ. Tattha vitthārenāti ubhatovibhaṅgena",
  "atk-vin02a10:217_2": "saddhiṁ. Svāgatānīti suṭṭhu āgatāni. Yathā āgatāni pana svāgatāni honti, taṁ dassetuṁ",
  "atk-vin02a10:217_3": "“suvibhattānī”tiādi vuttaṁ. Tattha suvibhattānīti suṭṭhu vibhattāni padapaccābhaṭṭhasaṅkaradosavirahitāni.",
  "atk-vin02a10:217_4": "Suppavattīnīti paguṇāni vācuggatāni. Suvinicchitāni suttasoti khandhakaparivārato",
  "atk-vin02a10:217_5": "āharitabbasuttavasena suṭṭhu vinicchitāni. Anubyañjanasoti akkharapadapāripūriyā",
  "atk-vin02a10:217_6": "ca suvinicchitāni akhaṇḍāni aviparītakkharāni. Etena aṭṭhakathā dīpitā, aṭṭhakathāto",
  "atk-vin02a10:217_7": "hi esa vinicchayo hotīti.",
  "atk-vin02a10:218_0": "Kalyāṇavācoti sithiladhanitādīnaṁ yathāvidhānavacanena parimaṇḍalapadabyañjanāya",
  "atk-vin02a10:218_1": "poriyā vācāya samannāgato vissaṭṭhāya anelagaḷāya atthassa viññāpaniyā. Kalyāṇavākkaraṇoti",
  "atk-vin02a10:218_2": "madhurassaro, mātugāmo hi sarasampattirato, tasmā parimaṇḍalapadabyañjanampi vacanaṁ",
  "atk-vin02a10:218_3": "sarasampattirahitaṁ hīḷeti. Yebhuyyena bhikkhunīnaṁ piyo hoti manāpoti sabbāsaṁ piyo",
  "atk-vin02a10:218_4": "nāma dullabho, bahutarānaṁ pana paṇḍitānaṁ bhikkhunīnaṁ sīlācārasampattiyā piyo hoti",
  "atk-vin02a10:218_5": "manavaḍḍhanako. Paṭibalo hoti bhikkhuniyo ovaditunti suttañca kāraṇañca dassento",
  "atk-vin02a10:218_6": "vaṭṭabhayena tajjetvā bhikkhuniyo ovadituṁ tādisaṁ dhammaṁ desetuṁ samattho hoti.",
  "atk-vin02a10:218_7": "Kāsāyavatthavasanāyāti kāsāyavatthanivatthāya. Garudhammanti gihikāle bhikkhuniyā",
  "atk-vin02a10:218_8": "kāyasaṁsaggaṁ vā sikkhamānāsāmaṇerīsu methunadhammaṁ vā anajjhāpannapubbo hoti. Mātugāmo",
  "atk-vin02a10:218_9": "hi pubbe katamanussaranto saṁvare ṭhitassāpi dhammadesanāya gāravaṁ na karoti. Atha",
  "atk-vin02a10:218_10": "vā tasmiyeva asaddhamme cittaṁ uppādeti. Vīsativasso vāti upasampadāya vīsativasso",
  "atk-vin02a10:218_11": "tato atirekavasso vā. Evarūpo hi visabhāgehi vatthūhi punappunaṁ samāgacchantopi",
  "atk-vin02a10:218_12": "daharo viya sahasā sīlavināsaṁ na pāpuṇāti, attano vayaṁ paccavekkhitvā ayuttaṭṭhāne",
  "atk-vin02a10:218_13": "chandarāgaṁ vinetuṁ paṭibalo hoti, tena vuttaṁ – “vīsativasso vā hoti atirekavīsativasso vā”ti.",
  "atk-vin02a10:219_0": "Ettha ca “sīlavā”tiādi ekamaṅgaṁ, “bahussuto hotī”tiādi dutiyaṁ, “ubhayāni kho panassā”tiādi",
  "atk-vin02a10:219_1": "tatiyaṁ, “kalyāṇavāco hoti kalyāṇavākkaraṇo”ti catutthaṁ, “yebhuyyena bhikkhunīnaṁ",
  "atk-vin02a10:219_2": "piyo hoti manāpo”ti pañcamaṁ, “paṭibalo hoti bhikkhuniyo ovaditu”nti chaṭṭhaṁ, “na",
  "atk-vin02a10:219_3": "kho paneta”ntiādi sattamaṁ, “vīsativasso”tiādi aṭṭhamanti veditabbaṁ.",
  "atk-vin02a10:220_0": "148.Ñatticatutthenāti pubbe vatthusmiṁ vutteneva. Garudhammehīti garukehi dhammehi,",
  "atk-vin02a10:220_1": "te hi gāravaṁ katvā bhikkhunīhi sampaṭicchitabbattā garudhammāti vuccanti. Ekatoupasampannāyāti",
  "atk-vin02a10:220_2": "ettha bhikkhunīnaṁ santike ekatoupasampannāya, yo garudhammena ovadati, tassa dukkaṭaṁ.",
  "atk-vin02a10:220_3": "Bhikkhūnaṁ santike upasampannāya pana yathāvatthukameva.",
  "atk-vin02a10:221_0": "149.Pariveṇaṁ sammajjitvāti sace pāto asammaṭṭhaṁ sammaṭṭhampi vā puna tiṇapaṇṇādīhi",
  "atk-vin02a10:221_1": "uklāpaṁ pādappahārehi ca vikiṇṇavālikaṁ jātaṁ, sammajjitabbaṁ. Asammaṭṭhañhi taṁ",
  "atk-vin02a10:221_2": "disvā “ayyo attano nissitake daharabhikkhūpi vattapaṭipattiyaṁ na yojeti, dhammaṁyeva",
  "atk-vin02a10:221_3": "kathetī”ti tā bhikkhuniyo asotukāmā viya bhaveyyuṁ. Tena vuttaṁ – “pariveṇaṁ sammajjitvā”ti.",
  "atk-vin02a10:221_4": "Antogāmato pana bhikkhuniyo āgacchantiyo pipāsitā ca kilantā ca honti, tā pānīyañca",
  "atk-vin02a10:221_5": "hatthapādamukhasītalakaraṇañca paccāsīsanti, tasmiñca asati purimanayeneva agāravaṁ",
  "atk-vin02a10:221_6": "janetvā asotukāmāpi honti. Tena vuttaṁ – “pānīyaṁ paribhojanīyaṁ upaṭṭhapetvā”ti.",
  "atk-vin02a10:222_0": "Āsananti nīcapīṭhakaphalakataṭṭikakaṭasārakādibhedaṁ antamaso sākhābhaṅgampi “idaṁ",
  "atk-vin02a10:222_1": "tāsaṁ āsanaṁ bhavissatī”ti evaṁ āsanaṁ paññapetvā. Dhammadesanāpattimocanatthaṁ pana",
  "atk-vin02a10:222_2": "dutiyo icchitabbo. Tena vuttaṁ – “dutiyaṁ gahetvā nisīditabba”nti. Nisīditabbanti",
  "atk-vin02a10:222_3": "na vihārapaccante, atha kho vihāramajjhe uposathāgārassa vā bhojanasālāya vā dvāre",
  "atk-vin02a10:222_4": "sabbesaṁ osaraṇaṭṭhāne nisīditabbaṁ. Samaggātthāti sabbā āgatatthāti attho. Vattantīti",
  "atk-vin02a10:222_5": "āgacchanti; paguṇā vācuggatāti attho. Niyyādetabboti appetabbo. Osāretabboti pāḷi",
  "atk-vin02a10:222_6": "vattabbā. Vassasatūpasampannāyātiādi vattabbapāḷidassanaṁ.",
  "atk-vin02a10:223_0": "Tattha sāmīcikammanti maggasampadānabījanapānīyāpucchanādikaṁ anucchavikavattaṁ.",
  "atk-vin02a10:223_1": "Ettha ca bhikkhuniyā bhikkhussa abhivādanaṁ nāma antogāme vā bahigāme vā antovihāre",
  "atk-vin02a10:223_2": "vā bahivihāre vā antaraghare vā rathikāya vā antamaso rājussāraṇāyapi vattamānāya",
  "atk-vin02a10:223_3": "deve vassamāne sakaddamāya bhūmiyā chattapattahatthāyapi hatthiassādīhi anubaddhāyapi",
  "atk-vin02a10:223_4": "kātabbameva. Ekābaddhāya pāḷiyā bhikkhācāraṁ pavisante disvā ekasmiṁ ṭhāne “vandāmi",
  "atk-vin02a10:223_5": "ayyā”ti vandituṁ vaṭṭati. Sace antarantarā dvādasahatthe muñcitvā gacchanti, visuṁ",
  "atk-vin02a10:223_6": "visuṁ vanditabbā. Mahāsannipāte nisinne ekasmiṁyeva ṭhāne vandituṁ vaṭṭati. Esa nayo",
  "atk-vin02a10:223_7": "añjalikammepi. Yattha katthaci nisinnāya pana paccuṭṭhānaṁ kātabbaṁ, tassa tassa",
  "atk-vin02a10:223_8": "sāmīcikammassa anurūpe padese ca kāle ca taṁ taṁ kātabbaṁ.",
  "atk-vin02a10:224_0": "Sakkatvāti yathā kato sukato hoti, evaṁ katvā. Garuṁkatvāti tattha gāravaṁ janetvā.",
  "atk-vin02a10:224_1": "Mānetvāti manena piyaṁ katvā. Pūjetvāti imesaṁyeva tiṇṇaṁ kiccānaṁ karaṇena pūjetvā.",
  "atk-vin02a10:224_2": "Anatikkamanīyoti na atikkamitabbo.",
  "atk-vin02a10:225_0": "Abhikkhuke āvāseti ettha sace bhikkhunupassayato aḍḍhayojanabbhantare ovādadāyakā",
  "atk-vin02a10:225_1": "bhikkhū na vasanti, ayaṁ abhikkhuko āvāso nāma. Ettha vassaṁ na vasitabbaṁ. Vuttañhetaṁ",
  "atk-vin02a10:225_2": "– “abhikkhuko nāma āvāso na sakkā hoti ovādāya vā saṁvāsāya vā gantu”nti. Na ca sakkā",
  "atk-vin02a10:225_3": "tato paraṁ pacchābhattaṁ gantvā dhammaṁ sutvā āgantuṁ. Sace tattha vassaṁ vasituṁ",
  "atk-vin02a10:225_4": "anicchamānā bhikkhuniyo ñātakā vā upaṭṭhākā vā evaṁvadanti – “vasatha, ayye, mayaṁ",
  "atk-vin02a10:225_5": "bhikkhū ānessāmā”ti vaṭṭati. Sace pana vuttappamāṇe padese vassaṁ upagantukāmā bhikkhū",
  "atk-vin02a10:225_6": "āgantvā sākhāmaṇḍapepi ekarattaṁ vutthā honti; na nimantitā hutvā gantukāmā. Ettāvatāpi",
  "atk-vin02a10:225_7": "sabhikkhuko āvāso hoti, ettha vassaṁ upagantuṁ vaṭṭati. Upagacchantīhi ca pakkhassa",
  "atk-vin02a10:225_8": "terasiyaṁyeva bhikkhū yācitabbā – “mayaṁ ayyā tumhākaṁ ovādena vasissāmā”ti. Yato",
  "atk-vin02a10:225_9": "pana ujunā maggena aḍḍhayojane bhikkhūnaṁ vasanaṭṭhānaṁ, tena pana maggena gacchantīnaṁ",
  "atk-vin02a10:225_10": "jīvitantarāyo vā brahmacariyantarāyo vā hoti, aññena maggena gacchantīnaṁ atirekaḍḍhayojanaṁ",
  "atk-vin02a10:225_11": "hoti, ayaṁ abhikkhukāvāsaṭṭhāneyeva tiṭṭhati. Sace pana tato gāvutamatte añño bhikkhunupassayo",
  "atk-vin02a10:225_12": "khemaṭṭhāne hoti, tāhi bhikkhunīhi tā bhikkhuniyo yācitvā puna gantvā bhikkhū yācitabbā",
  "atk-vin02a10:225_13": "“ayyā amhākaṁ ujumagge antarāyo atthi, aññena maggena atirekaḍḍhayojanaṁ hoti. Antarāmagge",
  "atk-vin02a10:225_14": "pana amhākaṁ upassayato gāvutamatte añño bhikkhunupassayo atthi, ayyānaṁ santikā",
  "atk-vin02a10:225_15": "tattha āgataovādena vasissāmā”ti. Tehi bhikkhūhi sampaṭicchitabbaṁ. Tato tāhi bhikkhunīhi",
  "atk-vin02a10:225_16": "taṁ bhikkhunupassayaṁ āgantvā uposatho kātabbo, tā vā bhikkhuniyo disvā attano upassayameva",
  "atk-vin02a10:225_17": "gantvā kātumpi vaṭṭati.",
  "atk-vin02a10:226_0": "Sace pana vassaṁ upagantukāmā bhikkhū cātuddase vihāraṁ āgacchanti, bhikkhunīhi ca",
  "atk-vin02a10:226_1": "“idha ayyā vassaṁ vasissathā”ti pucchitā “āmā”ti vatvā puna tāhi “tenahi ayyā mayampi",
  "atk-vin02a10:226_2": "tumhākaṁ ovādaṁ anujīvantiyo vasissāmā”ti vuttā dutiyadivase gāme bhikkhācārasampadaṁ",
  "atk-vin02a10:226_3": "apassantā “na sakkā idha vasitu”nti pakkamanti. Atha tā bhikkhuniyo uposathadivase",
  "atk-vin02a10:226_4": "vihāraṁ gantvā bhikkhū na passanti, ettha kiṁ kātabbanti? Yattha bhikkhū vasanti,",
  "atk-vin02a10:226_5": "tattha gantvā pacchimikāya vassaṁ upagantabbaṁ. “Pacchimikāya vassaṁ upagantuṁ āgamissantī”ti",
  "atk-vin02a10:226_6": "vā ābhogaṁ katvā āgatānaṁ santike ovādena vasitabbaṁ. Sace pana pacchimikāyapi na",
  "atk-vin02a10:226_7": "keci āgacchanti, antarāmagge ca rājabhayaṁ vā corabhayaṁ vā dubbhikkhaṁ vā hoti,",
  "atk-vin02a10:226_8": "abhikkhukāvāse vasantiyā āpatti, vassacchedaṁ katvā gacchantiyāpi āpatti, sā rakkhitabbā.",
  "atk-vin02a10:226_9": "Āpadāsu hi abhikkhuke āvāse vasantiyā anāpatti vuttā. Sace āgantvā vassaṁ upagatā",
  "atk-vin02a10:226_10": "bhikkhū puna kenaci kāraṇena pakkamanti, vasitabbameva. Vuttañhetaṁ – “anāpatti vassūpagatā",
  "atk-vin02a10:226_11": "bhikkhū pakkantā vā honti vibbhantā vā kālaṅkatā vā pakkhasaṅkantā vā āpadāsu ummattikāya",
  "atk-vin02a10:226_12": "ādikammikāyā”ti. Pavārentiyā pana yattha bhikkhū atthi, tattha gantvā pavāretabbaṁ.",
  "atk-vin02a10:227_0": "Anvaddhamāsanti addhamāse addhamāse. Dve dhammā paccāsīsitabbāti dve dhammā icchitabbā.",
  "atk-vin02a10:227_1": "Uposathapucchakanti uposathapucchanaṁ, tattha pannarasike uposathe pakkhassa cātuddasiyaṁ",
  "atk-vin02a10:227_2": "cātuddasike terasiyaṁ gantvā uposatho pucchitabbo. Mahāpaccariyaṁ pana “pakkhassa",
  "atk-vin02a10:227_3": "terasiyaṁyeva gantvā ‘ayaṁ uposatho cātuddasiko pannarasiko’ti pucchitabba”nti vuttaṁ.",
  "atk-vin02a10:227_4": "Uposathadivase ovādatthāya upasaṅkamitabbaṁ. Pāṭipadadivasato pana paṭṭhāya dhammasavanatthāya",
  "atk-vin02a10:227_5": "gantabbaṁ. Iti bhagavā aññassa kammassa okāsaṁ adatvā nirantaraṁ bhikkhunīnaṁ bhikkhūnaṁ",
  "atk-vin02a10:227_6": "santike gamanameva paññapesi. Kasmā? Mandapaññattā mātugāmassa. Mandapañño hi mātugāmo,",
  "atk-vin02a10:227_7": "tasmā niccaṁ dhammasavanaṁ bahūpakāraṁ. Evañca sati “yaṁ mayaṁ jānāma, tameva ayyā",
  "atk-vin02a10:227_8": "jānantī”ti mānaṁ akatvā bhikkhusaṅghaṁ payirūpāsamānā sātthikaṁ pabbajjaṁ karissanti,",
  "atk-vin02a10:227_9": "tasmā bhagavā evamakāsi. Bhikkhuniyopi “yathānusiṭṭhaṁ paṭipajjissāmā”ti sabbāyeva",
  "atk-vin02a10:227_10": "nirantaraṁ vihāraṁ upasaṅkamiṁsu. Vuttañhetaṁ –",
  "atk-vin02a10:228_0": "“Tena kho pana samayena sabbo bhikkhunisaṅgho ovādaṁ gacchati. Manussā ujjhāyanti",
  "atk-vin02a10:228_1": "khiyyanti vipācenti ‘jāyāyo imā imesaṁ, jāriyo imā imesaṁ, idānime imāhi saddhiṁ",
  "atk-vin02a10:228_2": "abhiramissantī’ti. Bhagavato etamatthaṁ ārocesuṁ – ‘na, bhikkhave, sabbena bhikkhunisaṅghena",
  "atk-vin02a10:228_3": "ovādo gantabbo, gaccheyya ce, āpatti dukkaṭassa. Anujānāmi bhikkhave catūhi pañcahi",
  "atk-vin02a10:228_4": "bhikkhunīhi ovādaṁ gantu’nti. Punapi tatheva ujjhāyiṁsu. Puna bhagavā ‘anujānāmi,",
  "atk-vin02a10:228_5": "bhikkhave, dve tisso bhikkhuniyo ovādaṁ gantu”’nti āha.",
  "atk-vin02a10:229_0": "Tasmā bhikkhunisaṅghena dve tisso bhikkhuniyo yācitvā pesetabbā – “ethayye, bhikkhusaṅghaṁ",
  "atk-vin02a10:229_1": "ovādūpasaṅkamanaṁ yācatha, bhikkhunisaṅgho ayyā…pe… ovādūpasaṅkamana”nti. Tāhi bhikkhunīhi",
  "atk-vin02a10:229_2": "ārāmaṁ gantabbaṁ. Tato ovādapaṭiggāhakaṁ ekaṁ bhikkhuṁ upasaṅkamitvā vanditvā so",
  "atk-vin02a10:229_3": "bhikkhu ekāya bhikkhuniyā evamassa vacanīyo “bhikkhunisaṅgho, ayya, bhikkhusaṅghassa",
  "atk-vin02a10:229_4": "pāde vandati, ovādūpasaṅkamanañca yācati, labhatu kira ayya bhikkhunisaṅgho ovādūpasaṅkamana”nti.",
  "atk-vin02a10:229_5": "Tena bhikkhunā pātimokkhuddesako bhikkhu upasaṅkamitvā evamassa vacanīyo “bhikkhunisaṅgho",
  "atk-vin02a10:229_6": "bhante bhikkhusaṅghassa pāde vandati, ovādūpasaṅkamanañca yācati, labhatu kira bhante",
  "atk-vin02a10:229_7": "bhikkhunisaṅgho ovādūpasaṅkamana”nti. Pātimokkhuddesakena vattabbo “atthi koci bhikkhu",
  "atk-vin02a10:229_8": "bhikkhunovādako sammato”ti. Sace hoti koci bhikkhu bhikkhunovādako sammato, pātimokkhuddesakena",
  "atk-vin02a10:229_9": "vattabbo “itthannāmo bhikkhu bhikkhunovādako sammato, taṁ bhikkhunisaṅgho upasaṅkamatū”ti.",
  "atk-vin02a10:230_0": "Sace na hoti koci bhikkhu bhikkhunovādako sammato, pātimokkhuddesakena vattabbo –",
  "atk-vin02a10:230_1": "“ko āyasmā ussahati bhikkhuniyo ovaditu”nti. Sace koci bhikkhu ussahati bhikkhuniyo",
  "atk-vin02a10:230_2": "ovadituṁ, so ca hoti aṭṭhahaṅgehi samannāgato, sammannitvā vattabbo – “itthannāmo",
  "atk-vin02a10:230_3": "bhikkhu bhikkhunovādako sammato, taṁ bhikkhunisaṅgho upasaṅkamatū”ti.",
  "atk-vin02a10:231_0": "Sace pana koci na ussahati bhikkhuniyo ovadituṁ, pātimokkhuddesakena vattabbo – “natthi",
  "atk-vin02a10:231_1": "koci bhikkhu bhikkhunovādako sammato, pāsādikena bhikkhunisaṅgho sampādetū”ti. Ettāvatā",
  "atk-vin02a10:231_2": "hi sakalaṁ sikkhattayasaṅgahaṁ sāsanamārocitaṁ hoti. Tena bhikkhunā “sādhū”ti sampaṭicchitvā",
  "atk-vin02a10:231_3": "pāṭipade bhikkhunīnaṁ ārocetabbaṁ. Bhikkhunisaṅghenapi tā bhikkhuniyo pesetabbā “gacchathayye,",
  "atk-vin02a10:231_4": "pucchatha ‘kiṁ ayya labhati bhikkhunisaṅgho ovādūpasaṅkamana”’nti. Tāhi “sādhu ayye”ti",
  "atk-vin02a10:231_5": "sampaṭicchitvā ārāmaṁ gantvā taṁ bhikkhuṁ upasaṅkamitvā evaṁ vattabbaṁ – “kiṁ ayya",
  "atk-vin02a10:231_6": "labhati bhikkhunisaṅgho ovādūpasaṅkamana”nti. Tena vattabbaṁ – “natthi koci bhikkhu",
  "atk-vin02a10:231_7": "bhikkhunovādako sammato, pāsādikena bhikkhunisaṅgho sampādetū”ti. Tāhi “sādhu ayyā”ti",
  "atk-vin02a10:231_8": "sampaṭicchitabbaṁ. Ekato āgatānaṁ vasena cetaṁ vuttaṁ, tāsu pana ekāya bhikkhuniyā",
  "atk-vin02a10:231_9": "vattabbañca sampaṭicchitabbañca, itarā tassā sahāyikā.",
  "atk-vin02a10:232_0": "Sace pana bhikkhunisaṅgho vā bhikkhusaṅgho vā na pūrati, ubhayatopi vā gaṇamattameva",
  "atk-vin02a10:232_1": "puggalamattaṁ vā hoti, ekā bhikkhunī vā bahūhi bhikkhunupassayehi ovādatthāya pesitā",
  "atk-vin02a10:232_2": "hoti, tatrāyaṁ vacanakkamo – “bhikkhuniyo ayya bhikkhusaṅghassa pāde vandanti, ovādūpasaṅkamanañca",
  "atk-vin02a10:232_3": "yācanti, labhantu kira ayya bhikkhuniyo ovādūpasaṅkamana”nti. “Ahaṁ ayya bhikkhusaṅghassa",
  "atk-vin02a10:232_4": "pāde vandāmi; ovādūpasaṅkamanañca yācāmi, labhāmahaṁ ayya ovādūpasaṅkamana”nti.",
  "atk-vin02a10:233_0": "“Bhikkhunisaṅgho ayya ayyānaṁ pāde vandati, ovādūpasaṅkamanañca yācati, labhatu kira",
  "atk-vin02a10:233_1": "ayya bhikkhunīsaṅgho ovādūpasaṅkamana”nti. “Bhikkhuniyo ayya ayyānaṁ pāde vandanti,",
  "atk-vin02a10:233_2": "ovādūpasaṅkamanañca yācanti, labhantu kira ayya bhikkhuniyo ovādūpasaṅkamana”nti.",
  "atk-vin02a10:233_3": "“Ahaṁ ayya ayyānaṁ pāde vandāmi, ovādūpasaṅkamanañca yācāmi, labhāmahaṁ ayya ovādūpasaṅkamana”nti.",
  "atk-vin02a10:234_0": "“Bhikkhunisaṅgho ayya ayyassa pāde vandati, ovādūpasaṅkamanañca yācati, labhatu kira",
  "atk-vin02a10:234_1": "ayya bhikkhunisaṅgho ovādūpasaṅkamana”nti. “Bhikkhuniyo ayya ayyassa pāde vandanti",
  "atk-vin02a10:234_2": "; ovādūpasaṅkamanañca yācanti, labhantu kira ayya bhikkhuniyo ovādūpasaṅkamana”nti.",
  "atk-vin02a10:234_3": "“Ahaṁ ayya ayyassa pāde vandāmi, ovādūpasaṅkamanañca yācāmi, labhāmahaṁ ayya ovādūpasaṅkamana”nti.",
  "atk-vin02a10:235_0": "“Bhikkhunisaṅgho ca ayya bhikkhuniyo ca bhikkhunī ca bhikkhusaṅghassa ayyānaṁ ayyassa",
  "atk-vin02a10:235_1": "pāde vandati vandanti vandati, ovādūpasaṅkamanañca yācati yācanti yācati, labhatu",
  "atk-vin02a10:235_2": "kira labhantu kira labhatu kira ayya bhikkhunisaṅgho ca bhikkhuniyo ca bhikkhunī",
  "atk-vin02a10:235_3": "ca ovādūpasaṅkamana”nti.",
  "atk-vin02a10:236_0": "Tenapi bhikkhunā uposathakāle evaṁ vattabbaṁ – “bhikkhuniyo bhante bhikkhusaṅghassa",
  "atk-vin02a10:236_1": "pāde vandanti, ovādūpasaṅkamanañca yācanti, labhantu kira bhante bhikkhuniyo ovādūpasaṅkamana”nti.",
  "atk-vin02a10:236_2": "“Bhikkhunī bhante bhikkhusaṅghassa pāde vandati, ovādūpasaṅkamanañca yācati, labhatu",
  "atk-vin02a10:236_3": "kira bhante bhikkhunī ovādūpasaṅkamana”nti.",
  "atk-vin02a10:237": "“Bhikkhunisaṅgho bhante, bhikkhuniyo bhante, bhikkhunī bhante āyasmantānaṁ pāde vandati, ovādūpasaṅkamanañca yācati, labhatu kira bhante bhikkhunī ovādūpasaṅkamana”nti.",
  "atk-vin02a10:238_0": "“Bhikkhunisaṅgho ca bhante, bhikkhuniyo ca bhikkhunī ca bhikkhusaṅghassa āyasmantānaṁ",
  "atk-vin02a10:238_1": "pāde vandati vandanti vandati, ovādūpasaṅkamanañca yācati yācanti yācati, labhatu",
  "atk-vin02a10:238_2": "kira labhantu kira labhatu kira bhante bhikkhunisaṅgho ca bhikkhuniyo ca bhikkhunī",
  "atk-vin02a10:238_3": "ca ovādūpasaṅkamana”nti.",
  "atk-vin02a10:239_0": "Pātimokkhuddesakenāpi sace sammato bhikkhu atthi, purimanayeneva taṁ bhikkhuniyo,",
  "atk-vin02a10:239_1": "taṁ bhikkhunī, taṁ bhikkhunisaṅgho ca bhikkhuniyo ca bhikkhunī ca upasaṅkamantu upasaṅkamatu",
  "atk-vin02a10:239_2": "upasaṅkamatūti vattabbaṁ. Sace natthi, pāsādikena bhikkhunisaṅgho ca bhikkhuniyo",
  "atk-vin02a10:239_3": "ca bhikkhunī ca sampādetu sampādentu sampādetūti vattabbaṁ.",
  "atk-vin02a10:240": "Ovādapaṭiggāhakena pāṭipade paccāharitvā tatheva vattabbaṁ. Ovādaṁ pana bālagilānagamike ṭhapetvā añño sacepi āraññako hoti, appaṭiggahetuṁ na labhati. Vuttañhetaṁ bhagavatā –",
  "atk-vin02a10:241": "“Anujānāmi, bhikkhave, ṭhapetvā bālaṁ ṭhapetvā gilānaṁ ṭhapetvā gamikaṁ avasesehi ovādaṁ gahetu”nti.",
  "atk-vin02a10:242_0": "Tattha yo cātuddasikapannarasikesu vā uposathesu pāṭipade vā gantukāmo, so gamiko",
  "atk-vin02a10:242_1": "dutiyapakkhadivase gacchantopi aggahetuṁ na labhati, “na, bhikkhave, ovādo na gahetabbo,",
  "atk-vin02a10:242_2": "yo na gaṇheyya, āpatti dukkaṭassā”ti vuttaṁ āpattiṁ āpajjatiyeva. Ovādaṁ gahetvā",
  "atk-vin02a10:242_3": "ca uposathagge anārocetuṁ vā pāṭipade bhikkhunīnaṁ apaccāharituṁ vā na vaṭṭati. Vuttañhetaṁ –",
  "atk-vin02a10:243": "“Na, bhikkhave, ovādo na ārocetabbo. Yo na āroceyya, āpatti dukkaṭassā”ti.",
  "atk-vin02a10:244": "Aparampi vuttaṁ –",
  "atk-vin02a10:245": "“Na, bhikkhave, ovādo na paccāharitabbo. Yo na paccāhareyya, āpatti dukkaṭassā”ti.",
  "atk-vin02a10:246_0": "Tattha āraññakena paccāharaṇatthaṁ saṅketo kātabbo. Vuttañhetaṁ – “anujānāmi, bhikkhave,",
  "atk-vin02a10:246_1": "āraññakena bhikkhunā ovādaṁ gahetuṁ, saṅketañca kātuṁ, atra paṭiharissāmī”ti. Tasmā",
  "atk-vin02a10:246_2": "āraññako bhikkhu sace bhikkhunīnaṁ vasanagāme bhikkhaṁ labhati, tattheva caritvā",
  "atk-vin02a10:246_3": "bhikkhuniyo disvā ārocetvā gantabbaṁ. No cassa tattha bhikkhā sulabhā hoti, sāmantagāme",
  "atk-vin02a10:246_4": "caritvā bhikkhunīnaṁ gāmaṁ āgamma tatheva kātabbaṁ. Sace dūraṁ gantabbaṁ hoti, saṅketo",
  "atk-vin02a10:246_5": "kātabbo – “ahaṁ amukaṁ nāma tumhākaṁ gāmadvāre sabhaṁ vā maṇḍapaṁ vā rukkhamūlaṁ",
  "atk-vin02a10:246_6": "vā upasaṅkamissāmi, tattha āgaccheyyāthā”ti. Bhikkhunīhi tattha gantabbaṁ, agantuṁ",
  "atk-vin02a10:246_7": "na labbhati. Vuttañhetaṁ – “na, bhikkhave, bhikkhuniyā saṅketaṁ na gantabbaṁ. Yā",
  "atk-vin02a10:246_8": "na gaccheyya, āpatti dukkaṭassā”ti.",
  "atk-vin02a10:247": "Ubhatosaṅghe tīhi ṭhānehi pavāretabbanti ettha bhikkhunīhi cātuddase attanā pavāretvā uposathe bhikkhusaṅghe pavāretabbaṁ. Vuttañhetaṁ –",
  "atk-vin02a10:248": "“Anujānāmi, bhikkhave, ajjatanāya pavāretvā aparajju bhikkhusaṅghaṁ pavāretu”nti.",
  "atk-vin02a10:249": "Bhikkhunikhandhake vuttanayeneva cettha vinicchayo veditabbo. Vuttañhetaṁ –",
  "atk-vin02a10:250_0": "“Tena kho pana samayena sabbo bhikkhunisaṅgho pavārento kolāhalamakāsi. Bhagavato",
  "atk-vin02a10:250_1": "etamatthaṁ ārocesuṁ. Anujānāmi, bhikkhave, ekaṁ bhikkhuniṁ byattaṁ paṭibalaṁ sammannituṁ",
  "atk-vin02a10:250_2": "bhikkhunisaṅghassa atthāya bhikkhusaṅghaṁ pavāretuṁ. Evañca pana, bhikkhave, sammannitabbā.",
  "atk-vin02a10:250_3": "Paṭhamaṁ bhikkhunī yācitabbā, yācitvā byattāya bhikkhuniyā paṭibalāya saṅgho ñāpetabbo –",
  "atk-vin02a10:251": "“Suṇātu me, ayye saṅgho, yadi saṅghassa pattakallaṁ, saṅgho itthannāmaṁ bhikkhuniṁ sammanneyya bhikkhunisaṅghassa atthāya bhikkhusaṅghaṁ pavāretuṁ. Esā ñatti.",
  "atk-vin02a10:252_0": "“Suṇātu me, ayye saṅgho, saṅgho itthannāmaṁ bhikkhuniṁ sammanneyya bhikkhunisaṅghassa",
  "atk-vin02a10:252_1": "atthāya bhikkhusaṅghaṁ pavāretuṁ. Yassā ayyāya khamati itthannāmāya bhikkhuniyā sammuti",
  "atk-vin02a10:252_2": "bhikkhunisaṅghassa atthāya bhikkhusaṅghaṁ pavāretuṁ, sā tuṇhassa; yassā nakkhamati, sā bhāseyya.",
  "atk-vin02a10:253": "“Sammatā saṅghena itthannāmā bhikkhunī bhikkhunisaṅghassa atthāya bhikkhusaṅghaṁ pavāretuṁ. Khamati saṅghassa, tasmā tuṇhī, evametaṁ dhārayāmī”ti.",
  "atk-vin02a10:254_0": "Tāya sammatāya bhikkhuniyā bhikkhunisaṅghaṁ ādāya bhikkhusaṅghaṁ upasaṅkamitvā ekaṁsaṁ",
  "atk-vin02a10:254_1": "uttarāsaṅgaṁ karitvā añjaliṁ paggahetvā evamassa vacanīyo – “bhikkhunisaṅgho ayya,",
  "atk-vin02a10:254_2": "bhikkhusaṅghaṁ pavāreti – diṭṭhena vā sutena vā parisaṅkāya vā. Vadatayya bhikkhusaṅgho",
  "atk-vin02a10:254_3": "bhikkhunisaṅghaṁ anukampaṁ upādāya, passanto paṭikarissati. Dutiyampi ayya, tatiyampi",
  "atk-vin02a10:254_4": "ayya, bhikkhunisaṅgho…pe… paṭikarissatī”ti.",
  "atk-vin02a10:255_0": "Sace bhikkhunisaṅgho na pūrati, “bhikkhuniyo ayya bhikkhusaṅghaṁ pavārenti – diṭṭhena",
  "atk-vin02a10:255_1": "vā sutena vā parisaṅkāya vā, vadatayya bhikkhusaṅgho bhikkhuniyo anukampaṁ upādāya,",
  "atk-vin02a10:255_2": "passantiyo paṭikarissantī”ti ca, “ahaṁ ayya bhikkhusaṅghaṁ pavāremi – diṭṭhena vā",
  "atk-vin02a10:255_3": "sutena vā parisaṅkāya vā, vadatu maṁ ayya bhikkhusaṅgho anukampaṁ upādāya, passantī",
  "atk-vin02a10:255_4": "paṭikarissāmī”ti ca evaṁ tikkhattuṁ vattabbaṁ.",
  "atk-vin02a10:256_0": "Sace bhikkhusaṅgho na pūrati, “bhikkhunisaṅgho ayyā ayye pavāreti – diṭṭhena vā sutena",
  "atk-vin02a10:256_1": "vā parisaṅkāya vā, vadantayyā bhikkhunisaṅghaṁ anukampaṁ upādāya, passanto paṭikarissatī”ti",
  "atk-vin02a10:256_2": "ca, “bhikkhunisaṅgho ayya ayyaṁ pavāreti – diṭṭhena vā sutena vā parisaṅkāya vā,",
  "atk-vin02a10:256_3": "vadatayyo bhikkhunisaṅghaṁ anukampaṁ upādāya, passanto paṭikarissatī”ti ca evaṁ tikkhattuṁ vattabbaṁ.",
  "atk-vin02a10:257_0": "Ubhinnaṁ apāripūriyā “bhikkhuniyo ayyā ayye pavārenti – diṭṭhena vā sutena vā parisaṅkāya",
  "atk-vin02a10:257_1": "vā, vadantayyā bhikkhuniyo anukampaṁ upādāya, passantiyo paṭikarissantī”ti ca, “bhikkhuniyo",
  "atk-vin02a10:257_2": "ayya ayyaṁ pavārenti – diṭṭhena vā sutena vā parisaṅkāya vā, vadatayyo bhikkhuniyo",
  "atk-vin02a10:257_3": "anukampaṁ upādāya, passantiyo paṭikarissantī”ti ca, “ahaṁ ayyā ayye pavāremi – diṭṭhena",
  "atk-vin02a10:257_4": "vā sutena vā parisaṅkāya vā, vadantu maṁ ayyā anukampaṁ upādāya, passantī paṭikarissāmī”ti",
  "atk-vin02a10:257_5": "ca, “ahaṁ ayya ayyaṁ pavāremi – diṭṭhena vā sutena vā parisaṅkāya vā, vadatu maṁ",
  "atk-vin02a10:257_6": "ayyo anukampaṁ upādāya, passantī paṭikarissāmī”ti ca evaṁ tikkhattuṁ vattabbaṁ.",
  "atk-vin02a10:258": "Mānattacaraṇañca upasampadāpariyesanā ca yathāṭhāneyeva āvi bhavissati.",
  "atk-vin02a10:259_0": "Nabhikkhuniyā kenaci pariyāyenāti dasahi vā akkosavatthūhi aññena vā kenaci pariyāyena",
  "atk-vin02a10:259_1": "bhikkhu neva akkositabbo, na paribhāsitabbo, na bhayena tajjetabbo. Ovaṭoti pihito",
  "atk-vin02a10:259_2": "vārito paṭikkhitto. Vacanayeva vacanapatho. Anovaṭoti apihito avārito appaṭikkhitto.",
  "atk-vin02a10:259_3": "Tasmā bhikkhuniyā ādhipaccaṭṭhāne jeṭṭhakaṭṭhāne ṭhatvā “evaṁ abhikkama, evaṁ paṭikkama,",
  "atk-vin02a10:259_4": "evaṁ nivāsehi, evaṁ pārupāhī”ti kenaci pariyāyena neva bhikkhu ovaditabbo, na anusāsitabbo.",
  "atk-vin02a10:259_5": "Dosaṁ pana disvā “pubbe mahātherā na evaṁ abhikkamanti, na paṭikkamanti, na nivāsenti,",
  "atk-vin02a10:259_6": "na pārupanti, īdisaṁ kāsāvampi na dhārenti, na evaṁ akkhīni añjentī”tiādinā nayena",
  "atk-vin02a10:259_7": "vijjamānadosaṁ dassetuṁ vaṭṭati. Bhikkhūhi pana “ayaṁ vuḍḍhasamaṇī evaṁ nivāseti,",
  "atk-vin02a10:259_8": "evaṁ pārupati, mā evaṁ nivāsehi, mā evaṁ pārupāhi, mā tilakammapaṇṇakammādīni karohī”ti",
  "atk-vin02a10:259_9": "yathāsukhaṁ bhikkhuniṁ ovadituṁ anusāsituṁ vaṭṭati.",
  "atk-vin02a10:260_0": "Samaggamhayyāti bhaṇantanti “samaggā amha ayya” iti bhaṇantaṁ bhikkhunisaṅghaṁ. Aññaṁ",
  "atk-vin02a10:260_1": "dhammaṁ bhaṇatīti aññaṁ suttantaṁ vā abhidhammaṁ vā. Samaggamhayyāti vacanena hi",
  "atk-vin02a10:260_2": "ovādaṁ paccāsīsanti, tasmā ṭhapetvā ovādaṁ aññaṁ dhammaṁ bhaṇantassa dukkaṭaṁ. Ovādaṁ",
  "atk-vin02a10:260_3": "aniyyādetvāti eso bhaginiyo ovādoti avatvā.",
  "atk-vin02a10:261_0": "150.Adhammakammetiādīsu bhikkhunovādakasammutikammaṁ kammanti veditabbaṁ. Tattha",
  "atk-vin02a10:261_1": "adhammakamme dvinnaṁ navakānaṁ vasena aṭṭhārasa pācittiyāni. Dhammakamme dutiyassa",
  "atk-vin02a10:261_2": "navakassa avasānapade anāpatti, sesesu sattarasa dukkaṭāni.",
  "atk-vin02a10:262_0": "152.Uddesaṁ dentoti aṭṭhannaṁ garudhammānaṁ pāḷiṁ uddisanto. Paripucchaṁ dentoti",
  "atk-vin02a10:262_1": "tassāyeva paguṇāya garudhammapāḷiyā aṭṭhakathaṁ kathentoti attho. Osārehi ayyāti",
  "atk-vin02a10:262_2": "vuccamāno osāretīti evaṁ vuccamāno aṭṭhagarudhammapāḷiṁ osāretīti attho. Evaṁ uddesaṁ",
  "atk-vin02a10:262_3": "dento, paripucchaṁ dento, yo ca osārehīti vuccamāno aṭṭha garudhamme bhaṇati, tassa",
  "atk-vin02a10:262_4": "pācittiyena anāpatti. Aññaṁ dhammaṁ bhaṇantassa dukkaṭena anāpatti. Pañhaṁ pucchati,",
  "atk-vin02a10:262_5": "pañhaṁ puṭṭho kathetīti bhikkhunī garudhammanissitaṁ vā khandhādinissitaṁ vā pañhaṁ",
  "atk-vin02a10:262_6": "pucchati, taṁ yo bhikkhu katheti, tassāpi anāpatti. Aññassatthāya bhaṇantanti catuparisatiṁ",
  "atk-vin02a10:262_7": "dhammaṁ desentaṁ bhikkhuṁ upasaṅkamitvā bhikkhuniyo suṇanti, tatrāpi bhikkhussa anāpatti.",
  "atk-vin02a10:262_8": "Sikkhamānāya sāmaṇeriyāti etāsaṁ desentassāpi anāpatti. Sesaṁ uttānatthameva.",
  "atk-vin02a10:263": "Padasodhammasamuṭṭhānaṁ – vācato ca vācācittato ca samuṭṭhāti, kiriyaṁ, nosaññāvimokkhaṁ, acittakaṁ, paṇṇattivajjaṁ, vacīkammaṁ, ticittaṁ tivedananti.",
  "atk-vin02a10:264": "Ovādasikkhāpadaṁ paṭhamaṁ.",
  "atk-vin02a10:265": "2. Atthaṅgatasikkhāpadavaṇṇanā",
  "atk-vin02a10:266_0": "153. Dutiyasikkhāpade – pariyāyenāti vārena, paṭipāṭiyāti attho. Adhicetasoti adhicittavato,",
  "atk-vin02a10:266_1": "sabbacittānaṁ adhikena arahattaphalacittena samannāgatassāti attho. Appamajjatoti",
  "atk-vin02a10:266_2": "nappamajjato, appamādena kusalānaṁ dhammānaṁ sātaccakiriyāya samannāgatassāti vuttaṁ",
  "atk-vin02a10:266_3": "hoti. Muninoti “yo munāti ubho loke, muni tena pavuccatī”ti evaṁ ubhayalokamunanena",
  "atk-vin02a10:266_4": "vā, monaṁ vuccati ñāṇaṁ, tena ñāṇena samannāgatattā vā khīṇāsavo muni nāma vuccati,",
  "atk-vin02a10:266_5": "tassa munino. Monapathesu sikkhatoti arahattañāṇasaṅkhātassa monassa pathesu sattatiṁsabodhipakkhiyadhammesu",
  "atk-vin02a10:266_6": "tīsu vā sikkhāsu sikkhato. Idañca pubbabhāgapaṭipadaṁ gahetvā vuttaṁ, tasmā evaṁ",
  "atk-vin02a10:266_7": "pubbabhāge sikkhato imāya sikkhāya munibhāvaṁ pattassa muninoti evamettha attho daṭṭhabbo.",
  "atk-vin02a10:266_8": "Sokā na bhavanti tādinoti tādisassa khīṇāsavamunino abbhantare iṭṭhaviyogādivatthukā",
  "atk-vin02a10:266_9": "sokā na santi. Atha vā tādinoti tādilakkhaṇasamannāgatassa evarūpassa munino sokā",
  "atk-vin02a10:266_10": "na bhavantīti ayamettha attho. Upasantassāti rāgādīnaṁ upasamena upasantassa. Sadā",
  "atk-vin02a10:266_11": "satīmatoti sativepullappattattā niccakālaṁ satiyā avirahitassa. Ākāse antalikkheti",
  "atk-vin02a10:266_12": "antalikkhasaṅkhāte ākāse, na kasiṇugghāṭime, na pana rūpaparicchede. Caṅkamatipi",
  "atk-vin02a10:266_13": "tiṭṭhatipīti tāsaṁ bhikkhunīnaṁ kathaṁ sutvā “imā bhikkhuniyo maṁ ‘ettakameva ayaṁ",
  "atk-vin02a10:266_14": "jānātī’ti avamaññanti, handa dāni etāsaṁ attano ānubhāvaṁ dassemī”ti dhammabahumānaṁ",
  "atk-vin02a10:266_15": "uppādetvā abhiññāpādakaṁ catutthajjhānaṁ samāpajjitvā vuṭṭhāya evarūpaṁ iddhipāṭihāriyaṁ",
  "atk-vin02a10:266_16": "dassesi – “ākāse antalikkhe caṅkamatipi…pe… antaradhāyatipī”ti. Tattha antaradhāyatipīti",
  "atk-vin02a10:266_17": "antaradhāyatipi adassanampi gacchatīti attho. Tañceva udānaṁ bhaṇati aññañca bahuṁ",
  "atk-vin02a10:266_18": "buddhavacananti thero kira attano bhātutherassa santike –",
  "atk-vin02a10:267": "“Padumaṁ yathā kokanudaṁ sugandhaṁ,",
  "atk-vin02a10:268": "Pāto siyā phullamavītagandhaṁ;",
  "atk-vin02a10:269": "Aṅgīrasaṁ passa virocamānaṁ,",
  "atk-vin02a10:270": "Tapantamādiccamivantalikkhe”ti. ;",
  "atk-vin02a10:271_0": "Imaṁ gāthaṁ uddisāpetvā cattāro māse sajjhāyi. Na ca paguṇaṁ kattumasakkhi. Tato",
  "atk-vin02a10:271_1": "naṁ thero “abhabbo tvaṁ imasmiṁ sāsane”ti vihārā nikkaḍḍhāpesi, so rodamāno dvārakoṭṭhake",
  "atk-vin02a10:271_2": "aṭṭhāsi. Atha bhagavā buddhacakkhunā veneyyasatte olokento taṁ disvā vihāracārikaṁ",
  "atk-vin02a10:271_3": "caramāno viya tassa santikaṁ gantvā “cūḷapanthaka, kasmā rodasī”ti āha. So tamatthaṁ",
  "atk-vin02a10:271_4": "ārocesi. Athassa bhagavā suddhaṁ pilotikakhaṇḍaṁ datvā “idaṁ ‘rajoharaṇaṁ rajoharaṇa’nti",
  "atk-vin02a10:271_5": "parimajjāhī”ti āha. So “sādhū”ti sampaṭicchitvā attano nivāsaṭṭhāne nisīditvā tassa",
  "atk-vin02a10:271_6": "ekamantaṁ parimajji, parimajjitaṭṭhānaṁ kāḷakamahosi. So “evaṁ parisuddhampi nāma",
  "atk-vin02a10:271_7": "vatthaṁ imaṁ attabhāvaṁ nissāya kāḷakaṁ jāta”nti saṁvegaṁ paṭilabhitvā vipassanaṁ",
  "atk-vin02a10:271_8": "ārabhi. Athassa bhagavā āraddhavīriyabhāvaṁ ñatvā “adhicetaso”ti imaṁ obhāsagāthaṁ",
  "atk-vin02a10:271_9": "abhāsi. Thero gāthāpariyosāne arahattaṁ pāpuṇi. Tasmā thero pakatiyāva imaṁ gāthaṁ",
  "atk-vin02a10:271_10": "mamāyati, so taṁ imissā gāthāya mamāyanabhāvaṁ jānāpetuṁ taṁyeva bhaṇati. Aññañca",
  "atk-vin02a10:271_11": "antarantarā āharitvā bahuṁ buddhavacanaṁ. Tena vuttaṁ – “tañceva udānaṁ bhaṇati,",
  "atk-vin02a10:271_12": "aññañca bahuṁ buddhavacana”nti.",
  "atk-vin02a10:272": "156.Ekato upasampannāyāti bhikkhunisaṅghe upasampannāya, bhikkhusaṅghe pana upasampannaṁ ovadantassa pācittiyaṁ. Sesamettha uttānameva. Idampi ca padasodhammasamuṭṭhānameva.",
  "atk-vin02a10:273": "Atthaṅgatasikkhāpadaṁ dutiyaṁ.",
  "atk-vin02a10:274": "3. Bhikkhunupassayasikkhāpadavaṇṇanā",
  "atk-vin02a10:275_0": "162. Tatiyasikkhāpade – aññatra samayā ovadati āpatti pācittiyassātiādīsu aṭṭhahi",
  "atk-vin02a10:275_1": "garudhammehi ovadantasseva pācittiyaṁ, aññena dhammena dukkaṭanti veditabbaṁ. Ekatoupasampannāyāti",
  "atk-vin02a10:275_2": "bhikkhunisaṅghe upasampannāya, bhikkhusaṅghe upasampannāya pana ovadato pācittiyameva.",
  "atk-vin02a10:275_3": "Ito parampi yattha yattha “ekatoupasampannā”ti vuccati, sabbattha ayameva attho daṭṭhabbo. Sesaṁ uttānameva.",
  "atk-vin02a10:276": "Kathinasamuṭṭhānaṁ – kāyavācato, kāyavācācittato ca samuṭṭhāti, kiriyaṁ, nosaññāvimokkhaṁ, acittakaṁ, paṇṇattivajjaṁ, kāyakammaṁ, vacīkammaṁ, ticittaṁ, tivedananti.",
  "atk-vin02a10:277": "Bhikkhunupassayasikkhāpadaṁ tatiyaṁ.",
  "atk-vin02a10:278_0": "Idaṁ panettha mahāpaccariyaṁ vuttaṁ pakiṇṇakaṁ – asammato ce bhikkhu atthaṅgate sūriye",
  "atk-vin02a10:278_1": "bhikkhunupassayaṁ upasaṅkamitvā aṭṭhahi garudhammehi ovadati, tīṇi pācittiyāni. Aññena",
  "atk-vin02a10:278_2": "dhammena ovadato dve dukkaṭāni, ekaṁ pācittiyaṁ. Kathaṁ? Asammatamūlakaṁ dukkaṭaṁ,",
  "atk-vin02a10:278_3": "upassayaṁ gantvā aññena dhammena ovadanamūlakaṁ dukkaṭaṁ, atthaṅgate sūriye ovadanamūlakaṁ",
  "atk-vin02a10:278_4": "pācittiyanti. Sammatassa atthaṅgate sūriye tattha gantvā aṭṭhahi garudhammehi ovadantassa",
  "atk-vin02a10:278_5": "ekā anāpatti, dve pācittiyāni. Kathaṁ? Sammatattā anāpatti, atthaṅgate sūriye ovadanamūlakaṁ",
  "atk-vin02a10:278_6": "ekaṁ, gantvā garudhammehi ovadanamūlakaṁ ekanti dve pācittiyāni. Tasseva aññena dhammena",
  "atk-vin02a10:278_7": "ovadato ekā anāpatti, ekaṁ dukkaṭaṁ, ekaṁ pācittiyaṁ. Kathaṁ? Sammatattā anāpatti,",
  "atk-vin02a10:278_8": "gantvā aññena dhammena ovadanamūlakaṁ dukkaṭaṁ, atthaṅgate sūriye ovadanamūlakaṁ",
  "atk-vin02a10:278_9": "pācittiyanti. Divā pana gantvā ovadato sammatassa ca asammatassa ca rattiṁ ovadanamūlakaṁ",
  "atk-vin02a10:278_10": "ekaṁ pācittiyaṁ apanetvā avasesā āpattānāpattiyo veditabbāti.",
  "atk-vin02a10:279": "Pakiṇṇakakathā niṭṭhitā.",
  "atk-vin02a10:280": "4. Āmisasikkhāpadavaṇṇanā",
  "atk-vin02a10:281_0": "164. Catutthasikkhāpade – na bahukatāti na katabahumānā, na dhamme bahumānaṁ katvā",
  "atk-vin02a10:281_1": "ovadantīti adhippāyo. “Bhikkhunovādakaṁ avaṇṇaṁ kattukāmo”tiādīnaṁ ujjhāpanake vuttanayenevattho veditabbo.",
  "atk-vin02a10:282_0": "Upasampannaṁ saṅghena asammatanti ettha asammato nāma sammatena vā saṅghena vā bhāraṁ",
  "atk-vin02a10:282_1": "katvā ṭhapito veditabbo. Anupasampannaṁ sammataṁ vā asammataṁ vāti ettha pana bhikkhukāle",
  "atk-vin02a10:282_2": "sammutiṁ labhitvā sāmaṇerabhūmiyaṁ ṭhito sammato, sammatena vā saṅghena vā ṭhapito",
  "atk-vin02a10:282_3": "bahussuto sāmaṇero asammatoti veditabbo. Sesaṁ vuttanayattā uttānameva.",
  "atk-vin02a10:283": "Tisamuṭṭhānaṁ – kāyacittato vācācittato kāyavācācittato ca samuṭṭhāti, kiriyaṁ, saññāvimokkhaṁ, sacittakaṁ, lokavajjaṁ, kāyakammaṁ, vacīkammaṁ, akusalacittaṁ, dukkhavedananti.",
  "atk-vin02a10:284": "Āmisasikkhāpadaṁ catutthaṁ.",
  "atk-vin02a10:285": "5. Cīvaradānasikkhāpadavaṇṇanā",
  "atk-vin02a10:286_0": "169. Pañcamasikkhāpade – visikhāyāti rathikāya. Piṇḍāya caratīti nibaddhacāravasena",
  "atk-vin02a10:286_1": "abhiṇhaṁ carati. Sandiṭṭhāti sandiṭṭhamittā ahesuṁ. Sesamettha padato uttānatthaṁ,",
  "atk-vin02a10:286_2": "vinicchayato cīvarapaṭiggahaṇasikkhāpade vuttanayeneva veditabbaṁ saddhiṁ samuṭṭhānādīhi.",
  "atk-vin02a10:286_3": "Tatra hi bhikkhu paṭiggāhako, idha bhikkhunī, ayaṁ viseso. Sesaṁ tādisamevāti.",
  "atk-vin02a10:287": "Cīvaradānasikkhāpadaṁ pañcamaṁ.",
  "atk-vin02a10:288": "6. Cīvarasibbanasikkhāpadavaṇṇanā",
  "atk-vin02a10:289_0": "175. Chaṭṭhasikkhāpade – udāyīti lāḷudāyī. Paṭṭhoti paṭibalo, nipuṇo ceva samattho",
  "atk-vin02a10:289_1": "cāti vuttaṁ hoti. Aññatarā bhikkhunīti tasseva purāṇadutiyikā. Paṭibhānacittanti",
  "atk-vin02a10:289_2": "attano paṭibhānena katacittaṁ, so kira cīvaraṁ rajitvā tassa majjhe nānāvaṇṇehi vippakatamethunaṁ",
  "atk-vin02a10:289_3": "itthipurisarūpamakāsi. Tena vuttaṁ – “majjhe paṭibhānacittaṁ vuṭṭhāpetvā”ti. Yathāsaṁhaṭanti yathāsaṁharitameva.",
  "atk-vin02a10:290_0": "176.Cīvaranti yaṁ nivāsituṁ vā pārupituṁ vā sakkā hoti, evañhi mahāpaccariyādīsu",
  "atk-vin02a10:290_1": "vuttaṁ. Sayaṁ sibbatīti ettha sibbissāmīti vicārentassāpi chindantassāpi dukkaṭaṁ,",
  "atk-vin02a10:290_2": "sibbantassa pana pācittiyaṁ. Ārāpathe ārāpatheti sūciṁ pavesetvā pavesetvā nīharaṇe.",
  "atk-vin02a10:290_3": "Sace pana sakalasūciṁ anīharanto dīghasuttappavesanatthaṁ satakkhattumpi vijjhitvā",
  "atk-vin02a10:290_4": "nīharati, ekameva pācittiyaṁ. Sakiṁ āṇattoti sakiṁ “cīvaraṁ sibbā”ti vutto. Bahukampi",
  "atk-vin02a10:290_5": "sibbatīti sacepi sabbaṁ sūcikammaṁ pariyosāpetvā cīvaraṁ niṭṭhāpeti, ekameva pācittiyaṁ.",
  "atk-vin02a10:290_6": "Atha pana “imasmiṁ cīvare kattabbakammaṁ tava bhāro”ti vutto karoti, āṇattassa ārāpathe",
  "atk-vin02a10:290_7": "ārāpathe ekamekaṁ pācittiyaṁ, āṇāpakassa ekavācāya sambahulānipi. Punappunaṁ āṇattiyaṁ",
  "atk-vin02a10:290_8": "pana vattabbameva natthi.",
  "atk-vin02a10:291_0": "Yepi sace ācariyupajjhāyesu attano ñātikānaṁ cīvaraṁ sibbantesu tesaṁ nissitakā “ācariyupajjhāyavattaṁ",
  "atk-vin02a10:291_1": "vā kathinavattaṁ vā karomā”ti sibbanti, tesampi ārāpathagaṇanāya āpattiyo. Ācariyupajjhāyā",
  "atk-vin02a10:291_2": "attano ñātikānaṁ cīvaraṁ antevāsikehi sibbāpenti, ācariyupajjhāyānaṁ dukkaṭaṁ, antevāsikānaṁ",
  "atk-vin02a10:291_3": "pācittiyaṁ. Antevāsikā attano ñātikānaṁ ācariyupajjhāyehi sibbāpenti, tatrāpi eseva",
  "atk-vin02a10:291_4": "nayo. Antevāsikānampi ācariyupajjhāyānampi ñātikāya cīvaraṁ hoti, ācariyupajjhāyā",
  "atk-vin02a10:291_5": "pana antevāsike vañcetvā sibbāpenti, ubhinnampi dukkaṭaṁ. Kasmā? Antevāsikānaṁ aññātikasaññāya",
  "atk-vin02a10:291_6": "sibbitattā, itaresaṁ akappiye niyojitattā. Tasmā “idaṁ te mātu cīvaraṁ, idaṁ bhaginiyā”ti",
  "atk-vin02a10:291_7": "ācikkhitvā sibbāpetabbaṁ.",
  "atk-vin02a10:292_0": "179.Aññaṁparikkhāranti yaṁkiñci upāhanatthavikādiṁ. Sesaṁ uttānameva. Chasamuṭṭhānaṁ",
  "atk-vin02a10:292_1": "– kiriyaṁ, nosaññāvimokkhaṁ, acittakaṁ, paṇṇattivajjaṁ, kāyakammaṁ, vacīkammaṁ, ticittaṁ, tivedananti.",
  "atk-vin02a10:293": "Cīvarasibbanasikkhāpadaṁ chaṭṭhaṁ.",
  "atk-vin02a10:294": "7. Saṁvidhānasikkhāpadavaṇṇanā",
  "atk-vin02a10:295_0": "181. Sattamasikkhāpade – pacchā gacchantīnaṁ corā acchindiṁsūti pacchā gacchantīnaṁ",
  "atk-vin02a10:295_1": "pattacīvaraṁ corā hariṁsu. Dūsesunti tā bhikkhuniyo corā dūsayiṁsu, sīlavināsaṁ pāpayiṁsūti attho.",
  "atk-vin02a10:296_0": "182-3.Saṁvidhāyāti saṁvidahitvā, gamanakāle saṅketaṁ katvāti attho. Kukkuṭasampādeti",
  "atk-vin02a10:296_1": "ettha yasmā gāmā nikkhamitvā kukkuṭo padasāva aññaṁ gāmaṁ gacchati, ayaṁ kukkuṭasampādoti",
  "atk-vin02a10:296_2": "vuccati. Tatrāyaṁ vacanattho – sampadanti etthāti sampādo. Ke sampadanti? Kukkuṭā.",
  "atk-vin02a10:296_3": "Kukkuṭānaṁ sampādo kukkuṭasampādo. Atha vā sampādoti gamanaṁ, kukkuṭānaṁ sampādo",
  "atk-vin02a10:296_4": "ettha atthītipi kukkuṭasampādo. Kukkuṭasampāte itipi pāṭho, tattha yassa gāmassa",
  "atk-vin02a10:296_5": "gehacchadanapiṭṭhito kukkuṭo uppatitvā aññassa gehacchadanapiṭṭhiyaṁ patati, ayaṁ",
  "atk-vin02a10:296_6": "kukkuṭasampātoti vuccati. Vacanattho panettha vuttanayeneva veditabbo. Dvidhā vuttappakāropi",
  "atk-vin02a10:296_7": "cesa gāmo accāsanno hoti, upacāro na labbhati. Yasmiṁ pana gāme paccūse vassantassa",
  "atk-vin02a10:296_8": "kukkuṭassa saddo anantare gāme suyyati, tādisehi gāmehi sampuṇṇaraṭṭhe gāmantare",
  "atk-vin02a10:296_9": "gāmantare pācittiyanti aṭṭhakathāyaṁ vuttaṁ. Kiñcāpi vuttaṁ, “gāmantare gāmantare",
  "atk-vin02a10:296_10": "āpatti pācittiyassā”ti vacanato pana sacepi ratanamattantaro gāmo hoti, yo tassa",
  "atk-vin02a10:296_11": "manussehi ṭhapitaupacāro, taṁ okkamantassa āpattiyeva.",
  "atk-vin02a10:297_0": "Tatrāyaṁ āpattivinicchayo – saṁvidhānakāle hi sace ubhopi bhikkhunupassaye vā antarārāme",
  "atk-vin02a10:297_1": "vā āsanasālāya vā titthiyaseyyāya vā ṭhatvā saṁvidahanti, anāpatti kappiyabhūmi kirāyaṁ.",
  "atk-vin02a10:297_2": "Tasmā ettha saṁvidahanapaccayā dukkaṭāpattiṁ na vadanti, gacchantassa yathāvatthukameva.",
  "atk-vin02a10:297_3": "Sace pana antogāme bhikkhunupassayadvāre rathikāya aññesu vā catukkasiṅghāṭakahatthisālādīsu",
  "atk-vin02a10:297_4": "saṁvidahanti, bhikkhuno āpatti dukkaṭassa. Evaṁ saṁvidahitvā gāmato nikkhamanti,",
  "atk-vin02a10:297_5": "nikkhamane anāpatti, anantaragāmassa upacārokkamane pana bhikkhuno pācittiyaṁ. Tatrāpi",
  "atk-vin02a10:297_6": "“paṭhamapāde dukkaṭaṁ, dutiyapāde pācittiya”nti mahāpaccariyaṁ vuttaṁ. Gāmato nikkhamitvā",
  "atk-vin02a10:297_7": "pana yāva anantaragāmassa upacāraṁ na okkamanti, etthantare saṁvidahitepi bhikkhuno",
  "atk-vin02a10:297_8": "dukkaṭaṁ, anantaragāmassa upacārokkamane purimanayeneva āpatti. Sace dūraṁ gantukāmā",
  "atk-vin02a10:297_9": "honti, gāmūpacāragaṇanāya okkamane okkamane āpatti, tassa tassa pana gāmassa atikkamane",
  "atk-vin02a10:297_10": "anāpatti. Sace pana bhikkhunī “asukaṁ nāma gāmaṁ gamissāmī”ti upassayato nikkhamati,",
  "atk-vin02a10:297_11": "bhikkhupi tameva gāmaṁ sandhāya “asukaṁ nāma gāmaṁ gamissāmī”ti vihārato nikkhamati.",
  "atk-vin02a10:297_12": "Atha dvepi gāmadvāre samāgantvā “tumhe kuhiṁ gacchatha, asukaṁ nāma gāmaṁ tumhe kuhinti,",
  "atk-vin02a10:297_13": "mayampi tatthevā”ti vatvā “ehi dāni, gacchāmā”ti saṁvidhāya gacchanti, anāpatti.",
  "atk-vin02a10:297_14": "Kasmā? Pubbameva gamissāmāti nikkhantattāti mahāpaccariyaṁ vuttaṁ. Taṁ neva pāḷiyā",
  "atk-vin02a10:297_15": "na sesaaṭṭhakathāya sameti.",
  "atk-vin02a10:298_0": "Addhayojane addhayojaneti ekamekaṁ addhayojanaṁ atikkamantassa idāni atikkamissatīti",
  "atk-vin02a10:298_1": "paṭhamapāde dukkaṭaṁ, dutiyapāde pācittiyaṁ. Imasmiñhi naye atikkamane āpatti, okkamane anāpatti.",
  "atk-vin02a10:299_0": "184.Bhikkhu saṁvidahatīti nagaradvāre vā rathikāya vā bhikkhuniṁ disvā “asukaṁ gāmaṁ",
  "atk-vin02a10:299_1": "nāma gatapubbatthā”ti vadati, “nāmhi ayya gatapubbā”ti “ehi gacchāmā”ti vā “sve ahaṁ",
  "atk-vin02a10:299_2": "gamissāmi, tvampi āgaccheyyāsī”ti vā vadati. Bhikkhunī saṁvidahatīti gāmantare cetiyavandanatthaṁ",
  "atk-vin02a10:299_3": "gāmato nikkhamantaṁ bhikkhuṁ disvā “ayya kuhiṁ gacchathā”ti vadati. “Asukaṁ nāma",
  "atk-vin02a10:299_4": "gāmaṁ cetiyavandanattha”nti. “Ahampi ayya āgacchāmī”ti evaṁ bhikkhunīyeva saṁvidahati, na bhikkhu.",
  "atk-vin02a10:300_0": "185.Visaṅketenāti ettha “purebhattaṁ gacchissāmā”ti vatvā pacchābhattaṁ gacchanti,",
  "atk-vin02a10:300_1": "“ajja vā gamissāmā”ti vatvā sve gacchanti. Evaṁ kālavisaṅketeyeva anāpatti, dvāravisaṅkete",
  "atk-vin02a10:300_2": "pana maggavisaṅkete vā satipi āpattiyeva. Āpadāsūti raṭṭhabhede cakkasamāruḷhā janapadā",
  "atk-vin02a10:300_3": "pariyāyanti evarūpāsu āpadāsu anāpatti. Sesaṁ uttānamevāti.",
  "atk-vin02a10:301": "Catusamuṭṭhānaṁ – kāyato kāyavācato kāyacittato kāyavācācittato ca samuṭṭhāti, kiriyaṁ, nosaññāvimokkhaṁ, acittakaṁ, paṇṇattivajjaṁ, kāyakammaṁ, vacīkammaṁ, ticittaṁ, tivedananti.",
  "atk-vin02a10:302": "Saṁvidhānasikkhāpadaṁ sattamaṁ.",
  "atk-vin02a10:303": "8. Nāvābhiruhanasikkhāpadavaṇṇanā",
  "atk-vin02a10:304_0": "188. Aṭṭhamasikkhāpade – saṁvidhāyāti lokassādamittasanthavavasena kīḷāpurekkhārā",
  "atk-vin02a10:304_1": "saṁvidahitvā. Uddhaṁgāmininti uddhaṁ nadiyā paṭisotaṁ gacchantiṁ. Yasmā pana yo uddhaṁ",
  "atk-vin02a10:304_2": "javanato ujjavanikāya nāvāya kīḷati, so “uddhaṁgāminiṁ abhiruhatī”ti vuccati. Tenassa",
  "atk-vin02a10:304_3": "padabhājane atthameva dassetuṁ “ujjavanikāyā”ti vuttaṁ. Adhogāmininti adho anusotaṁ",
  "atk-vin02a10:304_4": "gacchantiṁ. Yasmā pana yo adho javanato ojavanikāya nāvāya kīḷati, so “adhogāminiṁ",
  "atk-vin02a10:304_5": "abhiruhatī”ti vuccati. Tenassāpi padabhājane atthameva dassetuṁ “ojavanikāyā”ti vuttaṁ.",
  "atk-vin02a10:304_6": "Tattha yaṁ titthasampaṭipādanatthaṁ uddhaṁ vā adho vā haranti, ettha anāpatti. Tiriyaṁ",
  "atk-vin02a10:304_7": "taraṇāyāti upayogatthe nissakkavacanaṁ.",
  "atk-vin02a10:305_0": "189.Gāmantare gāmantareti ettha yassā nadiyā ekaṁ tīraṁ kukkuṭasampādagāmehi nirantaraṁ,",
  "atk-vin02a10:305_1": "ekaṁ agāmakaṁ araññaṁ, tassā sagāmakatīrapassena gamanakāle gāmantaragaṇanāya pācittiyāni,",
  "atk-vin02a10:305_2": "agāmakatīrapassena gamanakāle addhayojanagaṇanāya. Yā pana yojanavitthatā hoti, tassā",
  "atk-vin02a10:305_3": "majjhena gamanepi addhayojanagaṇanāya pācittiyāni veditabbāni. Anāpatti tiriyaṁ taraṇāyāti",
  "atk-vin02a10:305_4": "ettha na kevalaṁ nadiyā, yopi mahātitthapaṭṭanato tāmalittiṁ vā suvaṇṇabhūmiṁ vā",
  "atk-vin02a10:305_5": "gacchati, tassāpi anāpatti. Sabbaaṭṭhakathāsu hi nadiyaṁyeva āpatti vicāritā, na samudde.",
  "atk-vin02a10:306": "191.Visaṅketenāti idhāpi kālavisaṅketeneva anāpatti, titthavisaṅketena pana nāvāvisaṅketena vā gacchantassa āpattiyeva. Sesaṁ paṭhamasikkhāpadasadisameva saddhiṁ samuṭṭhānādīhīti.",
  "atk-vin02a10:307": "Nāvābhiruhanasikkhāpadaṁ aṭṭhamaṁ.",
  "atk-vin02a10:308": "9. Paripācitasikkhāpadavaṇṇanā",
  "atk-vin02a10:309_0": "192. Navamasikkhāpade – mahānāge tiṭṭhamāneti bhummatthe upayogavacanaṁ, mahānāgesu",
  "atk-vin02a10:309_1": "tiṭṭhamānesūti attho. Atha vā mahānāge tiṭṭhamāne “adisvā”ti ayamettha pāṭhaseso",
  "atk-vin02a10:309_2": "daṭṭhabbo. Itarathā hi attho na yujjati. Antarākathāti avasānaṁ appatvā ārambhassa",
  "atk-vin02a10:309_3": "ca avasānassa ca vemajjhaṭṭhānaṁ pattakathā. Vippakatāti kayiramānā hoti. Saccaṁ",
  "atk-vin02a10:309_4": "mahānāgā kho tayā gahapatīti addhacchikena olokayamānā there pavisante disvā tehi",
  "atk-vin02a10:309_5": "sutabhāvaṁ ñatvā evamāha.",
  "atk-vin02a10:310_0": "194.Bhikkhuniparipācitanti bhikkhuniyā paripācitaṁ, guṇappakāsanena nipphāditaṁ;",
  "atk-vin02a10:310_1": "laddhabbaṁ katanti attho. Padabhājane panassa bhikkhuniñca tassā paripācanākārañca",
  "atk-vin02a10:310_2": "dassetuṁ “bhikkhunī nāma ubhatosaṅghe upasampannā, paripāceti nāma pubbe adātukāmāna”ntiādi",
  "atk-vin02a10:310_3": "vuttaṁ. Pubbe gihisamārambhāti ettha pubbeti paṭhamaṁ. Samārambhoti samāraddhaṁ vuccati,",
  "atk-vin02a10:310_4": "paṭiyāditassetaṁ adhivacanaṁ. Gihīnaṁ samārambho gihisamārambho. Bhikkhuniyā paripācanato",
  "atk-vin02a10:310_5": "paṭhamameva yaṁ gihīnaṁ paṭiyāditaṁ bhattaṁ, tato aññatra taṁ piṇḍapātaṁ ṭhapetvā",
  "atk-vin02a10:310_6": "aññaṁ bhuñjantassa āpatti, taṁ pana bhuñjantassa anāpattīti vuttaṁ hoti. Padabhājane",
  "atk-vin02a10:310_7": "pana yasmā ñātakapavāritehi bhikkhussatthāya asamāraddhopi piṇḍapāto atthato samāraddhova",
  "atk-vin02a10:310_8": "hoti, yathāsukhaṁ āharāpetabbato, tasmā byañjanaṁ anādiyitvā atthameva dassetuṁ “gihisamārambho",
  "atk-vin02a10:310_9": "nāma ñātakā vā honti pavāritā vā”ti vuttaṁ.",
  "atk-vin02a10:311_0": "195.Pakatipaṭiyattanti pakatiyā tasseva bhikkhuno atthāya paṭiyāditaṁ hoti “therassa",
  "atk-vin02a10:311_1": "dassāmā”ti. Mahāpaccariyaṁ pana “tassa aññassā”ti avatvā “bhikkhūnaṁ dassāmāti paṭiyattaṁ",
  "atk-vin02a10:311_2": "hotī”ti avisesena vuttaṁ.",
  "atk-vin02a10:312_0": "197.Pañca bhojanāni ṭhapetvā sabbattha anāpattīti yāgukhajjakaphalāphale sabbattha",
  "atk-vin02a10:312_1": "bhikkhuniparipācitepi anāpatti. Sesaṁ uttānameva. Paṭhamapārājikasamuṭṭhānaṁ – kāyacittato",
  "atk-vin02a10:312_2": "samuṭṭhāti, kiriyaṁ, saññāvimokkhaṁ, sacittakaṁ, paṇṇattivajjaṁ, kāyakammaṁ, ticittaṁ, tivedananti.",
  "atk-vin02a10:313": "Paripācitasikkhāpadaṁ navamaṁ.",
  "atk-vin02a10:314": "10. Rahonisajjasikkhāpadavaṇṇanā",
  "atk-vin02a10:315_0": "198. Dasamasikkhāpade – sabbo pāḷiattho ca vinicchayo ca dutiyaaniyate vuttanayeneva",
  "atk-vin02a10:315_1": "veditabbo. Idañhi sikkhāpadaṁ dutiyāniyatena ca upari upanandhassa catutthasikkhāpadena",
  "atk-vin02a10:315_2": "ca saddhiṁ ekaparicchedaṁ, aṭṭhuppattivasena pana visuṁ paññattanti.",
  "atk-vin02a10:316": "Rahonisajjasikkhāpadaṁ dasamaṁ.",
  "atk-vin02a10:317": "Samatto vaṇṇanākkamena bhikkhunivaggo tatiyo.",
  "atk-vin02a10:318": "4. Bhojanavaggo",
  "atk-vin02a10:319": "1. Āvasathapiṇḍasikkhāpadavaṇṇanā",
  "atk-vin02a10:320_0": "203. Bhojanavaggassa paṭhamasikkhāpade – āvasathapiṇḍoti āvasathe piṇḍo. Samantā",
  "atk-vin02a10:320_1": "parikkhittaṁ addhikagilānagabbhinipabbajitānaṁ yathānurūpaṁ paññattamañcapīṭhaṁ anekagabbhapamukhaparicchedaṁ",
  "atk-vin02a10:320_2": "āvasathaṁ katvā tattha puññakāmatāya piṇḍo paññatto hoti, yāgubhattabhesajjādi sabbaṁ",
  "atk-vin02a10:320_3": "tesaṁ tesaṁ dānatthāya ṭhapitaṁ hotīti attho. Hiyyopīti svepi. Apasakkantīti apagacchanti.",
  "atk-vin02a10:320_4": "Manussā ujjhāyantīti titthiye apassantā “titthiyā kuhiṁ gatā”“ime passitvā pakkantā”ti",
  "atk-vin02a10:320_5": "sutvā ujjhāyanti. Kukkuccāyantoti kukkuccaṁ karonto, akappiyasaññaṁ uppādentoti attho.",
  "atk-vin02a10:321_0": "206.Sakkoti tamhā āvasathā pakkamitunti addhayojanaṁ vā yojanaṁ vā gantuṁ sakkoti.",
  "atk-vin02a10:321_1": "Na sakkotīti ettakameva na sakkoti. Anodissāti imesaṁyeva vā ettakānaṁyeva vāti ekaṁ",
  "atk-vin02a10:321_2": "pāsaṇḍaṁ anuddisitvā sabbesaṁ paññatto hoti. Yāvadatthoti bhojanampi ettakanti aparicchinditvā",
  "atk-vin02a10:321_3": "yāvadattho paññatto hoti. Sakiṁ bhuñjitabbanti ekadivasaṁ bhuñjitabbaṁ, dutiyadivasato",
  "atk-vin02a10:321_4": "paṭṭhāya paṭiggahaṇe dukkaṭaṁ, ajjhohāre ajjhohāre pācittiyaṁ.",
  "atk-vin02a10:322_0": "Ayaṁ panettha vinicchayo – ekakulena vā nānākulehi vā ekato hutvā ekasmiṁ ṭhāne vā",
  "atk-vin02a10:322_1": "nānāṭhānesu vā “ajja ekasmiṁ; sve ekasmi”nti evaṁ aniyamitaṭṭhāne vā paññattaṁ ekasmiṁ",
  "atk-vin02a10:322_2": "ṭhāne ekadivasaṁ bhuñjitvā dutiyadivase tasmiṁ ṭhāne aññasmiṁ vā bhuñjituṁ na vaṭṭati.",
  "atk-vin02a10:322_3": "Nānākulehi pana nānāṭhānesu paññattaṁ ekasmiṁ ṭhāne ekadivasaṁ bhuñjitvā dutiyadivase",
  "atk-vin02a10:322_4": "aññattha bhuñjituṁ vaṭṭati. Paṭipāṭiṁ pana khepetvā puna ādito paṭṭhāya bhuñjituṁ",
  "atk-vin02a10:322_5": "na vaṭṭatīti mahāpaccariyaṁ vuttaṁ. Ekapūganānāpūgaekagāmanānāgāmesupi eseva nayo.",
  "atk-vin02a10:322_6": "Yopi ekakulassa vā nānākulānaṁ vā ekato paññatto taṇḍulādīnaṁ abhāvena antarantarā",
  "atk-vin02a10:322_7": "chijjati, sopi na bhuñjitabbo. Sace pana “na sakkoma dātu”nti upacchinditvā puna",
  "atk-vin02a10:322_8": "kalyāṇacitte uppanne dātuṁ ārabhanti, etaṁ puna ekadivasaṁ bhuñjituṁ vaṭṭatīti mahāpaccariyaṁ vuttaṁ.",
  "atk-vin02a10:323_0": "208.Anāpatti gilānassāti gilānassa anuvasitvā bhuñjantassa anāpatti. Gacchanto vāti",
  "atk-vin02a10:323_1": "yo gacchanto antarāmagge ekadivasaṁ gataṭṭhāne ca ekadivasaṁ bhuñjati, tassāpi anāpatti.",
  "atk-vin02a10:323_2": "Āgacchantepi eseva nayo. Gantvā paccāgacchantopi antarāmagge ekadivasaṁ āgataṭṭhāne",
  "atk-vin02a10:323_3": "ca ekadivasaṁ bhuñjituṁ labhati. Gacchissāmīti bhuñjitvā nikkhantassa nadī vā pūrati",
  "atk-vin02a10:323_4": "corādibhayaṁ vā hoti, so nivattitvā khemabhāvaṁ ñatvā gacchanto puna ekadivasaṁ bhuñjituṁ",
  "atk-vin02a10:323_5": "labhatīti sabbamidaṁ mahāpaccariyādīsu vuttaṁ. Odissa paññatto hotīti bhikkhūnaṁyeva",
  "atk-vin02a10:323_6": "atthāya uddisitvā paññatto hoti. Na yāvadatthoti yāvadatthaṁ paññatto na hoti, thokaṁ",
  "atk-vin02a10:323_7": "thokaṁ labbhati, tādisaṁ niccampi bhuñjituṁ vaṭṭati. Pañca bhojanāni ṭhapetvā sabbatthāti",
  "atk-vin02a10:323_8": "yāgukhajjakaphalāphalādibhede sabbattha anāpatti. Yāguādīni hi niccampi bhuñjituṁ",
  "atk-vin02a10:323_9": "vaṭṭati. Sesaṁ uttānameva. Eḷakalomasamuṭṭhānaṁ – kāyato ca kāyacittato ca samuṭṭhāti,",
  "atk-vin02a10:323_10": "kiriyaṁ, nosaññāvimokkhaṁ, acittakaṁ, paṇṇattivajjaṁ, kāyakammaṁ ticittaṁ, tivedananti.",
  "atk-vin02a10:324": "Āvasathapiṇḍasikkhāpadaṁ paṭhamaṁ.",
  "atk-vin02a10:325": "2. Gaṇabhojanasikkhāpadavaṇṇanā",
  "atk-vin02a10:326_0": "209. Dutiyasikkhāpade – parihīnalābhasakkāroti so kira ajātasattunā rājānaṁ mārāpetvāpi",
  "atk-vin02a10:326_1": "abhimāre yojetvāpi ruhiruppādaṁ katvāpi guḷhapaṭicchanno ahosi. Yadā pana divāyeva",
  "atk-vin02a10:326_2": "dhanapālakaṁ payojesi, tadā pākaṭo jāto. “Kathaṁ devadatto hatthiṁ payojesī”ti parikathāya",
  "atk-vin02a10:326_3": "uppannāya “na kevalaṁ hatthiṁ payojesi, rājānampi mārāpesi, abhimārepi pesesi, silampi",
  "atk-vin02a10:326_4": "pavijjhi, pāpo devadatto”ti pākaṭo ahosi. “Kena saddhiṁ idaṁ kammamakāsī”ti ca vutte",
  "atk-vin02a10:326_5": "“raññā ajātasattunā”ti āhaṁsu. Tato nāgarā “kathañhi nāma rājā evarūpaṁ coraṁ sāsanakaṇṭakaṁ",
  "atk-vin02a10:326_6": "gahetvā vicarissatī”ti uṭṭhahiṁsu. Rājā nagarasaṅkhobhaṁ ñatvā devadattaṁ nīhari.",
  "atk-vin02a10:326_7": "Tato paṭṭhāya cassa pañcathālipākasatāni upacchindi, upaṭṭhānampissa na agamāsi,",
  "atk-vin02a10:326_8": "aññepissa manussā na kiñci dātabbaṁ vā kātabbaṁ vā maññiṁsu. Tena vuttaṁ – “parihīnalābhasakkāro”ti.",
  "atk-vin02a10:326_9": "Kulesu viññāpetvā viññāpetvā bhuñjatīti “mā me gaṇo bhijjī”ti parisaṁ posento “tvaṁ",
  "atk-vin02a10:326_10": "ekassa bhikkhuno bhattaṁ dehi, tvaṁ dvinna”nti evaṁ viññāpetvā sapariso kulesu bhuñjati.",
  "atk-vin02a10:327": "211.Cīvaraṁ parittaṁ uppajjatīti bhattaṁ agaṇhantānaṁ cīvaraṁ na denti, tasmā parittaṁ uppajjati.",
  "atk-vin02a10:328": "212.Cīvarakārakebhikkhū bhattena nimantentīti gāme piṇḍāya caritvā cirena cīvaraṁ niṭṭhāpente disvā “evaṁ lahuṁ niṭṭhāpetvā cīvaraṁ paribhuñjissantī”ti puññakāmatāya nimantenti.",
  "atk-vin02a10:329": "215.Nānāverajjaketi nānāvidhehi aññarajjehi āgate. “Nānāvirajjake”tipi pāṭho, ayamevattho.",
  "atk-vin02a10:330_0": "217-8.Gaṇabhojaneti gaṇassa bhojane. Idha ca gaṇo nāma cattāro bhikkhū ādiṁ katvā",
  "atk-vin02a10:330_1": "tatuttariṁ bhikkhū adhippetā, teneva sabbantimaṁ paricchedaṁ dassento āha “yattha",
  "atk-vin02a10:330_2": "cattāro bhikkhū…pe… etaṁ gaṇabhojanaṁ nāmā”ti. Taṁ panetaṁ gaṇabhojanaṁ dvīhākārehi",
  "atk-vin02a10:330_3": "pasavati nimantanato vā viññattito vā. Kathaṁ nimantanato pasavati? Cattāro bhikkhū",
  "atk-vin02a10:330_4": "upasaṅkamitvā “tumhe, bhante, odanena nimantemi, odanaṁ me gaṇhatha ākaṅkhatha oloketha",
  "atk-vin02a10:330_5": "adhivāsetha paṭimānethā”ti evaṁ yena kenaci vevacanena vā bhāsantarena vā pañcannaṁ",
  "atk-vin02a10:330_6": "bhojanānaṁ nāmaṁ gahetvā nimanteti. Evaṁ ekato nimantitā paricchinnakālavasena ajjatanāya",
  "atk-vin02a10:330_7": "vā svātanāya vā ekato gacchanti, ekato gaṇhanti, ekato bhuñjanti, gaṇabhojanaṁ hoti,",
  "atk-vin02a10:330_8": "sabbesaṁ āpatti. Ekato nimantitā ekato vā nānato vā gacchanti, ekato gaṇhanti, nānato",
  "atk-vin02a10:330_9": "bhuñjanti, āpattiyeva. Paṭiggahaṇameva hi ettha pamāṇaṁ. Ekato nimantitā ekato vā",
  "atk-vin02a10:330_10": "nānato vā gacchanti, nānato gaṇhanti, ekato vā nānato vā bhuñjanti, anāpatti. Cattāri",
  "atk-vin02a10:330_11": "pariveṇāni vā vihāre vā gantvā nānato nimantitā ekaṭṭhāne ṭhitesuyeva vā eko puttena",
  "atk-vin02a10:330_12": "eko pitarāti evampi nānato nimantitā ekato vā nānato vā gacchantu, ekato vā nānato",
  "atk-vin02a10:330_13": "vā bhuñjantu, sace ekato gaṇhanti, gaṇabhojanaṁ hoti, sabbesaṁ āpatti. Evaṁ tāva",
  "atk-vin02a10:330_14": "nimantanato pasavati.",
  "atk-vin02a10:331_0": "Kathaṁ viññattito? Cattāro bhikkhū ekato ṭhitā vā nisinnā vā upāsakaṁ disvā “amhākaṁ",
  "atk-vin02a10:331_1": "catunnampi bhattaṁ dehī”ti vā viññāpeyyuṁ, pāṭekkaṁ vā passitvā “mayhaṁ dehi, mayhaṁ",
  "atk-vin02a10:331_2": "dehī”ti evaṁ ekato vā nānato vā viññāpetvā ekato vā gacchantu nānato vā, bhattaṁ",
  "atk-vin02a10:331_3": "gahetvāpi ekato vā bhuñjantu nānato vā, sace ekato gaṇhanti, gaṇabhojanaṁ hoti, sabbesaṁ",
  "atk-vin02a10:331_4": "āpatti. Evaṁ viññattito pasavati.",
  "atk-vin02a10:332_0": "Pādāpiphalitāti yathā mahācammassa parato maṁsaṁ dissati; evaṁ phālitā, vālikāya",
  "atk-vin02a10:332_1": "vā sakkharāya vā pahaṭamatte dukkhaṁ uppādenti, na sakkā hoti antogāme piṇḍāya carituṁ.",
  "atk-vin02a10:332_2": "Īdise gelaññe gilānasamayoti bhuñjitabbaṁ, na lesakappiyaṁ kātabbaṁ.",
  "atk-vin02a10:333_0": "Cīvare kayiramāneti yadā sāṭakañca suttañca labhitvā cīvaraṁ karonti tadā; visuñhi",
  "atk-vin02a10:333_1": "cīvarakārasamayo nāma natthi. Tasmā yo tattha cīvare kattabbaṁ yaṁkiñci kammaṁ karoti,",
  "atk-vin02a10:333_2": "mahāpaccariyañhi “antamaso sūcivedhanako”tipi vuttaṁ, tena cīvarakārasamayoti bhuñjitabbaṁ.",
  "atk-vin02a10:333_3": "Kurundiyaṁ pana vitthāreneva vuttaṁ. Yo cīvaraṁ vicāreti, chindati, moghasuttaṁ ṭhapeti,",
  "atk-vin02a10:333_4": "āgantukapaṭṭaṁ ṭhapeti, paccāgataṁ sibbati, āgantukapaṭṭaṁ bandhati, anuvātaṁ chindati",
  "atk-vin02a10:333_5": "ghaṭṭeti āropeti, tattha paccāgataṁ sibbati, suttaṁ karoti valeti, pipphalikaṁ niseti,",
  "atk-vin02a10:333_6": "parivattanaṁ karoti, sabbopi cīvaraṁ karotiyevāti vuccati. Yo pana samīpe nisinno",
  "atk-vin02a10:333_7": "jātakaṁ vā dhammapadaṁ vā katheti, ayaṁ na cīvarakārako. Etaṁ ṭhapetvā sesānaṁ gaṇabhojane anāpattīti.",
  "atk-vin02a10:334_0": "Addhayojananti ettakampi addhānaṁ gantukāmena. Yo pana dūraṁ gantukāmo, tattha vattabbameva",
  "atk-vin02a10:334_1": "natthi. Gacchantenāti addhānaṁ gacchantena, addhayojanabbhantare gāvutepi bhuñjituṁ",
  "atk-vin02a10:334_2": "vaṭṭati. Gatena bhuñjitabbanti gatena ekadivasaṁ bhuñjitabbaṁ. Nāvābhiruhanepi eseva",
  "atk-vin02a10:334_3": "nayo. Ayaṁ pana viseso – abhiruḷhena icchitaṭṭhānaṁ gantvāpi yāva na orohati tāva",
  "atk-vin02a10:334_4": "bhuñjitabbanti mahāpaccariyaṁ vuttaṁ. Catutthe āgateti ayaṁ antimaparicchedo, catutthepi",
  "atk-vin02a10:334_5": "āgate yattha na yāpenti; so mahāsamayo. Yattha pana sataṁ vā sahassaṁ vā sannipatanti,",
  "atk-vin02a10:334_6": "tattha vattabbameva natthi. Tasmā tādise kāle “mahāsamayo”ti adhiṭṭhahitvā bhuñjitabbaṁ.",
  "atk-vin02a10:334_7": "Yo koci paribbājakasamāpannoti sahadhammikesu vā titthiyesu vā aññataro, etesañhi",
  "atk-vin02a10:334_8": "yena kenaci kate bhatte “samaṇabhattasamayo”ti bhuñjitabbaṁ.",
  "atk-vin02a10:335": "220.Anāpatti samayeti sattasu samayesu aññatarasmiṁ anāpatti. Dve tayo ekatoti yepi akappiyanimantanaṁ sādiyitvā dve vā tayo vā ekato gahetvā bhuñjanti, tesampi anāpatti.",
  "atk-vin02a10:336_0": "Tattha animantitacatutthaṁ, piṇḍapātikacatutthaṁ, anupasampannacatutthaṁ, pattacatutthaṁ,",
  "atk-vin02a10:336_1": "gilānacatutthanti pañcannaṁ catukkānaṁ vasena vinicchayo veditabbo. Kathaṁ? Idhekacco",
  "atk-vin02a10:336_2": "cattāro bhikkhū “bhattaṁ gaṇhathā”ti nimanteti. Tesu tayo gatā, eko na gato. Upāsako",
  "atk-vin02a10:336_3": "“eko bhante thero kuhi”nti pucchati. Nāgato upāsakāti. So aññaṁ taṅkhaṇappattaṁ kañci",
  "atk-vin02a10:336_4": "“ehi bhante”ti pavesetvā catunnampi bhattaṁ deti, sabbesaṁ anāpatti. Kasmā? Gaṇapūrakassa",
  "atk-vin02a10:336_5": "animantitattā. Tayo eva hi tattha nimantitā gaṇhiṁsu, tehi gaṇo na pūrati, gaṇapūrako",
  "atk-vin02a10:336_6": "ca animantito, tena gaṇo bhijjatīti idaṁ animantitacatutthaṁ.",
  "atk-vin02a10:337_0": "Piṇḍapātikacatutthe – nimantanakāle eko piṇḍapātiko hoti, so nādhivāseti. Gamanavelāya",
  "atk-vin02a10:337_1": "pana “ehi bhante”ti vutte anadhivāsitattā anāgacchantampi “etha bhikkhaṁ lacchathā”ti",
  "atk-vin02a10:337_2": "gahetvā gacchanti, so taṁ gaṇaṁ bhindati. Tasmā sabbesaṁ anāpatti.",
  "atk-vin02a10:338": "Anupasampannacatutthe – sāmaṇerena saddhiṁ nimantitā honti, sopi gaṇaṁ bhindati.",
  "atk-vin02a10:339": "Pattacatutthe – eko sayaṁ agantvā pattaṁ peseti; evampi gaṇo bhijjati. Tasmā sabbesaṁ anāpatti.",
  "atk-vin02a10:340_0": "Gilānacatutthe – gilānena saddhiṁ nimantitā honti, tattha gilānasseva anāpatti, itaresaṁ",
  "atk-vin02a10:340_1": "pana gaṇapūrako hoti. Na hi gilānena gaṇo bhijjati. Tasmā tesaṁ āpattiyeva. Mahāpaccariyaṁ",
  "atk-vin02a10:340_2": "pana avisesena vuttaṁ.",
  "atk-vin02a10:341_0": "Samayaladdhako sayameva muccati, sesānaṁ gaṇapūrakattā āpattikaro hoti. Tasmā cīvaradānasamayaladdhakādīnampi",
  "atk-vin02a10:341_1": "vasena catukkāni veditabbāni. Sace pana adhivāsetvā gatesupi catūsu janesu eko paṇḍito",
  "atk-vin02a10:341_2": "bhikkhu “ahaṁ tumhākaṁ gaṇaṁ bhindissāmi, nimantanaṁ sādiyathā”ti vatvā yāgukhajjakāvasāne",
  "atk-vin02a10:341_3": "bhattatthāya pattaṁ gaṇhantānaṁ adatvā “ime tāva bhikkhū bhojetvā vissajjetha, ahaṁ",
  "atk-vin02a10:341_4": "pacchā anumodanaṁ katvā gamissāmī”ti nisinno. Tesu bhutvā gatesu “detha bhante patta”nti",
  "atk-vin02a10:341_5": "upāsakena pattaṁ gahetvā bhatte dinne bhuñjitvā anumodanaṁ katvā gacchati, sabbesaṁ",
  "atk-vin02a10:341_6": "anāpatti. Pañcannañhi bhojanānaṁyeva vasena gaṇabhojane visaṅketaṁ natthi. Odanena",
  "atk-vin02a10:341_7": "nimantitā kummāsaṁ gaṇhantāpi āpattiṁ āpajjanti. Tāni ca tehi ekato na gahitāni.",
  "atk-vin02a10:341_8": "Yāguādīsu pana visaṅketaṁ hoti, tāni tehi ekato gahitānīti. Evaṁ eko paṇḍito aññesampi anāpattiṁ karoti.",
  "atk-vin02a10:342_0": "Tasmā sace koci saṅghabhattaṁ kattukāmena nimantanatthāya pesito vihāraṁ āgamma “bhante,",
  "atk-vin02a10:342_1": "sve amhākaṁ ghare bhikkhaṁ gaṇhathā”ti avatvā “bhattaṁ gaṇhathā”ti vā “saṅghabhattaṁ",
  "atk-vin02a10:342_2": "gaṇhathā”ti vā “saṅgho bhattaṁ gaṇhātū”ti vā vadati, bhattuddesakena paṇḍitena bhavitabbaṁ,",
  "atk-vin02a10:342_3": "nemantanikā gaṇabhojanato piṇḍapātikā ca dhutaṅgabhedato mocetabbā. Kathaṁ? Evaṁ",
  "atk-vin02a10:342_4": "tāva vattabbaṁ – “sve na sakkā upāsakā”ti. “Punadivase, bhante”ti. “Punadivasepi",
  "atk-vin02a10:342_5": "na sakkā”ti. Evaṁ yāva addhamāsampi haritvā puna vattabbo – “tvaṁ kiṁ avacā”ti? Sace",
  "atk-vin02a10:342_6": "punapi “saṅghabhattaṁ gaṇhathā”ti vadati, tato “imaṁ tāva upāsaka pupphaṁ kappiyaṁ",
  "atk-vin02a10:342_7": "karohi, imaṁ tiṇa”nti evaṁ vikkhepaṁ katvā puna “kiṁ kathayitthā”ti pucchitabbo.",
  "atk-vin02a10:342_8": "Sace punapi tatheva vadati, “āvuso, tvaṁ piṇḍapātike vā mahāthere vā na lacchasi,",
  "atk-vin02a10:342_9": "sāmaṇere lacchasī”ti vattabbo. “Nanu, bhante asukasmiñca asukasmiñca gāme bhadante",
  "atk-vin02a10:342_10": "bhojesuṁ, ahaṁ kasmā na labhāmī”ti ca vutte “te nimantetuṁ jānanti, tvaṁ na jānāsī”ti.",
  "atk-vin02a10:342_11": "Te kathaṁ nimantesuṁ bhanteti? Te evamāhaṁsu – “amhākaṁ, bhante, bhikkhaṁ gaṇhathā”ti.",
  "atk-vin02a10:342_12": "Sace sopi tatheva vadati, vaṭṭati. Atha punapi “bhattaṁ gaṇhathā”ti vadati, “na dāni",
  "atk-vin02a10:342_13": "tvaṁ, āvuso, bahū bhikkhū lacchasi, tayo eva lacchasī”ti vattabbo. “Nanu, bhante,",
  "atk-vin02a10:342_14": "asukasmiñca asukasmiñca gāme sakalaṁ bhikkhusaṅghaṁ bhojesuṁ, ahaṁ kasmā na labhāmī”ti?",
  "atk-vin02a10:342_15": "“Tvaṁ nimantetuṁ na jānāsī”ti. “Te kathaṁ nimantesu”nti? Te “bhikkhaṁ gaṇhathā”ti",
  "atk-vin02a10:342_16": "āhaṁsūti. Sace sopi “bhikkhaṁ gaṇhathā”ti vadati, vaṭṭati. Atha punapi “bhattamevā”ti",
  "atk-vin02a10:342_17": "vadati, tato vattabbo – “gaccha tvaṁ, natthamhākaṁ tava bhattenattho, nibaddhagocaro",
  "atk-vin02a10:342_18": "esa amhākaṁ, mayamettha piṇḍāya carissāmā”ti. Taṁ “caratha, bhante”ti vatvā āgataṁ",
  "atk-vin02a10:342_19": "pucchanti – “kiṁ bho laddhā bhikkhū”ti. “Kiṁ etena bahu ettha vattabbaṁ, ‘therā sve",
  "atk-vin02a10:342_20": "piṇḍāya carissāmā’ti āhaṁsu. Mā dāni tumhe pamajjitthā”ti. Dutiyadivase cetiyavattaṁ",
  "atk-vin02a10:342_21": "katvā ṭhitā bhikkhū saṅghattherena vattabbā – “āvuso, dhuragāme saṅghabhattaṁ apaṇḍitamanusso",
  "atk-vin02a10:342_22": "pana agamāsi, gacchāma dhuragāme piṇḍāya carissāmā”ti. Bhikkhūhi therassa vacanaṁ",
  "atk-vin02a10:342_23": "kātabbaṁ, na dubbacehi bhavitabbaṁ, gāmadvāre aṭṭhatvāva piṇḍāya caritabbaṁ. Tesu",
  "atk-vin02a10:342_24": "pattāni gahetvā nisīdāpetvā bhojentesu bhuñjitabbaṁ. Sace āsanasālāya bhattaṁ ṭhapetvā",
  "atk-vin02a10:342_25": "rathikāsu āhiṇḍantā ārocenti – “āsanasālāya, bhante, bhattaṁ gaṇhathā”ti na vaṭṭati.",
  "atk-vin02a10:343_0": "Atha pana bhattaṁ ādāya tattha tattha gantvā “bhattaṁ gaṇhathā”ti vadanti, paṭikacceva",
  "atk-vin02a10:343_1": "vā vihāraṁ abhiharitvā patirūpe ṭhāne ṭhapetvā āgatāgatānaṁ denti, ayaṁ abhihaṭabhikkhā",
  "atk-vin02a10:343_2": "nāma vaṭṭati. Sace pana bhattasālāya dānaṁ sajjetvā taṁ taṁ pariveṇaṁ pahiṇanti “bhattasālāya",
  "atk-vin02a10:343_3": "bhattaṁ gaṇhathā”ti, na vaṭṭati. Ye pana manussā piṇḍacārike bhikkhū disvā āsanasālaṁ",
  "atk-vin02a10:343_4": "sammajjitvā tattha nisīdāpetvā bhojenti, na te paṭikkhipitabbā. Ye pana gāme bhikkhaṁ",
  "atk-vin02a10:343_5": "alabhitvā gāmato nikkhamante bhikkhū disvā “bhante bhattaṁ gaṇhathā”ti vadanti, te",
  "atk-vin02a10:343_6": "paṭikkhipitabbā, na vā nivattitabbaṁ. Sace “nivattatha, bhante, bhattaṁ gaṇhathā”ti",
  "atk-vin02a10:343_7": "vadanti, “nivattathā”ti vuttapade nivattituṁ vaṭṭati. “Nivattatha bhante, ghare bhattaṁ",
  "atk-vin02a10:343_8": "kataṁ, gāme bhattaṁ kata”nti vadanti, gehe ca gāme ca bhattaṁ nāma yassa kassaci",
  "atk-vin02a10:343_9": "hotīti nivattituṁ vaṭṭati. “Nivattatha, bhattaṁ gaṇhathā”ti sambandhaṁ katvā vadanti,",
  "atk-vin02a10:343_10": "nivattituṁ na vaṭṭati. Āsanasālato piṇḍāya carituṁ nikkhamante disvā “nisīdatha bhante",
  "atk-vin02a10:343_11": "bhattaṁ gaṇhathā”ti vuttepi eseva nayo. Niccabhattanti dhuvabhattaṁ vuccati. “Niccabhattaṁ",
  "atk-vin02a10:343_12": "gaṇhathā”ti vadanti, bahūnampi ekato gahetuṁ vaṭṭati. Salākabhattādīsupi eseva nayo.",
  "atk-vin02a10:343_13": "Sesamettha uttānameva.",
  "atk-vin02a10:344": "Eḷakalomasamuṭṭhānaṁ – kiriyaṁ, nosaññāvimokkhaṁ, acittakaṁ, paṇṇattivajjaṁ, kāyakammaṁ, ticittaṁ, tivedananti.",
  "atk-vin02a10:345": "Gaṇabhojanasikkhāpadaṁ dutiyaṁ.",
  "atk-vin02a10:346": "3. Paramparabhojanasikkhāpadavaṇṇanā",
  "atk-vin02a10:347_0": "221. Tatiyasikkhāpade – na kho idaṁ orakaṁ bhavissati, yathayime manussā sakkaccaṁ",
  "atk-vin02a10:347_1": "bhattaṁ karontīti, yena niyāmena ime manussā sakkaccaṁ bhattaṁ karonti, tena ñāyati",
  "atk-vin02a10:347_2": "– “idaṁ sāsanaṁ idaṁ vā buddhappamukhe saṅghe dānaṁ na kho orakaṁ bhavissati, parittaṁ",
  "atk-vin02a10:347_3": "lāmakaṁ neva bhavissatī”ti. Kirapatikoti ettha “kiro”ti tassa kulaputtassa nāmaṁ;",
  "atk-vin02a10:347_4": "adhipaccaṭṭhena pana “kirapatiko”ti vuccati. So kira issaro adhipati māsautusaṁvaccharaniyāmena",
  "atk-vin02a10:347_5": "vetanaṁ datvā kammakārake kammaṁ kāreti. Badarā paṭiyattāti upacāravasena vadati.",
  "atk-vin02a10:347_6": "Badaramissenāti badarasāḷavena.",
  "atk-vin02a10:348": "222.Ussūre āhariyitthāti atidivā āhariyittha.",
  "atk-vin02a10:349_0": "226.Mayhaṁ bhattapaccāsaṁ itthannāmassa dammīti ayaṁ bhattavikappanā nāma sammukhāpi",
  "atk-vin02a10:349_1": "parammukhāpi vaṭṭati. Sammukhā disvā “tuyhaṁ vikappemī”ti vatvā bhuñjitabbaṁ, adisvā",
  "atk-vin02a10:349_2": "pañcasu sahadhammikesu “itthannāmassa vikappemī”ti vatvā bhuñjitabbaṁ. Mahāpaccariyādīsu",
  "atk-vin02a10:349_3": "pana parammukhāvikappanāva vuttā. Sā cāyaṁ yasmā vinayakammena saṅgahitā, tasmā bhagavato",
  "atk-vin02a10:349_4": "vikappetuṁ na vaṭṭati. Bhagavati hi gandhakuṭiyaṁ nisinnepi saṅghamajjhe nisinnepi",
  "atk-vin02a10:349_5": "saṅghena gaṇappahonake bhikkhū gahetvā taṁ taṁ kammaṁ kataṁ sukatameva hoti, bhagavā",
  "atk-vin02a10:349_6": "neva kammaṁ kopeti; na sampādeti. Na kopeti dhammissarattā, na sampādeti agaṇapūrakattā.",
  "atk-vin02a10:350_0": "229.Dve tayo nimantane ekato bhuñjatīti dve tīṇi nimantanāni ekapatte pakkhipitvā",
  "atk-vin02a10:350_1": "missetvā ekaṁ katvā bhuñjatīti attho. Dve tīṇi kulāni nimantetvā ekasmiṁ ṭhāne nisīdāpetvā",
  "atk-vin02a10:350_2": "ito cito ca āharitvā bhattaṁ ākiranti, sūpabyañjanaṁ ākiranti, ekamissakaṁ hoti,",
  "atk-vin02a10:350_3": "ettha anāpattīti mahāpaccariyaṁ vuttaṁ. Sace pana mūlanimantanaṁ heṭṭhā hoti, pacchimaṁ",
  "atk-vin02a10:350_4": "pacchimaṁ upari, taṁ uparito paṭṭhāya bhuñjantassa āpatti. Hatthaṁ pana anto pavesetvā",
  "atk-vin02a10:350_5": "paṭhamanimantanato ekampi kabaḷaṁ uddharitvā bhuttakālato paṭṭhāya yathā tathā vā",
  "atk-vin02a10:350_6": "bhuñjantassa anāpatti. Sacepi tattha khīraṁ vā rasaṁ vā ākiranti, yena ajjhotthataṁ",
  "atk-vin02a10:350_7": "bhattaṁ ekarasaṁ hoti, koṭito paṭṭhāya bhuñjantassa anāpattīti mahāpaccariyaṁ vuttaṁ.",
  "atk-vin02a10:350_8": "Mahāaṭṭhakathāyaṁ pana vuttaṁ – “khīrabhattaṁ vā rasabhattaṁ vā labhitvā nisinnassa",
  "atk-vin02a10:350_9": "tattheva aññepi khīrabhattaṁ vā rasabhattaṁ vā ākiranti, khīraṁ vā rasaṁ vā pivato",
  "atk-vin02a10:350_10": "anāpatti. Bhuñjantena pana paṭhamaṁ laddhamaṁsakhaṇḍaṁ vā bhattapiṇḍaṁ vā mukhe pakkhipitvā",
  "atk-vin02a10:350_11": "koṭito paṭṭhāya bhuñjituṁ vaṭṭati. Sappipāyāsepi eseva nayo”ti.",
  "atk-vin02a10:351_0": "Mahāupāsako bhikkhuṁ nimanteti, tassa kulaṁ upagatassa upāsakopi tassa puttadārabhātikabhaginiādayopi",
  "atk-vin02a10:351_1": "attano attano koṭṭhāsaṁ āharitvā patte pakkhipanti, upāsakena paṭhamaṁ dinnaṁ abhuñjitvā",
  "atk-vin02a10:351_2": "pacchā laddhaṁ bhuñjantassa “anāpattī”ti mahāaṭṭhakathāyaṁ vuttaṁ. Kurundaṭṭhakathāyaṁ",
  "atk-vin02a10:351_3": "pana vaṭṭatīti vuttaṁ. Mahāpaccariyaṁ “sace pāṭekkaṁ pacanti, attano attano pakkabhattato",
  "atk-vin02a10:351_4": "āharitvā denti, tattha pacchā āhaṭaṁ paṭhamaṁ bhuñjantassa pācittiyaṁ. Yadi pana",
  "atk-vin02a10:351_5": "sabbesaṁ ekova pāko hoti, paramparabhojanaṁ na hotī”ti vuttaṁ. Mahāupāsako nimantetvā",
  "atk-vin02a10:351_6": "nisīdāpeti, añño manusso pattaṁ gaṇhāti, na dātabbaṁ. Kiṁ bhante na dethāti? Nanu",
  "atk-vin02a10:351_7": "upāsaka tayā nimantitamhāti! Hotu bhante, laddhaṁ laddhaṁ bhuñjathāti vadati, bhuñjituṁ",
  "atk-vin02a10:351_8": "vaṭṭati. Aññena āharitvā bhatte dinne āpucchitvāpi bhuñjituṁ vaṭṭatīti kurundiyaṁ vuttaṁ.",
  "atk-vin02a10:352_0": "Anumodanaṁ katvā gacchantaṁ dhammaṁ sotukāmā “svepi bhante āgaccheyyāthā”ti sabbe",
  "atk-vin02a10:352_1": "nimantenti, punadivase āgantvā laddhaṁ laddhaṁ bhuñjituṁ vaṭṭati. Kasmā? Sabbehi",
  "atk-vin02a10:352_2": "nimantitattā. Eko bhikkhu piṇḍāya caranto bhattaṁ labhati, tamañño upāsako nimantetvā",
  "atk-vin02a10:352_3": "ghare nisīdāpeti, na ca tāva bhattaṁ sampajjati. Sace so bhikkhu piṇḍāya caritvā",
  "atk-vin02a10:352_4": "laddhabhattaṁ bhuñjati, āpatti. Abhutvā nisinne “kiṁ bhante na bhuñjasī”ti vutte",
  "atk-vin02a10:352_5": "“tayā nimantitattā”ti vatvā laddhaṁ laddhaṁ bhuñjatha bhante”ti vutto bhuñjati, vaṭṭati.",
  "atk-vin02a10:353_0": "Sakalena gāmenāti sakalena gāmena ekato hutvā nimantitasseva yattha katthaci bhuñjato",
  "atk-vin02a10:353_1": "anāpatti. Pūgepi eseva nayo. Nimantiyamāno bhikkhaṁ gahessāmīti bhaṇatīti “bhattaṁ",
  "atk-vin02a10:353_2": "gaṇhā”ti nimantiyamāno “na mayhaṁ tava bhattenattho, bhikkhaṁ gaṇhissāmī”ti vadati.",
  "atk-vin02a10:353_3": "Ettha pana mahāpadumatthero āha – “evaṁ vadanto imasmiṁ sikkhāpade animantanaṁ kātuṁ",
  "atk-vin02a10:353_4": "sakkoti, bhuñjanatthāya pana okāso kato hotīti neva gaṇabhojanato na cārittato muccatī”ti.",
  "atk-vin02a10:353_5": "Mahāsumatthero āha – “yadaggena animantanaṁ kātuṁ sakkoti, tadaggena neva gaṇabhojanaṁ",
  "atk-vin02a10:353_6": "na cārittaṁ hotī”ti. Sesaṁ uttānameva.",
  "atk-vin02a10:354_0": "Kathinasamuṭṭhānaṁ – kāyavācato kāyavācācittato ca samuṭṭhāti, kiriyākiriyaṁ ettha",
  "atk-vin02a10:354_1": "hi bhojanaṁ kiriyā, avikappanaṁ akiriyā, nosaññāvimokkhaṁ, acittakaṁ, paṇṇattivajjaṁ,",
  "atk-vin02a10:354_2": "kāyakammaṁ, vacīkammaṁ, ticittaṁ, tivedananti.",
  "atk-vin02a10:355": "Paramparabhojanasikkhāpadaṁ tatiyaṁ.",
  "atk-vin02a10:356": "4. Kāṇamātāsikkhāpadavaṇṇanā",
  "atk-vin02a10:357_0": "230. Catutthasikkhāpade – kāṇamātāti kāṇāya mātā. Sā kirassā dhītā abhirūpā ahosi,",
  "atk-vin02a10:357_1": "ye ye taṁ passanti, te te rāgena kāṇā honti, rāgandhā hontīti attho. Tasmā paresaṁ",
  "atk-vin02a10:357_2": "kāṇabhāvakaraṇato “kāṇā”ti vissutā ahosi. Tassā vasena mātāpissā “kāṇamātā”ti pākaṭā",
  "atk-vin02a10:357_3": "jātā. Āgatanti āgamanaṁ. Kismiṁ viyāti kīdisaṁ viya; lajjanakaṁ viya hotīti adhippāyo.",
  "atk-vin02a10:357_4": "Rittahatthaṁ gantunti rittā hatthā asmiṁ gamane tadidaṁ rittahatthaṁ, taṁ rittahatthaṁ",
  "atk-vin02a10:357_5": "gamanaṁ gantuṁ lajjanakaṁ viya hotīti vuttaṁ hoti. Parikkhayaṁ agamāsīti upāsikā",
  "atk-vin02a10:357_6": "ariyasāvikā bhikkhū disvā santaṁ adātuṁ na sakkoti, tasmā tāva dāpesi, yāva sabbaṁ",
  "atk-vin02a10:357_7": "parikkhayaṁ agamāsi. Dhammiyā kathāyāti ettha kāṇāpi mātu atthāya desiyamānaṁ dhammaṁ",
  "atk-vin02a10:357_8": "suṇantī desanāpariyosāne sotāpannā ahosi. Uṭṭhāyāsanā pakkāmīti āsanato uṭṭhahitvā",
  "atk-vin02a10:357_9": "gato. Sopi puriso “satthā kira kāṇamātāya nivesanaṁ agamāsī”ti sutvā kāṇaṁ ānetvā",
  "atk-vin02a10:357_10": "pakatiṭṭhāneyeva ṭhapesi.",
  "atk-vin02a10:358_0": "231. Imasmiṁ pana vatthusmiṁ uppannamatte appaññatteyeva sikkhāpade pātheyyavatthu",
  "atk-vin02a10:358_1": "udapādi, tasmā anantarameva cetaṁ dassetuṁ “tena kho pana samayenā”tiādi vuttaṁ.",
  "atk-vin02a10:358_2": "Sopi ca upāsako ariyasāvakattā sabbameva dāpesi. Tena vuttaṁ – “parikkhayaṁ agamāsī”ti.",
  "atk-vin02a10:359_0": "233.Yaṁkiñci paheṇakatthāyāti paṇṇākāratthāya paṭiyattaṁ yaṁkiñci atirasakamodakasakkhalikādi",
  "atk-vin02a10:359_1": "sabbaṁ idha pūvotveva saṅkhyaṁ gacchati. Yaṁkiñcipātheyyatthāyāti maggaṁ gacchantānaṁ",
  "atk-vin02a10:359_2": "antarāmaggatthāya paṭiyattaṁ yaṁkiñci baddhasattuabaddhasattutilataṇḍulādi sabbaṁ",
  "atk-vin02a10:359_3": "idha manthotveva saṅkhyaṁ gacchati. Tato ce uttarinti sacepi tatiyaṁ pattaṁ thūpīkataṁ",
  "atk-vin02a10:359_4": "gaṇhāti, pūvagaṇanāya pācittiyaṁ.",
  "atk-vin02a10:360_0": "Dvattipattapūre paṭiggahetvāti mukhavaṭṭiyā heṭṭhimalekhāya samapūre patte gahetvā.",
  "atk-vin02a10:360_1": "Amutra mayā dvattipattapūrāti ettha sace dve gahitā, “atra mayā dve pattapūrā paṭiggahitā,",
  "atk-vin02a10:360_2": "tvaṁ ekaṁ gaṇheyyāsī”ti vattabbaṁ. Tenāpi aññaṁ passitvā “paṭhamaṁ āgatena dve pattapūrā",
  "atk-vin02a10:360_3": "gahitā, mayā eko, mā tvaṁ gaṇhī”ti vattabbaṁ. Yena paṭhamaṁ eko gahito, tassāpi paramparārocane",
  "atk-vin02a10:360_4": "eseva nayo. Yena pana sayameva tayo gahitā, tena aññaṁ disvā “mā kho ettha paṭiggaṇhi”",
  "atk-vin02a10:360_5": "cceva vattabbaṁ. Paṭikkamanaṁ nīharitvāti āsanasālaṁ haritvā, āsanasālaṁ gacchantena",
  "atk-vin02a10:360_6": "ca chaḍḍitasālā na gantabbā. Yattha mahā bhikkhusaṅgho nisīdati, tattha gantabbaṁ.",
  "atk-vin02a10:360_7": "Mahāpaccariyaṁ pana vuttaṁ “yā laddhaṭṭhānato āsannā āsanasālā, tattha gantabbaṁ.",
  "atk-vin02a10:360_8": "Attano ‘sandiṭṭhānaṁ vā sambhattānaṁ vā ekanikāyikānaṁ vā dassāmī’ti aññattha gantuṁ",
  "atk-vin02a10:360_9": "na labbhati. Sace panassa nibaddhanisīdanaṭṭhānaṁ hoti, dūrampi gantuṁ vaṭṭatī”ti.",
  "atk-vin02a10:361_0": "Saṁvibhajitabbanti sace tayo pattapūrā gahitā, ekaṁ attano ṭhapetvā dve bhikkhusaṅghassa",
  "atk-vin02a10:361_1": "dātabbā. Sacce dve gahitā, ekaṁ attano ṭhapetvā eko saṅghassa dātabbo, yathāmittaṁ",
  "atk-vin02a10:361_2": "pana dātuṁ na labbhati. Yena eko gahito, na tena kiñci akāmā dātabbaṁ, yathāruci kātabbaṁ.",
  "atk-vin02a10:362_0": "235.Gamane paṭippassaddheti antarāmagge upaddavaṁ vā disvā anatthikatāya vā “mayaṁ",
  "atk-vin02a10:362_1": "idāni na pesissāma, na gamissāmā”ti evaṁ gamane paṭippassaddhe upacchinne. Ñātakānaṁ",
  "atk-vin02a10:362_2": "pavāritānanti etesaṁ bahumpi dentānaṁ paṭiggaṇhantassa anāpatti. Aṭṭhakathāsu pana",
  "atk-vin02a10:362_3": "“tesampi pātheyyapaheṇakatthāya paṭiyattato pamāṇameva vaṭṭatī”ti vuttaṁ. Sesaṁ uttānameva.",
  "atk-vin02a10:363": "Chasamuṭṭhānaṁ – kiriyaṁ, nosaññāvimokkhaṁ, acittakaṁ, paṇṇattivajjaṁ, kāyakammaṁ, vacīkammaṁ, ticittaṁ, tivedananti.",
  "atk-vin02a10:364": "Kāṇamātāsikkhāpadaṁ catutthaṁ.",
  "atk-vin02a10:365": "5. Paṭhamapavāraṇasikkhāpadavaṇṇanā",
  "atk-vin02a10:366_0": "236. Pañcamasikkhāpade – bhikkhū bhuttāvī pavāritāti brāhmaṇena “gaṇhatha, bhante,",
  "atk-vin02a10:366_1": "yāva icchathā”ti evaṁ yāvadatthapavāraṇāya, sayañca “alaṁ, āvuso, thokaṁ thokaṁ dehī”ti",
  "atk-vin02a10:366_2": "evaṁ paṭikkhepapavāraṇāya pavāritā. Paṭivissaketi sāmantagharavāsike.",
  "atk-vin02a10:367": "237.Kākoravasaddanti kākānaṁ oravasaddaṁ; sannipatitvā viravantānaṁ saddaṁ. Alametaṁ sabbanti ettha tikāraṁ avatvāva “alametaṁ sabbaṁ” ettakaṁ vattuṁ vaṭṭati.",
  "atk-vin02a10:368_0": "238-9.Bhuttāvīti bhuttavā. Tattha ca yasmā yena ekampi sitthaṁ saṅkhāditvā vā asaṅkhāditvā",
  "atk-vin02a10:368_1": "vā ajjhoharitaṁ hoti, so “bhuttāvī”ti saṅkhyaṁ gacchati, tenassa padabhājane “bhuttāvī",
  "atk-vin02a10:368_2": "nāma pañcannaṁ bhojanāna”ntiādi vuttaṁ. Pavāritoti katapavāraṇo, katapaṭikkhepo.",
  "atk-vin02a10:368_3": "Sopi ca yasmā na paṭikkhepamattena, atha kho pañcaṅgavasena, tenassa padabhājane",
  "atk-vin02a10:368_4": "“pavārito nāma asanaṁ paññāyatī”tiādi vuttaṁ. Tattha yasmā “asanaṁ paññāyatī”ti iminā",
  "atk-vin02a10:368_5": "vippakatabhojano, “pavārito”ti vutto. Yo ca vippakatabhojano, tena kiñci bhuttaṁ,",
  "atk-vin02a10:368_6": "kiñci abhuttaṁ, yañca bhuttaṁ; taṁ sandhāya “bhuttāvī”tipi saṅkhyaṁ gacchati, tasmā",
  "atk-vin02a10:368_7": "bhuttāvīvacanena visuṁ kañci atthasiddhiṁ na passāma. “Dirattatirattaṁ, chappañcavācāhī”tiādīsu",
  "atk-vin02a10:368_8": "pana dirattādivacanaṁ viya pavāritapadassa parivārakabhāvena byañjanasiliṭṭhatāya",
  "atk-vin02a10:368_9": "cetaṁ vuttanti veditabbaṁ.",
  "atk-vin02a10:369_0": "Asanaṁ paññāyatītiādīsu vippakatabhojanaṁ dissati, bhuñjamāno ceso puggalo hotīti",
  "atk-vin02a10:369_1": "attho. Bhojanaṁ paññāyatīti pavāraṇappahonakabhojanaṁ dissati. Odanādīnaṁ ce aññataraṁ",
  "atk-vin02a10:369_2": "paṭikkhipitabbaṁ bhojanaṁ hotīti attho. Hatthapāse ṭhitoti pavāraṇappahonakaṁ bhojanaṁ",
  "atk-vin02a10:369_3": "gaṇhitvā dāyako aḍḍhateyyahatthappamāṇe okāse hotīti attho. Abhiharatīti so ce dāyako",
  "atk-vin02a10:369_4": "tassa taṁ bhattaṁ kāyena abhiharatīti attho. Paṭikkhepo paññāyatīti paṭikkhepo dissati;",
  "atk-vin02a10:369_5": "tañce abhihaṭaṁ so bhikkhu kāyena vā vācāya vā paṭikkhipatīti attho. Evaṁ pañcannaṁ",
  "atk-vin02a10:369_6": "aṅgānaṁ vasena pavārito nāma hotīti. Vuttampi cetaṁ –",
  "atk-vin02a10:370": "“Pañcahi upāli ākārehi pavāraṇā paññāyati – asanaṁ paññāyati, bhojanaṁ paññāyati, hatthapāse ṭhito, abhiharati, paṭikkhepo paññāyatī”ti.",
  "atk-vin02a10:371_0": "Tatrāyaṁ vinicchayo – “asana”ntiādīsu tāva yañca asnāti yañca bhojanaṁ hatthapāse",
  "atk-vin02a10:371_1": "ṭhitena abhihaṭaṁ paṭikkhipati, taṁ “odano, kummāso, sattu, maccho, maṁsa”nti imesaṁ",
  "atk-vin02a10:371_2": "aññatarameva veditabbaṁ. Tattha odano nāma – sāli, vīhi, yavo, godhumo, kaṅgu, varako,",
  "atk-vin02a10:371_3": "kudrūsakoti sattannaṁ dhaññānaṁ taṇḍulehi nibbatto. Tattha “sālī”ti antamaso nīvāraṁ",
  "atk-vin02a10:371_4": "upādāya sabbāpi sālijāti. “Vīhī”ti sabbāpi vīhijāti. “Yavagodhumesu” bhedo natthi.",
  "atk-vin02a10:371_5": "“Kaṅgū”ti setarattakāḷabhedā sabbāpi kaṅgujāti. “Varako”ti antamaso varakacorakaṁ",
  "atk-vin02a10:371_6": "upādāya sabbā setavaṇṇā varakajāti. “Kudrūsako”ti kāḷako dravo ceva sāmākādibhedā",
  "atk-vin02a10:371_7": "ca sabbāpi tiṇadhaññajāti.",
  "atk-vin02a10:372_0": "Nīvāravarakacorakā cettha “dhaññānulomā”ti vadanti. Dhaññāni vā hontu dhaññānulomāni",
  "atk-vin02a10:372_1": "vā, etesaṁ vuttappabhedānaṁ sattannaṁ dhaññānaṁ taṇḍule gahetvā “bhattaṁ pacissāmā”ti",
  "atk-vin02a10:372_2": "vā “yāguṁ pacissāmā”ti vā “ambilapāyāsādīsu aññataraṁ pacissāmā”ti vā yaṁkiñci sandhāya",
  "atk-vin02a10:372_3": "pacantu, sace uṇhaṁ sītalaṁ vā bhuñjantānaṁ bhojanakāle gahitagahitaṭṭhāne odhi paññāyati,",
  "atk-vin02a10:372_4": "odanasaṅgahameva gacchati, pavāraṇaṁ janeti. Sace odhi na paññāyati, yāgusaṅgahaṁ",
  "atk-vin02a10:372_5": "gacchati, pavāraṇaṁ na janeti.",
  "atk-vin02a10:373_0": "Yopi pāyāso vā paṇṇaphalakaḷīramissakā ambilayāgu vā uddhanato otāritamattā abbhuṇhā",
  "atk-vin02a10:373_1": "hoti, āvajjitvā pivituṁ sakkā, hatthena gahitokāsepi odhiṁ na dasseti, pavāraṇaṁ",
  "atk-vin02a10:373_2": "na janeti. Sace pana usumāya vigatāya sītalībhūtā ghanabhāvaṁ gacchati, odhiṁ dasseti,",
  "atk-vin02a10:373_3": "puna pavāraṇaṁ janeti. Pubbe tanubhāvo na rakkhati. Sacepi dadhitakkādīni āropetvā",
  "atk-vin02a10:373_4": "bahupaṇṇaphalakaḷīre pakkhipitvā muṭṭhimattāpi taṇḍulā pakkhittā honti, bhojanakāle",
  "atk-vin02a10:373_5": "ce odhi paññāyati, pavāraṇaṁ janeti. Ayāguke nimantane “yāguṁ dassāmā”ti bhatte udakakañjikakhīrādīni",
  "atk-vin02a10:373_6": "ākiritvā “yāguṁ gaṇhathā”ti denti. Kiñcāpi tanukā honti, pavāraṇaṁ janetiyeva. Sace",
  "atk-vin02a10:373_7": "pana pakkuthitesu udakādīsu pakkhipitvā pacitvā denti, yāgusaṅgahameva gacchati.",
  "atk-vin02a10:373_8": "Yāgusaṅgahaṁ gatepi tasmiṁ vā aññasmiṁ vā yattha macchamaṁsaṁ pakkhipanti, sace sāsapamattampi",
  "atk-vin02a10:373_9": "macchamaṁsakhaṇḍaṁ vā nhāru vā paññāyati, pavāraṇaṁ janeti.",
  "atk-vin02a10:374_0": "Suddharasako pana rasakayāgu vā na janeti. Ṭhapetvā vuttadhaññānaṁ taṇḍule aññehi",
  "atk-vin02a10:374_1": "veṇutaṇḍulādīhi vā kandamūlaphalehi vā yehi kehici kataṁ bhattampi pavāraṇaṁ na janeti,",
  "atk-vin02a10:374_2": "pageva ghanayāgu. Sace panettha macchamaṁsaṁ pakkhipanti, janeti. Mahāpaccariyaṁ",
  "atk-vin02a10:374_3": "“pupphaatthāya bhattampi pavāraṇaṁ janetī”ti vuttaṁ. Pupphiatthāya bhattaṁ nāma pupphikhajjakatthāya",
  "atk-vin02a10:374_4": "kuthitatūdake pakkhipitvā seditataṇḍulā vuccanti. Sace pana te taṇḍule sukkhāpetvā",
  "atk-vin02a10:374_5": "khādanti, vaṭṭati; neva sattusaṅkhyaṁ na bhattasaṅkhyaṁ gacchanti. Puna tehi katabhattaṁ",
  "atk-vin02a10:374_6": "pavāretiyeva. Te taṇḍule sappitelādīsu vā pacanti, pūvaṁ vā karonti, na pavārenti.",
  "atk-vin02a10:374_7": "Puthukā vā tāhi katasattubhattādīni vā na pavārenti.",
  "atk-vin02a10:375_0": "Kummāso nāma yavehi katakummāso. Aññehi pana muggādīhi katakummāso pavāraṇaṁ na janeti.",
  "atk-vin02a10:375_1": "Sattu nāma sālivīhiyavehi katasattu. Kaṅguvarakakudrūsakasīsānipi bhajjitvā īsakaṁ",
  "atk-vin02a10:375_2": "koṭṭetvā thuse palāpetvā puna daḷhaṁ koṭṭetvā cuṇṇaṁ karonti. Sacepi taṁ allattā",
  "atk-vin02a10:375_3": "ekābaddhaṁ hoti, sattusaṅgahameva gacchati. Kharapākabhajjitānaṁ vīhīnaṁ taṇḍule",
  "atk-vin02a10:375_4": "koṭṭetvā denti, tampi cuṇṇaṁ sattusaṅgahameva gacchati. Samapākabhajjitānaṁ pana",
  "atk-vin02a10:375_5": "vīhīnaṁ vā vīhipalāpānaṁ vā taṇḍulā bhajjitataṇḍulā eva vā na pavārenti. Tesaṁ pana",
  "atk-vin02a10:375_6": "taṇḍulādīnaṁ cuṇṇaṁ pavāreti. Kharapākabhajjitānaṁ vīhīnaṁ kuṇḍakampi pavāreti. Samapākabhajjitānaṁ",
  "atk-vin02a10:375_7": "pana ātapasukkhānaṁ vā kuṇḍakaṁ na pavāreti. Lājā vā tehi katabhattasattuādīni vā",
  "atk-vin02a10:375_8": "na pavārenti. Bhajjitapiṭṭhaṁ vā yaṁkiñci suddhakhajjakaṁ vā na pavāreti. Macchamaṁsapūritakhajjakaṁ",
  "atk-vin02a10:375_9": "pana sattumodako vā pavāreti. Maccho maṁsañca pākaṭameva. Ayaṁ pana viseso – sacepi",
  "atk-vin02a10:375_10": "yāguṁ pivantassa yāgusitthamattāneva dve macchakhaṇḍāni vā maṁsakhaṇḍāni vā ekabhājane",
  "atk-vin02a10:375_11": "vā nānābhājane vā denti, tāni ce akhādanto aññaṁ yaṁkiñci pavāraṇappahonakaṁ paṭikkhipati,",
  "atk-vin02a10:375_12": "na pavāreti. Tato ekaṁ khāditaṁ, ekaṁ hatthe vā patte vā hoti, so ce aññaṁ paṭikkhipati,",
  "atk-vin02a10:375_13": "pavāreti. Dvepi khāditāni honti, mukhe sāsapamattampi avasiṭṭhaṁ natthi, sacepi aññaṁ",
  "atk-vin02a10:375_14": "paṭikkhipati, na pavāreti.",
  "atk-vin02a10:376_0": "Kappiyamaṁsaṁ khādanto kappiyamaṁsaṁ paṭikkhipati, pavāreti. Kappiyamaṁsaṁ khādanto",
  "atk-vin02a10:376_1": "akappiyamaṁsaṁ paṭikkhipati, na pavāreti. Kasmā? Avatthutāya. Yañhi bhikkhuno khādituṁ",
  "atk-vin02a10:376_2": "vaṭṭati, taṁyeva paṭikkhipato pavāraṇā hoti. Idaṁ pana jānanto akappiyattā paṭikkhipati,",
  "atk-vin02a10:376_3": "ajānantopi paṭikkhipitabbaṭṭhāne ṭhitameva paṭikkhipati nāma, tasmā na pavāreti.",
  "atk-vin02a10:376_4": "Sace pana akappiyamaṁsaṁ khādanto kappiyamaṁsaṁ paṭikkhipati, pavāreti. Kasmā? Vatthutāya.",
  "atk-vin02a10:376_5": "Yañhi tena paṭikkhittaṁ, taṁ pavāraṇāya vatthu. Yaṁ pana khādati, taṁ kiñcāpi paṭikkhipitabbaṭṭhāne",
  "atk-vin02a10:376_6": "ṭhitaṁ, khādiyamānaṁ pana maṁsabhāvaṁ na jahati, tasmā pavāreti. Akappiyamaṁsaṁ khādanto",
  "atk-vin02a10:376_7": "akappiyamaṁsaṁ paṭikkhipati, purimanayeneva na pavāreti. Kappiyamaṁsaṁ vā akappiyamaṁsaṁ",
  "atk-vin02a10:376_8": "vā khādanto pañcannaṁ bhojanānaṁ yaṁkiñci kappiyabhojanaṁ paṭikkhipati, pavāreti.",
  "atk-vin02a10:376_9": "Kuladūsakavejjakammauttarimanussadhammārocanasāditarūpiyādīhi nibbattaṁ buddhapaṭikuṭṭhaṁ",
  "atk-vin02a10:376_10": "anesanāya uppannaṁ akappiyabhojanaṁ paṭikkhipati, na pavāreti. Kappiyabhojanaṁ vā",
  "atk-vin02a10:376_11": "akappiyabhojanaṁ vā bhuñjantopi kappiyabhojanaṁ paṭikkhipati, pavāreti. Akappiyabhojanaṁ",
  "atk-vin02a10:376_12": "paṭikkhipati, na pavāretīti sabbattha vuttanayeneva kāraṇaṁ veditabbaṁ.",
  "atk-vin02a10:377_0": "Evaṁ “asana”ntiādīsu yañca asnāti, yañca bhojanaṁ hatthapāse ṭhitena abhihaṭaṁ paṭikkhipanto",
  "atk-vin02a10:377_1": "pavāraṇaṁ āpajjati, taṁ ñatvā idāni yathā āpajjati, tassa jānanatthaṁ ayaṁ vinicchayo",
  "atk-vin02a10:377_2": "– “‘asanaṁ bhojana’nti ettha tāva yena ekasitthampi ajjhohaṭaṁ hoti, so sace pattamukhahatthānaṁ",
  "atk-vin02a10:377_3": "yattha katthaci pañcasu bhojanesu ekasmimpi sati aññaṁ pañcasu bhojanesu ekampi paṭikkhipati,",
  "atk-vin02a10:377_4": "pavāreti. Katthaci bhojanaṁ natthi, āmisagandhamattaṁ paññāyati, na pavāreti. Mukhe",
  "atk-vin02a10:377_5": "ca hatthe ca bhojanaṁ natthi, patte atthi, tasmiṁ pana āsane na bhuñjitukāmo, vihāraṁ",
  "atk-vin02a10:377_6": "pavisitvā bhuñjitukāmo, aññassa vā dātukāmo, tasmiṁ ce antare bhojanaṁ paṭikkhipati,",
  "atk-vin02a10:377_7": "na pavāreti. Kasmā? Vippakatabhojanabhāvassa upacchinnattā. Yopi aññatra gantvā bhuñjitukāmo",
  "atk-vin02a10:377_8": "mukhe bhattaṁ gilitvā sesaṁ ādāya gacchanto antarāmagge aññaṁ bhojanaṁ paṭikkhipati,",
  "atk-vin02a10:377_9": "tassāpi pavāraṇā na hotī”ti mahāpaccariyaṁ vuttaṁ. Yathā ca patte; evaṁ hatthepi.",
  "atk-vin02a10:377_10": "Mukhepi vā vijjamānabhojanaṁ sace anajjhoharitukāmo hoti, tasmiñca khaṇe aññaṁ paṭikkhipati,",
  "atk-vin02a10:377_11": "na pavāreti. Ekasmiñhi pade vuttalakkhaṇaṁ sabbattha veditabbaṁ hoti. Apica kurundiyaṁ",
  "atk-vin02a10:377_12": "esa nayo dassitoyeva. Vuttañhi tattha “mukhe bhattaṁ gilitaṁ, hatthe bhattaṁ vighāsādassa",
  "atk-vin02a10:377_13": "dātukāmo, patte bhattaṁ bhikkhussa dātukāmo, sace tasmiṁ khaṇe paṭikkhipati, na pavāretī”ti.",
  "atk-vin02a10:377_14": "Hatthapāse ṭhitoti ettha pana sace bhikkhu nisinno hoti, āsanassa pacchimantato paṭṭhāya,",
  "atk-vin02a10:377_15": "sace ṭhito, paṇhiantato paṭṭhāya, sace nipanno, yena passena nipanno, tassa pārimantato",
  "atk-vin02a10:377_16": "paṭṭhāya, dāyakassa nisinnassa vā ṭhitassa vā nipannassa vā ṭhapetvā pasāritahatthaṁ",
  "atk-vin02a10:377_17": "yaṁ āsannataraṁ aṅgaṁ, tassa orimantena paricchinditvā aḍḍhateyyahattho “hatthapāso”ti",
  "atk-vin02a10:377_18": "veditabbo. Tasmiṁ ṭhatvā abhihaṭaṁ paṭikkhipantasseva pavāraṇā hoti, na tato paraṁ.",
  "atk-vin02a10:378_0": "Abhiharatīti hatthapāsabbhantare ṭhito gahaṇatthaṁ upanāmeti. Sace pana anantaranisinnopi",
  "atk-vin02a10:378_1": "bhikkhu hatthe vā ūrūsu vā ādhārake vā ṭhitapattaṁ anabhiharitvāva “bhattaṁ gaṇhā”ti",
  "atk-vin02a10:378_2": "vadati, taṁ paṭikkhipato pavāraṇā natthi. Bhattapacchiṁ ānetvā purato bhūmiyaṁ ṭhapetvā",
  "atk-vin02a10:378_3": "“gaṇhāhī”ti vuttepi eseva nayo. Īsakaṁ pana uddharitvā vā apanāmetvā vā “gaṇhathā”ti",
  "atk-vin02a10:378_4": "vutte paṭikkhipato pavāraṇā hoti. Therāsane nisinno thero dūre nisinnassa daharabhikkhussa",
  "atk-vin02a10:378_5": "pattaṁ pesetvā “ito odanaṁ gaṇhāhī”ti vadati, gaṇhitvā pana gato tuṇhī tiṭṭhati,",
  "atk-vin02a10:378_6": "daharo “alaṁ mayha”nti paṭikkhipati, na pavāreti. Kasmā? Therassa dūrabhāvato dūtassa",
  "atk-vin02a10:378_7": "ca anabhiharaṇatoti. Sace pana gahetvā āgato bhikkhu “idaṁ bhattaṁ gaṇhā”ti vadati,",
  "atk-vin02a10:378_8": "taṁ paṭikkhipato pavāraṇā hoti.",
  "atk-vin02a10:379_0": "Parivesanāya eko ekena hatthena odanapacchiṁ ekena kaṭacchuṁ gahetvā bhikkhū parivisati,",
  "atk-vin02a10:379_1": "tatra ce añño āgantvā “ahaṁ pacchiṁ dhāressāmi, tvaṁ odanaṁ dehī”ti vatvā gahitamattakameva",
  "atk-vin02a10:379_2": "karoti, parivesako eva pana taṁ dhāreti, tasmā sā abhihaṭāva hoti. Tato dātukāmatāya",
  "atk-vin02a10:379_3": "gaṇhantaṁ paṭikkhipantassa pavāraṇā hoti. Sace pana parivisakena phuṭṭhamattāva hoti,",
  "atk-vin02a10:379_4": "itarova naṁ dhāreti, tato dātukāmatāya gaṇhantaṁ paṭikkhipantassa pavāraṇā na hoti.",
  "atk-vin02a10:379_5": "Kaṭacchunā uddhaṭabhatte pana hoti. Kaṭacchuabhihāroyeva hi tassa abhihāro. Dvinnaṁ",
  "atk-vin02a10:379_6": "samabhārepi paṭikkhipanto pavāretiyevāti mahāpaccariyaṁ vuttaṁ. Anantarassa bhikkhuno",
  "atk-vin02a10:379_7": "bhatte diyyamāne itaro pattaṁ hatthehi pidahati, pavāraṇā natthi. Kasmā? Aññassa",
  "atk-vin02a10:379_8": "abhihaṭe paṭikkhittattā.",
  "atk-vin02a10:380": "Paṭikkhepo paññāyatīti ettha vācāya abhihaṭaṁ paṭikkhipato pavāraṇā natthi. Kāyena abhihaṭaṁ pana kāyena vā vācāya vā paṭikkhipantassa pavāraṇā hotīti veditabbo.",
  "atk-vin02a10:381_0": "Tattha kāyena paṭikkhepo nāma aṅguliṁ vā hatthaṁ vā macchikabījaniṁ vā cīvarakaṇṇaṁ",
  "atk-vin02a10:381_1": "vā cāleti, bhamukāya vā ākāraṁ karoti, kuddho vā oloketi, vācāya paṭikkhepo nāma",
  "atk-vin02a10:381_2": "“ala”nti vā, “na gaṇhāmī”ti vā, “mā ākirā”ti vā, “apagacchā”ti vā vadati; evaṁ yena",
  "atk-vin02a10:381_3": "kenaci ākārena kāyena vā vācāya vā paṭikkhitte pavāraṇā hoti.",
  "atk-vin02a10:382_0": "Eko abhihaṭe bhatte pavāraṇāya bhīto hattha apanetvā punappunaṁ patte odanaṁ ākirantaṁ",
  "atk-vin02a10:382_1": "“ākira ākira koṭṭetvā pūrehī”ti vadati, ettha kathanti? Mahāsumatthero tāva “anākiraṇatthāya",
  "atk-vin02a10:382_2": "vuttattā pavāraṇā hotī”ti āha. Mahāpadumatthero pana “‘ākira pūrehī’ti vadantassa",
  "atk-vin02a10:382_3": "nāma ‘kassaci pavāraṇā atthī’ti vatvā ‘na pavāretī”’ti āha. Aparo bhattaṁ abhiharantaṁ",
  "atk-vin02a10:382_4": "bhikkhuṁ sallakkhetvā “kiṁ āvuso itopi kiñci gaṇhissasi, dammi te kiñcī”ti āha. Tatrāpi",
  "atk-vin02a10:382_5": "“‘evaṁ nāgamissatī’ti vuttattā ‘pavāraṇā hotī”’ti mahāsumatthero āha. Mahāpadumatthero",
  "atk-vin02a10:382_6": "pana “‘gaṇhissasī’ti vadantassa nāma ‘kassaci pavāraṇā atthī’ti vatvā ‘na pavāretī”’ti āha.",
  "atk-vin02a10:383_0": "Eko samaṁsakaṁ rasaṁ abhiharitvā “rasaṁ gaṇhathā”ti vadati, taṁ sutvā paṭikkhipato",
  "atk-vin02a10:383_1": "pavāraṇā natthi. “Maccharasaṁ maṁsarasa”nti vutte paṭikkhipato hoti, “idaṁ gaṇhathā”ti",
  "atk-vin02a10:383_2": "vuttepi hotiyeva. Maṁsaṁ visuṁ katvā “maṁsarasaṁ gaṇhathā”ti vadati, tattha ce sāsapamattampi",
  "atk-vin02a10:383_3": "maṁsakhaṇḍaṁ atthi, taṁ paṭikkhipato pavāraṇā hoti. Sace pana parissāvito hoti, “vaṭṭatī”ti abhayatthero āha.",
  "atk-vin02a10:384_0": "Maṁsarasena āpucchantaṁ mahāthero “muhuttaṁ āgamehī”ti vatvā “thālakaṁ āvuso āharā”ti",
  "atk-vin02a10:384_1": "āha. Ettha kathanti? Mahāsumatthero tāva “abhihārakassa gamanaṁ paṭhamaṁ upacchinnaṁ,",
  "atk-vin02a10:384_2": "tasmā pavāretī”ti āha. Mahāpadumatthero pana “ayaṁ kuhiṁ gacchati, kīdisaṁ etassa",
  "atk-vin02a10:384_3": "gamanaṁ, gaṇhantassāpi nāma pavāraṇā atthī”ti vatvā “na pavāretī”ti āha. Kaḷīrapanasādīhi",
  "atk-vin02a10:384_4": "missetvā maṁsaṁ pacanti, taṁ gahetvā “kaḷīrasūpaṁ gaṇhatha, panasabyañjanaṁ gaṇhathā”ti",
  "atk-vin02a10:384_5": "vadanti, evampi na pavāreti. Kasmā? Apavāraṇārahassa nāmena vuttattā. Sace pana “macchasūpaṁ",
  "atk-vin02a10:384_6": "maṁsasūpa”nti vā “imaṁ gaṇhathā”ti vā vadanti, pavāreti. Maṁsakarambako nāma hoti,",
  "atk-vin02a10:384_7": "taṁ dātukāmopi “karambakaṁ gaṇhathā”ti vadati, vaṭṭati; na pavāreti. “Maṁsakarambaka”nti",
  "atk-vin02a10:384_8": "vā “ida”nti vā vutte pana pavāreti. Eseva nayo sabbesu macchamaṁsamissakesu.",
  "atk-vin02a10:385_0": "Yo pana nimantane bhuñjamāno maṁsaṁ abhihaṭaṁ “uddissa kata”nti maññamāno paṭikkhipati,",
  "atk-vin02a10:385_1": "pavāritova hotīti mahāpaccariyaṁ vuttaṁ. Missakakathā pana kurundiyaṁ suṭṭhu vuttā.",
  "atk-vin02a10:385_2": "Evañhi tattha vuttaṁ – piṇḍapātacāriko bhikkhu bhattamissakaṁ yāguṁ āharitvā “yāguṁ",
  "atk-vin02a10:385_3": "gaṇhathā”ti vadati, na pavāreti. “Bhattaṁ gaṇhathā”ti vutte pavāreti. Kasmā? Yenāpucchito,",
  "atk-vin02a10:385_4": "tassa atthitāya. Ayamettha adhippāyo – “yāgumissakaṁ gaṇhathā”ti vadati, tatra ce",
  "atk-vin02a10:385_5": "yāgu bahutarā vā hoti samasamā vā, na pavāreti. Yāgu mandā, bhattaṁ bahutaraṁ, pavāreti.",
  "atk-vin02a10:385_6": "Idañca sabbaaṭṭhakathāsu vuttattā na sakkā paṭikkhipituṁ, kāraṇaṁ panettha duddasaṁ.",
  "atk-vin02a10:385_7": "“Bhattamissakaṁ gaṇhathā”ti vadati, bhattaṁ bahukaṁ vā samaṁ vā appataraṁ vā hoti,",
  "atk-vin02a10:385_8": "pavāretiyeva. Bhattaṁ vā yāguṁ vā anāmasitvā “missakaṁ gaṇhathā”ti vadati, tatra",
  "atk-vin02a10:385_9": "ce bhattaṁ bahutaraṁ vā samakaṁ vā hoti, pavāreti. Appataraṁ na pavāreti. Idañca",
  "atk-vin02a10:385_10": "karambakena na samānetabbaṁ. Karambako hi maṁsamissakopi hoti amaṁsamissakopi, tasmā",
  "atk-vin02a10:385_11": "“karambaka”nti vutte pavāraṇā natthi. Idaṁ pana bhattamissakameva. Ettha vuttanayeneva",
  "atk-vin02a10:385_12": "pavāraṇā hoti. Bahurase bhatte rasaṁ, bahukhīre khīraṁ bahusappimhi ca pāyāse sappiṁ",
  "atk-vin02a10:385_13": "gaṇhathāti visuṁ katvā deti, taṁ paṭikkhipato pavāraṇā natthi.",
  "atk-vin02a10:386_0": "Yo pana gacchanto pavāreti, so gacchantova bhuñjituṁ labhati. Kaddamaṁ vā udakaṁ",
  "atk-vin02a10:386_1": "vā patvā ṭhitena atirittaṁ kāretabbaṁ. Sace antarā nadī pūrā hoti, nadītīre gumbaṁ",
  "atk-vin02a10:386_2": "anupariyāyantena bhuñjitabbaṁ. Atha nāvā vā setu vā atthi, taṁ abhiruhitvāpi caṅkamantenava",
  "atk-vin02a10:386_3": "bhuñjitabbaṁ, gamanaṁ na upacchinditabbaṁ. Yāne vā hatthiassapiṭṭhe vā candamaṇḍale",
  "atk-vin02a10:386_4": "vā sūriyamaṇḍale vā nisīditvā pavāritena yāva majjhanhikaṁ, tāva tesu gacchantesupi",
  "atk-vin02a10:386_5": "nisinneneva bhuñjitabbaṁ. Yo ṭhito pavāreti, ṭhiteneva, yo nisinno pavāreti, nisinneneva",
  "atk-vin02a10:386_6": "bhuñjitabbaṁ. Taṁ taṁ iriyāpathaṁ kopentena atirittaṁ kāretabbaṁ. Yo ukkuṭiko nisīditvā",
  "atk-vin02a10:386_7": "pavāreti, tena ukkuṭikeneva bhuñjitabbaṁ. Tassa pana heṭṭhā palālapīṭhaṁ vā kiñci",
  "atk-vin02a10:386_8": "vā nisīdanakaṁ dātabbaṁ. Pīṭhake nisīditvā pavāritena āsanaṁ acāletvāva catasso disā",
  "atk-vin02a10:386_9": "parivattantena bhuñjituṁ labbhati. Mañce nisīditvā pavāritena ito vā etto vā saṁsarituṁ",
  "atk-vin02a10:386_10": "na labbhati. Sace pana naṁ saha mañcena ukkhipitvā aññatra nenti, vaṭṭati. Nipajjitvā",
  "atk-vin02a10:386_11": "pavāritena nipanneneva bhuñjitabbaṁ. Parivattantena yena passena nipanno, tassa ṭhānaṁ nātikkametabbaṁ.",
  "atk-vin02a10:387_0": "Anatirittanti na atirittaṁ; na adhikanti attho. Taṁ pana yasmā kappiyakatādīhi sattahi",
  "atk-vin02a10:387_1": "vinayakammākārehi akataṁ vā gilānassa anadhikaṁ vā hoti, tasmā padabhājane “akappiyakata”ntiādi",
  "atk-vin02a10:387_2": "vuttaṁ. Tattha akappiyakatanti yaṁ tattha phalaṁ vā kandamūlādi vā pañcahi samaṇakappehi",
  "atk-vin02a10:387_3": "kappiyaṁ akataṁ; yañca akappiyamaṁsaṁ vā akappiyabhojanaṁ vā, etaṁ akappiyaṁ nāma.",
  "atk-vin02a10:387_4": "Taṁ akappiyaṁ “alametaṁ sabba”nti evaṁ atirittaṁ katampi akappiyakatanti veditabbaṁ.",
  "atk-vin02a10:387_5": "Appaṭiggahitakatanti bhikkhunā appaṭiggahitaṁyeva purimanayeneva atirittaṁ kataṁ.",
  "atk-vin02a10:387_6": "Anuccāritakatanti kappiyaṁ kārāpetuṁ āgatena bhikkhunā īsakampi anukkhittaṁ vā anapanāmitaṁ",
  "atk-vin02a10:387_7": "vā kataṁ. Ahatthapāse katanti kappiyaṁ kārāpetuṁ āgatassa hatthapāsato bahi ṭhitena",
  "atk-vin02a10:387_8": "kataṁ. Abhuttāvinā katanti yo “alametaṁ sabba”nti atirittaṁ karoti, tena pavāraṇappahonakaṁ",
  "atk-vin02a10:387_9": "bhojanaṁ abhuttena kataṁ. Bhuttāvinā pavāritena āsanā vuṭṭhitena katanti idaṁ uttānameva.",
  "atk-vin02a10:387_10": "Alametaṁ sabbanti avuttanti vacībhedaṁ katvā evaṁ avuttaṁ hoti. Iti imehi sattahi",
  "atk-vin02a10:387_11": "vinayakammākārehi yaṁ atirittaṁ kappiyaṁ akataṁ, yañca na gilānātirittaṁ, tadubhayampi",
  "atk-vin02a10:387_12": "anatirittanti veditabbaṁ.",
  "atk-vin02a10:388_0": "Atirittaṁ pana tasseva paṭipakkhanayena veditabbaṁ. Apicettha bhuttāvinā kataṁ hotīti",
  "atk-vin02a10:388_1": "anantare nisinnassa sabhāgassa bhikkhuno pattato ekampi sitthaṁ vā maṁsahīraṁ vā",
  "atk-vin02a10:388_2": "khāditvā katampi bhuttāvināva kataṁ hotīti veditabbaṁ. Āsanā avuṭṭhitenāti ettha",
  "atk-vin02a10:388_3": "pana asammohatthaṁ ayaṁ vinicchayo – dve bhikkhū pātova bhuñjamānā pavāritā honti",
  "atk-vin02a10:388_4": "– ekena tattheva nisīditabbaṁ, itarena niccabhattaṁ vā salākabhattaṁ vā ānetvā upaḍḍhaṁ",
  "atk-vin02a10:388_5": "tassa bhikkhuno patte ākiritvā hatthaṁ dhovitvā sesaṁ tena bhikkhunā kappiyaṁ kārāpetvā",
  "atk-vin02a10:388_6": "bhuñjitabbaṁ. Kasmā? Yañhi tassa hatthe laggaṁ, taṁ akappiyaṁ hoti. Sace pana paṭhamaṁ",
  "atk-vin02a10:388_7": "nisinno bhikkhu sayameva tassa pattato hatthena gaṇhāti, hatthadhovanakiccaṁ natthi.",
  "atk-vin02a10:388_8": "Sace pana evaṁ kappiyaṁ kārāpetvā bhuñjantassa puna kiñci byañjanaṁ vā khādanīyaṁ",
  "atk-vin02a10:388_9": "vā patte ākiranti, yena paṭhamaṁ kappiyaṁ kataṁ, so puna kātuṁ na labhati. Yena akataṁ,",
  "atk-vin02a10:388_10": "tena kātabbaṁ. Yañca akataṁ, taṁ kātabbaṁ. “Yena akata”nti aññena bhikkhunā yena",
  "atk-vin02a10:388_11": "paṭhamaṁ na kataṁ, tena kātabbaṁ. “Yañca akata”nti yena paṭhamaṁ kappiyaṁ kataṁ,",
  "atk-vin02a10:388_12": "tenāpi yaṁ akataṁ taṁ kātabbaṁ. Paṭhamabhājane pana kātuṁ na labbhati. Tattha hi",
  "atk-vin02a10:388_13": "kariyamānaṁ paṭhamaṁ katena saddhiṁ kataṁ hoti, tasmā aññasmiṁ bhājane kātuṁ vaṭṭatīti",
  "atk-vin02a10:388_14": "adhippāyo. Evaṁ kataṁ pana tena bhikkhunā paṭhamaṁ katena saddhiṁ bhuñjituṁ vaṭṭati.",
  "atk-vin02a10:389_0": "Kappiyaṁ karontena ca na kevalaṁ patteyeva, kuṇḍepi pacchiyampi yattha katthaci purato",
  "atk-vin02a10:389_1": "ṭhapetvā onāmitabhājane kātabbaṁ. Taṁ sacepi bhikkhusataṁ pavāritaṁ hoti, sabbesaṁ",
  "atk-vin02a10:389_2": "bhuñjituṁ vaṭṭati, appavāritānampi vaṭṭati. Yena pana kappiyaṁ kataṁ, tassa na vaṭṭati.",
  "atk-vin02a10:389_3": "Sacepi pavāretvā piṇḍāya paviṭṭhaṁ bhikkhuṁ pattaṁ gahetvā avassaṁ bhuñjanake maṅgalanimantane",
  "atk-vin02a10:389_4": "nisīdāpenti, atirittaṁ kāretvāva bhuñjitabbaṁ. Sace tattha añño bhikkhu natthi, āsanasālaṁ",
  "atk-vin02a10:389_5": "vā vihāraṁ vā pattaṁ pesetvā kāretabbaṁ. Kappiyaṁ karontena pana anupasampannassa",
  "atk-vin02a10:389_6": "hatthe ṭhitaṁ na kātabbaṁ. Sace āsanasālāyaṁ abyatto bhikkhu hoti, sayaṁ gantvā kappiyaṁ",
  "atk-vin02a10:389_7": "kārāpetvā ānetvā bhuñjitabbaṁ.",
  "atk-vin02a10:390_0": "Gilānātirittanti ettha na kevalaṁ yaṁ gilānassa bhuttāvasesaṁ hoti, taṁ gilānātirittaṁ;",
  "atk-vin02a10:390_1": "atha kho yaṁkiñci gilānaṁ uddissa ajja vā sve vā yadā vā icchati, tadā khādissatīti",
  "atk-vin02a10:390_2": "āhaṭaṁ, taṁ sabbaṁ “gilānātiritta”nti veditabbaṁ. Yaṁ yāmakālikādīsu ajjhohāre ajjhohāre",
  "atk-vin02a10:390_3": "dukkaṭaṁ, taṁ asaṁsaṭṭhavasena vuttaṁ. Sace pana āmisasaṁsaṭṭhāni honti, āhāratthāyapi",
  "atk-vin02a10:390_4": "anāhāratthāyapi paṭiggahetvā ajjhoharantassa pācittiyameva.",
  "atk-vin02a10:391_0": "241.Sati paccayeti yāmakālikaṁ pipāsāya sati pipāsacchedanatthaṁ, sattāhakālikaṁ",
  "atk-vin02a10:391_1": "yāvajīvikañca tena tena upasametabbake ābādhe sati tassa upasamanatthaṁ paribhuñjato",
  "atk-vin02a10:391_2": "anāpatti. Sesamettha uttānameva.",
  "atk-vin02a10:392": "Kathinasamuṭṭhānaṁ – kāyavācato kāyavācācittato ca samuṭṭhāti, kiriyākiriyaṁ, nosaññāvimokkhaṁ, acittakaṁ, paṇṇattivajjaṁ, kāyakammaṁ, vacīkammaṁ, ticittaṁ, tivedananti.",
  "atk-vin02a10:393": "Paṭhamapavāraṇasikkhāpadaṁ pañcamaṁ.",
  "atk-vin02a10:394": "6. Dutiyapavāraṇasikkhāpadavaṇṇanā",
  "atk-vin02a10:395_0": "242. Chaṭṭhasikkhāpade – anācāraṁ ācaratīti paṇṇattivītikkamaṁ karoti. Upanandhīti",
  "atk-vin02a10:395_1": "upanāhaṁ janento tasmiṁ puggale attano kodhaṁ bandhi; punappunaṁ āghātaṁ janesīti",
  "atk-vin02a10:395_2": "attho. Upanaddho bhikkhūti so janitaupanāho bhikkhu.",
  "atk-vin02a10:396_0": "243.Abhihaṭṭhuṁ pavāreyyāti abhiharitvā “handa bhikkhu khāda vā bhuñja vā”ti evaṁ",
  "atk-vin02a10:396_1": "pavāreyya. Padabhājane pana “handa bhikkhū”tiādiṁ anuddharitvā sādhāraṇameva abhihaṭṭhuṁ",
  "atk-vin02a10:396_2": "pavāraṇāya atthaṁ dassetuṁ “yāvatakaṁ icchasi tāvatakaṁ gaṇhāhī”ti vuttaṁ. Jānanti",
  "atk-vin02a10:396_3": "pavāritabhāvaṁ jānanto. Taṁ panassa jānanaṁ yasmā tīhākārehi hoti, tasmā “jānāti",
  "atk-vin02a10:396_4": "nāma sāmaṁ vā jānātī”tiādinā nayena padabhājanaṁ vuttaṁ. Āsādanāpekkhoti āsādanaṁ",
  "atk-vin02a10:396_5": "codanaṁ maṅkukaraṇabhāvaṁ apekkhamāno.",
  "atk-vin02a10:397_0": "Paṭiggaṇhātiāpatti dukkaṭassāti yassa abhihaṭaṁ tasmiṁ paṭiggaṇhante abhihārakassa",
  "atk-vin02a10:397_1": "bhikkhuno dukkaṭaṁ. Itarassa pana sabbo āpattibhedo paṭhamasikkhāpade vutto, imasmiṁ",
  "atk-vin02a10:397_2": "pana sikkhāpade sabbā āpattiyo abhihārakasseva veditabbā. Sesaṁ paṭhamasikkhāpade",
  "atk-vin02a10:397_3": "vuttanayattā pākaṭameva.",
  "atk-vin02a10:398": "Tisamuṭṭhānaṁ – kāyacittato vācācittato kāyavācācittato ca samuṭṭhāti, kiriyaṁ, saññāvimokkhaṁ, sacittakaṁ, lokavajjaṁ, kāyakammaṁ, vacīkammaṁ, akusalacittaṁ, dukkhavedananti.",
  "atk-vin02a10:399": "Dutiyapavāraṇasikkhāpadaṁ chaṭṭhaṁ.",
  "atk-vin02a10:400": "7. Vikālabhojanasikkhāpadavaṇṇanā",
  "atk-vin02a10:401_0": "247. Sattamasikkhāpade – giraggasamajjoti girimhi aggasamajjo, girissa vā aggadese",
  "atk-vin02a10:401_1": "samajjo. So kira sattame divase bhavissatīti nagare ghosanā kariyati, nagarassa bahiddhā",
  "atk-vin02a10:401_2": "same bhūmibhāge pabbatacchāyāya mahājanakāyo sannipatati, anekappakārāni naṭanāṭakāni",
  "atk-vin02a10:401_3": "pavattanti, tesaṁ dassanatthaṁ mañcātimañce bandhanti. Sattarasavaggiyā apaññatte",
  "atk-vin02a10:401_4": "sikkhāpade daharāva upasampannā, te “nāṭakāni āvuso passissāmā”ti tattha agamaṁsu.",
  "atk-vin02a10:401_5": "Atha nesaṁ ñātakā “amhākaṁ ayyā āgatā”ti tuṭṭhacittā nhāpetvā vilimpetvā bhojetvā",
  "atk-vin02a10:401_6": "aññampi pūvakhādanīyādiṁ hatthe adaṁsu. Te sandhāya vuttaṁ – “manussā sattarasavaggiye",
  "atk-vin02a10:401_7": "bhikkhū passitvā”tiādi.",
  "atk-vin02a10:402_0": "248-9.Vikāleti vigate kāle. Kāloti bhikkhūnaṁ bhojanakālo adhippeto, so ca sabbantimena",
  "atk-vin02a10:402_1": "paricchedena majjhanhiko, tasmiṁ vītivatteti adhippāyo. Tenevassa padabhājane “vikālo",
  "atk-vin02a10:402_2": "nāma majjhanhike vītivatte yāva aruṇuggamanā”ti vuttaṁ, ṭhitamajjhanhikopi kālasaṅgahaṁ",
  "atk-vin02a10:402_3": "gacchati. Tato paṭṭhāya pana khādituṁ vā bhuñjituṁ vā na sakkā, sahasā pivituṁ sakkā",
  "atk-vin02a10:402_4": "bhaveyya, kukkuccakena pana na kattabbaṁ. Kālaparicchedajānanatthañca kālatthambho",
  "atk-vin02a10:402_5": "yojetabbo, kālantareva bhattakiccaṁ kātabbaṁ.",
  "atk-vin02a10:403_0": "Avasesaṁkhādanīyaṁ nāmāti ettha yaṁ tāva sakkhalimodakādipubbaṇṇāparaṇṇamayaṁ, tattha",
  "atk-vin02a10:403_1": "vattabbameva natthi. Yampi vanamūlādippabhedaṁ āmisagatikaṁ hoti, seyyathidaṁ – mūlakhādanīyaṁ",
  "atk-vin02a10:403_2": "kandakhādanīyaṁ mūḷālakhādanīyaṁ matthakakhādanīyaṁ khandhakhādanīyaṁ tacakhādanīyaṁ",
  "atk-vin02a10:403_3": "pattakhādanīyaṁ pupphakhādanīyaṁ phalakhādanīyaṁ aṭṭhikhādanīyaṁ piṭṭhakhādanīyaṁ",
  "atk-vin02a10:403_4": "niyyāsakhādanīyanti, idampi khādanīyasaṅkhyameva gacchati.",
  "atk-vin02a10:404_0": "Tattha pana āmisagatikasallakkhaṇatthaṁ idaṁ mukhamattanidassanaṁ – mūlakhādanīye",
  "atk-vin02a10:404_1": "tāva mūlakamūlaṁ khārakamūlaṁ caccumūlaṁ tambakamūlaṁ taṇḍuleyyakamūlaṁ vatthuleyyakamūlaṁ",
  "atk-vin02a10:404_2": "vajakalimūlaṁ jajjharīmūlanti evamādīni sūpeyyapaṇṇamūlāni āmisagatikāni. Ettha ca",
  "atk-vin02a10:404_3": "vajakalimūle jaraṭṭhaṁ chinditvā chaḍḍenti, taṁ yāvajīvikaṁ hoti. Aññampi evarūpaṁ",
  "atk-vin02a10:404_4": "eteneva nayena veditabbaṁ. Mūlakakhārakajajjharīmūlānaṁ pana jaraṭṭhānipi āmisagatikānevāti",
  "atk-vin02a10:404_5": "vuttaṁ. Yāni pana pāḷiyaṁ –",
  "atk-vin02a10:405_0": "“Anujānāmi, bhikkhave, mūlāni bhesajjāni haliddiṁ siṅgiveraṁ vacaṁ vacattaṁ ativisaṁ",
  "atk-vin02a10:405_1": "kaṭukarohiṇiṁ usīraṁ bhaddamuttakaṁ, yāni vā panaññānipi atthi mūlāni bhesajjāni",
  "atk-vin02a10:405_2": "neva khādanīye khādanīyatthaṁ pharanti, na bhojanīye bhojanīyatthaṁ pharantī”ti –",
  "atk-vin02a10:406_0": "Vuttāni, tāni yāvajīvikāni. Tesaṁ cūḷapañcamūlaṁ mahāpañcamūlantiādinā nayena gaṇiyamānānaṁ",
  "atk-vin02a10:406_1": "gaṇanāya anto natthi. Khādanīyatthaṁ bhojanīyatthañca pharaṇābhāvoyeva pana tesaṁ",
  "atk-vin02a10:406_2": "lakkhaṇaṁ. Tasmā yaṁkiñci mūlaṁ tesu tesu janapadesu pakatiāhāravasena manussānaṁ",
  "atk-vin02a10:406_3": "khādanīyatthaṁ bhojanīyatthañca pharati, taṁ yāvakālikaṁ; itaraṁ yāvajīvikanti veditabbaṁ.",
  "atk-vin02a10:406_4": "Tesu bahuṁ vatvāpi hi imasmiṁyeva lakkhaṇe ṭhātabbaṁ. Nāmasaññāsu pana vuccamānāsu",
  "atk-vin02a10:406_5": "taṁ taṁ nāmaṁ ajānantānaṁ sammohoyeva hoti, tasmā nāmasaññāya ādaraṁ akatvā lakkhaṇameva dassitaṁ.",
  "atk-vin02a10:407_0": "Yathā ca mūle; evaṁ kandādīsupi yaṁ lakkhaṇaṁ dassitaṁ, tasseva vasena vinicchayo",
  "atk-vin02a10:407_1": "veditabbo. Yañca taṁ pāḷiyaṁ haliddādi aṭṭhavidhaṁ vuttaṁ, tassa khandhatacapupphaphalampi",
  "atk-vin02a10:407_2": "sabbaṁ yāvajīvikanti vuttaṁ.",
  "atk-vin02a10:408_0": "Kandakhādanīye duvidho kando – dīgho ca rasso ca bhisakiṁsukakandādi vaṭṭo uppalakaserukakandādi,",
  "atk-vin02a10:408_1": "yaṁ “gaṇṭhī”tipi vadanti. Tattha sabbesaṁ kandānaṁ jiṇṇajaraṭṭhānañca challi ca sukhumamūlāni",
  "atk-vin02a10:408_2": "ca yāvajīvikāni. Taruṇo pana sukhakhādanīyo, sālakalyāṇīpotakakando kiṁsukapotakakando",
  "atk-vin02a10:408_3": "ambāṭakakando ketakakando māluvakando bhisasaṅkhāto padumapuṇḍarīkakando piṇḍālumasāluādayo",
  "atk-vin02a10:408_4": "ca khīravallikando āluvakando siggukando tālakando nīluppalarattuppalakumudasogandhikānaṁ",
  "atk-vin02a10:408_5": "kandā kadalikando veḷukando kaserukakandoti evamādayo tesu tesu janapadesu pakatiāhāravasena",
  "atk-vin02a10:408_6": "manussānaṁ khādanīyatthañca bhojanīyatthañca pharaṇakakandā yāvakālikā.",
  "atk-vin02a10:409_0": "Khīravallikando adhoto yāvajīviko, dhoto yāvakāliko. Khīrakākolījīvikausabhakalasuṇādikandā",
  "atk-vin02a10:409_1": "pana yāvajīvikā. Te pāḷiyaṁ – “yāni vā panaññānipi atthi mūlāni bhesajjānī”ti evaṁ",
  "atk-vin02a10:409_2": "mūlabhesajjasaṅgaheneva saṅgahitā.",
  "atk-vin02a10:410_0": "Mūḷālakhādanīye pana padumamūḷālaṁ puṇḍarīkamuḷālasadisameva. Erakamūlaṁ kandulamūlanti",
  "atk-vin02a10:410_1": "evamādi tesu tesu janapadesu pakatiāhāravasena manussānaṁ khādanīyatthañca bhojanīyatthañca",
  "atk-vin02a10:410_2": "pharaṇakamuḷālaṁ yāvakālikaṁ. Haliddisiṅgiveramakacicaturassavalliketakatālahintālakuntālanāḷikerapūgarukkhādimuḷālaṁ",
  "atk-vin02a10:410_3": "pana yāvajīvikaṁ, taṁ sabbampi pāḷiyaṁ – “yāni vā panaññānipi atthi mūlāni bhesajjānī”ti",
  "atk-vin02a10:410_4": "evaṁ mūlabhesajjasaṅgaheneva saṅgahitaṁ.",
  "atk-vin02a10:411_0": "Matthakakhādanīye tālahintālakuntālaketakanāḷikerapūgarukkhakhajjūrīvettaerakakadalīnaṁ",
  "atk-vin02a10:411_1": "kaḷīrasaṅkhātā matthakā veṇukaḷīro naḷakaḷīro ucchukaḷīro mūlakakaḷīro sāsapakaḷīro",
  "atk-vin02a10:411_2": "satāvarikaḷīro sattannaṁ dhaññānaṁ kaḷīrāti evamādi tesu tesu janapadesu pakatiāhāravasena",
  "atk-vin02a10:411_3": "manussānaṁ khādanīyatthaṁ bhojanīyatthañca pharaṇako rukkhavalliādīnaṁ matthako yāvakāliko.",
  "atk-vin02a10:411_4": "Haliddisiṅgiveravacamakacilasuṇānaṁkaḷīrā tālahintālakuntālanāḷikerakaḷīrānañca chinditvā",
  "atk-vin02a10:411_5": "pātito jaraṭṭhabundo yāvajīviko.",
  "atk-vin02a10:412_0": "Khandhakhādanīye antopathavīgato sālakalyāṇīkhandho ucchukhandho nīluppalarattuppalakumudasogandhikānaṁ",
  "atk-vin02a10:412_1": "khandhakāti evamādi tesu tesu janapadesu pakatiāhāravasena manussānaṁ khādanīyatthaṁ",
  "atk-vin02a10:412_2": "bhojanīyatthañca pharaṇako khandho yāvakāliko. Uppalajātīnaṁ paṇṇadaṇḍako padumajātīnaṁ",
  "atk-vin02a10:412_3": "sabbopi daṇḍako kāravindakadaṇḍādayo ca avasesasabbakhandhā yāvajīvikā.",
  "atk-vin02a10:413": "Tacakhādanīye ucchutacova eko yāvakāliko, sopi saraso. Seso sabbo yāvajīviko. Tesaṁ pana matthakakhandhatacānaṁ tiṇṇaṁ pāḷiyaṁ kasāvabhesajjena saṅgaho veditabbo. Vuttañhetaṁ –",
  "atk-vin02a10:414_0": "“Anujānāmi, bhikkhave, kasāvāni bhesajjāni nimbakasāvaṁ, kuṭajakasāvaṁ, paṭolakasāvaṁ,",
  "atk-vin02a10:414_1": "phaggavakasāvaṁ nattamālakasāvaṁ, yāni vā panaññānipi atthi kasāvāni bhesajjāni neva",
  "atk-vin02a10:414_2": "khādanīye khādanīyatthaṁ pharanti, na bhojanīye bhojanīyatthaṁ pharantī”ti.",
  "atk-vin02a10:415": "Ettha hi etesampi saṅgaho sijjhati. Vuttakasāvāni ca sabbāni kappiyānīti veditabbāni.",
  "atk-vin02a10:416_0": "Pattakhādanīye mūlakaṁ khārako caccu tambako taṇḍuleyyako papunnāgo vatthuleyyako",
  "atk-vin02a10:416_1": "vajakali jajjharī sellu siggu kāsamaddako ummā cīnamuggo māso rājamāso ṭhapetvā mahānipphāvaṁ",
  "atk-vin02a10:416_2": "avasesanipphāvo aggimantho sunisannako setavaraṇo nāḷikā bhūmiyaṁ jātaloṇīti etesaṁ",
  "atk-vin02a10:416_3": "pattāni aññāni ca evarūpāni tesu tesu janapadesu pakatiāhāravasena manussānaṁ khādanīyatthaṁ",
  "atk-vin02a10:416_4": "bhojanīyatthañca pharaṇakāni pattāni ekaṁsena yāvakālikāni. Yā panaññā mahānakhapiṭṭhimattā",
  "atk-vin02a10:416_5": "paṇṇaloṇi rukkhe ca gacche ca ārohati, tassā pattaṁ yāvajīvikaṁ. Brahmīpattañca yāvakālikanti",
  "atk-vin02a10:416_6": "dīpavāsino vadanti. Ambapallavaṁ yāvakālikaṁ, asokapallavaṁ pana yāvajīvikaṁ.",
  "atk-vin02a10:417": "Yāni vā panaññāni pāḷiyaṁ –",
  "atk-vin02a10:418_0": "“Anujānāmi, bhikkhave, paṇṇāni bhesajjāni nimbapaṇṇaṁ kuṭajapaṇṇaṁ paṭolapaṇṇaṁ sulasipaṇṇaṁ",
  "atk-vin02a10:418_1": "kappāsakapaṇṇaṁ yāni vā panaññānipi atthi paṇṇāni bhesajjāni neva khādanīye khādanīyatthaṁ",
  "atk-vin02a10:418_2": "pharanti na bhojanīye bhojanīyatthaṁ pharantī”ti –",
  "atk-vin02a10:419_0": "Vuttāni, tāni yāvajīvikāni. Na kevalañca paṇṇāniyeva tesaṁ pupphaphalādīnipi yāvajīvikāni.",
  "atk-vin02a10:419_1": "Paṇṇānaṁ phaggavapaṇṇaṁ ajjukapaṇṇaṁ phaṇijjakapaṇṇaṁ paṭolapaṇṇaṁ tambūlapaṇṇaṁ",
  "atk-vin02a10:419_2": "paduminipaṇṇanti evaṁ gaṇanavasena anto natthi.",
  "atk-vin02a10:420_0": "Pupphakhādanīye mūlakapupphaṁ khārakapupphaṁ caccupupphaṁ tambakapupphaṁ vajakalipupphaṁ",
  "atk-vin02a10:420_1": "jajjharīpupphaṁ cūḷanipphāvapupphaṁ mahānipphāvapupphaṁ kaserukapupphaṁ nāḷikeratālaketakānaṁ",
  "atk-vin02a10:420_2": "taruṇapupphāni setavaraṇapupphaṁ siggupupphaṁ uppalapadumajātikānaṁ pupphāni kaṇṇikamattaṁ",
  "atk-vin02a10:420_3": "agandhikapupphaṁ kaḷīrapupphaṁ jīvantīpupphanti evamādi tesu tesu janapadesu pakatiāhāravasena",
  "atk-vin02a10:420_4": "manussānaṁ khādanīyatthaṁ bhojanīyatthañca pharaṇakapupphaṁ yāvakālikaṁ. Asokabakulakuyyakapunnāgacampakajātikaṇavīrakaṇikārakundanavamālikamallikādīnaṁ",
  "atk-vin02a10:420_5": "pana pupphaṁ yāvajīvikaṁ tassa gaṇanāya anto natthi. Pāḷiyaṁ panassa kasāvabhesajjeneva saṅgaho veditabbo.",
  "atk-vin02a10:421_0": "Phalakhādanīye panasalabujatālanāḷikeraambajambūambāṭakatintiṇikamātuluṅgakapitthalābukumbhaṇḍapussaphalatimbarūsakatipusavātiṅgaṇacocamocamadhukādīnaṁ",
  "atk-vin02a10:421_1": "phalāni yāni loke tesu tesu janapadesu pakatiāhāravasena manussānaṁ khādanīyatthaṁ",
  "atk-vin02a10:421_2": "bhojanīyatthañca pharanti, sabbāni tāni yāvakālikāni. Nāmagaṇanavasena nesaṁ na sakkā",
  "atk-vin02a10:421_3": "pariyantaṁ dassetuṁ. Yāni pana pāḷiyaṁ –",
  "atk-vin02a10:422_0": "“Anujānāmi, bhikkhave, phalāni bhesajjāni – bilaṅgaṁ, pipphaliṁ, maricaṁ, harītakaṁ,",
  "atk-vin02a10:422_1": "vibhītakaṁ, āmalakaṁ, goṭṭhaphalaṁ, yāni vā panaññānipi atthi phalāni bhesajjāni",
  "atk-vin02a10:422_2": "neva khādanīye khādanīyatthaṁ pharanti na bhojanīye bhojanīyatthaṁ pharantī”ti –",
  "atk-vin02a10:423": "Vuttāni, tāni yāvajīvikāni. Tesampi aparipakkāni acchiva bimbavaraṇaketakakāsmarīādīnaṁ phalāni jātiphalaṁ kaṭukaphalaṁ eḷā takkolanti evaṁ nāmavasena na sakkā pariyantaṁ dassetuṁ.",
  "atk-vin02a10:424_0": "Aṭṭhikhādanīye labujaṭṭhi panasaṭṭhi ambāṭakaṭṭhi sālaṭṭhi khajjūrīketakatimbarūsakānaṁ",
  "atk-vin02a10:424_1": "taruṇaphalaṭṭhi tintiṇikaṭṭhi bimbaphalaṭṭhi uppala padumajātīnaṁ pokkharaṭṭhīti",
  "atk-vin02a10:424_2": "evamādīni tesu tesu janapadesu manussānaṁ pakatiāhāravasena khādanīyatthaṁ bhojanīyatthañca",
  "atk-vin02a10:424_3": "pharaṇakāni aṭṭhīni yāvakālikāni. Madhukaṭṭhi punnāgaṭṭhi harītakādīnaṁ aṭṭhīni siddhatthakaṭṭhi",
  "atk-vin02a10:424_4": "rājikaṭṭhīti evamādīni aṭṭhīni yāvajīvikāni. Tesaṁ pāḷiyaṁ phalabhesajjeneva saṅgaho veditabbo.",
  "atk-vin02a10:425_0": "Piṭṭhakhādanīye sattannaṁ tāva dhaññānaṁ dhaññānulomānaṁ aparaṇṇānañca piṭṭhaṁ panasapiṭṭhaṁ",
  "atk-vin02a10:425_1": "labujapiṭṭhaṁ ambāṭakapiṭṭhaṁ sālapiṭṭhaṁ dhotakatālapiṭṭhañca khīravallipiṭṭhañcāti",
  "atk-vin02a10:425_2": "evamādīni tesu tesu janapadesu pakatiāhāravasena manussānaṁ khādanīyatthaṁ bhojanīyatthañca",
  "atk-vin02a10:425_3": "pharaṇakāni piṭṭhāni yāvakālikāni. Adhotakaṁ tālapiṭṭhaṁ khīravallipiṭṭhaṁ assagandhādipiṭṭhāni",
  "atk-vin02a10:425_4": "ca yāvajīvikāni. Tesaṁ pāḷiyaṁ kasāvehi ca mūlaphalehi ca saṅghaho veditabbo.",
  "atk-vin02a10:426_0": "Niyyāsakhādanīye eko ucchuniyyāsova sattāhakāliko. Sesā “anujānāmi, bhikkhave, jatūni",
  "atk-vin02a10:426_1": "bhesajjāni – hiṅguṁ hiṅgujatuṁ hiṅgusipāṭikaṁ takaṁ takapattiṁ takapaṇṇiṁ sajjulasaṁ",
  "atk-vin02a10:426_2": "yāni vā panaññānipi atthi jatūni bhesajjānī”ti evaṁ pāḷiyaṁ vuttaniyyāsā yāvajīvikā.",
  "atk-vin02a10:426_3": "Tattha yevāpanakavasena saṅgahitānaṁ ambaniyyāso kaṇikāraniyyāsoti evaṁ nāmavasena",
  "atk-vin02a10:426_4": "na sakkā pariyantaṁ dassetuṁ. Evaṁ imesu mūlakhādanīyādīsu yaṁkiñci yāvakālikaṁ,",
  "atk-vin02a10:426_5": "sabbampi imasmiṁ atthe “avasesaṁ khādanīyaṁ nāmā”ti saṅgahitaṁ.",
  "atk-vin02a10:427_0": "Bhojanīyaṁ nāma pañca bhojanānītiādimhi yaṁ vattabbaṁ taṁ vuttameva. Khādissāmi bhuñjissāmīti,",
  "atk-vin02a10:427_1": "paṭiggaṇhātīti yo bhikkhu vikāle etaṁ khādanīyaṁ bhojanīyañca paṭiggaṇhāti, tassa",
  "atk-vin02a10:427_2": "paṭiggahaṇe tāva āpatti dukkaṭassa. Sesamettha uttānameva.",
  "atk-vin02a10:428": "Eḷakalomasamuṭṭhānaṁ – kāyato ca kāyacittato ca samuṭṭhāti, kiriyaṁ, nosaññāvimokkhaṁ, acittakaṁ, paṇṇattivajjaṁ, kāyakammaṁ, ticittaṁ, tivedananti.",
  "atk-vin02a10:429": "Vikālabhojanasikkhāpadaṁ sattamaṁ.",
  "atk-vin02a10:430": "8. Sannidhikārakasikkhāpadavaṇṇanā",
  "atk-vin02a10:431_0": "252. Aṭṭhamasikkhāpade – belaṭṭhasīso nāma jaṭilasahassabbhantaro mahāthero. Araññe",
  "atk-vin02a10:431_1": "viharatīti jetavanassa avidūre padhānaghare ekasmiṁ āvāse vasati. Sukkhakuranti asūpabyañjanaṁ",
  "atk-vin02a10:431_2": "odanaṁ. So kira antogāme bhuñjitvā pacchā piṇḍāya caritvā tādisaṁ odanaṁ āharati,",
  "atk-vin02a10:431_3": "tañca kho appicchatāya, na paccayagiddhatāya. Thero kira sattāhaṁ nirodhasamāpattiyā",
  "atk-vin02a10:431_4": "vītināmetvā samāpattito vuṭṭhāya taṁ piṇḍapātaṁ udakena temetvā bhuñjati, tato puna",
  "atk-vin02a10:431_5": "sattāhaṁ samāpattiyā nisīdati. Evaṁ dvepi tīṇipi cattāripi sattāhāni vītināmetvā",
  "atk-vin02a10:431_6": "gāmaṁ piṇḍāya pavisati. Tena vuttaṁ – “cirena gāmaṁ piṇḍāya pavisatī”ti.",
  "atk-vin02a10:432_0": "253. Kāro karaṇaṁ kiriyāti atthato ekaṁ, sannidhikāro assāti sannidhikāraṁ; sannidhikārameva",
  "atk-vin02a10:432_1": "sannidhikārakaṁ. Paṭiggahetvā ekarattaṁ vītināmitassetaṁ adhivacanaṁ. Tenevassa padabhājane",
  "atk-vin02a10:432_2": "vuttaṁ – “sannidhikārakaṁ nāma ajja paṭiggahitaṁ aparajjū”ti.",
  "atk-vin02a10:433_0": "Paṭiggaṇhāti āpatti dukkaṭassāti evaṁ sannidhikataṁ yaṁkiñci yāvakālikaṁ vā yāmakālikaṁ",
  "atk-vin02a10:433_1": "vā ajjhoharitukāmatāya gaṇhantassa paṭiggahaṇe tāva āpatti dukkaṭassa. Ajjhoharato",
  "atk-vin02a10:433_2": "pana ekamekasmiṁ ajjhohāre pācittiyaṁ. Sacepi patto duddhoto hoti, yaṁ aṅguliyā ghaṁsantassa",
  "atk-vin02a10:433_3": "lekhā paññāyati, gaṇṭhikapattassa vā gaṇṭhikantare sneho paviṭṭho hoti, so uṇhe otāpentassa",
  "atk-vin02a10:433_4": "paggharati, uṇhayāguyā vā gahitāya sandissati, tādise pattepi punadivase bhuñjantassa",
  "atk-vin02a10:433_5": "pācittiyaṁ. Tasmā pattaṁ dhovitvā puna tattha acchodakaṁ vā āsiñcitvā aṅguliyā vā",
  "atk-vin02a10:433_6": "ghaṁsitvā nisnehabhāvo jānitabbo. Sace hi udake vā snehabhāvo patte vā aṅgulilekhā",
  "atk-vin02a10:433_7": "paññāyati, duddhoto hoti. Telavaṇṇapatte pana aṅgulilekhā paññāyati, sā abbohārikā.",
  "atk-vin02a10:433_8": "Yaṁ bhikkhū nirapekkhā sāmaṇerānaṁ pariccajanti, tañce sāmaṇerā nidahitvā denti,",
  "atk-vin02a10:433_9": "sabbaṁ vaṭṭati. Sayaṁ paṭiggahetvā apariccattameva hi dutiyadivase na vaṭṭati. Tato",
  "atk-vin02a10:433_10": "hi ekasitthampi ajjhoharato pācittiyameva.",
  "atk-vin02a10:434_0": "Akappiyamaṁsesu manussamaṁse thullaccayena sadviṁ pācittiyaṁ, avasesesu dukkaṭena",
  "atk-vin02a10:434_1": "saddhiṁ. Yāmakālikaṁ sati paccaye ajjhoharato pācittiyaṁ. Āhāratthāya ajjhoharato",
  "atk-vin02a10:434_2": "dukkaṭena saddhiṁ pācittiyaṁ. Sace pavārito hutvā anatirittakataṁ ajjhoharati, pakatiāmise",
  "atk-vin02a10:434_3": "dve pācittiyāni, manussamaṁse thullaccayena saddhiṁ dve, sesaakappiyamaṁse dukkaṭena",
  "atk-vin02a10:434_4": "saddhiṁ, yāmakālikaṁ sati paccaye sāmisena mukhena ajjhoharato dve, nirāmisena ekameva.",
  "atk-vin02a10:434_5": "Āhāratthāya ajjhoharato vikappadvayepi dukkaṭaṁ vaḍḍhati. Sace vikāle ajjhoharati,",
  "atk-vin02a10:434_6": "pakatibhojane sannidhipaccayā ca vikālabhojanapaccayā ca dve pācittiyāni, akappiyamaṁsesu",
  "atk-vin02a10:434_7": "thullaccayañca dukkaṭañca vaḍḍhati. Yāmakālikesu vikālapaccayā anāpatti, anatirittapaccayā",
  "atk-vin02a10:434_8": "pana vikāle sabbavikappesu anāpatti.",
  "atk-vin02a10:435_0": "255.Sattāhakālikaṁ yāvajīvikaṁ āhāratthāyāti āhāratthāya paṭiggaṇhato paṭiggahaṇapaccayā",
  "atk-vin02a10:435_1": "tāva dukkaṭaṁ, ajjhoharato pana sace nirāmisaṁ hoti, ajjhohāre ajjhohāre dukkaṭaṁ.",
  "atk-vin02a10:435_2": "Atha āmisasaṁsaṭṭhaṁ paṭiggahetvā ṭhapitaṁ hoti, yathāvatthukaṁ pācittiyameva.",
  "atk-vin02a10:436_0": "256.Anāpatti yāvakālikantiādimhi vikālabhojanasikkhāpade niddiṭṭhaṁ khādanīyabhojanīyaṁ",
  "atk-vin02a10:436_1": "yāva majjhantikasaṅkhāto kālo, tāva bhuñjitabbato yāvakālikaṁ. Saddhiṁ anulomapānehi",
  "atk-vin02a10:436_2": "aṭṭhavidhaṁ pānaṁ yāva rattiyā pacchimayāmasaṅkhāto yāmo, tāva paribhuñjitabbato",
  "atk-vin02a10:436_3": "yāmo kālo assāti yāmakālikaṁ. Sappiādi pañcavidhaṁ bhesajjaṁ sattāhaṁ nidhetabbato",
  "atk-vin02a10:436_4": "sattāho kālo assāti sattāhakālikaṁ. Ṭhapetvā udakaṁ avasesaṁ sabbampi yāvajīvaṁ pariharitvā",
  "atk-vin02a10:436_5": "sati paccaye paribhuñjitabbato yāvajīvakanti vuccati.",
  "atk-vin02a10:437_0": "Tattha aruṇodayeva paṭiggahitaṁ yāvakālikaṁ satakkhattumpi nidahitvā yāvakālo nātikkamati",
  "atk-vin02a10:437_1": "tāva, yāmakālikaṁ ekaṁ ahorattaṁ, sattāhakālikaṁ sattarattaṁ, itaraṁ sati paccaye,",
  "atk-vin02a10:437_2": "yāvajīvampi paribhuñjantassa anāpatti. Sesamettha uttānameva. Aṭṭhakathāsu pana imasmiṁ",
  "atk-vin02a10:437_3": "ṭhāne pānakathā kappiyānulomakathā “kappati nu kho yāvakālikena yāmakālika”ntiādikathā",
  "atk-vin02a10:437_4": "ca kappiyabhūmikathā ca vitthāritā, taṁ mayaṁ āgataṭṭhāneyeva kathayissāma.",
  "atk-vin02a10:438": "Eḷakalomasamuṭṭhānaṁ – kāyato ca kāyacittato ca samuṭṭhāti, kiriyaṁ, nosaññāvimokkhaṁ, acittakaṁ, paṇṇattivajjaṁ, kāyakammaṁ, ticittaṁ, tivedananti.",
  "atk-vin02a10:439": "Sannidhikārakasikkhāpadaṁ aṭṭhamaṁ.",
  "atk-vin02a10:440": "9. Paṇītabhojanasikkhāpadavaṇṇanā",
  "atk-vin02a10:441": "257. Navamasikkhāpade – paṇītabhojanānīti uttamabhojanāni. Kassa sampannaṁ na manāpanti sampattiyuttaṁ kassa na piyaṁ. Sādunti surasaṁ.",
  "atk-vin02a10:442_0": "259.Yo pana bhikkhu evarūpāni paṇītabhojanāni agilāno attano atthāya viññāpetvā bhuñjeyyāti",
  "atk-vin02a10:442_1": "ettha suddhāni sappiādīni viññāpetvā bhuñjanto pācittiyaṁ nāpajjati, sekhiyesu sūpodanaviññattidukkaṭaṁ",
  "atk-vin02a10:442_2": "āpajjati, odanasaṁsaṭṭhāni pana viññāpetvā bhuñjanto pācittiyaṁ āpajjatīti veditabbo,",
  "atk-vin02a10:442_3": "ayaṁ kirettha adhippāyo. Teneva ca “paṇītānī”ti avatvā “paṇītabhojanānī”ti sutte",
  "atk-vin02a10:442_4": "vuttaṁ. “Paṇītānī”ti hi vutte sappiādīnaṁyeva gahaṇaṁ hoti, “paṇītabhojanānī”ti vutte",
  "atk-vin02a10:442_5": "pana paṇītasaṁsaṭṭhāni sattadhaññanibbattāni bhojanāni paṇītabhojanānīti ayamattho paññāyati.",
  "atk-vin02a10:443_0": "Idāni viññāpeti payoge dukkaṭantiādīsu ayaṁ vinicchayo – “sappinā bhattaṁ dehi, sappiṁ",
  "atk-vin02a10:443_1": "ākiritvā dehi, sappimissakaṁ katvā dehi, sahasappinā dehi, sappiñca bhattañca dehī”ti",
  "atk-vin02a10:443_2": "viññāpentassa viññattiyā dukkaṭaṁ, paṭiggahaṇe dukkaṭaṁ, ajjhohāre pācittiyaṁ. “Sappibhattaṁ",
  "atk-vin02a10:443_3": "dehī”ti vutte pana yasmā sālibhattaṁ viya sappibhattaṁ nāma natthi; tasmā sūpodanaviññattidukkaṭameva veditabbaṁ.",
  "atk-vin02a10:444_0": "Sace pana “sappinā bhattaṁ dehī”ti vutte bhattaṁ datvā “sappiṁ katvā bhuñjā”ti navanītaṁ",
  "atk-vin02a10:444_1": "vā khīraṁ vā dadhiṁ vā deti, mūlaṁ vā pana deti, “iminā sappiṁ gahetvā bhuñjā”ti",
  "atk-vin02a10:444_2": "yathāvatthukameva. “Gosappinā bhattaṁ dehī”ti vutte pana gosappinā vā detu, gosappimhi",
  "atk-vin02a10:444_3": "asati, purimanayeneva gonavanītādīni vā gāviṁyeva vā detu “ito sappinā bhuñjā”ti",
  "atk-vin02a10:444_4": "yathāvatthukameva. Sace pana gosappinā yācito ajiyā sappiādīhi deti, visaṅketaṁ.",
  "atk-vin02a10:444_5": "Evañhi sati aññaṁ yācitena aññaṁ dinnaṁ nāma hoti, tasmā anāpatti. Esa nayo ajiyā",
  "atk-vin02a10:444_6": "sappinā dehīti ādīsupi.",
  "atk-vin02a10:445_0": "“Kappiyasappinā dehī”ti vutte akappiyasappinā deti, visaṅketameva. “Akappiyasappināti",
  "atk-vin02a10:445_1": "vutte akappiyasappinā deti, paṭiggahaṇepi paribhogepi dukkaṭameva. Akappiyasappimhi",
  "atk-vin02a10:445_2": "asati purimanayeneva akappiyanavanītādīni deti “sappiṁ katvā bhuñjā”ti akappiyasappināva",
  "atk-vin02a10:445_3": "dinnaṁ hoti. “Akappiyasappinā”ti vutte kappiyena deti, visaṅketaṁ. “Sappinā”ti vutte",
  "atk-vin02a10:445_4": "sesesu navanītādīsu aññatarena deti, visaṅketameva. Esa nayo navanītena dehītiādīsupi.",
  "atk-vin02a10:445_5": "Yena yena hi viññatti hoti, tasmiṁ vā tassa mūle vā laddhe, taṁ taṁ laddhameva hoti.",
  "atk-vin02a10:446_0": "Sace pana aññaṁ pāḷiyā āgataṁ vā anāgataṁ vā denti, visaṅketaṁ. Pāḷiyaṁ āgatanavanītādīni",
  "atk-vin02a10:446_1": "ṭhapetvā aññehi navanītādīhi viññāpentassa dukkaṭaṁ. Yathā ca “sappibhattaṁ dehī”ti",
  "atk-vin02a10:446_2": "vutte sālibhattassa viya sappibhattassa abhāvā sūpodanaviññattidukkaṭameva hotīti",
  "atk-vin02a10:446_3": "vuttaṁ. Evaṁ navanītabhattaṁ dehītiādīsupi. Paṭipāṭiyā ekamekaṁ vitthāretvā vuccamānepi",
  "atk-vin02a10:446_4": "hi ayamevattho vattabbo siyā, so ca saṅkhepenapi sakkā ñātuṁ, kiṁ tattha vitthārena?",
  "atk-vin02a10:446_5": "Tena vuttaṁ – “esa nayo navanītena dehītiādīsupī”ti.",
  "atk-vin02a10:447_0": "Sace pana sabbehipi sappiādīhi ekaṭṭhāne vā nānāṭṭhāne vā viññāpetvā paṭiladdhaṁ",
  "atk-vin02a10:447_1": "ekabhājane ākiritvā ekarasaṁ katvā tato kusaggenāpi jivhagge binduṁ ṭhapetvā ajjhoharati,",
  "atk-vin02a10:447_2": "nava pācittiyāni āpajjati. Vuttampi cetaṁ parivāre –",
  "atk-vin02a10:448": "“Kāyikāni na vācasikāni,",
  "atk-vin02a10:449": "Sabbāni nānāvatthukāni;",
  "atk-vin02a10:450": "Apubbaṁ acarimaṁ āpajjeyya ekato,",
  "atk-vin02a10:451": "Pañhāmesā kusalehi cintitā”ti. ;",
  "atk-vin02a10:452_0": "261.Agilānogilānasaññīti ettha sace gilānasaññīpi hutvā bhesajjatthāya pañca bhesajjāni",
  "atk-vin02a10:452_1": "viññāpeti, mahānāmasikkhāpadena kāretabbo. Nava paṇītabhojanāni viññāpento pana iminā",
  "atk-vin02a10:452_2": "sikkhāpadena kāretabbo. Bhikkhunīnaṁ pana etāni pāṭidesanīyavatthūni honti, sūpodanaviññattiyaṁ",
  "atk-vin02a10:452_3": "ubhayesampi sekhapaṇṇattidukkaṭameva. Sesamettha uttānameva.",
  "atk-vin02a10:453": "Catusamuṭṭhānaṁ – kāyato kāyavācato kāyacittato kāyavācācittato ca samuṭṭhāti,",
  "atk-vin02a10:454": "Kiriyaṁ, nosaññāvimokkhaṁ, acittakaṁ, paṇṇativajjaṁ, kāyakammaṁ, vacīkammaṁ, ticittaṁ, tivedananti.",
  "atk-vin02a10:455": "Paṇītabhojanasikkhāpadaṁ navamaṁ.",
  "atk-vin02a10:456": "10. Dantaponasikkhāpadavaṇṇanā",
  "atk-vin02a10:457_0": "263. Dasamasikkhāpade – catūsu paccayesu antamaso dantakaṭṭhampi sabbaṁ paṁsukūlameva",
  "atk-vin02a10:457_1": "assāti sabbapaṁsukūliko. So kira susāne chaḍḍitabhājanameva pattaṁ katvā tattha chaḍḍitacoḷakeheva",
  "atk-vin02a10:457_2": "cīvaraṁ katvā tattha chaḍḍitamañcapīṭhakāniyeva gahetvā paribhuñjati. Ayyavosāṭitakānīti",
  "atk-vin02a10:457_3": "ettha ayyā vuccanti kālaṅkatā pitipitāmahā. Vosāṭitakāni vuccanti tesaṁ atthāya susānādīsu",
  "atk-vin02a10:457_4": "chaḍḍitakāni khādanīyabhojanīyāni; manussā kira kālaṅkate ñātake uddissa yaṁ tesaṁ",
  "atk-vin02a10:457_5": "sajīvakāle piyaṁ hoti, taṁ etesu susānādīsu piṇḍaṁ piṇḍaṁ katvā “ñātakā no paribhuñjantūti",
  "atk-vin02a10:457_6": "ṭhapenti. So bhikkhu taṁ gahetvā bhuñjati, aññaṁ paṇītampi diyyamānaṁ na icchati.",
  "atk-vin02a10:457_7": "Tena vuttaṁ – “susānepi rukkhamūlepi ummārepi ayyavosāṭitakāni sāmaṁ gahetvā paribhuñjatī”ti.",
  "atk-vin02a10:457_8": "Theroti thiro ghanabaddho. Vaṭharoti thūlo; thūlo ca ghanasarīro cāyaṁ bhikkhūti",
  "atk-vin02a10:457_9": "vuttaṁ hoti. Manussamaṁsaṁ maññe khādatīti manussamaṁsaṁ khādatīti naṁ sallakkhema;",
  "atk-vin02a10:457_10": "manussamaṁsaṁ khādantā hi īdisā bhavantīti ayaṁ tesaṁ adhippāyo.",
  "atk-vin02a10:458_0": "264.Udakadantapone kukkuccāyantīti ettha te bhikkhū “adinnaṁ mukhadvāraṁ āhāraṁ āhareyyā”ti",
  "atk-vin02a10:458_1": "padassa sammā atthaṁ asallakkhetvā kukkuccāyisuṁ, bhagavā pana yathāuppannassa vatthussa",
  "atk-vin02a10:458_2": "vasena pitā viya dārake te bhikkhū saññāpento anupaññattiṁ ṭhapesi.",
  "atk-vin02a10:459_0": "265.Adinnanti kāyena vā kāyapaṭibaddhena vā gaṇhantassa kāyakāyapaṭibaddhanissaggiyānaṁ",
  "atk-vin02a10:459_1": "aññataravasena na dinnaṁ. Etadeva hi sandhāya padabhājane “adinnaṁ nāma appaṭiggahitakaṁ",
  "atk-vin02a10:459_2": "vuccatī”ti vuttaṁ. Dutiyapārājike pana “adinnaṁ nāma parapariggahitakaṁ vuccatī”ti",
  "atk-vin02a10:459_3": "vuttaṁ. Dinnanti idaṁ pana tasseva adinnassa paṭipakkhavasena lakkhaṇadassanatthaṁ",
  "atk-vin02a10:459_4": "uddhaṭaṁ. Niddese cassa “kāyena vā kāyapaṭibaddhena vā nissaggiyena vā dente”ti evaṁ",
  "atk-vin02a10:459_5": "aññasmiṁ dadamāne “hatthapāse ṭhito kāyena vā kāyapaṭibaddhena vā paṭiggaṇhātīti",
  "atk-vin02a10:459_6": "taṁ evaṁ diyyamānaṁ antamaso rathareṇumpi sace pubbe vuttalakkhaṇe hatthapāse ṭhito",
  "atk-vin02a10:459_7": "kāyena vā kāyapaṭibaddhena vā paṭiggaṇhāti, etaṁ evaṁ paṭiggahitaṁ dinnaṁ nāma vuccati.",
  "atk-vin02a10:459_8": "Na “idaṁ gaṇha, idaṁ tava hotū”tiādivacanena nissaṭṭhaṁ.",
  "atk-vin02a10:460_0": "Tattha kāyenāti hatthādīsu yena kenaci sarīrāvayavena; antamaso pādaṅguliyāpi diyyamānaṁ",
  "atk-vin02a10:460_1": "kāyena dinnaṁ nāma hoti, paṭiggahaṇepi eseva nayo. Yena kenaci hi sarīrāvayavena",
  "atk-vin02a10:460_2": "gahitaṁ kāyena gahitameva hoti. Sacepi natthukaraṇiyā diyyamānaṁ nāsāpuṭena akallako",
  "atk-vin02a10:460_3": "vā mukhena paṭiggaṇhāti. Ābhogamattameva hi ettha pamāṇanti ayaṁ nayo mahāpaccariyaṁ",
  "atk-vin02a10:460_4": "vutto. Kāyapaṭibaddhenāti kaṭacchuādīsu yena kenaci upakaraṇena dinnaṁ kāyapaṭibaddhena",
  "atk-vin02a10:460_5": "dinnaṁ nāma hoti. Paṭiggahaṇepi eseva nayo. Yena kenaci sarīrapaṭibaddhena pattathālakādinā",
  "atk-vin02a10:460_6": "gahitaṁ kāyapaṭibaddhena gahitameva hoti. Nissaggiyenāti kāyato ca kāyapaṭibaddhato",
  "atk-vin02a10:460_7": "ca mocetvā hatthapāse ṭhitassa kāyena vā kāyapaṭibaddhena vā pātiyamānampi nissaggiyena",
  "atk-vin02a10:460_8": "payogena dinnaṁ nāma hoti. Ayaṁ tāva pāḷivaṇṇanā.",
  "atk-vin02a10:461_0": "Ayaṁ panettha pāḷimuttakavinicchayo – pañcaṅgehi paṭiggahaṇaṁ ruhati – thāmamajjhimassa",
  "atk-vin02a10:461_1": "purisassa uccāraṇamattaṁ hoti, hatthapāso paññāyati, abhihāro paññāyati, devo vā",
  "atk-vin02a10:461_2": "manusso vā tiracchānagato vā kāyena vā kāyapaṭibaddhena vā nissaggiyena vā deti,",
  "atk-vin02a10:461_3": "taṁ ce bhikkhu kāyena vā kāyapaṭibaddhena vā paṭiggaṇhāti. Evaṁ pañcahaṅgehi paṭiggahaṇaṁ ruhati.",
  "atk-vin02a10:462_0": "Tattha ṭhitanisinnanipannānaṁ pavāraṇasikkhāpade vuttanayeneva hatthapāso veditabbo.",
  "atk-vin02a10:462_1": "Sace pana dāyakapaṭiggāhakesu eko ākāse hoti, eko bhūmiyaṁ, bhūmaṭṭhassa ca sīsena",
  "atk-vin02a10:462_2": "ākāsaṭṭhassa ca ṭhapetvā dātuṁ vā gahetuṁ vā pasāritahatthaṁ, yaṁ āsannataraṁ aṅgaṁ,",
  "atk-vin02a10:462_3": "tassa orimantena hatthapāsappamāṇaṁ paricchinditabbaṁ. Sacepi eko kūpe hoti, eko",
  "atk-vin02a10:462_4": "kūpataṭe, eko vā pana rukkhe, eko pathaviyaṁ, vuttanayeneva hatthapāsappamāṇaṁ paricchinditabbaṁ.",
  "atk-vin02a10:462_5": "Evarūpe hatthapāse ṭhatvā sacepi pakkhī mukhatuṇḍakena vā hatthī vā soṇḍāya gahetvā",
  "atk-vin02a10:462_6": "pupphaṁ vā phalaṁ vā deti, paṭiggahaṇaṁ ruhati. Sace pana addhaṭṭhamaratanassāpi",
  "atk-vin02a10:462_7": "hatthino khandhe nisinno, tena soṇḍāya diyyamānaṁ gaṇhāti, vaṭṭatiyeva.",
  "atk-vin02a10:463_0": "Eko bahūni bhattabyañjanabhājanāni sīse katvā bhikkhussa santikaṁ āgantvā ṭhitakova",
  "atk-vin02a10:463_1": "gaṇhathāti vadati, na tāva abhihāro paññāyati, tasmā na gahetabbaṁ. Sace pana īsakampi",
  "atk-vin02a10:463_2": "onamati, bhikkhunā hatthaṁ pasāretvā heṭṭhimabhājanaṁ ekadesenāpi sampaṭicchitabbaṁ.",
  "atk-vin02a10:463_3": "Ettāvatā sabbabhājanāni paṭiggahitāni honti, tato paṭṭhāya oropetvā vā ugghāṭetvā",
  "atk-vin02a10:463_4": "vā yaṁ icchati, taṁ gahetvā bhuñjituṁ vaṭṭati. Sabhattapacchiādimhi pana ekabhājane",
  "atk-vin02a10:463_5": "vattabbameva natthi, kājena bhattaṁ harantopi sace kājaṁ onāmetvā deti, vaṭṭati.",
  "atk-vin02a10:463_6": "Tiṁsahattho veṇu hoti, ekasmiṁ ante guḷakumbho baddho, ekasmiṁ sappikumbho, tañce",
  "atk-vin02a10:463_7": "paṭiggaṇhāti, sabbaṁ paṭiggahitameva. Ucchuyantadoṇito paggharantameva rasaṁ gaṇhathāti",
  "atk-vin02a10:463_8": "vadati, abhihāro na paññāyatīti na gahetabbo. Sace pana kasaṭaṁ chaḍḍetvā hatthena",
  "atk-vin02a10:463_9": "ussiñcitvā ussiñcitvā deti, vaṭṭati.",
  "atk-vin02a10:464_0": "Bahū pattā mañce vā pīṭhe vā kaṭasārake vā doṇiyaṁ vā phalake vā ṭhapitā honti, yattha",
  "atk-vin02a10:464_1": "ṭhitassa dāyako hatthapāse hoti, tattha ṭhatvā paṭiggahaṇasaññāya mañcādīni aṅguliyāpi",
  "atk-vin02a10:464_2": "phusitvā ṭhitena vā nisinnena vā nipannena vā yaṁ tesu pattesu diyyati, taṁ sabbaṁ",
  "atk-vin02a10:464_3": "paṭiggahitaṁ hoti. Sacepi paṭiggahessāmīti mañcādīni āruhitvā nisīdati, vaṭṭatiyeva.",
  "atk-vin02a10:464_4": "Sace pana mañcādīni hatthena gahetvā mañce nisīdati, vattabbameva natthi.",
  "atk-vin02a10:465_0": "Pathaviyaṁ pana sacepi kucchiyā kucchiṁ āhacca ṭhitā honti, yaṁ yaṁ aṅguliyā vā sūciyā",
  "atk-vin02a10:465_1": "vā phusitvā nisinno hoti, tattha tattha diyyamānameva paṭiggahitaṁ hoti. “Yattha",
  "atk-vin02a10:465_2": "katthaci mahākaṭasārahatthattharaṇādīsu ṭhapitapatte paṭiggahaṇaṁ na ruhatī”ti vuttaṁ,",
  "atk-vin02a10:465_3": "taṁ hatthapāsātikkamaṁ sandhāya vuttanti veditabbaṁ. Hatthapāse pana sati yattha",
  "atk-vin02a10:465_4": "katthaci vaṭṭati aññatra tatthajātakā.",
  "atk-vin02a10:466_0": "Tatthajātake pana paduminipaṇṇe vā kiṁsukapaṇṇādimhi vā na vaṭṭati. Na hi taṁ kāyapaṭibaddhasaṅkhyaṁ",
  "atk-vin02a10:466_1": "gacchati. Yathā ca tatthajātake; evaṁ khāṇuke bandhitvā ṭhapitamañcādimhi asaṁhārime",
  "atk-vin02a10:466_2": "phalake vā pāsāṇe vā na ruhatiyeva, tepi hi tatthajātakasaṅkhepupagā honti. Bhūmiyaṁ",
  "atk-vin02a10:466_3": "atthatesu sukhumesu tintiṇikādipaṇṇesupi paṭiggahaṇaṁ na ruhati, na hi tāni sandhāretuṁ",
  "atk-vin02a10:466_4": "samatthānīti. Mahantesu pana paduminipaṇṇādīsu ruhati. Sace hatthapāsaṁ atikkamma",
  "atk-vin02a10:466_5": "ṭhito dīghadaṇḍakena uḷuṅkena deti, āgantvā dehīti vattabbo. Vacanaṁ asutvā vā anādiyitvā",
  "atk-vin02a10:466_6": "vā patte ākiratiyeva, puna paṭiggahetabbaṁ. Dūre ṭhatvā bhattapiṇḍaṁ khipantepi eseva nayo.",
  "atk-vin02a10:467_0": "Sace pattatthavikato nīhariyamāne patte rajanacuṇṇāni honti, sati udake dhovitabbo,",
  "atk-vin02a10:467_1": "asati rajanacuṇṇaṁ pucchitvā paṭiggahetvā vā piṇḍāya caritabbaṁ. Sace piṇḍāya carantassa",
  "atk-vin02a10:467_2": "rajaṁ patati, paṭiggahetvā bhikkhā gaṇhitabbā. Appaṭiggahetvā gaṇhato vinayadukkaṭaṁ.",
  "atk-vin02a10:467_3": "Taṁ pana puna paṭiggahetvā bhuñjato anāpatti. Sace pana “paṭiggahetvā dethā”ti vutte",
  "atk-vin02a10:467_4": "vacanaṁ asutvā vā anādiyitvā vā bhikkhaṁ dentiyeva, vinayadukkaṭaṁ natthi, puna paṭiggahetvā",
  "atk-vin02a10:467_5": "aññā bhikkhā gahetabbā.",
  "atk-vin02a10:468_0": "Sace mahāvāto tato tato rajaṁ pāteti, na sakkā hoti bhikkhaṁ gahetuṁ, “anupasampannassa",
  "atk-vin02a10:468_1": "dassāmī”ti suddhacittena ābhogaṁ katvā gaṇhituṁ vaṭṭati. Evaṁ piṇḍāya caritvā vihāraṁ",
  "atk-vin02a10:468_2": "vā āsanasālaṁ vā gantvā taṁ anupasampannassa datvā puna tena dinnaṁ vā tassa vissāsena",
  "atk-vin02a10:468_3": "vā paṭiggahetvā bhuñjituṁ vaṭṭati.",
  "atk-vin02a10:469_0": "Sace bhikkhācāre sarajaṁ pattaṁ bhikkhussa deti, so vattabbo – “imaṁ paṭiggahetvā",
  "atk-vin02a10:469_1": "bhikkhaṁ vā gaṇheyyāsi, paribhuñjeyyāsi vā”ti tena tathā kātabbaṁ. Sace rajaṁ upari",
  "atk-vin02a10:469_2": "uppilavati, kañjikaṁ pavāhetvā sesaṁ bhuñjitabbaṁ. Sace anto paviṭṭhaṁ hoti, paṭiggahetabbaṁ.",
  "atk-vin02a10:469_3": "Anupasampanne asati hatthato amocentena, yattha anupasampanno atthi tattha netvā",
  "atk-vin02a10:469_4": "paṭiggahetabbaṁ. Sukkhabhatte patitarajaṁ apanetvā bhuñjituṁ vaṭṭati. Sace atisukhumaṁ",
  "atk-vin02a10:469_5": "hoti, uparibhattena saddhiṁ apanetabbaṁ, paṭiggahetvā vā bhuñjitabbaṁ. Yāguṁ vā sūpaṁ",
  "atk-vin02a10:469_6": "vā purato ṭhapetvā ālulentānaṁ bhājanato phusitāni uggantvā patte patanti, patto paṭiggahetabbo.",
  "atk-vin02a10:470_0": "Uḷuṅkena āharitvā dentānaṁ paṭhamataraṁ uḷuṅkato thevā patte patanti, supatitā, abhihaṭattā",
  "atk-vin02a10:470_1": "doso natthi. Sacepi carukena bhatte ākiriyamāne carukato masi vā chārikā vā patati,",
  "atk-vin02a10:470_2": "abhihaṭattā nevatthi doso. Anantarassa bhikkhuno diyyamānaṁ pattato uppatitvā itarassa",
  "atk-vin02a10:470_3": "patte patati, supatitaṁ. Paṭiggahitameva hi taṁ hoti.",
  "atk-vin02a10:471_0": "Sace jajjharisākhādiṁ phāletvā ekassa bhikkhuno dentānaṁ sākhato phusitāni aññassa",
  "atk-vin02a10:471_1": "patte patanti, patto paṭiggahetabbo. Yassa pattassa upari phālenti, tassa patte patitesu",
  "atk-vin02a10:471_2": "dātukāmatāya abhihaṭattā doso natthi. Pāyāsassa pūretvā pattaṁ denti, uṇhattā heṭṭhā",
  "atk-vin02a10:471_3": "gahetuṁ na sakkoti, mukhavaṭṭiyāpi gahetuṁ vaṭṭati. Sace tathāpi na sakkoti, ādhārakena gaṇhitabbo.",
  "atk-vin02a10:472_0": "Āsanasālāya pattaṁ gahetvā nisinno bhikkhu niddaṁ okkanto hoti, neva āhariyamānaṁ",
  "atk-vin02a10:472_1": "na diyyamānaṁ jānāti, appaṭiggahitaṁ hoti. Sace pana ābhogaṁ katvā nisinno hoti,",
  "atk-vin02a10:472_2": "vaṭṭati. Sacepi so hatthena ādhārakaṁ muñcitvā pādena pelletvā niddāyati, vaṭṭatiyeva.",
  "atk-vin02a10:472_3": "Pādena ādhārakaṁ akkamitvā paṭiggaṇhantassa pana jāgarantassapi anādarapaṭiggahaṇaṁ",
  "atk-vin02a10:472_4": "hoti, tasmā na kātabbaṁ. Keci evaṁ ādhārakena paṭiggahaṇaṁ kāyapaṭibaddhapaṭibaddhena",
  "atk-vin02a10:472_5": "paṭiggahaṇaṁ nāma hoti, tasmā na vaṭṭatīti vadanti. Taṁ tesaṁ vacanamattameva. Atthato",
  "atk-vin02a10:472_6": "pana sabbampetaṁ kāyapaṭibaddhameva hoti. Kāyasaṁsaggepi cesa nayo dassitova. Yampi",
  "atk-vin02a10:472_7": "bhikkhussa diyyamānaṁ patati, tampi sāmaṁ gahetvā paribhuñjituṁ vaṭṭati. Tatridaṁ suttaṁ –",
  "atk-vin02a10:473": "“Anujānāmi, bhikkhave, yaṁ diyyamānaṁ patati, taṁ sāmaṁ gahetvā paribhuñjituṁ pariccattaṁ taṁ, bhikkhave, dāyakehī”ti.",
  "atk-vin02a10:474_0": "Idañca pana suttaṁ neyyatthaṁ. Tasmā evamettha adhippāyo veditabbo – yaṁ diyyamānaṁ",
  "atk-vin02a10:474_1": "dāyakassa hatthato parigaḷitvā suddhāya vā bhūmiyā paduminipaṇṇavatthakaṭasārakādīsu",
  "atk-vin02a10:474_2": "vā patati, taṁ sāmaṁ gahetvā paribhuñjituṁ vaṭṭati. Yaṁ pana sarajāya bhūmiyā patati,",
  "atk-vin02a10:474_3": "taṁ rajaṁ puñchitvā vā dhovitvā vā paṭiggahetvā vā paribhuñjitabbaṁ. Sace pana pavaṭṭantaṁ",
  "atk-vin02a10:474_4": "aññassa bhikkhuno santikaṁ gacchati, tena āharāpetumpi vaṭṭati. Sace taṁ bhikkhuṁ",
  "atk-vin02a10:474_5": "vadati “tvaṁyeva khādā”ti tassāpi khādituṁ vaṭṭati. Anāṇattena pana tena na gahetabbaṁ.",
  "atk-vin02a10:474_6": "Anāṇattenāpi “itarassa dassāmī”ti gahetuṁ vaṭṭatīti kurundiyaṁ vuttaṁ. Kasmā panetaṁ",
  "atk-vin02a10:474_7": "itarassa bhikkhuno gahetuṁ na vaṭṭatīti? Bhagavatā ananuññātattā. Bhagavatā hi “sāmaṁ",
  "atk-vin02a10:474_8": "gahetvā paribhuñjitu”nti vadantena yasseva taṁ diyyamānaṁ patati, tassa appaṭiggahitakampi",
  "atk-vin02a10:474_9": "taṁ gahetvā paribhogo anuññāto. “Pariccattaṁ taṁ bhikkhave dāyakehī”ti vacanena panettha",
  "atk-vin02a10:474_10": "parasantakābhāvo dīpito. Tasmā aññassa sāmaṁ gahetvā paribhuñjituṁ na vaṭṭati, tassa",
  "atk-vin02a10:474_11": "pana āṇattiyā vaṭṭatīti ayaṁ kirettha adhippāyo.",
  "atk-vin02a10:475_0": "Yasmā ca taṁ appaṭiggahitakattā anuññātaṁ, tasmā yathāṭhitaṁyeva anāmasitvā kenaci",
  "atk-vin02a10:475_1": "pidahitvā ṭhapitaṁ dutiyadivasepi paribhuñcituṁ vaṭṭati, sannidhipaccayā anāpatti.",
  "atk-vin02a10:475_2": "Paṭiggahetvā pana paribhuñjitabbaṁ. Taṁdivasaṁyeva hi tassa sāmaṁ gahetvā paribhogo",
  "atk-vin02a10:475_3": "anuññāto, na tato paranti ayampi kirettha adhippāyo.",
  "atk-vin02a10:476_0": "Idāni abbohārikanayo vuccati – bhuñjantānañhi dantā khiyyanti, nakhā khiyyanti, pattassa",
  "atk-vin02a10:476_1": "vaṇṇo khiyyati, sabbaṁ abbohārikaṁ. Yampi satthakena ucchuādīsu phālitesu malaṁ paññāyati,",
  "atk-vin02a10:476_2": "etaṁ navasamuṭṭhitaṁ nāma paṭiggahetvā paribhuñjitabbaṁ. Satthakaṁ dhovitvā phālitesu",
  "atk-vin02a10:476_3": "malaṁ na paññāyati, lohagandhamattaṁ hoti, taṁ abbohārikaṁ. Yampi satthakaṁ gahetvā",
  "atk-vin02a10:476_4": "pariharanti, tena phālitepi eseva nayo. Na hi taṁ paribhogatthāya pariharantīti.",
  "atk-vin02a10:476_5": "Mūlabhesajjādīni pisantānaṁ vā koṭṭentānaṁ vā nisadanisadapotakaudukkhalamusalādīni",
  "atk-vin02a10:476_6": "khiyyanti, pariharaṇakavāsiṁ tāpetvā bhesajjatthāya takke vā khīre vā pakkhipanti,",
  "atk-vin02a10:476_7": "tattha nīlikā paññāyati. Satthake vuttasadisova vinicchayo. Āmakatakkādīsu pana sayaṁ",
  "atk-vin02a10:476_8": "na pakkhipitabbā. Pakkhipati ce, sāmapākato na muccati.",
  "atk-vin02a10:477_0": "Deve vassante piṇḍāya carantassa sarīrato vā cīvarato vā kiliṭṭhaudakaṁ patte patati,",
  "atk-vin02a10:477_1": "taṁ paṭiggahetabbaṁ. Rukkhamūlādīsu bhuñjantassa patitepi eseva nayo. Sace pana sattāhaṁ",
  "atk-vin02a10:477_2": "vassante deve suddhaṁ udakaṁ hoti, abbhokāsato vā patati, vaṭṭati. Sāmaṇerassa odanaṁ",
  "atk-vin02a10:477_3": "dentena tassa pattagataṁ acchupanteneva dātabbo. Patto vāssa paṭiggahetabbo. Appaṭiggahite",
  "atk-vin02a10:477_4": "odanaṁ chupitvā puna attano patte odanaṁ gaṇhantassa uggahitako hoti.",
  "atk-vin02a10:478_0": "Sace pana dātukāmo hutvā “āhara sāmaṇera pattaṁ, odanaṁ gaṇhā”ti vadati, itaro ca",
  "atk-vin02a10:478_1": "“alaṁ mayha”nti paṭikkhipati, puna tavevetaṁ mayā pariccatta”nti ca vuttepi “na mayhaṁ",
  "atk-vin02a10:478_2": "etenattho”ti vadati. Satakkhattumpi pariccajatu, yāva attano hatthagataṁ paṭiggahitameva hoti.",
  "atk-vin02a10:479_0": "Sace pana ādhārake ṭhitaṁ nirapekkho “gaṇhā”ti vadati, puna paṭiggahetabbaṁ. Sāpekkho",
  "atk-vin02a10:479_1": "ādhārake pattaṁ ṭhapetvā “etto pūvaṁ vā bhattaṁ vā gaṇhā”ti sāmaṇeraṁ vadati, sāmaṇero",
  "atk-vin02a10:479_2": "hatthaṁ dhovitvā sacepi satakkhattuṁ gahetvā attano pattagataṁ aphusantova attano",
  "atk-vin02a10:479_3": "patte pakkhipati, puna paṭiggahaṇakiccaṁ natthi. Yadi pana attano pattagataṁ phusitvā",
  "atk-vin02a10:479_4": "tato gaṇhāti, sāmaṇerasantakena saṁsaṭṭhaṁ hoti, puna paṭiggahetabbaṁ. Keci pana",
  "atk-vin02a10:479_5": "“sacepi gayhamānaṁ chijjitvā tattha patati, puna paṭiggahetabba”nti vadanti. Taṁ",
  "atk-vin02a10:479_6": "“ekaṁ bhattapiṇḍaṁ gaṇha, ekaṁ pūvaṁ gaṇha, imassa guḷapiṇḍassa ettakaṁ padesaṁ gaṇhā”ti",
  "atk-vin02a10:479_7": "evaṁ paricchinditvā vutte veditabbaṁ. Idha pana paricchedo natthi. Tasmā yaṁ sāmaṇerassa",
  "atk-vin02a10:479_8": "patte patati, tadeva paṭiggahaṇaṁ vijahati. Hatthagataṁ pana yāva sāmaṇero vā “ala”nti",
  "atk-vin02a10:479_9": "na oramati, bhikkhu vā na vāreti, tāva bhikkhusseva santakaṁ, tasmā paṭiggahaṇaṁ na vijahati.",
  "atk-vin02a10:480_0": "Sace attano vā bhikkhūnaṁ vā yāgupacanakabhājane kesañci atthāya odanaṁ pakkhipati,",
  "atk-vin02a10:480_1": "“sāmaṇera, bhājanassa upari hatthaṁ karohī”ti vatvā tassa hatthe pakkhipitabbaṁ,",
  "atk-vin02a10:480_2": "tassa hatthato bhājane patitañhi dutiyadivase bhājanassa akappiyabhāvaṁ na karoti,",
  "atk-vin02a10:480_3": "pariccattattā. Sace evaṁ akatvā pakkhipati, pattamiva bhājanaṁ nirāmisaṁ katvā paribhuñjitabbaṁ.",
  "atk-vin02a10:480_4": "Dāyakā yāgukuṭaṁ ṭhapetvā gatā, taṁ daharasāmaṇero paṭiggaṇhāpetuṁ na sakkoti, bhikkhu",
  "atk-vin02a10:480_5": "pattaṁ upanāmeti, sāmaṇero kuṭassa gīvaṁ pattassa mukhavaṭṭiyaṁ ṭhapetvā āvajjeti,",
  "atk-vin02a10:480_6": "pattagatā yāgu paṭiggahitāva hoti. Atha vā bhikkhu bhūmiyaṁ hatthaṁ ṭhapeti, sāmaṇero",
  "atk-vin02a10:480_7": "pavaṭṭetvā tattha āropeti, vaṭṭati. Pūvapacchibhattapacchiucchubhārādīsupi eseva nayo.",
  "atk-vin02a10:481_0": "Sace paṭiggahaṇūpagaṁ bhāraṁ dve tayo sāmaṇerā denti, ekena vā balavatā ukkhittaṁ",
  "atk-vin02a10:481_1": "dve tayo bhikkhū gaṇhanti, vaṭṭati. Mañcassa vā pīṭhassa vā pāde telaghaṭaṁ vā phāṇitaghaṭaṁ",
  "atk-vin02a10:481_2": "vā navanītaghaṭaṁ vā laggenti, bhikkhussa mañcepi pīṭhepi nisīdituṁ vaṭṭati. Uggahitakaṁ nāma na hoti.",
  "atk-vin02a10:482_0": "Nāgadantake vā aṅkusake vā dve telaghaṭā laggitā honti, upari paṭiggahitako heṭṭhā",
  "atk-vin02a10:482_1": "appaṭiggahitako, uparimaṁ gahetuṁ vaṭṭati. Heṭṭhā paṭiggahitako upari appaṭiggahitako,",
  "atk-vin02a10:482_2": "uparimaṁ gahetvā itaraṁ gaṇhato uparimo uggahitako hoti. Heṭṭhāmañce appaṭiggahitakaṁ",
  "atk-vin02a10:482_3": "telathālakaṁ hoti, taṁ ce sammajjanto sammuñjaniyā ghaṭṭeti, uggahitakaṁ na hoti.",
  "atk-vin02a10:482_4": "Paṭiggahitakaṁ gaṇhissāmīti appaṭiggahitakaṁ gahetvā ñatvā puna ṭhapeti, uggahitakaṁ",
  "atk-vin02a10:482_5": "na hoti. Bahi nīharitvā sañjānāti, bahi aṭṭhapetvā haritvā tattheva ṭhapetabbaṁ,",
  "atk-vin02a10:482_6": "natthi doso. Sace pana pubbe vivaritvā ṭhapitaṁ na pidahitabbaṁ; yathā pubbe ṭhitaṁ",
  "atk-vin02a10:482_7": "tatheva ṭhapetabbaṁ. Sace bahi ṭhapeti, puna na chupitabbaṁ.",
  "atk-vin02a10:483_0": "Heṭṭhāpāsādaṁ orohanto nisseṇimajjhe sañjānāti, anokāsattā uddhaṁ vā adho vā haritvā",
  "atk-vin02a10:483_1": "ṭhapetabbaṁ. Paṭiggahitake telādimhi kaṇṇakaṁ uṭṭheti, siṅgiverādimhi ghanacuṇṇaṁ,",
  "atk-vin02a10:483_2": "taṁsamuṭṭhānameva nāmetaṁ, puna paṭiggahaṇakiccaṁ natthi.",
  "atk-vin02a10:484_0": "Tālaṁ vā nāḷikeraṁ vā āruḷho yottena phalapiṇḍiṁ otāretvā upari ṭhitova gaṇhathāti",
  "atk-vin02a10:484_1": "vadati, na gahetabbaṁ. Sace añño bhūmiyaṁ ṭhito yottapāsake gahetvā ukkhipitvā deti,",
  "atk-vin02a10:484_2": "vaṭṭati. Saphalaṁ mahāsākhaṁ kappiyaṁ kāretvā paṭiggaṇhāti, phalāni paṭiggahitāneva",
  "atk-vin02a10:484_3": "honti, yathāsukhaṁ paribhuñjituṁ vaṭṭati.",
  "atk-vin02a10:485_0": "Antovatiyaṁ ṭhatvā vatiṁ chinditvā ucchuṁ vā timbarūsakaṁ vā denti, hatthapāse sati",
  "atk-vin02a10:485_1": "vaṭṭati. Vatidaṇḍakesu appaharitvā niggataṁ gaṇhantassa vaṭṭati. Paharitvā niggate",
  "atk-vin02a10:485_2": "aṭṭhakathāsu doso na dassito. Mayaṁ pana yaṁ ṭhānaṁ pahaṭaṁ, tato sayaṁpatitameva",
  "atk-vin02a10:485_3": "hotīti takkayāma. Tasmimpi aṭṭhatvā gacchante yujjati, suṅkaghātato pavaṭṭetvā bahipatitabhaṇḍaṁ",
  "atk-vin02a10:485_4": "viya. Vatiṁ vā pākāraṁ vā laṅghāpetvā denti, sace pana na puthulo pākāro, antopākāre",
  "atk-vin02a10:485_5": "ca bahipākāre ca ṭhitassa hatthapāso pahoti, hatthasatampi uddhaṁ gantvā sampattaṁ gahetuṁ vaṭṭati.",
  "atk-vin02a10:486": "Bhikkhu gilānaṁ sāmaṇeraṁ khandhena vahati, so phalāphalaṁ disvā gahetvā khandhe nisinnova deti, vaṭṭati. Aparo bhikkhuṁ vahanto khandhe nisinnassa bhikkhuno deti, vaṭṭatiyeva.",
  "atk-vin02a10:487_0": "Bhikkhu phaliniṁ sākhaṁ chāyatthāya gahetvā gacchati, phalāni khādituṁ citte uppanne",
  "atk-vin02a10:487_1": "paṭiggahāpetvā khādituṁ vaṭṭati. Macchikavāraṇatthaṁ kappiyaṁ kāretvā paṭiggaṇhāti,",
  "atk-vin02a10:487_2": "khāditukāmo ce hoti, mūlapaṭiggahaṇameva vaṭṭati, khādantassa natthi doso.",
  "atk-vin02a10:488_0": "Bhikkhu paṭiggahaṇārahaṁ bhaṇḍaṁ manussānaṁ yāne ṭhapetvā maggaṁ gacchati, yānaṁ",
  "atk-vin02a10:488_1": "kaddame laggati, daharo cakkaṁ gahetvā ukkhipati, vaṭṭati, uggahitakaṁ nāma na hoti.",
  "atk-vin02a10:488_2": "Nāvāya ṭhapetvā nāvaṁ arittena vā pājeti, hatthena vā kaḍḍhati, vaṭṭati. Uḷumpepi",
  "atk-vin02a10:488_3": "eseva nayo. Cāṭiyaṁ kuṇḍake vā ṭhapetvāpi taṁ anupasampannena gāhāpetvā anupasampannaṁ",
  "atk-vin02a10:488_4": "bāhāyaṁ gahetvā tarituṁ vaṭṭati. Tasmimpi asati anupasampannaṁ gāhāpetvā taṁ bāhāyaṁ",
  "atk-vin02a10:488_5": "gahetvā tarituṁ vaṭṭati.",
  "atk-vin02a10:489_0": "Upāsakā gamikabhikkhūnaṁ pātheyyataṇḍule denti. Sāmaṇerā bhikkhūnaṁ taṇḍule gahetvā",
  "atk-vin02a10:489_1": "attano taṇḍule gahetuṁ na sakkonti, bhikkhū tesaṁ taṇḍule gaṇhanti. Sāmaṇerā attanā",
  "atk-vin02a10:489_2": "gahitataṇḍulesu khīṇesu itarehi taṇḍulehi yāguṁ pacitvā sabbesaṁ pattāni paṭipāṭiyā",
  "atk-vin02a10:489_3": "ṭhapetvā yāguṁ ākiranti. Paṇḍito sāmaṇero attano pattaṁ gahetvā therassa deti, therassa",
  "atk-vin02a10:489_4": "pattaṁ anutherassāti evaṁ sabbāni parivatteti, sabbehi sāmaṇerassa santakaṁ bhuttaṁ hoti, vaṭṭati.",
  "atk-vin02a10:490_0": "Sacepi sāmaṇero apaṇḍito hoti, attano patte yāguṁ sayameva pātuṁ ārabhati, “āvuso",
  "atk-vin02a10:490_1": "tuyhaṁ yāguṁ mayhaṁ dehī”ti evaṁ therehi paṭipāṭiyā yācitvāpi pivituṁ vaṭṭati, sabbehi",
  "atk-vin02a10:490_2": "sāmaṇerassa santakameva bhuttaṁ hoti, neva uggahitapaccayā na sannidhipaccayā vajjaṁ",
  "atk-vin02a10:490_3": "phusanti. Ettha pana mātāpitūnaṁ telādīni chāyādīnaṁ atthāya sākhādīni ca harantānaṁ",
  "atk-vin02a10:490_4": "imesañca viseso na dissati. Tasmā kāraṇaṁ upaparikkhitabbaṁ.",
  "atk-vin02a10:491_0": "Sāmaṇero bhattaṁ pacitukāmo taṇḍule dhovitvā niccāletuṁ na sakkoti. Bhikkhunā taṇḍule",
  "atk-vin02a10:491_1": "ca bhājanañca paṭiggahetvā taṇḍule dhovitvā niccāletvā bhājanaṁ uddhanaṁ āropetabbaṁ,",
  "atk-vin02a10:491_2": "aggi na kātabbo, pakkakāle vivaritvā pakkabhāvo jānitabbo. Sace duppakkaṁ hoti, pākatthāya",
  "atk-vin02a10:491_3": "pidahituṁ na vaṭṭati. Rajassa vā chārikāya vā apatanatthāya vaṭṭati, pakkakāle āropetumpi",
  "atk-vin02a10:491_4": "bhuñjitumpi vaṭṭati, puna paṭiggahaṇakiccaṁ natthi.",
  "atk-vin02a10:492_0": "Sāmaṇero paṭibalo pacituṁ, khaṇo panassa natthi, katthaci gantukāmo. Bhikkhunā sataṇḍulodakabhājanaṁ",
  "atk-vin02a10:492_1": "paṭiggahetvā uddhanaṁ āropetvā aggiṁ jāletvā gacchāhīti vattabbo. Tato paraṁ purimanayeneva",
  "atk-vin02a10:492_2": "sabbaṁ kātuṁ vaṭṭati.",
  "atk-vin02a10:493_0": "Bhikkhu yāguatthāya suddhaṁ bhājanaṁ āropetvā udakaṁ tāpeti, vaṭṭati. Tatte udake",
  "atk-vin02a10:493_1": "sāmaṇero taṇḍule pakkhipati, tato paṭṭhāya bhikkhunā aggi na kātabbo. Pakkayāguṁ",
  "atk-vin02a10:493_2": "paṭiggahetvā pātuṁ vaṭṭati.",
  "atk-vin02a10:494_0": "Sāmaṇero yāguṁ pacati, hatthakukkuccako bhikkhu kīḷanto bhājanaṁ āmasati, pidhānaṁ",
  "atk-vin02a10:494_1": "āmasati, uggataṁ pheṇaṁ chinditvā harati, tasseva pātuṁ na vaṭṭati, durupaciṇṇaṁ",
  "atk-vin02a10:494_2": "nāma hoti. Sace pana dabbiṁ vā uḷuṅkaṁ vā gahetvā anukkhipanto āluḷeti, sabbesaṁ",
  "atk-vin02a10:494_3": "na vaṭṭati, sāmapākañceva hoti durupaciṇṇañca. Sace ukkhipati, uggahitakampi hoti.",
  "atk-vin02a10:495_0": "Bhikkhunā piṇḍāya caritvā ādhārake patto ṭhapito hoti, tatra ce añño lolabhikkhu",
  "atk-vin02a10:495_1": "kīḷanto pattaṁ āmasati, pattapidhānaṁ āmasati, tasseva tato laddhaṁ bhattaṁ na vaṭṭati.",
  "atk-vin02a10:495_2": "Sace pana pattaṁ ukkhipitvā ṭhapeti, sabbesaṁ na vaṭṭati. Tatthajātakaphalāni sākhāya",
  "atk-vin02a10:495_3": "vā valliyā vā gahetvā cāleti, tasseva tato laddhaṁ phalaṁ na vaṭṭati, durupaciṇṇadukkaṭañca",
  "atk-vin02a10:495_4": "āpajjati. Phalarukkhaṁ pana apassayituṁ vā tattha kaṇḍake vā bandhituṁ vaṭṭati, durupaciṇṇaṁ",
  "atk-vin02a10:495_5": "na hotīti mahāpaccariyaṁ vuttaṁ.",
  "atk-vin02a10:496_0": "Araññe patitaṁ pana ambaphalādiṁ disvā sāmaṇerassa dassāmīti āharitvā dātuṁ vaṭṭati.",
  "atk-vin02a10:496_1": "Sīhavighāsādiṁ disvāpi sāmaṇerassa dassāmīti paṭiggahetvā vā appaṭiggahetvā vā āharitvā",
  "atk-vin02a10:496_2": "dātuṁ vaṭṭati. Sace pana sakkoti vitakkaṁ sodhetuṁ, tato laddhaṁ khāditumpi vaṭṭati,",
  "atk-vin02a10:496_3": "neva āmakamaṁsapaṭiggahaṇapaccayā na uggahitakapaccayā vajjaṁ phusati.",
  "atk-vin02a10:497_0": "Mātāpitūnaṁ atthāya telādīni gahetvā gacchato antarāmagge byādhi uppajjati, tato",
  "atk-vin02a10:497_1": "yaṁ icchati, taṁ paṭiggahetvā paribhuñjituṁ vaṭṭati. Sace pana mūlepi paṭiggahitaṁ",
  "atk-vin02a10:497_2": "hoti, puna paṭiggahaṇakiccaṁ natthi. Mātāpitūnaṁ taṇḍule āharitvā deti, te tatoyeva",
  "atk-vin02a10:497_3": "yāguādīni sampādetvā tassa denti, vaṭṭati sannidhipaccayā vā uggahitakapaccayā vā doso natthi.",
  "atk-vin02a10:498_0": "Bhikkhu pidahitvā udakaṁ tāpeti, yāva parikkhayā paribhuñjituṁ vaṭṭati. Sace panettha",
  "atk-vin02a10:498_1": "chārikā patati, paṭiggahetabbaṁ. Dīghasaṇḍāsena thālakaṁ gahetvā telaṁ pacantassa",
  "atk-vin02a10:498_2": "chārikā patati, hatthena amuñcanteneva pacitvā otāretvā paṭiggahetabbaṁ. Sace aṅgārāpi",
  "atk-vin02a10:498_3": "dārūni vā paṭiggahetvā ṭhapitāni, mūlapaṭiggahaṇameva vaṭṭati.",
  "atk-vin02a10:499_0": "Bhikkhu ucchuṁ khādati, sāmaṇero “mayhampi dethā”ti vadati. “Ito chinditvā gaṇhā”ti",
  "atk-vin02a10:499_1": "vutto gaṇhāti, avasese puna paṭiggahaṇakiccaṁ natthi. Guḷapiṇḍakaṁ khādantassāpi",
  "atk-vin02a10:499_2": "eseva nayo. Vuttokāsato chinditvā gahitāvasesañhi ajahitapaṭiggahaṇameva hoti.",
  "atk-vin02a10:500_0": "Bhikkhu guḷaṁ bhājento paṭiggahetvā koṭṭhāse karoti, bhikkhūpi sāmaṇerāpi āgantvā",
  "atk-vin02a10:500_1": "ekagahaṇeneva ekamekaṁ koṭṭhāsaṁ gaṇhanti, gahitāvasesaṁ paṭiggahitameva hoti. Sace",
  "atk-vin02a10:500_2": "lolasāmaṇero gaṇhitvā gaṇhitvā puna ṭhapeti, tassa gahitāvasesaṁ appaṭiggahitakaṁ hoti.",
  "atk-vin02a10:501": "Bhikkhu dhūmavaṭṭiṁ paṭiggahetvā dhūmaṁ pivati, mukhañca kaṇṭho ca manosilāya litto viya hoti, yāvakālikaṁ bhuñjituṁ vaṭṭati, yāvakālikena yāvajīvikasaṁsagge doso natthi.",
  "atk-vin02a10:502_0": "Pattaṁ vā rajanaṁ vā pacantassa kaṇṇanāsamukhacchiddehi dhūmo pavisati, byādhipaccayā",
  "atk-vin02a10:502_1": "pupphaṁ vā phalaṁ vā upasiṅghati, abbohārikattā vaṭṭati. Bhattuggāro tāluṁ āhacca",
  "atk-vin02a10:502_2": "antoyeva pavisati, avisayattā vaṭṭati. Mukhaṁ paviṭṭhaṁ pana ajjhoharato vikāle āpatti.",
  "atk-vin02a10:502_3": "Dantantare laggassa āmisassa raso pavisati, āpattiyeva. Sace sukhumaṁ āmisaṁ hoti,",
  "atk-vin02a10:502_4": "raso na paññāyati, abbohārikapakkhaṁ bhajati.",
  "atk-vin02a10:503_0": "Upakaṭṭhe kāle nirudakaṭṭhāne bhattaṁ bhuñjitvā kakkhāretvā dve tayo kheḷapiṇḍe pātetvā",
  "atk-vin02a10:503_1": "udakaṭṭhānaṁ gantvā mukhaṁ vikkhāletabbaṁ. Paṭiggahetvā ṭhapitasiṅgiverādīnaṁ aṅkurā",
  "atk-vin02a10:503_2": "nikkhamanti, puna paṭiggahaṇakiccaṁ natthi. Loṇe asati samuddodakena loṇakiccaṁ kātuṁ",
  "atk-vin02a10:503_3": "vaṭṭati. Paṭiggahetvā ṭhapitaṁ loṇodakaṁ loṇaṁ hoti, loṇaṁ vā udakaṁ hoti, raso vā",
  "atk-vin02a10:503_4": "phāṇitaṁ hoti, phāṇitaṁ vā raso hoti, mūlapaṭiggahaṇameva vaṭṭati. Himakarakā udakagatikā",
  "atk-vin02a10:503_5": "eva. Parihārikena katakaṭṭhinā udakaṁ pasādenti, taṁ abbohārikaṁ, āmisena saddhiṁ",
  "atk-vin02a10:503_6": "vaṭṭati. Āmisagatikehi kapitthaphalādīhi pasāditaṁ purebhattameva vaṭṭati.",
  "atk-vin02a10:504_0": "Pokkharaṇīādīsu udakaṁ bahalaṁ hoti, vaṭṭati. Sace pana mukhe ca hatthe ca laggati,",
  "atk-vin02a10:504_1": "na vaṭṭati, paṭiggahetvā paribhuñjitabbaṁ. Khettesu kasitaṭṭhāne bahalaṁ udakaṁ hoti,",
  "atk-vin02a10:504_2": "paṭiggahetabbaṁ. Sace sanditvā kandarādīni pavisitvā nadiṁ pūreti, vaṭṭati. Kakudhasobbhādayo",
  "atk-vin02a10:504_3": "honti, rukkhato patitehi pupphehi sañchannodakā, sace puppharaso na paññāyati, paṭiggahaṇakiccaṁ",
  "atk-vin02a10:504_4": "natthi. Parittaṁ udakaṁ hoti, raso paññāyati, paṭiggahetabbaṁ. Pabbatakandarādīsu",
  "atk-vin02a10:504_5": "kāḷavaṇṇapaṇṇasañchannaudakepi eseva nayo.",
  "atk-vin02a10:505_0": "Pānīyaghaṭe sareṇukāni vā savaṇṭakhīrāni vā pupphāni pakkhittāni honti, paṭiggahetabbaṁ.",
  "atk-vin02a10:505_1": "Pupphāni vā paṭiggahetvā pakkhipitabbāni. Pāṭalicampakamallikā pakkhittā honti, vāsamattaṁ",
  "atk-vin02a10:505_2": "tiṭṭhati taṁ abbohārikaṁ, dutiyadivasepi āmisena saddhiṁ vaṭṭati. Bhikkhunā ṭhapitapupphavāsitakapānīyato",
  "atk-vin02a10:505_3": "sāmaṇero pānīyaṁ gahetvā pītāvasesaṁ tattheva ākirati, paṭiggahetabbaṁ. Padumasarādīsu",
  "atk-vin02a10:505_4": "udakaṁ santharitvā ṭhitaṁ pupphareṇuṁ ghaṭena vikkhambhetvā udakaṁ gahetuṁ vaṭṭati.",
  "atk-vin02a10:505_5": "Kappiyaṁ kārāpetvā paṭiggahetvā ṭhapitaṁ dantakaṭṭhaṁ hoti, sace tassa rasaṁ pivitukāmo,",
  "atk-vin02a10:505_6": "mūlapaṭiggahaṇameva vaṭṭati. Appaṭiggahetvā ṭhapitaṁ paṭiggahetabbaṁ. Ajānantassa",
  "atk-vin02a10:505_7": "rase paviṭṭhepi āpattiyeva. Acittakañhi idaṁ sikkhāpadaṁ.",
  "atk-vin02a10:506_0": "Mahābhūtesu kiṁ vaṭṭati, kiṁ na vaṭṭatīti? Khīraṁ tāva vaṭṭati, kappiyamaṁsakhīraṁ",
  "atk-vin02a10:506_1": "vā akappiyamaṁsakhīraṁ vā hotu, pivantassa anāpatti. Assu kheḷo siṅghāṇikā muttaṁ",
  "atk-vin02a10:506_2": "karīsaṁ semhaṁ dantamalaṁ akkhigūthako kaṇṇagūthako sarīre uṭṭhitaloṇanti idaṁ sabbaṁ",
  "atk-vin02a10:506_3": "vaṭṭati. Yaṁ panettha ṭhānato cavitvā patte vā hatthe vā patati, taṁ paṭiggahetabbaṁ.",
  "atk-vin02a10:506_4": "Aṅgalaggaṁ paṭiggahitakameva. Uṇhaṁpāyāsaṁ bhuñjantassa sedo aṅgulianusārena ekābaddhova",
  "atk-vin02a10:506_5": "hutvā pāyāse santiṭṭhati, piṇḍāya vā carantassa hatthato pattassa mukhavaṭṭiṁto vā",
  "atk-vin02a10:506_6": "pattatalaṁ orohati, ettha paṭiggahaṇakiccaṁ natthi. Jhāmamahābhūtesu idaṁ nāma na",
  "atk-vin02a10:506_7": "vaṭṭatīti natthi, dujjhāpitaṁ pana na vaṭṭati. Sujjhāpitaṁ manussaṭṭhimpi cuṇṇaṁ",
  "atk-vin02a10:506_8": "katvā lehe upanetuṁ vaṭṭati.",
  "atk-vin02a10:507_0": "Cattāri mahāvikaṭāni asati kappiyakārake sāmampi gahetvā paribhuñjituṁ vaṭṭati. Ettha",
  "atk-vin02a10:507_1": "ca dubbacopi asamatthopi kappiyakārako asantapakkheyeva tiṭṭhati. Chārikāya asati",
  "atk-vin02a10:507_2": "sukkhadāruṁ jhāpetvā chārikā gahetabbā. Sukkhadārumhi asati alladāruṁ rukkhato chinditvāpi",
  "atk-vin02a10:507_3": "kātuṁ vaṭṭati. Idaṁ pana catubbidhampi mahāvikaṭaṁ kālodissaṁ nāma sappadaṭṭhakkhaṇeyeva",
  "atk-vin02a10:507_4": "vaṭṭati. Sesamettha uttānameva.",
  "atk-vin02a10:508": "Eḷakalomasamuṭṭhānaṁ – kāyato ca kāyacittato ca samuṭṭhāti, kiriyaṁ, nosaññāvimokkhaṁ, acittakaṁ, paṇṇattivajjaṁ, kāyakammaṁ, ticittaṁ, tivedananti.",
  "atk-vin02a10:509": "Dantaponasikkhāpadaṁ dasamaṁ.",
  "atk-vin02a10:510": "Samatto vaṇṇanākkamena bhojanavaggo catuttho.",
  "atk-vin02a10:511": "5. Acelakavaggo",
  "atk-vin02a10:512": "1. Acelakasikkhāpadavaṇṇanā",
  "atk-vin02a10:513_0": "269. Acelakavaggassa 9 paṭhamasikkhāpade – parivesananti parivisanaṭṭhānaṁ. Paribbājakasamāpannoti",
  "atk-vin02a10:513_1": "pabbajjaṁ samāpanno. Deti āpatti pācittiyassāti samatittikaṁ yāgupattaṁ ekapayogena",
  "atk-vin02a10:513_2": "deti, ekaṁ pācittiyaṁ. Avacchinditvā avacchinditvā deti, payoge payoge pācittiyaṁ.",
  "atk-vin02a10:513_3": "Eseva nayo pūvabhattādīsu. Titthiye atitthiyasaññīti mātā vā pitā vā titthiyesu pabbajati,",
  "atk-vin02a10:513_4": "tesaṁ mātāpitusaññāya dentassāpi pācittiyameva hoti. Dāpetīti anupasampannena dāpeti.",
  "atk-vin02a10:514_0": "273.Upanikkhipitvā detīti tathārūpe bhājane ṭhapetvā taṁ bhājanaṁ tesaṁ santike bhūmiyaṁ",
  "atk-vin02a10:514_1": "nikkhipitvā deti, tesaṁ vā bhājanaṁ nikkhipāpetvā tattha deti, pattaṁ ādhārake vā",
  "atk-vin02a10:514_2": "bhūmiyaṁ vā ṭhapetvāpi “ito gaṇhathā”ti vattuṁ vaṭṭati. Sace titthiyo vadati “mayhaṁ",
  "atk-vin02a10:514_3": "nāma idaṁ santakaṁ, idha na ākirathā”ti ākiritabbaṁ. Tassa santakattā sahatthā dānaṁ",
  "atk-vin02a10:514_4": "nāma na hoti. Sesamettha uttānameva.",
  "atk-vin02a10:515": "Eḷakalomasamuṭṭhānaṁ – kiriyaṁ, nosaññāvimokkhaṁ, acittakaṁ, paṇṇattivajjaṁ, kāyakammaṁ, ticittaṁ, tivedananti.",
  "atk-vin02a10:516": "Acelakasikkhāpadaṁ paṭhamaṁ.",
  "atk-vin02a10:517": "2. Uyyojanasikkhāpadavaṇṇanā",
  "atk-vin02a10:518": "274. Dutiyasikkhāpade – paṭikkamanepīti āsanasālāyampi. Bhattavissagganti bhattakiccaṁ. Na sambhāvesīti na pāpuṇi.",
  "atk-vin02a10:519_0": "276.Anācāranti vuttāvasesaṁ kāyavacīdvāravītikkamaṁ. Dassanūpacāraṁ vā savanūpacāraṁ",
  "atk-vin02a10:519_1": "vāvijahantassāti ettha yadi ṭhito vā nisinno vā uyyojeti; yo uyyojito, so vijahati,",
  "atk-vin02a10:519_2": "tassa ca āpatti nāma natthi. Tasmiṁ pana vijahantepi atthato itarena vijahitameva",
  "atk-vin02a10:519_3": "hoti. Tasmā yo uyyojeti, tassevāyaṁ āpatti. Tattha sace upacārabbhantare eko pādo",
  "atk-vin02a10:519_4": "hoti, dukkaṭaṁ. Sīmātikkame pācittiyaṁ. Ettha ca dassanūpacārassa abbhokāse dvādasahatthappamāṇaṁ,",
  "atk-vin02a10:519_5": "tathā savanūpacārassa. Sace pana antarā kuṭṭadvārapākārādayo honti, tehi antaritabhāvo",
  "atk-vin02a10:519_6": "dassanūpacārātikkamo, tassa vasena āpatti veditabbā. Na añño koci paccayo hotīti",
  "atk-vin02a10:519_7": "ṭhapetvā vuttappakāramanācāraṁ aññaṁ kiñci kāraṇaṁ na hoti.",
  "atk-vin02a10:520_0": "277.Kalisāsanaṁ āropetīti “kalī”ti kodho; tassa sāsanaṁ āropeti; kodhassa āṇaṁ āropeti;",
  "atk-vin02a10:520_1": "kodhavasena ṭhānanisajjādīsu dosaṁ dassetvā “passatha bho imassa ṭhānaṁ, nisajjaṁ",
  "atk-vin02a10:520_2": "ālokitaṁ vilokitaṁ khāṇuko viya tiṭṭhati, sunakho viya nisīdati, makkaṭo viya ito",
  "atk-vin02a10:520_3": "cito ca viloketī”ti evaṁ amanāpavacanaṁ vadati “appeva nāma imināpi ubbāḷho pakkameyyā”ti. Sesaṁ uttānameva.",
  "atk-vin02a10:521": "Tisamuṭṭhānaṁ – kāyacittato vācācittato kāyavācācittato ca samuṭṭhāti, kiriyaṁ, saññāvimokkhaṁ, sacittakaṁ, lokavajjaṁ, kāyakammaṁ, vacīkammaṁ, akusalacittaṁ, tivedananti.",
  "atk-vin02a10:522": "Uyyojanasikkhāpadaṁ dutiyaṁ.",
  "atk-vin02a10:523": "3. Sabhojanasikkhāpadavaṇṇanā",
  "atk-vin02a10:524_0": "279. Tatiyasikkhāpade – sayanighareti sayaniyaghare. Yato ayyassa bhikkhā dinnāti",
  "atk-vin02a10:524_1": "yasmā bhikkhā dinnā, yaṁ āgatena laddhabbaṁ taṁ vo laddhaṁ; gacchathāti adhippāyo.",
  "atk-vin02a10:524_2": "Pariyuṭṭhitoti rāgapariyuṭṭhito; methunādhippāyoti attho.",
  "atk-vin02a10:525_0": "280. Saha ubhohi janehīti sabhojanaṁ; tasmiṁ sabhojane. Atha vā sabhojaneti sabhoge.",
  "atk-vin02a10:525_1": "Rāgapariyuṭṭhitassa hi purisassa itthī bhogo itthiyā ca puriso. Tenevassa padabhājane",
  "atk-vin02a10:525_2": "– “itthī ceva hoti puriso cā”tiādi vuttaṁ. Mahallake ghareti mahallake sayanighare.",
  "atk-vin02a10:525_3": "Piṭṭhasaṅghāṭassa hatthapāsaṁ vijahitvāti tassa sayanighare gabbhassa yo piṭṭhasaṅghāṭo,",
  "atk-vin02a10:525_4": "tassa hatthapāsaṁ vijahitvā; antosayanassa āsanne ṭhāne nisīdatīti attho. Īdisañca",
  "atk-vin02a10:525_5": "sayanigharaṁ mahācatussālādīsu hoti. Piṭṭhivaṁsaṁ atikkamitvāti iminā majjhātikkamaṁ",
  "atk-vin02a10:525_6": "dasseti. Tasmā yathā vā tathā vā katassa khuddakassa sayanigharassa majjhātikkame",
  "atk-vin02a10:525_7": "āpatti veditabbā. Sesamettha uttānameva.",
  "atk-vin02a10:526": "Paṭhamapārājikasamuṭṭhānaṁ – kiriyaṁ, saññāvimokkhaṁ, sacittakaṁ, lokavajjaṁ, kāyakammaṁ, akusalacittaṁ, dvivedananti.",
  "atk-vin02a10:527": "Sabhojanasikkhāpadaṁ tatiyaṁ.",
  "atk-vin02a10:528": "284. Catutthapañcamasikkhāpadesu yaṁ vattabbaṁ siyā, taṁ sabbaṁ aniyatadvaye vuttanayameva. Yathā ca sabhojanasikkhāpadaṁ, evametānipi paṭhamapārājikasamuṭṭhānānevāti.",
  "atk-vin02a10:529": "Rahopaṭicchannasikkhāpadaṁ catutthaṁ, rahonisajjasikkhāpadaṁ pañcamaṁ.",
  "atk-vin02a10:530": "6. Cārittasikkhāpadavaṇṇanā",
  "atk-vin02a10:531": "294. Chaṭṭhasikkhāpade – dethāvuso bhattanti ettha taṁ kira bhattaṁ abhihaṭaṁ ahosi, tasmā evamāhaṁsu. Anabhihaṭe pana evaṁ vattuṁ na labbhati, payuttavācā hoti.",
  "atk-vin02a10:532_0": "295.Tena hi bhikkhave paṭiggahetvā nikkhipathāti idaṁ pana bhagavā kulassa saddhānurakkhaṇatthāya",
  "atk-vin02a10:532_1": "āha. Yadi “bhājetvā khādathā”ti vadeyya, manussānaṁ pasādaññathattaṁ siyā. Ussāriyitthāti",
  "atk-vin02a10:532_2": "paṭihariyittha; gharaṁyeva naṁ gahetvā agamaṁsūti vuttaṁ hoti.",
  "atk-vin02a10:533_0": "298.Santaṁ bhikkhunti ettha kittāvatā santo hoti, kittāvatā asantoti? Antovihāre",
  "atk-vin02a10:533_1": "yattha ṭhitassa kulāni payirupāsanacittaṁ uppannaṁ, tato paṭṭhāya yaṁ passe vā abhimukhe",
  "atk-vin02a10:533_2": "vā passati, yassa sakkā hoti pakativacanena ārocetuṁ, ayaṁ santo nāma. Ito cito ca",
  "atk-vin02a10:533_3": "pariyesitvā ārocanakiccaṁ nāma natthi. Yo hi evaṁ pariyesitabbo, so asantoyeva. Apica",
  "atk-vin02a10:533_4": "antoupacārasīmāya bhikkhuṁ disvā āpucchissāmīti gantvā tattha yaṁ passati, so āpucchitabbo.",
  "atk-vin02a10:533_5": "No ce passati, asantaṁ bhikkhuṁ anāpucchā paviṭṭho nāma hoti.",
  "atk-vin02a10:534_0": "302.Antarārāmanti antogāme vihāro hoti, taṁ gacchati. Bhattiyagharanti nimantitagharaṁ",
  "atk-vin02a10:534_1": "vā salākabhattādidāyakānaṁ vā gharaṁ. Āpadāsūti jīvitabrahmacariyantarāyesu sati",
  "atk-vin02a10:534_2": "gantuṁ vaṭṭati. Sesamettha uttānameva.",
  "atk-vin02a10:535": "Kathinasamuṭṭhānaṁ – kāyavācato kāyavācācittato ca samuṭṭhāti, kiriyākirayaṁ, nosaññāvimokkhaṁ, acittakaṁ, paṇṇattivajjaṁ, kāyakammaṁ, vacīkammaṁ, ticittaṁ, tivedananti.",
  "atk-vin02a10:536": "Cārittasikkhāpadaṁ chaṭṭhaṁ.",
  "atk-vin02a10:537": "7. Mahānāmasikkhāpadavaṇṇanā",
  "atk-vin02a10:538_0": "303. Sattamasikkhāpade – mahānāmo nāma bhagavato cūḷapituputto māsamattena mahallakataro",
  "atk-vin02a10:538_1": "dvīsu phalesu patiṭṭhito ariyasāvako. Bhesajjaṁ ussannaṁ hotīti vajato āharitvā ṭhapitasappi bahu hoti.",
  "atk-vin02a10:539_0": "306.Sāditabbāti tasmiṁ samaye rogo natthīti na paṭikkhipitabbā; roge sati viññāpessāmīti",
  "atk-vin02a10:539_1": "adhivāsetabbā. Ettakehi bhesajjehi pavāremīti nāmavasena sappitelādīsu dvīhi tīhi",
  "atk-vin02a10:539_2": "vā parimāṇavasena patthena nāḷiyā āḷhakenāti vā.Aññaṁ bhesajjaṁ viññāpetīti sappinā",
  "atk-vin02a10:539_3": "pavārito telaṁ viññāpeti, āḷhakena pavārito doṇaṁ. Na bhesajjena karaṇīyenāti missakabhattenapi",
  "atk-vin02a10:539_4": "ce yāpetuṁ sakkoti, na bhesajjakaraṇīyaṁ nāma hoti.",
  "atk-vin02a10:540_0": "310.Pavāritānanti ye attano puggalikāya pavāraṇāya pavāritā; tesaṁ pavāritānurūpena",
  "atk-vin02a10:540_1": "viññattiyā anāpatti. Saṅghavasena pavāritesu pana pamāṇaṁ sallakkhetabbamevāti. Sesaṁ uttānameva.",
  "atk-vin02a10:541": "Chasamuṭṭhānaṁ – kiriyaṁ, nosaññāvimokkhaṁ, acittakaṁ, paṇṇattivajjaṁ, kāyakammaṁ, vacīkammaṁ, ticittaṁ, tivedananti.",
  "atk-vin02a10:542": "Mahānāmasikkhāpadaṁ sattamaṁ.",
  "atk-vin02a10:543": "8. Uyyuttasenāsikkhāpadavaṇṇanā",
  "atk-vin02a10:544": "311. Aṭṭhame – abbhuyyātoti abhiuyyāto; parasenaṁ abhimukho gamissāmīti nagarato niggatoti attho. Uyyuttanti katauyyogaṁ; gāmato nikkhantanti attho.",
  "atk-vin02a10:545_0": "314.Dvādasapuriso hatthīti cattāro ārohakā ekekapādarakkhakā dve dveti evaṁ dvādasapuriso",
  "atk-vin02a10:545_1": "hoti. Tipuriso assoti eko ārohako dve pādarakkhakāti evaṁ tipuriso hoti. Catupuriso",
  "atk-vin02a10:545_2": "rathoti eko sārathi eko yodho dve āṇirakkhakāti evaṁ catupuriso hoti. Cattāro purisā",
  "atk-vin02a10:545_3": "sarahatthāti āvudhahatthā cattāro purisāti ayaṁ pacchimakoṭiyā caturaṅgasamannāgatā",
  "atk-vin02a10:545_4": "senā nāma. Īdisaṁ senaṁ dassanāya gacchato pade pade dukkaṭaṁ. Dassanūpacāraṁ vijahitvāti",
  "atk-vin02a10:545_5": "kenaci antaritā vā ninnaṁ oruḷhā vā na dissati; idha ṭhatvā na sakkā daṭṭhunti aññaṁ",
  "atk-vin02a10:545_6": "ṭhānaṁ gantvā passato payoge payoge pācittiyanti attho.",
  "atk-vin02a10:546_0": "315.Ekamekanti hatthiādīsu catūsu aṅgesu ekamekaṁ; antamaso ekapurisāruḷhakahatthimpi",
  "atk-vin02a10:546_1": "ekampi sarahatthaṁ purisaṁ. Anuyyuttā nāma rājā uyyānaṁ vā nadiṁ vā gacchati; evaṁ anuyyuttā hoti.",
  "atk-vin02a10:547_0": "316.Āpadāsūti jīvitabrahmacariyantarāyesu sati ettha gato muñcissāmīti gacchato anāpatti.",
  "atk-vin02a10:547_1": "Sesamettha uttānameva. Eḷakalomasamuṭṭhānaṁ – kiriyaṁ, nosaññāvimokkhaṁ, acittakaṁ,",
  "atk-vin02a10:547_2": "lokavajjaṁ, kāyakammaṁ, akusalacittaṁ, tivedananti.",
  "atk-vin02a10:548": "Uyyuttasenāsikkhāpadaṁ aṭṭhamaṁ.",
  "atk-vin02a10:549": "9. Senāvāsasikkhāpadavaṇṇanā",
  "atk-vin02a10:550_0": "319. Navame – atthaṅgate sūriye senāya vasatīti tiṭṭhatu vā nisīdatu vā sayatu vā",
  "atk-vin02a10:550_1": "sacepi ākāse iddhiyā kañci iriyāpathaṁ kappeti, pācittiyameva. Senā vā paṭisenāya",
  "atk-vin02a10:550_2": "ruddhā hotīti yathā sañcāro chijjati; evaṁ ruddhā hoti. Palibuddhoti verikena vā",
  "atk-vin02a10:550_3": "issarena vā ruddho. Sesaṁ uttānameva. Eḷakalomasamuṭṭhānaṁ – kiriyaṁ, nosaññāvimokkhaṁ,",
  "atk-vin02a10:550_4": "acittakaṁ, paṇṇattivajjaṁ, kāyakammaṁ, ticittaṁ, tivedananti.",
  "atk-vin02a10:551": "Senāvāsasikkhāpadaṁ navamaṁ.",
  "atk-vin02a10:552": "10. Uyyodhikasikkhāpadavaṇṇanā",
  "atk-vin02a10:553_0": "322. Dasame – uggantvā uggantvā ettha yujjhantīti uyyodhikaṁ; sampahāraṭṭhānassetaṁ",
  "atk-vin02a10:553_1": "adhivacanaṁ. Balassa aggaṁ jānanti etthāti balaggaṁ; balagaṇanaṭṭhānanti attho. Senāya",
  "atk-vin02a10:553_2": "viyūhaṁ senābyūhaṁ; senānivesassetaṁ adhivacanaṁ. Tayo hatthī pacchimaṁ hatthānīkanti",
  "atk-vin02a10:553_3": "yo pubbe vutto dvādasapuriso hatthīti tena hatthinā tayo hatthī. Sesesupi eseva nayo.",
  "atk-vin02a10:553_4": "Sesaṁ uyyuttasenāsikkhāpade vuttanayeneva veditabbaṁ saddhiṁ samuṭṭhānādīhīti.",
  "atk-vin02a10:554": "Uyyodhikasikkhāpadaṁ dasamaṁ.",
  "atk-vin02a10:555": "Samatto vaṇṇanākkamena acelakavaggo pañcamo.",
  "atk-vin02a10:556": "6. Surāpānavaggo",
  "atk-vin02a10:557": "1. Surāpānasikkhāpadavaṇṇanā",
  "atk-vin02a10:558_0": "326. Surāpānavaggassa paṭhamasikkhāpade – bhaddavatikāti eko gāmo, so bhaddikāya",
  "atk-vin02a10:558_1": "vatiyā samannāgatattā etaṁ nāma labhi. Pathāvinoti addhikā. Tejasā tejanti attano",
  "atk-vin02a10:558_2": "tejasā ānubhāvena nāgassa tejaṁ. Kāpotikāti kapotapādasamavaṇṇarattobhāsā. Pasannāti",
  "atk-vin02a10:558_3": "surāmaṇḍassetaṁ adhivacanaṁ. Ananucchaviyaṁ bhikkhave sāgatassāti pañcābhiññassa",
  "atk-vin02a10:558_4": "sato majjapānaṁ nāma na anucchaviyanti vuttaṁ hoti.",
  "atk-vin02a10:559_0": "328.Pupphāsavo nāma madhukapupphādīnaṁ rasena kato. Phalāsavo nāma muddikaphalādīni",
  "atk-vin02a10:559_1": "madditvā tesaṁ rasena kato. Madhvāsavo nāma muddikānaṁ jātirasena kato; makkhikamadhunāpi",
  "atk-vin02a10:559_2": "kariyatīti vadanti. Guḷāsavo nāma ucchurasādīhi kariyati. Surā nāma piṭṭhakiṇṇapakkhittā;",
  "atk-vin02a10:559_3": "nāḷikerādīnampi rasena katā surātveva saṅkhyaṁ gacchati, tassāyeva kiṇṇapakkhittāya",
  "atk-vin02a10:559_4": "maṇḍe gahite merayotveva saṅkhyaṁ gacchatīti vadanti. Antamaso kusaggenapi pivatīti",
  "atk-vin02a10:559_5": "etaṁ suraṁ vā merayaṁ vā bījato paṭṭhāya kusaggena pivatopi pācittiyanti attho. Ekena",
  "atk-vin02a10:559_6": "pana payogena bahumpi pivantassa ekā āpatti. Vicchinditvā vicchinditvā pivato payogagaṇanāya āpattiyo.",
  "atk-vin02a10:560_0": "329.Amajjañca hoti majjavaṇṇaṁ majjagandhaṁ majjarasanti loṇasovīrakaṁ vā suttaṁ",
  "atk-vin02a10:560_1": "vā hoti. Sūpasampāketi vāsagāhāpanatthaṁ īsakaṁ majjaṁ pakkhipitvā sūpaṁ pacanti,",
  "atk-vin02a10:560_2": "tasmiṁ anāpatti. Maṁsasampākepi eseva nayo. Telaṁ pana vātabhesajjatthaṁ majjena",
  "atk-vin02a10:560_3": "saddhiṁ pacanti, tasmimpi anatikkhittamajjeyeva anāpatti, yaṁ pana atikkhittamajjaṁ",
  "atk-vin02a10:560_4": "hoti, ettha majjassa vaṇṇagandharasā paññāyanti, tasmiṁ āpattiyeva. Amajjaṁ ariṭṭhanti",
  "atk-vin02a10:560_5": "yo ariṭṭho majjaṁ na hoti, tasmiṁ anāpatti. Āmalakādīnaṁyeva kira rasena ariṭṭhaṁ",
  "atk-vin02a10:560_6": "karonti, so majjavaṇṇagandharasoyeva hoti, na ca majjaṁ; taṁ sandhāyetaṁ vuttaṁ.",
  "atk-vin02a10:560_7": "Yo pana sambhārapakkhitto, so majjaṁ hoti, bījato paṭṭhāya na vaṭṭati. Sesamettha",
  "atk-vin02a10:560_8": "uttānameva. Eḷakalomasamuṭṭhānaṁ – kiriyaṁ, nosaññāvimokkhaṁ, acittakaṁ, lokavajjaṁ,",
  "atk-vin02a10:560_9": "kāyakammaṁ akusalacittaṁ, tivedananti. Vatthuajānanatāya cettha acittakatā veditabbā,",
  "atk-vin02a10:560_10": "akusaleneva pātabbatāya lokavajjatāti.",
  "atk-vin02a10:561": "Surāpānasikkhāpadaṁ paṭhamaṁ.",
  "atk-vin02a10:562": "2. Aṅgulipatodakasikkhāpadavaṇṇanā",
  "atk-vin02a10:563_0": "330. Dutiye – aṅgulipatodakenāti aṅgulīhi upakacchakādighaṭṭanaṁ vuccati. Uttasantoti",
  "atk-vin02a10:563_1": "atihāsena kilamanto. Anassāsakoti upacchinnaassāsapassāsasañcāro hutvā. Anupasampannaṁ",
  "atk-vin02a10:563_2": "kāyena kāyanti ettha bhikkhunīpi anupasampannaṭṭhāne ṭhitā, tampi khiḍḍādhippāyena",
  "atk-vin02a10:563_3": "phusantassa dukkaṭaṁ. Sesamettha uttānameva.",
  "atk-vin02a10:564": "Paṭhamapārājikasamuṭṭhānaṁ – kiriyaṁ, saññāvimokkhaṁ, sacittakaṁ, lokavajjaṁ, kāyakammaṁ, akusalacittaṁ, dvivedananti.",
  "atk-vin02a10:565": "Aṅgulipatodakasikkhāpadaṁ dutiyaṁ.",
  "atk-vin02a10:566": "3. Hasadhammasikkhāpadavaṇṇanā",
  "atk-vin02a10:567": "335. Tatiye – appakataññunoti yaṁ bhagavatā pakataṁ paññattaṁ, taṁ na jānantīti attho.",
  "atk-vin02a10:568_0": "336.Udake hasadhammeti udakakīḷikā vuccati. Uparigopphaketi gopphakānaṁ uparibhāgappamāṇe.",
  "atk-vin02a10:568_1": "Hasādhippāyoti kīḷādhippāyo. Nimujjati vātiādīsu nimujjanatthāya orohantassa padavāre",
  "atk-vin02a10:568_2": "padavāre dukkaṭaṁ. Nimujjanummujjanesu payoge payoge pācittiyaṁ. Nimujjitvā antoudakeyeva",
  "atk-vin02a10:568_3": "gacchantassa hatthavārapadavāresu sabbattha pācittiyaṁ. Palavatīti tarati. Hatthehi",
  "atk-vin02a10:568_4": "tarantassa hatthavāre hatthavāre pācittiyaṁ. Pādesupi eseva nayo. Yena yena aṅgena",
  "atk-vin02a10:568_5": "tarati, tassa tassa payoge payoge pācittiyaṁ. Tīrato vā rukkhato vā udake patati,",
  "atk-vin02a10:568_6": "pācittiyameva. Nāvāya kīḷatīti phiyārittādīhi nāvaṁ pājento vā tīre ussārento vā",
  "atk-vin02a10:568_7": "nāvāya kīḷati, dukkaṭaṁ.",
  "atk-vin02a10:569_0": "Hatthena vātiādīsupi payoge payoge dukkaṭaṁ. Keci hatthena udake khittāya kathalāya",
  "atk-vin02a10:569_1": "patanuppatanavāresu dukkaṭaṁ vadanti, taṁ na gahetabbaṁ. Tattha hi ekapayogattā ekameva",
  "atk-vin02a10:569_2": "dukkaṭaṁ, apica uparigopphake vuttāni ummujjanādīni ṭhapetvā aññena yena kenaci ākārena",
  "atk-vin02a10:569_3": "udakaṁ otaritvā vā anotaritvā vā yattha katthaci ṭhitaṁ udakaṁ antamaso binduṁ gahetvā",
  "atk-vin02a10:569_4": "khipanakīḷāyapi kīḷantassa dukkaṭameva, atthajotakaṁ pana akkharaṁ likhituṁ vaṭṭati,",
  "atk-vin02a10:569_5": "ayamettha vinicchayo. Sesamettha uttānameva.",
  "atk-vin02a10:570": "Paṭhamapārājikasamuṭṭhānaṁ – kiriyaṁ, saññāvimokkhaṁ, sacittakaṁ, lokavajjaṁ, kāyakammaṁ, akusalacittaṁ, tivedananti.",
  "atk-vin02a10:571": "Hasadhammasikkhāpadaṁ tatiyaṁ.",
  "atk-vin02a10:572": "4. Anādariyasikkhāpadavaṇṇanā",
  "atk-vin02a10:573_0": "342. Catutthe – kathāyaṁ nasseyyāti kathaṁ ayaṁ dhammo tanti paveṇī nasseyya. Taṁ",
  "atk-vin02a10:573_1": "vā na sikkhitukāmoti yena paññattena vuccati, taṁ paññattaṁ na sikkhitukāmo. Apaññattenāti",
  "atk-vin02a10:573_2": "sutte vā abhidhamme vā āgatena.",
  "atk-vin02a10:574_0": "344.Evaṁamhākaṁ ācariyānaṁ uggahoti ettha gārayho ācariyuggaho na gahetabbo; paveṇiyā",
  "atk-vin02a10:574_1": "āgato ācariyuggahova gahetabbo. Kurundiyaṁ pana “lokavajje ācariyuggaho na vaṭṭati,",
  "atk-vin02a10:574_2": "paṇṇattivajje pana vaṭṭatī”ti vuttaṁ. Mahāpaccariyaṁ “suttaṁ suttānulomañca uggahitakānaṁyeva",
  "atk-vin02a10:574_3": "ācariyānaṁ uggaho pamāṇaṁ, ajānantānaṁ kathā appamāṇanti vuttaṁ. Taṁ sabbaṁ paveṇiyā",
  "atk-vin02a10:574_4": "āgatesamodhānaṁ gacchati. Sesaṁ uttānamevāti.",
  "atk-vin02a10:575": "Tisamuṭṭhānaṁ – kāyacittato vācācittato kāyavācācittato ca samuṭṭhāti, kiriyaṁ, saññāvimokkhaṁ, sacittakaṁ, lokavajjaṁ, kāyakammaṁ, vacīkammaṁ, akusalacittaṁ, dukkhavedananti.",
  "atk-vin02a10:576": "Anādariyasikkhāpadaṁ catutthaṁ.",
  "atk-vin02a10:577": "5. Bhiṁsāpanasikkhāpadavaṇṇanā",
  "atk-vin02a10:578": "345. Pañcame – rūpūpahārādayo manussaviggahe vuttanayeneva veditabbā. Sesaṁ uttānameva. Samuṭṭhānādīni anādariyasadisānevāti.",
  "atk-vin02a10:579": "Bhiṁsāpanasikkhāpadaṁ pañcamaṁ.",
  "atk-vin02a10:580": "6. Jotisikkhāpadavaṇṇanā",
  "atk-vin02a10:581_0": "350. Chaṭṭhe – bhaggāti janapadassa nāmaṁ. Saṁsumāragiranti nagarassa. Bhesakaḷāvananti",
  "atk-vin02a10:581_1": "tannissitavanassa. Taṁ pana migānaṁ phāsuvihāratthāya dinnattā migadāyoti vuccati.",
  "atk-vin02a10:581_2": "Samādahitvāti jāletvā. Paripātesīti anubandhi.",
  "atk-vin02a10:582": "352.Padīpepīti padīpujjalanepi. Jotikepīti pattapacanasedakammādīsu jotikaraṇe. Tathārūpapaccayāti padīpādipaccayā.",
  "atk-vin02a10:583_0": "354-5.Sayaṁ samādahatīti ettha jotiṁ samādahitukāmatāya araṇisaṇṭhapanato paṭṭhāya",
  "atk-vin02a10:583_1": "yāva jālā na uṭṭhahati, tāva sabbapayogesu dukkaṭaṁ. Paṭilātaṁ ukkhipatīti dayhamānaṁ",
  "atk-vin02a10:583_2": "alātaṁ patitaṁ ukkhipati, puna yathāṭhāne ṭhapetīti attho. Evaṁ avijjhātaṁ ukkhipitvā",
  "atk-vin02a10:583_3": "pakkhipantasseva dukkaṭaṁ, vijjhātaṁ puna jālāpentassa pācittiyameva.",
  "atk-vin02a10:584_0": "356.Tathārūpapaccayāti ṭhapetvā padīpādīni aññenapi tathārūpena paccayena samādahantassa",
  "atk-vin02a10:584_1": "anāpatti. Āpadāsūti duṭṭhavāḷamigaamanussehi upaddavo hoti, tattha samādahantassāpi",
  "atk-vin02a10:584_2": "anāpatti. Sesaṁ uttānamevāti. Chasamuṭṭhānaṁ – kiriyaṁ, nosaññāvimokkhaṁ, acittakaṁ,",
  "atk-vin02a10:584_3": "paṇṇattivajjaṁ, kāyakammaṁ, vacīkammaṁ, ticittaṁ, tivedananti.",
  "atk-vin02a10:585": "Jotisikkhāpadaṁ chaṭṭhaṁ.",
  "atk-vin02a10:586": "7. Nahānasikkhāpadavaṇṇanā",
  "atk-vin02a10:587": "364. Sattame – cuṇṇena vā mattikāya vāti ettha cuṇṇamattikānaṁ abhisaṅkharaṇakālato paṭṭhāya sabbapayogesu dukkaṭaṁ.",
  "atk-vin02a10:588_0": "366.Pāraṁ gacchanto nhāyatīti ettha sukkhāya nadiyā vālikaṁ ukkiritvā kataāvāṭakesupi",
  "atk-vin02a10:588_1": "nhāyituṁ vaṭṭati. Āpadāsūti bhamarādīhi anubaddhassa udake nimujjituṁ vaṭṭatīti.",
  "atk-vin02a10:588_2": "Sesamettha uttānameva. Eḷakalomasamuṭṭhānaṁ – kiriyaṁ, nosaññāvimokkhaṁ, acittakaṁ,",
  "atk-vin02a10:588_3": "paṇṇattivajjaṁ, kāyakammaṁ, ticittaṁ, tivedananti.",
  "atk-vin02a10:589": "Nahānasikkhāpadaṁ sattamaṁ.",
  "atk-vin02a10:590": "8. Dubbaṇṇakaraṇasikkhāpadavaṇṇanā",
  "atk-vin02a10:591_0": "368-9. Aṭṭhame – navaṁ pana bhikkhunā cīvaralābhenāti ettha alabhīti labho; labhoyeva",
  "atk-vin02a10:591_1": "lābho. Kiṁ alabhi? Cīvaraṁ. Kīdisaṁ? Navaṁ. Iti “navacīvaralābhenā”ti vattabbe anunāsikalopaṁ",
  "atk-vin02a10:591_2": "akatvā “navacīvaralābhenā”ti vuttaṁ; paṭiladdhanavacīvarenāti attho. Majjhe ṭhitapadadvaye",
  "atk-vin02a10:591_3": "panāti nipāto. Bhikkhunāti yena laddhaṁ tassa nidassanaṁ. Padabhājane pana byañjanaṁ",
  "atk-vin02a10:591_4": "anādiyitvā yaṁ laddhaṁ taṁ dassetuṁ “cīvaraṁ nāma channaṁ cīvarāna”ntiādi vuttaṁ.",
  "atk-vin02a10:591_5": "Cīvaranti ettha yaṁ nivāsetuṁ vā pārupituṁ vā sakkā hoti, tadeva veditabbaṁ. Teneva",
  "atk-vin02a10:591_6": "“vikappanupagapacchima”nti na vuttaṁ. Kaṁsanīlanti cammakāranīlaṁ. Mahāpaccariyaṁ",
  "atk-vin02a10:591_7": "pana “ayomalaṁ lohamalaṁ etaṁ kaṁsanīlaṁ nāmā”ti vuttaṁ. Palāsanīlanti yo koci nīlavaṇṇo",
  "atk-vin02a10:591_8": "paṇṇaraso. Dubbaṇṇakaraṇaṁ ādātabbanti etaṁ kappabinduṁ sandhāya vuttaṁ; na nīlādīhi",
  "atk-vin02a10:591_9": "sakalacīvarassa dubbaṇṇakaraṇaṁ. Tañca pana kappaṁ ādiyantena cīvaraṁ rajitvā catūsu",
  "atk-vin02a10:591_10": "vā koṇesu tīsu vā dvīsu vā ekasmiṁ vā koṇe morassa akkhimaṇḍalamattaṁ vā maṅkulapiṭṭhimattaṁ",
  "atk-vin02a10:591_11": "vā ādātabbaṁ. Mahāpaccariyaṁ “patte vā gaṇṭhiyaṁ vā na vaṭṭatī”ti vuttaṁ. Mahāaṭṭhakathāyaṁ",
  "atk-vin02a10:591_12": "pana “vaṭṭatiyevā”ti vuttaṁ. Pāḷikappakaṇṇikakappādayo pana sabbattha paṭisiddhā,",
  "atk-vin02a10:591_13": "tasmā ṭhapetvā ekaṁ vaṭṭabinduṁ aññena kenacipi vikārena kappo na kātabbo.",
  "atk-vin02a10:592_0": "371.Aggaḷetiādīsu etāni aggaḷādīni kappakatacīvare pacchā āropetvā kappakaraṇakiccaṁ",
  "atk-vin02a10:592_1": "natthi. Sesaṁ uttānameva. Eḷakalomasamuṭṭhānaṁ – kiriyākiriyaṁ, nosaññāvimokkhaṁ,",
  "atk-vin02a10:592_2": "acittakaṁ, paṇṇattivajjaṁ; kāyakammaṁ, ticittaṁ, tivedananti.",
  "atk-vin02a10:593": "Dubbaṇṇakaraṇasikkhāpadaṁ aṭṭhamaṁ.",
  "atk-vin02a10:594": "9. Vikappanasikkhāpadavaṇṇanā",
  "atk-vin02a10:595_0": "374. Navame – tassa vā adinnanti cīvarasāmikassa “paribhuñja vā vissajjehi vā yathāpaccayaṁ",
  "atk-vin02a10:595_1": "vā karohī”ti evaṁ vatvā adinnaṁ. Tassa vā avissasantoti yena vinayakammaṁ kataṁ,",
  "atk-vin02a10:595_2": "tassa avissāsena vā. Tena pana dinnaṁ vā tassa vissāsena vā paribhuñjantassa anāpatti.",
  "atk-vin02a10:595_3": "Sesamettha tiṁsakavaṇṇanāyaṁ vuttanayattā uttānamevāti. Kathinasamuṭṭhānaṁ – kāyavācato",
  "atk-vin02a10:595_4": "kāyavācācittato ca samuṭṭhāti, kiriyākiriyaṁ, nosaññāvimokkhaṁ, acittakaṁ, paṇṇattivajjaṁ,",
  "atk-vin02a10:595_5": "kāyakammaṁ, vacīkammaṁ, ticittaṁ, tivedananti.",
  "atk-vin02a10:596": "Vikappanasikkhāpadaṁ navamaṁ.",
  "atk-vin02a10:597": "10. Cīvarāpanidhānasikkhāpadavaṇṇanā",
  "atk-vin02a10:598_0": "377-81. Dasame – apanidhentīti apanetvā nidhenti. Hasāpekkhoti hasādhippāyo. Aññaṁ",
  "atk-vin02a10:598_1": "parikkhāranti pāḷiyā anāgataṁ pattatthavikādiṁ. Dhammiṁ kathaṁ katvāti “samaṇena",
  "atk-vin02a10:598_2": "nāma anihitaparikkhārena bhavituṁ na vaṭṭatī”ti evaṁ dhammakathaṁ kathetvā dassāmīti",
  "atk-vin02a10:598_3": "nikkhipato anāpatti. Sesamettha uttānameva. Tisamuṭṭhānaṁ – kiriyaṁ, saññāvimokkhaṁ,",
  "atk-vin02a10:598_4": "sacittakaṁ, lokavajjaṁ, kāyakammaṁ, vacīkammaṁ, akusalacittaṁ, tivedananti.",
  "atk-vin02a10:599": "Cīvarāpanidhānasikkhāpadaṁ dasamaṁ.",
  "atk-vin02a10:600": "Samatto vaṇṇanākkamena surāpānavaggo chaṭṭho.",
  "atk-vin02a10:601": "7. Sappāṇakavaggo",
  "atk-vin02a10:602": "1. Sañciccapāṇasikkhāpadavaṇṇanā",
  "atk-vin02a10:603": "382. Sappāṇakavaggassa paṭhamasikkhāpade – issāso hotīti gihikāle dhanuggahācariyo hoti. Jīvitā voropitāti jīvitā viyojitā.",
  "atk-vin02a10:604_0": "Sikkhāpadepi voropeyyāti viyojeyya. Yasmā pana vohāramattamevetaṁ; na hettha kiñci",
  "atk-vin02a10:604_1": "viyojite sīsālaṅkāre sīsaṁ viya jīvitā voropite pāṇepi jīvitaṁ nāma visuṁ tiṭṭhati,",
  "atk-vin02a10:604_2": "aññadatthu antaradhānameva gacchati, tasmā tamatthaṁ dassetuṁ padabhājane “jīvitindriyaṁ",
  "atk-vin02a10:604_3": "upacchindatī”tiādi vuttaṁ. Imasmiñca sikkhāpade tiracchānagatoyeva “pāṇo”ti veditabbo.",
  "atk-vin02a10:604_4": "Taṁ khuddakampi mahantampi mārentassa āpattinānākaraṇaṁ natthi. Mahante pana upakkamamahantattā",
  "atk-vin02a10:604_5": "akusalamahattaṁ hoti. Pāṇe pāṇasaññīti antamaso mañcapīṭhaṁ sodhento maṅgulabījakepi",
  "atk-vin02a10:604_6": "pāṇasaññī nikkāruṇikatāya taṁ bhindanto apaneti, pācittiyaṁ. Tasmā evarūpesu ṭhānesu",
  "atk-vin02a10:604_7": "kāruññaṁ upaṭṭhapetvā appamattena vattaṁ kātabbaṁ. Sesaṁ manussaviggahe vuttanayeneva",
  "atk-vin02a10:604_8": "veditabbaṁ saddhiṁ samuṭṭhānādīhīti.",
  "atk-vin02a10:605": "Sañciccapāṇasikkhāpadaṁ paṭhamaṁ.",
  "atk-vin02a10:606": "2. Sappāṇakasikkhāpadavaṇṇanā",
  "atk-vin02a10:607_0": "387. Dutiye – sappāṇakanti ye pāṇakā paribhogena maranti, tehi pāṇakehi sappāṇakaṁ,",
  "atk-vin02a10:607_1": "tādisañhi jānaṁ paribhuñjato payoge payoge pācittiyaṁ. Pattapūrampi avicchinditvā",
  "atk-vin02a10:607_2": "ekapayogena pivato ekā āpatti. Tādisena udakena sāmisaṁ pattaṁ āviñchitvā dhovatopi",
  "atk-vin02a10:607_3": "tādise udake uṇhayāgupattaṁ nibbāpayatopi taṁ udakaṁ hatthena vā uḷuṅkena vā gahetvā",
  "atk-vin02a10:607_4": "nhāyatopi payoge payoge pācittiyaṁ. Udakasoṇḍiṁ vā pokkharaṇiṁ vā pavisitvā bahinikkhamanatthāya",
  "atk-vin02a10:607_5": "vīciṁ uṭṭhāpayatopi. Soṇḍiṁ vā pokkharaṇiṁ vā sodhentehi tato gahitaudakaṁ udakeyeva",
  "atk-vin02a10:607_6": "āsiñcitabbaṁ. Samīpamhi udake asati kappiyaudakassa aṭṭha vā dasa vā ghaṭe udakasaṇṭhānakappadese",
  "atk-vin02a10:607_7": "āsiñcitvā tattha āsiñcitabbaṁ. “Pavaṭṭitvā udake patissatī”ti uṇhapāsāṇe udakaṁ nāsiñcitabbaṁ.",
  "atk-vin02a10:607_8": "Kappiyaudakena pana pāsāṇaṁ nibbāpetvā āsiñcituṁ vaṭṭati. Sesamettha uttānameva.",
  "atk-vin02a10:608": "Tisamuṭṭhānaṁ – kiriyaṁ, saññāvimokkhaṁ, sacittakaṁ, paṇṇattivajjaṁ, kāyakammaṁ,",
  "atk-vin02a10:609_0": "Vacīkammaṁ, ticittaṁ, tivedananti. Ettha ca paṭaṅgapāṇakānaṁ patanaṁ ñatvāpi suddhacittatāya",
  "atk-vin02a10:609_1": "dīpajālane viya sappāṇakabhāvaṁ ñatvāpi udakasaññāya paribhuñjitabbato paṇṇattivajjatā veditabbāti.",
  "atk-vin02a10:610": "Sappāṇakasikkhāpadaṁ dutiyaṁ.",
  "atk-vin02a10:611": "3. Ukkoṭanasikkhāpadavaṇṇanā",
  "atk-vin02a10:612": "392. Tatiyasikkhāpade – ukkoṭentīti tassa tassa bhikkhuno santikaṁ gantvā “akataṁ kamma”ntiādīni vadantā uccālenti; yathāpatiṭṭhitabhāvena patiṭṭhātuṁ na denti.",
  "atk-vin02a10:613_0": "393.Yathādhammanti yo yassa adhikaraṇassa vūpasamanāya dhammo vutto, teneva dhammenāti",
  "atk-vin02a10:613_1": "attho. Nihatādhikaraṇanti nihataṁ adhikaraṇaṁ; satthārā vuttadhammeneva vūpasamitaṁ",
  "atk-vin02a10:613_2": "adhikaraṇanti attho.",
  "atk-vin02a10:614_0": "395.Dhammakamme dhammakammasaññīti yena kammena taṁ adhikaraṇaṁ vūpasamitaṁ, tañce",
  "atk-vin02a10:614_1": "dhammakammaṁ hoti, tasmiṁ dhammakamme ayampi dhammakammasaññī hutvā yadi ukkoṭeti,",
  "atk-vin02a10:614_2": "pācittiyaṁ āpajjatīti attho. Etena nayena sesapadānipi veditabbāni. Ayamettha saṅkhepo,",
  "atk-vin02a10:614_3": "vitthāro pana “imesaṁ catunnaṁ adhikaraṇānaṁ kati ukkoṭanā”tiādinā nayena parivāre",
  "atk-vin02a10:614_4": "vutto. Aṭṭhakathāsu taṁ sabbaṁ āharitvā tassevattho vaṇṇito. Mayaṁ pana taṁ tattheva",
  "atk-vin02a10:614_5": "vaṇṇayissāma. Idha āharitvā vaṇṇiyamāne hi suṭṭhutaraṁ sammoho bhaveyyāti na vaṇṇayimha.",
  "atk-vin02a10:614_6": "Sesamettha uttānameva. Tisamuṭṭhānaṁ – kiriyaṁ, saññāvimokkhaṁ, sacittakaṁ, lokavajjaṁ,",
  "atk-vin02a10:614_7": "kāyakammaṁ, vacīkammaṁ, akusalacittaṁ, dukkhavedananti.",
  "atk-vin02a10:615": "Ukkoṭanasikkhāpadaṁ tatiyaṁ.",
  "atk-vin02a10:616": "4. Duṭṭhullasikkhāpadavaṇṇanā",
  "atk-vin02a10:617_0": "399. Catutthe – duṭṭhullā nāma āpattīti ettha cattāri pārājikāni atthuddhāravasena",
  "atk-vin02a10:617_1": "dassitāni, saṅghādisesāpatti pana adhippetā, taṁ chādentassa pācittiyaṁ. Dhuraṁ nikkhittamatteti",
  "atk-vin02a10:617_2": "dhure nikkhittamatte. Sacepi dhuraṁ nikkhipitvā pacchā āroceti, na rakkhati; dhuraṁ",
  "atk-vin02a10:617_3": "nikkhittamatteyeva pācittiyanti vuttaṁ hoti. Sace pana evaṁ dhuraṁ nikkhipitvā paṭicchādanatthameva",
  "atk-vin02a10:617_4": "aññassa āroceti, sopi aññassāti etenupāyena samaṇasatampi samaṇasahassampi āpattiṁ",
  "atk-vin02a10:617_5": "āpajjatiyeva tāva, yāva koṭi na chijjati. Kadā pana koṭi chijjatīti? Mahāsumatthero",
  "atk-vin02a10:617_6": "tāva vadati – “āpattiṁ āpanno ekassa āroceti, so paṭinivattitvā tasseva āroceti;",
  "atk-vin02a10:617_7": "evaṁ koṭi chijjatī”ti. Mahāpadumatthero panāha – “ayañhi vatthupuggaloyeva. Āpattiṁ",
  "atk-vin02a10:617_8": "āpanno pana ekassa bhikkhuno āroceti, ayaṁ aññassa āroceti, so paṭinivattitvā yenassa",
  "atk-vin02a10:617_9": "ārocitaṁ, tasseva āroceti; evaṁ tatiyena puggalena dutiyassa ārocite koṭi chinnā hotī”ti.",
  "atk-vin02a10:618_0": "400.Aduṭṭhullaṁ āpattinti avasese pañcāpattikkhandhe. Anupasampannassa duṭṭhullaṁ",
  "atk-vin02a10:618_1": "vā aduṭṭhullaṁ vā ajjhācāranti ettha anupasampannassa sukkavissaṭṭhi ca kāyasaṁsaggo",
  "atk-vin02a10:618_2": "cāti ayaṁ duṭṭhullaajjhācāro nāma. Sesamettha uttānamevāti. Dhuranikkhepasamuṭṭhānaṁ",
  "atk-vin02a10:618_3": "– kāyavācācittato samuṭṭhāti, akiriyaṁ, saññāvimokkhaṁ, sacittakaṁ, lokavajjaṁ, kāyakammaṁ,",
  "atk-vin02a10:618_4": "vacīkammaṁ, akusalacittaṁ, dukkhavedananti.",
  "atk-vin02a10:619": "Duṭṭhullasikkhāpadaṁ catutthaṁ.",
  "atk-vin02a10:620": "5. Ūnavīsativassasikkhāpadavaṇṇanā",
  "atk-vin02a10:621_0": "402. Pañcamasikkhāpade – aṅguliyo dukkhā bhavissantīti akkharāni likhantassa aṅguliyo",
  "atk-vin02a10:621_1": "dukkhā bhavissantīti cintesuṁ. Urassa dukkhoti gaṇanaṁ sikkhantena bahuṁ cintetabbaṁ",
  "atk-vin02a10:621_2": "hoti, tenassa uro dukkho bhavissatīti maññiṁsu. Akkhīni dukkhā bhavissantīti rūpasuttaṁ",
  "atk-vin02a10:621_3": "sikkhantena kahāpaṇā parivattetvā parivattetvā passitabbā honti, tenassa akkhīni",
  "atk-vin02a10:621_4": "dukkhāni bhavissantīti maññiṁsu. Ḍaṁsādīsu ḍaṁsāti piṅgalamakkhikāyo. Dukkhānanti",
  "atk-vin02a10:621_5": "dukkhamānaṁ. Tibbānanti bahalānaṁ. Kharānanti tikhiṇānaṁ. Kaṭukānanti pharusānaṁ;",
  "atk-vin02a10:621_6": "amanāpatāya vā kaṭukarasasadisānaṁ. Asātānanti amadhurānaṁ. Pāṇaharānanti jīvitaharānaṁ.",
  "atk-vin02a10:622_0": "404.Sīmaṁ sammannatīti navaṁ sīmaṁ bandhati. Kurundiyaṁ pana udakukkhepaparicchindanepi",
  "atk-vin02a10:622_1": "dukkaṭaṁ vuttaṁ. Paripuṇṇavīsativassoti paṭisandhiggahaṇato paṭṭhāya paripuṇṇavīsativasso;",
  "atk-vin02a10:622_2": "gabbhavīsopi hi paripuṇṇavīsativassotveva saṅkhye gacchati. Yathāha –",
  "atk-vin02a10:623_0": "“Tena kho pana samayena āyasmā kumārakassapo gabbhavīso upasampanno hoti. Atha kho",
  "atk-vin02a10:623_1": "āyasmato kumārakassapassa etadahosi – ‘bhagavatā paññattaṁ, na ūnavīsativasso puggalo",
  "atk-vin02a10:623_2": "upasampādetabboti. Ahañcamhi gabbhavīso upasampanno. Upasampanno nukhomhi, nanu kho",
  "atk-vin02a10:623_3": "upasampanno’ti. Bhagavato etamatthaṁ ārocesuṁ. Yaṁ bhikkhave mātukucchimhi paṭhamaṁ",
  "atk-vin02a10:623_4": "cittaṁ uppannaṁ, paṭhamaṁ viññāṇaṁ pātubhūtaṁ tadupādāya sāvassa jāti. Anujānāmi,",
  "atk-vin02a10:623_5": "bhikkhave, gabbhavīsaṁ upasampādetu”nti.",
  "atk-vin02a10:624_0": "Tattha yo dvādasamāse mātukucchismiṁ vasitvā mahāpavāraṇāya jāto, so tato paṭṭhāya",
  "atk-vin02a10:624_1": "yāva ekūnavīsatime vasse mahāpavāraṇā, taṁ atikkamitvā pāṭipade upasampādetabbo.",
  "atk-vin02a10:624_2": "Etenupāyena hāyanavaḍḍhanaṁ veditabbaṁ.",
  "atk-vin02a10:625_0": "Porāṇakattherā pana ekūnavīsativassaṁ sāmaṇeraṁ nikkhamanīyapuṇṇamāsiṁ atikkamma",
  "atk-vin02a10:625_1": "pāṭipadadivase upasampādenti, taṁ kasmāti? Vuccate – ekasmiṁ vasse cha cātuddasikauposathā",
  "atk-vin02a10:625_2": "honti. Iti vīsatiyā vassesu cattāro māsā parihāyanti. Rājāno tatiye tatiye vasse",
  "atk-vin02a10:625_3": "vassaṁ ukkaḍḍhanti. Iti aṭṭhārasasu vassesu cha māsā vaḍḍhanti, tato uposathavasena",
  "atk-vin02a10:625_4": "parihīne cattāro māse apanetvā dve māsā avasesā honti, te dve māse gahetvā vīsativassāni",
  "atk-vin02a10:625_5": "paripuṇṇāni hontīti nikkaṅkhā hutvā nikkhamanīyapuṇṇamāsiṁ atikkamma pāṭipade upasampādenti.",
  "atk-vin02a10:625_6": "Ettha pana yo pavāretvā vīsativasso bhavissati, taṁ sandhāya “ekūnavīsativassa”nti",
  "atk-vin02a10:625_7": "vuttaṁ. Tasmā yo mātukucchismiṁ dvādasamāse vasi, so ekavīsativasso hoti. Yo sattamāse",
  "atk-vin02a10:625_8": "vasi, so sattamāsādhikavīsativasso. Chamāsajāto pana na jīvati.",
  "atk-vin02a10:626_0": "406.Anāpatti ūnavīsativassaṁ paripuṇṇavīsativassasaññīti ettha kiñcāpi upasampādentassa",
  "atk-vin02a10:626_1": "anāpatti, puggalo pana anupasampannova hoti. Sace pana so dasavassaccayena aññaṁ",
  "atk-vin02a10:626_2": "upasampādeti, tañce muñcitvā gaṇo pūrati, sūpasampanno. Sopi ca yāva na jānāti, tāvassa",
  "atk-vin02a10:626_3": "neva saggantarāyo na mokkhantarāyo, ñatvā pana puna upasampajjitabbaṁ. Sesaṁ uttānameva.",
  "atk-vin02a10:627": "Tisamuṭṭhānaṁ – kiriyaṁ, saññāvimokkhaṁ, sacittakaṁ, paṇṇattivajjaṁ, kāyakammaṁ,",
  "atk-vin02a10:628": "Vacīkammaṁ, ticittaṁ, tivedananti.",
  "atk-vin02a10:629": "Ūnavīsativassasikkhāpadaṁ pañcamaṁ.",
  "atk-vin02a10:630": "6. Theyyasatthasikkhāpadavaṇṇanā",
  "atk-vin02a10:631": "407. Chaṭṭhe – paṭiyālokanti sūriyālokassa paṭimukhaṁ; pacchimadisanti attho. Kammiyāti suṅkaṭṭhāne kammikā.",
  "atk-vin02a10:632": "409.Rājānaṁ vā theyyaṁ gacchantīti rājānaṁ vā thenetvā vañcetvā rañño santakaṁ kiñci gahetvā idāni na tassa dassāmāti gacchanti.",
  "atk-vin02a10:633_0": "411.Visaṅketenāti kālavisaṅketena divasavisaṅketena ca gacchato anāpatti. Maggavisaṅketena",
  "atk-vin02a10:633_1": "pana aṭavivisaṅketena vā āpattiyeva. Sesamettha bhikkhunivagge vuttanayattā uttānatthameva.",
  "atk-vin02a10:633_2": "Theyyasatthasamuṭṭhānaṁ – kāyacittato kāyavācācittato ca samuṭṭhāti, kiriyaṁ, saññāvimokkhaṁ,",
  "atk-vin02a10:633_3": "sacittakaṁ, paṇṇattivajjaṁ, kāyakammaṁ, vacīkammaṁ, ticittaṁ, tivedananti.",
  "atk-vin02a10:634": "Theyyasatthasikkhāpadaṁ chaṭṭhaṁ.",
  "atk-vin02a10:635": "7. Saṁvidhānasikkhāpadavaṇṇanā",
  "atk-vin02a10:636_0": "412. Sattame – padhūpento nisīdīti pajjhāyanto attānaṁyeva paribhāsanto nisīdi. Nāyyo",
  "atk-vin02a10:636_1": "so bhikkhu maṁ nippātesīti ayyo ayaṁ bhikkhu maṁ na nikkhāmesi; na maṁ gahetvā agamāsīti",
  "atk-vin02a10:636_2": "attho. Sesamettha bhikkhuniyā saddhiṁ saṁvidhānasikkhāpade vuttanayeneva veditabbaṁ",
  "atk-vin02a10:636_3": "saddhiṁ samuṭṭhānādīhīti.",
  "atk-vin02a10:637": "Saṁvidhānasikkhāpadaṁ sattamaṁ.",
  "atk-vin02a10:638": "8. Ariṭṭhasikkhāpadavaṇṇanā",
  "atk-vin02a10:639": "417. Aṭṭhame – gaddhe bādhayiṁsūti gaddhabādhino; gaddhabādhino pubbapurisā assāti gaddhabādhipubbo, tassa gaddhabādhipubbassa gijjhaghātakakulappasutassāti attho.",
  "atk-vin02a10:640_0": "Saggamokkhānaṁ antarāyaṁ karontīti antarāyikā. Te kammakilesavipākaupavādaāṇāvītikkamavasena",
  "atk-vin02a10:640_1": "pañcavidhā. Tattha pañcānantariyakammā kammantarāyikā nāma. Tathā bhikkhunīdūsakakammaṁ,",
  "atk-vin02a10:640_2": "taṁ pana mokkhasseva antarāyaṁ karoti, na saggassa. Niyatamicchādiṭṭhidhammā kilesantarāyikā",
  "atk-vin02a10:640_3": "nāma. Paṇḍakatiracchānagataubhatobyañjanakānaṁ paṭisandhidhammā vipākantarāyikā nāma.",
  "atk-vin02a10:640_4": "Ariyūpavādā upavādantarāyikā nāma, te pana yāva ariye na khamāpenti tāvadeva, na",
  "atk-vin02a10:640_5": "tato paraṁ. Sañcicca āpannā āpattiyo āṇāvītikkamantarāyikā nāma, tāpi yāva bhikkhubhāvaṁ",
  "atk-vin02a10:640_6": "vā paṭijānāti, na vuṭṭhāti vā na deseti vā tāvadeva, na tato paraṁ.",
  "atk-vin02a10:641_0": "Tatrāyaṁ bhikkhu bahussuto dhammakathiko sesantarāyike jānāti, vinaye pana akovidattā",
  "atk-vin02a10:641_1": "paṇṇattivītikkamantarāyike na jānāti, tasmā rahogato evaṁ cintesi – “ime āgārikā",
  "atk-vin02a10:641_2": "pañca kāmaguṇe paribhuñjantā sotāpannāpi sakadāgāminopi anāgāminopi honti, bhikkhūpi",
  "atk-vin02a10:641_3": "manāpikāni cakkhuviññeyyāni rūpāni passanti…pe… kāyaviññeyye phoṭṭhabbe phusanti,",
  "atk-vin02a10:641_4": "mudukāni attharaṇapāvuraṇādīni paribhuñjanti, etaṁ sabbaṁ vaṭṭati. Kasmā itthirūpā…pe…",
  "atk-vin02a10:641_5": "itthiphoṭṭhabbā eva na vaṭṭanti, etepi vaṭṭantī”ti. Evaṁ rasena rasaṁ saṁsanditvā",
  "atk-vin02a10:641_6": "sacchandarāgaparibhogañca nicchandarāgaparibhogañca ekaṁ katvā thūlavākehi saddhiṁ",
  "atk-vin02a10:641_7": "atisukhumasuttaṁ ghaṭento viya sāsapena saddhiṁ sineruṁ upasaṁharanto viya pāpakaṁ",
  "atk-vin02a10:641_8": "diṭṭhigataṁ uppādetvā “kiṁ bhagavatā mahāsamuddaṁ bandhantena viya mahatā ussāhena",
  "atk-vin02a10:641_9": "paṭhamapārājikaṁ paññattaṁ, natthi ettha doso”ti sabbaññutaññāṇena saddhiṁ paṭivirujjhanto",
  "atk-vin02a10:641_10": "bhabbapuggalānaṁ āsaṁ chindanto jinassa āṇācakke pahāramadāsi. Tenāha – “tathāhaṁ",
  "atk-vin02a10:641_11": "bhagavatā dhammaṁ desitaṁ ājānāmī”tiādi.",
  "atk-vin02a10:642_0": "Aṭṭhikaṅkalūpamātiādimhi aṭṭhikaṅkalūpamā appassādaṭṭhena. Maṁsapesūpamā bahusādhāraṇaṭṭhena.",
  "atk-vin02a10:642_1": "Tiṇukkūpamā anudahanaṭṭhena. Aṅgārakāsūpamā mahābhitāpanaṭṭhena. Supinakūpamā ittarapaccupaṭṭhānaṭṭhena.",
  "atk-vin02a10:642_2": "Yācitakūpamā tāvakālikaṭṭhena. Rukkhaphalūpamā sabbaṅgapaccaṅgapalibhañjanaṭṭhena.",
  "atk-vin02a10:642_3": "Asisūnūpamā adhikuṭṭanaṭṭhena. Sattisūlūpamā vinivijjhanaṭṭhena. Sappasirūpamā sāsaṅkasappaṭibhayaṭṭhenāti",
  "atk-vin02a10:642_4": "ayamettha saṅkhepo. Vitthāro pana papañcasūdaniyaṁ majjhimaṭṭhakathāyaṁ gahetabbo.",
  "atk-vin02a10:642_5": "Evaṁ byākhoti evaṁ viya kho. Sesamettha pubbe vuttanayattā uttānameva.",
  "atk-vin02a10:643": "Samanubhāsanasamuṭṭhānaṁ – kāyavācācittato samuṭṭhāti, akiriyaṁ, saññāvimokkhaṁ, sacittakaṁ, lokavajjaṁ, kāyakammaṁ, vacīkammaṁ, akusalacittaṁ, dukkhavedananti.",
  "atk-vin02a10:644": "Ariṭṭhasikkhāpadaṁ aṭṭhamaṁ.",
  "atk-vin02a10:645": "9. Ukkhittasambhogasikkhāpadavaṇṇanā",
  "atk-vin02a10:646_0": "424-5. Navame – akaṭānudhammenāti anudhammo vuccati āpattiyā adassane vā appaṭikamme",
  "atk-vin02a10:646_1": "vā pāpikāya diṭṭhiyā appaṭinissagge vā dhammena vinayena satthusāsanena ukkhittakassa",
  "atk-vin02a10:646_2": "anulomavattaṁ disvā katā osāraṇā; so osāraṇasaṅkhāto anudhammo yassa na kato, ayaṁ",
  "atk-vin02a10:646_3": "akaṭānudhammo nāma, tādisena saddhinti attho. Tenevassa padabhājane “akaṭānudhammo",
  "atk-vin02a10:646_4": "nāma ukkhitto anosārito”ti vuttaṁ.",
  "atk-vin02a10:647_0": "Deti vā paṭiggaṇhāti vāti ekapayogena bahumpi dadato vā gaṇhato vā ekaṁ pācittiyaṁ.",
  "atk-vin02a10:647_1": "Vicchinditvā vicchinditvā dentassa ca gaṇhantassa ca payogagaṇanāya pācittiyāni.",
  "atk-vin02a10:647_2": "Sesamettha uttānameva. Tisamuṭṭhānaṁ – kiriyaṁ, saññāvimokkhaṁ, sacittakaṁ, paṇṇattivajjaṁ,",
  "atk-vin02a10:647_3": "kāyakammaṁ, vacīkammaṁ, ticittaṁ, tivedananti.",
  "atk-vin02a10:648": "Ukkhittasambhogasikkhāpadaṁ navamaṁ.",
  "atk-vin02a10:649": "10. Kaṇṭakasikkhāpadavaṇṇanā",
  "atk-vin02a10:650_0": "428. Dasame – diṭṭhigataṁ uppannanti ariṭṭhassa viya etassāpi ayoniso ummujjantassa",
  "atk-vin02a10:650_1": "uppannaṁ. Nāsetūti ettha tividhā nāsanā – saṁvāsanāsanā, liṅganāsanā, daṇḍakammanāsanāti.",
  "atk-vin02a10:650_2": "Tattha āpattiyā adassanādīsu ukkhepanā saṁvāsanāsanā nāma. “Dūsako nāsetabbo mettiyaṁ",
  "atk-vin02a10:650_3": "bhikkhuniṁ nāsethā”ti ayaṁ liṅganāsanā nāma. “Ajjatagge te āvuso samaṇuddesa na ceva",
  "atk-vin02a10:650_4": "so bhagavā satthā apadisitabbo”ti ayaṁ daṇḍakammanāsanā nāma. Ayaṁ idha adhippetā.",
  "atk-vin02a10:650_5": "Tenāha – “evañca pana bhikkhave nāsetabbo…pe… vinassā”ti. Tattha carāti gaccha. Pireti",
  "atk-vin02a10:650_6": "para amāmaka. Vinassāti nassa; yattha te na passāma, tattha gacchāti.",
  "atk-vin02a10:651": "429.Upalāpeyyāti saṅgaṇheyya. Upaṭṭhāpeyyāti tena attano upaṭṭhānaṁ kārāpeyya. Sesaṁ ariṭṭhasikkhāpade vuttanayeneva veditabbaṁ saddhiṁ samuṭṭhānādīhīti.",
  "atk-vin02a10:652": "Kaṇṭakasikkhāpadaṁ dasamaṁ.",
  "atk-vin02a10:653": "Samatto vaṇṇanākkamena sappāṇakavaggo sattamo.",
  "atk-vin02a10:654": "8. Sahadhammikavaggo",
  "atk-vin02a10:655": "1. Sahadhammikasikkhāpadavaṇṇanā",
  "atk-vin02a10:656_0": "434. Sahadhammikavaggassa paṭhamasikkhāpade – etasmiṁ sikkhāpadeti etasmiṁ sikkhāpade",
  "atk-vin02a10:656_1": "yaṁ vuttaṁ, taṁ na tāva sikkhissāmi. Āpatti pācittiyassāti ettha pana vācāya vācāya",
  "atk-vin02a10:656_2": "āpatti veditabbā. Sikkhamānena bhikkhave bhikkhunāti ovādaṁ sirasā sampaṭicchitvā",
  "atk-vin02a10:656_3": "sikkhitukāmeneva hutvā ājānitabbañceva pucchitabbañca upaparikkhitabbañca. Sesamettha",
  "atk-vin02a10:656_4": "dubbacasikkhāpade vuttanayeneva padatthato veditabbaṁ. Vinicchayato uttānameva.",
  "atk-vin02a10:657": "Tisamuṭṭhānaṁ – kiriyaṁ, saññāvimokkhaṁ, sacittakaṁ, lokavajjaṁ, kāyakammaṁ, vacīkammaṁ, akusalacittaṁ, dukkhavedananti.",
  "atk-vin02a10:658": "Sahadhammikasikkhāpadaṁ paṭhamaṁ.",
  "atk-vin02a10:659": "2. Vilekhanasikkhāpadavaṇṇanā",
  "atk-vin02a10:660_0": "438. Dutiye – vinayakathaṁ kathetīti vinayakathā nāma kappiyākappiyaāpattānāpattisaṁvarapahānapaṭisaṁyuttakathā,",
  "atk-vin02a10:660_1": "taṁ katheti. Vinayassa vaṇṇaṁ bhāsatīti vinayassa vaṇṇo nāma pañcannampi sattannampi",
  "atk-vin02a10:660_2": "āpattikkhandhānaṁ vasena mātikaṁ nikkhipitvā padabhājanena vaṇṇanā, taṁ bhāsati.",
  "atk-vin02a10:660_3": "Vinayapariyattiyā vaṇṇaṁ bhāsatīti vinayaṁ pariyāpuṇantānaṁ vinayapariyattimūlakaṁ",
  "atk-vin02a10:660_4": "vaṇṇaṁ guṇaṁ ānisaṁsaṁ bhāsati. Vinayadharo hi vinayapariyattimūlake pañcānisaṁse",
  "atk-vin02a10:660_5": "chānisaṁse sattānisaṁse aṭṭhānisaṁse navānisaṁse dasānisaṁse ekādasānisaṁse ca labhati",
  "atk-vin02a10:660_6": "te sabbe bhāsatīti attho. Katame pañcānisaṁse labhatīti? Attano sīlakkhandhasuguttiādike. Vuttañhetaṁ –",
  "atk-vin02a10:661_0": "“Pañcime, bhikkhave, ānisaṁsā vinayadhare puggale – attano sīlakkhandho sugutto hoti",
  "atk-vin02a10:661_1": "surakkhito, kukkuccapakatānaṁ paṭisaraṇaṁ hoti, visārado saṅghamajjhe voharati, paccatthike",
  "atk-vin02a10:661_2": "sahadhammena suniggahitaṁ niggaṇhāti, saddhammaṭṭhitiyā paṭipanno hotī”ti.",
  "atk-vin02a10:662_0": "Kathamassa attano sīlakkhandho sugutto hoti surakkhito? Idhekacco bhikkhu āpattiṁ",
  "atk-vin02a10:662_1": "āpajjanto chahākārehi āpajjati – alajjitā, aññāṇatā, kukkuccapakatatā, akappiye kappiyasaññitā,",
  "atk-vin02a10:662_2": "kappiye akappiyasaññitā, satisammosāti.",
  "atk-vin02a10:663": "Kathaṁ alajjitāya āpattiṁ āpajjati? Akappiyabhāvaṁ jānantoyeva madditvā vītikkamaṁ karoti. Vuttampi cetaṁ –",
  "atk-vin02a10:664": "“Sañcicca āpattiṁ āpajjati, āpattiṁ parigūhati;",
  "atk-vin02a10:665": "Agatigamanañca gacchati, ediso vuccati alajjipuggalo”ti. ;",
  "atk-vin02a10:666": "Kathaṁ aññāṇatāya āpajjati? Aññāṇapuggalo hi mando momūho kattabbākattabbaṁ ajānanto akattabbaṁ karoti, kattabbaṁ virādheti; evaṁ aññāṇatāya āpajjati.",
  "atk-vin02a10:667_0": "Kathaṁ kukkuccapakatatāya āpajjati? Kappiyākappiyaṁ nissāya kukkucce uppanne vinayadharaṁ",
  "atk-vin02a10:667_1": "pucchitvā kappiyañce kattabbaṁ siyā, akappiyañce na kattabbaṁ, ayaṁ pana “vaṭṭatī”ti",
  "atk-vin02a10:667_2": "madditvā vītikkamatiyeva; evaṁ kukkuccapakatatāya āpajjati.",
  "atk-vin02a10:668_0": "Kathaṁ akappiye kappiyasaññitāya āpajjati? Acchamaṁsaṁ sūkaramaṁsanti khādati, dīpimaṁsaṁ",
  "atk-vin02a10:668_1": "migamaṁsanti khādati, akappiyabhojanaṁ kappiyabhojananti bhuñjati, vikāle kālasaññāya",
  "atk-vin02a10:668_2": "bhuñjati, akappiyapānakaṁ kappiyapānakanti pivati; evaṁ akappiye kappiyasaññitāya āpajjati.",
  "atk-vin02a10:669_0": "Kathaṁ kappiye akappiyasaññitāya āpajjati? Sūkaramaṁsaṁ acchamaṁsanti khādati, migamaṁsaṁ",
  "atk-vin02a10:669_1": "dīpimaṁsanti khādati, kappiyabhojanaṁ akappiyabhojananti bhuñjati, kāle vikālasaññāya",
  "atk-vin02a10:669_2": "bhuñjati, kappiyapānakaṁ akappiyapānakanti pivati; evaṁ kappiye akappiyasaññitāya āpajjati.",
  "atk-vin02a10:670_0": "Kathaṁ satisammosāya āpajjati? Sahaseyyacīvaravippavāsabhesajjacīvarakālātikkamanapaccayā",
  "atk-vin02a10:670_1": "āpattiñca satisammosāya āpajjati; evamidhekacco bhikkhu imehi chahākārehi āpattiṁ āpajjati.",
  "atk-vin02a10:671_0": "Vinayadharo pana imehi chahākārehi āpattiṁ nāpajjati. Kathaṁ lajjitāya nāpajjati?",
  "atk-vin02a10:671_1": "So hi “passatha bho, ayaṁ kappiyākappiyaṁ jānantoyeva paṇṇattivītikkamaṁ karotī”ti",
  "atk-vin02a10:671_2": "imaṁ parūpavādaṁ rakkhantopi nāpajjati; evaṁ lajjitāya nāpajjati. Sahasā āpannampi",
  "atk-vin02a10:671_3": "desanāgāminiṁ desetvā vuṭṭhānagāminiyā vuṭṭhahitvā suddhante patiṭṭhāti. Tato –",
  "atk-vin02a10:672": "“Sañcicca āpattiṁ na āpajjati, āpattiṁ na parigūhati;",
  "atk-vin02a10:673": "Agatigamanañca na gacchati, ediso vuccati lajjipuggalo”ti.",
  "atk-vin02a10:674": "Imasmiṁ lajjibhāve patiṭṭhitova hoti.",
  "atk-vin02a10:675": "Kathaṁ ñāṇatāya nāpajjati? So hi kappiyākappiyaṁ jānāti, tasmā kappiyameva karoti, akappiyaṁ na karoti; evaṁ ñāṇatāya nāpajjati.",
  "atk-vin02a10:676_0": "Kathaṁ akukkuccapakatatāya nāpajjati? So hi kappiyākappiyaṁ nissāya kukkucce uppanne",
  "atk-vin02a10:676_1": "vatthuṁ oloketvā mātikaṁ padabhājanaṁ antarāpattiṁ āpattiṁ anāpattiñca oloketvā kappiyañce",
  "atk-vin02a10:676_2": "hoti karoti, akappiyañce na karoti; evaṁ akukkuccapakatatāya nāpajjati.",
  "atk-vin02a10:677_0": "Kathaṁ akappiyādisaññitāya nāpajjati? So hi kappiyākappiyaṁ jānāti, tasmā akappiye",
  "atk-vin02a10:677_1": "kappiyasaññī na hoti, kappiye akappiyasaññī na hoti; suppatiṭṭhitā cassa sati hoti,",
  "atk-vin02a10:677_2": "adhiṭṭhātabbaṁ adhiṭṭheti, vikappetabbaṁ vikappeti. Iti imehi chahākārehi āpattiṁ",
  "atk-vin02a10:677_3": "nāpajjati. Āpattiṁ anāpajjanto akhaṇḍasīlo hoti parisuddhasīlo; evamassa attano sīlakkhandho",
  "atk-vin02a10:677_4": "sugutto hoti surakkhito.",
  "atk-vin02a10:678_0": "Kathaṁ kukkuccapakatānaṁ paṭisaraṇaṁ hoti? Tiroraṭṭhesu tirojanapadesu ca uppannakukkuccā",
  "atk-vin02a10:678_1": "bhikkhū “asukasmiṁ kira vihāre vinayadharo vasatī”ti dūratopi tassa santikaṁ āgantvā",
  "atk-vin02a10:678_2": "kukkuccaṁ pucchanti, so tehi katassa kammassa vatthuṁ oloketvā āpattānāpattigarukalahukādibhedaṁ",
  "atk-vin02a10:678_3": "sallakkhetvā desanāgāminiṁ desāpetvā vuṭṭhānagāminiyā vuṭṭhāpetvā suddhante patiṭṭhāpeti;",
  "atk-vin02a10:678_4": "evaṁ kukkuccapakatānaṁ paṭisaraṇaṁ hoti.",
  "atk-vin02a10:679_0": "Visārado saṅghamajjhe voharatīti avinayadharassa hi saṅghamajjhe kathentassa bhayaṁ",
  "atk-vin02a10:679_1": "sārajjaṁ okkamati, vinayadharassa taṁ na hoti. Kasmā? “Evaṁ kathentassa doso hoti;",
  "atk-vin02a10:679_2": "evaṁ na doso”ti ñatvā kathanato.",
  "atk-vin02a10:680_0": "Paccatthike sahadhammena suniggahitaṁ niggaṇhātīti ettha dvidhā paccatthikā nāma",
  "atk-vin02a10:680_1": "– attapaccatthikā ca sāsanapaccatthikā ca. Tattha mettiyabhummajakā ca bhikkhū vaḍḍho",
  "atk-vin02a10:680_2": "ca licchavī amūlakena antimavatthunā codesuṁ, ime attapaccatthikā nāma. Ye vā panaññepi",
  "atk-vin02a10:680_3": "dussīlā pāpadhammā, sabbe te attapaccatthikā. Viparītadassanā pana ariṭṭhabhikkhukaṇṭakasāmaṇeravesālikavajjiputtakā",
  "atk-vin02a10:680_4": "parūpahāraaññāṇakaṅkhāparavitaraṇādivādā mahāsaṅghikādayo ca abuddhasāsanaṁ “buddhasāsana”nti",
  "atk-vin02a10:680_5": "vatvā katapaggahā sāsanapaccatthikā nāma. Te sabbepi sahadhammena sakāraṇena vacanena",
  "atk-vin02a10:680_6": "yathā taṁ asaddhammaṁ patiṭṭhāpetuṁ na sakkonti, evaṁ suniggahitaṁ katvā niggaṇhāti.",
  "atk-vin02a10:681_0": "Saddhammaṭṭhitiyāpaṭipanno hotīti ettha pana tividho saddhammo pariyattipaṭipattiadhigamavasena.",
  "atk-vin02a10:681_1": "Tattha tepiṭakaṁ buddhavacanaṁ pariyattisaddhammo nāma. Terasa dhutaṅgaguṇā cuddasa",
  "atk-vin02a10:681_2": "khandhakavattāni dveasīti mahāvattānīti ayaṁ paṭipattisaddhammo nāma. Cattāro maggā",
  "atk-vin02a10:681_3": "ca phalāni cāti ayaṁ adhigamasaddhammo nāma.",
  "atk-vin02a10:682_0": "Tattha keci therā “yo vo, ānanda, mayā dhammo ca vinayo ca desito paññatto, so vo",
  "atk-vin02a10:682_1": "mamaccayena satthā”ti iminā suttena “sāsanassa pariyatti mūla”nti vadanti. Keci therā",
  "atk-vin02a10:682_2": "“ime ca subhadda bhikkhū sammā vihareyyuṁ, asuñño loko arahantehi assā”ti iminā suttena",
  "atk-vin02a10:682_3": "“sāsanassa paṭipattimūla”nti vatvā “yāva pañca bhikkhū sammā paṭipannā saṁvijjanti,",
  "atk-vin02a10:682_4": "tāva sāsanaṁ ṭhitaṁ hotī”ti āhaṁsu. Itare pana therā pariyattiyā antarahitāya suppaṭipannassapi",
  "atk-vin02a10:682_5": "dhammābhisamayo natthī”ti āhaṁsu. Sace pañca bhikkhū cattāri pārājikāni rakkhaṇakā",
  "atk-vin02a10:682_6": "honti, te saddhe kulaputte pabbājetvā paccantime janapade upasampādetvā dasavaggaṁ",
  "atk-vin02a10:682_7": "gaṇaṁ pūretvā majjhime janapadepi upasampadaṁ karissanti, etenupāyena vīsativaggagaṇaṁ",
  "atk-vin02a10:682_8": "saṅghaṁ pūretvā attanopi abbhānakammaṁ katvā sāsanaṁ vuḍḍhiṁ virūḷhiṁ vepullaṁ gamayissanti.",
  "atk-vin02a10:682_9": "Evamayaṁ vinayadharo tividhassāpi saddhammassa ciraṭṭhitiyā paṭipanno hotīti evamayaṁ",
  "atk-vin02a10:682_10": "vinayadharo ime tāva pañcānisaṁse paṭilabhatīti veditabbo.",
  "atk-vin02a10:683": "Katame cha ānisaṁse labhatīti? Tassādheyyo uposatho, pavāraṇā, saṅghakammaṁ, pabbajjā, upasampadā, nissayaṁ deti sāmaṇeraṁ upaṭṭhāpeti.",
  "atk-vin02a10:684": "Ye ime cātuddasiko, pannarasiko, sāmaggiuposatho, saṅghe uposatho, gaṇe puggale uposatho, suttuddeso, pārisuddhi, adhiṭṭhānauposathoti nava uposathā, sabbe te vinayadharāyattā.",
  "atk-vin02a10:685_0": "Yāpi ca imā cātuddasikā pannarasikā, sāmaggipavāraṇā, saṅghe pavāraṇā gaṇe puggale",
  "atk-vin02a10:685_1": "pavāraṇā, tevācikā, dvevācikā, samānavassikā pavāraṇāti nava pavāraṇāyo, tāpi vinayadharāyattā",
  "atk-vin02a10:685_2": "eva, tassa santakā, so tāsaṁ sāmī.",
  "atk-vin02a10:686": "Yānipi imāni apalokanakammaṁ ñattikammaṁ ñattidutiyakammaṁ ñatticatutthakammanti cattāri saṅghakammāni, tāni vinayadharāyattāni.",
  "atk-vin02a10:687_0": "Yāpi cāyaṁ upajjhāyena hutvā kulaputtānaṁ pabbajjā ca upasampadā ca kātabbā, ayampi",
  "atk-vin02a10:687_1": "vinayadharāyattāva. Na hi añño dvipiṭakadharopi etaṁ kātuṁ labhati. So eva nissayaṁ",
  "atk-vin02a10:687_2": "deti, sāmaṇeraṁ upaṭṭhāpeti. Añño neva nissayaṁ dātuṁ labhati, na sāmaṇeraṁ upaṭṭhāpetuṁ.",
  "atk-vin02a10:687_3": "Sāmaṇerūpaṭṭhānaṁ paccāsīsanto pana vinayadharassa santike upajjhaṁ gāhāpetvā vattapaṭipattiṁ",
  "atk-vin02a10:687_4": "sādituṁ labhati. Ettha ca nissayadānañceva sāmaṇerūpaṭṭhānañca ekamaṅgaṁ.",
  "atk-vin02a10:688_0": "Iti imesu chasu ānisaṁsesu ekena saddhiṁ purimā pañca cha honti, dvīhi saddhiṁ satta,",
  "atk-vin02a10:688_1": "tīhi saddhiṁ aṭṭha, catūhi saddhiṁ nava, pañcahi saddhiṁ dasa, sabbehi petehi saddhiṁ",
  "atk-vin02a10:688_2": "ekādasāti evaṁ vinayadharo puggalo pañca cha satta aṭṭha nava dasa ekādasa ca ānisaṁse",
  "atk-vin02a10:688_3": "labhatīti veditabbo. Evaṁ bhagavā ime ānisaṁse dassento vinayapariyattiyā vaṇṇaṁ",
  "atk-vin02a10:688_4": "bhāsatīti veditabbo.",
  "atk-vin02a10:689_0": "Ādissaādissāti punappunaṁ vavatthapetvā visuṁ visuṁ katvā. Āyasmato upālissa vaṇṇaṁ",
  "atk-vin02a10:689_1": "bhāsatīti vinayapariyattiṁ nissāya upālittherassa guṇaṁ bhāsati thometi pasaṁsati.",
  "atk-vin02a10:689_2": "Kasmā? Appeva nāma mama vaṇṇanaṁ sutvāpi bhikkhū upālissa santike vinayaṁ uggahetabbaṁ",
  "atk-vin02a10:689_3": "pariyāpuṇitabbaṁ maññeyyuṁ, evamidaṁ sāsanaṁ addhaniyaṁ bhavissati, pañcavassasahassāni pavattissatīti.",
  "atk-vin02a10:690_0": "Tedha bahū bhikkhūti te imaṁ bhagavato vaṇṇanaṁ sutvā “ime kirānisaṁse neva suttantikā",
  "atk-vin02a10:690_1": "na ābhidhammikā labhantī”ti yathāparikittitānisaṁsādhigame ussāhajātā bahū bhikkhū",
  "atk-vin02a10:690_2": "therā ca navā ca majjhimā ca āyasmato upālissa santike vinayaṁ pariyāpuṇantīti ayamettha",
  "atk-vin02a10:690_3": "attho. Idhāti nipātamattameva.",
  "atk-vin02a10:691_0": "439-40.Uddissamāneti ācariyena antevāsikassa uddissamāne, so pana yasmā ācariye attano",
  "atk-vin02a10:691_1": "ruciyā uddisante vā ācariyaṁ yācitvā antevāsikena uddisāpente vā yo naṁ dhāreti,",
  "atk-vin02a10:691_2": "tasmiṁ sajjhāyaṁ karonte vā uddissamāno nāma hoti, tasmā “uddisante vā uddisāpente",
  "atk-vin02a10:691_3": "vā sajjhāyaṁ vā karonte”ti padabhājanaṁ vuttaṁ. Khuddānukhuddakehīti khuddakehi ca",
  "atk-vin02a10:691_4": "anukhuddakehi ca. Yāvadevāti tesaṁ saṁvattanamariyādaparicchedavacanaṁ. Idaṁ vuttaṁ",
  "atk-vin02a10:691_5": "hoti – etāni hi ye uddisanti, uddisāpenti sajjhāyanti vā, tesaṁ tāva saṁvattanti",
  "atk-vin02a10:691_6": "yāva “kappati nu kho, na kappati nu kho”ti kukkuccasaṅkhāto vippaṭisāro vihesā vicikicchāsaṅkhāto",
  "atk-vin02a10:691_7": "manovilekho ca uppajjatiyeva. Atha vā yāvadevāti atisayavavatthāpanaṁ; tassa saṁvattantīti",
  "atk-vin02a10:691_8": "iminā sambandho, kukkuccāya vihesāya vilekhāya ativiya saṁvattantiyevāti vuttaṁ hoti.",
  "atk-vin02a10:691_9": "Upasampannassa vinayaṁ vivaṇṇetīti upasampannassa santike tassa tasmiṁ vimatiṁ uppādetukāmo",
  "atk-vin02a10:691_10": "vinayaṁ vivaṇṇeti nindati garahati. Sesamettha uttānameva.",
  "atk-vin02a10:692": "Tisamuṭṭhānaṁ – kiriyaṁ, saññāvimokkhaṁ, sacittakaṁ, lokavajjaṁ, kāyakammaṁ, vacīkammaṁ, akusalacittaṁ, dukkhavedananti.",
  "atk-vin02a10:693": "Vilekhanasikkhāpadaṁ dutiyaṁ.",
  "atk-vin02a10:694": "3. Mohanasikkhāpadavaṇṇanā",
  "atk-vin02a10:695_0": "444. Tatiye – anvaddhamāsanti anupaṭipāṭiyā addhamāse addhamāse; yasmā pana so uposathadivase",
  "atk-vin02a10:695_1": "uddisiyati, tasmā “anuposathika”nti padabhājane vuttaṁ. Uddissamāneti uddisiyamāne.",
  "atk-vin02a10:695_2": "Yasmā pana so pātimokkhuddesake uddisante uddisiyamāno nāma hoti, tasmā “uddisante”ti",
  "atk-vin02a10:695_3": "padabhājane vuttaṁ. Yañca tattha āpattiṁ āpannoti tasmiṁ anācāre ciṇṇe yaṁ āpattiṁ",
  "atk-vin02a10:695_4": "āpanno. Yathādhammo kāretabboti aññāṇena āpannattā tassā āpattiyā mokkho natthi,",
  "atk-vin02a10:695_5": "yathā pana dhammo ca vinayo ca ṭhito, tathā kāretabbo. Desanāgāminiñce āpanno hoti,",
  "atk-vin02a10:695_6": "desāpetabbo, vuṭṭhānagāminiñce, vuṭṭhāpetabboti attho. Sādhukanti suṭṭhu. Aṭṭhiṁkatvāti",
  "atk-vin02a10:695_7": "atthikabhāvaṁ katvā; atthiko hutvāti vuttaṁ hoti.",
  "atk-vin02a10:696_0": "447.Dhammakammetiādīsu mohāropanakammaṁ adhippetaṁ. Sesamettha uttānameva. Tisamuṭṭhānaṁ",
  "atk-vin02a10:696_1": "– kiriyaṁ, saññāvimokkhaṁ, sacittakaṁ, lokavajjaṁ, kāyakammaṁ, vacīkammaṁ, akusalacittaṁ, dukkhavedananti.",
  "atk-vin02a10:697": "Mohanasikkhāpadaṁ tatiyaṁ.",
  "atk-vin02a10:698": "4. Pahārasikkhāpadavaṇṇanā",
  "atk-vin02a10:699": "449. Catutthe – pahāraṁ dentīti “āvuso pīṭhakaṁ paññapetha, pādadhovanaṁ āharathā”tiādīni vatvā tathā akarontānaṁ pahāraṁ denti.",
  "atk-vin02a10:700_0": "451.Pahāraṁ deti āpatti pācittiyassāti ettha paharitukāmatāya pahāre dinne sacepi",
  "atk-vin02a10:700_1": "marati pācittiyameva. Pahārena hattho vā pādo vā bhijjati, sīsaṁ vā bhinnaṁ hoti,",
  "atk-vin02a10:700_2": "pācittiyameva. “Yathāyaṁ saṅghamajjhe na virocati, tathā naṁ karomī”ti evaṁ virūpakaraṇādhippāyena",
  "atk-vin02a10:700_3": "kaṇṇaṁ vā nāsaṁ vā chindati, dukkaṭaṁ.",
  "atk-vin02a10:701_0": "452.Anupasampannassāti gahaṭṭhassa vā pabbajitassa vā itthiyā vā purisassa vā antamaso",
  "atk-vin02a10:701_1": "tiracchānagatassāpi pahāraṁ deti, dukkaṭaṁ. Sace pana rattacitto itthiṁ paharati, saṅghādiseso.",
  "atk-vin02a10:702_0": "453.Kenaciviheṭhiyamānoti manussena vā tiracchānagatena vā viheṭhiyamāno. Mokkhādhippāyoti",
  "atk-vin02a10:702_1": "tato attano mokkhaṁ patthayamāno. Pahāraṁ detīti kāyakāyapaṭibaddhanissaggiyānaṁ",
  "atk-vin02a10:702_2": "aññatarena pahāraṁ deti, anāpatti. Sacepi antarāmagge coraṁ vā paccatthikaṁ vā viheṭhetukāmaṁ",
  "atk-vin02a10:702_3": "disvā “upāsaka, ettheva tiṭṭha, mā āgamī”ti vatvā vacanaṁ anādiyitvā āgacchantaṁ",
  "atk-vin02a10:702_4": "“gaccha re”ti muggarena vā satthakena vā paharitvā yāti, so ce tena pahārena marati,",
  "atk-vin02a10:702_5": "anāpattiyeva. Vāḷamigesupi eseva nayo. Sesamettha uttānameva. Samuṭṭhānādīni panassa",
  "atk-vin02a10:702_6": "paṭhamapārājikasadisāni, idaṁ pana dukkhavedananti.",
  "atk-vin02a10:703": "Pahārasikkhāpadaṁ catutthaṁ.",
  "atk-vin02a10:704": "5. Talasattikasikkhāpadavaṇṇanā",
  "atk-vin02a10:705_0": "454. Pañcame – talasattikaṁ uggirantīti pahāradānākāraṁ dassetvā kāyampi kāyapaṭibaddhampi",
  "atk-vin02a10:705_1": "uccārenti. Te pahārasamuccitā rodantīti te pahāraparicitā pubbepi laddhapahārattā",
  "atk-vin02a10:705_2": "idāni ca pahāraṁ dassantīti maññamānā rodantīti attho. “Pahārassa muccitā”tipi sajjhāyanti,",
  "atk-vin02a10:705_3": "tattha “pahārassa bhītā”ti attho.",
  "atk-vin02a10:706_0": "457.Uggirati āpatti pācittiyassāti ettha sace uggiritvā viraddho pahāraṁ deti, avassaṁ",
  "atk-vin02a10:706_1": "dhāretuṁ asakkontassa pahāro sahasā patati, na paharitukāmatāya dinnattā dukkaṭaṁ.",
  "atk-vin02a10:706_2": "Tena pahārena hatthādīsu yaṁkiñci bhijjati, dukkaṭameva.",
  "atk-vin02a10:707_0": "458.Mokkhādhippāyo talasattikaṁ uggiratīti ettha pubbe vuttesu vatthūsu purimanayeneva",
  "atk-vin02a10:707_1": "talasattikaṁ uggirantassa anāpatti. Sacepi virajjhitvā pahāraṁ deti, anāpattiyeva.",
  "atk-vin02a10:707_2": "Sesaṁ purimasadisameva saddhiṁ samuṭṭhānādīhīti.",
  "atk-vin02a10:708": "Talasattikasikkhāpadaṁ pañcamaṁ.",
  "atk-vin02a10:709": "6. Amūlakasikkhāpadavaṇṇanā",
  "atk-vin02a10:710_0": "459. Chaṭṭhe – anuddhaṁsentīti te kira sayaṁ ākiṇṇadosattā “evaṁ bhikkhū amhe neva",
  "atk-vin02a10:710_1": "codessanti, na sāressantī”ti attaparittāṇaṁ karontā paṭikacceva bhikkhū amūlakena",
  "atk-vin02a10:710_2": "saṅghādisesena codenti. Sesamettha terasakamhi amūlakasikkhāpade vuttanayattā uttānameva.",
  "atk-vin02a10:711": "Tisamuṭṭhānaṁ – kiriyaṁ, saññāvimokkhaṁ, sacittakaṁ, lokavajjaṁ, kāyakammaṁ, vacīkammaṁ, akusalacittaṁ, dukkhavedananti.",
  "atk-vin02a10:712": "Amūlakasikkhāpadaṁ chaṭṭhaṁ.",
  "atk-vin02a10:713": "7. Sañciccasikkhāpadavaṇṇanā",
  "atk-vin02a10:714_0": "464. Sattame – upadahantīti uppādenti. Kukkuccaṁ upadahati āpatti pācittiyassāti",
  "atk-vin02a10:714_1": "vācāya vācāya āpatti. Anupasampannassāti sāmaṇerassa. Mātugāmena saddhiṁ raho maññe",
  "atk-vin02a10:714_2": "tayā nisinnaṁ nipannaṁ bhuttaṁ pītaṁ, saṅghamajjhe idañcidañca katantiādinā nayena",
  "atk-vin02a10:714_3": "kukkuccaṁ upadahati, vācāya vācāya dukkaṭaṁ. Sesamettha uttānameva. Samuṭṭhānādīnipi",
  "atk-vin02a10:714_4": "amūlakasadisānevāti.",
  "atk-vin02a10:715": "Sañciccasikkhāpadaṁ sattamaṁ.",
  "atk-vin02a10:716": "8. Upassutisikkhāpadavaṇṇanā",
  "atk-vin02a10:717_0": "471. Aṭṭhame – adhikaraṇajātānanti etehi bhaṇḍanādīhi uppannavivādādhikaraṇānaṁ.",
  "atk-vin02a10:717_1": "Upassutinti sutisamīpaṁ; yattha ṭhatvā sakkā hoti tesaṁ vacanaṁ sotuṁ, tatthāti attho.",
  "atk-vin02a10:717_2": "Gacchati āpatti dukkaṭassāti ettha padavāre padavāre dukkaṭaṁ. Mantentanti aññena",
  "atk-vin02a10:717_3": "saddhiṁ aññasmiṁ mantayamāne; “mantente”ti vā pāṭho, ayamevattho.",
  "atk-vin02a10:718": "473.Vūpasamissāmīti upasamaṁ gamissāmi, kalahaṁ na karissāmi. Attānaṁ parimocessāmīti mama akārakabhāvaṁ kathetvā attānaṁ mocessāmi. Sesamettha uttānameva.",
  "atk-vin02a10:719_0": "Theyyasatthasamuṭṭhānaṁ – kāyacittato kāyavācācittato ca samuṭṭhāti, siyā kiriyaṁ",
  "atk-vin02a10:719_1": "sotukāmatāya gamanavasena, siyā akiriyaṁ ṭhitaṭṭhānaṁ āgantvā mantayamānānaṁ ajānāpanavasena,",
  "atk-vin02a10:719_2": "rūpiyaṁ aññavādakaṁ upassutīti imāni hi tīṇi sikkhāpadāni ekaparicchedāni, saññāvimokkhaṁ,",
  "atk-vin02a10:719_3": "sacittakaṁ, lokavajjaṁ, kāyakammaṁ, vacīkammaṁ, akusalacittaṁ, dukkhavedananti.",
  "atk-vin02a10:720": "Upassutisikkhāpadaṁ aṭṭhamaṁ.",
  "atk-vin02a10:721": "9. Kammapaṭibāhanasikkhāpadavaṇṇanā",
  "atk-vin02a10:722_0": "474. Navame – sace ca mayaṁ jāneyyāmāti sace mayaṁ jāneyyāma; cakāro pana nipātamattameva.",
  "atk-vin02a10:722_1": "Dhammikānanti dhammena vinayena satthusāsanena katattā dhammā etesu atthīti dhammikāni;",
  "atk-vin02a10:722_2": "tesaṁ dhammikānaṁ catunnaṁ saṅghakammānaṁ. Khiyyati āpatti pācittiyassāti ettha vācāya",
  "atk-vin02a10:722_3": "vācāya pācittiyaṁ. Sesaṁ uttānameva. Tisamuṭṭhānaṁ – kiriyaṁ, saññāvimokkhaṁ, sacittakaṁ,",
  "atk-vin02a10:722_4": "lokavajjaṁ, kāyakammaṁ, vacīkammaṁ, akusalacittaṁ, dukkhavedananti.",
  "atk-vin02a10:723": "Kammapaṭibāhanasikkhāpadaṁ navamaṁ.",
  "atk-vin02a10:724": "10. Chandaṁadatvāgamanasikkhāpadavaṇṇanā",
  "atk-vin02a10:725": "481. Dasame – vatthu vā ārocitanti codakena ca cuditakena ca attano kathā kathitā, anuvijjako sammato, ettāvatāpi vatthumeva ārocitaṁ hoti. Sesamettha uttānameva.",
  "atk-vin02a10:726": "Dhuranikkhepasamuṭṭhānaṁ – kāyavācācittato samuṭṭhāti, kiriyākiriyaṁ, saññāvimokkhaṁ, sacittakaṁ, lokavajjaṁ, kāyakammaṁ, vacīkammaṁ, akusalacittaṁ, dukkhavedananti.",
  "atk-vin02a10:727": "Chandaṁ adatvā gamanasikkhāpadaṁ dasamaṁ.",
  "atk-vin02a10:728": "11. Dubbalasikkhāpadavaṇṇanā",
  "atk-vin02a10:729": "484. Ekādasame – yathāmittatāti yathāmittatāya; yo yo mitto, tassa tassa detīti vuttaṁ hoti. Esa nayo sabbapadesu. Sesaṁ ujjhāpanakādīsu vuttanayattā uttānatthameva.",
  "atk-vin02a10:730": "Tisamuṭṭhānaṁ – kiriyaṁ, saññāvimokkhaṁ, sacittakaṁ, lokavajjaṁ, kāyakammaṁ, vacīkammaṁ akusalacittaṁ, dukkhavedananti.",
  "atk-vin02a10:731": "Dubbalasikkhāpadaṁ ekādasamaṁ.",
  "atk-vin02a10:732": "12. Pariṇāmanasikkhāpadavaṇṇanā",
  "atk-vin02a10:733_0": "489. Dvādasame – yaṁ vattabbaṁ siyā, taṁ sabbaṁ tiṁsake pariṇāmanasikkhāpade vuttanayameva.",
  "atk-vin02a10:733_1": "Ayameva hi viseso – tattha attano pariṇāmitattā nissaggiyaṁ pācittiyaṁ, idha puggalassa",
  "atk-vin02a10:733_2": "pariṇāmitattā suddhikapācittiyanti.",
  "atk-vin02a10:734": "Tisamuṭṭhānaṁ – kiriyaṁ, saññāvimokkhaṁ, sacittakaṁ, lokavajjaṁ, kāyakammaṁ, vacīkammaṁ, akusalacittaṁ, tivedananti.",
  "atk-vin02a10:735": "Pariṇāmanasikkhāpadaṁ dvādasamaṁ.",
  "atk-vin02a10:736": "Samatto vaṇṇanākkamena sahadhammikavaggo aṭṭhamo.",
  "atk-vin02a10:737": "9. Ratanavaggo",
  "atk-vin02a10:738": "1. Antepurasikkhāpadavaṇṇanā",
  "atk-vin02a10:739": "494. Rājavaggassa paṭhamasikkhāpade – orakoti parittako. Uparipāsādavaragatoti pāsādavarassa uparigato. Ayyānaṁ vāhasāti ayyānaṁ kāraṇā; tehi jānāpitattā jānāmīti vuttaṁ hoti.",
  "atk-vin02a10:740_0": "497.Pitaraṁ patthetīti antaraṁ passitvā ghātetuṁ icchati. Rājantepuraṁ hatthisammaddantiādīsu",
  "atk-vin02a10:740_1": "hatthīhi sammaddo etthāti hatthisammaddaṁ; hatthisambādhanti attho. Assarathasammaddapadepi",
  "atk-vin02a10:740_2": "eseva nayo. “Sammatta”nti keci paṭhanti, taṁ na gahetabbaṁ. “Rañño antepure hatthisammadda”ntipi",
  "atk-vin02a10:740_3": "pāṭho, tattha hatthīnaṁ sammaddaṁ hatthisammaddanti attho, rañño antepure hatthisammaddo",
  "atk-vin02a10:740_4": "atthīti vuttaṁ hoti. Esa nayo sesapadesupi. Rajanīyānīti tasmiṁ antepure edisāni rūpādīni.",
  "atk-vin02a10:741_0": "498.Muddhāvasittassāti muddhani avasittassa. Anikkhanto rājā itoti anikkhantarājakaṁ,",
  "atk-vin02a10:741_1": "tasmiṁ anikkhantarājake; sayanighareti attho. Ratanaṁ vuccati mahesī, niggatanti",
  "atk-vin02a10:741_2": "nikkhantaṁ, aniggataṁ ratanaṁ itoti aniggataratanakaṁ, tasmiṁ aniggataratanake; sayanighareti",
  "atk-vin02a10:741_3": "attho. Sesamettha uttānameva.",
  "atk-vin02a10:742": "Kathinasamuṭṭhānaṁ – kāyavācato kāyavācācittato ca samuṭṭhāti, kiriyākiriyaṁ, nosaññāvimokkhaṁ, acittakaṁ, paṇṇattivajjaṁ, kāyakammaṁ, vacīkammaṁ, ticittaṁ, tivedananti.",
  "atk-vin02a10:743": "Antepurasikkhāpadaṁ paṭhamaṁ.",
  "atk-vin02a10:744": "2. Ratanasikkhāpadavaṇṇanā",
  "atk-vin02a10:745_0": "502-3. Dutiye – vissaritvāti pamussitvā. Puṇṇapattaṁ nāma satato pañca kahāpaṇā.",
  "atk-vin02a10:745_1": "Kyāhaṁ karissāmīti kiṁ ahaṁ karissāmi. Ābharaṇaṁ omuñcitvāti mahālataṁ nāma navakoṭiagghanakaṁ alaṅkāraṁ apanetvā.",
  "atk-vin02a10:746": "504.Antevāsīti paricārako.",
  "atk-vin02a10:747_0": "506.Aparikkhittassa upacāroti ettha upacāro nāma ārāmassa dve leḍḍupātā – “āvasathassa",
  "atk-vin02a10:747_1": "pana suppapāto vā musalapāto vā”ti mahāpaccariyaṁ vuttaṁ. Uggaṇhāti āpatti pācittiyassāti",
  "atk-vin02a10:747_2": "ettha jātarūparajataṁ attano atthāya uggaṇhantassa vā uggaṇhāpentassa vā nissaggiyaṁ",
  "atk-vin02a10:747_3": "pācittiyaṁ, saṅghagaṇapuggalacetiyanavakammānaṁ atthāya dukkaṭaṁ, avasesaṁ muttādiratanaṁ",
  "atk-vin02a10:747_4": "attano vā saṅghādīnaṁ vā atthāya uggaṇhantassa vā uggaṇhāpentassa vā dukkaṭaṁ. Kappiyavatthu",
  "atk-vin02a10:747_5": "vā akappiyavatthu vā hotu, antamaso mātu kaṇṇapiḷandhanatāḷapaṇṇampi gihisantakaṁ",
  "atk-vin02a10:747_6": "bhaṇḍāgārikasīsena paṭisāmentassa pācittiyameva.",
  "atk-vin02a10:748_0": "Sace pana mātāpitūnaṁ santakaṁ avassaṁ paṭisāmetabbaṁ kappiyabhaṇḍaṁ hoti, attano",
  "atk-vin02a10:748_1": "atthāya gahetvā paṭisāmetabbaṁ. “Idaṁ paṭisāmetvā dehī”ti vutte pana “na vaṭṭatī”ti",
  "atk-vin02a10:748_2": "paṭikkhipitabbaṁ. Sace “paṭisāmehī”ti pātetvā gacchanti, palibodho nāma hoti, paṭisāmetuṁ",
  "atk-vin02a10:748_3": "vaṭṭati. Vihāre kammaṁ karontā vaḍḍhakīādayo vā rājavallabhā vā attano upakaraṇabhaṇḍaṁ",
  "atk-vin02a10:748_4": "vā sayanabhaṇḍaṁ vā “paṭisāmetvā dethā”ti vadanti, chandenapi bhayenapi na kātabbameva,",
  "atk-vin02a10:748_5": "guttaṭṭhānaṁ pana dassetuṁ vaṭṭati. Balakkārena pātetvā gatesu ca paṭisāmetuṁ vaṭṭati.",
  "atk-vin02a10:749_0": "Ajjhārāme vā ajjhāvasathe vāti ettha sace mahāvihārasadiso mahārāmo hoti, tattha",
  "atk-vin02a10:749_1": "pākāraparikkhitte pariveṇe yattha bhikkhūhi vā sāmaṇerehi vā gahitaṁ bhavissatīti",
  "atk-vin02a10:749_2": "saṅkā uppajjati, tādise eva ṭhāne uggaṇhitvā vā uggaṇhāpetvā vā ṭhapetabbaṁ. Mahābodhidvārakoṭṭhakaambaṅgaṇasadisesu",
  "atk-vin02a10:749_3": "pana mahājanasañcaraṇaṭṭhānesu na gahetabbaṁ, palibodho na hoti. Kurundiyaṁ pana",
  "atk-vin02a10:749_4": "vuttaṁ “eko maggaṁ gacchanto nimanussaṭṭhāne kiñci bhaṇḍaṁ passati, ākiṇṇamanussepi",
  "atk-vin02a10:749_5": "jāte manussā tameva bhikkhuṁ āsaṅkanti, tasmā maggā okkamma nisīditabbaṁ. Sāmikesu",
  "atk-vin02a10:749_6": "āgatesu taṁ ācikkhitabbaṁ. Sace sāmike na passati patirūpaṁ karissatī”ti.",
  "atk-vin02a10:750_0": "Rūpena vā nimittena vā saññāṇaṁ katvāti ettha rūpaṁ nāma antobhaṇḍikāya bhaṇḍaṁ;",
  "atk-vin02a10:750_1": "tasmā bhaṇḍikaṁ muñcitvā gaṇetvā ettakā kahāpaṇā vā jātarūparajataṁ vāti sallakkhetabbaṁ.",
  "atk-vin02a10:750_2": "Nimittanti lañchanādi; tasmā lañchitāya bhaṇḍikāya mattikālañchananti vā lākhālañchananti",
  "atk-vin02a10:750_3": "vā nīlapilotikāya bhaṇḍikā katāti vā setapilotikāya katāti vā evamādi sabbaṁ sallakkhetabbaṁ.",
  "atk-vin02a10:751_0": "Bhikkhū patirūpāti lajjino kukkuccakā. Lolajātikānañhi hatthe ṭhapetuṁ na labhati.",
  "atk-vin02a10:751_1": "Yo pana neva tamhā āvāsā pakkamati, na sāmike passati, tenāpi attano cīvarādimūlaṁ",
  "atk-vin02a10:751_2": "na kātabbaṁ; thāvaraṁ pana senāsanaṁ vā cetiyaṁ vā pokkharaṇī vā kāretabbā. Sace",
  "atk-vin02a10:751_3": "dīghassa addhuno accayena sāmiko āgacchati, “upāsaka tava santakena idaṁ nāma kataṁ,",
  "atk-vin02a10:751_4": "anumodāhī”ti vattabbo. Sace anumodati, iccetaṁ kusalaṁ; no ce anumodati, “mama dhanaṁ",
  "atk-vin02a10:751_5": "dethā”ti codetiyeva, aññaṁ samādapetvā dātabbaṁ.",
  "atk-vin02a10:752_0": "507.Ratanasammataṁvissāsaṁ gaṇhātītiādīsu āmāsameva sandhāya vuttaṁ. Anāmāsaṁ na",
  "atk-vin02a10:752_1": "vaṭṭatiyeva. Sesamettha uttānameva. Chasamuṭṭhānaṁ – kiriyaṁ, nosaññāvimokkhaṁ, acittakaṁ,",
  "atk-vin02a10:752_2": "paṇṇattivajjaṁ, kāyakammaṁ, vacīkammaṁ, ticittaṁ, tivedananti.",
  "atk-vin02a10:753": "Ratanasikkhāpadaṁ dutiyaṁ.",
  "atk-vin02a10:754": "3. Vikālagāmappavisanasikkhāpadavaṇṇanā",
  "atk-vin02a10:755": "508. Tatiye – tiracchānakathanti ariyamaggassa tiracchānabhūtaṁ kathaṁ. Rājakathanti rājapaṭisaṁyutta kathaṁ. Corakathādīsupi eseva nayo.",
  "atk-vin02a10:756_0": "512.Santaṁ bhikkhunti ettha yaṁ vattabbaṁ, taṁ cārittasikkhāpade vuttameva. Sace",
  "atk-vin02a10:756_1": "sambahulā kenaci kammena gāmaṁ pavisanti, “vikāle gāmappavesanaṁ āpucchāmī”ti sabbehi",
  "atk-vin02a10:756_2": "aññamaññaṁ āpucchitabbaṁ. Tasmiṁ gāme taṁ kammaṁ na sampajjatīti aññaṁ gāmaṁ gacchanti,",
  "atk-vin02a10:756_3": "gāmasatampi hotu, puna āpucchanakiccaṁ natthi. Sace pana ussāhaṁ paṭippassambhetvā",
  "atk-vin02a10:756_4": "vihāraṁ gacchantā antarā aññaṁ gāmaṁ pavisitukāmā honti, puna āpucchitabbameva.",
  "atk-vin02a10:757_0": "Kulaghare vā āsanasālāya vā bhattakiccaṁ katvā telabhikkhāya vā sappibhikkhāya vā",
  "atk-vin02a10:757_1": "caritukāmo hoti, sace passe bhikkhu atthi, āpucchitvā gantabbaṁ. Asante natthīti",
  "atk-vin02a10:757_2": "gantabbaṁ. Vīthiṁ otaritvā bhikkhuṁ passati, āpucchanakiccaṁ natthi, anāpucchitvāpi",
  "atk-vin02a10:757_3": "caritabbameva. Gāmamajjhena maggo hoti, tena gacchantassa telādibhikkhāya carissāmīti",
  "atk-vin02a10:757_4": "citte uppanne sace passe bhikkhu atthi, āpucchitvā caritabbaṁ. Maggā anokkamma bhikkhāya",
  "atk-vin02a10:757_5": "carantassa pana āpucchanakiccaṁ natthi, aparikkhittassa gāmassa upacāro adinnādāne",
  "atk-vin02a10:757_6": "vuttanayeneva veditabbo.",
  "atk-vin02a10:758_0": "515.Antarārāmantiādīsu na kevalaṁ anāpucchā kāyabandhanaṁ abandhitvā saṅghāṭiṁ apārupitvā",
  "atk-vin02a10:758_1": "gacchantassapi anāpatti. Āpadāsūti sīho vā byaggho vā āgacchati, megho vā uṭṭheti,",
  "atk-vin02a10:758_2": "añño vā koci upaddavo uppajjati, anāpatti. Evarūpāsu āpadāsu bahigāmato antogāmaṁ",
  "atk-vin02a10:758_3": "pavisituṁ vaṭṭati. Sesamettha uttānameva.",
  "atk-vin02a10:759": "Kathinasamuṭṭhānaṁ – kāyavācato kāyavācācittato ca samuṭṭhāti, kiriyākiriyaṁ, nosaññāvimokkhaṁ, acittakaṁ, paṇṇattivajjaṁ, kāyakammaṁ, vacīkammaṁ, ticittaṁ, tivedananti.",
  "atk-vin02a10:760": "Vikālagāmappavisanasikkhāpadaṁ tatiyaṁ.",
  "atk-vin02a10:761": "4. Sūcigharasikkhāpadavaṇṇanā",
  "atk-vin02a10:762_0": "517-20. Catutthe – bhedanameva bhedanakaṁ; taṁ assa atthīti bhedanakameva. Araṇiketi",
  "atk-vin02a10:762_1": "araṇidhanuke. Vidheti vedhake. Sesamettha uttānameva. Chasamuṭṭhānaṁ – kiriyaṁ, nosaññāvimokkhaṁ,",
  "atk-vin02a10:762_2": "acittakaṁ, paṇṇattivajjaṁ, kāyakammaṁ, vacīkammaṁ, ticittaṁ, tivedananti.",
  "atk-vin02a10:763": "Sūcigharasikkhāpadaṁ catutthaṁ.",
  "atk-vin02a10:764": "5. Mañcasikkhāpadavaṇṇanā",
  "atk-vin02a10:765": "522. Pañcame – chedanakaṁ vuttanayameva.",
  "atk-vin02a10:766_0": "525.Chinditvā paribhuñjatīti ettha sace na chinditukāmo hoti, bhūmiyaṁ nikhaṇitvā",
  "atk-vin02a10:766_1": "pamāṇaṁ upari dasseti, uttānaṁ vā katvā paribhuñjati, ukkhipitvā vā tulāsaṅghāṭe",
  "atk-vin02a10:766_2": "ṭhapetvā aṭṭaṁ katvā paribhuñjati, sabbaṁ vaṭṭati. Sesamettha uttānameva. Chasamuṭṭhānaṁ.",
  "atk-vin02a10:767": "Mañcasikkhāpadaṁ pañcamaṁ.",
  "atk-vin02a10:768": "6. Tūlonaddhasikkhāpadavaṇṇanā",
  "atk-vin02a10:769": "526. Chaṭṭhe – tūlaṁ onaddhametthāti tūlonaddhaṁ; tūlaṁ pakkhipitvā upari cimilikāya onaddhanti vuttaṁ hoti. Sesamettha uttānameva. Chasamuṭṭhānaṁ.",
  "atk-vin02a10:770": "Tūlonaddhasikkhāpadaṁ chaṭṭhaṁ.",
  "atk-vin02a10:771": "7. Nisīdanasikkhāpadavaṇṇanā",
  "atk-vin02a10:772_0": "531-4. Sattame – nisīdanaṁ anuññātaṁ hotīti kattha anuññātaṁ? Cīvarakkhandhake paṇītabhojanavatthusmiṁ.",
  "atk-vin02a10:772_1": "Vuttañhi tattha – “anujānāmi, bhikkhave, kāyaguttiyā cīvaraguttiyā senāsanaguttiyā",
  "atk-vin02a10:772_2": "nisīdana”nti. Seyyathāpi purāṇāsikoṭṭhoti yathā nāma purāṇacammakāroti attho. Yathā",
  "atk-vin02a10:772_3": "hi cammakāro cammaṁ vitthataṁ karissāmīti ito cito ca samañchati, kaḍḍhati; evaṁ",
  "atk-vin02a10:772_4": "sopi taṁ nisīdanaṁ. Tena taṁ bhagavā evamāha – “nisīdanaṁ nāma sadasaṁ vuccatī”ti",
  "atk-vin02a10:772_5": "santhatasadisaṁ santharitvā ekasmiṁ ante sugatavidatthiyā vidatthimatte padese dvīsu",
  "atk-vin02a10:772_6": "ṭhānesu phāletvā tisso dasā kariyanti, tāhi dasāhi sadasaṁ nāma vuccati. Sesamettha",
  "atk-vin02a10:772_7": "uttānameva. Chasamuṭṭhānaṁ.",
  "atk-vin02a10:773": "Nisīdanasikkhāpadaṁ sattamaṁ.",
  "atk-vin02a10:774": "8. Kaṇḍupaṭicchādisikkhāpadavaṇṇanā",
  "atk-vin02a10:775_0": "537. Aṭṭhame – kaṇḍupaṭicchādi anuññātā hotīti kattha anuññātā? Cīvarakkhandhake",
  "atk-vin02a10:775_1": "belaṭṭhasīsavatthusmiṁ. Vuttañhi tattha – “anujānāmi, bhikkhave, yassa kaṇḍu vā piḷakā",
  "atk-vin02a10:775_2": "vā assāvo vā thullakacchu vā ābādho tassa kaṇḍupaṭicchādi”nti.",
  "atk-vin02a10:776_0": "539.Yassa adhonābhi ubbhajāṇumaṇḍalanti yassa bhikkhuno nābhiyā heṭṭhā jāṇumaṇḍalānaṁ",
  "atk-vin02a10:776_1": "upari. Kaṇḍūti kacchu. Piḷakāti lohitatuṇḍikā sukhumapiḷakā. Assāvoti arisabhagandaramadhumehādīnaṁ",
  "atk-vin02a10:776_2": "vasena asucipaggharaṇakaṁ. Thullakacchu vā ābādhoti mahāpiḷakābādho vuccati. Sesamettha",
  "atk-vin02a10:776_3": "uttānameva. Chasamuṭṭhānaṁ.",
  "atk-vin02a10:777": "Kaṇḍupaṭicchādisikkhāpadaṁ aṭṭhamaṁ.",
  "atk-vin02a10:778": "9. Vassikasāṭikasikkhāpadavaṇṇanā",
  "atk-vin02a10:779_0": "542. Navame – vassikasāṭikā anuññātā hotīti kattha anuññātā? Cīvarakkhandhake visākhāvatthusmiṁ.",
  "atk-vin02a10:779_1": "Vuttañhi tattha – “anujānāmi, bhikkhave, vassikasāṭika”nti. Sesamettha uttānameva. Chasamuṭṭhānaṁ.",
  "atk-vin02a10:780": "Vassikasāṭikasikkhāpadaṁ navamaṁ.",
  "atk-vin02a10:781": "10. Nandattherasikkhāpadavaṇṇanā",
  "atk-vin02a10:782": "547. Dasame – caturaṅgulomakoti catūhi aṅgulehi ūnakappamāṇo. Sesaṁ uttānameva. Chasamuṭṭhānaṁ.",
  "atk-vin02a10:783": "Nandattherasikkhāpadaṁ dasamaṁ.",
  "atk-vin02a10:784": "Samatto vaṇṇanākkamena ratanavaggo navamo.",
  "atk-vin02a10:785": "Uddiṭṭhā khotiādi vuttanayamevāti.",
  "atk-vin02a10:786": "Samantapāsādikāya vinayasaṁvaṇṇanāya",
  "atk-vin02a10:787": "Khuddakavaṇṇanā samattā.",
  "atk-vin02a10:788": "Pācittiyakaṇḍaṁ niṭṭhitaṁ."
}