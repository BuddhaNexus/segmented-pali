{
  "atk-s0508a13:0": "3. Tikanipāto",
  "atk-s0508a13:1": "1. Aṅgaṇikabhāradvājattheragāthāvaṇṇanā",
  "atk-s0508a13:2_0": "Tikanipāte ayoni suddhimanvesanti āyasmato aṅgaṇikabhāradvājattherassa gāthā. Kā",
  "atk-s0508a13:2_1": "uppatti? Ayampi purimabuddhesu katādhikāro tattha tattha bhave vivaṭṭūpanissayaṁ",
  "atk-s0508a13:2_2": "puññaṁ upacinanto ito ekatiṁse kappe sikhissa bhagavato kāle kulagehe nibbattitvā",
  "atk-s0508a13:2_3": "viññutaṁ patto ekadivasaṁ satthāraṁ piṇḍāya carantaṁ disvā pasannamānaso pañcapatiṭṭhitena",
  "atk-s0508a13:2_4": "vanditvā añjaliṁ paggaṇhi. So tena puññakammena devamanussesu saṁsaranto imasmiṁ",
  "atk-s0508a13:2_5": "buddhuppāde himavantasamīpe ukkaṭṭhe nāma nagare vibhavasampannassa brāhmaṇassa gehe",
  "atk-s0508a13:2_6": "nibbattitvā aṅgaṇikabhāradvājoti laddhanāmo vayappatto vijjāsippesu nipphattiṁ gato",
  "atk-s0508a13:2_7": "nekkhammajjhāsayatāya paribbājakapabbajjaṁ pabbajitvā amaraṁ tapaṁ caranto tattha",
  "atk-s0508a13:2_8": "tattha vicaranto sammāsambuddhaṁ janapadacārikaṁ carantaṁ disvā pasannamānaso satthu",
  "atk-s0508a13:2_9": "santike dhammaṁ sutvā taṁ micchātapaṁ pahāya sāsane pabbajitvā vipassanāya kammaṁ",
  "atk-s0508a13:2_10": "karonto nacirasseva chaḷabhiñño ahosi. Tena vuttaṁ apadāne –",
  "atk-s0508a13:3": "“Usabhaṁ pavaraṁ vīraṁ, vessabhuṁ vijitāvinaṁ;",
  "atk-s0508a13:4": "Pasannacitto sumano, buddhaseṭṭhamavandahaṁ.",
  "atk-s0508a13:5": "“Ekatiṁse ito kappe, yaṁ kammamakariṁ tadā;",
  "atk-s0508a13:6": "Duggatiṁ nābhijānāmi, vandanāya idaṁ phalaṁ.",
  "atk-s0508a13:7": "“Catuvīsatikappamhi, vikatānandanāmako;",
  "atk-s0508a13:8": "Sattaratanasampanno, cakkavattī mahabbalo.",
  "atk-s0508a13:9": "“Kilesā jhāpitā mayhaṁ…pe… kataṁ buddhassa sāsana”nti.",
  "atk-s0508a13:10_0": "Chaḷabhiñño pana hutvā vimuttisukhena viharanto ñātīnaṁ anukampāya attano jātibhūmiṁ",
  "atk-s0508a13:10_1": "gantvā bahū ñātake saraṇesu ca sīlesu ca patiṭṭhāpetvā tato nivattitvā kururaṭṭhe",
  "atk-s0508a13:10_2": "kuṇḍiyassa nāma nigamassa avidūre araññe vasanto kenacideva karaṇīyena uggārāmaṁ",
  "atk-s0508a13:10_3": "gato uttarāpathato āgatehi sandiṭṭhehi brāhmaṇehi samāgato tehi, “bho bhāradvāja,",
  "atk-s0508a13:10_4": "kiṁ disvā brāhmaṇānaṁ samayaṁ pahāya imaṁ samayaṁ gaṇhī”ti pucchito tesaṁ ito buddhasāsanato",
  "atk-s0508a13:10_5": "bahiddhā suddhi natthīti dassento –",
  "atk-s0508a13:11": "219.",
  "atk-s0508a13:12": "“Ayoni suddhimanvesaṁ, aggiṁ paricariṁ vane;",
  "atk-s0508a13:13": "Suddhimaggaṁ ajānanto, akāsiṁ amaraṁ tapa”nti. – paṭhamaṁ gāthamāha;",
  "atk-s0508a13:14_0": "Tattha ayonīti ayoniso anupāyena. Suddhinti saṁsārasuddhiṁ bhavanissaraṇaṁ. Anvesanti",
  "atk-s0508a13:14_1": "gavesanto. Aggiṁ paricariṁ vaneti “ayaṁ suddhimaggo”ti adhippāyena araññāyatane aggihutasālāyaṁ",
  "atk-s0508a13:14_2": "agyāgāraṁ katvā āhutiṁ paggaṇhanto aggidevaṁ paricariṁ vede vuttavidhinā pūjesiṁ.",
  "atk-s0508a13:14_3": "Suddhimaggaṁ ajānanto, akāsiṁ amaraṁ tapanti suddhiyā nibbānassa maggaṁ ajānanto",
  "atk-s0508a13:14_4": "aggiparicaraṇaṁ viya pañcatapatappanādiattakilamathānuyogaṁ “suddhimaggo”ti maññāya",
  "atk-s0508a13:14_5": "akāsiṁ acariṁ paṭipajjiṁ.",
  "atk-s0508a13:15_0": "Evaṁ thero assamato assamaṁ gacchanto viya vede vuttavidhinā aggiparicaraṇādinā anuṭṭhāya",
  "atk-s0508a13:15_1": "suddhiyā appattabhāvena bahiddhā suddhiyā abhāvaṁ dassetvā idāni imasmiṁyeva sāsane",
  "atk-s0508a13:15_2": "suddhi ca mayā adhigatāti dassento –",
  "atk-s0508a13:16": "220.",
  "atk-s0508a13:17": "“Taṁ sukhena sukhaṁ laddhaṁ, passa dhammasudhammataṁ;",
  "atk-s0508a13:18": "Tisso vijjā anuppattā, kataṁ buddhassa sāsana”nti. – dutiyagāthamāha;",
  "atk-s0508a13:19_0": "Tattha tanti yassatthāya suddhiṁ anvesanto tassa maggaṁ ajānanto aggiṁ paricariṁ",
  "atk-s0508a13:19_1": "amaraṁ tapaṁ acariṁ, taṁ nibbānasukhaṁ sukhena samathavipassanāya sukhāya paṭipadāya",
  "atk-s0508a13:19_2": "attakilamathānuyogaṁ anupagamma mayā laddhaṁ pattaṁ adhigataṁ. Passa dhammasudhammatanti",
  "atk-s0508a13:19_3": "satthu sāsanadhammassa sudhammataṁ aviparītaniyyānikadhammasabhāvaṁ passa jānāhīti",
  "atk-s0508a13:19_4": "dhammālapanavasena vadati, attānaṁ vā ālapati. Tassa laddhabhāvaṁ pana dassento –",
  "atk-s0508a13:20": "“Tisso vijjā anuppattā, kataṁ buddhassa sāsana”nti. –",
  "atk-s0508a13:21": "Āha, taṁ vuttatthameva. Evaṁ suddhiyā adhigatattā “ito paṭṭhāyāhaṁ paramatthato brāhmaṇo”ti dassento –",
  "atk-s0508a13:22": "221.",
  "atk-s0508a13:23": "“Brahmabandhu pure āsiṁ, idāni khomhi brāhmaṇo;",
  "atk-s0508a13:24": "Tevijjo nhātakocamhi, sottiyo camhi vedagū”ti. – tatiyaṁ gāthamāha;",
  "atk-s0508a13:25_0": "Tassattho – ito pubbe jātimattena brāhmaṇabhāvato brāhmaṇānaṁ samaññāya brahmabandhu",
  "atk-s0508a13:25_1": "nāma āsiṁ. Bāhitapāpattā pana idāni kho arahattādhigamena paramatthato brāhmaṇo ca",
  "atk-s0508a13:25_2": "amhi. Ito pubbe bhavasañcayakarānaṁ tissannaṁ vedasaṅkhātānaṁ vijjānaṁ ajjhayanena",
  "atk-s0508a13:25_3": "samaññāmattena tevijjo nāma hutvā idāni bhavakkhayakarāya vijjāya vasena tissannaṁ",
  "atk-s0508a13:25_4": "vijjānaṁ adhigatattā paramatthato tevijjo ca amhi. Tathā ito pubbe bhavassādagadhitāya",
  "atk-s0508a13:25_5": "nhātakavatanipphattiyā samaññāmattena nhātako nāma hutvā idāni aṭṭhaṅgikamaggajalena",
  "atk-s0508a13:25_6": "suvikkhālitakilesamalatāya paramatthato nhātako camhi. Ito pubbe avimuttabhavassādamantajjhānena",
  "atk-s0508a13:25_7": "vohāramattato sottiyo nāma hutvā idāni suvimuttabhavassādadhammajjhānena paramatthato",
  "atk-s0508a13:25_8": "sottiyo camhi. Ito pubbe appaṭinissaṭṭhapāpadhammānaṁ vedānaṁ gatamattena vedagū",
  "atk-s0508a13:25_9": "nāma hutvā idāni vedasaṅkhātena maggañāṇena saṁsāramahoghassa vedassa catusaccassa",
  "atk-s0508a13:25_10": "ca pāraṁ gatattā adhigatattā ñātattā paramatthato vedagū jātoti. Taṁ sutvā brāhmaṇā",
  "atk-s0508a13:25_11": "sāsane uḷāraṁ pasādaṁ pavedesuṁ.",
  "atk-s0508a13:26": "Aṅgaṇikabhāradvājattheragāthāvaṇṇanā niṭṭhitā.",
  "atk-s0508a13:27": "2. Paccayattheragāthāvaṇṇanā",
  "atk-s0508a13:28_0": "Pañcāhāhaṁpabbajitoti āyasmato paccayattherassa gāthā. Kā uppatti? Ayampi purimabuddhesu",
  "atk-s0508a13:28_1": "katādhikāro tattha tattha bhave puññāni upacinanto ito ekanavute kappe vipassissa",
  "atk-s0508a13:28_2": "bhagavato kāle kulagehe nibbattitvā viññutaṁ patto ekadivasaṁ satthāraṁ vinatāya",
  "atk-s0508a13:28_3": "nāma nadiyā tīre gacchantaṁ disvā pasannamānaso manuññadassanāni mahantāni udumbaraphalāni",
  "atk-s0508a13:28_4": "ocinitvā upanāmesi. So tena puññakammena sugatīsuyeva saṁsaranto imasmiṁ bhaddakappe",
  "atk-s0508a13:28_5": "kassape bhagavati loke uppajjitvā pavattavaradhammacakke veneyyajanānuggahaṁ karonte",
  "atk-s0508a13:28_6": "tassa sāsane pabbajitvā vipassanaṁ paṭṭhapetvā bhāvanamanuyuñjanto ekadivasaṁ saṁsāradukkhaṁ cintetvā",
  "atk-s0508a13:29_0": "Ativiya sañjātasaṁvego vihāre nisinno “arahattaṁ appatvā ito na nikkhamissāmī”ti",
  "atk-s0508a13:29_1": "cittaṁ adhiṭṭhāya vāyamanto ñāṇassa aparipakkattā vipassanaṁ ussukkāpetuṁ nāsakkhi.",
  "atk-s0508a13:29_2": "So kālaṅkatvā devamanussesu saṁsaranto imasmiṁ buddhuppāde rohitanagare khattiyakule",
  "atk-s0508a13:29_3": "nibbattitvā paccayoti laddhanāmo vayappatto pitu accayena rajje patiṭṭhito ekadivasaṁ",
  "atk-s0508a13:29_4": "mahārājabaliṁ kātuṁ ārabhi. Tattha mahājano sannipati. Tasmiṁ samāgame tassa pasādañjananatthaṁ",
  "atk-s0508a13:29_5": "satthā mahājanassa pekkhantasseva ākāse vessavaṇena nimmite ratanamayakūṭāgāre ratanamayasīhāsane",
  "atk-s0508a13:29_6": "nisīditvā dhammaṁ desesi. Mahato janakāyassa dhammābhisamayo ahosi. Taṁ dhammaṁ sutvā",
  "atk-s0508a13:29_7": "paccayarājāpi rajjaṁ pahāya purimahetusañcodito pabbaji. So yathā kassapassa bhagavato",
  "atk-s0508a13:29_8": "kāle paṭiññaṁ akāsi, evaṁ paṭiññaṁ katvā vihāraṁ pavisitvā vipassanaṁ vaḍḍhento ñāṇassa",
  "atk-s0508a13:29_9": "paripākaṁ gatattā tāvadeva arahattaṁ pāpuṇi. Tena vuttaṁ apadāne –",
  "atk-s0508a13:30": "“Vinatānadiyā tīre, vihāsi purisuttamo;",
  "atk-s0508a13:31": "Addasaṁ virajaṁ buddhaṁ, ekaggaṁ susamāhitaṁ.",
  "atk-s0508a13:32": "“Tasmiṁ pasannamānaso, kilesamaladhovane;",
  "atk-s0508a13:33": "Udumbaraphalaṁ gayha, buddhaseṭṭhassadāsahaṁ.",
  "atk-s0508a13:34": "“Ekanavutito kappe, yaṁ phalamadadiṁ tadā;",
  "atk-s0508a13:35": "Duggatiṁ nābhijānāmi, phaladānassidaṁ phalaṁ.",
  "atk-s0508a13:36": "“Imamhi bhaddake kappe, saṁviggamānamānaso;",
  "atk-s0508a13:37": "Kassapassa bhagavato, sāsane pabbajiṁ ahaṁ.",
  "atk-s0508a13:38": "“Tathā pabbajito santo, bhāvanaṁ anuyuñjisaṁ;",
  "atk-s0508a13:39": "Na vihārā nikkhamissaṁ, iti katvāna mānasaṁ.",
  "atk-s0508a13:40": "“Uttamatthaṁ asampatto, na ca pattomhi tāvade;",
  "atk-s0508a13:41": "Idāni pana ñāṇassa, paripākena nibbuto;",
  "atk-s0508a13:42": "Pattomhi acalaṁ ṭhānaṁ, phusitvā accutaṁ padaṁ.",
  "atk-s0508a13:43": "“Kilesā jhāpitā mayhaṁ…pe… kataṁ buddhassa sāsana”nti.",
  "atk-s0508a13:44": "Arahattaṁ pana patvā attano paṭipattikittanamukhena aññaṁ byākaronto –",
  "atk-s0508a13:45": "222.",
  "atk-s0508a13:46": "“Pañcāhāhaṁ pabbajito, sekho appattamānaso;",
  "atk-s0508a13:47": "Vihāraṁ me paviṭṭhassa, cetaso paṇidhī ahu.",
  "atk-s0508a13:48": "223.",
  "atk-s0508a13:49": "“Nāsissaṁ na pivissāmi, vihārato na nikkhame;",
  "atk-s0508a13:50": "Napi passaṁ nipātessaṁ, taṇhāsalle anūhate.",
  "atk-s0508a13:51": "224.",
  "atk-s0508a13:52": "“Tassa mevaṁ viharato, passa vīriyaparakkamaṁ;",
  "atk-s0508a13:53": "Tisso vijjā anuppattā, kataṁ buddhassa sāsana”nti. –",
  "atk-s0508a13:54": "Imā tisso gāthā abhāsi.",
  "atk-s0508a13:55_0": "Tattha pañcāhāhaṁ pabbajitoti pañcāho ahaṁ, pabbajito hutvā pañcāho, pabbajitadivasato",
  "atk-s0508a13:55_1": "pañcamo aho niṭṭhitoti attho. Sekho appattamānasoti adhisīlasikkhādīnaṁ sikkhanato",
  "atk-s0508a13:55_2": "sekho. Anavasesato mānaṁ siyati samucchindatīti mānaso, aggamaggo, taṁnibbattito",
  "atk-s0508a13:55_3": "mānasato āgataṁ mānasaṁ, arahattaṁ, taṁ, so vā appatto etenāti appattamānaso. Vihāraṁ",
  "atk-s0508a13:55_4": "me paviṭṭhassa, cetaso paṇidhī ahūti evaṁ sekhassa me vasanakavihāraṁ ovarakaṁ paviṭṭhassa",
  "atk-s0508a13:55_5": "sato evarūpo idāni vuccamānākāro cetopaṇidhi ahosi, evaṁ mayā cittaṁ paṇihitanti attho.",
  "atk-s0508a13:56_0": "Nāsissantiādinā cittapaṇidhiṁ dasseti. Tattha nāsissanti yaṁkiñci bhojanaṁ na bhuñjissaṁ",
  "atk-s0508a13:56_1": "na bhuñjissāmi taṇhāsalle mama hadayagate anūhate anuddhateti evaṁ sabbapadesu yojetabbaṁ.",
  "atk-s0508a13:56_2": "Na pivissāmīti yaṁkiñci pātabbaṁ na pivissāmi. Vihārato na nikkhameti imasmā idāni",
  "atk-s0508a13:56_3": "mayā nisinnagabbhato na nikkhameyyaṁ. Napi passaṁ nipātessanti mama sarīrassa dvīsu",
  "atk-s0508a13:56_4": "passesu ekampi passaṁ kāyakilamathavinodanatthaṁ na nipātessaṁ, ekapassenapi na nipajjissāmīti attho.",
  "atk-s0508a13:57_0": "Tassa mevaṁ viharatoti tassa me evaṁ cittaṁ paṇidhāya daḷhavīriyādhiṭṭhānaṁ katvā",
  "atk-s0508a13:57_1": "vipassanānuyogavasena viharato. Passa vīriyaparakkamanti vidhinā īrayitabbato “vīriyaṁ”",
  "atk-s0508a13:57_2": "paraṁ ṭhānaṁ akkamanato “parakkamo”ti ca laddhanāmaṁ ussoḷhībhūtaṁ vāyāmaṁ passa",
  "atk-s0508a13:57_3": "jānāhi. Yassa panānubhāvena mayā tisso vijjā anuppattā, kataṁ buddhassa sāsananti vuttatthameva.",
  "atk-s0508a13:58": "Paccayattheragāthāvaṇṇanā niṭṭhitā.",
  "atk-s0508a13:59": "3. Bākulattheragāthāvaṇṇanā",
  "atk-s0508a13:60_0": "Yopubbe karaṇīyānīti āyasmato bākulattherassa gāthā. Kā uppatti? Ayampi kira atīte",
  "atk-s0508a13:60_1": "ito kappasatasahassādhikassa asaṅkhyeyyassa matthake anomadassissa bhagavato uppattito",
  "atk-s0508a13:60_2": "puretarameva brāhmaṇakule nibbattitvā vayappatto tayo vede uggahetvā tattha sāraṁ",
  "atk-s0508a13:60_3": "apassanto “samparāyikatthaṁ gavesissāmī”ti isipabbajjaṁ pabbajitvā pabbatapāde viharanto",
  "atk-s0508a13:60_4": "pañcābhiññāaṭṭhasamāpattilābhī hutvā viharanto buddhuppādaṁ sutvā satthu santikaṁ",
  "atk-s0508a13:60_5": "gantvā dhammaṁ sutvā saraṇesu patiṭṭhito satthu udarābādhe uppanne araññato bhesajjāni",
  "atk-s0508a13:60_6": "āharitvā taṁ vūpasametvā tattha puññaṁ ārogyatthāya pariṇāmetvā tato cuto brahmaloke",
  "atk-s0508a13:60_7": "nibbattitvā ekaṁ asaṅkhyeyyaṁ devamanussesu saṁsaranto padumuttarabuddhakāle haṁsavatīnagare",
  "atk-s0508a13:60_8": "kulagehe nibbatto satthāraṁ ekaṁ bhikkhuṁ appābādhānaṁ aggaṭṭhāne ṭhapentaṁ disvā",
  "atk-s0508a13:60_9": "sayaṁ taṁ ṭhānantaraṁ ākaṅkhanto paṇidhānaṁ katvā yāvajīvaṁ kusalaṁ upacinitvā sugatīsuyeva",
  "atk-s0508a13:60_10": "saṁsaranto vipassissa bhagavato nibbattito puretarameva bandhumatīnagare brāhmaṇakule",
  "atk-s0508a13:60_11": "nibbatto purimanayeneva isipabbajjaṁ pabbajitvā jhānābhiññālābhī hutvā pabbatapāde",
  "atk-s0508a13:60_12": "vasanto buddhuppādaṁ sutvā satthu santikaṁ gantvā dhammaṁ sutvā saraṇesu patiṭṭhito",
  "atk-s0508a13:60_13": "bhikkhūnaṁ tiṇapupphakaroge uppanne taṁ vūpasametvā tattha yāvatāyukaṁ ṭhatvā tato",
  "atk-s0508a13:60_14": "cuto brahmaloke nibbattitvā ekanavutikappe devamanussesu saṁsaranto kassapassa bhagavato",
  "atk-s0508a13:60_15": "kāle bārāṇasiyaṁ kulagehe nibbattitvā gharāvāsaṁ vasanto ekaṁ jiṇṇaṁ vinassamānaṁ",
  "atk-s0508a13:60_16": "mahāvihāraṁ disvā tattha uposathāgārādikaṁ sabbaṁ āvasathaṁ kāretvā tattha bhikkhusaṅghassa",
  "atk-s0508a13:60_17": "sabbaṁ bhesajjaṁ paṭiyādetvā yāvajīvaṁ kusalaṁ katvā ekaṁ buddhantaraṁ devamanussesu",
  "atk-s0508a13:60_18": "saṁsaranto amhākaṁ bhagavato uppattito puretarameva kosambiyaṁ seṭṭhigehe nibbatti.",
  "atk-s0508a13:60_19": "So arogabhāvāya mahāyamunāya nhāpiyamāno dhātiyā hatthato macchena gilito macche",
  "atk-s0508a13:60_20": "kevaṭṭahatthagate bārāṇasiseṭṭhibhariyāya vikkiṇitvā gahite phāliyamānepi puññabalena",
  "atk-s0508a13:60_21": "arogoyeva hutvā tāya puttoti gahetvā posiyamāno taṁ pavattiṁ sutvā janakehi mātāpitūhi",
  "atk-s0508a13:60_22": "“ayaṁ amhākaṁ putto, detha no putta”nti anuyoge kate raññā “ubhayesampi sādhāraṇo",
  "atk-s0508a13:60_23": "hotū”ti dvinnaṁ kulānaṁ dāyādabhāvena vinicchayaṁ katvā ṭhapitattā bākuloti laddhanāmo",
  "atk-s0508a13:60_24": "vayappatto hutvā mahatiṁ sampattiṁ anubhavanto āsītiko hutvā satthu santike dhammaṁ",
  "atk-s0508a13:60_25": "sutvā paṭiladdhasaddho pabbajitvā sattāhameva puthujjano ahosi, aṭṭhame aruṇe saha",
  "atk-s0508a13:60_26": "paṭisambhidāhi arahattaṁ pāpuṇi. Tena vuttaṁ apadāne –",
  "atk-s0508a13:61": "“Himavantassāvidūre, sobhito nāma pabbato;",
  "atk-s0508a13:62": "Assamo sukato mayhaṁ, sakasissehi māpito.",
  "atk-s0508a13:63": "“Maṇḍapā ca bahū tattha, pupphitā sindhuvārakā;",
  "atk-s0508a13:64": "Kapitthā ca bahū tattha, pupphitā jīvajīvakā.",
  "atk-s0508a13:65": "“Nigguṇḍiyo bahū tattha, badarāmalakāni ca;",
  "atk-s0508a13:66": "Phārusakā alābū ca, puṇḍarīkā ca pupphitā.",
  "atk-s0508a13:67": "“Āḷakā beluvā tattha, kadalī mātuluṅgakā;",
  "atk-s0508a13:68": "Mahānāmā bahū tattha, ajjunā ca piyaṅgukā.",
  "atk-s0508a13:69": "“Kosambā saḷalā nimbā, nigrodhā ca kapitthanā;",
  "atk-s0508a13:70": "Ediso assamo mayhaṁ, sasissohaṁ tahiṁ vasiṁ.",
  "atk-s0508a13:71": "“Anomadassī bhagavā, sayambhū lokanāyako;",
  "atk-s0508a13:72": "Gavesaṁ paṭisallānaṁ, mamassamamupāgami.",
  "atk-s0508a13:73": "“Upetamhi mahāvīre, anomadassimahāyase;",
  "atk-s0508a13:74": "Khaṇena lokanāthassa, vātābādho samuṭṭhahi.",
  "atk-s0508a13:75": "“Vicaranto araññamhi, addasaṁ lokanāyakaṁ;",
  "atk-s0508a13:76": "Upagantvāna sambuddhaṁ, cakkhumantaṁ mahāyasaṁ.",
  "atk-s0508a13:77": "“Iriyañcāpi disvāna, upalakkhesahaṁ tadā;",
  "atk-s0508a13:78": "Asaṁsayañhi buddhassa, byādhi no udapajjatha.",
  "atk-s0508a13:79": "“Khippaṁ assamamāgañchiṁ, mama sissāna santike;",
  "atk-s0508a13:80": "Bhesajjaṁ kattukāmohaṁ, sisse āmantayiṁ tadā.",
  "atk-s0508a13:81": "“Paṭissuṇitvāna me vākyaṁ, sissā sabbe sagāravā;",
  "atk-s0508a13:82": "Ekajjhaṁ sannipatiṁsu, satthugāravatā mama.",
  "atk-s0508a13:83": "“Khippaṁ pabbatamāruyha, sabbosadhamahāsahaṁ;",
  "atk-s0508a13:84": "Pānīyayogaṁ katvāna, buddhaseṭṭhassadāsahaṁ.",
  "atk-s0508a13:85": "“Paribhutte mahāvīre, sabbaññulokanāyake;",
  "atk-s0508a13:86": "Khippaṁ vāto vūpasami, sugatassa mahesino.",
  "atk-s0508a13:87": "“Passaddhaṁ darathaṁ disvā, anomadassī mahāyaso;",
  "atk-s0508a13:88": "Sakāsane nisīditvā, imā gāthā abhāsatha.",
  "atk-s0508a13:89": "“Yo me pādāsi bhesajjaṁ, byādhiñca samayī mama;",
  "atk-s0508a13:90": "Tamahaṁ kittayissāmi, suṇātha mama bhāsato.",
  "atk-s0508a13:91": "“Kappasatasahassāni, devaloke ramissati;",
  "atk-s0508a13:92": "Vādite tūriye tattha, modissati sadā ayaṁ.",
  "atk-s0508a13:93": "“Manussalokamāgantvā, sukkamūlena codito;",
  "atk-s0508a13:94": "Sahassakkhattuṁ rājā ca, cakkavattī bhavissati.",
  "atk-s0508a13:95": "“Pañcapaññāsakappamhi, anomo nāma khattiyo;",
  "atk-s0508a13:96": "Cāturanto vijitāvī, jambumaṇḍassa issaro.",
  "atk-s0508a13:97": "“Sattaratanasampanno, cakkavattī mahabbalo;",
  "atk-s0508a13:98": "Tāvatiṁsepi khobhetvā, issaraṁ kārayissati.",
  "atk-s0508a13:99": "“Devabhūto manusso vā, appābādho bhavissati;",
  "atk-s0508a13:100": "Pariggahaṁ vivajjetvā, byādhiṁ loke tarissati.",
  "atk-s0508a13:101": "“Aparimeyye ito kappe, okkākakulasambhavo;",
  "atk-s0508a13:102": "Gotamo nāma gottena, satthā loke bhavissati.",
  "atk-s0508a13:103": "“Tassa dhammesu dāyādo, oraso dhammanimmito;",
  "atk-s0508a13:104": "Sabbāsave pariññāya, nibbāyissatināsavo.",
  "atk-s0508a13:105": "“Kilese jhāpayitvāna, taṇhāsotaṁ tarissati;",
  "atk-s0508a13:106": "Bākulo nāma nāmena, hessati satthu sāvako.",
  "atk-s0508a13:107": "“Idaṁ sabbaṁ abhiññāya, gotamo sakyapuṅgavo;",
  "atk-s0508a13:108": "Bhikkhusaṅghe nisīditvā, etadagge ṭhapessati.",
  "atk-s0508a13:109": "“Anomadassī bhagavā, sayambhū lokanāyako;",
  "atk-s0508a13:110": "Vivekānuvilokento, mamassamamupāgami.",
  "atk-s0508a13:111": "“Upāgataṁ mahāvīraṁ, sabbaññuṁ lokanāyakaṁ;",
  "atk-s0508a13:112": "Sabbosadhena tappesiṁ, pasanno sehi pāṇibhi.",
  "atk-s0508a13:113": "“Tassa me sukataṁ kammaṁ, sukhette bījasampadā;",
  "atk-s0508a13:114": "Khepetuṁ neva sakkomi, tadā hi sukataṁ mama.",
  "atk-s0508a13:115": "“Lābhā mama suladdhaṁ me, yohaṁ addakkhi nāyakaṁ;",
  "atk-s0508a13:116": "Tena kammāvasesena, pattomhi acalaṁ padaṁ.",
  "atk-s0508a13:117": "“Sabbametaṁ abhiññāya, gotamo sakyapuṅgavo;",
  "atk-s0508a13:118": "Bhikkhusaṅghe nisīditvā, etadagge ṭhapesi maṁ.",
  "atk-s0508a13:119": "“Aparimeyye ito kappe, yaṁ kammamakariṁ tadā;",
  "atk-s0508a13:120": "Duggatiṁ nābhijānāmi, bhesajjassa idaṁ phalaṁ.",
  "atk-s0508a13:121": "“Kilesā jhāpitā mayhaṁ…pe… kataṁ buddhassa sāsana”nti.",
  "atk-s0508a13:122_0": "Arahattaṁ pana patvā ekadivasaṁ satthārā attano sāvake paṭipāṭiyā ṭhānantare ṭhapentena",
  "atk-s0508a13:122_1": "appābādhānaṁ aggaṭṭhāne ṭhapito so parinibbānasamaye saṅghamajjhe bhikkhūnaṁ ovādamukhena aññaṁ byākaronto –",
  "atk-s0508a13:123": "225.",
  "atk-s0508a13:124": "“Yo pubbe karaṇīyāni, pacchā so kātumicchati;",
  "atk-s0508a13:125": "Sukhā so dhaṁsate ṭhānā, pacchā ca manutappati.",
  "atk-s0508a13:126": "226.",
  "atk-s0508a13:127": "“Yañhi kayirā tañhi vade, yaṁ na kayirā na taṁ vade;",
  "atk-s0508a13:128": "Akarontaṁ bhāsamānaṁ, parijānanti paṇḍitā.",
  "atk-s0508a13:129": "227.",
  "atk-s0508a13:130": "“Susukhaṁ vata nibbānaṁ, sammāsambuddhadesitaṁ;",
  "atk-s0508a13:131": "Asokaṁ virajaṁ khemaṁ, yattha dukkhaṁ nirujjhatī”ti. – gāthāttayamabhāsi;",
  "atk-s0508a13:132_0": "Tattha yo pubbe karaṇīyāni, pacchā so kātumicchatīti yo puggalo pubbe puretaraṁ jarārogādīhi",
  "atk-s0508a13:132_1": "anabhibhūtakāleyeva kātabbāni attano hitasukhāvahāni kammāni pamādavasena akatvā",
  "atk-s0508a13:132_2": "pacchā so kātabbakālaṁ atikkamitvā kātuṁ icchati. Soti ca nipātamattaṁ. Tadā pana",
  "atk-s0508a13:132_3": "jarārogādīhi abhibhūtattā kātuṁ na sakkoti, asakkonto ca sukhā so dhaṁsate ṭhānā,",
  "atk-s0508a13:132_4": "pacchā ca manutappatīti so puggalo sukhā ṭhānā saggato nibbānato ca tadupāyassa anuppāditattā",
  "atk-s0508a13:132_5": "parihāyanto “akataṁ me kalyāṇa”ntiādinā pacchā ca anutappati vippaṭisāraṁ āpajjati.",
  "atk-s0508a13:132_6": "Ma-kāro padasandhikaro. Ahaṁ pana karaṇīyaṁ katvā eva tumhe evaṁ vadāmīti dassento",
  "atk-s0508a13:132_7": "“yañhi kayirā”ti dutiyaṁ gāthamāha.",
  "atk-s0508a13:133_0": "Tattha parijānantīti “ettako aya”nti paricchijja jānanti na bahuṁ maññantīti attho.",
  "atk-s0508a13:133_1": "Sammāpaṭipattivasena hi yathāvādī tathākārī eva sobhati, na tato aññathā. Karaṇīyapariyāyena",
  "atk-s0508a13:133_2": "sādhāraṇato vuttamatthaṁ idāni sarūpato dassetuṁ “susukhaṁ vatā”tiādinā tatiyaṁ gāthamāha.",
  "atk-s0508a13:133_3": "Tassattho – sammā sāmaṁ sabbadhammānaṁ buddhattā sammāsambuddhena bhagavatā desitaṁ",
  "atk-s0508a13:133_4": "sabbaso sokahetūnaṁ abhāvato asokaṁ vigatarāgādirajattā virajaṁ catūhi yogehi anupaddutattā",
  "atk-s0508a13:133_5": "khemaṁ nibbānaṁ suṭṭhu sukhaṁ vata, kasmā? Yattha yasmiṁ nibbāne sakalaṁ vaṭṭadukkhaṁ",
  "atk-s0508a13:133_6": "nirujjhati accantameva vūpasamatīti.",
  "atk-s0508a13:134": "Bākulattheragāthāvaṇṇanā niṭṭhitā.",
  "atk-s0508a13:135": "4. Dhaniyattheragāthāvaṇṇanā",
  "atk-s0508a13:136_0": "Sukhañcejīvituṁ iccheti āyasmato dhaniyattherassa gāthā. Kā uppatti? Ayampi purimabuddhesu",
  "atk-s0508a13:136_1": "katādhikāro tattha tattha bhave puññāni upacinanto sikhissa bhagavato kāle kulagehe",
  "atk-s0508a13:136_2": "nibbattitvā viññutaṁ patto ekadivasaṁ satthāraṁ disvā pasannamānaso naḷamālāya pūjaṁ",
  "atk-s0508a13:136_3": "akāsi. So tena puññakammena devamanussesu saṁsaranto imasmiṁ buddhuppāde rājagahe",
  "atk-s0508a13:136_4": "kumbhakārakule nibbattitvā dhaniyoti laddhanāmo vayappatto kumbhakārakammena jīvati.",
  "atk-s0508a13:136_5": "Tena ca samayena satthā dhaniyassa kumbhakārassa sālāyaṁ nisīditvā pukkusātissa kulaputtassa",
  "atk-s0508a13:136_6": "chadhātuvibhaṅgasuttaṁ desesi. So taṁ sutvā katakicco ahosi. Dhaniyo tassa parinibbutabhāvaṁ",
  "atk-s0508a13:136_7": "sutvā “niyyānikaṁ vata buddhasāsanaṁ, yattha ekarattiparicayenāpi vaṭṭadukkhato muñcituṁ",
  "atk-s0508a13:136_8": "sakkā”ti paṭiladdhasaddho pabbajitvā kuṭimaṇḍanānuyutto viharanto kuṭikaraṇaṁ paṭicca",
  "atk-s0508a13:136_9": "bhagavatā garahito saṅghike senāsane vasanto vipassanaṁ vaḍḍhetvā arahattaṁ pāpuṇi.",
  "atk-s0508a13:136_10": "Tena vuttaṁ apadāne –",
  "atk-s0508a13:137": "“Suvaṇṇavaṇṇaṁ sambuddhaṁ, āhutīnaṁ paṭiggahaṁ;",
  "atk-s0508a13:138": "Vipinaggena gacchantaṁ, addasaṁ lokanāyakaṁ.",
  "atk-s0508a13:139": "“Naḷamālaṁ gahetvāna, nikkhamanto ca tāvade;",
  "atk-s0508a13:140": "Tatthaddasāsiṁ sambuddhaṁ, oghatiṇṇamanāsavaṁ.",
  "atk-s0508a13:141": "“Pasannacitto sumano, naḷamālamapūjayiṁ;",
  "atk-s0508a13:142": "Dakkhiṇeyyaṁ mahāvīraṁ, sabbalokānukampakaṁ.",
  "atk-s0508a13:143": "“Ekatiṁse ito kappe, yaṁ mālamabhiropayiṁ;",
  "atk-s0508a13:144": "Duggatiṁ nābhijānāmi, buddhapūjāyidaṁ phalaṁ.",
  "atk-s0508a13:145": "“Kilesā jhāpitā mayhaṁ…pe… kataṁ buddhassa sāsana”nti.",
  "atk-s0508a13:146": "Arahattaṁ pana patvā ye bhikkhū dhutaṅgasamādhānena attānaṁ ukkaṁsetvā saṅghabhattādiṁ sādiyante aññe bhikkhū avajānanti, tesaṁ ovādadānamukhena aññaṁ byākaronto –",
  "atk-s0508a13:147": "228.",
  "atk-s0508a13:148": "“Sukhañce jīvituṁ icche, sāmaññasmiṁ apekkhavā;",
  "atk-s0508a13:149": "Saṅghikaṁ nātimaññeyya, cīvaraṁ pānabhojanaṁ.",
  "atk-s0508a13:150": "229.",
  "atk-s0508a13:151": "Sukhañce jīvituṁ icche, sāmaññasmiṁ apekkhavā;",
  "atk-s0508a13:152": "Ahi mūsikasobbhaṁva, sevetha sayanāsanaṁ.",
  "atk-s0508a13:153": "230.",
  "atk-s0508a13:154": "Sukhañce jīvituṁ icche, sāmaññasmiṁ apekkhavā;",
  "atk-s0508a13:155": "Itarītarena tusseyya, ekadhammañca bhāvaye”ti. – tisso gāthā abhāsi;",
  "atk-s0508a13:156_0": "Tattha sukhañce jīvituṁ icche, sāmaññasmiṁ apekkhavāti sāmaññasmiṁ samaṇabhāve apekkhavā",
  "atk-s0508a13:156_1": "sikkhāya tibbagāravo hutvā sukhaṁ jīvituṁ iccheyya ce, anesanaṁ pahāya sāmaññasukhena",
  "atk-s0508a13:156_2": "sace jīvitukāmoti attho. Saṅghikaṁ nātimaññeyya, cīvaraṁ pānabhojananti saṅghato",
  "atk-s0508a13:156_3": "ābhataṁ cīvaraṁ āhāraṁ na avamaññeyya, saṅghassa uppajjanakalābho nāma parisuddhuppādo",
  "atk-s0508a13:156_4": "hotīti taṁ paribhuñjantassa ājīvapārisuddhisambhavena sāmaññasukhaṁ hatthagatamevāti",
  "atk-s0508a13:156_5": "adhippāyo. Ahi mūsikasobbhaṁvāti ahi viya mūsikāya khatabilaṁ sevetha seveyya senāsanaṁ.",
  "atk-s0508a13:156_6": "Yathā nāma sappo sayamattano āsayaṁ akatvā mūsikāya aññena vā kate āsaye vasitvā",
  "atk-s0508a13:156_7": "yena kāmaṁ pakkamati, evamevaṁ bhikkhu sayaṁ senāsanakaraṇā saṁkilesaṁ anāpajjitvā",
  "atk-s0508a13:156_8": "yattha katthaci vasitvā pakkameyyāti attho.",
  "atk-s0508a13:157_0": "Idāni vutte avutte ca paccaye yathālābhasantoseneva sāmaññasukhaṁ hoti, na aññathāti",
  "atk-s0508a13:157_1": "dassento āha “itarītarena tusseyyā”ti, yena kenaci hīnena vā paṇītena vā yathāladdhena",
  "atk-s0508a13:157_2": "paccayena santosaṁ āpajjeyyāti attho. Ekadhammanti appamādabhāvaṁ, tañhi anuyuñjantassa",
  "atk-s0508a13:157_3": "anavajjaṁ sabbaṁ lokiyasukhaṁ lokuttarasukhañca hatthagatameva hoti. Tenāha bhagavā",
  "atk-s0508a13:157_4": "– “appamatto hi jhāyanto, pappoti vipulaṁ sukha”nti.",
  "atk-s0508a13:158": "Dhaniyattheragāthāvaṇṇanā niṭṭhitā.",
  "atk-s0508a13:159": "5. Mātaṅgaputtattheragāthāvaṇṇanā",
  "atk-s0508a13:160_0": "Atisītanti āyasmato mātaṅgaputtattherassa gāthā. Kā uppatti? Ayaṁ kira padumuttarassa",
  "atk-s0508a13:160_1": "bhagavato kāle himavantasamīpe mahato jātassarassa heṭṭhā mahati nāgabhavane mahānubhāvo",
  "atk-s0508a13:160_2": "nāgarājā hutvā nibbatto ekadivasaṁ nāgabhavanato nikkhamitvā vicaranto satthāraṁ",
  "atk-s0508a13:160_3": "ākāsena gacchantaṁ disvā pasannamānaso attano sīsamaṇinā pūjaṁ akāsi. So tena puññakammena",
  "atk-s0508a13:160_4": "devamanussesu saṁsaranto imasmiṁ buddhuppāde kosalaraṭṭhe mātaṅgassa nāma kuṭumbikassa",
  "atk-s0508a13:160_5": "putto hutvā nibbatto mātaṅgaputtotveva paññāyittha. So viññutaṁ patto alasajātiko",
  "atk-s0508a13:160_6": "hutvā kiñci kammaṁ akaronto ñātakehi aññehi ca garahito “sukhajīvino ime samaṇā sakyaputtiyā”ti",
  "atk-s0508a13:160_7": "sukhajīvitaṁ ākaṅkhanto bhikkhūhi kataparicayo hutvā satthāraṁ upasaṅkamitvā dhammaṁ",
  "atk-s0508a13:160_8": "sutvā paṭiladdhasaddho pabbajitvā aññe bhikkhū iddhimante disvā iddhibalaṁ patthetvā",
  "atk-s0508a13:160_9": "satthu santike kammaṭṭhānaṁ gahetvā bhāvanaṁ anuyuñjanto chaḷabhiñño ahosi. Tena vuttaṁ apadāne –",
  "atk-s0508a13:161": "“Padumuttaro nāma jino, sabbadhammāna pāragū;",
  "atk-s0508a13:162": "Vivekakāmo sambuddho, gacchate anilañjase.",
  "atk-s0508a13:163": "“Avidūre himavantassa, mahājātassaro ahu;",
  "atk-s0508a13:164": "Tattha me bhavanaṁ āsi, puññakammena saṁyutaṁ.",
  "atk-s0508a13:165": "“Bhavanā abhinikkhamma, addasaṁ lokanāyakaṁ;",
  "atk-s0508a13:166": "Indīvaraṁva jalitaṁ, ādittaṁva hutāsanaṁ.",
  "atk-s0508a13:167": "“Vicinaṁ naddasaṁ pupphaṁ, pūjayissanti nāyakaṁ;",
  "atk-s0508a13:168": "Sakaṁ cittaṁ pasādetvā, avandiṁ satthuno ahaṁ.",
  "atk-s0508a13:169": "“Mama sīse maṇiṁ gayha, pūjayiṁ lokanāyakaṁ;",
  "atk-s0508a13:170": "Imāya maṇipūjāya, vipāko hotu bhaddako.",
  "atk-s0508a13:171": "“Padumuttaro lokavidū, āhutīnaṁ paṭiggaho;",
  "atk-s0508a13:172": "Antalikkhe ṭhito satthā, imaṁ gāthaṁ abhāsatha.",
  "atk-s0508a13:173": "“So te ijjhatu saṅkappo, labhassu vipulaṁ sukhaṁ;",
  "atk-s0508a13:174": "Imāya maṇipūjāya, anubhohi mahāyasaṁ.",
  "atk-s0508a13:175": "“Idaṁ vatvāna bhagavā, jalajuttamanāmako;",
  "atk-s0508a13:176": "Agamāsi buddhaseṭṭho, yattha cittaṁ paṇīhitaṁ.",
  "atk-s0508a13:177": "“Saṭṭhikappāni devindo, devarajjamakārayiṁ;",
  "atk-s0508a13:178": "Anekasatakkhattuñca, cakkavattī ahosahaṁ.",
  "atk-s0508a13:179": "“Pubbakammaṁ sarantassa, devabhūtassa me sato;",
  "atk-s0508a13:180": "Maṇi nibbattate mayhaṁ, ālokakaraṇo mamaṁ.",
  "atk-s0508a13:181": "“Chaḷasītisahassāni, nāriyo me pariggahā;",
  "atk-s0508a13:182": "Vicittavatthābharaṇā, āmukkamaṇikuṇḍalā.",
  "atk-s0508a13:183": "“Aḷārapamhā hasulā, susaññā tanumajjhimā;",
  "atk-s0508a13:184": "Parivārenti maṁ niccaṁ, maṇipūjāyidaṁ phalaṁ.",
  "atk-s0508a13:185": "“Soṇṇamayā maṇimayā, lohitaṅkamayā tathā;",
  "atk-s0508a13:186": "Bhaṇḍā me sukatā honti, yadicchasi piḷandhanā.",
  "atk-s0508a13:187": "“Kūṭāgārā gahā rammā, sayanañca mahārahaṁ;",
  "atk-s0508a13:188": "Mama saṅkappamaññāya, nibbattanti yadicchakaṁ.",
  "atk-s0508a13:189": "“Lābhā tesaṁ suladdhañca, ye labhanti upassutiṁ;",
  "atk-s0508a13:190": "Puññakkhettaṁ manussānaṁ, osadhaṁ sabbapāṇinaṁ.",
  "atk-s0508a13:191": "“Mayhampi sukataṁ kammaṁ, yohaṁ adakkhi nāyakaṁ;",
  "atk-s0508a13:192": "Vinipātā pamuttomhi, pattomhi acalaṁ padaṁ.",
  "atk-s0508a13:193": "“Yaṁ yaṁ yonūpapajjāmi, devattaṁ atha mānusaṁ;",
  "atk-s0508a13:194": "Divasañceva rattiñca, āloko hoti me sadā.",
  "atk-s0508a13:195": "“Tāyeva maṇipūjāya, anubhotvāna sampadā;",
  "atk-s0508a13:196": "Ñāṇāloko mayā diṭṭho, pattomhi acalaṁ padaṁ.",
  "atk-s0508a13:197": "“Satasahassito kappe, yaṁ maṇiṁ abhipūjayiṁ;",
  "atk-s0508a13:198": "Duggatiṁ nābhijānāmi, maṇipūjāyidaṁ phalaṁ.",
  "atk-s0508a13:199": "“Kilesā jhāpitā mayhaṁ…pe… kataṁ buddhassa sāsana”nti.",
  "atk-s0508a13:200": "Chaḷabhiñño pana hutvā puggalādhiṭṭhānavasena kosajjaṁ garahanto attano ca vīriyārambhaṁ kittento –",
  "atk-s0508a13:201": "231.",
  "atk-s0508a13:202": "“Atisītaṁ atiuṇhaṁ, atisāyamidaṁ ahu;",
  "atk-s0508a13:203": "Iti vissaṭṭhakammante, khaṇā accenti māṇave.",
  "atk-s0508a13:204": "232.",
  "atk-s0508a13:205": "“Yo ca sītañca uṇhañca, tiṇā bhiyyo na maññati;",
  "atk-s0508a13:206": "Karaṁ purisakiccāni, so sukhā na vihāyati.",
  "atk-s0508a13:207": "233.",
  "atk-s0508a13:208": "“Dabbaṁ kusaṁ poṭakilaṁ, usīraṁ muñjapabbajaṁ;",
  "atk-s0508a13:209": "Urasā panudissāmi, vivekamanubrūhaya”nti. – gāthāttayamāha;",
  "atk-s0508a13:210_0": "Tattha atisītanti himapātavaddalādinā ativiya sītaṁ, idaṁ ahūti ānetvā sambandho.",
  "atk-s0508a13:210_1": "Atiuṇhanti dhammaparitāpādinā ativiya uṇhaṁ, ubhayenapi utuvasena kosajjavatthumāha.",
  "atk-s0508a13:210_2": "Atisāyanti divasassa pariṇatiyā atisāyaṁ, sāyaggahaṇeneva cettha pātopi saṅgayhati,",
  "atk-s0508a13:210_3": "tadubhayena kālavasena kosajjavatthumāha. Itīti iminā pakārena. Etena “idha, bhikkhave,",
  "atk-s0508a13:210_4": "bhikkhunā kammaṁ kattabbaṁ hotī”tiādinā vuttaṁ kosajjavatthuṁ saṅgaṇhāti. Vissaṭṭhakammanteti",
  "atk-s0508a13:210_5": "pariccattayogakammante. Khaṇāti buddhuppādādayo brahmacariyavāsassa okāsā. Accentīti",
  "atk-s0508a13:210_6": "atikkamanti. Māṇaveti satte. Tiṇā bhiyyo na maññatīti tiṇato upari na maññati, tiṇaṁ",
  "atk-s0508a13:210_7": "viya maññati, sītuṇhāni abhibhavitvā attanā kattabbaṁ karoti. Karanti karonto. Purisakiccānīti",
  "atk-s0508a13:210_8": "vīrapurisena kattabbāni attahitaparahitāni. Sukhāti sukhato, nibbānasukhatoti adhippāyo.",
  "atk-s0508a13:210_9": "Tatiyagāthāya attho heṭṭhā vuttoyeva.",
  "atk-s0508a13:211": "Mātaṅgaputtattheragāthāvaṇṇanā niṭṭhitā.",
  "atk-s0508a13:212": "6. Khujjasobhitattheragāthāvaṇṇanā",
  "atk-s0508a13:213_0": "Ye cittakathī bahussutāti āyasmato khujjasobhitattherassa gāthā. Kā uppatti? Ayaṁ",
  "atk-s0508a13:213_1": "kira padumuttarassa bhagavato kāle kulagehe nibbattitvā viññutaṁ patto ekadivasaṁ",
  "atk-s0508a13:213_2": "bhagavantaṁ mahatā bhikkhusaṅghena saddhiṁ gacchantaṁ disvā pasannamānaso dasahi",
  "atk-s0508a13:213_3": "gāthāhi abhitthavi. So tena puññakammena devamanussesu saṁsaranto imasmiṁ buddhuppāde",
  "atk-s0508a13:213_4": "pāṭaliputtanagare brāhmaṇakule nibbatti, “sobhito”tissa nāmaṁ ahosi. Thokaṁ khujjadhātukatāya",
  "atk-s0508a13:213_5": "pana khujjasobhitotveva paññāyittha. So vayappatto satthari parinibbute ānandattherassa",
  "atk-s0508a13:213_6": "santike pabbajitvā chaḷabhiñño ahosi. Tena vuttaṁ apadāne –",
  "atk-s0508a13:214": "“Kakudhaṁ vilasantaṁva, devadevaṁ narāsabhaṁ;",
  "atk-s0508a13:215": "Rathiyaṁ paṭipajjantaṁ, ko disvā na pasīdati.",
  "atk-s0508a13:216": "“Tamandhakāraṁ nāsetvā, santāretvā bahuṁ janaṁ;",
  "atk-s0508a13:217": "Ñāṇālokena jotantaṁ, ko disvā na pasīdati.",
  "atk-s0508a13:218": "“Vasīsatasahassehi, nīyantaṁ lokanāyakaṁ;",
  "atk-s0508a13:219": "Uddharantaṁ bahū satte, ko disvā na pasīdati.",
  "atk-s0508a13:220": "“Āhanantaṁ dhammabheriṁ, maddantaṁ titthiye gaṇe;",
  "atk-s0508a13:221": "Sīhanādaṁ vinadantaṁ, ko disvā na pasīdati.",
  "atk-s0508a13:222": "“Yāvatā brahmalokato, āgantvāna sabrahmakā;",
  "atk-s0508a13:223": "Pucchanti nipuṇe pañhe, ko disvā na pasīdati.",
  "atk-s0508a13:224": "“Yassañjaliṁ karitvāna, āyācanti sadevakā;",
  "atk-s0508a13:225": "Tena puññaṁ anubhonti, ko disvā na pasīdati.",
  "atk-s0508a13:226": "“Sabbe janā samāgantvā, sampavārenti cakkhumaṁ;",
  "atk-s0508a13:227": "Na vikampati ajjhiṭṭho, ko disvā na pasīdati.",
  "atk-s0508a13:228": "“Nagaraṁ pavisato yassa, ravanti bheriyo bahū;",
  "atk-s0508a13:229": "Vinadanti gajā mattā, ko disvā na pasīdati.",
  "atk-s0508a13:230": "“Vīthiyā gacchato yassa, sabbābhā jotate sadā;",
  "atk-s0508a13:231": "Abbhunnatā samā honti, ko disvā na pasīdati.",
  "atk-s0508a13:232": "“Byāharantassa buddhassa, cakkavāḷampi suyyati;",
  "atk-s0508a13:233": "Sabbe satte viññāpeti, ko disvā na pasīdati.",
  "atk-s0508a13:234": "“Satasahassito kappe, yaṁ buddhamabhikittayiṁ;",
  "atk-s0508a13:235": "Duggatiṁ nābhijānāmi, kittanāya idaṁ phalaṁ.",
  "atk-s0508a13:236": "“Kilesā jhāpitā mayhaṁ…pe… kataṁ buddhassa sāsana”nti.",
  "atk-s0508a13:237_0": "Chaḷabhiñño pana hutvā paṭhamamahāsaṅgītikāle rājagahe sattapaṇṇiguhāyaṁ sannipatitena",
  "atk-s0508a13:237_1": "saṅghena “āyasmantaṁ ānandaṁ āmantehī”ti āṇatto pathaviyaṁ nimujjitvā therassa purato",
  "atk-s0508a13:237_2": "uṭṭhahitvā saṅghassa sāsanaṁ ārocetvā sayaṁ puretaraṁ ākāsena gantvā sattapaṇṇiguhādvāraṁ",
  "atk-s0508a13:237_3": "sampāpuṇi. Tena ca samayena mārassa mārakāyikānañca paṭisedhanatthaṁ devasaṅghena",
  "atk-s0508a13:237_4": "pesitā aññatarā devatā sattapaṇṇiguhādvāre ṭhitā hoti, tassā khujjasobhito thero",
  "atk-s0508a13:237_5": "attano āgamanaṁ kathento –",
  "atk-s0508a13:238": "234.",
  "atk-s0508a13:239": "“Ye cittakathī bahussutā, samaṇā pāṭaliputtavāsino;",
  "atk-s0508a13:240": "Tesaññataroyamāyuvā, dvāre tiṭṭhati khujjasobhito”ti. – paṭhamaṁ gāthamāha;",
  "atk-s0508a13:241_0": "Tattha cittakathīti vicittadhammakathikā, saṅkhipanaṁ, vitthāraṇaṁ gambhīrakaraṇaṁ",
  "atk-s0508a13:241_1": "uttānīkaraṇaṁ kaṅkhāvinodanaṁ dhammapatiṭṭhāpananti evamādīhi nānānayehi paresaṁ",
  "atk-s0508a13:241_2": "ajjhāsayānurūpaṁ dhammassa kathanasīlāti attho. Bahussutāti pariyattipaṭivedhabāhusaccapāripūriyā",
  "atk-s0508a13:241_3": "bahussutā. Sabbaso samitapāpatāya samaṇā. Pāṭaliputtavāsino, tesaññataroti pāṭaliputtanagaravāsitāya",
  "atk-s0508a13:241_4": "pāṭaliputtavāsino, tesaṁ aññataro, ayaṁ āyuvā dīghāyu āyasmā. Dvāre tiṭṭhatīti sattapaṇṇiguhāya",
  "atk-s0508a13:241_5": "dvāre tiṭṭhati, saṅghassa anumatiyā pavisitunti attho. Taṁ sutvā sā devatā therassa",
  "atk-s0508a13:241_6": "āgamanaṁ saṅghassa nivedentī –",
  "atk-s0508a13:242": "235.",
  "atk-s0508a13:243": "“Ye cittakathī…pe… dvāre tiṭṭhati māluterito”ti. – dutiyaṁ gāthamāha;",
  "atk-s0508a13:244": "Tattha māluteritoti iddhicittajanitena vāyunā erito, iddhibalena āgatoti attho.",
  "atk-s0508a13:245": "Evaṁ tāya devatāya niveditena saṅghena katokāso thero saṅghassa santikaṁ gacchanto –",
  "atk-s0508a13:246": "236.",
  "atk-s0508a13:247": "“Suyuddhena suyiṭṭhena, saṅgāmavijayena ca;",
  "atk-s0508a13:248": "Brahmacariyānuciṇṇena, evāyaṁ sukhamedhatī”ti. –",
  "atk-s0508a13:249": "Imāya tatiyagāthāya aññaṁ byākāsi.",
  "atk-s0508a13:250_0": "Tattha suyuddhenāti pubbabhāge tadaṅgavikkhambhanappahānavasena kilesehi suṭṭhu yujjhanena.",
  "atk-s0508a13:250_1": "Suyiṭṭhenāti antarantarā kalyāṇamittehi dinnasappāyadhammadānena. Saṅgāmavijayena",
  "atk-s0508a13:250_2": "cāti samucchedappahānavasena sabbaso kilesābhisaṅkhāranimmathanena laddhasaṅgāmavijayena",
  "atk-s0508a13:250_3": "ca. Brahmacariyānuciṇṇenāti anuciṇṇena aggamaggabrahmacariyena. Evāyaṁ sukhamedhatīti",
  "atk-s0508a13:250_4": "evaṁ vuttappakārena ayaṁ khujjasobhito nibbānasukhaṁ phalasamāpattisukhañca edhati, anubhavatīti attho.",
  "atk-s0508a13:251": "Khujjasobhitattheragāthāvaṇṇanā niṭṭhitā.",
  "atk-s0508a13:252": "7. Vāraṇattheragāthāvaṇṇanā",
  "atk-s0508a13:253_0": "Yodha koci manussesūti āyasmato vāraṇattherassa gāthā. Kā uppatti? Ayampi purimabuddhesu",
  "atk-s0508a13:253_1": "katādhikāro tattha tattha bhave puññāni karonto ito dvānavute kappe tissassa bhagavato",
  "atk-s0508a13:253_2": "uppattito puretarameva brāhmaṇakule nibbattitvā brāhmaṇānaṁ vijjāsippesu pāragū hutvā",
  "atk-s0508a13:253_3": "isipabbajjaṁ pabbajitvā catupaṇṇāsasahassānaṁ antevāsikānaṁ mante vācento vasati.",
  "atk-s0508a13:253_4": "Tena ca samayena tissassa bhagavato bodhisattabhūtassa tusitā kāyā cavitvā carimabhave",
  "atk-s0508a13:253_5": "mātukucchiṁ okkamanena mahāpathavikampo ahosi. Taṁ disvā mahājano bhīto saṁviggo",
  "atk-s0508a13:253_6": "naṁ isiṁ upasaṅkamitvā pathavikampanakāraṇaṁ pucchi. So “mahābodhisatto mātukucchiṁ",
  "atk-s0508a13:253_7": "okkami, tenāyaṁ pathavikampo, tasmā mā bhāyathā”ti buddhuppādassa pubbanimittabhāvaṁ",
  "atk-s0508a13:253_8": "kathetvā samassāsesi, buddhārammaṇañca pītiṁ paṭivedesi. So tena puññakammena devamanussesu",
  "atk-s0508a13:253_9": "saṁsaranto imasmiṁ buddhuppāde kosalaraṭṭhe brāhmaṇakule nibbattitvā vāraṇoti laddhanāmo",
  "atk-s0508a13:253_10": "vayappatto aññatarassa āraññakassa therassa santike dhammaṁ sutvā laddhappasādo pabbajitvā",
  "atk-s0508a13:253_11": "samaṇadhammaṁ karoti. So ekadivasaṁ buddhupaṭṭhānaṁ gacchanto antarāmagge ahinakule",
  "atk-s0508a13:253_12": "aññamaññaṁ kalahaṁ katvā kālaṅkate disvā “ime sattā aññamaññavirodhena jīvitakkhayaṁ",
  "atk-s0508a13:253_13": "pattā”ti saṁviggamānaso hutvā bhagavato santikaṁ gato, tassa bhagavā cittācāraṁ ñatvā",
  "atk-s0508a13:253_14": "tadanurūpameva ovādaṁ dento –",
  "atk-s0508a13:254": "237.",
  "atk-s0508a13:255": "“Yodha koci manussesu, parapāṇāni hiṁsati;",
  "atk-s0508a13:256": "Asmā lokā paramhā ca, ubhayā dhaṁsate naro.",
  "atk-s0508a13:257": "238.",
  "atk-s0508a13:258": "“Yo ca mettena cittena, sabbapāṇānukampati;",
  "atk-s0508a13:259": "Bahuñhi so pasavati, puññaṁ tādisako naro.",
  "atk-s0508a13:260": "239.",
  "atk-s0508a13:261": "“Subhāsitassa sikkhetha, samaṇūpāsanassa ca;",
  "atk-s0508a13:262": "Ekāsanassa ca raho, cittavūpasamassā cā”ti. – tisso gāthā abhāsi;",
  "atk-s0508a13:263_0": "Tattha yodha koci manussesūti idha manussesu yo koci khattiyo vā brāhmaṇo vā vesso",
  "atk-s0508a13:263_1": "vā suddo vā gahaṭṭho vā pabbajito vā. Manussaggahaṇañcettha ukkaṭṭhasattanidassananti",
  "atk-s0508a13:263_2": "daṭṭhabbaṁ. Parapāṇāni hiṁsatīti parasatte māreti vibādhati ca. Asmā lokāti idha",
  "atk-s0508a13:263_3": "lokato. Paramhāti paralokato. Ubhayā dhaṁsateti ubhayato dhaṁsati, ubhayalokapariyāpannahitasukhato",
  "atk-s0508a13:263_4": "parihāyatīti attho. Naroti satto.",
  "atk-s0508a13:264_0": "Evaṁ parapīḷālakkhaṇaṁ pāpadhammaṁ dassetvā idāni parapīḷānivattilakkhaṇaṁ kusalaṁ",
  "atk-s0508a13:264_1": "dhammaṁ dassento “yo ca mettenā”tiādinā dutiyaṁ gāthamāha. Tattha mettena cittenāti",
  "atk-s0508a13:264_2": "mettāsampayuttena cittena appanāpattena itarītarena vā. Sabbapāṇānukampatīti sabbe",
  "atk-s0508a13:264_3": "pāṇe attano orasaputte viya mettāyati. Bahuñhi so pasavati, puññaṁ tādisako naroti",
  "atk-s0508a13:264_4": "so tathārūpo mettāvihārī puggalo bahuṁ mahantaṁ anappakaṁ kusalaṁ pasavati paṭilabhati adhigacchati.",
  "atk-s0508a13:265_0": "Idāni taṁ sasambhāre samathavipassanādhamme niyojento “subhāsitassā”tiādinā tatiyaṁ",
  "atk-s0508a13:265_1": "gāthamāha. Tattha subhāsitassa sikkhethāti appicchakathādibhedaṁ subhāsitaṁ pariyattidhammaṁ",
  "atk-s0508a13:265_2": "savanadhāraṇaparipucchādivasena sikkheyya. Samaṇūpāsanassa cāti samitapāpānaṁ samaṇānaṁ",
  "atk-s0508a13:265_3": "kalyāṇamittānaṁ upāsakānaṁ kālena kālaṁ upasaṅkamitvā payirupāsanañceva paṭipattiyā",
  "atk-s0508a13:265_4": "tesaṁ samīpacariyañca sikkheyya. Ekāsanassa ca raho cittavūpasamassa cāti ekassa",
  "atk-s0508a13:265_5": "asahāyassa kāyavivekaṁ anubrūhantassa raho kammaṭṭhānānuyogavasena āsanaṁ nisajjaṁ",
  "atk-s0508a13:265_6": "sikkheyya. Evaṁ kammaṭṭhānaṁ anuyuñjanto bhāvanañca matthakaṁ pāpento samucchedavasena",
  "atk-s0508a13:265_7": "kilesānaṁ cittassa vūpasamañca sikkheyya. Yāhi adhisīlasikkhādīhi kilesā accantameva",
  "atk-s0508a13:265_8": "vūpasantā pahīnā honti, tā maggaphalasikkhā sikkhantassa accantameva cittaṁ vūpasantaṁ",
  "atk-s0508a13:265_9": "nāma hotīti. Gāthāpariyosāne vipassanaṁ vaḍḍhetvā arahattaṁ pāpuṇi. Tena vuttaṁ apadāne –",
  "atk-s0508a13:266": "“Ajjhogāhetvā himavaṁ, mante vācemahaṁ tadā;",
  "atk-s0508a13:267": "Catupaññāsasahassāni, sissā mayhaṁ upaṭṭhahuṁ.",
  "atk-s0508a13:268": "“Adhitā vedagū sabbe, chaḷaṅge pāramiṁ gatā;",
  "atk-s0508a13:269": "Sakavijjāhupatthaddhā, himavante vasanti te.",
  "atk-s0508a13:270": "“Cavitvā tusitā kāyā, devaputto mahāyaso;",
  "atk-s0508a13:271": "Uppajji mātukucchismiṁ, sampajāno patissato.",
  "atk-s0508a13:272": "“Sambuddhe upapajjante, dasasahassi kampatha;",
  "atk-s0508a13:273": "Andhā cakkhuṁ alabhiṁsu, uppajjantamhi nāyake.",
  "atk-s0508a13:274": "“Sabbākāraṁ pakampittha, kevalā vasudhā ayaṁ;",
  "atk-s0508a13:275": "Nigghosasaddaṁ sutvāna, ubbijjiṁsu mahājanā.",
  "atk-s0508a13:276": "“Sabbe janā samāgamma, āgacchuṁ mama santikaṁ;",
  "atk-s0508a13:277": "Vasudhāyaṁ pakampittha, kiṁ vipāko bhavissati.",
  "atk-s0508a13:278": "“Avacāsiṁ tadā tesaṁ, mā bhetha natthi vo bhayaṁ;",
  "atk-s0508a13:279": "Visaṭṭhā hotha sabbepi, uppādoyaṁ suvatthiko.",
  "atk-s0508a13:280": "“Aṭṭhahetūhi samphussa, vasudhāyaṁ pakampati;",
  "atk-s0508a13:281": "Tathā nimittā dissanti, obhāso vipulo mahā.",
  "atk-s0508a13:282": "“Asaṁsayaṁ buddhaseṭṭho, uppajjissati cakkhumā;",
  "atk-s0508a13:283": "Saññāpetvāna janataṁ, pañcasīle kathesahaṁ.",
  "atk-s0508a13:284": "“Sutvāna pañcasīlāni, buddhuppādañca dullabhaṁ;",
  "atk-s0508a13:285": "Ubbegajātā sumanā, tuṭṭhahaṭṭhā ahaṁsu te.",
  "atk-s0508a13:286": "“Dvenavute ito kappe, yaṁ nimittaṁ viyākariṁ;",
  "atk-s0508a13:287": "Duggatiṁ nābhijānāmi, byākaraṇassidaṁ phalaṁ.",
  "atk-s0508a13:288": "“Kilesā jhāpitā mayhaṁ…pe… kataṁ buddhassa sāsana”nti.",
  "atk-s0508a13:289": "Vāraṇattheragāthāvaṇṇanā niṭṭhitā.",
  "atk-s0508a13:290": "8. Vassikattheragāthāvaṇṇanā",
  "atk-s0508a13:291_0": "Ekopisaddho medhāvīti āyasmato vassikattherassa gāthā. Kā uppatti? Ayampi purimabuddhesu",
  "atk-s0508a13:291_1": "katādhikāro tattha tattha bhave puññāni karonto atthadassissa bhagavato kāle kulagehe",
  "atk-s0508a13:291_2": "nibbattitvā viññutaṁ patto ekadivasaṁ satthāraṁ disvā pasannacitto pilakkhaphalāni",
  "atk-s0508a13:291_3": "adāsi. So tena puññakammena devamanussesu saṁsaranto imasmiṁ buddhuppāde kosalaraṭṭhe",
  "atk-s0508a13:291_4": "brāhmaṇakule nibbattitvā vassikoti laddhanāmo vayappatto satthu yamakapāṭihāriyaṁ",
  "atk-s0508a13:291_5": "disvā paṭiladdhasaddho pabbajitvā samaṇadhammaṁ karonto ābādhiko ahosi. Atha naṁ",
  "atk-s0508a13:291_6": "ñātakā vejjaparidiṭṭhena bhesajjavidhinā upaṭṭhahitvā arogamakaṁsu. So tamhā ābādhā",
  "atk-s0508a13:291_7": "vuṭṭhito saṁvegajāto bhāvanaṁ ussukkāpetvā chaḷabhiñño ahosi. Tena vuttaṁ apadāne –",
  "atk-s0508a13:292": "“Vanantare buddhaṁ disvā, atthadassiṁ mahāyasaṁ;",
  "atk-s0508a13:293": "Pasannacitto sumano, pilakkhassa phalaṁ adā.",
  "atk-s0508a13:294": "“Aṭṭhārase kappasate, yaṁ phalaṁ adadiṁ tadā;",
  "atk-s0508a13:295": "Duggatiṁ nābhijānāmi, phaladānassidaṁ phalaṁ.",
  "atk-s0508a13:296": "“Kilesā jhāpitā mayhaṁ…pe… kataṁ buddhassa sāsana”nti.",
  "atk-s0508a13:297_0": "Chaḷabhiñño pana hutvā ākāsena ñātakānaṁ santike gantvā ākāse ṭhito dhammaṁ desetvā",
  "atk-s0508a13:297_1": "te saraṇesu sīlesu ca patiṭṭhāpesi. Tesu keci kālaṅkatā saraṇesu sīlesu ca patiṭṭhitattā",
  "atk-s0508a13:297_2": "sagge nibbattiṁsu. Atha naṁ satthā buddhupaṭṭhānaṁ upagataṁ “kiṁ te, vassika, ñātīnaṁ",
  "atk-s0508a13:297_3": "ārogya”nti pucchi. So ñātīnaṁ attanā kataṁ upakāraṁ satthu kathento –",
  "atk-s0508a13:298": "240.",
  "atk-s0508a13:299": "“Ekopi saddho medhāvī, assaddhānīdha ñātinaṁ;",
  "atk-s0508a13:300": "Dhammaṭṭho sīlasampanno, hoti atthāya bandhunaṁ.",
  "atk-s0508a13:301": "241.",
  "atk-s0508a13:302": "“Niggayha anukampāya, coditā ñātayo mayā;",
  "atk-s0508a13:303": "Ñātibandhavapemena, kāraṁ katvāna bhikkhusu.",
  "atk-s0508a13:304": "242.",
  "atk-s0508a13:305": "“Te abbhatītā kālaṅkatā, pattā te tidivaṁ sukhaṁ;",
  "atk-s0508a13:306": "Bhātaro mayhaṁ mātā ca, modanti kāmakāmino”ti. –",
  "atk-s0508a13:307": "Tisso gāthā abhāsi.",
  "atk-s0508a13:308_0": "Tatthāyaṁ paṭhamagāthāya attho – yo kammaphalasaddhāya ca ratanattayasaddhāya ca",
  "atk-s0508a13:308_1": "vasena saddho, tato eva kammassakatañāṇādiyogato medhāvī, satthu ovādadhamme navalokuttaradhamme",
  "atk-s0508a13:308_2": "ca ṭhitattā dhammaṭṭho, ācārasīlassa maggasīlassa phalasīlassa ca vasena sīlasampanno,",
  "atk-s0508a13:308_3": "so ekopi yathāvuttāya saddhāya abhāvena assaddhānaṁ idha imasmiṁ loke “amhākaṁ ime”ti",
  "atk-s0508a13:308_4": "ñātabbaṭṭhena ñātīnaṁ, tathā pemabandhanena bandhanaṭṭhena “bandhū”ti ca laddhanāmānaṁ",
  "atk-s0508a13:308_5": "bandhavānaṁ atthāya hitāya hotīti.",
  "atk-s0508a13:309_0": "Evaṁ sādhāraṇato vuttamatthaṁ attūpanāyikaṁ katvā dassetuṁ “niggayhā”tiādinā itaragāthā",
  "atk-s0508a13:309_1": "vuttā. Tattha niggayha anukampāya, coditā ñātayo mayāti idānipi duggatā kusalaṁ akatvā",
  "atk-s0508a13:309_2": "āyatiṁ parikkilesaṁ puna mānubhavitthāti niggahetvā ñātayo mayā ovaditā. Ñātibandhavapemena",
  "atk-s0508a13:309_3": "“amhākaṁ ayaṁ bandhavo”ti evaṁ pavattena pemena mama ovādaṁ atikkamituṁ asakkontā",
  "atk-s0508a13:309_4": "kāraṁ katvāna bhikkhūsu pasannacittā hutvā cīvarādipaccayadānena ceva upaṭṭhānena",
  "atk-s0508a13:309_5": "ca bhikkhūsu sakkārasammānaṁ katvā te abbhatītā kālaṅkatā hutvā imaṁ lokaṁ atikkantā.",
  "atk-s0508a13:309_6": "Puna teti nipātamattaṁ. Tidivaṁ sukhanti devalokapariyāpannasukhaṁ, sukhaṁ vā iṭṭhaṁ",
  "atk-s0508a13:309_7": "tidivaṁ adhigatā. “Ke pana te”ti āha. “Bhātaro mayhaṁ mātā ca, modanti kāmakāmino”ti.",
  "atk-s0508a13:309_8": "Attanā yathākāmitavatthukāmasamaṅgino hutvā abhiramantīti attho.",
  "atk-s0508a13:310": "Vassikattheragāthāvaṇṇanā niṭṭhitā.",
  "atk-s0508a13:311": "9. Yasojattheragāthāvaṇṇanā",
  "atk-s0508a13:312_0": "Kālapabbaṅgasaṅkāsoti āyasmato yasojattherassa gāthā. Kā uppatti? Ayampi purimabuddhesu",
  "atk-s0508a13:312_1": "katādhikāro tattha tattha bhave puññāni upacinanto vipassissa bhagavato kāle ārāmagopakakule",
  "atk-s0508a13:312_2": "nibbattitvā viññutaṁ patto ekadivasaṁ vipassiṁ bhagavantaṁ ākāsena gacchantaṁ disvā",
  "atk-s0508a13:312_3": "pasannamānaso labujaphalaṁ adāsi.",
  "atk-s0508a13:313_0": "So tena puññakammena devamanussesu saṁsaranto imasmiṁ buddhuppāde sāvatthinagaradvāre",
  "atk-s0508a13:313_1": "kevaṭṭagāme pañcakulasatajeṭṭhakassa kevaṭṭassa putto hutvā nibbatti, yasojotissa",
  "atk-s0508a13:313_2": "nāmaṁ akaṁsu. So vayappatto attano sahāyehi kevaṭṭaputtehi saddhiṁ macchagahaṇatthaṁ",
  "atk-s0508a13:313_3": "aciravatiyaṁ nadiyaṁ jālaṁ khipi. Tattheko suvaṇṇavaṇṇo mahāmaccho antojālaṁ pāvisi.",
  "atk-s0508a13:313_4": "Taṁ te rañño pasenadissa dassesuṁ. Rājā “imassa suvaṇṇavaṇṇassa macchassa vaṇṇakāraṇaṁ",
  "atk-s0508a13:313_5": "bhagavā jānātī”ti macchaṁ gāhāpetvā bhagavato dassesi. Bhagavā “ayaṁ kassapassa sammāsambuddhassa",
  "atk-s0508a13:313_6": "sāsane osakkamāne pabbajitvā micchā paṭipajjanto sāsanaṁ osakkāpetvā niraye nibbatto",
  "atk-s0508a13:313_7": "ekaṁ buddhantaraṁ niraye paccitvā tato cuto aciravatiyaṁ maccho hutvā nibbatto”ti",
  "atk-s0508a13:313_8": "vatvā tassa bhaginīnañca niraye nibbattabhāvaṁ, tassa bhātikattherassa parinibbutabhāvañca",
  "atk-s0508a13:313_9": "teneva kathāpetvā imissā aṭṭhuppattiyā kapilasuttaṁ desesi.",
  "atk-s0508a13:314_0": "Satthu desanaṁ sutvā yasojo saṁvegajāto saddhiṁ attano sahāyehi bhagavato santike",
  "atk-s0508a13:314_1": "pabbajitvā patirūpe ṭhāne vasanto ekadivasaṁ sapariso bhagavantaṁ vandituṁ jetavanaṁ",
  "atk-s0508a13:314_2": "agamāsi. Tassa āgamane senāsanapaññāpanādinā vihāre uccāsaddamahāsaddo ahosi. Taṁ",
  "atk-s0508a13:314_3": "sutvā “bhagavā saparisaṁ yasojaṁ paṇāmesī”ti sabbaṁ udāne āgatanayena veditabbaṁ.",
  "atk-s0508a13:314_4": "Paṇāmito pana āyasmā yasojo kasābhihato bhaddo assājānīyo viya saṁviggamānaso saddhiṁ",
  "atk-s0508a13:314_5": "parisāya vaggumudāya nadiyā tīre vasanto ghaṭento vāyamanto vipassanaṁ vaḍḍhetvā",
  "atk-s0508a13:314_6": "antovasseyeva chaḷabhiñño ahosi. Tena vuttaṁ apadāne –",
  "atk-s0508a13:315": "“Nagare bandhumatiyā, ārāmiko ahaṁ tadā;",
  "atk-s0508a13:316": "Addasaṁ virajaṁ buddhaṁ, gacchantaṁ anilañjase.",
  "atk-s0508a13:317": "“Labujaṁ phalamādāya, buddhaseṭṭhassadāsahaṁ;",
  "atk-s0508a13:318": "Ākāseva ṭhito santo, paṭiggaṇhi mahāyaso.",
  "atk-s0508a13:319": "“Vittisañjānano mayhaṁ, diṭṭhadhammasukhāvaho;",
  "atk-s0508a13:320": "Phalaṁ buddhassa datvāna, vippasannena cetasā.",
  "atk-s0508a13:321": "“Adhigañchiṁ tadā pītiṁ, vipulaṁ sukhamuttamaṁ;",
  "atk-s0508a13:322": "Uppajjateva ratanaṁ, nibbattassa tahiṁ tahiṁ.",
  "atk-s0508a13:323": "“Ekanavutito kappe, yaṁ phalaṁ adadiṁ tadā;",
  "atk-s0508a13:324": "Duggatiṁ nābhijānāmi, phaladānassidaṁ phalaṁ.",
  "atk-s0508a13:325": "“Kilesā jhāpitā mayhaṁ…pe… kataṁ buddhassa sāsana”nti.",
  "atk-s0508a13:326_0": "Chaḷabhiññaṁ pana samānaṁ saparisaṁ āyasmantaṁ yasojaṁ satthā pakkositvā āneñjasamāpattinā",
  "atk-s0508a13:326_1": "paṭisanthāramakāsi. So sabbepi dhutaṅgadhamme samādāya vattati. Tenassa sarīraṁ kisaṁ",
  "atk-s0508a13:326_2": "ahosi lūkhaṁ dubbaṇṇaṁ, taṁ bhagavā paramappicchatāya pasaṁsanto –",
  "atk-s0508a13:327": "243.",
  "atk-s0508a13:328": "“Kālapabbaṅgasaṅkāso, kiso dhamanisanthato;",
  "atk-s0508a13:329": "Mattaññū annapānamhi, adīnamānaso naro”ti. – paṭhamaṁ gāthamāha;",
  "atk-s0508a13:330_0": "Tattha kālapabbaṅgasaṅkāsoti maṁsūpacayavigamena kisadusaṇṭhitasarīrāvayavatāya dantilatāpabbasadisaṅgo,",
  "atk-s0508a13:330_1": "tenāha “kiso dhamanisanthato”ti. Kisoti moneyyapaṭipadāpūraṇena kisasarīro. Dhamanisanthatoti",
  "atk-s0508a13:330_2": "dhamanīhi santhatagatto appamaṁsalohitatāya pākaṭīhi kaṇḍarasirāhi vitatasarīro.",
  "atk-s0508a13:330_3": "Mattaññūti pariyesanapaṭiggahaṇaparibhogavissajjanesu pamāṇaññū. Adīnamānasoti kosajjādīhi",
  "atk-s0508a13:330_4": "anabhibhūtattā alīnacitto akusītavutti. Naroti puriso, porisassa dhurassa vahanato",
  "atk-s0508a13:330_5": "porisalakkhaṇasampanno purisadhorayhoti adhippāyo.",
  "atk-s0508a13:331": "Evaṁ thero satthārā pasaṭṭho pasaṭṭhabhāvānurūpaṁ attano adhivāsanakhantivīriyārambhavivekābhiratikittanamukhena bhikkhūnaṁ dhammaṁ kathento –",
  "atk-s0508a13:332": "244.",
  "atk-s0508a13:333": "“Phuṭṭho ḍaṁsehi makasehi, araññasmiṁ brahāvane;",
  "atk-s0508a13:334": "Nāgo saṅgāmasīseva, sato tatrādhivāsaye.",
  "atk-s0508a13:335": "245.",
  "atk-s0508a13:336": "“Yathā brahmā tathā eko, yathā devo tathā duve;",
  "atk-s0508a13:337": "Yathā gāmo tathā tayo, kolāhalaṁ tatuttari”nti. –",
  "atk-s0508a13:338": "Imā dve gāthā abhāsi.",
  "atk-s0508a13:339_0": "Tattha nāgo saṅgāmasīsevāti yathā nāma ājāneyyo hatthināgo yuddhamaṇḍale asisattitomarādippahāre",
  "atk-s0508a13:339_1": "adhivāsetvā parasenaṁ viddhaṁseti, evaṁ bhikkhu araññasmiṁ brahāvane araññāniyaṁ",
  "atk-s0508a13:339_2": "ḍaṁsādiparissaye sato sampajāno adhivāseyya, adhivāsetvā ca bhāvanābalena mārabalaṁ vidhameyya.",
  "atk-s0508a13:340_0": "Yathā brahmāti yathā brahmā ekako cittappakoparahito jhānasukhena niccameva sukhito",
  "atk-s0508a13:340_1": "viharati tathā ekoti bhikkhupi eko adutiyo vivekasukhamanubrūhento sukhaṁ viharati.",
  "atk-s0508a13:340_2": "Ekassa sāmaññasukhaṁ paṇītanti hi vuttaṁ. Etena ekavihārī bhikkhu “brahmasamo”ti",
  "atk-s0508a13:340_3": "ovādaṁ deti. Yathā devo tathā duveti yathā devānaṁ antarantarā cittappakopopi siyā,",
  "atk-s0508a13:340_4": "tathā dvinnaṁ bhikkhūnaṁ sahavāse ghaṭṭanāpi bhaveyyāti sadutiyavāsena bhikkhu “devasamo”ti",
  "atk-s0508a13:340_5": "vutto. Yathā gāmo tathā tayoti asmimeva pāṭhe tiṇṇaṁ bhikkhūnaṁ sahavāso gāmavāsasadiso",
  "atk-s0508a13:340_6": "vivekavāso na hotīti adhippāyo. Kolāhalaṁ tatuttarinti tato tayato upari ca bahūnaṁ",
  "atk-s0508a13:340_7": "saṁvāso kolāhalaṁ uccāsaddamahāsaddamahājanasannipātasadiso, tasmā ekavihārinā bhavitabbanti adhippāyoti.",
  "atk-s0508a13:341": "Yasojattheragāthāvaṇṇanā niṭṭhitā.",
  "atk-s0508a13:342": "10. Sāṭimattiyattheragāthāvaṇṇanā",
  "atk-s0508a13:343_0": "Ahu tuyhaṁ pure saddhāti āyasmato sāṭimattiyattherassa gāthā. Kā uppatti? Ayampi",
  "atk-s0508a13:343_1": "purimabuddhesu katādhikāro tattha tattha bhave puññāni upacinanto siddhatthassa bhagavato",
  "atk-s0508a13:343_2": "kāle kulagehe nibbattitvā viññutaṁ patto ekadivasaṁ satthāraṁ disvā pasannamānaso",
  "atk-s0508a13:343_3": "tālavaṇṭaṁ adāsi. So tena puññakammena devamanussesu saṁsaranto imasmiṁ buddhuppāde",
  "atk-s0508a13:343_4": "magadharaṭṭhe brāhmaṇakule nibbattitvā sāṭimattiyoti laddhanāmo vayappatto hetusampannatāya",
  "atk-s0508a13:343_5": "āraññakabhikkhūnaṁ santike pabbajitvā vipassanāya kammaṁ karonto chaḷabhiñño ahosi.",
  "atk-s0508a13:343_6": "Tena vuttaṁ apadāne –",
  "atk-s0508a13:344": "“Siddhatthassa bhagavato, tālavaṇṭamadāsahaṁ;",
  "atk-s0508a13:345": "Sumanehi paṭicchannaṁ, dhārayāmi mahārahaṁ.",
  "atk-s0508a13:346": "“Catunnavutito kappe, tālavaṇṭamadāsahaṁ;",
  "atk-s0508a13:347": "Duggatiṁ nābhijānāmi, tālavaṇṭassidaṁ phalaṁ.",
  "atk-s0508a13:348": "“Kilesā jhāpitā mayhaṁ…pe… kataṁ buddhassa sāsana”nti.",
  "atk-s0508a13:349_0": "Chaḷabhiñño pana hutvā bhikkhū ovadati anusāsati bahū ca satte dhammaṁ kathetvā saraṇesu",
  "atk-s0508a13:349_1": "ca sīlesu ca patiṭṭhāpesi. Aññatarañca kulaṁ assaddhaṁ appasannaṁ saddhaṁ pasannaṁ",
  "atk-s0508a13:349_2": "akāsi. Tena tasmiṁ kule manussā there abhippasannā ahesuṁ. Tatthekā dārikā abhirūpā",
  "atk-s0508a13:349_3": "dassanīyā theraṁ piṇḍāya paviṭṭhaṁ sakkaccaṁ bhojanena parivisati. Athekadivasaṁ",
  "atk-s0508a13:349_4": "māro “evaṁ imassa ayaso vaḍḍhissati, appatiṭṭho bhavissatī”ti cintetvā therassa rūpena",
  "atk-s0508a13:349_5": "gantvā taṁ dārikaṁ hatthe aggahesi. Dārikā “nāyaṁ manussasamphasso”ti ca aññāsi,",
  "atk-s0508a13:349_6": "hatthañca muñcāpesi. Taṁ disvā gharajano there appasādaṁ janesi. Punadivase thero",
  "atk-s0508a13:349_7": "taṁ kāraṇaṁ anāvajjento taṁ gharaṁ agamāsi. Tattha manussā anādaraṁ akaṁsu. Thero",
  "atk-s0508a13:349_8": "taṁ kāraṇaṁ āvajjento mārassa kiriyaṁ disvā “tassa gīvāyaṁ kukkurakuṇapaṁ paṭimuñcatū”ti",
  "atk-s0508a13:349_9": "adhiṭṭhahitvā tassa mocanatthaṁ upagatena mārena atītadivase katakiriyaṁ kathāpetvā",
  "atk-s0508a13:349_10": "taṁ tajjetvā vissajjesi. Taṁ disvā gharasāmiko “khamatha, bhante, accaya”nti khamāpetvā",
  "atk-s0508a13:349_11": "“ajjatagge ahameva, bhante, tumhe upaṭṭhahāmī”ti āha. Thero tassa dhammaṁ kathento –",
  "atk-s0508a13:350": "246.",
  "atk-s0508a13:351": "“Ahu tuyhaṁ pure saddhā, sā te ajja na vijjati;",
  "atk-s0508a13:352": "Yaṁ tuyhaṁ tuyhamevetaṁ, natthi duccaritaṁ mama.",
  "atk-s0508a13:353": "247.",
  "atk-s0508a13:354": "“Aniccā hi calā saddhā, evaṁ diṭṭhā hi sā mayā;",
  "atk-s0508a13:355": "Rajjantipi virajjanti, tattha kiṁ jiyyate muni.",
  "atk-s0508a13:356": "248.",
  "atk-s0508a13:357": "“Paccati munino bhattaṁ, thokaṁ thokaṁ kule kule;",
  "atk-s0508a13:358": "Piṇḍikāya carissāmi, atthi jaṅghabalaṁ mamā”ti. –",
  "atk-s0508a13:359": "Tisso gāthā abhāsi.",
  "atk-s0508a13:360_0": "Tattha ahu tuyhaṁ pure saddhā, sā te ajja na vijjatīti, upāsaka, ito pubbe tava mayi",
  "atk-s0508a13:360_1": "“ayyo dhammacārī samacārī”tiādinā saddhā ahosi, sā saddhā te tava ajja idāni na upalabbhati.",
  "atk-s0508a13:360_2": "Tasmā yaṁ tuyhaṁ tuyhamevetanti catupaccayadānaṁ, tuyhameva etaṁ hotu, na tena mayhaṁ",
  "atk-s0508a13:360_3": "attho, sammā pasannacittena hi dānaṁ nāma dātabbanti adhippāyo. Atha vā yaṁ tuyhaṁ",
  "atk-s0508a13:360_4": "tuyhamevetanti yaṁ tava mayi ajja agāravaṁ pavattaṁ, taṁ tuyhameva, tassa phalaṁ",
  "atk-s0508a13:360_5": "tayā eva paccanubhavitabbaṁ, na mayāti attho. Natthi duccaritaṁ mamāti mama pana",
  "atk-s0508a13:360_6": "duccaritaṁ nāma natthi maggeneva duccaritahetūnaṁ kilesānaṁ samucchinnattā.",
  "atk-s0508a13:361_0": "Aniccā hi calā saddhāti yasmā pothujjanikā saddhā aniccā ekantikā na hoti, tato eva",
  "atk-s0508a13:361_1": "calā assapiṭṭhe ṭhapitakumbhaṇḍaṁ viya, thusarāsimhi nikhātakhāṇukaṁ viya ca anavaṭṭhitā.",
  "atk-s0508a13:361_2": "Evaṁ diṭṭhā hi sā mayāti evaṁ bhūtā ca sā saddhā mayā tayi diṭṭhā paccakkhato viditā.",
  "atk-s0508a13:361_3": "Rajjantipi virajjantīti evaṁ tassā anavaṭṭhitattā eva ime sattā kadāci katthaci mittasanthavavasena",
  "atk-s0508a13:361_4": "rajjanti sinehampi karonti, kadāci virajjanti virattacittā honti. Tattha kiṁ jiyyate",
  "atk-s0508a13:361_5": "munīti tasmiṁ puthujjanānaṁ rajjane virajjane ca muni pabbajito kiṁ jiyyati, kā tassa hānīti attho.",
  "atk-s0508a13:362_0": "“Sace mama paccaye na gaṇhatha, kathaṁ tumhe yāpethā”ti evaṁ mā cintayīti dassento",
  "atk-s0508a13:362_1": "“paccatī”ti gāthamāha. Tassattho munino pabbajitassa bhattaṁ nāma kule kule anugharaṁ",
  "atk-s0508a13:362_2": "divase divase thokaṁ thokaṁ paccate, na ca tuyhaṁ eva gehe. Piṇḍikāya carissāmi,",
  "atk-s0508a13:362_3": "atthi jaṅghabalaṁ mamāti atthi me jaṅghabalaṁ, nāhaṁ obhaggajaṅgho na khañjo na ca",
  "atk-s0508a13:362_4": "pādarogī, tasmā piṇḍikāya missakabhikkhāya carissāmi, “yathāpi bhamaro puppha”ntiādinā",
  "atk-s0508a13:362_5": "satthārā vuttanayena piṇḍāya caritvā yāpessāmīti dasseti.",
  "atk-s0508a13:363": "Sāṭimattiyattheragāthāvaṇṇanā niṭṭhitā.",
  "atk-s0508a13:364": "11. Upālittheragāthāvaṇṇanā",
  "atk-s0508a13:365_0": "Saddhāyaabhinikkhammāti āyasmato upālittherassa gāthā. Kā uppatti? Ayampi padumuttarassa",
  "atk-s0508a13:365_1": "bhagavato kāle haṁsavatīnagare kulaghare nibbatto ekadivasaṁ satthu dhammaṁ suṇanto",
  "atk-s0508a13:365_2": "satthāraṁ ekaṁ bhikkhuṁ vinayadharānaṁ aggaṭṭhāne ṭhapentaṁ disvā adhikārakammaṁ",
  "atk-s0508a13:365_3": "katvā taṁ ṭhānantaraṁ patthesi. So yāvajīvaṁ kusalaṁ katvā devamanussesu saṁsaranto",
  "atk-s0508a13:365_4": "imasmiṁ buddhuppāde kappakagehe paṭisandhiṁ gaṇhi, upālītissa nāmaṁ akaṁsu. So vayappatto",
  "atk-s0508a13:365_5": "anuruddhādīnaṁ channaṁ khattiyānaṁ pasādako hutvā tathāgate anupiyambavane viharante",
  "atk-s0508a13:365_6": "pabbajanatthāya nikkhamantehi chahi khattiyehi saddhiṁ nikkhamitvā pabbaji. Tassa",
  "atk-s0508a13:365_7": "pabbajjāvidhānaṁ pāḷiyaṁ āgatameva.",
  "atk-s0508a13:366_0": "So pabbajitvā upasampanno satthu santike kammaṭṭhānaṁ gahetvā “mayhaṁ, bhante, araññavāsaṁ",
  "atk-s0508a13:366_1": "anujānāthā”ti āha. Bhikkhu tava araññe vasantassa ekameva dhuraṁ vaḍḍhissati, amhākaṁ",
  "atk-s0508a13:366_2": "pana santike vasantassa ganthadhurañca vipassanādhurañca paripūressatīti. Thero satthu",
  "atk-s0508a13:366_3": "vacanaṁ sampaṭicchitvā vipassanāya kammaṁ karonto nacirasseva arahattaṁ pāpuṇi. Tena vuttaṁ apadāne –",
  "atk-s0508a13:367": "“Nagare haṁsavatiyā, sujāto nāma brāhmaṇo;",
  "atk-s0508a13:368": "Asītikoṭinicayo, pahūtadhanadhaññavā.",
  "atk-s0508a13:369": "“Ajjhāyako mantadharo, tiṇṇaṁ vedāna pāragū;",
  "atk-s0508a13:370": "Lakkhaṇe itihāse ca, sadhamme pāramiṁ gato.",
  "atk-s0508a13:371": "“Paribbājā ekasikhā, gotamā buddhasāvakā;",
  "atk-s0508a13:372": "Carakā tāpasā ceva, caranti mahiyā tadā.",
  "atk-s0508a13:373": "“Tepi maṁ parivārenti, brāhmaṇo vissuto iti;",
  "atk-s0508a13:374": "Bahujjano maṁ pūjeti, nāhaṁ pūjemi kiñcanaṁ.",
  "atk-s0508a13:375": "“Pūjārahaṁ na passāmi, mānatthaddho ahaṁ tadā;",
  "atk-s0508a13:376": "Buddhoti vacanaṁ natthi, tāva nuppajjate jino.",
  "atk-s0508a13:377": "“Accayena ahorattaṁ, padumuttaranāmako;",
  "atk-s0508a13:378": "Sabbaṁ tamaṁ vinodetvā, loke uppajji cakkhumā.",
  "atk-s0508a13:379": "“Vitthārike bāhujaññe, puthubhūte ca sāsane;",
  "atk-s0508a13:380": "Upāgami tadā buddho, nagaraṁ haṁsasavhayaṁ.",
  "atk-s0508a13:381": "“Pitu atthāya so buddho, dhammaṁ desesi cakkhumā;",
  "atk-s0508a13:382": "Tena kālena parisā, samantā yojanaṁ tadā.",
  "atk-s0508a13:383": "“Sammato manujānaṁ so, sunando nāma tāpaso;",
  "atk-s0508a13:384": "Yāvatā buddhaparisā, pupphehacchādayī tadā.",
  "atk-s0508a13:385": "“Catusaccaṁ pakāsente, seṭṭhe ca pupphamaṇḍape;",
  "atk-s0508a13:386": "Koṭisatasahassānaṁ, dhammābhisamayo ahu.",
  "atk-s0508a13:387": "“Sattarattindivaṁ buddho, vassetvā dhammavuṭṭhiyo;",
  "atk-s0508a13:388": "Aṭṭhame divase patte, sunandaṁ kittayī jino.",
  "atk-s0508a13:389": "“Devaloke manusse vā, saṁsaranto ayaṁ bhave;",
  "atk-s0508a13:390": "Sabbesaṁ pavaro hutvā, bhavesu saṁsarissati.",
  "atk-s0508a13:391": "“Kappasatasahassamhi, okkākakulasambhavo;",
  "atk-s0508a13:392": "Gotamo nāma gottena, satthā loke bhavissati.",
  "atk-s0508a13:393": "“Tassa dhammesu dāyādo, oraso dhammanimmito;",
  "atk-s0508a13:394": "Mantāṇiputto puṇṇoti, hessati satthu sāvako.",
  "atk-s0508a13:395": "“Evaṁ kittayi sambuddho, sunandaṁ tāpasaṁ tadā;",
  "atk-s0508a13:396": "Hāsayanto janaṁ sabbaṁ, dassayanto sakaṁ balaṁ.",
  "atk-s0508a13:397": "“Katañjalī namassanti, sunandaṁ tāpasaṁ janā;",
  "atk-s0508a13:398": "Buddhe kāraṁ karitvāna, sodhesi gatimattano.",
  "atk-s0508a13:399": "“Tattha me ahu saṅkappo, sutvāna munino vacaṁ;",
  "atk-s0508a13:400": "Ahampi kāraṁ kassāmi, yathā passāmi gotamaṁ.",
  "atk-s0508a13:401": "“Evāhaṁ cintayitvāna, kiriyaṁ cintayiṁ mama;",
  "atk-s0508a13:402": "Kyāhaṁ kammaṁ ācarāmi, puññakkhette anuttare.",
  "atk-s0508a13:403": "“Ayañca pāṭhiko bhikkhu, sabbapāṭhissa sāsane;",
  "atk-s0508a13:404": "Vinaye agganikkhitto, taṁ ṭhānaṁ patthaye ahaṁ.",
  "atk-s0508a13:405": "“Idaṁ me amitaṁ bhogaṁ, akkhobhaṁ sāgarūpamaṁ;",
  "atk-s0508a13:406": "Tena bhogena buddhassa, ārāmaṁ māpaye ahaṁ.",
  "atk-s0508a13:407": "“Sobhanaṁ nāma ārāmaṁ, nagarassa puratthato;",
  "atk-s0508a13:408": "Kiṇitvā satasahassena, saṅghārāmaṁ amāpayiṁ.",
  "atk-s0508a13:409": "“Kūṭāgāre ca pāsāde, maṇḍape hammiye guhā;",
  "atk-s0508a13:410": "Caṅkame sukate katvā, saṅghārāmaṁ amāpayiṁ.",
  "atk-s0508a13:411": "“Jantāgharaṁ aggisālaṁ, atho udakamāḷakaṁ;",
  "atk-s0508a13:412": "Nhānagharaṁ māpayitvā, bhikkhusaṅghassadāsahaṁ.",
  "atk-s0508a13:413": "“Āsandiyo pīṭhake ca, paribhoge ca bhājane;",
  "atk-s0508a13:414": "Ārāmikañca bhesajjaṁ, sabbametaṁ adāsahaṁ.",
  "atk-s0508a13:415": "“Ārakkhaṁ paṭṭhapetvāna, pākāraṁ kārayiṁ daḷhaṁ;",
  "atk-s0508a13:416": "Mā naṁ koci viheṭhesi, santacittāna tādinaṁ.",
  "atk-s0508a13:417": "“Satasahassenāvāsaṁ, saṅghārāme amāpayiṁ;",
  "atk-s0508a13:418": "Vepullaṁ taṁ māpayitvā, sambuddhaṁ upanāmayiṁ.",
  "atk-s0508a13:419": "“Niṭṭhāpito mayārāmo, sampaṭiccha tuvaṁ muni;",
  "atk-s0508a13:420": "Niyyādessāmi taṁ vīra, adhivāsehi cakkhuma.",
  "atk-s0508a13:421": "“Padumuttaro lokavidū, āhutīnaṁ paṭiggaho;",
  "atk-s0508a13:422": "Mama saṅkappamaññāya, adhivāsesi nāyako.",
  "atk-s0508a13:423": "“Adhivāsanamaññāya, sabbaññussa mahesino;",
  "atk-s0508a13:424": "Bhojanaṁ paṭiyādetvā, kālamārocayiṁ ahaṁ.",
  "atk-s0508a13:425": "“Ārocitamhi kālamhi, padumuttaranāyako;",
  "atk-s0508a13:426": "Khīṇāsavasahassehi, ārāmaṁ me upāgami.",
  "atk-s0508a13:427": "“Nisinnaṁ kālamaññāya, annapānena tappayiṁ;",
  "atk-s0508a13:428": "Bhuttāviṁ kālamaññāya, idaṁ vacanamabraviṁ.",
  "atk-s0508a13:429": "“Kīto satasahassena, tattakeneva kārito;",
  "atk-s0508a13:430": "Sobhano nāma ārāmo, sampaṭiccha tuvaṁ muni.",
  "atk-s0508a13:431": "“Iminārāmadānena, cetanāpaṇidhīhi ca;",
  "atk-s0508a13:432": "Bhave nibbattamānohaṁ, labhāmi mama patthitaṁ.",
  "atk-s0508a13:433": "“Paṭiggahetvā sambuddho, saṅghārāmaṁ sumāpitaṁ;",
  "atk-s0508a13:434": "Bhikkhusaṅghe nisīditvā, idaṁ vacanamabravi.",
  "atk-s0508a13:435": "“Yo so buddhassa pādāsi, saṅghārāmaṁ sumāpitaṁ;",
  "atk-s0508a13:436": "Tamahaṁ kittayissāmi, suṇātha mama bhāsato.",
  "atk-s0508a13:437": "“Hatthī assā rathā pattī, senā ca caturaṅginī;",
  "atk-s0508a13:438": "Parivāressantimaṁ niccaṁ, saṅghārāmassidaṁ phalaṁ.",
  "atk-s0508a13:439": "“Saṭṭhi tūrasahassāni, bheriyo samalaṅkatā;",
  "atk-s0508a13:440": "Parivāressantimaṁ niccaṁ, saṅghārāmassidaṁ phalaṁ.",
  "atk-s0508a13:441": "“Chaḷasītisahassāni, nāriyo samalaṅkatā;",
  "atk-s0508a13:442": "Vicittavatthābharaṇā, āmuttamaṇikuṇḍalā.",
  "atk-s0508a13:443": "“Aḷārapamhā hasulā, susaññā tanumajjhimā;",
  "atk-s0508a13:444": "Parivāressantimaṁ niccaṁ, saṅghārāmassidaṁ phalaṁ.",
  "atk-s0508a13:445": "“Tiṁsakappasahassāni, devaloke ramissati;",
  "atk-s0508a13:446": "Sahassakkhattuṁ devindo, devarajjaṁ karissati.",
  "atk-s0508a13:447": "“Devarājena pattabbaṁ, sabbaṁ paṭilabhissati;",
  "atk-s0508a13:448": "Anūnabhogo hutvāna, devarajjaṁ karissati.",
  "atk-s0508a13:449": "“Sahassakkhattuṁ cakkavattī, rājā raṭṭhe bhavissati.",
  "atk-s0508a13:450": "Pathabyā rajjaṁ vipulaṁ, gaṇanāto asaṅkhiyaṁ.",
  "atk-s0508a13:451": "“Kappasatasahassamhi, okkākakulasambhavo;",
  "atk-s0508a13:452": "Gotamo nāma gottena, satthā loke bhavissati.",
  "atk-s0508a13:453": "“Tassa dhammesu dāyādo, oraso dhammanimmito;",
  "atk-s0508a13:454": "Upāli nāma nāmena, hessati satthu sāvako.",
  "atk-s0508a13:455": "“Vinaye pāramiṁ patvā, ṭhānāṭhāne ca kovido;",
  "atk-s0508a13:456": "Jinasāsanaṁ dhārento, viharissatināsavo.",
  "atk-s0508a13:457": "“Sabbametaṁ abhiññāya, gotamo sakyapuṅgavo;",
  "atk-s0508a13:458": "Bhikkhusaṅghe nisīditvā, etadagge ṭhapessati.",
  "atk-s0508a13:459": "“Aparimeyyupādāya, patthemi tava sāsanaṁ;",
  "atk-s0508a13:460": "So me attho anuppatto, sabbasaṁyojanakkhayo.",
  "atk-s0508a13:461": "“Yathā sūlāvuto poso, rājadaṇḍena tajjito;",
  "atk-s0508a13:462": "Sūle sātaṁ avindanto, parimuttiṁva icchati.",
  "atk-s0508a13:463": "“Tathevāhaṁ mahāvīra, bhavadaṇḍena tajjito;",
  "atk-s0508a13:464": "Kammasūlāvuto santo, pipāsāvedanaṭṭito.",
  "atk-s0508a13:465": "“Bhave sātaṁ na vindāmi, ḍayhanto tīhi aggibhi;",
  "atk-s0508a13:466": "Parimuttiṁ gavesāmi, yathāpi rājadaṇḍito.",
  "atk-s0508a13:467": "“Yathā visādo puriso, visena paripīḷito;",
  "atk-s0508a13:468": "Agadaṁ so gaveseyya, visaghātāyupālanaṁ.",
  "atk-s0508a13:469": "“Gavesamāno passeyya, agadaṁ visaghātakaṁ;",
  "atk-s0508a13:470": "Taṁ pivitvā sukhī assa, visamhā parimuttiyā.",
  "atk-s0508a13:471": "“Tathevāhaṁ mahāvīra, yathā visahato naro;",
  "atk-s0508a13:472": "Sampīḷito avijjāya, saddhammāgadamesahaṁ.",
  "atk-s0508a13:473": "“Dhammāgadaṁ gavesanto, addakkhiṁ sakyasāsanaṁ;",
  "atk-s0508a13:474": "Aggaṁ sabbosadhānaṁ taṁ, sabbasallavinodanaṁ.",
  "atk-s0508a13:475": "“Dhammosadhaṁ pivitvāna, visaṁ sabbaṁ samūhaniṁ;",
  "atk-s0508a13:476": "Ajarāmaraṁ sītibhāvaṁ, nibbānaṁ phassayiṁ ahaṁ.",
  "atk-s0508a13:477": "“Yathā bhūtaṭṭito poso, bhūtaggāhena pīḷito;",
  "atk-s0508a13:478": "Bhūtavejjaṁ gaveseyya, bhūtasmā parimuttiyā.",
  "atk-s0508a13:479": "“Gavesamāno passeyya, bhūtavijjāsu kovidaṁ;",
  "atk-s0508a13:480": "Tassa so vihane bhūtaṁ, samūlañca vināsaye.",
  "atk-s0508a13:481": "“Tathevāhaṁ mahāvīra, tamaggāhena pīḷito;",
  "atk-s0508a13:482": "Ñāṇālokaṁ gavesāmi, tamato parimuttiyā.",
  "atk-s0508a13:483": "“Athaddasaṁ sakyamuniṁ, kilesatamasodhanaṁ;",
  "atk-s0508a13:484": "So me tamaṁ vinodesi, bhūtavejjova bhūtakaṁ.",
  "atk-s0508a13:485": "“Saṁsārasotaṁ sañchindiṁ, taṇhāsotaṁ nivārayiṁ;",
  "atk-s0508a13:486": "Bhavaṁ ugghāṭayiṁ sabbaṁ, bhūtavejjova mūlato.",
  "atk-s0508a13:487": "“Garuḷo yathā opatati, pannagaṁ bhakkhamattano;",
  "atk-s0508a13:488": "Samantā yojanasataṁ, vikkhobheti mahāsaraṁ.",
  "atk-s0508a13:489": "“Pannagaṁ so gahetvāna, adhosīsaṁ viheṭhayaṁ;",
  "atk-s0508a13:490": "Ādāya so pakkamati, yenakāmaṁ vihaṅgamo.",
  "atk-s0508a13:491": "“Tathevāhaṁ mahāvīra, yathāpi garuḷo balī;",
  "atk-s0508a13:492": "Asaṅkhataṁ gavesanto, dose vikkhālayiṁ ahaṁ.",
  "atk-s0508a13:493": "“Diṭṭho ahaṁ dhammavaraṁ, santipadamanuttaraṁ;",
  "atk-s0508a13:494": "Ādāya viharāmetaṁ, garuḷo pannagaṁ yathā.",
  "atk-s0508a13:495": "“Āsāvatī nāma latā, jātā cittalatāvane;",
  "atk-s0508a13:496": "Tassā vassasahassena, ekaṁ nibbattate phalaṁ.",
  "atk-s0508a13:497": "“Taṁ devā payirupāsanti, tāvadūraphale sati;",
  "atk-s0508a13:498": "Devānaṁ sā piyā evaṁ, āsāvatī latuttamā.",
  "atk-s0508a13:499": "“Satasahassupādāya, tāhaṁ paricare muni;",
  "atk-s0508a13:500": "Sāyaṁ pātaṁ namassāmi, devā āsāvatiṁ yathā.",
  "atk-s0508a13:501": "“Avañjhā pāricariyā, amoghā ca namassanā;",
  "atk-s0508a13:502": "Dūrāgatampi maṁ santaṁ, khaṇoyaṁ na virādhayi.",
  "atk-s0508a13:503": "“Paṭisandhiṁ na passāmi, vicinanto bhave ahaṁ;",
  "atk-s0508a13:504": "Nirūpadhi vippamutto, upasanto carāmahaṁ.",
  "atk-s0508a13:505": "“Yathāpi padumaṁ nāma, sūriyaraṁsena pupphati;",
  "atk-s0508a13:506": "Tathevāhaṁ mahāvīra, buddharaṁsena pupphito.",
  "atk-s0508a13:507": "“Yathā balākayonimhi, na vijjati pumo sadā;",
  "atk-s0508a13:508": "Meghesu gajjamānesu, gabbhaṁ gaṇhanti tā sadā.",
  "atk-s0508a13:509": "“Cirampi gabbhaṁ dhārenti, yāva megho na gajjati;",
  "atk-s0508a13:510": "Bhārato parimuccanti, yadā megho pavassati.",
  "atk-s0508a13:511": "“Padumuttarabuddhassa, dhammameghena gajjato;",
  "atk-s0508a13:512": "Saddena dhammameghassa, dhammagabbhaṁ agaṇhahaṁ.",
  "atk-s0508a13:513": "“Satasahassupādāya, puññagabbhaṁ dharemahaṁ;",
  "atk-s0508a13:514": "Nappamuccāmi bhārato, dhammamegho na gajjati.",
  "atk-s0508a13:515": "“Yadā tuvaṁ sakyamuni, ramme kapilavatthave;",
  "atk-s0508a13:516": "Gajjasi dhammameghena, bhārato parimuccahaṁ.",
  "atk-s0508a13:517": "“Suññataṁ animittañca, tathāppaṇihitampi ca;",
  "atk-s0508a13:518": "Caturo ca phale sabbe, dhammevaṁ vijanayiṁ ahaṁ.",
  "atk-s0508a13:519": "“Aparimeyyupādāya, patthemi tava sāsanaṁ;",
  "atk-s0508a13:520": "So me attho anuppatto, santipadamanuttaraṁ.",
  "atk-s0508a13:521": "“Vinaye pāramiṁ patto, yathāpi pāṭhiko isi;",
  "atk-s0508a13:522": "Na me samasamo atthi, dhāremi sāsanaṁ ahaṁ.",
  "atk-s0508a13:523": "“Vinaye khandhake cāpi, tikacchede ca pañcake;",
  "atk-s0508a13:524": "Ettha me vimati natthi, akkhare byañjanepi vā.",
  "atk-s0508a13:525": "“Niggahe paṭikamme ca, ṭhānāṭhāne ca kovido;",
  "atk-s0508a13:526": "Osāraṇe vuṭṭhāpane, sabbattha pāramiṁ gato.",
  "atk-s0508a13:527": "“Vinaye khandhake vāpi, nikkhipitvā padaṁ ahaṁ;",
  "atk-s0508a13:528": "Ubhato viniveṭhetvā, rasato osareyyahaṁ.",
  "atk-s0508a13:529": "“Niruttiyā sukusalo, atthānatthe ca kovido;",
  "atk-s0508a13:530": "Anaññātaṁ mayā natthi, ekaggo satthu sāsane.",
  "atk-s0508a13:531": "“Rūpadakkho ahaṁ ajja, sakyaputtassa sāsane;",
  "atk-s0508a13:532": "Kaṅkhaṁ sabbaṁ vinodemi, chindāmi sabbasaṁsayaṁ.",
  "atk-s0508a13:533": "“Padaṁ anupadañcāpi, akkharañcāpi byañjanaṁ;",
  "atk-s0508a13:534": "Nidāne pariyosāne, sabbattha kovido ahaṁ.",
  "atk-s0508a13:535": "“Yathāpi rājā balavā, niggaṇhitvā parantape;",
  "atk-s0508a13:536": "Vijinitvāna saṅgāmaṁ, nagaraṁ tattha māpaye.",
  "atk-s0508a13:537": "“Pākāraṁ parikhañcāpi, esikaṁ dvārakoṭṭhakaṁ;",
  "atk-s0508a13:538": "Aṭṭālake ca vividhe, kāraye nagare bahū.",
  "atk-s0508a13:539": "“Siṅghāṭakaṁ caccarañca, suvibhattantarāpaṇaṁ;",
  "atk-s0508a13:540": "Kārayeyya sabhaṁ tattha, atthānatthavinicchayaṁ.",
  "atk-s0508a13:541": "“Nigghātatthaṁ amittānaṁ, chiddāchiddañca jānituṁ;",
  "atk-s0508a13:542": "Balakāyassa rakkhāya, senāpaccaṁ ṭhapeti so.",
  "atk-s0508a13:543": "“Ārakkhatthāya bhaṇḍassa, nidhānakusalaṁ naraṁ;",
  "atk-s0508a13:544": "Mā me bhaṇḍaṁ vinassīti, bhaṇḍarakkhaṁ ṭhapeti so.",
  "atk-s0508a13:545": "“Mamatto hoti yo rañño, vuddhiṁ yassa ca icchati;",
  "atk-s0508a13:546": "Tassādhikaraṇaṁ deti, mittassa paṭipajjituṁ.",
  "atk-s0508a13:547": "“Uppātesu nimittesu, lakkhaṇesu ca kovidaṁ;",
  "atk-s0508a13:548": "Ajjhāyakaṁ mantadharaṁ, porohicce ṭhapeti so.",
  "atk-s0508a13:549": "“Etehaṅgehi sampanno, khattiyoti pavuccati;",
  "atk-s0508a13:550": "Sadā rakkhanti rājānaṁ, cakkavākova dukkhitaṁ.",
  "atk-s0508a13:551": "“Tatheva tvaṁ mahāvīra, hatāmittova khattiyo;",
  "atk-s0508a13:552": "Sadevakassa lokassa, dhammarājāti vuccati.",
  "atk-s0508a13:553": "“Titthiye nihanitvāna, mārañcāpi sasenakaṁ;",
  "atk-s0508a13:554": "Tamandhakāraṁ vidhamitvā, dhammanagaraṁ amāpayi.",
  "atk-s0508a13:555": "“Sīlaṁ pākārakaṁ tattha, ñāṇaṁ te dvārakoṭṭhakaṁ;",
  "atk-s0508a13:556": "Saddhā te esikā vīra, dvārapālo ca saṁvaro.",
  "atk-s0508a13:557": "“Satipaṭṭhānamaṭṭālaṁ, paññā te caccaraṁ mune;",
  "atk-s0508a13:558": "Iddhipādañca siṅghāṭaṁ, dhammavīthi sumāpitā.",
  "atk-s0508a13:559": "“Suttantaṁ abhidhammañca, vinayañcāpi kevalaṁ;",
  "atk-s0508a13:560": "Navaṅgaṁ buddhavacanaṁ, esā dhammasabhā tava.",
  "atk-s0508a13:561": "“Suññataṁ animittañca, vihārañcappaṇīhitaṁ;",
  "atk-s0508a13:562": "Āneñjañca nirodho ca, esā dhammakuṭī tava.",
  "atk-s0508a13:563": "“Paññāya aggo nikkhitto, paṭibhāne ca kovido;",
  "atk-s0508a13:564": "Sāriputtoti nāmena, dhammasenāpatī tava.",
  "atk-s0508a13:565": "“Cutūpapātakusalo, iddhiyā pāramiṁ gato;",
  "atk-s0508a13:566": "Kolito nāma nāmena, porohicco tavaṁ mune.",
  "atk-s0508a13:567": "“Porāṇakavaṁsadharo, uggatejo durāsado;",
  "atk-s0508a13:568": "Dhutavādīguṇenaggo, akkhadasso tavaṁ mune.",
  "atk-s0508a13:569": "“Bahussuto dhammadharo, sabbapāṭhī ca sāsane;",
  "atk-s0508a13:570": "Ānando nāma nāmena, dhammārakkho tavaṁ mune.",
  "atk-s0508a13:571": "“Ete sabbe atikkamma, pamesi bhagavā mamaṁ;",
  "atk-s0508a13:572": "Vinicchayaṁ me pādāsi, vinaye viññudesitaṁ.",
  "atk-s0508a13:573": "“Yo koci vinaye pañhaṁ, pucchati buddhasāvako;",
  "atk-s0508a13:574": "Tattha me cintanā natthi, taññevatthaṁ kathemahaṁ.",
  "atk-s0508a13:575": "“Yāvatā buddhakhettamhi, ṭhapetvā taṁ mahāmuni;",
  "atk-s0508a13:576": "Vinaye mādiso natthi, kuto bhiyyo bhavissati.",
  "atk-s0508a13:577": "“Bhikkhusaṅghe nisīditvā, evaṁ gajjati gotamo;",
  "atk-s0508a13:578": "Upālissa samo natthi, vinaye khandhakesu ca.",
  "atk-s0508a13:579": "“Yāvatā buddhabhaṇitaṁ, navaṅgaṁ satthusāsanaṁ;",
  "atk-s0508a13:580": "Vinayogadhaṁ taṁ sabbaṁ, vinayamūlapassino.",
  "atk-s0508a13:581": "“Mama kammaṁ saritvāna, gotamo sakyapuṅgavo;",
  "atk-s0508a13:582": "Bhikkhusaṅghe nisīditvā, etadagge ṭhapesi maṁ.",
  "atk-s0508a13:583": "“Satasahassupādāya, imaṁ ṭhānaṁ apatthayiṁ;",
  "atk-s0508a13:584": "So me attho anuppatto, vinaye pāramiṁ gato.",
  "atk-s0508a13:585": "“Sakyānaṁ nandijanano, kappako āsahaṁ pure;",
  "atk-s0508a13:586": "Vijahitvāna taṁ jātiṁ, putto jāto mahesino.",
  "atk-s0508a13:587": "“Ito dutiyake kappe, añjaso nāma khattiyo;",
  "atk-s0508a13:588": "Anantatejo amitayaso, bhūmipālo mahaddhano.",
  "atk-s0508a13:589": "“Tassa rañño ahaṁ putto, candano nāma khattiyo;",
  "atk-s0508a13:590": "Jātimadenupatthaddho, yasabhogamadena ca.",
  "atk-s0508a13:591": "“Nāgasatasahassāni, sabbālaṅkārabhūsitā;",
  "atk-s0508a13:592": "Tidhāpabhinnā mātaṅgā, parivārenti maṁ sadā.",
  "atk-s0508a13:593": "“Sabalehi paretohaṁ, uyyānaṁ gantukāmako;",
  "atk-s0508a13:594": "Āruyha sirikaṁ nāgaṁ, nagarā nikkhamiṁ tadā.",
  "atk-s0508a13:595": "“Caraṇena ca sampanno, guttadvāro susaṁvuto;",
  "atk-s0508a13:596": "Devalo nāma sambuddho, āgacchi purato mama.",
  "atk-s0508a13:597": "“Pesetvā sirikaṁ nāgaṁ, buddhaṁ āsādayiṁ tadā;",
  "atk-s0508a13:598": "Tato sañjātakopo so, nāgo nuddharate padaṁ.",
  "atk-s0508a13:599": "“Nāgaṁ ruṇṇamanaṁ disvā, buddhe kodhaṁ akāsahaṁ;",
  "atk-s0508a13:600": "Vihesayitvā sambuddhaṁ, uyyānaṁ agamāsahaṁ.",
  "atk-s0508a13:601": "“Sātaṁ tattha na vindāmi, siro pajjalito yathā;",
  "atk-s0508a13:602": "Pariḷāhena ḍayhāmi, macchova baḷisādako.",
  "atk-s0508a13:603": "“Sasāgarantā pathavī, ādittā viya hoti me;",
  "atk-s0508a13:604": "Pitu santikupāgamma, idaṁ vacanamabraviṁ.",
  "atk-s0508a13:605": "“Āsīvisaṁva kupitaṁ, aggikkhandhaṁva āgataṁ;",
  "atk-s0508a13:606": "Mattaṁva kuñjaraṁ dantiṁ, yaṁ sayambhumasādayiṁ.",
  "atk-s0508a13:607": "“Āsādito mayā buddho, ghoro uggatapo jino;",
  "atk-s0508a13:608": "Purā sabbe vinassāma, khamāpessāma taṁ muniṁ.",
  "atk-s0508a13:609": "“No ce taṁ nijjhāpessāma, attadantaṁ samāhitaṁ;",
  "atk-s0508a13:610": "Orena sattadivasā, raṭṭhaṁ me vidhamissati.",
  "atk-s0508a13:611": "“Sumekhalo kosiyo ca, siggavo cāpi sattako;",
  "atk-s0508a13:612": "Āsādayitvā isayo, duggatā te saraṭṭhakā.",
  "atk-s0508a13:613": "“Yadā kuppanti isayo, saññatā brahmacārino;",
  "atk-s0508a13:614": "Sadevakaṁ vināsenti, sasāgaraṁ sapabbataṁ.",
  "atk-s0508a13:615": "“Tiyojanasahassamhi, purise sannipātayiṁ;",
  "atk-s0508a13:616": "Accayaṁ desanatthāya, sayambhuṁ upasaṅkamiṁ.",
  "atk-s0508a13:617": "“Allavatthā allasirā, sabbeva pañjalīkatā;",
  "atk-s0508a13:618": "Buddhassa pāde nipatitvā, idaṁ vacanamabravuṁ.",
  "atk-s0508a13:619": "“Khamassu tvaṁ mahāvīra, abhiyācati taṁ jano;",
  "atk-s0508a13:620": "Pariḷāhaṁ vinodehi, mā no raṭṭhaṁ vināsaya.",
  "atk-s0508a13:621": "“Sadevamānusā sabbe, sadānavā sarakkhasā;",
  "atk-s0508a13:622": "Ayomayena kūṭena, siraṁ bhindeyyu me sadā.",
  "atk-s0508a13:623": "“Dake aggi na saṇṭhāti, bījaṁ sele na rūhati;",
  "atk-s0508a13:624": "Agade kimi na saṇṭhāti, kopo buddhe na jāyati.",
  "atk-s0508a13:625": "“Yathā ca bhūmi acalā, appameyyo ca sāgaro;",
  "atk-s0508a13:626": "Anantako ca ākāso, evaṁ buddhā akhobhiyā.",
  "atk-s0508a13:627": "“Sadā khantā mahāvīrā, khamitā ca tapassino;",
  "atk-s0508a13:628": "Khantānaṁ khamitānañca, gamanaṁ taṁ na vijjati.",
  "atk-s0508a13:629": "“Idaṁ vatvāna sambuddho, pariḷāhaṁ vinodayaṁ;",
  "atk-s0508a13:630": "Mahājanassa purato, nabhaṁ abbhuggamī tadā.",
  "atk-s0508a13:631": "“Tena kammenahaṁ vīra, hīnattaṁ ajjhupāgato;",
  "atk-s0508a13:632": "Samatikkamma taṁ jātiṁ, pāvisiṁ abhayaṁ puraṁ.",
  "atk-s0508a13:633": "“Tadāpi maṁ mahāvīra, ḍayhamānaṁ susaṇṭhitaṁ;",
  "atk-s0508a13:634": "Pariḷāhaṁ vinodesi, sayambhuñca khamāpayiṁ.",
  "atk-s0508a13:635": "“Ajjāpi maṁ mahāvīra, ḍayhamānaṁ tihaggibhi;",
  "atk-s0508a13:636": "Nibbāpesi tayo aggī, sītibhāvañca pāpayiṁ.",
  "atk-s0508a13:637": "“Yesaṁ sotāvadhānatthi, suṇātha mama bhāsato;",
  "atk-s0508a13:638": "Atthaṁ tuyhaṁ pavakkhāmi, yathā diṭṭhaṁ padaṁ mama.",
  "atk-s0508a13:639": "“Sayambhuṁ taṁ vimānetvā, santacittaṁ samāhitaṁ;",
  "atk-s0508a13:640": "Tena kammenahaṁ ajja, jātomhi nīcayoniyaṁ.",
  "atk-s0508a13:641": "“Mā vo khaṇaṁ virādhetha, khaṇātītā hi socare;",
  "atk-s0508a13:642": "Sadatthe vāyameyyātha, khaṇo vo paṭipādito.",
  "atk-s0508a13:643": "“Ekaccānañca vamanaṁ, ekaccānaṁ virecanaṁ;",
  "atk-s0508a13:644": "Visaṁ halāhalaṁ eke, ekaccānañca osadhaṁ.",
  "atk-s0508a13:645": "“Vamanaṁ paṭipannānaṁ, phalaṭṭhānaṁ virecanaṁ;",
  "atk-s0508a13:646": "Osadhaṁ phalalābhīnaṁ, puññakkhettaṁ gavesinaṁ.",
  "atk-s0508a13:647": "“Sāsanena viruddhānaṁ, visaṁ halāhalaṁ yathā;",
  "atk-s0508a13:648": "Āsīviso diṭṭhaviso, evaṁ jhāpeti taṁ naraṁ.",
  "atk-s0508a13:649": "“Sakiṁ pītaṁ halāhalaṁ, uparundhati jīvitaṁ;",
  "atk-s0508a13:650": "Sāsanena virujjhitvā, kappakoṭimhi ḍayhati.",
  "atk-s0508a13:651": "“Khantiyā avihiṁsāya, mettacittavatāya ca;",
  "atk-s0508a13:652": "Sadevakaṁ so tāreti, tasmā te avirādhiyā.",
  "atk-s0508a13:653": "“Lābhālābhe na sajjanti, sammānanavimānane;",
  "atk-s0508a13:654": "Pathavīsadisā buddhā, tasmā te na virādhiyā.",
  "atk-s0508a13:655": "“Devadatte ca vadhake, core aṅgulimālake;",
  "atk-s0508a13:656": "Rāhule dhanapāle ca, sabbesaṁ samako muni.",
  "atk-s0508a13:657": "“Etesaṁ paṭigho natthi, rāgomesaṁ na vijjati;",
  "atk-s0508a13:658": "Sabbesaṁ samako buddho, vadhakassorasassa ca.",
  "atk-s0508a13:659": "“Panthe disvāna kāsāvaṁ, chaḍḍitaṁ mīḷhamakkhitaṁ;",
  "atk-s0508a13:660": "Sirasmiṁ añjaliṁ katvā, vanditabbaṁ isiddhajaṁ.",
  "atk-s0508a13:661": "“Abbhatītā ca ye buddhā, vattamānā anāgatā;",
  "atk-s0508a13:662": "Dhajenānena sujjhanti, tasmā ete namassiyā.",
  "atk-s0508a13:663": "“Satthukappaṁ suvinayaṁ, dhāremi hadayenahaṁ;",
  "atk-s0508a13:664": "Namassamāno vinayaṁ, viharissāmi sabbadā.",
  "atk-s0508a13:665": "“Vinayo āsayo mayhaṁ, vinayo ṭhānacaṅkamaṁ;",
  "atk-s0508a13:666": "Kappemi vinaye vāsaṁ, vinayo mama gocaro.",
  "atk-s0508a13:667": "“Vinaye pāramippatto, samathe cāpi kovido;",
  "atk-s0508a13:668": "Upāli taṁ mahāvīra, pāde vandati satthuno.",
  "atk-s0508a13:669": "“So ahaṁ vicarissāmi, gāmā gāmaṁ purā puraṁ;",
  "atk-s0508a13:670": "Namassamāno sambuddhaṁ, dhammassa ca sudhammataṁ.",
  "atk-s0508a13:671": "“Kilesā jhāpitā mayhaṁ…pe… kataṁ buddhassa sāsana”nti.",
  "atk-s0508a13:672_0": "Tattha hi naṁ satthā sayameva sakalaṁ vinayapiṭakaṁ uggaṇhāpesi. So aparabhāge bhārukacchakavatthuṁ",
  "atk-s0508a13:672_1": "ajjukavatthuṁ kumārakassapavatthunti imāni tīṇi vatthūni vinicchayi. Satthā ekekasmiṁ",
  "atk-s0508a13:672_2": "vinicchite sādhukāraṁ datvā tayopi vinicchaye aṭṭhuppattiṁ katvā theraṁ vinayadharānaṁ",
  "atk-s0508a13:672_3": "aggaṭṭhāne ṭhapesi. So aparabhāge ekasmiṁ uposathadivase pātimokkhuddesasamaye bhikkhū ovadanto –",
  "atk-s0508a13:673": "249.",
  "atk-s0508a13:674": "“Saddhāya abhinikkhamma, navapabbajito navo;",
  "atk-s0508a13:675": "Mitte bhajeyya kalyāṇe, suddhājīve atandite.",
  "atk-s0508a13:676": "250.",
  "atk-s0508a13:677": "“Saddhāya abhinikkhamma, navapabbajito navo;",
  "atk-s0508a13:678": "Saṅghasmiṁ viharaṁ bhikkhu, sikkhetha vinayaṁ budho.",
  "atk-s0508a13:679": "251.",
  "atk-s0508a13:680": "“Saddhāya abhinikkhamma, navapabbajito navo;",
  "atk-s0508a13:681": "Kappākappesu kusalo, careyya apurakkhato”ti. – tisso gāthā abhāsi;",
  "atk-s0508a13:682_0": "Tattha saddhāyāti saddhānimittaṁ, na jīvikatthanti attho. Saddhāyāti vā kammaphalāni",
  "atk-s0508a13:682_1": "ratanattayaguṇañca saddahitvā. Abhinikkhammāti gharāvāsato nikkhamitvā. Navapabbajitoti",
  "atk-s0508a13:682_2": "navo hutvā pabbajito, paṭhamavaye eva pabbajito. Navoti sāsane sikkhāya abhinavo",
  "atk-s0508a13:682_3": "daharo. Mitte bhajeyya kalyāṇe suddhājīve atanditeti “piyo garu bhāvanīyo”tiādinā",
  "atk-s0508a13:682_4": "vuttalakkhaṇe kalyāṇamitte, micchājīvavivajjanena suddhājīve, āraddhavīriyatāya atandite",
  "atk-s0508a13:682_5": "bhajeyya upasaṅkameyya, tesaṁ ovādānusāsanīpaṭiggahaṇavasena seveyya. Saṅghasmiṁ",
  "atk-s0508a13:682_6": "viharanti saṅghe bhikkhusamūhe vattapaṭivattapūraṇavasena viharanto. Sikkhetha vinayaṁ",
  "atk-s0508a13:682_7": "budhoti bodhañāṇatāsukusalo hutvā vinayapariyattiṁ sikkheyya. Vinayo hi sāsanassa",
  "atk-s0508a13:682_8": "āyu, tasmiṁ ṭhite sāsanaṁ ṭhitaṁ hoti. “Buddho”ti ca paṭhanti, so evattho. Kappākappesūti",
  "atk-s0508a13:682_9": "kappiyākappiyesu kusalo suttavasena suttānulomavasena ca nipuṇo cheko. Apurakkhatoti",
  "atk-s0508a13:682_10": "na purakkhato taṇhādīhi kutoci purekkhāraṁ apaccāsīsanto hutvā vihareyya.",
  "atk-s0508a13:683": "Upālittheragāthāvaṇṇanā niṭṭhitā.",
  "atk-s0508a13:684": "12. Uttarapālattheragāthāvaṇṇanā",
  "atk-s0508a13:685_0": "Paṇḍitaṁ vata maṁ santanti āyasmato uttarapālattherassa gāthā. Kā uppatti? Ayampi",
  "atk-s0508a13:685_1": "purimabuddhesu katādhikāro tattha tattha bhave puññāni upacinanto vipassissa bhagavato",
  "atk-s0508a13:685_2": "gamanamagge setuṁ kārāpesi. So tena puññakammena devamanussesu saṁsaranto imasmiṁ",
  "atk-s0508a13:685_3": "buddhuppāde sāvatthiyaṁ brāhmaṇakule nibbattitvā uttarapāloti laddhanāmo vayappatto",
  "atk-s0508a13:685_4": "yamakapāṭihāriyaṁ disvā paṭiladdhasaddho pabbajitvā samaṇadhammaṁ karoti. Tassa ekadivasaṁ",
  "atk-s0508a13:685_5": "ayonisomanasikāravasena anubhūtārammaṇaṁ anussarantassa kāmarāgo uppajji. So tāvadeva",
  "atk-s0508a13:685_6": "sahoḍḍhaṁ coraṁ gaṇhanto viya attano cittaṁ niggahetvā saṁvegajāto paṭipakkhamanasikārena",
  "atk-s0508a13:685_7": "kilese vikkhambhetvā vipassanāya kammaṁ karonto bhāvanaṁ ussukkāpetvā arahattaṁ pāpuṇi.",
  "atk-s0508a13:685_8": "Tena vuttaṁ apadāne –",
  "atk-s0508a13:686": "“Vipassino bhagavato, caṅkamantassa sammukhā;",
  "atk-s0508a13:687": "Pasannacitto sumano, setuṁ kārāpayiṁ ahaṁ.",
  "atk-s0508a13:688": "“Ekanavutito kappe, yaṁ setuṁ kārayiṁ ahaṁ;",
  "atk-s0508a13:689": "Duggatiṁ nābhijānāmi, setudānassidaṁ phalaṁ.",
  "atk-s0508a13:690": "“Kilesā jhāpitā mayhaṁ…pe… kataṁ buddhassa sāsana”nti.",
  "atk-s0508a13:691": "Arahattaṁ pana patvā attano paṭipattiṁ paccavekkhitvā sīhanādaṁ nadanto –",
  "atk-s0508a13:692": "252.",
  "atk-s0508a13:693": "“Paṇḍitaṁ vata maṁ santaṁ, alamatthavicintakaṁ;",
  "atk-s0508a13:694": "Pañca kāmaguṇā loke, sammohā pātayiṁsu maṁ.",
  "atk-s0508a13:695": "253.",
  "atk-s0508a13:696": "“Pakkhando māravisaye, daḷhasallasamappito;",
  "atk-s0508a13:697": "Asakkhiṁ maccurājassa, ahaṁ pāsā pamuccituṁ.",
  "atk-s0508a13:698": "254.",
  "atk-s0508a13:699": "“Sabbe kāmā pahīnā me, bhavā sabbe padālitā;",
  "atk-s0508a13:700": "Vikkhīṇo jātisaṁsāro, natthi dāni punabbhavo”ti. –",
  "atk-s0508a13:701": "Tisso gāthā abhāsi.",
  "atk-s0508a13:702_0": "Tattha paṇḍitaṁ vata maṁ santanti sutacintāmayāya paññāya vasena paññāsampannampi",
  "atk-s0508a13:702_1": "nāma maṁ samānaṁ. Alamatthavicintakanti attano ca paresañca atthaṁ hitaṁ vicintetuṁ",
  "atk-s0508a13:702_2": "samatthaṁ, alaṁ vā pariyattaṁ atthassa vicintakaṁ, kilesaviddhaṁsanasamatthaṁ atthadassinaṁ",
  "atk-s0508a13:702_3": "vā, sabbametaṁ attano antimabhavikatāya thero vadati. Pañca kāmaguṇāti rūpādayo pañca",
  "atk-s0508a13:702_4": "kāmakoṭṭhāsā. Loketi tesaṁ pavattiṭṭhānadassanaṁ. Sammohāti sammohanimittaṁ ayonisomanasikārahetu.",
  "atk-s0508a13:702_5": "Sammohāti vā sammohanā sammohakarā. Pātayiṁsūti dhīrabhāvato pātesuṁ, lokato vā uttaritukāmaṁ",
  "atk-s0508a13:702_6": "maṁ loke pātayiṁsūti attho.",
  "atk-s0508a13:703_0": "Pakkhandoti anupaviṭṭho. Māravisayeti kilesavisaye kilesamārassa pavattiṭṭhāne, tassa",
  "atk-s0508a13:703_1": "vasaṁ gatoti adhippāyo. Devaputtamārassa vā issariyaṭṭhāne taṁ anupavisitvā ṭhito.",
  "atk-s0508a13:703_2": "Daḷhasallasamappitoti daḷhaṁ thiraṁ, daḷhena vā sallena samappito, rāgasallena hadayaṁ",
  "atk-s0508a13:703_3": "āhacca viddho. Asakkhiṁ maccurājassa, ahaṁ pāsā pamuccitunti aggamaggasaṇḍāsena rāgādisallaṁ",
  "atk-s0508a13:703_4": "anavasesato uddharantoyeva rāgabandhanasaṅkhātā maccurājassa pāsā ahaṁ parimuccituṁ",
  "atk-s0508a13:703_5": "asakkhiṁ, tato attānaṁ pamocesiṁ.",
  "atk-s0508a13:704_0": "Tato eva ca sabbe kāmā pahīnā me, bhavā sabbe padālitāti vatthārammaṇādibhedena anekabhedabhinnā",
  "atk-s0508a13:704_1": "sabbe kilesakāmā ariyamaggena samucchedavasena mayā pahīnā. Kilesakāmesu hi pahīnesu",
  "atk-s0508a13:704_2": "vatthukāmāpi pahīnā eva honti. Tathā kāmabhavakammabhavādayo bhavā sabbe maggañāṇāsinā",
  "atk-s0508a13:704_3": "padālitā viddhaṁsitā. Kammabhavesu hi padālitesu upapattibhavā padālitā eva honti.",
  "atk-s0508a13:704_4": "Evaṁ kammabhavānaṁ padālitattā eva vikkhīṇo jātisaṁsāro, natthi dāni punabbhavoti.",
  "atk-s0508a13:704_5": "Tassattho heṭṭhā vuttoyeva. Idameva ca therassa aññābyākaraṇaṁ ahosi.",
  "atk-s0508a13:705": "Uttarapālattheragāthāvaṇṇanā niṭṭhitā.",
  "atk-s0508a13:706": "13. Abhibhūtattheragāthāvaṇṇanā",
  "atk-s0508a13:707_0": "Suṇāthañātayo sabbeti āyasmato abhibhūtattherassa gāthā. Kā uppatti? Ayampi purimabuddhesu",
  "atk-s0508a13:707_1": "katādhikāro tattha tattha bhave puññāni upacinanto vessabhussa bhagavato kāle kulagehe",
  "atk-s0508a13:707_2": "nibbattitvā viññutaṁ patto tādisena kalyāṇamittasannissayena sāsane abhippasanno",
  "atk-s0508a13:707_3": "ahosi. So satthari parinibbute tassa dhātuṁ gahetuṁ mahājane ussāhaṁ karonte sayaṁ",
  "atk-s0508a13:707_4": "sabbapaṭhamaṁ gandhodakena citakaṁ nibbāpesi. So tena puññakammena devamanussesu",
  "atk-s0508a13:707_5": "saṁsaranto imasmiṁ buddhuppāde veṭhapuranagare rājakule nibbattitvā abhibhūtoti laddhanāmo",
  "atk-s0508a13:707_6": "pitu accayena rajjaṁ kāreti. Tasmiñca samaye bhagavā janapadacārikaṁ caranto anupubbena",
  "atk-s0508a13:707_7": "taṁ nagaraṁ pāpuṇi. Tato so rājā “bhagavā kira mama nagaraṁ anuppatto”ti sutvā satthu",
  "atk-s0508a13:707_8": "santikaṁ gantvā dhammaṁ sutvā dutiyadivase mahādānaṁ pavattesi. Bhagavā bhuttāvī",
  "atk-s0508a13:707_9": "tassa rañño ajjhāsayānurūpaṁ anumodanaṁ karontoyeva vitthārato dhammaṁ desesi. So",
  "atk-s0508a13:707_10": "dhammaṁ sutvā laddhappasādo rajjaṁ pahāya pabbajitvā arahattaṁ sacchākāsi. Tena vuttaṁ apadāne –",
  "atk-s0508a13:708": "“Dayhamāne sarīramhi, vessabhussa mahesino;",
  "atk-s0508a13:709": "Gandhodakaṁ gahetvāna, citaṁ nibbāpayiṁ ahaṁ.",
  "atk-s0508a13:710": "“Ekatiṁse ito kappe, citaṁ nibbāpayiṁ ahaṁ;",
  "atk-s0508a13:711": "Duggatiṁ nābhijānāmi, gandhodakassidaṁ phalaṁ.",
  "atk-s0508a13:712": "“Kilesā jhāpitā mayhaṁ…pe… kataṁ buddhassa sāsana”nti.",
  "atk-s0508a13:713_0": "Arahattaṁ pana patvā vimuttisukhena viharante tasmiṁ tassa ñātakā amaccā pārisajjā",
  "atk-s0508a13:713_1": "nāgarā jānapadāti sabbe samāgantvā, “bhante, kasmā tvaṁ amhe anāthe katvā pabbajito”ti",
  "atk-s0508a13:713_2": "parideviṁsu. Thero te ñātipamukhe manusse paridevante disvā tesaṁ attano pabbajjakāraṇavibhāvanamukhena dhammaṁ kathento –",
  "atk-s0508a13:714": "255.",
  "atk-s0508a13:715": "“Suṇātha ñātayo sabbe, yāvantettha samāgatā;",
  "atk-s0508a13:716": "Dhammaṁ vo desayissāmi, dukkhā jāti punappunaṁ.",
  "atk-s0508a13:717": "256.",
  "atk-s0508a13:718": "“Ārambhatha nikkamatha, yuñjatha buddhasāsane;",
  "atk-s0508a13:719": "Dhunātha maccuno senaṁ, naḷāgāraṁva kuñjaro.",
  "atk-s0508a13:720": "257.",
  "atk-s0508a13:721": "“Yo imasmiṁ dhammavinaye, appamatto vihassati;",
  "atk-s0508a13:722": "Pahāya jātisaṁsāraṁ, dukkhassantaṁ karissatī”ti. – tisso gāthā abhāsi;",
  "atk-s0508a13:723_0": "Tattha suṇāthāti nisāmetha, idāni mayā vuccamānaṁ ohitasotā sotadvārānusārena upadhārethāti",
  "atk-s0508a13:723_1": "attho. Ñātayoti ñātī pamukhe katvā tesaṁ sabbesaṁ ālapanaṁ, tenāha “sabbe yāvantettha",
  "atk-s0508a13:723_2": "samāgatā”ti, yāvanto yattakā ettha samāgame, etissaṁ vā mama pabbajjāya samāgatāti attho.",
  "atk-s0508a13:724_0": "Idāni yaṁ sandhāya “suṇāthā”ti savanāṇattikavacanaṁ kataṁ, taṁ “dhammaṁ vo desayissāmī”ti",
  "atk-s0508a13:724_1": "paṭijānitvā “dukkhā jāti punappuna”ntiādinā desetuṁ ārabhi. Tattha dukkhā jāti punappunanti",
  "atk-s0508a13:724_2": "jāti nāmesā gabbhokkantimūlakādibhedassa jarādibhedassa ca anekavihitassa dukkhassa",
  "atk-s0508a13:724_3": "adhiṭṭhānabhāvato dukkhā. Sā punappunaṁ pavattamānā ativiya dukkhā.",
  "atk-s0508a13:725_0": "Tassā pana jātiyā samatikkamanatthaṁ ussāho karaṇīyoti dassento āha “ārambhathā”tiādi.",
  "atk-s0508a13:725_1": "Tattha ārambhathāti ārambhadhātusaṅkhātaṁ vīriyaṁ karotha. Nikkamathāti kosajjapakkhato",
  "atk-s0508a13:725_2": "nikkhantattā nikkamadhātusaṅkhātaṁ taduttariṁ vīriyaṁ karotha. Yuñjatha buddhasāsaneti",
  "atk-s0508a13:725_3": "yasmā sīlasaṁvaro indriyesu guttadvāratā bhojane mattaññutā satisampajaññanti imesu",
  "atk-s0508a13:725_4": "dhammesu patiṭṭhitānaṁ jāgariyānuyogavasena ārambhanikkamadhātuyo sampajjanti, tasmā",
  "atk-s0508a13:725_5": "tathābhūtā samathavipassanāsaṅkhāte adhisīlasikkhādisaṅkhāte vā bhagavato sāsane",
  "atk-s0508a13:725_6": "yuttappayuttā hotha. Dhunātha maccuno senaṁ, naḷāgāraṁva kuñjaroti evaṁ paṭipajjantā",
  "atk-s0508a13:725_7": "ca tedhātuissarassa maccurājassa vasaṁ satte netīti tassa senāsaṅkhātaṁ abalaṁ dubbalaṁ",
  "atk-s0508a13:725_8": "yathā nāma thāmabalūpapanno kuñjaro naḷehi kataṁ agāraṁ khaṇeneva viddhaṁseti, evameva",
  "atk-s0508a13:725_9": "kilesagaṇaṁ dhunātha vidhamatha viddhaṁsethāti attho.",
  "atk-s0508a13:726": "Evaṁ pana buddhasāsane ussāhaṁ karontassa ekaṁsiko jātidukkhassa samatikkamoti dassento “yo imasmi”ntiādinā tatiyaṁ gāthamāha. Taṁ suviññeyyameva.",
  "atk-s0508a13:727": "Abhibhūtattheragāthāvaṇṇanā niṭṭhitā.",
  "atk-s0508a13:728": "14. Gotamattheragāthāvaṇṇanā",
  "atk-s0508a13:729_0": "Saṁsaranti āyasmato gotamattherassa gāthā. Kā uppatti? Ayaṁ kira purimabuddhesu katādhikāro",
  "atk-s0508a13:729_1": "tattha tattha bhave puññāni karonto sikhimhi bhagavati parinibbute tassa citakaṁ",
  "atk-s0508a13:729_2": "devamanussesu pūjentesu aṭṭhahi campakapupphehi citakaṁ pūjesi. So tena puññakammena",
  "atk-s0508a13:729_3": "devamanussesu saṁsaranto imasmiṁ buddhuppāde sakyarājakule nibbattitvā gotamoti gottavaseneva",
  "atk-s0508a13:729_4": "abhilakkhitanāmo vayappatto satthu ñātisamāgame paṭiladdhasaddho pabbajitvā vipassanāya",
  "atk-s0508a13:729_5": "kammaṁ karonto chaḷabhiñño ahosi. Tena vuttaṁ apadāne –",
  "atk-s0508a13:730": "“Jhāyamānassa bhagavato, sikhino lokabandhuno;",
  "atk-s0508a13:731": "Aṭṭha campakapupphāni, citakaṁ abhiropayiṁ.",
  "atk-s0508a13:732": "“Ekatiṁse ito kappe, yaṁ pupphamabhiropayiṁ;",
  "atk-s0508a13:733": "Duggatiṁ nābhijānāmi, citapūjāyidaṁ phalaṁ.",
  "atk-s0508a13:734": "“Kilesā jhāpitā mayhaṁ…pe… kataṁ buddhassa sāsana”nti.",
  "atk-s0508a13:735_0": "Chaḷabhiñño pana hutvā vimuttisukhena viharanto ekadivasaṁ ñātakehi “kasmā, bhante,",
  "atk-s0508a13:735_1": "amhe pahāya pabbajito”ti puṭṭho saṁsāre attanā anubhūtadukkhañceva idāni adhigataṁ",
  "atk-s0508a13:735_2": "nibbānasukhañca pakāsento –",
  "atk-s0508a13:736": "258.",
  "atk-s0508a13:737": "“Saṁsarañhi nirayaṁ agacchissaṁ, petalokamagamaṁ punappunaṁ;",
  "atk-s0508a13:738": "Dukkhamamhipi tiracchānayoniyaṁ, nekadhā hi vusitaṁ ciraṁ mayā.",
  "atk-s0508a13:739": "259.",
  "atk-s0508a13:740": "“Mānusopi ca bhavobhirādhito, saggakāyamagamaṁ sakiṁ sakiṁ;",
  "atk-s0508a13:741": "Rūpadhātusu arūpadhātusu, nevasaññisu asaññisuṭṭhitaṁ.",
  "atk-s0508a13:742": "260.",
  "atk-s0508a13:743": "“Sambhavā suviditā asārakā, saṅkhatā pacalitā saderitā;",
  "atk-s0508a13:744": "Taṁ viditvā mahamahattasambhavaṁ, santimeva satimā samajjhaga”nti. –",
  "atk-s0508a13:745": "Tīhi gāthāhi tesaṁ dhammaṁ desesi.",
  "atk-s0508a13:746_0": "Tattha saṁsaranti anādimati saṁsāre saṁsaranto kammakilesehi pañcasu gatīsu cavanupapātavasena",
  "atk-s0508a13:746_1": "aparāparaṁ saṁsarantoti attho. Hīti nipātamattaṁ. Nirayaṁ agacchissanti sañjīvādikaṁ",
  "atk-s0508a13:746_2": "aṭṭhavidhaṁ mahānirayaṁ, kukkuḷādikaṁ soḷasavidhaṁ ussadanirayañca paṭisandhivasena",
  "atk-s0508a13:746_3": "upagacchiṁ. “Punappuna”nti idaṁ idhāpi ānetabbaṁ. Petalokanti pettivisayaṁ, khuppipāsādibhedaṁ",
  "atk-s0508a13:746_4": "petattabhāvanti attho. Agamanti paṭisandhivasena upagacchiṁ upapajjiṁ. Punappunanti",
  "atk-s0508a13:746_5": "aparāparaṁ. Dukkhamamhipīti aññamaññaṁ tikhiṇakasāpatodābhighātādidukkhehi dussahāyapi.",
  "atk-s0508a13:746_6": "Liṅgavipallāsena hetaṁ vuttaṁ “dukkhamamhipī”ti. Tiracchānayoniyanti migapakkhiādibhedāya",
  "atk-s0508a13:746_7": "tiracchānayoniyaṁ. Nekadhā hīti oṭṭhagoṇagadrabhādivasena ceva kākabalākakulalādivasena",
  "atk-s0508a13:746_8": "ca anekappakāraṁ anekavārañca ciraṁ dīghamaddhānaṁ mayā vusitaṁ niccaṁ utrastamānasatādivasena",
  "atk-s0508a13:746_9": "dukkhaṁ anubhūtaṁ. Tiracchānayoniyaṁ nibbattasatto mahāmūḷhatāya cirataraṁ tattheva",
  "atk-s0508a13:746_10": "aparāparaṁ parivattatīti dassanatthaṁ idha “cira”nti vuttaṁ.",
  "atk-s0508a13:747_0": "Mānusopi ca bhavobhirādhitoti manussattabhāvopi mayā tādisena kusalakammunā samavāyena",
  "atk-s0508a13:747_1": "abhirādhito sādhito adhigato. Kāṇakacchapopamasuttamettha udāharitabbaṁ. Saggakāyamagamaṁ",
  "atk-s0508a13:747_2": "sakiṁ sakinti saggagatisaṅkhātaṁ kāmāvacaradevakāyaṁ sakiṁ sakiṁ kadāci kadāci upapajjanavasena",
  "atk-s0508a13:747_3": "agacchiṁ. Rūpadhātusūti puthujjanabhavaggapariyosānesu rūpabhavesu arūpadhātusūti",
  "atk-s0508a13:747_4": "arūpabhavesu. Nevasaññisu asaññisuṭṭhitanti rūpārūpadhātūsu ca na kevalaṁ saññīsu",
  "atk-s0508a13:747_5": "eva, atha kho nevasaññīnāsaññīsu asaññīsu ca upapajja ṭhitaṁ mayāti ānetvā yojetabbaṁ.",
  "atk-s0508a13:747_6": "Nevasaññiggahaṇena hettha nevasaññīnāsaññībhavo gahito. Yadipime dve bhavā rūpārūpadhātuggahaṇeneva",
  "atk-s0508a13:747_7": "gayhanti, ye pana ito bāhirakā tattha niccasaññino bhavavimokkhasaññino ca, tesaṁ",
  "atk-s0508a13:747_8": "tassā saññāya micchābhāvadassanatthaṁ visuṁ gahitāti daṭṭhabbaṁ.",
  "atk-s0508a13:748_0": "Evaṁ dvīhi gāthāhi bhavamūlassa anupacchinnattā anādimati saṁsāre attano vaṭṭadukkhānubhavaṁ",
  "atk-s0508a13:748_1": "dassetvā idāni tadupacchedena vivaṭṭasukhānubhavaṁ dassento “sambhavā”tiādinā tatiyaṁ",
  "atk-s0508a13:748_2": "gāthamāha. Tattha sambhavāti bhavā. Kāmabhavādayo eva hi hetupaccayasamavāyena bhavantīti",
  "atk-s0508a13:748_3": "idha sambhavāti vuttā. Suviditāti vipassanāpaññāsahitāya maggapaññāya suṭṭhu viditā.",
  "atk-s0508a13:748_4": "Asārakātiādi tesaṁ viditākāradassanaṁ. Tattha asārakāti niccasārādisārarahitā. Saṅkhatāti",
  "atk-s0508a13:748_5": "samecca sambhuyya paccayehi katā. Pacalitāti saṅkhatattā eva uppādajarādīhi pakārato",
  "atk-s0508a13:748_6": "calitā anavaṭṭhitā. Saderitāti sadā sabbakālaṁ bhaṅgena eritā, ittarā bhaṅgagāmino",
  "atk-s0508a13:748_7": "pabhaṅgunoti attho. Taṁ viditvāmahamattasambhavanti taṁ yathāvuttaṁ saṅkhatasabhāvaṁ",
  "atk-s0508a13:748_8": "attasambhavaṁ attani sambhūtaṁ attāyattaṁ issarādivasena aparāyattaṁ pariññābhisamayavasena",
  "atk-s0508a13:748_9": "ahaṁ viditvā tappaṭipakkhabhūtaṁ santimeva nibbānameva maggapaññāsatiyā satimā hutvā",
  "atk-s0508a13:748_10": "samajjhagaṁ adhigacchiṁ ariyamaggabhāvanāya anuppattoti. Evaṁ thero ñātakānaṁ dhammadesanāmukhena aññaṁ byākāsi.",
  "atk-s0508a13:749": "Gotamattheragāthāvaṇṇanā niṭṭhitā.",
  "atk-s0508a13:750": "15. Hāritattheragāthāvaṇṇanā",
  "atk-s0508a13:751_0": "Yo pubbe karaṇīyānīti āyasmato hāritattherassa gāthā. Kā uppatti? Ayampi padumuttarassa",
  "atk-s0508a13:751_1": "bhagavato kāle kulagehe nibbattitvā viññutaṁ patto satthari parinibbute tassa citakapūjāya",
  "atk-s0508a13:751_2": "kayiramānāya gandhena pūjaṁ akāsi. So tena puññakammena devamanussesu saṁsaranto",
  "atk-s0508a13:751_3": "imasmiṁ buddhuppāde sāvatthiyaṁ brāhmaṇakule nibbattitvā hāritoti laddhanāmo vayappatto",
  "atk-s0508a13:751_4": "jātimānaṁ nissāya aññe vasalavādena samudācarati. So bhikkhūnaṁ santikaṁ gantvā dhammaṁ",
  "atk-s0508a13:751_5": "sutvā paṭiladdhasaddho pabbajitopi ciraparicitattā vasalasamudācāraṁ na vissajji.",
  "atk-s0508a13:751_6": "Athekadivasaṁ satthu santike dhammaṁ sutvā sañjātasaṁvego vipassanaṁ paṭṭhapetvā",
  "atk-s0508a13:751_7": "attano cittappavattiṁ upaparikkhanto mānuddhaccaviggahitataṁ disvā taṁ pahāya vipassanaṁ",
  "atk-s0508a13:751_8": "ussukkāpetvā arahattaṁ pāpuṇi. Tena vuttaṁ apadāne –",
  "atk-s0508a13:752": "“Citāsu kurumānāsu, nānāgandhe samāhaṭe;",
  "atk-s0508a13:753": "Pasannacitto sumano, gandhamuṭṭhimapūjayiṁ.",
  "atk-s0508a13:754": "“Satasahassito kappe, citakaṁ yamapūjayiṁ;",
  "atk-s0508a13:755": "Duggatiṁ nābhijānāmi, citapūjāyidaṁ phalaṁ.",
  "atk-s0508a13:756": "“Kilesā jhāpitā mayhaṁ…pe… kataṁ buddhassa sāsana”nti.",
  "atk-s0508a13:757": "Arahā pana hutvā vimuttisukhaṁ anubhavanto “yo pubbe karaṇīyānī”tiādinā tīhi gāthāhi bhikkhūnaṁ ovādadānamukhena aññaṁ byākāsi. Tāsaṁ attho heṭṭhā vuttoyeva.",
  "atk-s0508a13:758": "Hāritattheragāthāvaṇṇanā niṭṭhitā.",
  "atk-s0508a13:759": "16. Vimalattheragāthāvaṇṇanā",
  "atk-s0508a13:760_0": "Pāpamitteti āyasmato vimalattherassa gāthā. Kā uppatti? Ayampi purimabuddhesu katādhikāro",
  "atk-s0508a13:760_1": "tattha tattha bhave vivaṭṭūpanissayaṁ puññaṁ upacinanto padumuttarassa bhagavato",
  "atk-s0508a13:760_2": "kāle kulagehe nibbattitvā viññutaṁ patto satthari parinibbute sādhukīḷanadivasesu",
  "atk-s0508a13:760_3": "vītivattesu satthu sarīraṁ gahetvā upāsakesu jhāpanaṭṭhānaṁ gacchantesu satthu guṇe",
  "atk-s0508a13:760_4": "āvajjitvā pasannamānaso sumanapupphehi pūjamakāsi. So tena puññakammena devamanussesu",
  "atk-s0508a13:760_5": "saṁsaranto imasmiṁ buddhuppāde bārāṇasiyaṁ brāhmaṇakule nibbattitvā vimaloti laddhanāmo",
  "atk-s0508a13:760_6": "vayappatto somamittattheraṁ nissāya sāsane pabbajitvā teneva ussāhito vipassanaṁ",
  "atk-s0508a13:760_7": "paṭṭhapetvā nacirasseva arahattaṁ pāpuṇi. Tena vuttaṁ apadāne –",
  "atk-s0508a13:761": "“Nīharante sarīramhi, vajjamānāsu bherisu;",
  "atk-s0508a13:762": "Pasannacitto sumano, paṭṭipupphamapūjayiṁ.",
  "atk-s0508a13:763": "“Satasahassito kappe, yaṁ pupphamabhipūjayiṁ;",
  "atk-s0508a13:764": "Duggatiṁ nābhijānāmi, dehapūjāyidaṁ phalaṁ.",
  "atk-s0508a13:765": "“Kilesā jhāpitā mayhaṁ…pe… kataṁ buddhassa sāsana”nti.",
  "atk-s0508a13:766": "Arahattaṁ pana patvā attano sahāyassa bhikkhussa ovādaṁ dento –",
  "atk-s0508a13:767": "264.",
  "atk-s0508a13:768": "“Pāpamitte vivajjetvā, bhajeyyuttamapuggalaṁ;",
  "atk-s0508a13:769": "Ovāde cassa tiṭṭheyya, patthento acalaṁ sukhaṁ.",
  "atk-s0508a13:770": "265.",
  "atk-s0508a13:771": "“Parittaṁ dārumāruyha, yathā sīde mahaṇṇave;",
  "atk-s0508a13:772": "Evaṁ kusītamāgamma, sādhujīvīpi sīdati;",
  "atk-s0508a13:773": "Tasmā taṁ parivajjeyya, kusītaṁ hīnavīriyaṁ.",
  "atk-s0508a13:774": "266.",
  "atk-s0508a13:775": "“Pavivittehi ariyehi, pahitattehi jhāyibhi;",
  "atk-s0508a13:776": "Niccaṁ āraddhavīriyehi, paṇḍitehi sahāvase”ti. –",
  "atk-s0508a13:777": "Tisso gāthā abhāsi.",
  "atk-s0508a13:778_0": "Tattha pāpamitteti akalyāṇamitte asappurise hīnavīriye. Vivajjetvāti taṁ abhajanavasena",
  "atk-s0508a13:778_1": "dūrato vajjetvā. Bhajeyyuttamapuggalanti sappurisaṁ paṇḍitaṁ kalyāṇamittaṁ ovādānusāsanīgahaṇavasena",
  "atk-s0508a13:778_2": "seveyya. Ovāde cassa tiṭṭheyyāti assa kalyāṇamittassa ovāde anusiṭṭhiyaṁ yathānusiṭṭhaṁ",
  "atk-s0508a13:778_3": "paṭipajjanavasena tiṭṭheyya. Patthentoti ākaṅkhanto. Acalaṁ sukhanti nibbānasukhaṁ",
  "atk-s0508a13:778_4": "phalasukhañca. Tampi hi akuppabhāvato “acala”nti vuccati. Sesaṁ vuttatthameva.",
  "atk-s0508a13:779": "Vimalattheragāthāvaṇṇanā niṭṭhitā.",
  "atk-s0508a13:780": "Tikanipātavaṇṇanā niṭṭhitā.",
  "atk-s0508a13:781": "Paṭhamo bhāgo niṭṭhito."
}