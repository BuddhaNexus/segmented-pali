{
  "atk-s0513a3:6": "Namo tassa bhagavato arahato sammāsambuddhassa",
  "atk-s0513a3:7": "Khuddakanikāye",
  "atk-s0513a3:8": "Jātaka-aṭṭhakathā",
  "atk-s0513a3:9": "(Tatiyo bhāgo)",
  "atk-s0513a3:10": "4. Catukkanipāto",
  "atk-s0513a3:11": "1. Kāliṅgavaggo",
  "atk-s0513a3:13": "[301] 1. Cūḷakāliṅgajātakavaṇṇanā",
  "atk-s0513a3:14_0": "Vivarathimāsaṃ dvāranti idaṃ satthā jetavane viharanto catunnaṃ paribbājikānaṃ pabbajjaṃ",
  "atk-s0513a3:14_1": "ārabbha kathesi. Vesāliyaṃ kira licchavirājūnaṃ satta sahassāni satta satāni satta",
  "atk-s0513a3:14_2": "ca licchavī vasiṃsu. Te sabbepi pucchāpaṭipucchācittakā ahesuṃ. Atheko pañcasu vādasatesu",
  "atk-s0513a3:14_3": "byatto nigaṇṭho vesāliyaṃ sampāpuṇi, te tassa saṅgahaṃ akaṃsu. Aparāpi evarūpā nigaṇṭhī",
  "atk-s0513a3:14_4": "sampāpuṇi. Rājāno dvepi jane vādaṃ kāresuṃ, ubhopi sadisāva ahesuṃ. Tato licchavīnaṃ",
  "atk-s0513a3:14_5": "etadahosi “ime dvepi paṭicca uppanno putto byatto bhavissatī”ti. Tesaṃ vivāhaṃ kāretvā",
  "atk-s0513a3:14_6": "dvepi ekato vāsesuṃ. Atha nesaṃ saṃvāsamanvāya paṭipāṭiyā catasso dārikāyo eko ca",
  "atk-s0513a3:14_7": "dārako jāyi. Dārikānaṃ “saccā, lolā, avadhārikā, paṭicchādā”ti nāmaṃ akaṃsu, dārakassa",
  "atk-s0513a3:14_8": "“saccako”ti. Te pañcapi janā viññutaṃ pattā mātito pañca vādasatāni, pitito pañca",
  "atk-s0513a3:14_9": "vādasatānīti vādasahassaṃ uggaṇhiṃsu. Mātāpitaro dārikānaṃ evaṃ ovadiṃsu “sace koci",
  "atk-s0513a3:14_10": "gihī tumhākaṃ vādaṃ bhindissati, tassa pādaparicārikā bhaveyyātha. Sace pabbajito",
  "atk-s0513a3:14_11": "bhindissati, tassa santike pabbajeyyāthā”ti.",
  "atk-s0513a3:15_0": "Aparabhāge mātāpitaro kālamakaṃsu. Tesu kālakatesu saccakanigaṇṭho tattheva vesāliyaṃ",
  "atk-s0513a3:15_1": "licchavīnaṃ sippaṃ sikkhāpento vasi. Bhaginiyo jambusākhaṃ gahetvā vādatthāya nagarā",
  "atk-s0513a3:15_2": "nagaraṃ caramānā sāvatthiṃ patvā nagaradvāre sākhaṃ nikhaṇitvā “yo amhākaṃ vādaṃ",
  "atk-s0513a3:15_3": "āropetuṃ sakkoti gihī vā pabbajito vā, so etaṃ paṃsupuñjaṃ pādehi vikiritvā pādeheva",
  "atk-s0513a3:15_4": "sākhaṃ maddatū”ti dārakānaṃ vatvā bhikkhāya nagaraṃ pavisiṃsu. Athāyasmā sāriputto",
  "atk-s0513a3:15_5": "asammaṭṭhaṭṭhānaṃ sammajjitvā rittaghaṭesu pānīyaṃ upaṭṭhapetvā gilāne ca paṭijaggitvā",
  "atk-s0513a3:15_6": "divātaraṃ sāvatthiṃ piṇḍāya pavisanto taṃ sākhaṃ disvā dārake pucchi, dārakā taṃ",
  "atk-s0513a3:15_7": "pavattiṃ ācikkhiṃsu. Thero dārakeheva pātāpetvā maddāpetvā “yehi ayaṃ sākhā ṭhapitā,",
  "atk-s0513a3:15_8": "te katabhattakiccāva āgantvā jetavanadvārakoṭṭhake maṃ passantū”ti dārakānaṃ vatvā",
  "atk-s0513a3:15_9": "nagaraṃ pavisitvā katabhattakicco vihāradvārakoṭṭhake aṭṭhāsi. Tāpi paribbājikā bhikkhāya",
  "atk-s0513a3:15_10": "caritvā āgatā sākhaṃ madditaṃ disvā “kenāyaṃ madditā”ti vatvā “sāriputtattherena,",
  "atk-s0513a3:15_11": "sace tumhe vādatthikā, jetavanadvārakoṭṭhakaṃ gacchathā”ti dārakehi vuttā puna nagaraṃ",
  "atk-s0513a3:15_12": "pavisitvā mahājanaṃ sannipātetvā vihāradvārakoṭṭhakaṃ gantvā theraṃ vādasahassaṃ",
  "atk-s0513a3:15_13": "pucchiṃsu. Thero taṃ vissajjetvā “aññaṃ kiñci jānāthā”ti pucchi. “Na jānāma, sāmī”ti.",
  "atk-s0513a3:15_14": "“Ahaṃ pana vo kiñci pucchāmī”ti. “Puccha, sāmi, jānantiyo kathessāmā”ti.",
  "atk-s0513a3:16_0": "Thero “ekaṃ nāma ki”nti pucchi. Tā na jāniṃsu. Thero vissajjesi. Tā “amhākaṃ, sāmi,",
  "atk-s0513a3:16_1": "parājayo, tumhākaṃ jayo”ti āhaṃsu. “Idāni kiṃ karissathā”ti? “Amhākaṃ mātāpitūhi",
  "atk-s0513a3:16_2": "ayaṃ ovādo dinno ‘sace vo gihī vādaṃ bhindissati, tassa pajāpatiyo bhaveyyātha. Sace",
  "atk-s0513a3:16_3": "pabbajito, tassa santike pabbajeyyāthā’ti, pabbajjaṃ no dethā”ti. Thero “sādhū”ti",
  "atk-s0513a3:16_4": "vatvā tā uppalavaṇṇāya theriyā santike pabbājesi. Tā sabbāpi na cirasseva arahattaṃ",
  "atk-s0513a3:16_5": "pāpuṇiṃsu. Athekadivasaṃ bhikkhū dhammasabhāyaṃ kathaṃ samuṭṭhāpesuṃ “āvuso, sāriputtatthero",
  "atk-s0513a3:16_6": "catunnaṃ paribbājikānaṃ avassayo hutvā sabbā arahattaṃ pāpesī”ti. Satthā āgantvā",
  "atk-s0513a3:16_7": "“kāya nuttha, bhikkhave, etarahi kathāya sannisinnā”ti pucchitvā “imāya nāmā”ti vutte",
  "atk-s0513a3:16_8": "“na, bhikkhave, idāneva, pubbepesa etāsaṃ avassayo ahosi, idāni pana pabbajjābhisekaṃ",
  "atk-s0513a3:16_9": "dāpesi, pubbe rājamahesiṭṭhāne ṭhapesī”ti vatvā atītaṃ āhari.",
  "atk-s0513a3:17_0": "Atīte kāliṅgaraṭṭhe dantapuranagare kāliṅgarāje rajjaṃ kārente assakaraṭṭhe pāṭalinagare",
  "atk-s0513a3:17_1": "assako nāma rājā rajjaṃ kāresi. Kāliṅgo sampannabalavāhano sayampi nāgabalo paṭiyodhaṃ",
  "atk-s0513a3:17_2": "na passati. So yujjhitukāmo hutvā amaccānaṃ ārocesi “ahaṃ yuddhatthiko, paṭiyodhaṃ",
  "atk-s0513a3:17_3": "pana na passāmi, kiṃ karomā”ti. Amaccā “attheko, mahārāja, upāyo, dhītaro te catasso",
  "atk-s0513a3:17_4": "uttamarūpadharā, tā pasādhetvā paṭicchannayāne nisīdāpetvā balaparivutā gāmanigamarājadhāniyo",
  "atk-s0513a3:17_5": "carāpetha. Yo rājā tā attano gehe kātukāmo bhavissati, tena saddhiṃ yuddhaṃ karissāmā”ti",
  "atk-s0513a3:17_6": "vadiṃsu. Rājā tathā kāresi. Tāhi gatagataṭṭhāne rājāno bhayena tāsaṃ nagaraṃ pavisituṃ",
  "atk-s0513a3:17_7": "na denti, paṇṇākāraṃ pesetvā bahinagareyeva vasāpenti. Evaṃ sakalajambudīpaṃ vicaritvā",
  "atk-s0513a3:17_8": "assakaraṭṭhe pāṭalinagaraṃ pāpuṇiṃsu. Assakopi nagaradvārāni pidahāpetvā paṇṇākāraṃ",
  "atk-s0513a3:17_9": "pesesi. Tassa nandiseno nāma amacco paṇḍito byatto upāyakusalo. So cintesi “imā kira",
  "atk-s0513a3:17_10": "rājadhītaro sakalajambudīpaṃ vicaritvā paṭiyodhaṃ na labhiṃsu, evaṃ sante jambudīpo",
  "atk-s0513a3:17_11": "tuccho nāma ahosi, ahaṃ kāliṅgena saddhiṃ yujjhissāmī”ti. So nagaradvāraṃ gantvā",
  "atk-s0513a3:17_12": "dovārike āmantetvā tāsaṃ dvāraṃ vivarāpetuṃ paṭhamaṃ gāthamāha –",
  "atk-s0513a3:18": "1.",
  "atk-s0513a3:19": "“Vivarathimāsaṃ dvāraṃ, nagaraṃ pavisantu aruṇarājassa;",
  "atk-s0513a3:20": "Sīhena susiṭṭhena, surakkhitaṃ nandisenenā”ti.",
  "atk-s0513a3:21_0": "Tattha aruṇarājassāti so hi rajje patiṭṭhitakāle raṭṭhanāmavasena assako nāma jāto,",
  "atk-s0513a3:21_1": "kuladattiyaṃ panassa nāmaṃ aruṇoti. Tenāha “aruṇarājassā”ti. Sīhenāti purisasīhena.",
  "atk-s0513a3:21_2": "Susiṭṭhenāti ācariyehi suṭṭhu anusāsitena. Nandisenenāti mayā nandisenena nāma.",
  "atk-s0513a3:22_0": "So evaṃ vatvā dvāraṃ vivarāpetvā tā gahetvā assakarañño datvā “tumhe mā bhāyittha,",
  "atk-s0513a3:22_1": "yuddhe sati ahaṃ jinissāmi, imā uttamarūpadharā rājadhītaro mahesiyo karothā”ti tāsaṃ",
  "atk-s0513a3:22_2": "abhisekaṃ dāpetvā tāhi saddhiṃ āgate purise “gacchatha, tumhe rājadhītūnaṃ assakarājena",
  "atk-s0513a3:22_3": "mahesiṭṭhāne ṭhapitabhāvaṃ tumhākaṃ rañño ācikkhathā”ti uyyojesi. Te gantvā ārocesuṃ.",
  "atk-s0513a3:22_4": "Kāliṅgo “na hi nūna so mayhaṃ balaṃ jānātī”ti vatvā tāvadeva mahatiyā senāya nikkhami.",
  "atk-s0513a3:22_5": "Nandiseno tassa āgamanaṃ ñatvā “attano kira rajjasīmāyameva hotu, mā amhākaṃ rañño",
  "atk-s0513a3:22_6": "rajjasīmaṃ okkamatu, ubhinnaṃ rajjānaṃ antare yuddhaṃ bhavissatī”ti sāsanaṃ pesesi.",
  "atk-s0513a3:22_7": "So sāsanaṃ sutvā attano rajjapariyanteyeva aṭṭhāsi. Assakopi attano rajjapariyante",
  "atk-s0513a3:22_8": "aṭṭhāsi. Tadā bodhisatto isipabbajjaṃ pabbajitvā tesaṃ dvinnaṃ rajjānaṃ antare paṇṇasālāyaṃ",
  "atk-s0513a3:22_9": "vasati. Kāliṅgo cintesi “samaṇā nāma kiñci jānissanti, ko jānāti, kiṃ bhavissati,",
  "atk-s0513a3:22_10": "kassa jayo vā parājayo vā bhavissati, tāpasaṃ pucchissāmī”ti aññātakavesena bodhisattaṃ",
  "atk-s0513a3:22_11": "upasaṅkamitvā vanditvā ekamantaṃ nisīditvā paṭisanthāraṃ katvā “bhante, kāliṅgo ca",
  "atk-s0513a3:22_12": "assako ca yujjhitukāmā attano attano rajjasīmāyameva ṭhitā, etesu kassa jayo bhavissati,",
  "atk-s0513a3:22_13": "kassa parājayo”ti pucchi. Mahāpuñña, ahaṃ “asukassa jayo, asukassa parājayo”ti na",
  "atk-s0513a3:22_14": "jānāmi, sakko pana devarājā idhāgacchati, tamahaṃ pucchitvā kathessāmi, sve āgaccheyyāsīti.",
  "atk-s0513a3:22_15": "Sakko bodhisattassa upaṭṭhānaṃ āgantvā nisīdi, atha naṃ bodhisatto tamatthaṃ pucchi.",
  "atk-s0513a3:22_16": "Bhante, kāliṅgo jinissati, assako parājissati, idañcidañca pubbanimittaṃ paññāyissatīti.",
  "atk-s0513a3:23_0": "Kāliṅgo punadivase āgantvā pucchi, bodhisattopissa ācikkhi. So “kiṃ nāma pubbanimittaṃ",
  "atk-s0513a3:23_1": "bhavissatī”ti apucchitvāva “ahaṃ kira jinissāmī”ti uṭṭhāya tuṭṭhiyā pakkāmi. Sā kathā",
  "atk-s0513a3:23_2": "vitthārikā ahosi. Taṃ sutvā assako nandisenaṃ pakkosāpetvā “kāliṅgo kira jinissatiṃ,",
  "atk-s0513a3:23_3": "mayaṃ parājissāma, kiṃ nu kho kātabba”nti āha. So “ko etaṃ jānāti mahārāja, kassa",
  "atk-s0513a3:23_4": "jayo vā parājayo vā, tumhe mā cintayitthā”ti rājānaṃ assāsetvā bodhisattaṃ upasaṅkamitvā",
  "atk-s0513a3:23_5": "vanditvā ekamantaṃ nisinno “bhante, ko jinissati, ko parājissatī”ti pucchi. “Kāliṅgo",
  "atk-s0513a3:23_6": "jinissati, assako parājissatī”ti? “Bhante, jinantassa pubbanimittaṃ kiṃ bhavissati,",
  "atk-s0513a3:23_7": "kiṃ parājinantassā”ti? “Mahāpuñña, jinantassa ārakkhadevatā sabbaseto usabho bhavissati,",
  "atk-s0513a3:23_8": "itarassa sabbakāḷako, ubhinnampi ārakkhadevatā yujjhitvā jayaparājayaṃ karissantī”ti.",
  "atk-s0513a3:23_9": "Nandiseno taṃ sutvā uṭṭhāya gantvā rañño sahāye sahassamatte mahāyodhe gahetvā avidūre",
  "atk-s0513a3:23_10": "pabbataṃ abhiruyha “ambho, amhākaṃ rañño jīvitaṃ dātuṃ sakkhissathā”ti pucchi. “Āma,",
  "atk-s0513a3:23_11": "sakkhissāmā”ti. “Tena hi imasmiṃ papāte patathā”ti. Te patituṃ ārabhiṃsu. Atha ne",
  "atk-s0513a3:23_12": "vāretvā “alaṃ ettha patanena, amhākaṃ rañño jīvitaṃ dātuṃ suhadayā anivattino hutvā",
  "atk-s0513a3:23_13": "yujjhathā”ti āha. Te sampaṭicchiṃsuṃ.",
  "atk-s0513a3:24_0": "Atha saṅgāme upaṭṭhite kāliṅgo “ahaṃ kira jinissāmī”ti vosānaṃ āpajji, balakāyāpissa",
  "atk-s0513a3:24_1": "“amhākaṃ kira jayo”ti vosānaṃ āpajjitvā sannāhaṃ akatvā vaggavaggā hutvā yathāruci",
  "atk-s0513a3:24_2": "pakkamiṃsu, vīriyakaraṇakāle vīriyaṃ na kariṃsu. Ubhopi rājāno assaṃ abhiruhitvā",
  "atk-s0513a3:24_3": "“yujjhissāmā”ti aññamaññaṃ upasaṅkamanti. Ubhinnaṃ ārakkhadevatā purato gantvā kāliṅgarañño",
  "atk-s0513a3:24_4": "ārakkhadevatā sabbaseto usabho ahosi, itarassa sabbakāḷako. Tā devatāpi aññamaññaṃ",
  "atk-s0513a3:24_5": "yujjhanākāraṃ dassentā upasaṅkamiṃsu. Te pana usabhā ubhinnaṃ rājūnaṃyeva paññāyanti,",
  "atk-s0513a3:24_6": "na aññesaṃ. Nandiseno assakaṃ pucchi “paññāyati te, mahārāja, ārakkhadevatā”ti. “Āma,",
  "atk-s0513a3:24_7": "paññāyatī”ti. “Kenākārenā”ti. “Kāliṅgarañño ārakkhadevatā sabbaseto usabho hutvā",
  "atk-s0513a3:24_8": "paññāyati, amhākaṃ ārakkhadevatā sabbakāḷako kilamanto hutvā tiṭṭhatī”ti. “Mahārāja,",
  "atk-s0513a3:24_9": "tumhe mā bhāyatha, mayaṃ jinissāma, kāliṅgo parājissati, tumhe assapiṭṭhito otaritvā",
  "atk-s0513a3:24_10": "imaṃ sattiṃ gahetvā susikkhitasindhavaṃ udarapasse vāmahatthena uppīḷetvā iminā purisasahassena",
  "atk-s0513a3:24_11": "saddhiṃ vegena gantvā kāliṅgarañño ārakkhadevataṃ sattippahārena pātetha, tato mayaṃ",
  "atk-s0513a3:24_12": "sahassamattā sattisahassena paharissāma, evaṃ kāliṅgassa ārakkhadevatā nassissati,",
  "atk-s0513a3:24_13": "tato kāliṅgo parājissati, mayaṃ jinissāmā”ti. Rājā “sādhū”ti nandisenena dinnasaññāya",
  "atk-s0513a3:24_14": "gantvā sattiyā pahari, sūrayodhasahassāpi amaccā sattisahassena pahariṃsu. Ārakkhadevatā",
  "atk-s0513a3:24_15": "tattheva jīvitakkhayaṃ pāpuṇi, tāvadeva kāliṅgo parājitvā palāyi. Taṃ palāyamānaṃ",
  "atk-s0513a3:24_16": "disvā sahassamattā amaccā “kāliṅgo palāyatī”ti unnadiṃsu. Kāliṅgo maraṇabhayabhīto",
  "atk-s0513a3:24_17": "palāyamāno taṃ tāpasaṃ akkosanto dutiyaṃ gāthamāha –",
  "atk-s0513a3:25": "2.",
  "atk-s0513a3:26": "“Jayo kaliṅgānamasayhasāhinaṃ, parājayo anayo assakānaṃ;",
  "atk-s0513a3:27": "Icceva te bhāsitaṃ brahmacāri, na ujjubhūtā vitathaṃ bhaṇantī”ti.",
  "atk-s0513a3:28_0": "Tattha asayhasāhinanti asayhaṃ dussahaṃ sahituṃ samatthānaṃ. Icceva te bhāsitanti",
  "atk-s0513a3:28_1": "evaṃ tayā kūṭatāpasa lañjaṃ gahetvā parājinakarājānaṃ jinissati, jinanarājānañca",
  "atk-s0513a3:28_2": "parājissatīti bhāsitaṃ. Na ujjubhūtāti ye kāyena vācāya manasā ca ujubhūtā, na te musā bhaṇantīti.",
  "atk-s0513a3:29_0": "Evaṃ so tāpasaṃ akkosanto palāyanto attano nagarameva gato, nivattitvā oloketumpi",
  "atk-s0513a3:29_1": "nāsakkhi. Tato katipāhaccayena sakko tāpasassa upaṭṭhānaṃ agamāsi. Tāpaso tena saddhiṃ",
  "atk-s0513a3:29_2": "kathento tatiyaṃ gāthamāha –",
  "atk-s0513a3:30": "3.",
  "atk-s0513a3:31": "“Devā musāvādamupātivattā, saccaṃ dhanaṃ paramaṃ tesu sakka;",
  "atk-s0513a3:32": "Taṃ te musā bhāsitaṃ devarāja, kiṃ vā paṭicca maghavā mahindā”ti.",
  "atk-s0513a3:33": "Tattha taṃ te musā bhāsitanti yaṃ tayā mayhaṃ bhāsitaṃ, taṃ atthabhañjanakamusāvādaṃ kathentena tayā musā bhāsitaṃ, tayā kiṃ kāraṇaṃ paṭicca evaṃ bhāsitanti?",
  "atk-s0513a3:34": "Taṃ sutvā sakko catutthaṃ gāthamāha –",
  "atk-s0513a3:35": "4.",
  "atk-s0513a3:36": "“Nanu te sutaṃ brāhmaṇa bhaññamāne, devā na issanti purisaparakkamassa;",
  "atk-s0513a3:37": "Damo samādhi manaso abhejjo, abyaggatā nikkamanañca kāle;",
  "atk-s0513a3:38": "Daḷhañca viriyaṃ purisaparakkamo ca, teneva āsi vijayo assakāna”nti.",
  "atk-s0513a3:39_0": "Tassattho – kiṃ tayā, brāhmaṇa, tattha tattha vacane bhaññamāne idaṃ na sutapubbaṃ,",
  "atk-s0513a3:39_1": "yaṃ devā purisaparakkamassa na issanti na usūyanti, assakarañño vīriyakaraṇavasena",
  "atk-s0513a3:39_2": "attadamanasaṅkhāto damo, samaggabhāvena manaso abhejjo, abhejjasamādhi, assakarañño",
  "atk-s0513a3:39_3": "sahāyānaṃ vīriyakaraṇakāle abyaggatā yathā kāliṅgassa manussā vaggavaggā hutvā osakkiṃsu,",
  "atk-s0513a3:39_4": "evaṃ anosakkanaṃ samaggabhāvena abhejjacittānaṃ vīriyañca purisaparakkamo ca thiro",
  "atk-s0513a3:39_5": "ahosi, teneva kāraṇena assakānaṃ jayo ahosīti.",
  "atk-s0513a3:40_0": "Palāte ca pana kāliṅge assakarājā vilopaṃ gāhāpetvā attano nagaraṃ gato. Nandiseno",
  "atk-s0513a3:40_1": "kāliṅgassa sāsanaṃ pesesi “imāsaṃ catunnaṃ rājakaññānaṃ dāyajjakoṭṭhāsaṃ pesetu,",
  "atk-s0513a3:40_2": "sace na peseti, kātabbamettha jānissāmī”ti. So taṃ sāsanaṃ sutvā bhītatasito tāhi",
  "atk-s0513a3:40_3": "laddhabbadāyajjaṃ pesesi, tato paṭṭhāya samaggavāsaṃ vasiṃsu.",
  "atk-s0513a3:41": "Satthā imaṃ dhammadesanaṃ āharitvā jātakaṃ samodhānesi “tadā kāliṅgarañño dhītaro imā daharabhikkhuniyo ahesuṃ, nandiseno sāriputto, tāpaso pana ahameva ahosi”nti.",
  "atk-s0513a3:42": "Cūḷakāliṅgajātakavaṇṇanā paṭhamā.",
  "atk-s0513a3:44": "[302] 2. Mahāassārohajātakavaṇṇanā",
  "atk-s0513a3:45_0": "Adeyyesuṃ dadaṃ dānanti idaṃ satthā jetavane viharanto ānandattheraṃ ārabbha kathesi.",
  "atk-s0513a3:45_1": "Paccuppannavatthu heṭṭhā kathitameva. Satthā “porāṇakapaṇḍitāpi attano upakāravaseneva",
  "atk-s0513a3:45_2": "kiriṃsū”ti vatvā idhāpi atītaṃ āhari.",
  "atk-s0513a3:46_0": "Atīte bodhisatto bārāṇasirājā hutvā dhammena samena rajjaṃ kāreti, dānaṃ deti, sīlaṃ",
  "atk-s0513a3:46_1": "rakkhati. So “paccantaṃ kupitaṃ vūpasamessāmī”ti balavāhanaparivuto gantvā parājito",
  "atk-s0513a3:46_2": "assaṃ abhiruhitvā palāyamāno ekaṃ paccantagāmaṃ pāpuṇi. Tattha tiṃsa janā rājasevakā",
  "atk-s0513a3:46_3": "vasanti. Te pātova gāmamajjhe sannipatitvā gāmakiccaṃ karonti. Tasmiṃ khaṇe rājā",
  "atk-s0513a3:46_4": "vammitaṃ assaṃ abhiruhitvā alaṅkatapaṭiyatto gāmadvārena antogāmaṃ pāvisi. Te “kiṃ",
  "atk-s0513a3:46_5": "nu kho ida”nti bhītā palāyitvā sakasakagehāni pavisiṃsu. Eko panettha attano gehaṃ",
  "atk-s0513a3:46_6": "agantvā rañño paccuggamanaṃ katvā “rājā kira paccantaṃ gato”ti suyyati, kosi tvaṃ",
  "atk-s0513a3:46_7": "rājapuriso corapurisoti? “Rājapuriso, sammā”ti. “Tena hi ethā”ti rājānaṃ gehaṃ netvā",
  "atk-s0513a3:46_8": "attano pīṭhake nisīdāpetvā “ehi, bhadde, sahāyakassa pāde dhovā”ti bhariyaṃ tassa",
  "atk-s0513a3:46_9": "pāde dhovāpetvā attano balānurūpena āhāraṃ datvā “muhuttaṃ vissamathā”ti sayanaṃ",
  "atk-s0513a3:46_10": "paññāpesi, rājā nipajji. Itaro assassa sannāhaṃ mocetvā caṅkamāpetvā udakaṃ pāyetvā",
  "atk-s0513a3:46_11": "piṭṭhiṃ telena makkhetvā tiṇaṃ adāsi. Evaṃ tayo cattāro divase rājānaṃ paṭijaggitvā",
  "atk-s0513a3:46_12": "“gacchāmahaṃ, sammā”ti vutte puna rañño ca assassa ca kattabbayuttakaṃ sabbamakāsi.",
  "atk-s0513a3:46_13": "Rājā tussitvā gacchanto “ahaṃ, samma, mahāassāroho nāma, nagaramajjhe amhākaṃ gehaṃ,",
  "atk-s0513a3:46_14": "sace kenaci kiccena nagaraṃ āgacchasi, dakkhiṇadvāre ṭhatvā dovārikaṃ ‘mahāassāroho",
  "atk-s0513a3:46_15": "kataragehe vasatī’ti pucchitvā dovārikaṃ gahetvā amhākaṃ gehaṃ āgaccheyyāsī”ti vatvā pakkāmi.",
  "atk-s0513a3:47_0": "Balakāyopi rājānaṃ adisvā bahinagare khandhāvāraṃ bandhitvā ṭhito rājānaṃ disvā paccuggantvā",
  "atk-s0513a3:47_1": "parivāresi. Rājā nagaraṃ pavisanto dvārantare ṭhatvā dovārikaṃ pakkosāpetvā mahājanaṃ",
  "atk-s0513a3:47_2": "paṭikkamāpetvā “tāta, eko paccantagāmavāsī maṃ daṭṭhukāmo āgantvā ‘mahāassārohassa",
  "atk-s0513a3:47_3": "gehaṃ kaha’nti taṃ pucchissati, taṃ tvaṃ hatthe gahetvā ānetvā maṃ dasseyyāsi, tadā",
  "atk-s0513a3:47_4": "tvaṃ sahassaṃ labhissasī”ti āha. So nāgacchati, tasmiṃ anāgacchante rājā tassa vasanagāme",
  "atk-s0513a3:47_5": "baliṃ vaḍḍhāpesi, balimhi vaḍḍhite nāgacchati. Evaṃ dutiyampi tatiyampi baliṃ vaḍḍhāpesi,",
  "atk-s0513a3:47_6": "neva āgacchati. Atha naṃ gāmavāsino sannipatitvā āhaṃsu “ayya, tava sahāyassa mahāassārohassa",
  "atk-s0513a3:47_7": "āgatakālato paṭṭhāya mayaṃ balinā pīḷiyamānā sīsaṃ ukkhipituṃ na sakkoma, gaccha",
  "atk-s0513a3:47_8": "tava sahāyassa mahāassārohassa vatvā amhākaṃ baliṃ vissajjāpehī”ti. Sādhu gacchissāmi,",
  "atk-s0513a3:47_9": "na pana sakkā tucchahatthena gantuṃ, mayhaṃ sahāyassa dve dārakā atthi, tesañca bhariyāya",
  "atk-s0513a3:47_10": "cassa sahāyakassa ca me nivāsanapārupanapiḷandhanādīni sajjethāti. “Sādhu sajjissāmā”ti",
  "atk-s0513a3:47_11": "te sabbaṃ paṇṇākāraṃ sajjayiṃsu.",
  "atk-s0513a3:48_0": "So tañca attano ghare pakkapūvañca ādāya gantvā dakkhiṇadvāraṃ patvā dovārikaṃ pucchi",
  "atk-s0513a3:48_1": "“kahaṃ, samma, mahāassārohassa geha”nti. So “ehi dassemi te”ti taṃ hatthe gahetvā",
  "atk-s0513a3:48_2": "rājadvāraṃ gantvā “dovāriko ekaṃ paccantagāmavāsiṃ gahetvā āgato”ti paṭivedesi. Rājā",
  "atk-s0513a3:48_3": "taṃ sutvā āsanā uṭṭhāya “mayhaṃ sahāyo ca tena saddhiṃ āgatā ca pavisantū”ti paccuggamanaṃ",
  "atk-s0513a3:48_4": "katvā disvāva naṃ parissajitvā “mayhaṃ sahāyikā ca dārakā ca arogā”ti pucchitvā hatthe",
  "atk-s0513a3:48_5": "gahetvā mahātalaṃ abhiruhitvā setacchattassa heṭṭhā rājāsane nisīdāpetvā aggamahesiṃ",
  "atk-s0513a3:48_6": "pakkosāpetvā “bhadde, sahāyassa me pāde dhovā”ti āha. Sā tassa pāde dhovi, rājā suvaṇṇabhiṅkārena",
  "atk-s0513a3:48_7": "udakaṃ āsiñci. Devīpi pāde dhovitvā gandhatelena makkhesi. Rājā “kiṃ, samma, atthi,",
  "atk-s0513a3:48_8": "kiñci amhākaṃ khādanīya”nti pucchi. So “atthī”ti pasibbakato pūve nīharāpesi. Rājā",
  "atk-s0513a3:48_9": "suvaṇṇataṭṭakena gahetvā tassa saṅgahaṃ karonto “mama sahāyena ānītaṃ khādathā”ti",
  "atk-s0513a3:48_10": "deviyā ca amaccānañca khādāpetvā sayampi khādi. Itaro itarampi paṇṇākāraṃ dassesi.",
  "atk-s0513a3:48_11": "Rājā tassa saṅgahatthaṃ kāsikavatthāni apanetvā tena ābhatavatthayugaṃ nivāsesiṃ.",
  "atk-s0513a3:48_12": "Devīpi kāsikavatthañceva ābharaṇāni ca apanetvā tena ābhatavatthaṃ nivāsetvā ābharaṇāni piḷandhi.",
  "atk-s0513a3:49_0": "Atha naṃ rājā rājārahaṃ bhojanaṃ bhojāpetvā ekaṃ amaccaṃ āṇāpesi “gaccha imassa mama",
  "atk-s0513a3:49_1": "karaṇaniyāmeneva massukammaṃ kāretvā gandhodakena nhāpetvā satasahassagghanikaṃ kāsikavatthaṃ",
  "atk-s0513a3:49_2": "nivāsāpetvā rājālaṅkārena alaṅkārāpetvā ānehī”ti. So tathā akāsi. Rājā nagare bheriṃ",
  "atk-s0513a3:49_3": "carāpetvā amacce sannipātāpetvā setacchattassa majjhe jātihiṅgulakasuttaṃ pātetvā",
  "atk-s0513a3:49_4": "upaḍḍharajjaṃ adāsi. Te tato paṭṭhāya ekato bhuñjanti pivanti sayanti, vissāso thiro",
  "atk-s0513a3:49_5": "ahosi kenaci abhejjo. Athassa rājā puttadārepi pakkosāpetvā antonagare nivesanaṃ",
  "atk-s0513a3:49_6": "māpetvā adāsi. Te samaggā sammodamānā rajjaṃ kārenti.",
  "atk-s0513a3:50_0": "Atha amaccā kujjhitvā rājaputtaṃ āhaṃsu “kumāra, rājā ekassa gahapatikassa upaḍḍharajjaṃ",
  "atk-s0513a3:50_1": "datvā tena saddhiṃ ekato bhuñjati pivati sayati, dārake ca vandāpeti, iminā raññā",
  "atk-s0513a3:50_2": "katakammaṃ na jānāma, kiṃ karoti rājā, mayaṃ lajjāma, tvaṃ rañño kathehī”ti. So “sādhū”ti",
  "atk-s0513a3:50_3": "sampaṭicchitvā sabbaṃ taṃ kathaṃ rañño ārocetvā “mā evaṃ karohi, mahārājā”ti āha.",
  "atk-s0513a3:50_4": "“Tāta, ahaṃ yuddhaparājito kahaṃ vasiṃ, api nu jānāthā”ti. “Na jānāma, devā”ti. “Ahaṃ",
  "atk-s0513a3:50_5": "etassa ghare vasanto arogo hutvā āgantvā rajjaṃ kāresiṃ, evaṃ mama upakārino kasmā",
  "atk-s0513a3:50_6": "sampattiṃ na dassāmī”ti evaṃ vatvā ca pana bodhisatto “tāta, yo hi adātabbayuttakassa",
  "atk-s0513a3:50_7": "deti, dātabbayuttakassa na deti, so āpadaṃ patvā kiñci upakāraṃ na labhatī”ti dassento imā gāthā āha –",
  "atk-s0513a3:51": "5.",
  "atk-s0513a3:52": "“Adeyyesu dadaṃ dānaṃ, deyyesu nappavecchati;",
  "atk-s0513a3:53": "Āpāsu byasanaṃ patto, sahāyaṃ nādhigacchati.",
  "atk-s0513a3:54": "6.",
  "atk-s0513a3:55": "“Nādeyyesu dadaṃ dānaṃ, deyyesu yo pavecchati;",
  "atk-s0513a3:56": "Āpāsu byasanaṃ patto, sahāyamadhigacchati.",
  "atk-s0513a3:57": "7.",
  "atk-s0513a3:58": "“Saññogasambhogavisesadassanaṃ, anariyadhammesu saṭhesu nassati;",
  "atk-s0513a3:59": "Katañca ariyesu ca ajjavesu, mahapphalaṃ hoti aṇumpi tādisu.",
  "atk-s0513a3:60": "8.",
  "atk-s0513a3:61": "“Yo pubbe katakalyāṇo, akā loke sudukkaraṃ;",
  "atk-s0513a3:62": "Pacchā kayirā na vā kayirā, accantaṃ pūjanāraho”ti.",
  "atk-s0513a3:63_0": "Tattha adeyyesūti pubbe akatūpakāresu. Deyyesūti pubbe katūpakāresu. Nappavecchatīti",
  "atk-s0513a3:63_1": "na paveseti na deti. Āpāsūti āpadāsu. Byasananti dukkhaṃ. Saññogasambhogavisesadassananti",
  "atk-s0513a3:63_2": "yo mittena kato saññogo ceva sambhogo ca, tassa visesadassanaṃ guṇadassanaṃ sukataṃ",
  "atk-s0513a3:63_3": "mayhaṃ imināti etaṃ sabbaṃ asuddhadhammattā anariyadhammesu kerāṭikattā saṭhesu nassati.",
  "atk-s0513a3:63_4": "Ariyesūti attano kataguṇajānanena ariyesu parisuddhesu. Ajjavesūti teneva kāraṇena",
  "atk-s0513a3:63_5": "ujukesu akuṭilesu. Aṇumpīti appamattakampi. Tādisūti ye tādisā puggalā honti ariyā",
  "atk-s0513a3:63_6": "ujubhūtā, tesu appampi kataṃ mahapphalaṃ hoti mahājutikaṃ mahāvipphāraṃ, sukhette",
  "atk-s0513a3:63_7": "vuttabījamiva na nassati, itarasmiṃ pana pāpe bahumpi kataṃ aggimhi khittabījamiva",
  "atk-s0513a3:63_8": "nassatīti attho. Vuttampi cetaṃ –",
  "atk-s0513a3:64": "“Yathāpi bījamaggimhi, ḍayhati na virūhati;",
  "atk-s0513a3:65": "Evaṃ kataṃ asappurise, nassati na virūhati.",
  "atk-s0513a3:66": "“Kataññumhi ca posamhi, sīlavante ariyavuttine;",
  "atk-s0513a3:67": "Sukhette viya bījāni, kataṃ tamhi na nassatī”ti. ;",
  "atk-s0513a3:68_0": "Pubbe katakalyāṇoti paṭhamataraṃ upakāraṃ katvā ṭhito. Akāti akari, ayaṃ loke sudukkaraṃ",
  "atk-s0513a3:68_1": "nāma akāsīti attho. Pacchā kayirāti so pacchā aññaṃ kiñci guṇaṃ karotu vā mā vā,",
  "atk-s0513a3:68_2": "teneva paṭhamakatena guṇena accantaṃ pūjanāraho hoti, sabbaṃ sakkārasammānaṃ arahatīti.",
  "atk-s0513a3:69": "Idaṃ pana sutvā neva amaccā, na rājaputto puna kiñci kathesīti.",
  "atk-s0513a3:70": "Satthā imaṃ dhammadesanaṃ āharitvā jātakaṃ samodhānesi – “tadā paccantagāmavāsī ānando ahosi, bārāṇasirājā pana ahameva ahosi”nti.",
  "atk-s0513a3:71": "Mahāassārohajātakavaṇṇanā dutiyā.",
  "atk-s0513a3:73": "[303] 3. Ekarājajātakavaṇṇanā",
  "atk-s0513a3:74_0": "Anuttare kāmaguṇe samiddheti idaṃ satthā jetavane viharanto aññataraṃ kosalarājasevakaṃ",
  "atk-s0513a3:74_1": "ārabbha kathesi. Paccuppannavatthu heṭṭhā seyyajātake kathitameva. Idha pana satthā",
  "atk-s0513a3:74_2": "“na tvaññeva anatthena atthaṃ āhari, porāṇakapaṇḍitāpi attano anatthena atthaṃ āhariṃsū”ti vatvā atītaṃ āhari.",
  "atk-s0513a3:75_0": "Atīte bārāṇasirañño upaṭṭhāko amacco rājantepure dubbhi. Rājā paccakkhatova tassa",
  "atk-s0513a3:75_1": "dosaṃ disvā taṃ raṭṭhā pabbājesi. So dubbhisenaṃ nāma kosalarājānaṃ upaṭṭhahantoti",
  "atk-s0513a3:75_2": "sabbaṃ mahāsīlavajātake kathitameva. Idha pana dubbhiseno mahātale amaccamajjhe nisinnaṃ",
  "atk-s0513a3:75_3": "bārāṇasirājānaṃ gaṇhāpetvā sikkāya pakkhipāpetvā uttarummāre heṭṭhāsīsakaṃ olambāpesi.",
  "atk-s0513a3:75_4": "Rājā corarājānaṃ ārabbha mettaṃ bhāvetvā kasiṇaparikammaṃ katvā jhānaṃ nibbattesi,",
  "atk-s0513a3:75_5": "bandhanaṃ chijji, tato rājā ākāse pallaṅkena nisīdi. Corarājassa sarīre dāho uppajji,",
  "atk-s0513a3:75_6": "“ḍayhāmi ḍayhāmī”ti bhūmiyaṃ aparāparaṃ parivattati. “Kimeta”nti vutte “mahārāja,",
  "atk-s0513a3:75_7": "tumhe evarūpaṃ dhammikarājānaṃ niraparādhaṃ dvārassa uttarummāre heṭṭhāsīsakaṃ olambāpethā”ti",
  "atk-s0513a3:75_8": "vadiṃsu. Tena hi vegena gantvā mocetha nanti. Purisā gantvā rājānaṃ ākāse pallaṅkena",
  "atk-s0513a3:75_9": "nisinnaṃ disvā āgantvā dubbhisenassa ārocesuṃ. So vegena gantvā taṃ vanditvā khamāpetuṃ",
  "atk-s0513a3:75_10": "paṭhamaṃ gāthamāha –",
  "atk-s0513a3:76": "9.",
  "atk-s0513a3:77": "“Anuttare kāmaguṇe samiddhe, bhutvāna pubbe vasi ekarāja;",
  "atk-s0513a3:78": "Sodāni dugge narakamhi khitto, nappajjahe vaṇṇabalaṃ purāṇa”nti.",
  "atk-s0513a3:79_0": "Tattha vasīti vuttho. Ekarājāti bodhisattaṃ nāmenālapati. Sodānīti so tvaṃ idāni.",
  "atk-s0513a3:79_1": "Duggeti visame. Narakamhīti āvāṭe. Olambitaṭṭhānaṃ sandhāyetaṃ vuttaṃ. Nappajjahe",
  "atk-s0513a3:79_2": "vaṇṇabalaṃ purāṇanti evarūpe visamaṭṭhāne khittopi porāṇakavaṇṇañca balañca nappajahasīti pucchati.",
  "atk-s0513a3:80": "Taṃ sutvā bodhisatto sesagāthā avoca –",
  "atk-s0513a3:81": "10.",
  "atk-s0513a3:82": "“Pubbeva khantī ca tapo ca mayhaṃ, sampatthitā dubbhisena ahosi;",
  "atk-s0513a3:83": "Taṃdāni laddhāna kathaṃ nu rāja, jahe ahaṃ vaṇṇabalaṃ purāṇaṃ.",
  "atk-s0513a3:84": "11.",
  "atk-s0513a3:85": "“Sabbā kirevaṃ pariniṭṭhitāni, yasassinaṃ paññavantaṃ visayha;",
  "atk-s0513a3:86": "Yaso ca laddhā purimaṃ uḷāraṃ, nappajjahe vaṇṇabalaṃ purāṇaṃ.",
  "atk-s0513a3:87": "12.",
  "atk-s0513a3:88": "“Panujja dukkhena sukhaṃ janinda, sukhena vā dukkhamasayhasāhi;",
  "atk-s0513a3:89": "Ubhayattha santo abhinibbutattā, sukhe ca dukkhe ca bhavanti tulyā”ti.",
  "atk-s0513a3:90_0": "Tattha khantīti adhivāsanakhanti. Tapoti tapacaraṇaṃ. Sampatthitāti icchitā abhikaṅkhitā.",
  "atk-s0513a3:90_1": "Dubbhisenāti taṃ nāmenālapati. Taṃdāni laddhānāti taṃ patthanaṃ idānāhaṃ labhitvā.",
  "atk-s0513a3:90_2": "Jaheti kena kāraṇena ahaṃ jaheyyaṃ. Yassa hi dukkhaṃ vā domanassaṃ vā hoti, so taṃ jaheyyāti dīpeti.",
  "atk-s0513a3:91_0": "“Sabbā kirevaṃ pariniṭṭhitānī”ti anussavavasena attano sampattiṃ dassento āha. Idaṃ",
  "atk-s0513a3:91_1": "vuttaṃ hoti – sabbāneva mama kattabbakiccāni dānasīlabhāvanāuposathakammāni pubbeva",
  "atk-s0513a3:91_2": "niṭṭhitānīti. Yasassinaṃ paññavantaṃ visayhāti parivārasampattiyā yasassi, paññāsampadāya",
  "atk-s0513a3:91_3": "paññavanta, asayhasāhitāya visayha. Evaṃ tīṇipetāni ālapanāneva. Nanti panettha nipāto.",
  "atk-s0513a3:91_4": "Byañjanasiliṭṭhatāvasenantakārassa sānunāsikatā katāti paccetabbā. Yaso cāti yasañca,",
  "atk-s0513a3:91_5": "ayameva vā pāṭho. Laddhā purimanti labhitvā purimaṃ pubbe aladdhapubbaṃ. Uḷāranti",
  "atk-s0513a3:91_6": "mahantaṃ. Kilesavikkhambhanamettābhāvanājhānuppattiyo sandhāyevamāha. Nappajjaheti",
  "atk-s0513a3:91_7": "evarūpaṃ yasaṃ laddhā kiṃkāraṇā purāṇavaṇṇabalaṃ jahissāmīti attho.",
  "atk-s0513a3:92_0": "Dukkhenāti tayā uppāditena narakamhi khipanadukkhena mama rajjasukhaṃ panuditvā.",
  "atk-s0513a3:92_1": "Sukhena vā dukkhanti jhānasukhena vā taṃ dukkhaṃ panuditvā. Ubhayattha santoti ye",
  "atk-s0513a3:92_2": "santo honti mādisā, te dvīsupi etesu koṭṭhāsesu abhinibbutasabhāvā majjhattā sukhe",
  "atk-s0513a3:92_3": "ca dukkhe ca bhavanti tulyā, ekasadisā nibbikārāva hontīti.",
  "atk-s0513a3:93_0": "Idaṃ sutvā dubbhiseno bodhisattaṃ khamāpetvā “tumhākaṃ rajjaṃ tumheva kāretha, ahaṃ",
  "atk-s0513a3:93_1": "vo core paṭibāhissāmī”ti vatvā tassa duṭṭhāmaccassa rājāṇaṃ kāretvā pakkāmi. Bodhisattopi",
  "atk-s0513a3:93_2": "rajjaṃ amaccānaṃ niyyādetvā isipabbajjaṃ pabbajitvā brahmalokaparāyaṇo ahosi.",
  "atk-s0513a3:94": "Satthā imaṃ dhammadesanaṃ āharitvā jātakaṃ samodhānesi – “tadā dubbhiseno ānando ahosi, bārāṇasirājā pana ahameva ahosi”nti.",
  "atk-s0513a3:95": "Ekarājajātakavaṇṇanā tatiyā.",
  "atk-s0513a3:97": "[304] 4. Daddarajātakavaṇṇanā",
  "atk-s0513a3:98_0": "Imāni manti idaṃ satthā jetavane viharanto ekaṃ kodhanaṃ bhikkhuṃ ārabbha kathesi.",
  "atk-s0513a3:98_1": "Vatthu heṭṭhā kathitameva. Tadā hi dhammasabhāyaṃ tassa kodhanabhāvakathāya samuṭṭhitāya",
  "atk-s0513a3:98_2": "satthā āgantvā “kāya nuttha, bhikkhave, etarahi kathāya sannisinnā”ti pucchitvā “imāya",
  "atk-s0513a3:98_3": "nāmā”ti vutte taṃ pakkosāpetvā “saccaṃ kira tvaṃ bhikkhu kodhanosī”ti vatvā “āma,",
  "atk-s0513a3:98_4": "bhante”ti vutte “na, bhikkhave, idāneva, pubbepesa kodhanoyeva, kodhanabhāvenevassa",
  "atk-s0513a3:98_5": "porāṇakapaṇḍitā parisuddhā nāgarājabhāve ṭhitāpi tīṇi vassāni gūthapūritāya ukkārabhūmiyaṃ",
  "atk-s0513a3:98_6": "vasiṃsū”ti vatvā atītaṃ āhari.",
  "atk-s0513a3:99_0": "Atīte bārāṇasiyaṃ brahmadatte rajjaṃ kārente bodhisatto himavantapadese daddarapabbatapāde",
  "atk-s0513a3:99_1": "daddaranāgabhavanaṃ nāma atthi, tattha rajjaṃ kārentassa daddararañño putto mahādaddaro",
  "atk-s0513a3:99_2": "nāma ahosi, kaniṭṭhabhātā panassa cūḷadaddaro nāma. So kodhano pharuso nāgamāṇavake",
  "atk-s0513a3:99_3": "akkosanto paribhāsanto paharanto vicarati. Nāgarājā tassa pharusabhāvaṃ ñatvā nāgabhavanato",
  "atk-s0513a3:99_4": "taṃ nīharāpetuṃ āṇāpesi. Mahādaddaro pana pitaraṃ khamāpetvā nivāresi. Dutiyampi",
  "atk-s0513a3:99_5": "rājā tassa kujjhi, dutiyampi khamāpesi. Tatiyavāre pana “tvaṃ maṃ imaṃ anācāraṃ nīharāpentaṃ",
  "atk-s0513a3:99_6": "nivāresi, gacchatha dvepi janā imamhā nāgabhavanā nikkhamitvā bārāṇasiyaṃ ukkārabhūmiyaṃ",
  "atk-s0513a3:99_7": "tīṇi vassāni vasathā”ti nāgabhavanā nikkaḍḍhāpesi. Te tattha gantvā vasiṃsu. Atha",
  "atk-s0513a3:99_8": "ne ukkārabhūmiyaṃ udakapariyante gocaraṃ pariyesamāne gāmadārakā disvā paharantā",
  "atk-s0513a3:99_9": "leḍḍudaṇḍādayo khipantā “ke ime puthulasīsā sūcinaṅguṭṭhā udakadeḍḍubhā maṇḍūkabhakkhā”tiādīni",
  "atk-s0513a3:99_10": "vatvā akkosanti paribhāsanti.",
  "atk-s0513a3:100_0": "Cūḷadaddaro caṇḍapharusatāya tesaṃ taṃ avamānaṃ asahanto “bhātika, ime dārakā amhe",
  "atk-s0513a3:100_1": "paribhavanti, āsīvisabhāvaṃ no na jānanti, ahaṃ tesaṃ avamānaṃ sahituṃ na sakkomi,",
  "atk-s0513a3:100_2": "nāsāvātena te nāsessāmī”ti bhātarā saddhiṃ sallapanto paṭhamaṃ gāthamāha –",
  "atk-s0513a3:101": "13.",
  "atk-s0513a3:102": "“Imāni maṃ daddara tāpayanti, vācāduruttāni manussaloke;",
  "atk-s0513a3:103": "Maṇḍūkabhakkhā udakantasevī, āsīvisaṃ maṃ avisā sapantī”ti.",
  "atk-s0513a3:104": "Tattha tāpayantīti dukkhāpenti. Maṇḍūkabhakkhā udakantasevīti “maṇḍūkabhakkhā”ti ca “udakantasevī”ti ca vadantā ete avisā gāmadārakā maṃ āsīvisaṃ samānaṃ sapanti akkosantīti.",
  "atk-s0513a3:105": "Tassa vacanaṃ sutvā mahādaddaro sesagāthā abhāsi –",
  "atk-s0513a3:106": "14.",
  "atk-s0513a3:107": "“Sakā raṭṭhā pabbājito, aññaṃ janapadaṃ gato;",
  "atk-s0513a3:108": "Mahantaṃ koṭṭhaṃ kayirātha, duruttānaṃ nidhetave.",
  "atk-s0513a3:109": "15.",
  "atk-s0513a3:110": "“Yattha posaṃ na jānanti, jātiyā vinayena vā;",
  "atk-s0513a3:111": "Na tattha mānaṃ kayirātha, vasamaññātake jane.",
  "atk-s0513a3:112": "16.",
  "atk-s0513a3:113": "“Videsavāsaṃ vasato, jātavedasamenapi;",
  "atk-s0513a3:114": "Khamitabbaṃ sapaññena, api dāsassa tajjita”nti.",
  "atk-s0513a3:115_0": "Tattha duruttānaṃ nidhetaveti yathā dhaññanidhānatthāya mahantaṃ koṭṭhaṃ katvā pūretvā",
  "atk-s0513a3:115_1": "kicce uppanne dhaññaṃ vaḷañjenti, evamevaṃ videsaṃ gato antohadaye paṇḍito poso duruttānaṃ",
  "atk-s0513a3:115_2": "nidhānatthāya mahantaṃ koṭṭhaṃ kayirātha. Tattha tāni duruttāni nidahitvā puna attano",
  "atk-s0513a3:115_3": "pahonakakāle kātabbaṃ karissati. Jātiyā vinayena vāti “ayaṃ khattiyo brāhmaṇo”ti",
  "atk-s0513a3:115_4": "vā “sīlavā bahussuto guṇasampanno”ti vā evaṃ yattha jātiyā vinayena vā na jānantīti",
  "atk-s0513a3:115_5": "attho. Mānanti evarūpaṃ maṃ lāmakavohārena voharanti, na sakkaronti na garuṃ karontīti",
  "atk-s0513a3:115_6": "mānaṃ na kareyya. Vasamaññātake janeti attano jātigottādīni ajānantassa janassa santike",
  "atk-s0513a3:115_7": "vasanto. Vasatoti vasatā, ayameva vā pāṭho.",
  "atk-s0513a3:116": "Evaṃ te tattha tīṇi vassāni vasiṃsu. Atha ne pitā pakkosāpesi. Te tato paṭṭhāya nihatamānā jātā.",
  "atk-s0513a3:117_0": "Satthā imaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne",
  "atk-s0513a3:117_1": "kodhano bhikkhu anāgāmiphale patiṭṭhahi. “Tadā cūḷadaddaro kodhano bhikkhu ahosi,",
  "atk-s0513a3:117_2": "mahādaddaro pana ahameva ahosi”nti.",
  "atk-s0513a3:118": "Daddarajātakavaṇṇanā catutthā.",
  "atk-s0513a3:120": "[305] 5. Sīlavīmaṃsanajātakavaṇṇanā",
  "atk-s0513a3:121_0": "Natthi loke raho nāmāti idaṃ satthā jetavane viharanto kilesaniggahaṃ ārabbha kathesi.",
  "atk-s0513a3:121_1": "Vatthu ekādasakanipāte pānīyajātake āvi bhavissati. Ayaṃ panettha saṅkhepo – pañcasatā",
  "atk-s0513a3:121_2": "bhikkhū antojetavane vasantā majjhimayāmasamanantare kāmavitakkaṃ vitakkayiṃsu. Satthā",
  "atk-s0513a3:121_3": "chasupi rattidivākoṭṭhāsesu yathā ekacakkhuko cakkhuṃ, ekaputto puttaṃ, cāmarī vālaṃ",
  "atk-s0513a3:121_4": "appamādena rakkhati, evaṃ niccakālaṃ bhikkhū oloketi. So rattibhāge dibbacakkhunā",
  "atk-s0513a3:121_5": "jetavanaṃ olokento cakkavattirañño attano nivesane uppannacore viya te bhikkhū disvā",
  "atk-s0513a3:121_6": "gandhakuṭiṃ vivaritvā ānandattheraṃ āmantetvā “ānanda, antojetavane koṭisanthāre",
  "atk-s0513a3:121_7": "vasanakabhikkhū sannipātāpetvā gandhakuṭidvāre āsanaṃ paññāpehī”ti āha. So tathā",
  "atk-s0513a3:121_8": "katvā satthu paṭivedesi. Satthā paññattāsane nisīditvā sabbasaṅgāhikavasena āmantetvā",
  "atk-s0513a3:121_9": "“bhikkhave, porāṇakapaṇḍitā ‘pāpakaraṇe raho nāma natthī’ti pāpaṃ na kariṃsū”ti vatvā",
  "atk-s0513a3:121_10": "tehi yācito atītaṃ āhari.",
  "atk-s0513a3:122_0": "Atīte bārāṇasiyaṃ brahmadatte rajjaṃ kārente bodhisatto brāhmaṇakule nibbattitvā",
  "atk-s0513a3:122_1": "vayappatto tattheva bārāṇasiyaṃ disāpāmokkhassa ācariyassa santike pañcannaṃ māṇavakasatānaṃ",
  "atk-s0513a3:122_2": "jeṭṭhako hutvā sippaṃ uggaṇhāti. Ācariyassa pana vayappattā dhītā atthi. So cintesi",
  "atk-s0513a3:122_3": "“imesaṃ māṇavakānaṃ sīlaṃ vīmaṃsitvā sīlasampannasseva dhītaraṃ dassāmī”ti. So ekadivasaṃ",
  "atk-s0513a3:122_4": "māṇavake āmantetvā “tātā, mayhaṃ dhītā vayappattā, vivāhamassā kāressāmi, vatthālaṅkāraṃ",
  "atk-s0513a3:122_5": "laddhuṃ vaṭṭati, gacchatha tumhe attano attano ñātakānaṃ apassantānaññeva thenetvā",
  "atk-s0513a3:122_6": "vatthālaṅkāre āharatha, kenaci adiṭṭhameva gaṇhāmi, dassetvā ābhataṃ na gaṇhāmī”ti",
  "atk-s0513a3:122_7": "āha. Te “sādhū”ti sampaṭicchitvā tato paṭṭhāya ñātakānaṃ apassantānaṃ thenetvā vatthapiḷandhanādīni",
  "atk-s0513a3:122_8": "āharanti. Ācariyo ābhatābhataṃ visuṃ visuṃ ṭhapesi. Bodhisatto pana na kiñci āhari.",
  "atk-s0513a3:122_9": "Atha naṃ ācariyo āha “tvaṃ pana, tāta, na kiñci āharasī”ti. “Āma, ācariyā”ti. “Kasmā,",
  "atk-s0513a3:122_10": "tātā”ti. “Tumhe na kassaci passsantassa ābhataṃ gaṇhatha, ahaṃ pana pāpakaraṇe raho",
  "atk-s0513a3:122_11": "nāma na passāmī”ti dīpento imā dve gāthā āha –",
  "atk-s0513a3:123": "17.",
  "atk-s0513a3:124": "“Natthi loke raho nāma, pāpakammaṃ pakubbato;",
  "atk-s0513a3:125": "Passanti vanabhūtāni, taṃ bālo maññatī raho.",
  "atk-s0513a3:126": "18.",
  "atk-s0513a3:127": "“Ahaṃ raho na passāmi, suññaṃ vāpi na vijjati;",
  "atk-s0513a3:128": "Yattha aññaṃ na passāmi, asuññaṃ hoti taṃ mayā”ti.",
  "atk-s0513a3:129_0": "Tattha rahoti paṭicchannaṭṭhānaṃ. Vanabhūtānīti vane nibbattabhūtāni. Taṃ bāloti",
  "atk-s0513a3:129_1": "taṃ pāpakammaṃ raho mayā katanti bālo maññati. Suññaṃ vāpīti yaṃ vā ṭhānaṃ sattehi",
  "atk-s0513a3:129_2": "suññaṃ tucchaṃ bhaveyya, tampi natthīti āha.",
  "atk-s0513a3:130_0": "Ācariyo tassa pasīditvā “tāta, na mayhaṃ gehe dhanaṃ natthi, ahaṃ pana sīlasampannassa",
  "atk-s0513a3:130_1": "dhītaraṃ dātukāmo ime māṇavake vīmaṃsanto evamakāsiṃ, mama dhītā tuyhameva anucchavikā”ti",
  "atk-s0513a3:130_2": "dhītaraṃ alaṅkaritvā bodhisattassa adāsi. Sesamāṇavake “tumhehi ābhatābhataṃ tumhākaṃ",
  "atk-s0513a3:130_3": "gehameva nethā”ti āha.",
  "atk-s0513a3:131_0": "Satthā “iti kho, bhikkhave, te dussīlamāṇavakā attano dussīlatāya taṃ itthiṃ na labhiṃsu,",
  "atk-s0513a3:131_1": "itaro paṇḍitamāṇavo sīlasampannatāya labhī”ti vatvā abhisambuddho hutvā itarā dve gāthā abhāsi –",
  "atk-s0513a3:132": "19.",
  "atk-s0513a3:133": "“Dujjacco ca sujacco ca, nando ca sukhavaḍḍhito;",
  "atk-s0513a3:134": "Vajjo ca addhuvasīlo ca, te dhammaṃ jahumatthikā.",
  "atk-s0513a3:135": "20.",
  "atk-s0513a3:136": "“Brāhmaṇo ca kathaṃ jahe, sabbadhammāna pāragū;",
  "atk-s0513a3:137": "Yo dhammamanupāleti, dhitimā saccanikkamo”ti.",
  "atk-s0513a3:138_0": "Tattha dujjaccotiādayo cha jeṭṭhakamāṇavā, tesaṃ nāmaṃ gaṇhi, avasesānaṃ nāmaṃ aggahetvā",
  "atk-s0513a3:138_1": "sabbasaṅgāhikavaseneva “te dhammaṃ jahumatthikā”ti āha. Tattha teti sabbepi te māṇavā.",
  "atk-s0513a3:138_2": "Dhammanti itthipaṭilābhasabhāvaṃ. Jahumatthikāti jahuṃ atthikā, ayameva vā pāṭho.",
  "atk-s0513a3:138_3": "Makāro padabyañjanasandhivasena vutto. Idaṃ vuttaṃ hoti – sabbepi te māṇavā tāya",
  "atk-s0513a3:138_4": "itthiyā atthikāva hutvā attano dussīlatāya taṃ itthipaṭilābhasabhāvaṃ jahiṃsu.",
  "atk-s0513a3:139_0": "Brāhmaṇo cāti itaro pana sīlasampanno brāhmaṇo. Kathaṃ jaheti kena kāraṇena taṃ itthipaṭilābhasabhāvaṃ",
  "atk-s0513a3:139_1": "jahissati. Sabbadhammānanti imasmiṃ ṭhāne lokiyāni pañca sīlāni, dasa sīlāni, tīṇi",
  "atk-s0513a3:139_2": "sucaritāni ca, sabbadhammā nāma, tesaṃ so pāraṃ gatoti pāragū. Dhammanti vuttappakārameva",
  "atk-s0513a3:139_3": "dhammaṃ yo anupāleti rakkhati. Dhitimāti sīlarakkhanadhitiyā samannāgato. Saccanikkamoti",
  "atk-s0513a3:139_4": "sacce sabhāvabhūte yathāvutte sīladhamme nikkamena samannāgato.",
  "atk-s0513a3:140": "Satthā imaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne tāni pañca bhikkhusatāni arahatte patiṭṭhahiṃsu.",
  "atk-s0513a3:141": "Tadā ācariyo sāriputto ahosi, paṇḍitamāṇavo pana ahameva ahosinti.",
  "atk-s0513a3:142": "Sīlavīmaṃsanajātakavaṇṇanā pañcamā.",
  "atk-s0513a3:144": "[306] 6. Sujātājātakavaṇṇanā",
  "atk-s0513a3:145_0": "Kimaṇḍakāti idaṃ satthā jetavane viharanto mallikaṃ deviṃ ārabbha kathesi. Ekadivasaṃ",
  "atk-s0513a3:145_1": "kira rañño tāya saddhiṃ sirivivādo ahosi, “sayanakalaho”tipi vadantiyeva. Rājā kujjhitvā",
  "atk-s0513a3:145_2": "tassā atthibhāvampi na jānāti. Mallikā devīpi “satthā rañño mayi kuddhabhāvaṃ na",
  "atk-s0513a3:145_3": "jānāti maññe”ti cintesi. Satthāpi ñatvā “imesaṃ samaggabhāvaṃ karissāmī”ti pubbaṇhasamayaṃ",
  "atk-s0513a3:145_4": "nivāsetvā pattacīvaramādāya pañcabhikkhusataparivāro sāvatthiṃ pavisitvā rājadvāraṃ",
  "atk-s0513a3:145_5": "agamāsi. Rājā tathāgatassa pattaṃ gahetvā nivesanaṃ pavesetvā paññattāsane nisīdāpetvā",
  "atk-s0513a3:145_6": "buddhappamukhassa bhikkhusaṅghassa dakkhiṇodakaṃ datvā yāgukhajjakaṃ āhari. Satthā",
  "atk-s0513a3:145_7": "pattaṃ hatthena pidahitvā “mahārāja, kahaṃ devī”ti āha. “Kiṃ, bhante, tāya attano",
  "atk-s0513a3:145_8": "yasena mattāyā”ti? “Mahārāja, sayameva yasaṃ datvā mātugāmaṃ ukkhipitvā tāya katassa",
  "atk-s0513a3:145_9": "aparādhassa asahanaṃ nāma na yutta”nti. Rājā satthu vacanaṃ sutvā taṃ pakkosāpesi,",
  "atk-s0513a3:145_10": "sā satthāraṃ parivisi. Satthā “aññamaññaṃ samaggehi bhavituṃ vaṭṭatī”ti sāmaggirasavaṇṇaṃ",
  "atk-s0513a3:145_11": "kathetvā pakkāmi. Tato paṭṭhāya ubho samaggavāsaṃ vasiṃsu. Bhikkhū dhammasabhāyaṃ",
  "atk-s0513a3:145_12": "kathaṃ samuṭṭhāpesuṃ “āvuso, satthā ekavacaneneva ubho samagge akāsī”ti. Satthā āgantvā",
  "atk-s0513a3:145_13": "“kāya nuttha, bhikkhave, etarahi kathāya sannisinnā”ti pucchitvā “imāya nāmā”ti vutte",
  "atk-s0513a3:145_14": "“na, bhikkhave, idāneva, pubbepāhaṃ ete ekavādeneva samagge akāsi”nti vatvā tehi",
  "atk-s0513a3:145_15": "yācito atītaṃ āhari.",
  "atk-s0513a3:146_0": "Atīte bārāṇasiyaṃ brahmadatte rajjaṃ kārente bodhisatto tassa atthadhammānusāsako",
  "atk-s0513a3:146_1": "amacco ahosi. Athekadivasaṃ rājā vātapānaṃ vivaritvā rājaṅgaṇaṃ olokayamāno aṭṭhāsi.",
  "atk-s0513a3:146_2": "Tasmiṃ khaṇe ekā paṇṇikadhītā abhirūpā paṭhamavaye ṭhitā sujātā nāma badarapacchiṃ",
  "atk-s0513a3:146_3": "sīse katvā “badarāni gaṇhatha, badarāni gaṇhathā”ti vadamānā rājaṅgaṇena gacchati.",
  "atk-s0513a3:146_4": "Rājā tassā saddaṃ sutvā tāya paṭibaddhacitto hutvā asāmikabhāvaṃ ñatvā taṃ pakkosāpetvā",
  "atk-s0513a3:146_5": "aggamahesiṭṭhāne ṭhapetvā mahantaṃ yasaṃ adāsi. Sā rañño piyā ahosi manāpā. Athekadivasaṃ",
  "atk-s0513a3:146_6": "rājā suvaṇṇataṭṭake badarāni khādanto nisīdi. Tadā sujātā devī rājānaṃ badarāni khādantaṃ",
  "atk-s0513a3:146_7": "disvā “mahārāja, kiṃ nāma tumhe khādathā”ti pucchantī paṭhamaṃ gāthamāha –",
  "atk-s0513a3:147": "21.",
  "atk-s0513a3:148": "“Kimaṇḍakā ime deva, nikkhittā kaṃsamallake;",
  "atk-s0513a3:149": "Upalohitakā vaggū, taṃ me akkhāhi pucchito”ti.",
  "atk-s0513a3:150": "Tattha kimaṇḍakāti kiṃphalāni nāmetāni, parimaṇḍalavasena pana aṇḍakāti āha. Kaṃsamallaketi suvaṇṇataṭṭake. Upalohitakāti rattavaṇṇā. Vaggūti cokkhā nimmalā.",
  "atk-s0513a3:151": "Rājā kujjhitvā “badaravāṇijake paṇṇikagahapatikassa dhīte attano kulasantakāni badarānipi na jānāsī”ti vatvā dve gāthā abhāsi –",
  "atk-s0513a3:152": "22.",
  "atk-s0513a3:153": "“Yāni pure tuvaṃ devi, bhaṇḍu nantakavāsinī;",
  "atk-s0513a3:154": "Ucchaṅgahatthā pacināsi, tassā te koliyaṃ phalaṃ.",
  "atk-s0513a3:155": "23.",
  "atk-s0513a3:156": "“Uḍḍayhate na ramati, bhogā vippajahanti taṃ;",
  "atk-s0513a3:157": "Tatthevimaṃ paṭinetha, yattha kolaṃ pacissatī”ti.",
  "atk-s0513a3:158_0": "Tattha bhaṇḍūti muṇḍasīsā hutvā. Nantakavāsinīti jiṇṇapilotikanivatthā. Ucchaṅgahatthā",
  "atk-s0513a3:158_1": "pacināsīti aṭaviṃ pavisitvā aṅkusakena sākhaṃ onāmetvā ocitocitaṃ hatthena gahetvā",
  "atk-s0513a3:158_2": "ucchaṅge pakkhipanavasena ucchaṅgahatthā hutvā pacināsi ocināsi. Tassā te koliyaṃ",
  "atk-s0513a3:158_3": "phalanti tassā tava evaṃ pacinantiyā ocinantiyā yamahaṃ idāni khādāmi, idaṃ koliyaṃ",
  "atk-s0513a3:158_4": "kuladattiyaṃ phalanti attho.",
  "atk-s0513a3:159_0": "Uḍḍayhate na ramatīti ayaṃ jammī imasmiṃ rājakule vasamānā lohakumbhiyaṃ pakkhittā",
  "atk-s0513a3:159_1": "viya ḍayhati nābhiramati. Bhogāti rājabhogā imaṃ alakkhikaṃ vippajahanti. Yattha",
  "atk-s0513a3:159_2": "kolaṃ pacissatīti yattha gantvā puna badarameva pacinitvā vikkiṇantī jīvikaṃ kappessati,",
  "atk-s0513a3:159_3": "tattheva naṃ nethāti vadati.",
  "atk-s0513a3:160": "Bodhisatto “ṭhapetvā maṃ añño ime samagge kātuṃ na sakkhissatī”ti rājānaṃ saññāpetvā “imissā anikkaḍḍhanaṃ karissāmī”ti cintetvā catutthaṃ gāthamāha –",
  "atk-s0513a3:161": "24.",
  "atk-s0513a3:162": "“Honti hete mahārāja, iddhippattāya nāriyā;",
  "atk-s0513a3:163": "Khama deva sujātāya, māssā kujjha rathesabhā”ti.",
  "atk-s0513a3:164_0": "Tassattho – mahārāja, ete evarūpā pamādadosā yasaṃ pattāya nāriyā hontiyeva, etaṃ",
  "atk-s0513a3:164_1": "evarūpe ucce ṭhāne ṭhapetvā idāni “ettakassa aparādhassa asahanaṃ nāma na yuttaṃ",
  "atk-s0513a3:164_2": "tumhākaṃ, tasmā khama, deva, sujātāya, etissā mā kujjha rathesabha rathajeṭṭhakāti.",
  "atk-s0513a3:165": "Rājā tassa vacanena deviyā taṃ aparādhaṃ sahitvā yathāṭhāneyeva naṃ ṭhapesi. Tato paṭṭhāya ubho samaggavāsaṃ vasiṃsūti.",
  "atk-s0513a3:166": "Satthā imaṃ dhammadesanaṃ āharitvā jātakaṃ samodhānesi – “tadā bārāṇasirājā kosalarājā ahosi, sujātā mallikā, amacco pana ahameva ahosi”nti.",
  "atk-s0513a3:167": "Sujātājātakavaṇṇanā chaṭṭhā.",
  "atk-s0513a3:169": "[307] 7. Palāsajātakavaṇṇanā",
  "atk-s0513a3:170_0": "Acetanaṃ brāhmaṇa assuṇantanti idaṃ satthā parinibbānamañce nipanno ānandattheraṃ",
  "atk-s0513a3:170_1": "ārabbha kathesi. Sohāyasmā “ajja rattiyā paccūsasamaye satthā parinibbāyissatī”ti",
  "atk-s0513a3:170_2": "ñatvā “ahañcamhi sekkho sakaraṇīyo, satthu ca me parinibbānaṃ bhavissati, pañcavīsati",
  "atk-s0513a3:170_3": "vassāni satthu kataṃ upaṭṭhānaṃ nipphalaṃ bhavissatī”ti sokābhibhūto uyyānaovarake",
  "atk-s0513a3:170_4": "kapisīsaṃ ālambitvā parodi. Satthā taṃ apassanto “kahaṃ, bhikkhave, ānando”ti pucchitvā",
  "atk-s0513a3:170_5": "tamatthaṃ sutvā taṃ pakkosāpetvā “katapuññosi tvaṃ, ānanda, padhānamanuyuñja, khippaṃ",
  "atk-s0513a3:170_6": "hohisi anāsavo, mā cintayi, idāni tayā mama kataṃ upaṭṭhānaṃ kiṃkāraṇā nipphalaṃ",
  "atk-s0513a3:170_7": "bhavissati, yassa te pubbe sarāgādikālepi mama kataṃ upaṭṭhānaṃ nipphalaṃ nāhosī”ti vatvā atītaṃ āhari.",
  "atk-s0513a3:171_0": "Atīte bārāṇasiyaṃ brahmadatte rajjaṃ kārente bodhisatto bārāṇasito avidūre palāsarukkhadevatā",
  "atk-s0513a3:171_1": "hutvā nibbatti. Tadā bārāṇasivāsino manussā devatāmaṅgalikā ahesuṃ niccaṃ balikaraṇādīsu",
  "atk-s0513a3:171_2": "payuttā. Atheko duggatabrāhmaṇo “ahampi ekaṃ devataṃ paṭijaggissāmī”ti ekasmiṃ unnatappadese",
  "atk-s0513a3:171_3": "ṭhitassa mahato palāsarukkhassa mūlaṃ samaṃ nittiṇaṃ katvā parikkhipitvā vālukaṃ",
  "atk-s0513a3:171_4": "okiritvāva sammajjitvā rukkhe gandhapañcaṅgulikāni datvā mālāgandhadhūmehi pūjetvā",
  "atk-s0513a3:171_5": "dīpaṃ jāletvā “sukhaṃ sayā”ti vatvā rukkhaṃ padakkhiṇaṃ katvā pakkamati. Dutiyadivase",
  "atk-s0513a3:171_6": "pātova gantvā sukhaseyyaṃ pucchati. Athekadivasaṃ rukkhadevatā cintesi “ayaṃ brāhmaṇo",
  "atk-s0513a3:171_7": "ativiya maṃ paṭijaggati, imaṃ brāhmaṇaṃ vīmaṃsitvā yena kāraṇena maṃ paṭijaggati,",
  "atk-s0513a3:171_8": "taṃ dassāmī”ti. Sā tasmiṃ khaṇe brāhmaṇe āgantvā rukkhamūle sammajjante mahallakabrāhmaṇavesena",
  "atk-s0513a3:171_9": "samīpe ṭhatvā paṭhamaṃ gāthamāha –",
  "atk-s0513a3:172": "25.",
  "atk-s0513a3:173": "“Acetanaṃ brāhmaṇa assuṇantaṃ, jāno ajānantamimaṃ palāsaṃ;",
  "atk-s0513a3:174": "Āraddhaviriyo dhuvaṃ appamatto, sukhaseyyaṃ pucchasi kissa hetū”ti.",
  "atk-s0513a3:175": "Tattha assuṇantanti acetanattāva asuṇantaṃ. Jānoti tuvaṃ jānamāno hutvā dhuvaṃ appamattoti niccaṃ appamatto.",
  "atk-s0513a3:176": "Taṃ sutvā brāhmaṇo dutiyaṃ gāthamāha –",
  "atk-s0513a3:177": "26.",
  "atk-s0513a3:178": "“Dūre suto ceva brahā ca rukkho, dese ṭhito bhūtanivāsarūpo;",
  "atk-s0513a3:179": "Tasmā namassāmi imaṃ palāsaṃ, ye cettha bhūtā te dhanassa hetū”ti.",
  "atk-s0513a3:180_0": "Tattha dūre sutoti brāhmaṇa ayaṃ rukkho dūre suto vissuto, na āsannaṭṭhāneyeva pākaṭo.",
  "atk-s0513a3:180_1": "Brahā cāti mahanto ca. Dese ṭhitoti unnate same bhūmippadese ṭhito. Bhūtanivāsarūpoti",
  "atk-s0513a3:180_2": "devatānivāsasabhāvo, addhā ettha mahesakkhā devatā nivutthā bhavissati. Te dhanassa",
  "atk-s0513a3:180_3": "hetūti imañca rukkhaṃ ye cettha nivutthā bhūtā, te dhanassa hetu namassāmi, na nikkāraṇāti.",
  "atk-s0513a3:181_0": "Taṃ sutvā rukkhadevatā brāhmaṇassa pasannā “ahaṃ, brāhmaṇa, imasmiṃ rukkhe nibbattadevatā,",
  "atk-s0513a3:181_1": "mā bhāyi, dhanaṃ te dassāmī”ti taṃ assāsetvā attano vimānadvāre mahantena devatānubhāvena",
  "atk-s0513a3:181_2": "ākāse ṭhatvā itarā dve gāthā abhāsi –",
  "atk-s0513a3:182": "27.",
  "atk-s0513a3:183": "“So te karissāmi yathānubhāvaṃ, kataññutaṃ brāhmaṇa pekkhamāno;",
  "atk-s0513a3:184": "Kathañhi āgamma sataṃ sakāse, moghāni te assu pariphanditāni.",
  "atk-s0513a3:185": "28.",
  "atk-s0513a3:186": "“Yo tindukarukkhassa paro pilakkho, parivārito pubbayañño uḷāro;",
  "atk-s0513a3:187": "Tassesa mūlasmiṃ nidhi nikhāto, adāyādo gaccha taṃ uddharāhī”ti.",
  "atk-s0513a3:188_0": "Tattha yathānubhāvanti yathāsatti yathābalaṃ. Kataññutanti tayā mayhaṃ kataguṇaṃ",
  "atk-s0513a3:188_1": "jānanto taṃ attani vijjamānaṃ kataññutaṃ pekkhamāno. Āgammāti āgantvā. Sataṃ sakāseti",
  "atk-s0513a3:188_2": "sappurisānaṃ santike. Moghāni te assu pariphanditānīti sukhaseyyapucchanavasena vācāphanditāni",
  "atk-s0513a3:188_3": "sammajjanādikaraṇena kāyaphanditāni ca tava kathaṃ aphalāni bhavissanti.",
  "atk-s0513a3:189_0": "Yo tindukarukkhassa paro pilakkhoti yo esa tindukarukkhassa parato pilakkharukkho",
  "atk-s0513a3:189_1": "ṭhitoti vimānadvāre ṭhitāva hatthaṃ pasāretvā dasseti. Parivāritotiādīsu tassa pilakkharukkhassa",
  "atk-s0513a3:189_2": "mūle esa taṃ rukkhamūlaṃ parikkhipitvā nihitatāya parivārito, pubbe yiṭṭhayaññavasena",
  "atk-s0513a3:189_3": "purimasāmikānaṃ uppannatāya pubbayañño, anekanidhikumbhi bhāvena mahantattā uḷāro,",
  "atk-s0513a3:189_4": "bhūmiṃ khaṇitvā ṭhapitattā nikhāto, idāni dāyādānaṃ abhāvato adāyādo. Idaṃ vuttaṃ",
  "atk-s0513a3:189_5": "hoti – esa taṃ rukkhamūlaṃ parikkhipitvā gīvāya gīvaṃ paharantīnaṃ nidhikumbhīnaṃ",
  "atk-s0513a3:189_6": "vasena mahānidhi nikhāto asāmiko, gaccha taṃ uddharitvā gaṇhāti.",
  "atk-s0513a3:190_0": "Evañca pana vatvā sā devatā “brāhmaṇa, tvaṃ etaṃ uddharitvā gaṇhanto kilamissasi,",
  "atk-s0513a3:190_1": "gaccha tvaṃ, ahameva taṃ tava gharaṃ netvā asukasmiṃ asukasmiñca ṭhāne nidahissāmi,",
  "atk-s0513a3:190_2": "tvaṃ etaṃ dhanaṃ yāvajīvaṃ paribhuñjanto dānaṃ dehi, sīlaṃ rakkhāhī”ti brāhmaṇassa",
  "atk-s0513a3:190_3": "ovādaṃ datvā taṃ dhanaṃ attano ānubhāvena tassa ghare patiṭṭhāpesi.",
  "atk-s0513a3:191": "Satthā imaṃ dhammadesanaṃ āharitvā jātakaṃ samodhānesi – “tadā brāhmaṇo ānando ahosi, rukkhadevatā pana ahameva ahosi”nti.",
  "atk-s0513a3:192": "Palāsajātakavaṇṇanā sattamā.",
  "atk-s0513a3:194": "[308] 8. Sakuṇajātakavaṇṇanā",
  "atk-s0513a3:195": "Akaramhasa te kiccanti idaṃ satthā jetavane viharanto devadattassa akataññutaṃ ārabbha kathesi. “Na, bhikkhave, idāneva, pubbepi devadatto akataññūyevā”ti vatvā atītaṃ āhari.",
  "atk-s0513a3:196_0": "Atīte bārāṇasiyaṃ brahmadatte rajjaṃ kārente bodhisatto himavantapadese rukkhakoṭṭakasakuṇo",
  "atk-s0513a3:196_1": "hutvā nibbatti. Athekassa sīhassa maṃsaṃ khādantassa aṭṭhi gale laggi, galo uddhumāyi,",
  "atk-s0513a3:196_2": "gocaraṃ gaṇhituṃ na sakkoti, kharā vedanā pavattati. Atha naṃ so sakuṇo gocarappasuto",
  "atk-s0513a3:196_3": "disvā sākhāya nilīno “kiṃ te, samma, dukkha”nti pucchi. So tamatthaṃ ācikkhi. “Ahaṃ",
  "atk-s0513a3:196_4": "te, samma, etaṃ aṭṭhiṃ apaneyyaṃ, bhayena pana te mukhaṃ pavisituṃ na visahāmi, khādeyyāsipi",
  "atk-s0513a3:196_5": "ma”nti. “Mā bhāyi, samma, nāhaṃ taṃ khādāmi, jīvitaṃ me dehī”ti. So “sādhū”ti taṃ",
  "atk-s0513a3:196_6": "vāmapassena nipajjāpetvā “ko jānāti, kimpesa karissatī”ti cintetvā yathā mukhaṃ pidahituṃ",
  "atk-s0513a3:196_7": "na sakkoti, tathā tassa adharoṭṭhe ca uttaroṭṭhe ca daṇḍakaṃ ṭhapetvā mukhaṃ pavisitvā",
  "atk-s0513a3:196_8": "aṭṭhikoṭiṃ tuṇḍena pahari, aṭṭhi patitvā gataṃ. So aṭṭhiṃ pātetvā sīhassa mukhato",
  "atk-s0513a3:196_9": "nikkhamanto daṇḍakaṃ tuṇḍena paharitvā pātentova nikkhamitvā sākhagge nilīyi. Sīho",
  "atk-s0513a3:196_10": "nirogo hutvā ekadivasaṃ ekaṃ vanamahiṃsaṃ vadhitvā khādati. Sakuṇo “vīmaṃsissāmi",
  "atk-s0513a3:196_11": "na”nti tassa uparibhāge sākhāya nilīyitvā tena saddhiṃ sallapanto paṭhamaṃ gāthamāha –",
  "atk-s0513a3:197": "29.",
  "atk-s0513a3:198": "“Akaramhasa te kiccaṃ, yaṃ balaṃ ahuvamhase;",
  "atk-s0513a3:199": "Migarāja namo tyatthu, api kiñci labhāmase”ti.",
  "atk-s0513a3:200": "Tattha akaramhasa te kiccanti bho, sīha, mayampi tava ekaṃ kiccaṃ akarimha. Yaṃ balaṃ ahuvamhaseti yaṃ amhākaṃ balaṃ ahosi, tena balena tato kiñci ahāpetvā akarimhayeva.",
  "atk-s0513a3:201": "Taṃ sutvā sīho dutiyaṃ gāthamāha –",
  "atk-s0513a3:202": "30.",
  "atk-s0513a3:203": "“Mama lohitabhakkhassa, niccaṃ luddāni kubbato;",
  "atk-s0513a3:204": "Dantantaragato santo, taṃ bahuṃ yampi jīvasī”ti.",
  "atk-s0513a3:205": "Taṃ sutvā sakuṇo itarā dve gāthā abhāsi –",
  "atk-s0513a3:206": "31.",
  "atk-s0513a3:207": "“Akataññumakattāraṃ, katassa appaṭikārakaṃ;",
  "atk-s0513a3:208": "Yasmiṃ kataññutā natthi, niratthā tassa sevanā.",
  "atk-s0513a3:209": "32.",
  "atk-s0513a3:210": "“Yassa sammukhaciṇṇena, mittadhammo na labbhati;",
  "atk-s0513a3:211": "Anusūyamanakkosaṃ, saṇikaṃ tamhā apakkame”nti.",
  "atk-s0513a3:212_0": "Tattha akataññunti kataguṇaṃ ajānantaṃ. Akattāranti yaṃkiñci akarontaṃ. Sammukhaciṇṇenāti",
  "atk-s0513a3:212_1": "sammukhe katena guṇena. Anusūyamanakkosanti taṃ puggalaṃ na usūyanto na akkosanto",
  "atk-s0513a3:212_2": "saṇikaṃ tamhā pāpapuggalā apagaccheyyāti. Evaṃ vatvā so sakuṇo pakkāmi.",
  "atk-s0513a3:213": "Satthā imaṃ dhammadesanaṃ āharitvā jātakaṃ samodhānesi – “tadā sīho devadatto ahosi, sakuṇo pana ahameva ahosi”nti.",
  "atk-s0513a3:214": "Sakuṇajātakavaṇṇanā aṭṭhamā.",
  "atk-s0513a3:216": "[309] 9. Chavajātakavaṇṇanā",
  "atk-s0513a3:217_0": "Sabbamidaṃ carimaṃ katanti idaṃ satthā jetavane viharanto chabbaggiye bhikkhū ārabbha",
  "atk-s0513a3:217_1": "kathesi. Vatthu vinaye vitthārato āgatameva. Ayaṃ panettha saṅkhepo – satthā chabbaggiye",
  "atk-s0513a3:217_2": "pakkosāpetvā “saccaṃ kira tumhe, bhikkhave, nīce āsane nisīditvā ucce āsane nisinnassa",
  "atk-s0513a3:217_3": "dhammaṃ desethā”ti pucchitvā “evaṃ, bhante”ti vutte te bhikkhū garahitvā “ayuttaṃ,",
  "atk-s0513a3:217_4": "bhikkhave, tumhākaṃ mama dhamme agāravakaraṇaṃ, porāṇakapaṇḍitā hi nīce āsane nisīditvā",
  "atk-s0513a3:217_5": "bāhirakamantepi vācente garahiṃsū”ti vatvā atītaṃ āhari.",
  "atk-s0513a3:218_0": "Atīte bārāṇasiyaṃ brahmadatte rajjaṃ kārente bodhisatto caṇḍālakule nibbattitvā vayappatto",
  "atk-s0513a3:218_1": "kuṭumbaṃ saṇṭhapesi. Tassa bhariyā ambadohaḷinī hutvā taṃ āha “sāmi, icchāmahaṃ ambaṃ",
  "atk-s0513a3:218_2": "khāditu”nti. “Bhadde, imasmiṃ kāle ambaṃ natthi, aññaṃ kiñci ambilaphalaṃ āharissāmī”ti.",
  "atk-s0513a3:218_3": "“Sāmi, ambaphalaṃ labhamānāva jīvissāmi, alabhamānāya me jīvitaṃ natthī”ti. So tassā",
  "atk-s0513a3:218_4": "paṭibaddhacitto “kahaṃ nu kho ambaphalaṃ labhissāmī”ti cintesi. Tena kho pana samayena",
  "atk-s0513a3:218_5": "bārāṇasirañño uyyāne ambo dhuvaphalo hoti. So “tato ambapakkaṃ āharitvā imissā dohaḷaṃ",
  "atk-s0513a3:218_6": "paṭippassambhessāmī”ti rattibhāge uyyānaṃ gantvā ambaṃ abhiruhitvā nilīno sākhāya",
  "atk-s0513a3:218_7": "sākhaṃ ambaṃ olokento vicari. Tassa tathā karontasseva ratti vibhāyi. So cintesi",
  "atk-s0513a3:218_8": "“sace idāni otaritvā gamissāmi, disvā maṃ ‘coro’ti gaṇhissanti, rattibhāge gamissāmī”ti.",
  "atk-s0513a3:218_9": "Athekaṃ viṭapaṃ abhiruhitvā nilīno acchi.",
  "atk-s0513a3:219_0": "Tadā bārāṇasirājā “purohitassa santike mante uggaṇhissāmī”ti uyyānaṃ pavisitvā ambarukkhamūle",
  "atk-s0513a3:219_1": "ucce āsane nisīditvā ācariyaṃ nīce āsane nisīdāpetvā mante uggaṇhi. Bodhisatto upari",
  "atk-s0513a3:219_2": "nilīno cintesi – “yāva adhammiko ayaṃ rājā, yo uccāsane nisīditvā mante uggaṇhāti.",
  "atk-s0513a3:219_3": "Ayaṃ brāhmaṇopi adhammiko, yo nīcāsane nisīditvā mante vāceti. Ahampi adhammiko,",
  "atk-s0513a3:219_4": "yo mātugāmassa vasaṃ gantvā mama jīvitaṃ agaṇetvā ambaṃ āharāmī”ti. So rukkhato otaranto",
  "atk-s0513a3:219_5": "ekaṃ olambanasākhaṃ gahetvā tesaṃ ubhinnampi antare patiṭṭhāya “mahārāja, ahaṃ naṭṭho,",
  "atk-s0513a3:219_6": "tvaṃ mūḷho, purohito mato”ti āha. So raññā “kiṃkāraṇā”ti puṭṭho paṭhamaṃ gāthamāha –",
  "atk-s0513a3:220": "33.",
  "atk-s0513a3:221": "“Sabbamidaṃ carimaṃ kataṃ, ubho dhammaṃ na passare;",
  "atk-s0513a3:222": "Ubho pakatiyā cutā, yo cāyaṃ mantejjhāpeti;",
  "atk-s0513a3:223": "Yo ca mantaṃ adhīyatī”ti.",
  "atk-s0513a3:224_0": "Tattha sabbamidaṃ carimaṃ katanti yaṃ amhehi tīhi janehi kataṃ, sabbaṃ idaṃ kiccaṃ",
  "atk-s0513a3:224_1": "lāmakaṃ nimmariyādaṃ adhammikaṃ. Evaṃ attano corabhāvaṃ tesañca mantesu agāravaṃ",
  "atk-s0513a3:224_2": "garahitvā puna itare dveyeva garahanto “ubho dhammaṃ na passare”tiādimāha. Tattha",
  "atk-s0513a3:224_3": "ubhoti ime dvepi janā garukārārahaṃ porāṇakadhammaṃ na passanti, tato dhammapakatito",
  "atk-s0513a3:224_4": "cutā. Dhammo hi paṭhamuppattivasena pakati nāma. Vuttampi cetaṃ –",
  "atk-s0513a3:225": "“Dhammo have pāturahosi pubbe;",
  "atk-s0513a3:226": "Pacchā adhammo udapādi loke”ti. ;",
  "atk-s0513a3:227": "Yo cāyanti yo ca ayaṃ nīcāsane nisīditvā mante ajjhāpeti, yo ca ucce āsane nisīditvā adhīyatīti.",
  "atk-s0513a3:228": "Taṃ sutvā brāhmaṇo dutiyaṃ gāthamāha –",
  "atk-s0513a3:229": "34.",
  "atk-s0513a3:230": "“Sālīnaṃ odanaṃ bhuñje, suciṃ maṃsūpasecanaṃ;",
  "atk-s0513a3:231": "Tasmā etaṃ na sevāmi, dhammaṃ isīhi sevita”nti.",
  "atk-s0513a3:232_0": "Tassattho – ahañhi bho imassa rañño santakaṃ sālīnaṃ odanaṃ suciṃ paṇḍaraṃ nānappakārāya",
  "atk-s0513a3:232_1": "maṃsavikatiyā sittaṃ maṃsūpasecanaṃ bhuñjāmi, tasmā udare baddho hutvā etaṃ esitaguṇehi",
  "atk-s0513a3:232_2": "isīhi sevitaṃ dhammaṃ na sevāmīti.",
  "atk-s0513a3:233": "Taṃ sutvā itaro dve gāthā abhāsi –",
  "atk-s0513a3:234": "35.",
  "atk-s0513a3:235": "“Paribbaja mahā loko, pacantaññepi pāṇino;",
  "atk-s0513a3:236": "Mā taṃ adhammo ācarito, asmā kumbhamivābhidā.",
  "atk-s0513a3:237": "36.",
  "atk-s0513a3:238": "“Dhiratthu taṃ yasalābhaṃ, dhanalābhañca brāhmaṇa;",
  "atk-s0513a3:239": "Yā vutti vinipātena, adhammacaraṇena vā”ti.",
  "atk-s0513a3:240_0": "Tattha paribbajāti ito aññattha gaccha. Mahāti ayaṃ loko nāma mahā. Pacantaññepi",
  "atk-s0513a3:240_1": "pāṇinoti imasmiṃ jambudīpe aññepi pāṇino pacanti, nāyameveko rājā. Asmā kumbhamivābhidāti",
  "atk-s0513a3:240_2": "pāsāṇo ghaṭaṃ viya. Idaṃ vuttaṃ hoti – yaṃ tvaṃ aññattha agantvā idha vasanto adhammaṃ",
  "atk-s0513a3:240_3": "ācarasi, so adhammo evaṃ ācarito pāsāṇo ghaṭaṃ viya mā taṃ bhindi.",
  "atk-s0513a3:241_0": "“Dhiratthū”ti gāthāya ayaṃ saṅkhepattho – brāhmaṇa yo esa evaṃ tava yasalābho ca",
  "atk-s0513a3:241_1": "dhanalābho ca dhiratthu, taṃ garahāma mayaṃ. Kasmā? Yasmā ayaṃ tayā laddhalābho āyatiṃ",
  "atk-s0513a3:241_2": "apāyesu vinipātanahetunā sampati ca adhammacaraṇena jīvitavutti nāma hoti, yā cesā",
  "atk-s0513a3:241_3": "vutti iminā āyatiṃ vinipātena idha adhammacaraṇena vā nippajjati, kiṃ tāya, tena taṃ evaṃ vadāmīti.",
  "atk-s0513a3:242_0": "Athassa dhammakathāya rājā pasīditvā “bho, purisa, kiṃjātikosī”ti pucchi. “Caṇḍālo",
  "atk-s0513a3:242_1": "ahaṃ, devā”ti. Bho “sace tvaṃ jātisampanno abhavissa, rajjaṃ te ahaṃ adassaṃ, ito",
  "atk-s0513a3:242_2": "paṭṭhāya pana ahaṃ divā rājā bhavissāmi, tvaṃ rattiṃ rājā hohī”ti attano kaṇṭhe piḷandhanaṃ",
  "atk-s0513a3:242_3": "pupphadāmaṃ tassa gīvāyaṃ piḷandhāpetvā taṃ nagaraguttikaṃ akāsi. Ayaṃ nagaraguttikānaṃ",
  "atk-s0513a3:242_4": "kaṇṭhe rattapupphadāmapiḷandhanavaṃso. Tato paṭṭhāya pana rājā tassovāde ṭhatvā ācariye",
  "atk-s0513a3:242_5": "gāravaṃ karitvā nīce āsane nisinno mante uggaṇhīti.",
  "atk-s0513a3:243": "Satthā imaṃ dhammadesanaṃ āharitvā jātakaṃ samodhānesi “tadā rājā ānando ahosi, caṇḍālaputto pana ahameva ahosi”nti.",
  "atk-s0513a3:244": "Chavajātakavaṇṇanā navamā.",
  "atk-s0513a3:246": "[310] 10. Seyyajātakavaṇṇanā",
  "atk-s0513a3:247_0": "Sasamuddapariyāyanti idaṃ satthā jetavane viharanto ukkaṇṭhitabhikkhuṃ ārabbha kathesi.",
  "atk-s0513a3:247_1": "So hi sāvatthiyaṃ piṇḍāya caranto ekaṃ abhirūpaṃ alaṅkatapaṭiyattaṃ itthiṃ disvā",
  "atk-s0513a3:247_2": "ukkaṇṭhito sāsane nābhirami. Atha bhikkhū bhagavato ārocesuṃ. So bhagavatā “saccaṃ",
  "atk-s0513a3:247_3": "kira tvaṃ bhikkhu ukkaṇṭhitosī”ti puṭṭho “saccaṃ, bhante”ti vatvā “ko taṃ ukkaṇṭhāpesī”ti",
  "atk-s0513a3:247_4": "vutte tamatthaṃ ārocesi. Satthā “kasmā tvaṃ evarūpe niyyānikasāsane pabbajitvā ukkaṇṭhitosi,",
  "atk-s0513a3:247_5": "pubbe paṇḍitā purohitaṭṭhānaṃ labhantāpi taṃ paṭikkhipitvā pabbajiṃsū”ti vatvā atītaṃ āhari.",
  "atk-s0513a3:248_0": "Atīte bārāṇasiyaṃ brahmadatte rajjaṃ kārente bodhisatto purohitassa brāhmaṇiyā kucchimhi",
  "atk-s0513a3:248_1": "paṭisandhiṃ gaṇhitvā rañño puttena saddhiṃ ekadivase vijāyi. Rājā “atthi nu kho koci",
  "atk-s0513a3:248_2": "me puttena saddhiṃ ekadivase jāto”ti amacce pucchi. “Atthi, mahārāja, purohitassa",
  "atk-s0513a3:248_3": "putto”ti. Rājā taṃ āharāpetvā dhātīnaṃ datvā puttena saddhiṃ ekatova paṭijaggāpesi.",
  "atk-s0513a3:248_4": "Ubhinnaṃ ābharaṇāni ceva pānabhojanādīni ca ekasadisāneva ahesuṃ. Te vayappattā ekatova",
  "atk-s0513a3:248_5": "takkasilaṃ gantvā sabbasippāni uggaṇhitvā āgamaṃsu. Rājā puttassa oparajjaṃ adāsi,",
  "atk-s0513a3:248_6": "mahāyaso ahosi. Tato paṭṭhāya bodhisatto rājaputtena saddhiṃ ekatova khādati pivati",
  "atk-s0513a3:248_7": "sayati, aññamaññaṃ vissāso thiro ahosi.",
  "atk-s0513a3:249_0": "Aparabhāge rājaputto pitu accayena rajje patiṭṭhāya mahāsampattiṃ anubhavi. Bodhisatto",
  "atk-s0513a3:249_1": "cintesi “mayhaṃ sahāyo rajjamanusāsati, sallakkhitakkhaṇeyeva kho pana mayhaṃ purohitaṭṭhānaṃ",
  "atk-s0513a3:249_2": "dassati, kiṃ me gharāvāsena, pabbajitvā vivekamanubrūhessāmī”ti? So mātāpitaro vanditvā",
  "atk-s0513a3:249_3": "pabbajjaṃ anujānāpetvā mahāsampattiṃ chaḍḍetvā ekakova nikkhamitvā himavantaṃ pavisitvā",
  "atk-s0513a3:249_4": "manorame bhūmibhāge paṇṇasālaṃ māpetvā isipabbajjaṃ pabbajitvā abhiññā ca samāpattiyo",
  "atk-s0513a3:249_5": "ca nibbattetvā jhānakīḷaṃ kīḷanto vihāsi. Tadā rājā taṃ anussaritvā “mayhaṃ sahāyo",
  "atk-s0513a3:249_6": "na paññāyati, kahaṃ so”ti pucchi. Amaccā tassa pabbajitabhāvaṃ ārocetvā “ramaṇīye",
  "atk-s0513a3:249_7": "kira vanasaṇḍe vasatī”ti āhaṃsu. Rājā tassa vasanokāsaṃ pucchitvā seyyaṃ nāma amaccaṃ",
  "atk-s0513a3:249_8": "“gaccha sahāyaṃ me gahetvā ehi, purohitaṭṭhānamassa dassāmī”ti āha. So “sādhū”ti",
  "atk-s0513a3:249_9": "paṭissuṇitvā bārāṇasito nikkhamitvā anupubbena paccantagāmaṃ patvā tattha khandhāvāraṃ",
  "atk-s0513a3:249_10": "ṭhapetvā vanacarakehi saddhiṃ bodhisattassa vasanokāsaṃ gantvā bodhisattaṃ paṇṇasāladvāre",
  "atk-s0513a3:249_11": "suvaṇṇapaṭimaṃ viya nisinnaṃ disvā vanditvā ekamantaṃ nisīditvā katapaṭisanthāro",
  "atk-s0513a3:249_12": "“bhante, rājā tuyhaṃ purohitaṭṭhānaṃ dātukāmo, āgamanaṃ te icchatī”ti āha.",
  "atk-s0513a3:250_0": "Bodhisatto “tiṭṭhatu purohitaṭṭhānaṃ, ahaṃ sakalaṃ kāsikosalajambudīparajjaṃ cakkavattisirimeva",
  "atk-s0513a3:250_1": "vā labhantopi na gacchissāmi, na hi paṇḍitā sakiṃ jahitakilese puna gaṇhanti, sakiṃ",
  "atk-s0513a3:250_2": "jahitañhi niṭṭhubhakheḷasadisaṃ hotī”ti vatvā imā gāthā abhāsi –",
  "atk-s0513a3:251": "37.",
  "atk-s0513a3:252": "“Sasamuddapariyāyaṃ, mahiṃ sāgarakuṇḍalaṃ;",
  "atk-s0513a3:253": "Na icche saha nindāya, evaṃ seyya vijānahi.",
  "atk-s0513a3:254": "38.",
  "atk-s0513a3:255": "“Dhiratthu taṃ yasalābhaṃ, dhanalābhañca brāhmaṇa;",
  "atk-s0513a3:256": "Yā vutti vinipātena, adhammacaraṇena vā.",
  "atk-s0513a3:257": "39.",
  "atk-s0513a3:258": "“Api ce pattamādāya, anagāro paribbaje;",
  "atk-s0513a3:259": "Sāyeva jīvikā seyyo, yā cādhammena esanā.",
  "atk-s0513a3:260": "40.",
  "atk-s0513a3:261": "“Api ce pattamādāya, anagāro paribbaje;",
  "atk-s0513a3:262": "Aññaṃ ahiṃsayaṃ loke, api rajjena taṃ vara”nti.",
  "atk-s0513a3:263_0": "Tattha sasamuddapariyāyanti pariyāyo vuccati parivāro, samuddaṃ parivāretvā ṭhitena",
  "atk-s0513a3:263_1": "cakkavāḷapabbatena saddhiṃ, samuddasaṅkhātena vā parivārena saddhinti attho. Sāgarakuṇḍalanti",
  "atk-s0513a3:263_2": "sāgaramajjhe dīpavasena ṭhitattā tassa kuṇḍalabhūtanti attho. Nindāyāti jhānasukhasampannaṃ",
  "atk-s0513a3:263_3": "pabbajjaṃ chaḍḍetvā issariyaṃ gaṇhīti imāya nindāya. Seyyāti taṃ nāmenālapati. Vijānahīti",
  "atk-s0513a3:263_4": "dhammaṃ vijānāhi. Yā vutti vinipātenāti yā purohitaṭṭhānavasena laddhā yasalābhadhanalābhavutti",
  "atk-s0513a3:263_5": "jhānasukhato attavinipātanasaṅkhātena vinipātena ito gantvā issariyamadamattassa",
  "atk-s0513a3:263_6": "adhammacaraṇena vā hoti, taṃ vuttiṃ dhiratthu.",
  "atk-s0513a3:264_0": "Pattamādāyāti bhikkhābhājanaṃ gahetvā. Anagāroti api ahaṃ agāravirahito parakulesu",
  "atk-s0513a3:264_1": "careyyaṃ. Sāyeva jīvikāti sā eva me jīvikā seyyo varatarā. Yā cādhammena esanāti",
  "atk-s0513a3:264_2": "yā ca adhammena esanā. Idaṃ vuttaṃ hoti – yā adhammena esanā, tato esāva jīvikā sundaratarāti.",
  "atk-s0513a3:264_3": "Ahiṃsayanti aviheṭhento. Api rajjenāti evaṃ paraṃ aviheṭhento kapālahatthassa mama",
  "atk-s0513a3:264_4": "jīvikakappanaṃ rajjenāpi varaṃ uttamanti.",
  "atk-s0513a3:265": "Iti so punappunaṃ yācantampi taṃ paṭikkhipi. Seyyopi tassa manaṃ alabhitvā taṃ vanditvā gantvā tassa anāgamanabhāvaṃ rañño ārocesi.",
  "atk-s0513a3:266_0": "Satthā imaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne",
  "atk-s0513a3:266_1": "ukkaṇṭhitabhikkhu sotāpattiphale patiṭṭhahi, aparepi bahū sotāpattiphalādīni sacchikariṃsu.",
  "atk-s0513a3:267": "Tadā rājā ānando ahosi, seyyo sāriputto, purohitaputto pana ahameva ahosinti.",
  "atk-s0513a3:268": "Seyyajātakavaṇṇanā dasamā.",
  "atk-s0513a3:269": "Kāliṅgavaggo paṭhamo.",
  "atk-s0513a3:270": "2. Pucimandavaggo",
  "atk-s0513a3:272": "[311] 1. Pucimandajātakavaṇṇanā",
  "atk-s0513a3:273_0": "Uṭṭhehi corāti idaṃ satthā veḷuvane viharanto āyasmantaṃ mahāmoggallānaṃ ārabbha",
  "atk-s0513a3:273_1": "kathesi. There kira rājagahaṃ upanissāya araññakuṭikāya viharante eko coro nagaradvāragāme",
  "atk-s0513a3:273_2": "ekasmiṃ gehe sandhiṃ chinditvā hatthasāraṃ ādāya palāyitvā therassa kuṭipariveṇaṃ",
  "atk-s0513a3:273_3": "pavisitvā “idha mayhaṃ ārakkho bhavissatī”ti therassa paṇṇasālāya pamukhe nipajji.",
  "atk-s0513a3:273_4": "Thero tassa pamukhe sayitabhāvaṃ ñatvā tasmiṃ āsaṅkaṃ katvā “corasaṃsaggo nāma na",
  "atk-s0513a3:273_5": "vaṭṭatī”ti nikkhamitvā “mā idha sayī”ti nīhari. So coro tato nikkhamitvā padaṃ mohetvā",
  "atk-s0513a3:273_6": "palāyi. Manussā ukkaṃ ādāya corassa padānusārena tattha āgantvā tassa āgataṭṭhānaṭhitaṭṭhānanisinnaṭṭhānasayitaṭṭhānādīni",
  "atk-s0513a3:273_7": "disvā “coro ito āgato, idha ṭhito, idha nisinno, iminā ṭhānena apagato, na diṭṭho",
  "atk-s0513a3:273_8": "no”ti ito cito ca pakkhanditvā adisvāva paṭigatā. Punadivase thero pubbaṇhasamayaṃ",
  "atk-s0513a3:273_9": "rājagahe piṇḍāya caritvā piṇḍapātapaṭikkanto veḷuvanaṃ gantvā taṃ pavattiṃ satthu",
  "atk-s0513a3:273_10": "ārocesi. Satthā “na kho, moggallāna, tvaññeva āsaṅkitabbayuttakaṃ āsaṅki, porāṇakapaṇḍitāpi",
  "atk-s0513a3:273_11": "āsaṅkiṃsū”ti vatvā therena yācito atītaṃ āhari.",
  "atk-s0513a3:274_0": "Atīte bārāṇasiyaṃ brahmadatte rajjaṃ kārente bodhisatto nagarassa susānavane nimbarukkhadevatā",
  "atk-s0513a3:274_1": "hutvā nibbatti. Athekadivasaṃ nagaradvāragāme katakammacoro taṃ susānavanaṃ pāvisi.",
  "atk-s0513a3:274_2": "Tadā ca pana tattha nimbo ca assattho cāti dve jeṭṭhakarukkhā. Coro nimbarukkhamūle",
  "atk-s0513a3:274_3": "bhaṇḍikaṃ ṭhapetvā nipajji. Tasmiṃ pana kāle core gahetvā nimbasūle uttāsenti. Atha",
  "atk-s0513a3:274_4": "sā devatā cintesi “sace manussā āgantvā imaṃ coraṃ gaṇhissanti, imasseva nimbarukkhassa",
  "atk-s0513a3:274_5": "sākhaṃ chinditvā sūlaṃ katvā etaṃ uttāsessanti, evaṃ sante rukkho nassissati, handa",
  "atk-s0513a3:274_6": "naṃ ito nīharissāmī”ti. Sā tena saddhiṃ sallapantī paṭhamaṃ gāthamāha –",
  "atk-s0513a3:275": "41.",
  "atk-s0513a3:276": "“Uṭṭhehi cora kiṃ sesi, ko attho supanena te;",
  "atk-s0513a3:277": "Mā taṃ gahesuṃ rājāno, gāme kibbisakāraka”nti.",
  "atk-s0513a3:278": "Tattha rājānoti rājapurise sandhāya vuttaṃ. Kibbisakārakanti dāruṇasāhasikacorakammakārakaṃ.",
  "atk-s0513a3:279": "Iti naṃ vatvā “yāva taṃ rājapurisā na gaṇhanti, tāva aññattha gacchā”ti bhāyāpetvā palāpesi. Tasmiṃ palāte assatthadevatā dutiyaṃ gāthamāha –",
  "atk-s0513a3:280": "42.",
  "atk-s0513a3:281": "“Yaṃ nu coraṃ gahessanti, gāme kibbisakārakaṃ;",
  "atk-s0513a3:282": "Kiṃ tattha pucimandassa, vane jātassa tiṭṭhato”ti.",
  "atk-s0513a3:283": "Tattha vane jātassa tiṭṭhatoti nimbo vane jāto ceva ṭhito ca. Devatā pana tattha nibbattattā rukkhasamudācāreneva samudācari.",
  "atk-s0513a3:284": "Taṃ sutvā nimbadevatā tatiyaṃ gāthamāha –",
  "atk-s0513a3:285": "43.",
  "atk-s0513a3:286": "“Na tvaṃ assattha jānāsi, mama corassa cantaraṃ;",
  "atk-s0513a3:287": "Coraṃ gahetvā rājāno, gāme kibbisakārakaṃ;",
  "atk-s0513a3:288": "Appenti nimbasūlasmiṃ, tasmiṃ me saṅkate mano”ti.",
  "atk-s0513a3:289_0": "Tattha assatthāti purimanayeneva tasmiṃ nibbattadevataṃ samudācarati. Mama corassa",
  "atk-s0513a3:289_1": "cantaranti mama ca corassa ca ekato avasanakāraṇaṃ. Appenti nimbasūlasminti imasmiṃ",
  "atk-s0513a3:289_2": "kāle rājāno coraṃ nimbasūle āvuṇanti. Tasmiṃ me saṅkate manoti tasmiṃ kāraṇe mama",
  "atk-s0513a3:289_3": "cittaṃ saṅkati. Sace hi imaṃ sūle āvuṇissanti, vimānaṃ me nassissati, atha sākhāya",
  "atk-s0513a3:289_4": "olambessanti, vimāne me kuṇapagandho bhavissati, tenāhaṃ etaṃ palāpesinti attho.",
  "atk-s0513a3:290_0": "Evaṃ tāsaṃ devatānaṃ aññamaññaṃ sallapantānaññeva bhaṇḍasāmikā ukkāhatthā padānusārena",
  "atk-s0513a3:290_1": "āgantvā corassa sayitaṭṭhānaṃ disvā “ambho idāneva coro uṭṭhāya palāto, na laddho",
  "atk-s0513a3:290_2": "no coro, sace labhissāma, imasseva naṃ nimbassa sūle vā āvuṇitvā sākhāya vā olambetvā",
  "atk-s0513a3:290_3": "gamissāmā”ti vatvā ito cito ca pakkhanditvā coraṃ adisvāva gatā.",
  "atk-s0513a3:291": "Tesaṃ vacanaṃ sutvā assatthadevatā catutthaṃ gāthamāha –",
  "atk-s0513a3:292": "44.",
  "atk-s0513a3:293": "“Saṅkeyya saṅkitabbāni, rakkheyyānāgataṃ bhayaṃ;",
  "atk-s0513a3:294": "Anāgatabhayā dhīro, ubho loke avekkhatī”ti.",
  "atk-s0513a3:295_0": "Tattha rakkheyyānāgataṃ bhayanti dve anāgatabhayāni diṭṭhadhammikañceva samparāyikañcāti.",
  "atk-s0513a3:295_1": "Tesu pāpamitte parivajjento diṭṭhadhammikaṃ rakkhati, tīṇi duccaritāni parivajjento",
  "atk-s0513a3:295_2": "samparāyikaṃ rakkhati. Anāgatabhayāti anāgatabhayahetutaṃ bhayaṃ bhāyamāno dhīro",
  "atk-s0513a3:295_3": "paṇḍito puriso pāpamittasaṃsaggaṃ na karoti, tīhipi dvārehi duccaritaṃ na carati.",
  "atk-s0513a3:295_4": "Ubho loketi evaṃ bhāyanto hesa idhalokaparalokasaṅkhāte ubho loke avekkhati oloketi,",
  "atk-s0513a3:295_5": "olokayamāno idhalokabhayena pāpamitte vivajjeti, paralokabhayena pāpaṃ na karotīti.",
  "atk-s0513a3:296": "Satthā imaṃ dhammadesanaṃ āharitvā jātakaṃ samodhānesi – “tadā assatthadevatā ānando ahosi, nimbadevatā pana ahameva ahosi”nti.",
  "atk-s0513a3:297": "Pucimandajātakavaṇṇanā paṭhamā.",
  "atk-s0513a3:299": "[312] 2. Kassapamandiyajātakavaṇṇanā",
  "atk-s0513a3:300_0": "Api kassapa mandiyāti idaṃ satthā jetavane viharanto ekaṃ mahallakabhikkhuṃ ārabbha",
  "atk-s0513a3:300_1": "kathesi. Sāvatthiyaṃ kireko kulaputto kāmesu ādīnavaṃ disvā satthu santike pabbajitvā",
  "atk-s0513a3:300_2": "kammaṭṭhāne anuyutto na cirasseva arahattaṃ pāpuṇi. Tassa aparabhāge mātā kālamakāsi.",
  "atk-s0513a3:300_3": "So mātu accayena pitarañca kaniṭṭhabhātarañca pabbājetvā jetavane vasitvā vassūpanāyikasamaye",
  "atk-s0513a3:300_4": "cīvarapaccayassa sulabhataṃ sutvā ekaṃ gāmakāvāsaṃ gantvā tayopi tattheva vassaṃ",
  "atk-s0513a3:300_5": "upagantvā vutthavassā jetavanameva āgamaṃsu. Daharabhikkhu jetavanassa āsannaṭṭhāne",
  "atk-s0513a3:300_6": "“sāmaṇera tvaṃ theraṃ vissāmetvā āneyyāsi, ahaṃ puretaraṃ gantvā pariveṇaṃ paṭijaggissāmī”ti",
  "atk-s0513a3:300_7": "jetavanaṃ pāvisi. Mahallakatthero saṇikaṃ āgacchati. Sāmaṇero punappunaṃ sīsena uppīḷento",
  "atk-s0513a3:300_8": "viya “gaccha, bhante, gaccha, bhante”ti taṃ balakkārena neti. Thero “tvaṃ maṃ attano",
  "atk-s0513a3:300_9": "vasaṃ ānesī”ti puna nivattitvā koṭito paṭṭhāya āgacchati. Tesaṃ evaṃ aññamaññaṃ kalahaṃ",
  "atk-s0513a3:300_10": "karontānaññeva sūriyo atthaṅgato, andhakāro jāto.",
  "atk-s0513a3:301_0": "Itaropi pariveṇaṃ sammajjitvā udakaṃ upaṭṭhapetvā tesaṃ āgamanaṃ apassanto ukkaṃ",
  "atk-s0513a3:301_1": "gahetvā paccuggamanaṃ katvā te āgacchante disvā “kiṃ cirāyitthā”ti pucchi. Mahallako",
  "atk-s0513a3:301_2": "taṃ kāraṇaṃ kathesi. So te dvepi vissāmetvā saṇikaṃ ānesi. Taṃ divasaṃ buddhupaṭṭhānassa",
  "atk-s0513a3:301_3": "okāsaṃ na labhi. Atha naṃ dutiyadivase buddhupaṭṭhānaṃ āgantvā vanditvā nisinnaṃ",
  "atk-s0513a3:301_4": "satthā “kadā āgatosī”ti pucchi. “Hiyyo, bhante”ti. “Hiyyo āgantvā ajja buddhupaṭṭhānaṃ",
  "atk-s0513a3:301_5": "karosī”ti? So “āma, bhante”ti vatvā taṃ kāraṇaṃ ācikkhi. Satthā mahallakaṃ garahitvā",
  "atk-s0513a3:301_6": "“na esa idāneva evarūpaṃ kammaṃ karoti, pubbepi akāsi. Idāni pana tena tvaṃ kilamito,",
  "atk-s0513a3:301_7": "pubbepi paṇḍite kilamesī”ti vatvā tena yācito atītaṃ āhari.",
  "atk-s0513a3:302_0": "Atīte bārāṇasiyaṃ brahmadatte rajjaṃ kārente bodhisatto kāsinigame brāhmaṇakule nibbatti.",
  "atk-s0513a3:302_1": "Tassa vayappattakāle mātā kālamakāsi. So mātu sarīrakiccaṃ katvā māsaddhamāsaccayena",
  "atk-s0513a3:302_2": "ghare vijjamānaṃ dhanaṃ dānaṃ datvā pitarañca kaniṭṭhabhātarañca gahetvā himavantapadese",
  "atk-s0513a3:302_3": "devadattiyaṃ vakkalaṃ gahetvā isipabbajjaṃ pabbajitvā uñchācariyāya vanamūlaphalāphalehi",
  "atk-s0513a3:302_4": "yāpento ramaṇīye vanasaṇḍe vasi. Himavante pana vassakāle acchinnadhāre deve vassante",
  "atk-s0513a3:302_5": "na sakkā hoti kandamūlaṃ khaṇituṃ, phalāni ca paṇṇāni ca patanti. Tāpasā yebhuyyena",
  "atk-s0513a3:302_6": "himavantato nikkhamitvā manussapathe vasanti. Tadā bodhisatto pitarañca kaniṭṭhabhātarañca",
  "atk-s0513a3:302_7": "gahetvā manussapathe vasitvā puna himavante pupphitaphalite te ubhopi gahetvā himavante",
  "atk-s0513a3:302_8": "attano assamapadaṃ āgacchanto assamassāvidūre sūriye atthaṅgate “tumhe saṇikaṃ āgaccheyyātha,",
  "atk-s0513a3:302_9": "ahaṃ purato gantvā assamaṃ paṭijaggissāmī”ti vatvā te ohāya gato. Khuddakatāpaso",
  "atk-s0513a3:302_10": "pitarā saddhiṃ saṇikaṃ gacchanto taṃ kaṭippadese sīsena uppīḷento viya gaccha gacchāti",
  "atk-s0513a3:302_11": "taṃ balakkārena neti. Mahallako “tvaṃ maṃ attano ruciyā ānesī”ti paṭinivattitvā koṭito",
  "atk-s0513a3:302_12": "paṭṭhāya āgacchati. Evaṃ tesaṃ kalahaṃ karontānaññeva andhakāro ahosi.",
  "atk-s0513a3:303_0": "Bodhisattopi paṇṇasālaṃ sammajjitvā udakaṃ upaṭṭhapetvā ukkamādāya paṭipathaṃ āgacchanto",
  "atk-s0513a3:303_1": "te disvā “ettakaṃ kālaṃ kiṃ karitthā”ti āha. Khuddakatāpaso pitarā katakāraṇaṃ kathesi.",
  "atk-s0513a3:303_2": "Bodhisatto ubhopi te saṇikaṃ netvā parikkhāraṃ paṭisāmetvā pitaraṃ nhāpetvā pādadhovanapiṭṭhisambāhanādīni",
  "atk-s0513a3:303_3": "katvā aṅgārakapallaṃ upaṭṭhapetvā paṭippassaddhakilamathaṃ pitaraṃ upanisīditvā “tāta,",
  "atk-s0513a3:303_4": "taruṇadārakā nāma mattikābhājanasadisā muhuttaneva bhijjanti, sakiṃ bhinnakālato",
  "atk-s0513a3:303_5": "paṭṭhāya puna na sakkā honti ghaṭetuṃ, te akkosantāpi paribhāsantāpi mahallakehi",
  "atk-s0513a3:303_6": "adhivāsetabbā”ti vatvā pitaraṃ ovadanto imā gāthā abhāsi –",
  "atk-s0513a3:304": "45.",
  "atk-s0513a3:305": "“Api kassapa mandiyā, yuvā sapati hanti vā;",
  "atk-s0513a3:306": "Sabbaṃ taṃ khamate dhīro, paṇḍito taṃ titikkhati.",
  "atk-s0513a3:307": "46.",
  "atk-s0513a3:308": "“Sacepi santo vivadanti, khippaṃ santīyare puna;",
  "atk-s0513a3:309": "Bālā pattāva bhijjanti, na te samathamajjhagū.",
  "atk-s0513a3:310": "47.",
  "atk-s0513a3:311": "“Ete bhiyyo samāyanti, sandhi tesaṃ na jīrati;",
  "atk-s0513a3:312": "Yo cādhipannaṃ jānāti, yo ca jānāti desanaṃ.",
  "atk-s0513a3:313": "48.",
  "atk-s0513a3:314": "“Eso hi uttaritaro, bhāravaho dhuraddharo;",
  "atk-s0513a3:315": "Yo paresādhipannānaṃ, sayaṃ sandhātumarahatī”ti.",
  "atk-s0513a3:316_0": "Tattha kassapāti pitaraṃ nāmenālapati. Mandiyāti mandībhāvena taruṇatāya. Yuvā sapati",
  "atk-s0513a3:316_1": "hanti vāti taruṇadārako akkosatipi paharatipi. Dhīroti dhikkatapāpo, dhī vā vuccati",
  "atk-s0513a3:316_2": "paññā, tāya samannāgatotipi attho. Itaraṃ pana imasseva vevacanaṃ. Ubhayenāpi sabbaṃ",
  "atk-s0513a3:316_3": "taṃ bāladārakehi kataṃ aparādhaṃ mahallako dhīro paṇḍito sahati titikkhatīti dasseti.",
  "atk-s0513a3:317_0": "Sandhīyareti puna mittabhāvena sandhīyanti ghaṭīyanti. Bālā pattāvāti bālakā pana",
  "atk-s0513a3:317_1": "mattikāpattāva bhijjanti. Na te samathamajjhagūti te bālakā appamattakampi vivādaṃ",
  "atk-s0513a3:317_2": "katvā verūpasamanaṃ na vindanti nādhigacchanti. Ete bhiyyoti ete dve janā bhinnāpi",
  "atk-s0513a3:317_3": "puna samāgacchanti. Sandhīti mittasandhi. Tesanti tesaññeva dvinnaṃ sandhi na jīrati.",
  "atk-s0513a3:317_4": "Yo cādhipannanti yo ca attanā adhipannaṃ atikkantaṃ aññasmiṃ katadosaṃ jānāti. Desananti",
  "atk-s0513a3:317_5": "yo ca tena attano dosaṃ jānantena desitaṃ accayadesanaṃ paṭiggaṇhituṃ jānāti.",
  "atk-s0513a3:318_0": "Yo paresādhipannānanti yo paresaṃ adhipannānaṃ dosena abhibhūtānaṃ aparādhakārakānaṃ.",
  "atk-s0513a3:318_1": "Sayaṃ sandhātumarahatīti tesu akhamāpentesupi “ehi, bhadramukha, uddesaṃ gaṇha, aṭṭhakathaṃ",
  "atk-s0513a3:318_2": "suṇa, bhāvanamanuyuñja, kasmā paribāhiro hosī”ti evaṃ sayaṃ sandhātuṃ arahati mittabhāvaṃ",
  "atk-s0513a3:318_3": "ghaṭeti, eso evarūpo mettāvihārī uttaritaro mittabhārassa mittadhurassa ca vahanato",
  "atk-s0513a3:318_4": "“bhāravaho”ti “dhuraddharo”ti ca saṅkhaṃ gacchatīti.",
  "atk-s0513a3:319": "Evaṃ bodhisatto pitu ovādaṃ adāsi, sopi tato pabhuti danto ahosi sudanto.",
  "atk-s0513a3:320": "Satthā imaṃ dhammadesanaṃ āharitvā jātakaṃ samodhānesi – “tadā pitā tāpaso mahallako ahosi, khuddakatāpaso sāmaṇero, pitu ovādadāyako pana ahameva ahosi”nti.",
  "atk-s0513a3:321": "Kassapamandiyajātakavaṇṇanā dutiyā.",
  "atk-s0513a3:323": "[313] 3. Khantivādījātakavaṇṇanā",
  "atk-s0513a3:324_0": "Yo te hatthe ca pāde cāti idaṃ satthā jetavane viharanto ekaṃ kodhanabhikkhuṃ ārabbha",
  "atk-s0513a3:324_1": "kathesi. Vatthu heṭṭhā kathitameva. Satthā pana taṃ bhikkhuṃ “kasmā, tvaṃ bhikkhu,",
  "atk-s0513a3:324_2": "akkodhanassa buddhassa sāsane pabbajitvā kodhaṃ karosi, porāṇakapaṇḍitā sarīre pahārasahasse",
  "atk-s0513a3:324_3": "patante hatthapādakaṇṇanāsāsu chijjamānāsu parassa kodhaṃ na kariṃsū”ti vatvā atītaṃ āhari.",
  "atk-s0513a3:325_0": "Atīte bārāṇasiyaṃ kalābu nāma rājā rajjaṃ kāresi. Tadā bodhisatto asītikoṭivibhave",
  "atk-s0513a3:325_1": "brāhmaṇakule nibbattitvā kuṇḍalakumāro nāma māṇavo hutvā vayappatto takkasilaṃ gantvā",
  "atk-s0513a3:325_2": "sabbasippāni uggaṇhitvā kuṭumbaṃ saṇṭhapetvā mātāpitūnaṃ accayena dhanarāsiṃ oloketvā",
  "atk-s0513a3:325_3": "“imaṃ dhanaṃ uppādetvā mama ñātakā aggahetvāva gatā, mayā panetaṃ gahetvā gantuṃ",
  "atk-s0513a3:325_4": "vaṭṭatī”ti sabbaṃ dhanaṃ viceyyadānavasena yo yaṃ āharati, tassa taṃ datvā himavantaṃ",
  "atk-s0513a3:325_5": "pavisitvā pabbajitvā phalāphalena yāpento ciraṃ vasitvā loṇambilasevanatthāya manussapathaṃ",
  "atk-s0513a3:325_6": "āgantvā anupubbena bārāṇasiṃ patvā rājuyyāne vasitvā punadivase nagare bhikkhāya",
  "atk-s0513a3:325_7": "caranto senāpatissa nivāsanadvāraṃ sampāpuṇi. Senāpati tassa iriyāpathesu pasīditvā",
  "atk-s0513a3:325_8": "gharaṃ pavesetvā attano paṭiyāditabhojanaṃ bhojetvā paṭiññaṃ gahetvā tattheva rājuyyāne vasāpesi.",
  "atk-s0513a3:326_0": "Athekadivasaṃ kalāburājā surāmadamatto chekanāṭakaparivuto mahantena yasena uyyānaṃ",
  "atk-s0513a3:326_1": "gantvā maṅgalasilāpaṭṭe sayanaṃ attharāpetvā ekissā piyamanāpāya itthiyā aṅke sayi.",
  "atk-s0513a3:326_2": "Gītavāditanaccesu chekā nāṭakitthiyo gītādīni payojesuṃ, sakkassa devarañño viya",
  "atk-s0513a3:326_3": "mahāsampatti ahosi, rājā niddaṃ okkami. Atha tā itthiyo “yassatthāya mayaṃ gītādīni",
  "atk-s0513a3:326_4": "payojayāma, so niddaṃ upagato, kiṃ no gītādīhī”ti vīṇādīni tūriyāni tattha tattheva",
  "atk-s0513a3:326_5": "chaḍḍetvā uyyānaṃ pakkantā pupphaphalapallavādīhi palobhiyamānā uyyāne abhiramiṃsu.",
  "atk-s0513a3:326_6": "Tadā bodhisatto tasmiṃ uyyāne supupphitasālamūle pabbajjāsukhena vītināmento mattavaravāraṇo",
  "atk-s0513a3:326_7": "viya nisinno hoti. Atha tā itthiyo uyyāne caramānā taṃ disvā “etha, ayyāyo, etasmiṃ",
  "atk-s0513a3:326_8": "rukkhamūle pabbajito nisinno, yāva rājā na pabujjhati, tāvassa santike kiñci suṇamānā",
  "atk-s0513a3:326_9": "nisīdissāmā”ti gantvā vanditvā parivāretvā nisinnā “amhākaṃ kathetabbayuttakaṃ kiñci",
  "atk-s0513a3:326_10": "kathethā”ti vadiṃsu. Bodhisatto tāsaṃ dhammaṃ kathesi. Atha sā itthī aṅkaṃ cāletvā",
  "atk-s0513a3:326_11": "rājānaṃ pabodhesi. Rājā pabuddho tā apassanto “kahaṃ gatā vasaliyo”ti āha. Etā, mahārāja,",
  "atk-s0513a3:326_12": "gantvā ekaṃ tāpasaṃ parivāretvā nisīdiṃsūti. Rājā kupito khaggaṃ gahetvā “sikkhāpessāmi",
  "atk-s0513a3:326_13": "naṃ kūṭajaṭila”nti vegena agamāsi.",
  "atk-s0513a3:327_0": "Atha tā itthiyo rājānaṃ kuddhaṃ āgacchantaṃ disvā tāsu vallabhatarā gantvā rañño",
  "atk-s0513a3:327_1": "hatthā asiṃ gahetvā rājānaṃ vūpasamesuṃ. So āgantvā bodhisattassa santike ṭhatvā",
  "atk-s0513a3:327_2": "“kiṃvādī tvaṃ, samaṇā”ti pucchi. “Khantivādī, mahārājā”ti. “Kā esā khanti nāmā”ti?",
  "atk-s0513a3:327_3": "“Akkosantesu paribhāsantesu paharantesu akujjhanabhāvo”ti. Rājā “passissāmi dāni",
  "atk-s0513a3:327_4": "te khantiyā atthibhāva”nti coraghātakaṃ pakkosāpesi. So attano cārittena pharasuñca",
  "atk-s0513a3:327_5": "kaṇṭakakasañca ādāya kāsāyanivasano rattamālādharo āgantvā rājānaṃ vanditvā “kiṃ",
  "atk-s0513a3:327_6": "karomi, devā”ti āha. Imaṃ coraṃ duṭṭhatāpasaṃ gahetvā ākaḍḍhitvā bhūmiyaṃ pātetvā",
  "atk-s0513a3:327_7": "kaṇṭakakasaṃ gahetvā purato ca pacchato ca ubhosu passesu cāti catūsupi passesu dvepahārasahassamassa",
  "atk-s0513a3:327_8": "dehīti. So tathā akāsi. Bodhisattassa chavi bhijji. Cammaṃ bhijji, maṃsaṃ chijji, lohitaṃ paggharati.",
  "atk-s0513a3:328_0": "Puna rājā “kiṃvādī tvaṃ bhikkhū”ti āha. “Khantivādī, mahārāja”. “Tvaṃ pana mayhaṃ",
  "atk-s0513a3:328_1": "cammantare khantī”ti maññasi, natthi mayhaṃ cammantare khanti, tayā pana daṭṭhuṃ",
  "atk-s0513a3:328_2": "asakkuṇeyye hadayabbhantare mama khanti patiṭṭhitā. “Mahārājā”ti. Puna coraghātako",
  "atk-s0513a3:328_3": "“kiṃ karomī”ti pucchi. “Imassa kūṭajaṭilassa ubho hatthe chindā”ti. So pharasuṃ gahetvā",
  "atk-s0513a3:328_4": "gaṇḍiyaṃ ṭhapetvā hatthe chindi. Atha naṃ “pāde chindā”ti āha, pādepi chindi. Hatthapādakoṭīhi",
  "atk-s0513a3:328_5": "ghaṭachiddehi lākhāraso viya lohitaṃ paggharati. Puna rājā “kiṃvādīsī”ti pucchi.",
  "atk-s0513a3:328_6": "“Khantivādī, mahārāja”. “Tvaṃ pana mayhaṃ hatthapādakoṭīsu ‘khanti atthī’ti maññasi,",
  "atk-s0513a3:328_7": "natthesā ettha, mayhaṃ khanti gambhīraṭṭhāne patiṭṭhitā”ti. So “kaṇṇanāsamassa chindā”ti",
  "atk-s0513a3:328_8": "āha. Itaro kaṇṇanāsaṃ chindi, sakalasarīre lohitaṃ ahosi. Puna naṃ “kiṃvādī nāma",
  "atk-s0513a3:328_9": "tva”nti pucchi. “Mahārāja, khantivādī nāma”. “Mā kho pana tvaṃ ‘kaṇṇanāsikakoṭīsu",
  "atk-s0513a3:328_10": "patiṭṭhitā khantī’ti maññasi, mama khanti gambhīre hadayabbhantare patiṭṭhitā”ti.",
  "atk-s0513a3:328_11": "Rājā “kūṭajaṭila tava khantiṃ tvameva ukkhipitvā nisīdā”ti bodhisattassa hadayaṃ",
  "atk-s0513a3:328_12": "pādena paharitvā pakkāmi.",
  "atk-s0513a3:329_0": "Tasmiṃ gate senāpati bodhisattassa sarīrato lohitaṃ puñchitvā hatthapādakaṇṇanāsakoṭiyo",
  "atk-s0513a3:329_1": "sāṭakakaṇṇe katvā bodhisattaṃ saṇikaṃ nisīdāpetvā vanditvā ekamantaṃ nisīditvā “sace,",
  "atk-s0513a3:329_2": "bhante, tumhe kujjhitukāmā, tumhesu katāparādhassa raññova kujjheyyātha, mā aññesa”nti",
  "atk-s0513a3:329_3": "yācanto paṭhamaṃ gāthamāha –",
  "atk-s0513a3:330": "49.",
  "atk-s0513a3:331": "“Yo te hatthe ca pāde ca, kaṇṇanāsañca chedayi;",
  "atk-s0513a3:332": "Tassa kujjha mahāvīra, mā raṭṭhaṃ vinasā ida”nti.",
  "atk-s0513a3:333": "Tattha mahāvīrāti mahāvīriya. Mā raṭṭhaṃ vinasā idanti idaṃ niraparādhaṃ kāsiraṭṭhaṃ mā vināsehi.",
  "atk-s0513a3:334": "Taṃ sutvā bodhisatto dutiyaṃ gāthamāha –",
  "atk-s0513a3:335": "50.",
  "atk-s0513a3:336": "“Yo me hatthe ca pāde ca, kaṇṇanāsañca chedayi;",
  "atk-s0513a3:337": "Ciraṃ jīvatu so rājā, na hi kujjhanti mādisā”ti.",
  "atk-s0513a3:338": "Tattha mādisāti mama sadisā khantibalena samannāgatā paṇḍitā “ayaṃ maṃ akkosi paribhāsi pahari, chindi bhindī”ti taṃ na kujjhanti.",
  "atk-s0513a3:339_0": "Rañño uyyānā nikkhamantassa bodhisattassa cakkhupathaṃ vijahanakāleyeva ayaṃ catunahutādhikā",
  "atk-s0513a3:339_1": "dviyojanasatasahassabahalā mahāpathavī khalibaddhasāṭako viya phalitā, avīcito jālā",
  "atk-s0513a3:339_2": "nikkhamitvā rājānaṃ kuladattiyena rattakambalena pārupantī viya gaṇhi. So uyyānadvāreyeva",
  "atk-s0513a3:339_3": "pathaviṃ pavisitvā avīcimahāniraye patiṭṭhahi. Bodhisattopi taṃ divasameva kālamakāsi.",
  "atk-s0513a3:339_4": "Rājaparisā ca nāgarā ca gandhamālādhūmahatthā āgantvā bodhisattassa sarīrakiccaṃ",
  "atk-s0513a3:339_5": "akaṃsu. Keci panāhu “bodhisatto puna himavantameva gato”ti, taṃ abhūtaṃ.",
  "atk-s0513a3:340": "51.",
  "atk-s0513a3:341": "“Ahū atītamaddhānaṃ, samaṇo khantidīpano;",
  "atk-s0513a3:342": "Taṃ khantiyāyeva ṭhitaṃ, kāsirājā achedayi.",
  "atk-s0513a3:343": "52.",
  "atk-s0513a3:344": "“Tassa kammapharusassa, vipāko kaṭuko ahu;",
  "atk-s0513a3:345": "Yaṃ kāsirājā vedesi, nirayamhi samappito”ti. –",
  "atk-s0513a3:346": "Imā dve abhisambuddhagāthā.",
  "atk-s0513a3:347_0": "Tattha atītamaddhānanti atīte addhāne. Khantidīpanoti adhivāsanakhantisaṃvaṇṇano.",
  "atk-s0513a3:347_1": "Achedayīti mārāpesi. Ekacce pana “bodhisattassa puna hatthapādakaṇṇanāsā ghaṭitā”ti",
  "atk-s0513a3:347_2": "vadanti, tampi abhūtameva. Samappitoti patiṭṭhito.",
  "atk-s0513a3:348": "Satthā imaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne kodhano bhikkhu anāgāmiphale patiṭṭhahi, aññe bahū sotāpattiphalādīni pāpuṇiṃsu.",
  "atk-s0513a3:349": "Tadā kalāburājā devadatto ahosi, senāpati sāriputto, khantivādī tāpaso pana ahameva ahosinti.",
  "atk-s0513a3:350": "Khantivādījātakavaṇṇanā tatiyā.",
  "atk-s0513a3:352": "[314] 4. Lohakumbhijātakavaṇṇanā",
  "atk-s0513a3:353_0": "Dujjīvitamajīvimhāti idaṃ satthā jetavane viharanto kosalarājānaṃ ārabbha kathesi.",
  "atk-s0513a3:353_1": "Tadā kira kosalarājā rattibhāge catunnaṃ nerayikasattānaṃ saddaṃ suṇi. Eko du-kārameva",
  "atk-s0513a3:353_2": "bhaṇi, eko sa-kāraṃ, eko na-kāraṃ, eko so-kāramevāti. Te kira atītabhave sāvatthiyaṃyeva",
  "atk-s0513a3:353_3": "pāradārikā rājaputtā ahesuṃ. Te paresaṃ rakkhitagopitamātugāmesu aparajjhitvā cittakeḷiṃ",
  "atk-s0513a3:353_4": "kīḷantā bahuṃ pāpakammaṃ katvā maraṇacakkena chinnā sāvatthisāmante catūsu lohakumbhīsu",
  "atk-s0513a3:353_5": "nibbattā saṭṭhi vassasahassāni tattha paccitvā uggatā lohakumbhimukhavaṭṭiṃ disvā",
  "atk-s0513a3:353_6": "“kadā nu kho imamhā dukkhā muccissāmā”ti cattāropi mahantena saddena anupaṭipāṭiyā",
  "atk-s0513a3:353_7": "viraviṃsu. Rājā tesaṃ saddaṃ sutvā maraṇabhayatajjito nisinnakova aruṇaṃ uṭṭhāpesi.",
  "atk-s0513a3:354_0": "Aruṇuggamanavelāya brāhmaṇā āgantvā rājānaṃ sukhasayitaṃ pucchiṃsu. Rājā “kuto me",
  "atk-s0513a3:354_1": "ācariyā sukhasayitaṃ, ajjāhaṃ evarūpe cattāro bhiṃsanakasadde suṇi”nti. Brāhmaṇā",
  "atk-s0513a3:354_2": "hatthe vidhuniṃsu. “Kiṃ ācariyā”ti? “Sāhasikasaddā, mahārājā”ti. “Sapaṭikammā appaṭikammā”ti?",
  "atk-s0513a3:354_3": "“Kāmaṃ appaṭikammā, mayaṃ pana susikkhitā, mahārājā”ti. “Kiṃ katvā paṭibāhissathā”ti?",
  "atk-s0513a3:354_4": "“Mahārāja, paṭikammaṃ mahantaṃ na sakkā kātuṃ, mayaṃ pana sabbacatukkaṃ yaññaṃ yajitvā",
  "atk-s0513a3:354_5": "hāressāmā”ti. “Tena hi khippaṃ cattāro hatthī cattāro asse cattāro usabhe cattāro",
  "atk-s0513a3:354_6": "manusseti laṭukikasakuṇikā ādiṃ katvā cattāro cattāro pāṇe gahetvā sabbacatukkayaññaṃ",
  "atk-s0513a3:354_7": "yajitvā mama sotthibhāvaṃ karothā”ti. “Sādhu, mahārājā”ti sampaṭicchitvā yenattho,",
  "atk-s0513a3:354_8": "taṃ gahetvā yaññāvāṭaṃ paccupaṭṭhapesuṃ, bahupāṇe thūṇūpanīte katvā ṭhapesuṃ. “Bahuṃ",
  "atk-s0513a3:354_9": "macchamaṃsaṃ khādissāma, bahuṃ dhanaṃ labhissāmā”ti ussāhappattā hutvā “idaṃ laddhuṃ",
  "atk-s0513a3:354_10": "vaṭṭati, idaṃ laddhuṃ vaṭṭati, devā”ti aparāparaṃ caranti.",
  "atk-s0513a3:355_0": "Mallikā devī rājānaṃ upasaṅkamitvā “kiṃ nu kho, mahārāja, brāhmaṇā ativiya ussāhayantā",
  "atk-s0513a3:355_1": "vicarantī”ti pucchi. “Devi kiṃ tuyhiminā, tvaṃ attano yaseneva mattā pamattā, dukkhaṃ",
  "atk-s0513a3:355_2": "pana amhākameva na jānāsī”ti? “Kiṃ, mahārājā”ti. “Devi, ahaṃ evarūpaṃ nāma asotabbaṃ",
  "atk-s0513a3:355_3": "suṇiṃ, tato imesaṃ saddānaṃ sutattā “kiṃ bhavissatī”ti brāhmaṇe pucchiṃ, brāhmaṇā",
  "atk-s0513a3:355_4": "“tumhākaṃ mahārāja rajjassa vā bhogānaṃ vā jīvitassa vā antarāyo paññāyati, sabbacatukkena",
  "atk-s0513a3:355_5": "yaññaṃ yajitvā sotthibhāvaṃ karissāmā”ti vadiṃsu, te mayhaṃ vacanaṃ gahetvā yaññāvāṭaṃ",
  "atk-s0513a3:355_6": "katvā yena yenattho, tassa tassa kāraṇā āgacchantī”ti. “Kiṃ pana deva, imesaṃ saddānaṃ",
  "atk-s0513a3:355_7": "nipphattiṃ sadevake loke aggabrāhmaṇaṃ pucchitthā”ti? “Ko esa devi, sadevake loke",
  "atk-s0513a3:355_8": "aggabrāhmaṇo nāmā”ti? “Mahāgotamo sammāsambuddho”ti. “Devi, sammāsambuddho me na",
  "atk-s0513a3:355_9": "pucchito”ti? “Tena hi gantvā pucchathā”ti.",
  "atk-s0513a3:356_0": "Rājā tassā vacanaṃ gahetvā bhuttapātarāso rathavaramāruyha jetavanaṃ gantvā satthāraṃ",
  "atk-s0513a3:356_1": "vanditvā pucchi “ahaṃ, bhante, rattibhāge cattāro sadde sutvā brāhmaṇe pucchiṃ, te",
  "atk-s0513a3:356_2": "‘sabbacatukkayaññaṃ yajitvā sotthiṃ karissāmā’ti vatvā yaññāvāṭe kammaṃ karonti,",
  "atk-s0513a3:356_3": "tesaṃ saddānaṃ sutattā mayhaṃ kiṃ bhavissatī”ti. “Na kiñci, mahārāja, nerayikasattā",
  "atk-s0513a3:356_4": "dukkhamanubhavantā evaṃ viraviṃsu, na ime saddā idāni tayā eva sutā, porāṇakarājūhipi",
  "atk-s0513a3:356_5": "sutāyeva, tepi brāhmaṇe pucchitvā pasughātayaññaṃ kattukāmā hutvā paṇḍitānaṃ kathaṃ",
  "atk-s0513a3:356_6": "sutvā na kariṃsu, paṇḍitā tesaṃ saddānaṃ antaraṃ kathetvā mahājanaṃ vissajjāpetvā",
  "atk-s0513a3:356_7": "sotthimakaṃsū”ti vatvā tena yācito atītaṃ āhari.",
  "atk-s0513a3:357_0": "Atīte bārāṇasiyaṃ brahmadatte rajjaṃ kārente bodhisatto aññatarasmiṃ kāsigāme brāhmaṇakule",
  "atk-s0513a3:357_1": "nibbattitvā vayappatto kāmesu ādīnavaṃ disvā kāme pahāya isipabbajjaṃ pabbajitvā",
  "atk-s0513a3:357_2": "abhiññā ca samāpattiyo ca uppādetvā jhānakīḷaṃ kīḷanto himavante ramaṇīye vanasaṇḍe",
  "atk-s0513a3:357_3": "vasati. Tadā bārāṇasirājā catunnaṃ nerayikānaṃ imeva cattāro sadde sutvā bhītatasito",
  "atk-s0513a3:357_4": "imināva niyāmena brāhmaṇehi “tiṇṇaṃ antarāyānaṃ aññataro bhavissati, sabbacatukkayaññena",
  "atk-s0513a3:357_5": "taṃ vūpasamessāmā”ti vutte sampaṭicchi. Purohito brāhmaṇehi saddhiṃ yaññāvāṭaṃ paccupaṭṭhāpesi,",
  "atk-s0513a3:357_6": "mahājano thūṇūpanīto ahosi. Tadā bodhisatto mettābhāvanaṃ purecārikaṃ katvā dibbacakkhunā",
  "atk-s0513a3:357_7": "lokaṃ olokento imaṃ kāraṇaṃ disvā “ajja, mayā gantuṃ vaṭṭati, mahājanassa sotthi",
  "atk-s0513a3:357_8": "bhavissatī”ti iddhibalena vehāsaṃ uppatitvā bārāṇasirañño uyyāne otaritvā maṅgalasilāpaṭṭe",
  "atk-s0513a3:357_9": "kañcanarūpakaṃ viya nisīdi. Tadā purohitassa jeṭṭhantevāsiko ācariyaṃ upasaṅkamitvā",
  "atk-s0513a3:357_10": "“nanu, ācariya, amhākaṃ vedesu paraṃ māretvā sotthikaraṇaṃ nāma natthī”ti āha. Purohito",
  "atk-s0513a3:357_11": "“tvaṃ rājadhanaṃ rakkhasi, bahuṃ macchamaṃsaṃ khādissāma, dhanaṃ labhissāma, tuṇhī",
  "atk-s0513a3:357_12": "hohī”ti taṃ paṭibāhi.",
  "atk-s0513a3:358_0": "So “nāhaṃ ettha sahāyo bhavissāmī”ti nikkhamitvā rājuyyānaṃ gantvā bodhisattaṃ disvā",
  "atk-s0513a3:358_1": "vanditvā katapaṭisanthāro ekamantaṃ nisīdi. Bodhisatto “kiṃ, māṇava, rājā dhammena",
  "atk-s0513a3:358_2": "rajjaṃ kāretī”ti pucchi. “Bhante, rājā dhammena rajjaṃ kāreti, rattibhāge pana cattāro",
  "atk-s0513a3:358_3": "sadde sutvā brāhmaṇe pucchi. Brāhmaṇā ‘sabbacatukkayaññaṃ yajitvā sotthiṃ karissāmā”’ti",
  "atk-s0513a3:358_4": "vadiṃsu. Rājā pasughātakammaṃ katvā attano sotthiṃ kātukāmo mahājano thūṇūpanīto,",
  "atk-s0513a3:358_5": "“kiṃ nu kho, bhante, tumhādisānaṃ sīlavantānaṃ tesaṃ saddānaṃ nipphattiṃ vatvā mahājanaṃ",
  "atk-s0513a3:358_6": "maraṇamukhā mocetuṃ vaṭṭatī”ti. “Māṇava, rājā amhe na jānāti, mayampi taṃ na jānāma,",
  "atk-s0513a3:358_7": "imesaṃ pana saddānaṃ nipphattiṃ jānāma, sace rājā amhe upasaṅkamitvā puccheyya, rājānaṃ",
  "atk-s0513a3:358_8": "nikkaṅkhaṃ katvā kathessāmā”ti. “Tena hi, bhante, muhuttaṃ idheva hotha, ahaṃ rājānaṃ",
  "atk-s0513a3:358_9": "ānessāmī”ti. “Sādhu, māṇavā”ti. So gantvā rañño tamatthaṃ ārocetvā rājānaṃ ānesi.",
  "atk-s0513a3:359_0": "Atha rājā bodhisattaṃ vanditvā ekamantaṃ nisinno pucchi “saccaṃ kira tumhe mayā sutasaddānaṃ",
  "atk-s0513a3:359_1": "nipphattiṃ jānāthā”ti? “Āma, mahārājā”ti. “Kathetha, bhante”ti. “Mahārāja, ete purimabhave",
  "atk-s0513a3:359_2": "paresaṃ rakkhitagopitesu dāresu cārittaṃ āpajjitvā bārāṇasisāmante catūsu lohakumbhīsu",
  "atk-s0513a3:359_3": "nibbattā pakkuthite khāralohodake pheṇuddehakaṃ paccamānā tiṃsa vassasahassāni adho",
  "atk-s0513a3:359_4": "gantvā kumbhitalaṃ āhacca uddhaṃ ārohantā tiṃsavassasahasseneva kālena kumbhimukhaṃ",
  "atk-s0513a3:359_5": "disvā bahi oloketvā cattāro janā catasso gāthā paripuṇṇaṃ katvā vattukāmāpi tathā",
  "atk-s0513a3:359_6": "kātuṃ asakkontā ekekameva akkharaṃ vatvā puna lohakumbhīsuyeva nimuggā. Tesu du-kāraṃ",
  "atk-s0513a3:359_7": "vatvā nimuggasatto evaṃ vattukāmo ahosi –",
  "atk-s0513a3:360": "53.",
  "atk-s0513a3:361": "‘Dujjīvitamajīvimha, ye sante na dadamhase;",
  "atk-s0513a3:362": "Vijjamānesu bhogesu, dīpaṃ nākamha attano’ti. –",
  "atk-s0513a3:363": "Taṃ gāthaṃ paripuṇṇaṃ kātuṃ nāsakkhī”ti vatvā bodhisatto attano ñāṇena taṃ gāthaṃ paripuṇṇaṃ katvā kathesi. Sesāsupi eseva nayo.",
  "atk-s0513a3:364": "Tesu sa-kāraṃ vatvā vattukāmassa ayaṃ gāthā –",
  "atk-s0513a3:365": "54.",
  "atk-s0513a3:366": "“Saṭṭhi vassasahassāni, paripuṇṇāni sabbaso;",
  "atk-s0513a3:367": "Niraye paccamānānaṃ, kadā anto bhavissatī”ti.",
  "atk-s0513a3:368": "Na-kāraṃ vatvā vattukāmassa ayaṃ gāthā –",
  "atk-s0513a3:369": "55.",
  "atk-s0513a3:370": "“Natthi anto kuto anto, na anto paṭidissati;",
  "atk-s0513a3:371": "Tadā hi pakataṃ pāpaṃ, mama tuyhañca mārisā”ti.",
  "atk-s0513a3:372": "So-kāraṃ vatvā vattukāmassa ayaṃ gāthā –",
  "atk-s0513a3:373": "56.",
  "atk-s0513a3:374": "“Sohaṃ nūna ito gantvā, yoniṃ laddhāna mānusiṃ;",
  "atk-s0513a3:375": "Vadaññū sīlasampanno, kāhāmi kusalaṃ bahu”nti.",
  "atk-s0513a3:376_0": "Tattha dujjīvitanti tīṇi duccaritāni caranto dujjīvitaṃ lāmakajīvitaṃ jīvati nāma,",
  "atk-s0513a3:376_1": "sopi tadeva sandhāyāha “dujjīvitamajīvimhā”ti. Ye sante na dadamhaseti ye mayaṃ deyyadhamme",
  "atk-s0513a3:376_2": "ca paṭiggāhake ca saṃvijjamāneyeva na dānaṃ dadimha. Dīpaṃ nākamha attanoti attano",
  "atk-s0513a3:376_3": "patiṭṭhaṃ na karimha. Paripuṇṇānīti anūnāni anadhikāni. Sabbasoti sabbākārena. Paccamānānanti",
  "atk-s0513a3:376_4": "amhākaṃ imasmiṃ niraye paccamānānaṃ.",
  "atk-s0513a3:377_0": "Natthi antoti “amhākaṃ asukakāle nāma mokkho bhavissatī”ti evaṃ kālaparicchedo natthi.",
  "atk-s0513a3:377_1": "Kuto antoti kena kāraṇena anto paññāyissati. Na antoti antaṃ daṭṭhukāmānampi no dukkhassa",
  "atk-s0513a3:377_2": "anto na paṭidissati. Tadā hi pakatanti tasmiṃ kāle mārisā mama ca tuyhañca pakataṃ",
  "atk-s0513a3:377_3": "pāpaṃ pakaṭṭhaṃ kataṃ atibahumeva kataṃ. “Tathā hi pakata”ntipi pāṭho, tena kāraṇena",
  "atk-s0513a3:377_4": "kataṃ, yenassa anto daṭṭhuṃ na sakkāti attho. Mārisāti mayā sadisā, piyālapanametaṃ",
  "atk-s0513a3:377_5": "etesaṃ. Nūnāti ekaṃsatthe nipāto, so ahaṃ ito gantvā yoniṃ mānusiṃ laddhāna vadaññū",
  "atk-s0513a3:377_6": "sīlasampanno hutvā ekaṃseneva bahuṃ kusalaṃ karissāmīti ayamettha attho.",
  "atk-s0513a3:378_0": "Iti bodhisatto ekamekaṃ gāthaṃ vatvā “mahārāja, so nerayikasatto imaṃ gāthaṃ paripuṇṇaṃ",
  "atk-s0513a3:378_1": "katvā vattukāmo attano pāpassa mahantatāya tathā kathetuṃ nāsakkhi, iti so attano",
  "atk-s0513a3:378_2": "kammavipākaṃ anubhavanto viravi. Tumhākaṃ etassa saddassa savanapaccayā antarāyo",
  "atk-s0513a3:378_3": "nāma natthi, tumhe mā bhāyitthā”ti rājānaṃ saññāpesi. Rājā mahājanaṃ vissajjāpetvā",
  "atk-s0513a3:378_4": "suvaṇṇabheriṃ carāpetvā yaññāvāṭaṃ viddhaṃsāpesi. Bodhisatto mahājanassa sotthiṃ",
  "atk-s0513a3:378_5": "katvā katipāhaṃ vasitvā tattheva gantvā aparihīnajjhāno brahmaloke uppajji.",
  "atk-s0513a3:379": "Satthā imaṃ dhammadesanaṃ āharitvā saccāni pakāsetvā jātakaṃ samodhānesi – “tadā purohitassa jeṭṭhantevāsikamāṇavo sāriputto ahosi, tāpaso pana ahameva ahosi”nti.",
  "atk-s0513a3:380": "Lohakumbhijātakavaṇṇanā catutthā.",
  "atk-s0513a3:382": "[315] 5. Sabbamaṃsalābhajātakavaṇṇanā",
  "atk-s0513a3:383_0": "Pharusā vata te vācāti idaṃ satthā jetavane viharanto sāriputtattherena pītavirecanānaṃ",
  "atk-s0513a3:383_1": "dinnarasapiṇḍapātaṃ ārabbha kathesi. Tadā kira jetavane ekacce bhikkhū snehavirecanaṃ",
  "atk-s0513a3:383_2": "piviṃsu. Tesaṃ rasapiṇḍapātena attho hoti, gilānupaṭṭhākā “rasabhattaṃ āharissāmā”ti",
  "atk-s0513a3:383_3": "sāvatthiṃ pavisitvā odanikagharavīthiyaṃ piṇḍāya caritvāpi rasabhattaṃ alabhitvā",
  "atk-s0513a3:383_4": "nivattiṃsu. Thero divātaraṃ piṇḍāya pavisamāno te bhikkhū disvā “kiṃ, āvuso, atipageva",
  "atk-s0513a3:383_5": "nivattathā”ti pucchi. Te tamatthaṃ ārocesuṃ. Thero “tena hi ethā”ti te gahetvā tameva",
  "atk-s0513a3:383_6": "vīthiṃ agamāsi, manussā pūretvā rasabhattaṃ adaṃsu. Gilānupaṭṭhākā rasabhattaṃ āharitvā",
  "atk-s0513a3:383_7": "gilānānaṃ adaṃsu, te paribhuñjiṃsu. Athekadivasaṃ dhammasabhāyaṃ bhikkhū kathaṃ samuṭṭhāpesuṃ",
  "atk-s0513a3:383_8": "“āvuso, thero kira pītavirecanānaṃ upaṭṭhāke rasabhattaṃ alabhitvā nikkhamante gahetvā",
  "atk-s0513a3:383_9": "odanikagharavīthiyaṃ caritvā bahuṃ rasapiṇḍapātaṃ pesesī”ti. Satthā āgantvā “kāya",
  "atk-s0513a3:383_10": "nuttha, bhikkhave, etarahi kathāya sannisinnā”ti pucchitvā “imāya nāmā”ti vutte “na,",
  "atk-s0513a3:383_11": "bhikkhave, idāni sāriputtova maṃsaṃ labhi, pubbepi muduvācā piyavacanā vattuṃ chekā",
  "atk-s0513a3:383_12": "paṇḍitā labhiṃsū”ti vatvā atītaṃ āhari.",
  "atk-s0513a3:384_0": "Atīte bārāṇasiyaṃ brahmadatte rajjaṃ kārente bodhisatto seṭṭhiputto ahosi. Athekadivasaṃ",
  "atk-s0513a3:384_1": "eko migaluddako bahuṃ maṃsaṃ labhitvā yānakaṃ pūretvā “vikkiṇissāmī”ti nagaraṃ āgacchati.",
  "atk-s0513a3:384_2": "Tadā bārāṇasivāsikā cattāro seṭṭhiputtā nagarā nikkhamitvā ekasmiṃ maggasabhāgaṭṭhāne",
  "atk-s0513a3:384_3": "kiñci diṭṭhaṃ sutaṃ sallapantā nisīdiṃsu. Etesu eko seṭṭhiputto taṃ maṃsayānakaṃ",
  "atk-s0513a3:384_4": "disvā “etaṃ luddakaṃ maṃsakhaṇḍaṃ āharāpemī”ti āha. “Gaccha āharāpehī”ti. So taṃ",
  "atk-s0513a3:384_5": "upasaṅkamitvā “are, luddaka, dehi me maṃsakhaṇḍa”nti āha. Luddako “mārisa, paraṃ",
  "atk-s0513a3:384_6": "kiñci yācantena nāma piyavacanena bhavitabbaṃ, tayā kathitavācāya anucchavikaṃ maṃsakhaṇḍaṃ",
  "atk-s0513a3:384_7": "labhissasī”ti vatvā paṭhamaṃ gāthamāha –",
  "atk-s0513a3:385": "57.",
  "atk-s0513a3:386": "“Pharusā vata te vācā, maṃsaṃ yācanako asi;",
  "atk-s0513a3:387": "Kilomasadisī vācā, kilomaṃ samma dammi te”ti.",
  "atk-s0513a3:388_0": "Tattha kilomasadisīti pharusatāya kilomasadisī. Kilomaṃ samma dammi teti handa gaṇha,",
  "atk-s0513a3:388_1": "idaṃ te vācāya sadisaṃ kilomaṃ dammīti nirasaṃ nimaṃsalohitaṃ kilomakakhaṇḍaṃ ukkhipitvā adāsi.",
  "atk-s0513a3:389_0": "Atha naṃ aparo seṭṭhiputto “kinti vatvā yācasī”ti pucchi. “Are”ti vatvāti. So “ahampi",
  "atk-s0513a3:389_1": "naṃ yācissāmī”ti vatvā gantvā “jeṭṭhabhātika, maṃsakhaṇḍaṃ me dehī”ti āha. Itaro",
  "atk-s0513a3:389_2": "“tava vacanassa anucchavikaṃ maṃsakhaṇḍaṃ labhissasī”ti vatvā dutiyaṃ gāthamāha –",
  "atk-s0513a3:390": "58.",
  "atk-s0513a3:391": "“Aṅgametaṃ manussānaṃ, bhātā loke pavuccati;",
  "atk-s0513a3:392": "Aṅgassa sadisī vācā, aṅgaṃ samma dadāmi te”ti.",
  "atk-s0513a3:393_0": "Tassattho – imasmiṃ loke manussānaṃ aṅgasadisattā aṅgametaṃ yadidaṃ bhātā bhaginīti,",
  "atk-s0513a3:393_1": "tasmā tavesā aṅgasadisī vācāti etissā anucchavikaṃ aṅgameva dadāmi teti. Evañca pana",
  "atk-s0513a3:393_2": "vatvā aṅgamaṃsaṃ ukkhipitvā adāsi.",
  "atk-s0513a3:394_0": "Tampi aparo seṭṭhiputto “kinti vatvā yācasī”ti pucchi. “Bhātikā”ti vatvāti. So “ahampi",
  "atk-s0513a3:394_1": "naṃ yācissāmī”ti vatvā gantvā “tāta, maṃsakhaṇḍaṃ me dehī”ti āha. Luddako tava vacanānūrūpaṃ",
  "atk-s0513a3:394_2": "lacchasī”ti vatvā tatiyaṃ gāthamāha –",
  "atk-s0513a3:395": "59.",
  "atk-s0513a3:396": "“Tātāti putto vadamāno, kampeti hadayaṃ pitu;",
  "atk-s0513a3:397": "Hadayassa sadisī vācā, hadayaṃ samma dammi te”ti.",
  "atk-s0513a3:398": "Evañca pana vatvā hadayamaṃsena saddhiṃ madhuramaṃsaṃ ukkhipitvā adāsi.",
  "atk-s0513a3:399_0": "Taṃ catuttho seṭṭhiputto “kinti vatvā yācasī”ti pucchi. So “tātā”ti vatvāti. So “ahampi",
  "atk-s0513a3:399_1": "yācissāmī”ti vatvā gantvā “sahāya maṃsakhaṇḍaṃ me dehī”ti āha. Luddako “tava vacanānurūpaṃ",
  "atk-s0513a3:399_2": "lacchasī”ti vatvā catutthaṃ gāthamāha –",
  "atk-s0513a3:400": "60.",
  "atk-s0513a3:401": "“Yassa gāme sakhā natthi, yathāraññaṃ tatheva taṃ;",
  "atk-s0513a3:402": "Sabbassa sadisī vācā, sabbaṃ samma dadāmi te”ti.",
  "atk-s0513a3:403_0": "Tassattho – yassa purisassa gāme sukhadukkhesu saha ayanato sahāyasaṅkhāto sakhā",
  "atk-s0513a3:403_1": "natthi, tassa taṃ ṭhānaṃ yathā amanussaṃ araññaṃ tatheva hoti, iti ayaṃ tava vācā",
  "atk-s0513a3:403_2": "sabbassa sadisī, sabbena attano santakena vibhavena sadisī, tasmā sabbameva imaṃ",
  "atk-s0513a3:403_3": "mama santakaṃ maṃsayānakaṃ dadāmi teti.",
  "atk-s0513a3:404_0": "Evañca pana vatvā “ehi, samma, sabbameva idaṃ maṃsayānakaṃ tava gehaṃ āharissāmī”ti",
  "atk-s0513a3:404_1": "āha. Seṭṭhiputto tena yānakaṃ pājāpento attano gharaṃ gantvā maṃsaṃ otārāpetvā luddakassa",
  "atk-s0513a3:404_2": "sakkārasammānaṃ katvā puttadārampissa pakkosāpetvā luddakammato apanetvā attano kuṭumbamajjhe",
  "atk-s0513a3:404_3": "vasāpento tena saddhiṃ abhejjasahāyo hutvā yāvajīvaṃ samaggavāsaṃ vasi.",
  "atk-s0513a3:405": "Satthā imaṃ dhammadesanaṃ āharitvā jātakaṃ samodhānesi – “tadā luddako sāriputto ahosi, sabbamaṃsalābhī seṭṭhiputto pana ahameva ahosi”nti.",
  "atk-s0513a3:406": "Sabbamaṃsalābhajātakavaṇṇanā pañcamā.",
  "atk-s0513a3:408": "[316] 6. Sasapaṇḍitajātakavaṇṇanā",
  "atk-s0513a3:409_0": "Satta me rohitā macchāti idaṃ satthā jetavane viharanto sabbaparikkhāradānaṃ ārabbha",
  "atk-s0513a3:409_1": "kathesi. Sāvatthiyaṃ kira eko kuṭumbiko buddhappamukhassa bhikkhusaṅghassa sabbaparikkhāradānaṃ",
  "atk-s0513a3:409_2": "sajjetvā gharadvāre maṇḍapaṃ kāretvā buddhappamukhaṃ bhikkhusaṅghaṃ nimantetvā susajjitamaṇḍape",
  "atk-s0513a3:409_3": "paññattavarāsane nisīdāpetvā nānaggarasaṃ paṇītadānaṃ datvā puna svātanāyāti sattāhaṃ",
  "atk-s0513a3:409_4": "nimantetvā sattame divase buddhappamukhānaṃ pañcannaṃ bhikkhusatānaṃ sabbaparikkhāre",
  "atk-s0513a3:409_5": "adāsi. Satthā bhattakiccāvasāne anumodanaṃ karonto “upāsaka, tayā pītisomanassaṃ",
  "atk-s0513a3:409_6": "kātuṃ vaṭṭati, idañhi dānaṃ nāma porāṇakapaṇḍitānaṃ vaṃso, porāṇakapaṇḍitā hi sampattayācakānaṃ",
  "atk-s0513a3:409_7": "jīvitaṃ pariccajitvā attano maṃsampi adaṃsū”ti vatvā tena yācito atītaṃ āhari.",
  "atk-s0513a3:410_0": "Atīte bārāṇasiyaṃ brahmadatte rajjaṃ kārente bodhisatto sasayoniyaṃ nibbattitvā araññe",
  "atk-s0513a3:410_1": "vasi. Tassa pana araññassa ekato pabbatapādo ekato nadī ekato paccantagāmako ahosi.",
  "atk-s0513a3:410_2": "Aparepissa tayo sahāyā ahesuṃ makkaṭo ca siṅgālo ca uddo cāti. Te cattāropi paṇḍitā",
  "atk-s0513a3:410_3": "ekatova vasantā attano attano gocaraṭṭhāne gocaraṃ gahetvā sāyanhasamaye ekato sannipatanti.",
  "atk-s0513a3:410_4": "Sasapaṇḍito “dānaṃ dātabbaṃ, sīlaṃ rakkhitabbaṃ, uposathakammaṃ kātabba”nti tiṇṇaṃ",
  "atk-s0513a3:410_5": "janānaṃ ovādavasena dhammaṃ deseti. Te tassa ovādaṃ sampaṭicchitvā attano attano",
  "atk-s0513a3:410_6": "nivāsagumbaṃ pavisitvā vasanti. Evaṃ kāle gacchante ekadivasaṃ bodhisatto ākāsaṃ",
  "atk-s0513a3:410_7": "oloketvā candaṃ disvā “sve uposathadivaso”ti ñatvā itare tayo āha “sve uposatho,",
  "atk-s0513a3:410_8": "tumhepi tayo janā sīlaṃ samādiyitvā uposathikā hotha, sīle patiṭṭhāya dinnadānaṃ",
  "atk-s0513a3:410_9": "mahapphalaṃ hoti, tasmā yācake sampatte tumhehi khāditabbāhārato dānaṃ datvā khādeyyāthā”ti.",
  "atk-s0513a3:410_10": "Te “sādhū”ti sampaṭicchitvā attano attano vasanaṭṭhānesu vasiṃsu.",
  "atk-s0513a3:411_0": "Punadivase tesu uddo pātova “gocaraṃ pariyesissāmī”ti nikkhamitvā gaṅgātīraṃ gato.",
  "atk-s0513a3:411_1": "Atheko bālisiko satta rohitamacche uddharitvā valliyā āvuṇitvā netvā gaṅgātīre vālukaṃ",
  "atk-s0513a3:411_2": "viyūhitvā vālikāya paṭicchādetvā puna macche gaṇhanto adhogaṅgaṃ gacchi. Uddo macchagandhaṃ",
  "atk-s0513a3:411_3": "ghāyitvā vālukaṃ viyūhitvā macche disvā nīharitvā “atthi nu kho etesaṃ sāmiko”ti",
  "atk-s0513a3:411_4": "tikkhattuṃ ghosetvā sāmikaṃ apassanto vallikoṭiṃ ḍaṃsitvā netvā attano vasanagumbe",
  "atk-s0513a3:411_5": "ṭhapetvā “velāyameva khādissāmī”ti attano sīlaṃ āvajjento nipajji. Siṅgālopi vasanaṭṭhānato",
  "atk-s0513a3:411_6": "nikkhamitvā gocaraṃ pariyesanto ekassa khettagopakassa kuṭiyaṃ dve maṃsasūlāni ekaṃ",
  "atk-s0513a3:411_7": "godhaṃ ekañca dadhivārakaṃ disvā “atthi nu kho etesaṃ sāmiko”ti tikkhattuṃ ghosetvā",
  "atk-s0513a3:411_8": "sāmikaṃ adisvā dadhivārakassa uggahaṇarajjukaṃ gīvāya pavesetvā dve maṃsasūle ca",
  "atk-s0513a3:411_9": "godhañca mukhena ḍaṃsitvā netvā attano vasanagumbe ṭhapetvā “velāyameva khādissāmī”ti",
  "atk-s0513a3:411_10": "attano sīlaṃ āvajjento nipajji. Makkaṭopi vasanaṭṭhānato nikkhamitvā vanasaṇḍaṃ pavisitvā",
  "atk-s0513a3:411_11": "ambapiṇḍaṃ āharitvā attano vasanagumbe ṭhapetvā “velāyameva khādissāmī”ti attano",
  "atk-s0513a3:411_12": "sīlaṃ āvajjento nipajji.",
  "atk-s0513a3:412_0": "Bodhisatto pana “velāyameva vasanaṭṭhānato nikkhamitvā dabbatiṇāni khādissāmī”ti",
  "atk-s0513a3:412_1": "attano vasanagumbeyeva nipanno cintesi “mama santikaṃ āgatānaṃ yācakānaṃ tiṇāni dātuṃ",
  "atk-s0513a3:412_2": "na sakkā, tilataṇḍulādayopi mayhaṃ natthi, sace me santikaṃ yācako āgacchissati,",
  "atk-s0513a3:412_3": "attano sarīramaṃsaṃ dassāmī”ti. Tassa sīlatejena sakkassa paṇḍukambalasilāsanaṃ uṇhākāraṃ",
  "atk-s0513a3:412_4": "dassesi. So āvajjamāno idaṃ kāraṇaṃ disvā “sasarājānaṃ vīmaṃsissāmī”ti paṭhamaṃ uddassa",
  "atk-s0513a3:412_5": "vasanaṭṭhānaṃ gantvā brāhmaṇavesena aṭṭhāsi. “Brāhmaṇa, kimatthaṃ ṭhitosī”ti vutte",
  "atk-s0513a3:412_6": "paṇḍita sace kiñci āhāraṃ labheyyaṃ, uposathiko hutvā vaseyyanti. So “sādhu dassāmi",
  "atk-s0513a3:412_7": "te āhāra”nti tena saddhiṃ sallapanto paṭhamaṃ gāthamāha –",
  "atk-s0513a3:413": "61.",
  "atk-s0513a3:414": "“Satta me rohitā macchā, udakā thalamubbhatā;",
  "atk-s0513a3:415": "Idaṃ brāhmaṇa me atthi, etaṃ bhutvā vane vasā”ti.",
  "atk-s0513a3:416_0": "Tattha thalamubbhatāti udakato thale ṭhapitā, kevaṭṭena vā uddhaṭā. Etaṃ bhutvāti",
  "atk-s0513a3:416_1": "etaṃ mama santakaṃ macchāhāraṃ pacitvā bhuñjitvā samaṇadhammaṃ karonto ramaṇīye rukkhamūle",
  "atk-s0513a3:416_2": "nisinno imasmiṃ vane vasāti.",
  "atk-s0513a3:417_0": "Brāhmaṇo “pageva tāva hotu, pacchā jānissāmī”ti siṅgālassa santikaṃ gato. Tenāpi",
  "atk-s0513a3:417_1": "“kimatthaṃ ṭhitosī”ti vutto tathevāha. Siṅgālo “sādhu dassāmī”ti tena saddhiṃ sallapanto dutiyaṃ gāthamāha –",
  "atk-s0513a3:418": "62.",
  "atk-s0513a3:419": "“Dussa me khettapālassa, rattibhattaṃ apābhataṃ;",
  "atk-s0513a3:420": "Maṃsasūlā ca dve godhā, ekañca dadhivārakaṃ;",
  "atk-s0513a3:421": "Idaṃ brāhmaṇa me atthi, etaṃ bhutvā vane vasā”ti.",
  "atk-s0513a3:422_0": "Tattha dussa meti yo esa mama avidūre khettapālo vasati, dussa amussāti attho. Apābhatanti",
  "atk-s0513a3:422_1": "ābhataṃ ānītaṃ. Maṃsasūlā ca dve godhāti aṅgārapakkāni dve maṃsasūlāni ca ekā ca",
  "atk-s0513a3:422_2": "godhā. Dadhivārakanti dadhivārako. Idanti idaṃ ettakaṃ mama atthi, etaṃ sabbampi",
  "atk-s0513a3:422_3": "yathābhirucitena pākena pacitvā paribhuñjitvā uposathiko hutvā ramaṇīye rukkhamūle",
  "atk-s0513a3:422_4": "nisīditvā samaṇadhammaṃ karonto imasmiṃ vanasaṇḍe vasāti attho.",
  "atk-s0513a3:423_0": "Brāhmaṇo “pageva tāva hotu, pacchā jānissāmī”ti makkaṭassa santikaṃ gato. Tenāpi",
  "atk-s0513a3:423_1": "“kimatthaṃ ṭhitosī”ti vutto tathevāha. Makkaṭo “sādhu dassāmī”ti tena saddhiṃ sallapanto tatiyaṃ gāthamāha –",
  "atk-s0513a3:424": "63.",
  "atk-s0513a3:425": "“Ambapakkaṃ dakaṃ sītaṃ, sītacchāyā manoramā;",
  "atk-s0513a3:426": "Idaṃ brāhmaṇa me atthi, etaṃ bhutvā vane vasā”ti.",
  "atk-s0513a3:427_0": "Tattha ambapakkanti madhuraambaphalaṃ. Dakaṃ sītanti gaṅgāya udakaṃ sītalaṃ. Etaṃ",
  "atk-s0513a3:427_1": "bhutvā vane vasāti brāhmaṇa etaṃ ambapakkaṃ paribhuñjitvā sītalaṃ udakaṃ pivitvā",
  "atk-s0513a3:427_2": "yathābhirucite ramaṇīye rukkhamūle nisinno samaṇadhammaṃ karonto imasmiṃ vanasaṇḍe vasāti.",
  "atk-s0513a3:428_0": "Brāhmaṇo “pageva tāva hotu, pacchā jānissāmī”ti sasapaṇḍitassa santikaṃ gato. Tenāpi",
  "atk-s0513a3:428_1": "“kimatthaṃ ṭhitosī”ti vutto tathevāha. Taṃ sutvā bodhisatto somanassappatto “brāhmaṇa,",
  "atk-s0513a3:428_2": "suṭṭhu te kataṃ āhāratthāya mama santikaṃ āgacchantena, ajjāhaṃ adinnapubbaṃ dānaṃ",
  "atk-s0513a3:428_3": "dassāmi. Tvaṃ pana sīlavā pāṇātipātaṃ na karissasi, gaccha, brāhmaṇa, nānādārūni",
  "atk-s0513a3:428_4": "saṅkaḍḍhitvā aṅgāre katvā mayhaṃ ārocehi, ahaṃ attānaṃ pariccajitvā aṅgāramajjhe",
  "atk-s0513a3:428_5": "patissāmi. Mama sarīre pakke tvaṃ maṃsaṃ khāditvā samaṇadhammaṃ kareyyāsī”ti tena",
  "atk-s0513a3:428_6": "saddhiṃ sallapanto catutthaṃ gāthamāha –",
  "atk-s0513a3:429": "64.",
  "atk-s0513a3:430": "“Na sasassa tilā atthi, na muggā napi taṇḍulā;",
  "atk-s0513a3:431": "Iminā agginā pakkaṃ, mamaṃ bhutvā vane vasā”ti.",
  "atk-s0513a3:432": "Tattha mamaṃ bhutvāti yaṃ taṃ ahaṃ aggiṃ karohīti vadāmi, iminā agginā pakkaṃ maṃ bhuñjitvā imasmiṃ vane vasa, ekassa sasassa sarīraṃ nāma ekassa purisassa yāpanamattaṃ hotīti.",
  "atk-s0513a3:433_0": "Sakko tassa vacanaṃ sutvā attano ānubhāvena ekaṃ aṅgārarāsiṃ māpetvā bodhisattassa",
  "atk-s0513a3:433_1": "ārocesi. So dabbatiṇasayanato uṭṭhāya tattha gantvā “sace me lomantaresu pāṇakā atthi,",
  "atk-s0513a3:433_2": "te mā mariṃsū”ti tikkhattuṃ sarīraṃ vidhunitvā sakalasarīraṃ dānamukhe ṭhapetvā laṅghitvā",
  "atk-s0513a3:433_3": "padumasare rājahaṃso viya pamuditacitto aṅgārarāsimhi pati. So pana aggi bodhisattassa",
  "atk-s0513a3:433_4": "sarīre lomakūpamattampi uṇhaṃ kātuṃ nāsakkhi, himagabbhaṃ paviṭṭho viya ahosi. Atha",
  "atk-s0513a3:433_5": "sakkaṃ āmantetvā “brāhmaṇa, tayā kato aggi atisītalo, mama sarīre lomakūpamattampi",
  "atk-s0513a3:433_6": "uṇhaṃ kātuṃ na sakkoti, kiṃ nāmeta”nti āha. “Sasapaṇḍita, nāhaṃ brāhmaṇo, sakkohamasmi,",
  "atk-s0513a3:433_7": "tava vīmaṃsanatthāya āgatomhī”ti. “Sakka, tvaṃ tāva tiṭṭha, sakalopi ce lokasannivāso",
  "atk-s0513a3:433_8": "maṃ dānena vīmaṃseyya, neva me adātukāmataṃ passeyyā”ti bodhisatto sīhanādaṃ nadi.",
  "atk-s0513a3:433_9": "Atha naṃ sakko “sasapaṇḍita, tava guṇo sakalakappaṃ pākaṭo hotū”ti pabbataṃ pīḷetvā",
  "atk-s0513a3:433_10": "pabbatarasaṃ ādāya candamaṇḍale sasalakkhaṇaṃ likhitvā bodhisattaṃ ānetvā tasmiṃ",
  "atk-s0513a3:433_11": "vanasaṇḍe tasmiṃyeva vanagumbe taruṇadabbatiṇapiṭṭhe nipajjāpetvā attano vasanaṭṭhānameva",
  "atk-s0513a3:433_12": "gato. Tepi cattāro paṇḍitā samaggā sammodamānā sīlaṃ pūretvā dānaṃ datvā uposathakammaṃ",
  "atk-s0513a3:433_13": "katvā yathākammaṃ gatā.",
  "atk-s0513a3:434": "Satthā imaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne sabbaparikkhāradānadāyako gahapati sotāpattiphale patiṭṭhahi.",
  "atk-s0513a3:435": "Tadā uddo ānando ahosi, siṅgālo moggallāno, makkaṭo sāriputto, sakko anuruddho, sasapaṇḍito pana ahameva ahosinti.",
  "atk-s0513a3:436": "Sasapaṇḍitajātakavaṇṇanā chaṭṭhā.",
  "atk-s0513a3:438": "[317] 7. Matarodanajātakavaṇṇanā",
  "atk-s0513a3:439_0": "Mataṃ mataṃ eva rodathāti idaṃ satthā jetavane viharanto aññataraṃ sāvatthivāsiṃ",
  "atk-s0513a3:439_1": "kuṭumbikaṃ ārabbha kathesi. Tassa kira bhātā kālamakāsi. So tassa kālakiriyāya sokābhibhūto",
  "atk-s0513a3:439_2": "na nhāyati na bhuñjati na vilimpati, pātova susānaṃ gantvā sokasamappito rodati.",
  "atk-s0513a3:439_3": "Satthā paccūsasamaye lokaṃ olokento tassa sotāpattiphalūpanissayaṃ disvā “imassa",
  "atk-s0513a3:439_4": "atītakāraṇaṃ āharitvā sokaṃ vūpasametvā sotāpattiphalaṃ dātuṃ ṭhapetvā maṃ añño koci",
  "atk-s0513a3:439_5": "samattho natthi, imassa mayā avassayena bhavituṃ vaṭṭatī”ti punadivase pacchābhattaṃ",
  "atk-s0513a3:439_6": "piṇḍapātapaṭikkanto pacchāsamaṇaṃ ādāya tassa gharadvāraṃ gantvā “satthā āgato”ti",
  "atk-s0513a3:439_7": "sutvā āsanaṃ paññapetvā “pavesethā”ti kuṭumbikena vutto pavisitvā paññatte āsane",
  "atk-s0513a3:439_8": "nisīdi. Kuṭumbikopi āgantvā satthāraṃ vanditvā ekamantaṃ nisīdi. Atha naṃ satthā",
  "atk-s0513a3:439_9": "“kiṃ kuṭumbika cintesī”ti āha. “Āma, bhante, mama bhātu matakālato paṭṭhāya cintemī”ti.",
  "atk-s0513a3:439_10": "“Āvuso, sabbe saṅkhārā aniccā, bhijjitabbayuttakaṃ bhijjati, na tattha cintetabbaṃ,",
  "atk-s0513a3:439_11": "porāṇakapaṇḍitāpi bhātari matepi ‘bhijjitabbayuttakaṃ bhijjatī’ti na cintayiṃsū”ti",
  "atk-s0513a3:439_12": "vatvā tena yācito atītaṃ āhari.",
  "atk-s0513a3:440_0": "Atīte bārāṇasiyaṃ brahmadatte rajjaṃ kārente bodhisatto asītikoṭivibhave seṭṭhikule",
  "atk-s0513a3:440_1": "nibbatti, tassa vayappattassa mātāpitaro kālamakaṃsu. Tesu kālakatesu bodhisattassa",
  "atk-s0513a3:440_2": "bhātā kuṭumbaṃ vicāreti, bodhisatto taṃ nissāya jīvati. So aparabhāge tathārūpena",
  "atk-s0513a3:440_3": "byādhinā kālamakāsi. Ñātimittā suhajjā sannipatitvā bāhā paggayha kandanti rodanti,",
  "atk-s0513a3:440_4": "ekopi sakabhāvena saṇṭhātuṃ nāsakkhi, bodhisatto pana neva kandati na rodati. Manussā",
  "atk-s0513a3:440_5": "“passatha bho, imassa bhātari mate mukhasaṅkocanamattampi natthi, ativiya thaddhahadayo,",
  "atk-s0513a3:440_6": "‘dvepi koṭṭhāse ahameva paribhuñjissāmī’ti bhātu maraṇaṃ icchati maññe”ti bodhisattaṃ",
  "atk-s0513a3:440_7": "garahiṃsu. Ñātakāpi naṃ “tvaṃ bhātari mate na rodasī”ti garahiṃsuyeva. So tesaṃ kathaṃ",
  "atk-s0513a3:440_8": "sutvā “tumhe attano andhabālabhāvena aṭṭha lokadhamme ajānantā ‘mama bhātā mato’ti",
  "atk-s0513a3:440_9": "rodatha, ahampi marissāmi, tumhepi marissatha, attānampi ‘mayampi marissāmā’ti kasmā",
  "atk-s0513a3:440_10": "na rodatha. Sabbe saṅkhārā aniccā hutvā nirujjhanti, teneva sabhāvena saṇṭhātuṃ samattho",
  "atk-s0513a3:440_11": "ekasaṅkhāropi natthi. Tumhe andhabālā aññāṇatāya aṭṭha lokadhamme ajānitvā rodatha,",
  "atk-s0513a3:440_12": "ahaṃ kimatthaṃ rodissāmī”ti vatvā imā gāthā abhāsi –",
  "atk-s0513a3:441": "65.",
  "atk-s0513a3:442": "“Mataṃ mataṃ eva rodatha, na hi taṃ rodatha yo marissati;",
  "atk-s0513a3:443": "Sabbepi sarīradhārino, anupubbena jahanti jīvitaṃ.",
  "atk-s0513a3:444": "66.",
  "atk-s0513a3:445": "“Devamanussā catuppadā, pakkhigaṇā uragā ca bhogino;",
  "atk-s0513a3:446": "Samhi sarīre anissarā, ramamānāva jahanti jīvitaṃ.",
  "atk-s0513a3:447": "67.",
  "atk-s0513a3:448": "“Evaṃ calitaṃ asaṇṭhitaṃ, sukhadukkhaṃ manujesvapekkhiya;",
  "atk-s0513a3:449": "Kanditaruditaṃ niratthakaṃ, kiṃ vo sokagaṇābhikīrare.",
  "atk-s0513a3:450": "68.",
  "atk-s0513a3:451": "“Dhuttā ca soṇḍā akatā, bālā sūrā ayogino;",
  "atk-s0513a3:452": "Dhīraṃ maññanti bāloti, ye dhammassa akovidā”ti.",
  "atk-s0513a3:453_0": "Tattha mataṃ mataṃ evāti mataṃ mataṃyeva. Anupubbenāti attano attano maraṇavāre sampatte",
  "atk-s0513a3:453_1": "paṭipāṭiyā jahanti jīvitaṃ, na ekatova sabbe maranti, yadi evaṃ mareyyuṃ, lokappavatti",
  "atk-s0513a3:453_2": "ucchijjeyya. Bhoginoti mahantena sarīrabhogena samannāgatā. Ramamānāvāti tattha tattha",
  "atk-s0513a3:453_3": "nibbattā sabbepi ete devādayo sattā attano attano nibbattaṭṭhāne abhiramamānāva anukkaṇṭhitāva",
  "atk-s0513a3:453_4": "jīvitaṃ jahanti. Evaṃ calitanti evaṃ tīsu bhavesu niccalabhāvassa ca saṇṭhitabhāvassa",
  "atk-s0513a3:453_5": "ca abhāvā calitaṃ asaṇṭhitaṃ. Kiṃ vo sokagaṇābhikīrareti kiṃkāraṇā tumhe sokarāsī",
  "atk-s0513a3:453_6": "abhikiranti ajjhottharanti.",
  "atk-s0513a3:454_0": "Dhuttā ca soṇḍā akatāti itthidhuttā surādhuttā akkhadhuttā ca surāsoṇḍādayo soṇḍā",
  "atk-s0513a3:454_1": "ca akatabuddhino asikkhitakā ca. Bālāti bālyena samannāgatā aviddasuno. Sūrā ayoginoti",
  "atk-s0513a3:454_2": "ayonisomanasikārena sūrā, yogesu ayuttatāya ayogino. “Ayodhino”tipi pāṭho, kilesamārena",
  "atk-s0513a3:454_3": "saddhiṃ yujjhituṃ asamatthāti attho. Dhīraṃ maññanti bāloti, ye dhammassa akovidāti",
  "atk-s0513a3:454_4": "ye evarūpā dhuttādayo aṭṭhavidhassa lokadhammassa akovidā, te appamattakepi dukkhadhamme",
  "atk-s0513a3:454_5": "uppanne attanā kandamānā rodamānā aṭṭha lokadhamme kathato jānitvā ñātimaraṇādīsu",
  "atk-s0513a3:454_6": "akandantaṃ arodantaṃ mādisaṃ dhīraṃ paṇḍitaṃ “bālo ayaṃ na rodatī”ti maññantīti.",
  "atk-s0513a3:455": "Evaṃ bodhisatto tesaṃ dhammaṃ desetvā sabbepi te nissoke akāsi.",
  "atk-s0513a3:456_0": "Satthā imaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne",
  "atk-s0513a3:456_1": "kuṭumbiko sotāpattiphale patiṭṭhahi. Tadā mahājanassa dhammaṃ desetvā nissokabhāvakarapaṇḍito",
  "atk-s0513a3:456_2": "pana ahameva ahosinti.",
  "atk-s0513a3:457": "Matarodanajātakavaṇṇanā sattamā.",
  "atk-s0513a3:459": "[318] 8. Kaṇaverajātakavaṇṇanā",
  "atk-s0513a3:460_0": "Yaṃ taṃ vasanta samayeti idaṃ satthā jetavane viharanto purāṇadutiyikāpalobhanaṃ",
  "atk-s0513a3:460_1": "ārabbha kathesi. Vatthu indriyajātake āvi bhavissati. Satthā pana taṃ bhikkhuṃ “pubbe",
  "atk-s0513a3:460_2": "tvaṃ bhikkhu etaṃ nissāya asinā sīsacchedaṃ paṭilabhī”ti vatvā tena yācito atītaṃ āhari.",
  "atk-s0513a3:461_0": "Atīte bārāṇasiyaṃ brahmadatte rajjaṃ kārente bodhisatto kāsigāmake ekassa gahapatikassa",
  "atk-s0513a3:461_1": "ghare coranakkhattena jāto vayappatto corakammaṃ katvā jīvikaṃ kappento loke pākaṭo",
  "atk-s0513a3:461_2": "ahosi sūro nāgabalo, koci naṃ gaṇhituṃ nāsakkhi. So ekadivasaṃ ekasmiṃ seṭṭhighare",
  "atk-s0513a3:461_3": "sandhiṃ chinditvā bahuṃ dhanaṃ avahari. Nāgarā rājānaṃ upasaṅkamitvā “deva, eko mahācoro",
  "atk-s0513a3:461_4": "nagaraṃ vilumpati, taṃ gaṇhāpethā”ti vadiṃsu. Rājā tassa gahaṇatthāya nagaraguttikaṃ",
  "atk-s0513a3:461_5": "āṇāpesi. So rattibhāge tattha tattha vaggabandhanena manusse ṭhapetvā taṃ sahoḍḍhaṃ",
  "atk-s0513a3:461_6": "gāhāpetvā rañño ārocesi. Rājā “sīsamassa chindā”ti nagaraguttikaññeva āṇāpesi. Nagaraguttiko",
  "atk-s0513a3:461_7": "taṃ pacchābāhaṃ gāḷhabandhanaṃ bandhāpetvā gīvāyassa rattakaṇavīramālaṃ laggetvā",
  "atk-s0513a3:461_8": "sīse iṭṭhakacuṇṇaṃ okiritvā catukke catukke kasāhi tāḷāpento kharassarena paṇavena",
  "atk-s0513a3:461_9": "āghātanaṃ neti. “Imasmiṃ kira nagare vilopakārako coro gahito”ti sakalanagaraṃ saṅkhubhi.",
  "atk-s0513a3:462_0": "Tadā ca bārāṇasiyaṃ sahassaṃ gaṇhantī sāmā nāma gaṇikā hoti rājavallabhā pañcasatavaṇṇadāsīparivārā.",
  "atk-s0513a3:462_1": "Sā pāsādatale vātapānaṃ vivaritvā ṭhitā taṃ nīyamānaṃ passi. So pana abhirūpo pāsādiko",
  "atk-s0513a3:462_2": "ativiya sobhaggappatto devavaṇṇo sabbesaṃ matthakamatthakena paññāyati. Sāmā taṃ",
  "atk-s0513a3:462_3": "disvā paṭibaddhacittā hutvā “kena nu kho upāyenāhaṃ imaṃ purisaṃ attano sāmikaṃ kareyya”nti",
  "atk-s0513a3:462_4": "cintayantī “attheko upāyo”ti attano atthacarikāya ekissā hatthe nagaraguttikassa",
  "atk-s0513a3:462_5": "sahassaṃ pesesi “ayaṃ coro sāmāya bhātā, aññatra sāmāya añño etassa avassayo natthi,",
  "atk-s0513a3:462_6": "tumhe kira idaṃ sahassaṃ gahetvā etaṃ vissajjethā”ti. Sā gantvā tathā akāsi. Nagaraguttiko",
  "atk-s0513a3:462_7": "“ayaṃ coro pākaṭo, na sakkā etaṃ vissajjetuṃ, aññaṃ pana manussaṃ labhitvā imaṃ paṭicchannayānake",
  "atk-s0513a3:462_8": "nisīdāpetvā pesetuṃ sakkā”ti āha. Sā gantvā tassā ārocesi.",
  "atk-s0513a3:463_0": "Tadā paneko seṭṭhiputto sāmāya paṭibaddhacitto devasikaṃ sahassaṃ deti. So taṃ divasampi",
  "atk-s0513a3:463_1": "sūriyatthaṅgamanavelāya sahassaṃ gaṇhitvā taṃ gharaṃ agamāsi. Sāmāpi sahassabhaṇḍikaṃ",
  "atk-s0513a3:463_2": "gahetvā ūrūsu ṭhapetvā parodantī nisinnā hoti. “Kiṃ eta”nti ca vuttā “sāmi, ayaṃ",
  "atk-s0513a3:463_3": "coro mama bhātā, ‘ahaṃ nīcakammaṃ karomī’ti mayhaṃ santikaṃ na eti, nagaraguttikassa",
  "atk-s0513a3:463_4": "pahitaṃ ‘sahassaṃ labhamāno vissajjessāmi na’nti sāsanaṃ pesesi. Idāni imaṃ sahassaṃ",
  "atk-s0513a3:463_5": "ādāya nagaraguttikassa santikaṃ gacchantaṃ na labhāmī”ti āha. So tassā paṭibaddhacittatāya",
  "atk-s0513a3:463_6": "“ahaṃ gamissāmī”ti āha. “Tena hi tayā ābhatameva gahetvā gacchāhī”ti. So taṃ gahetvā",
  "atk-s0513a3:463_7": "nagaraguttikassa gehaṃ gañchi. So taṃ seṭṭhiputtaṃ paṭicchannaṭṭhāne ṭhapetvā coraṃ",
  "atk-s0513a3:463_8": "paṭicchannayānake nisīdāpetvā sāmāya pahiṇitvā “ayaṃ coro raṭṭhe pākaṭo, tamandhakāraṃ",
  "atk-s0513a3:463_9": "tāva hotu, atha naṃ manussānaṃ paṭisallīnavelāya ghātāpessāmī”ti apadesaṃ katvā muhuttaṃ",
  "atk-s0513a3:463_10": "vītināmetvā manussesu paṭisallīnesu seṭṭhiputtaṃ mahantenārakkhena āghātanaṃ netvā",
  "atk-s0513a3:463_11": "asinā sīsaṃ chinditvā sarīraṃ sūle āropetvā nagaraṃ pāvisi.",
  "atk-s0513a3:464_0": "Tato paṭṭhāya sāmā aññesaṃ hatthato kiñci na gaṇhāti, teneva saddhiṃ abhiramamānā",
  "atk-s0513a3:464_1": "vicarati. So cintesi “sace ayaṃ aññasmiṃ paṭibaddhacittā bhavissati, mampi mārāpetvā",
  "atk-s0513a3:464_2": "tena saddhiṃ abhiramissati, accantaṃ mittadubbhinī esā, mayā idha avasitvā khippaṃ",
  "atk-s0513a3:464_3": "palāyituṃ vaṭṭati, gacchanto ca pana tucchahattho agantvā etissā ābharaṇabhaṇḍaṃ",
  "atk-s0513a3:464_4": "gahetvā gacchissāmī”ti cintetvā ekasmiṃ divase taṃ āha – “bhadde, mayaṃ pañjare pakkhittakukkuṭā",
  "atk-s0513a3:464_5": "viya niccaṃ ghareyeva homa, ekadivasaṃ uyyānakīḷaṃ karissāmā”ti. Sā “sādhū”ti sampaṭicchitvā",
  "atk-s0513a3:464_6": "khādanīyabhojanīyādiṃ sabbaṃ paṭiyādetvā sabbābharaṇapaṭimaṇḍitā tena saddhiṃ paṭicchannayāne",
  "atk-s0513a3:464_7": "nisīditvā uyyānaṃ agamāsi. So tattha tāya saddhiṃ kīḷanto “idāni mayhaṃ palāyituṃ",
  "atk-s0513a3:464_8": "vaṭṭatī”ti tāya saddhiṃ kilesaratiyā ramitukāmo viya ekaṃ kaṇavīragacchantaraṃ pavisitvā",
  "atk-s0513a3:464_9": "taṃ āliṅganto viya nippīḷetvā visaññaṃ katvā pātetvā sabbābharaṇāni omuñcitvā tassāyeva",
  "atk-s0513a3:464_10": "uttarāsaṅgena bandhitvā bhaṇḍikaṃ khandhe ṭhapetvā uyyānavatiṃ laṅghitvā pakkāmi.",
  "atk-s0513a3:465_0": "Sāpi paṭiladdhasaññā uṭṭhāya paricārikānaṃ santikaṃ āgantvā “ayyaputto kaha”nti pucchi.",
  "atk-s0513a3:465_1": "“Na jānāma, ayye”ti. “Maṃ matāti saññāya bhāyitvā palāto bhavissatī”ti anattamanā",
  "atk-s0513a3:465_2": "hutvā tatoyeva gehaṃ gantvā “mama piyasāmikassa adiṭṭhakālato paṭṭhāyeva alaṅkatasayane",
  "atk-s0513a3:465_3": "na sayissāmī”ti bhūmiyaṃ nipajji. Tato paṭṭhāya manāpaṃ sāṭakaṃ na nivāseti, dve",
  "atk-s0513a3:465_4": "bhattāni na bhuñjati, gandhamālādīni na paṭisevati, “yena kenaci upāyena ayyaputtaṃ",
  "atk-s0513a3:465_5": "pariyesitvā pakkosāpessāmī”ti naṭe pakkosāpetvā sahassaṃ adāsi. “Kiṃ karoma, ayye”ti",
  "atk-s0513a3:465_6": "vutte “tumhākaṃ agamanaṭṭhānaṃ nāma natthi, tumhe gāmanigamarājadhāniyo carantā samajjaṃ",
  "atk-s0513a3:465_7": "katvā samajjamaṇḍale paṭhamameva imaṃ gītaṃ gāyeyyāthā”ti naṭe sikkhāpentī paṭhamaṃ",
  "atk-s0513a3:465_8": "gāthaṃ vatvā “tumhehi imasmiṃ gītake gīte sace ayyaputto tasmiṃ parisantare bhavissati,",
  "atk-s0513a3:465_9": "tumhehi saddhiṃ kathessati, athassa mama arogabhāvaṃ kathetvā taṃ ādāya āgaccheyyātha,",
  "atk-s0513a3:465_10": "no ce āgacchati, sāsanaṃ peseyyāthā”ti paribbayaṃ datvā naṭe uyyojesi. Te bārāṇasito",
  "atk-s0513a3:465_11": "nikkhamitvā tattha tattha samajjaṃ karontā ekaṃ paccantagāmakaṃ agamiṃsu. Sopi coro",
  "atk-s0513a3:465_12": "palāyitvā tattha vasati. Te tattha samajjaṃ karontā paṭhamameva imaṃ gītakaṃ gāyiṃsu –",
  "atk-s0513a3:466": "69.",
  "atk-s0513a3:467": "“Yaṃ taṃ vasantasamaye, kaṇaveresu bhāṇusu;",
  "atk-s0513a3:468": "Sāmaṃ bāhāya pīḷesi, sā taṃ ārogyamabravī”ti.",
  "atk-s0513a3:469_0": "Tattha kaṇaveresūti karavīresu. Bhāṇusūti rattavaṇṇānaṃ pupphānaṃ pabhāya sampannesu.",
  "atk-s0513a3:469_1": "Sāmanti evaṃnāmikaṃ. Pīḷesīti kilesaratiyā ramitukāmo viya āliṅganto pīḷesi. Sā tanti",
  "atk-s0513a3:469_2": "sā sāmā arogā, tvaṃ pana “sā matā”ti saññāya bhīto palāyasi, sā attano ārogyaṃ abravi",
  "atk-s0513a3:469_3": "kathesi, ārocesīti attho.",
  "atk-s0513a3:470": "Coro taṃ sutvā naṭaṃ upasaṅkamitvā “tvaṃ ‘sāmā jīvatī’ti vadasi, ahaṃ pana na saddahāmī”ti tena saddhiṃ sallapanto dutiyaṃ gāthamāha –",
  "atk-s0513a3:471": "70.",
  "atk-s0513a3:472": "“Ambho na kira saddheyyaṃ, yaṃ vāto pabbataṃ vahe;",
  "atk-s0513a3:473": "Pabbatañce vahe vāto, sabbampi pathaviṃ vahe;",
  "atk-s0513a3:474": "Yattha sāmā kālakatā, sā maṃ ārogyamabravī”ti.",
  "atk-s0513a3:475_0": "Tassattho – ambho naṭa, idaṃ kira na saddaheyyaṃ na saddahitabbaṃ. Yaṃ vāto tiṇapaṇṇāni",
  "atk-s0513a3:475_1": "viya pabbataṃ vaheyya, sacepi so pabbataṃ vaheyya, sabbampi pathaviṃ vaheyya, yathā",
  "atk-s0513a3:475_2": "cetaṃ asaddaheyyaṃ, tathā idanti. Yattha sāmā kālakatāti yā nāma sāmā kālakatā, sā",
  "atk-s0513a3:475_3": "maṃ ārogyaṃ abravīti kiṃkāraṇā saddaheyyaṃ. Matā nāma na kassaci sāsanaṃ pesentīti.",
  "atk-s0513a3:476": "Tassa vacanaṃ sutvā naṭo tatiyaṃ gāthamāha –",
  "atk-s0513a3:477": "71.",
  "atk-s0513a3:478": "“Na ceva sā kālakatā, na ca sā aññamicchati;",
  "atk-s0513a3:479": "Ekabhattikinī sāmā, tameva abhikaṅkhatī”ti.",
  "atk-s0513a3:480": "Tattha tameva abhikaṅkhatīti aññaṃ purisaṃ na icchati, taññeva kaṅkhati icchati patthetīti.",
  "atk-s0513a3:481": "Taṃ sutvā coro “sā jīvatu vā mā vā, na tāya mayhaṃ attho”ti vatvā catutthaṃ gāthamāha –",
  "atk-s0513a3:482": "72.",
  "atk-s0513a3:483": "“Asanthutaṃ maṃ cirasanthutena, nimīni sāmā adhuvaṃ dhuvena;",
  "atk-s0513a3:484": "Mayāpi sāmā nimineyya aññaṃ, ito ahaṃ dūrataraṃ gamissa”nti.",
  "atk-s0513a3:485_0": "Tattha asanthutanti akatasaṃsaggaṃ. Cirasanthutenāti cirakatasaṃsaggena. Nimīnīti",
  "atk-s0513a3:485_1": "parivattesi. Adhuvaṃ dhuvenāti maṃ adhuvaṃ tena dhuvasāmikena parivattetuṃ nagaraguttikassa",
  "atk-s0513a3:485_2": "sahassaṃ datvā maṃ gaṇhīti attho. Mayāpi sāmā nimineyya aññanti sāmā mayāpi aññaṃ",
  "atk-s0513a3:485_3": "sāmikaṃ parivattetvā gaṇheyya. Ito ahaṃ dūrataraṃ gamissanti yattha na sakkā tassā",
  "atk-s0513a3:485_4": "sāsanaṃ vā pavattiṃ vā sotuṃ, tādisaṃ dūrataraṃ ṭhānaṃ gamissaṃ, tasmā mama ito aññattha",
  "atk-s0513a3:485_5": "gatabhāvaṃ tassā ārocethāti vatvā tesaṃ passantānaññeva gāḷhataraṃ nivāsetvā vegena palāyi.",
  "atk-s0513a3:486": "Naṭā gantvā tena katakiriyaṃ tassā kathayiṃsu. Sā vippaṭisārinī hutvā attano pakatiyā eva vītināmesi.",
  "atk-s0513a3:487": "Satthā imaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne ukkaṇṭhitabhikkhu sotāpattiphale patiṭṭhahi.",
  "atk-s0513a3:488": "Tadā seṭṭhiputto ayaṃ bhikkhu ahosi, sāmā purāṇadutiyikā, coro pana ahameva ahosinti.",
  "atk-s0513a3:489": "Kaṇaverajātakavaṇṇanā aṭṭhamā.",
  "atk-s0513a3:491": "[319] 9. Tittirajātakavaṇṇanā",
  "atk-s0513a3:492_0": "Susukhaṃ vata jīvāmīti idaṃ satthā kosambiyaṃ nissāya badarikārāme viharanto rāhulattheraṃ",
  "atk-s0513a3:492_1": "ārabbha kathesi. Vatthu heṭṭhā tipallatthajātake vitthāritameva. Bhikkhū dhammasabhāyaṃ",
  "atk-s0513a3:492_2": "kathaṃ samuṭṭhāpesuṃ “āvuso, rāhulo sikkhākāmo kukkuccako ovādakkhamo”ti. Tassāyasmato",
  "atk-s0513a3:492_3": "guṇakathāya samuṭṭhāpitāya satthā āgantvā “kāya nuttha, bhikkhave, etarahi kathāya",
  "atk-s0513a3:492_4": "sannisinnā”ti pucchitvā “imāya nāmā”ti vutte “na, bhikkhave, idāneva, pubbepi rāhulo",
  "atk-s0513a3:492_5": "sikkhākāmo kukkuccako ovādakkhamoyevā”ti vatvā atītaṃ āhari.",
  "atk-s0513a3:493_0": "Atīte bārāṇasiyaṃ brahmadatte rajjaṃ kārente bodhisatto brāhmaṇakule nibbattitvā",
  "atk-s0513a3:493_1": "vayappatto takkasilaṃ gantvā sabbasippāni uggaṇhitvā nikkhamma himavantapadese isipabbajjaṃ",
  "atk-s0513a3:493_2": "pabbajitvā abhiññā ca samāpattiyo ca nibbattetvā jhānakīḷaṃ kīḷanto ramaṇīye vanasaṇḍe",
  "atk-s0513a3:493_3": "vasitvā loṇambilasevanatthāya aññataraṃ paccantagāmakaṃ agamāsi. Tattha naṃ manussā",
  "atk-s0513a3:493_4": "disvā pasannacittā aññatarasmiṃ araññe paṇṇasālaṃ kāretvā paccayehi upaṭṭhahantā",
  "atk-s0513a3:493_5": "vāsāpesuṃ. Tadā tasmiṃ gāmake eko sākuṇiko ekaṃ dīpakatittiraṃ gahetvā suṭṭhu sikkhāpetvā",
  "atk-s0513a3:493_6": "pañjare pakkhipitvā paṭijaggati. So taṃ araññaṃ netvā tassa saddena āgatāgate tittire",
  "atk-s0513a3:493_7": "gahetvā vikkiṇitvā jīvikaṃ kappesi. Tittiro “maṃ ekaṃ nissāya bahū mama ñātakā nassanti,",
  "atk-s0513a3:493_8": "mayhametaṃ pāpa”nti nissaddo ahosi. So tassa nissaddabhāvaṃ ñatvā veḷupesikāya naṃ",
  "atk-s0513a3:493_9": "sīse paharati. Tittiro dukkhāturatāya saddaṃ karoti. Evaṃ so sākuṇiko taṃ nissāya",
  "atk-s0513a3:493_10": "tittire gahetvā jīvikaṃ kappesi.",
  "atk-s0513a3:494_0": "Atha so tittiro cintesi “ime marantūti mayhaṃ cetanā natthi, paṭiccakammaṃ pana maṃ",
  "atk-s0513a3:494_1": "phusati, mayi saddaṃ akaronte ete nāgacchanti, karonteyeva āgacchanti, āgatāgate",
  "atk-s0513a3:494_2": "ayaṃ gahetvā jīvitakkhayaṃ pāpeti, atthi nu kho ettha mayhaṃ pāpaṃ, natthī”ti. So",
  "atk-s0513a3:494_3": "tato paṭṭhāya “ko nu kho me imaṃ kaṅkhaṃ chindeyyā”ti tathārūpaṃ paṇḍitaṃ upadhārento",
  "atk-s0513a3:494_4": "carati. Athekadivasaṃ so sākuṇiko bahū tittire gahetvā pacchiṃ pūretvā “pānīyaṃ pivissāmī”ti",
  "atk-s0513a3:494_5": "bodhisattassa assamaṃ gantvā taṃ pañjaraṃ bodhisattassa santike ṭhapetvā pānīyaṃ",
  "atk-s0513a3:494_6": "pivitvā vālukātale nipanno niddaṃ okkami. Tittiro tassa niddokkantabhāvaṃ ñatvā “mama",
  "atk-s0513a3:494_7": "kaṅkhaṃ imaṃ tāpasaṃ pucchissāmi, jānanto me kathessatī”ti pañjare nisinnoyeva taṃ",
  "atk-s0513a3:494_8": "pucchanto paṭhamaṃ gāthamāha –",
  "atk-s0513a3:495": "73.",
  "atk-s0513a3:496": "“Susukhaṃ vata jīvāmi, labhāmi ceva bhuñjituṃ;",
  "atk-s0513a3:497": "Paripanthe ca tiṭṭhāmi, kā nu bhante gatī mamā”ti.",
  "atk-s0513a3:498_0": "Tattha susukhaṃ vata jīvāmīti ahaṃ, bhante, imaṃ sākuṇikaṃ nissāya suṭṭhu sukhaṃ",
  "atk-s0513a3:498_1": "jīvāmi. Labhāmīti yathārucitaṃ khādanīyaṃ bhojanīyaṃ bhuñjitumpi labhāmi. Paripanthe",
  "atk-s0513a3:498_2": "ca tiṭṭhāmīti apica kho yattha mama ñātakā mama saddena āgatāgatā vinassanti, tasmiṃ",
  "atk-s0513a3:498_3": "paripanthe tiṭṭhāmi. Kā nu, bhante, gatī mamāti kā nu kho, bhante, mama gati, kā",
  "atk-s0513a3:498_4": "nipphatti bhavissatīti pucchi.",
  "atk-s0513a3:499": "Tassa pañhaṃ vissajjento bodhisatto dutiyaṃ gāthamāha –",
  "atk-s0513a3:500": "74.",
  "atk-s0513a3:501": "“Mano ce te nappaṇamati, pakkhi pāpassa kammuno;",
  "atk-s0513a3:502": "Abyāvaṭassa bhadrassa, na pāpamupalimpatī”ti.",
  "atk-s0513a3:503_0": "Tattha pāpassa kammunoti yadi tava mano pāpakammassatthāya na paṇamati, pāpakaraṇe",
  "atk-s0513a3:503_1": "tanninno tappoṇo tappabbhāro na hoti. Abyāvaṭassāti evaṃ sante pāpakammakaraṇatthāya",
  "atk-s0513a3:503_2": "abyāvaṭassa ussukkaṃ anāpannassa tava bhadrassa suddhasseva sato pāpaṃ na upalimpati na allīyatīti.",
  "atk-s0513a3:504": "Taṃ sutvā tittiro tatiyaṃ gāthamāha –",
  "atk-s0513a3:505": "75.",
  "atk-s0513a3:506": "“Ñātako no nisinnoti, bahu āgacchate jano;",
  "atk-s0513a3:507": "Paṭiccakammaṃ phusati, tasmiṃ me saṅkate mano”ti.",
  "atk-s0513a3:508_0": "Tassattho – bhante, sacāhaṃ saddaṃ na kareyyaṃ, ayaṃ tittirajano na āgaccheyya, mayi",
  "atk-s0513a3:508_1": "pana saddaṃ karonte “ñātako no nisinno”ti ayaṃ bahu jano āgacchati, taṃ āgatāgataṃ",
  "atk-s0513a3:508_2": "luddo gahetvā jīvitakkhayaṃ pāpento maṃ paṭicca nissāya etaṃ pāṇātipātakammaṃ phusati",
  "atk-s0513a3:508_3": "paṭilabhati vindati, tasmiṃ maṃ paṭicca kate pāpe mama nu kho etaṃ pāpanti evaṃ me",
  "atk-s0513a3:508_4": "mano saṅkate parisaṅkati kukkuccaṃ āpajjatīti.",
  "atk-s0513a3:509": "Taṃ sutvā bodhisatto catutthaṃ gāthamāha –",
  "atk-s0513a3:510": "76.",
  "atk-s0513a3:511": "“Na paṭiccakammaṃ phusati, mano ce nappadussati;",
  "atk-s0513a3:512": "Appossukkassa bhadrassa, na pāpamupalimpatī”ti.",
  "atk-s0513a3:513_0": "Tassattho – yadi tava pāpakiriyāya mano na padussati, tanninno tappono tappabbhāro",
  "atk-s0513a3:513_1": "na hoti, evaṃ sante luddena āyasmantaṃ paṭicca katampi pāpakammaṃ taṃ na phusati",
  "atk-s0513a3:513_2": "na allīyati, pāpakiriyāya hi appossukkassa nirālayassa bhadrassa parisuddhasseva",
  "atk-s0513a3:513_3": "sato tava pāṇātipātacetanāya abhāvā taṃ pāpaṃ na upalimpati, tava cittaṃ na allīyatīti.",
  "atk-s0513a3:514": "Evaṃ mahāsatto tittiraṃ saññāpesi, sopi taṃ nissāya nikkukkucco ahosi. Luddo pabuddho bodhisattaṃ vanditvā pañjaraṃ ādāya pakkāmi.",
  "atk-s0513a3:515": "Satthā imaṃ dhammadesanaṃ āharitvā jātakaṃ samodhānesi – “tadā tittiro rāhulo ahosi, tāpaso pana ahameva ahosi”nti.",
  "atk-s0513a3:516": "Tittirajātakavaṇṇanā navamā.",
  "atk-s0513a3:518": "[320] 10. Succajajātakavaṇṇanā",
  "atk-s0513a3:519_0": "Succajaṃ vata naccajīti idaṃ satthā jetavane viharanto ekaṃ kuṭumbikaṃ ārabbha kathesi.",
  "atk-s0513a3:519_1": "So kira “gāmake uddhāraṃ sādhessāmī”ti bhariyāya saddhiṃ tattha gantvā sādhetvā dhanaṃ",
  "atk-s0513a3:519_2": "āharitvā “pacchā nessāmī”ti ekasmiṃ kule ṭhapetvā puna sāvatthiṃ gacchanto antarāmagge",
  "atk-s0513a3:519_3": "ekaṃ pabbataṃ addasa. Atha naṃ bhariyā āha “sace, sāmi, ayaṃ pabbato suvaṇṇamayo",
  "atk-s0513a3:519_4": "bhaveyya, dadeyyāsi pana me kiñcī”ti. “Kāsi tvaṃ, na kiñci dassāmī”ti. Sā “yāva thaddhahadayo",
  "atk-s0513a3:519_5": "vatāyaṃ, pabbate suvaṇṇamaye jātepi mayhaṃ kiñci na dassatī”ti anattamanā ahosi.",
  "atk-s0513a3:519_6": "Te jetavanasamīpaṃ āgantvā “pānīyaṃ pivissāmā”ti vihāraṃ pavisitvā pānīyaṃ piviṃsu.",
  "atk-s0513a3:519_7": "Satthāpi paccūsakāleyeva tesaṃ sotāpattiphalassa upanissayaṃ disvā āgamanaṃ olokayamāno",
  "atk-s0513a3:519_8": "gandhakuṭipariveṇe nisīdi chabbaṇṇarasmiyo vissajjento. Tepi pānīyaṃ pivitvā āgantvā",
  "atk-s0513a3:519_9": "satthāraṃ vanditvā nisīdiṃsu. Satthā tehi saddhiṃ paṭisanthāraṃ katvā “kahaṃ gatātthā”ti",
  "atk-s0513a3:519_10": "pucchi. “Amhākaṃ gāmake uddhāraṃ sādhanatthāya, bhante”ti. “Kiṃ, upāsike tava sāmiko",
  "atk-s0513a3:519_11": "tuyhaṃ hitaṃ paṭikaṅkhati, upakāraṃ te karotī”ti. Bhante, ahaṃ imasmiṃ sasinehā,",
  "atk-s0513a3:519_12": "ayaṃ pana mayi nissineho, ajja mayā pabbataṃ disvā “sacāyaṃ pabbato suvaṇṇamayo assa,",
  "atk-s0513a3:519_13": "kiñci me dadeyyāsī”ti vutto “kāsi tvaṃ, na kiñci dassāmī”ti āha, evaṃ thaddhahadayo",
  "atk-s0513a3:519_14": "ayanti. “Upāsike, evaṃ nāmesa vadati, yadā pana tava guṇaṃ sarati, tadā sabbissariyaṃ",
  "atk-s0513a3:519_15": "te detī”ti vatvā “kathetha, bhante”ti tehi yācito atītaṃ āhari.",
  "atk-s0513a3:520_0": "Atīte bārāṇasiyaṃ brahmadatte rajjaṃ kārente bodhisatto tassa sabbakiccakārako amacco",
  "atk-s0513a3:520_1": "ahosi. Athekadivasaṃ rājā puttaṃ uparājānaṃ upaṭṭhānaṃ āgacchantaṃ disvā “ayaṃ mama",
  "atk-s0513a3:520_2": "antepure dubbheyyā”ti taṃ pakkosāpetvā “tāta, yāvāhaṃ jīvāmi, tāva nagare vasituṃ",
  "atk-s0513a3:520_3": "na lacchasi, aññattha vasitvā mamaccayena rajjaṃ kārehī”ti āha. So “sādhū”ti pitaraṃ",
  "atk-s0513a3:520_4": "vanditvā jeṭṭhabhariyāya saddhiṃ nagarā nikkhamitvā paccantaṃ gantvā araññaṃ pavisitvā",
  "atk-s0513a3:520_5": "paṇṇasālaṃ māpetvā vanamūlaphalāphalehi yāpento vasi. Aparabhāge rājā kālamakāsi.",
  "atk-s0513a3:520_6": "Uparājā nakkhattaṃ olokento tassa kālakatabhāvaṃ ñatvā bārāṇasiṃ āgacchanto antarāmagge",
  "atk-s0513a3:520_7": "ekaṃ pabbataṃ addasa. Atha naṃ bhariyā āha “sace, deva, ayaṃ pabbato suvaṇṇamayo",
  "atk-s0513a3:520_8": "assa, dadeyyāsi me kiñcī”ti. “Kāsi tvaṃ, na kiñci dassāmī”ti. Sā “ahaṃ imasmiṃ sinehaṃ",
  "atk-s0513a3:520_9": "chindituṃ asakkontī araññaṃ pāvisiṃ, ayañca evaṃ vadati, ativiya thaddhahadayo, rājā",
  "atk-s0513a3:520_10": "hutvāpi esa mayhaṃ kiṃ kalyāṇaṃ karissatī”ti anattamanā ahosi. So āgantvā rajje patiṭṭhito",
  "atk-s0513a3:520_11": "taṃ aggamahesiṭṭhāne ṭhapesi, idaṃ yasamattakameva adāsi. Uttari pana sakkārasammāno",
  "atk-s0513a3:520_12": "natthi, tassā atthibhāvampi na jānāti.",
  "atk-s0513a3:521_0": "Bodhisatto “ayaṃ devī imassa rañño upakārikā dukkhaṃ agaṇetvā araññavāsaṃ vasi. Ayaṃ",
  "atk-s0513a3:521_1": "panetaṃ agaṇetvā aññāhi saddhiṃ abhiramanto vicarati, yathā esā sabbissariyaṃ labhati,",
  "atk-s0513a3:521_2": "tathā karissāmī”ti cintetvā ekadivasaṃ taṃ upasaṅkamitvā “mahādevi mayaṃ tumhākaṃ",
  "atk-s0513a3:521_3": "santikā piṇḍapātamattampi na labhāma, kasmā amhesu pamajjittha, ativiya thaddhahadayā",
  "atk-s0513a3:521_4": "atthā”ti āha. “Tāta, sacāhaṃ attanā labheyyaṃ, tuyhampi dadeyyaṃ, alabhamānā pana",
  "atk-s0513a3:521_5": "kiṃ dassāmi, rājāpi mayhaṃ idāni kiṃ nāma dassati, so antarāmagge ‘imasmiṃ pabbate",
  "atk-s0513a3:521_6": "suvaṇṇamaye jāte mayhaṃ kiñci dassasī’ti vutto ‘kāsi tvaṃ, na kiñci dassāmī’ti āha,",
  "atk-s0513a3:521_7": "supariccajampi na pariccajī”ti. “Kiṃ pana rañño santike imaṃ kathaṃ kathetuṃ sakkhissathā”ti?",
  "atk-s0513a3:521_8": "“Sakkhissāmi, tātā”ti. “Tena hi ahaṃ rañño santike ṭhito pucchissāmi, tumhe katheyyāthā”ti.",
  "atk-s0513a3:521_9": "“Sādhu, tātā”ti. Bodhisatto deviyā rañño upaṭṭhānaṃ āgantvā ṭhitakāle āha “nanu,",
  "atk-s0513a3:521_10": "ayye, mayaṃ tumhākaṃ santikā kiñci na labhāmā”ti? “Tāta, ahaṃ labhamānā tuyhaṃ dadeyyaṃ,",
  "atk-s0513a3:521_11": "ahameva kiñci na labhāmi, alabhamānā tuyhaṃ kiṃ dassāmi, rājāpi idāni mayhaṃ kiṃ",
  "atk-s0513a3:521_12": "nāma dassati, so araññato āgamanakāle ekaṃ pabbataṃ disvā ‘sacāyaṃ pabbato suvaṇṇamayo",
  "atk-s0513a3:521_13": "assa, kiñci me dadeyyāsī’ti vutto ‘kāsi tvaṃ, na kiñci dassāmī’ti vadati, supariccajampi",
  "atk-s0513a3:521_14": "na pariccajī”ti etamatthaṃ dīpentī paṭhamaṃ gāthamāha –",
  "atk-s0513a3:522": "77.",
  "atk-s0513a3:523": "“Succajaṃ vata naccaji, vācāya adadaṃ giriṃ;",
  "atk-s0513a3:524": "Kiñhi tassacajantassa, vācāya adada pabbata”nti.",
  "atk-s0513a3:525_0": "Tattha succajaṃ vatāti sukhena cajituṃ sakkuṇeyyampi na caji. Adadanti vacanamattenāpi",
  "atk-s0513a3:525_1": "pabbataṃ adadamāno. Kiñhi tassacajantassāti tassa nāmetassa mayā yācitassa na cajantassa",
  "atk-s0513a3:525_2": "kiñhi cajeyya. Vācāya adada pabbatanti sacāyaṃ mayā yācito mama vacanena suvaṇṇamayampi",
  "atk-s0513a3:525_3": "hontaṃ taṃ pabbataṃ vācāya adada, vacanamattena adassāti attho.",
  "atk-s0513a3:526": "Taṃ sutvā rājā dutiyaṃ gāthamāha –",
  "atk-s0513a3:527": "78.",
  "atk-s0513a3:528": "“Yañhi kayirā tañhi vade, yaṃ na kayirā na taṃ vade;",
  "atk-s0513a3:529": "Akarontaṃ bhāsamānaṃ, parijānanti paṇḍitā”ti.",
  "atk-s0513a3:530_0": "Tassattho – yadeva hi paṇḍito puriso kāyena kareyya, taṃ vācāya vadeyya. Yaṃ na kayirā,",
  "atk-s0513a3:530_1": "na taṃ vadeyya, dātukāmova dammīti vadeyya, na adātukāmoti adhippāyo. Kiṃkāraṇā?",
  "atk-s0513a3:530_2": "Yo hi “dassāmī”ti vatvāpi pacchā na dadāti, taṃ akarontaṃ kevalaṃ musā bhāsamānaṃ",
  "atk-s0513a3:530_3": "parijānanti paṇḍitā. Ayaṃ “dassāmī”ti vacanamattameva bhāsati, na pana deti, yañhi",
  "atk-s0513a3:530_4": "kho pana adinnampi vacanamatteneva dinnaṃ hoti, taṃ puretarameva laddhaṃ nāma bhavissatīti",
  "atk-s0513a3:530_5": "evaṃ tassa musāvādibhāvaṃ parijānanti paṇḍitā, bālā pana vacanamatteneva tussantīti.",
  "atk-s0513a3:531": "Taṃ sutvā devī rañño añjaliṃ paggahetvā tatiyaṃ gāthamāha –",
  "atk-s0513a3:532": "79.",
  "atk-s0513a3:533": "“Rājaputta namo tyatthu, sacce dhamme ṭhito casi;",
  "atk-s0513a3:534": "Yassa te byasanaṃ patto, saccasmiṃ ramate mano”ti.",
  "atk-s0513a3:535": "Tattha sacce dhammeti vacīsacce ca sabhāvadhamme ca. Byasanaṃ pattoti yassa tava raṭṭhā pabbājanīyasaṅkhātaṃ byasanaṃ pattopi mano saccasmiṃyeva ramati.",
  "atk-s0513a3:536": "Evaṃ rañño guṇakathaṃ kathayamānāya deviyā taṃ sutvā bodhisatto tassā guṇakathaṃ kathento catutthaṃ gāthamāha –",
  "atk-s0513a3:537": "80.",
  "atk-s0513a3:538": "“Yā daliddī daliddassa, aḍḍhā aḍḍhassa kittima;",
  "atk-s0513a3:539": "Sā hissa paramā bhariyā, sahiraññassa itthiyo”ti.",
  "atk-s0513a3:540_0": "Tattha kittimāti kittisampannāti attho. Sā hissa paramāti yā daliddassa sāmikassa",
  "atk-s0513a3:540_1": "daliddakāle sayampi daliddī hutvā taṃ na pariccajati. Aḍḍhassāti aḍḍhakāle aḍḍhā",
  "atk-s0513a3:540_2": "hutvā sāmikameva anuvattati, samānasukhadukkhāva hoti, sā hi tassa paramā uttamā",
  "atk-s0513a3:540_3": "bhariyā nāma. Sahiraññassa pana issariye ṭhitassa itthiyo nāma hontiyeva, anacchariyameva etanti.",
  "atk-s0513a3:541_0": "Evañca pana vatvā bodhisatto “ayaṃ, mahārāja, tumhākaṃ dukkhitakāle araññe samānadukkhā",
  "atk-s0513a3:541_1": "hutvā vasi, imissā sammānaṃ kātuṃ vaṭṭatī”ti deviyā guṇaṃ kathesi. Rājā tassa vacanena",
  "atk-s0513a3:541_2": "deviyā guṇaṃ saritvā “paṇḍita, tava kathāyāhaṃ deviyā guṇaṃ anussari”nti vatvā tassā",
  "atk-s0513a3:541_3": "sabbissariyamadāsi. “Tayāhaṃ deviyā guṇaṃ sarāpito”ti bodhisattassapi mahantaṃ sakkāraṃ akāsi.",
  "atk-s0513a3:542": "Satthā imaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne ubho jayampatikā sotāpattiphale patiṭṭhahiṃsu.",
  "atk-s0513a3:543": "Tadā bārāṇasirājā ayaṃ kuṭumbiko ahosi, devī ayaṃ upāsikā, paṇḍitāmacco pana ahameva ahosinti.",
  "atk-s0513a3:544": "Succajajātakavaṇṇanā dasamā.",
  "atk-s0513a3:545": "Pucimandavaggo dutiyo.",
  "atk-s0513a3:546": "3. Kuṭidūsakavaggo",
  "atk-s0513a3:548": "[321] 1. Kuṭidūsakajātakavaṇṇanā",
  "atk-s0513a3:549_0": "Manussasseva te sīsanti idaṃ satthā jetavane viharanto mahākassapattherassa paṇṇasālajhāpakaṃ",
  "atk-s0513a3:549_1": "daharabhikkhuṃ ārabbha kathesi. Vatthu pana rājagahe samuṭṭhitaṃ. Tadā kira thero",
  "atk-s0513a3:549_2": "rājagahaṃ nissāya araññakuṭiyaṃ viharati, tassa dve daharā upaṭṭhānaṃ karonti. Tesu",
  "atk-s0513a3:549_3": "eko therassa upakārako, eko dubbaco itarena kataṃ attanā katasadisaṃ karoti. Tena",
  "atk-s0513a3:549_4": "mukhodakādīsu upaṭṭhāpitesu therassa santikaṃ gantvā vanditvā “bhante, udakaṃ ṭhapitaṃ,",
  "atk-s0513a3:549_5": "mukhaṃ dhovathā”tiādīni vadati. Tena kālasseva vuṭṭhāya therassa pariveṇe sammaṭṭhe",
  "atk-s0513a3:549_6": "therassa nikkhamanavelāya ito cito ca paharanto sakalapariveṇaṃ attanā sammaṭṭhaṃ",
  "atk-s0513a3:549_7": "viya karoti. Vattasampanno cintesi “ayaṃ dubbaco mayā kataṃ attanā katasadisaṃ karoti,",
  "atk-s0513a3:549_8": "etassa saṭhakammaṃ pākaṭaṃ karissāmī”ti.",
  "atk-s0513a3:550_0": "Tasmiṃ antogāme bhutvā āgantvā niddāyanteva nhānodakaṃ tāpetvā piṭṭhikoṭṭhake ṭhapetvā",
  "atk-s0513a3:550_1": "aññaṃ aḍḍhanāḷimattaṃ udakaṃ uddhane ṭhapesi. Itaro pabujjhitvāva gantvā usumaṃ uṭṭhahantaṃ",
  "atk-s0513a3:550_2": "disvā “udakaṃ tāpetvā koṭṭhake ṭhapitaṃ bhavissatī”ti therassa santikaṃ gantvā “bhante,",
  "atk-s0513a3:550_3": "nhānakoṭṭhake udakaṃ ṭhapitaṃ, nhāyathā”ti āha. Thero ‘nhāyissāmī”ti tena saddhiṃyeva",
  "atk-s0513a3:550_4": "āgantvā koṭṭhake udakaṃ aditvā “kahaṃ udaka”nti pucchi. So vegena aggisālaṃ gantvā",
  "atk-s0513a3:550_5": "tucchabhājane uḷuṅkaṃ otāresi, uḷuṅko tucchabhājanassa tale paṭihato “tatā”ti saddamakāsi.",
  "atk-s0513a3:550_6": "Tato paṭṭhāya tassa “uḷuṅkasaddako”tveva nāmaṃ jātaṃ.",
  "atk-s0513a3:551_0": "Tasmiṃ khaṇe itaro piṭṭhikoṭṭhakato udakaṃ āharitvā “nhāyatha, bhante”ti āha. Thero",
  "atk-s0513a3:551_1": "nhatvā āvajjento uḷuṅkasaddakassa dubbacabhāvaṃ ñatvā taṃ sāyaṃ therupaṭṭhānaṃ āgataṃ",
  "atk-s0513a3:551_2": "ovadi “āvuso, samaṇena nāma attanā katameva ‘kataṃ me’ti vattuṃ vaṭṭati, aññathā",
  "atk-s0513a3:551_3": "sampajānamusāvādo hoti, ito paṭṭhāya evarūpaṃ mā akāsī”ti. So therassa kujjhitvā",
  "atk-s0513a3:551_4": "punadivase therena saddhiṃ piṇḍāya gāmaṃ na pāvisi. Thero itareneva saddhiṃ pāvisi.",
  "atk-s0513a3:551_5": "Uḷuṅkasaddakopi therassa upaṭṭhākakulaṃ gantvā “bhante, thero kaha”nti vutte “aphāsukena",
  "atk-s0513a3:551_6": "vihāreyeva nisinno”ti vatvā “kiṃ, bhante, laddhuṃ vaṭṭatī”ti vutte “idañcidañca dethā”ti",
  "atk-s0513a3:551_7": "gahetvā attano rucitaṭṭhānaṃ gantvā bhuñjitvā vihāraṃ agamāsi.",
  "atk-s0513a3:552_0": "Punadivase thero taṃ kulaṃ gantvā nisīdi. Manussehi “kiṃ, bhante, ayyassa aphāsukaṃ,",
  "atk-s0513a3:552_1": "hiyyo kirattha vihāreyeva nisinnā, asukadaharassa hatthe āhāraṃ pesayimha, paribhutto",
  "atk-s0513a3:552_2": "ayyenā”ti vutte thero tuṇhībhūtova bhattakiccaṃ katvā vihāraṃ gantvā sāyaṃ therupaṭṭhānakāle",
  "atk-s0513a3:552_3": "āgataṃ āmantetvā “āvuso, asukagāme nāma asukakule ‘therassa idañcidañca laddhuṃ vaṭṭatī’ti",
  "atk-s0513a3:552_4": "viññāpetvā kira te bhutta”nti vatvā “viññatti nāma na vaṭṭati, mā puna evarūpaṃ anācāraṃ",
  "atk-s0513a3:552_5": "carā”ti āha. So ettakena there āghātaṃ bandhitvā “ayaṃ hiyyopi udakamattaṃ nissāya",
  "atk-s0513a3:552_6": "mayā saddhiṃ kalahaṃ kari, idāni panassa upaṭṭhākānaṃ gehe mayā bhattamuṭṭhi bhuttāti",
  "atk-s0513a3:552_7": "asahanto puna kalahaṃ karoti, jānissāmissa kattabbayuttaka”nti punadivase there piṇḍāya",
  "atk-s0513a3:552_8": "paviṭṭhe muggaraṃ gahetvā paribhogabhājanāni bhinditvā paṇṇasālaṃ jhāpetvā palāyi.",
  "atk-s0513a3:552_9": "So jīvamānova manussapeto hutvā sussitvā kālaṃ katvā avīcimahāniraye nibbatti. So",
  "atk-s0513a3:552_10": "tena kato anācāro mahājanassa majjhe pākaṭo jāto.",
  "atk-s0513a3:553_0": "Athekacce bhikkhū rājagahā sāvatthiṃ gantvā sabhāgaṭṭhāne pattacīvaraṃ paṭisāmetvā",
  "atk-s0513a3:553_1": "satthu santikaṃ gantvā vanditvā nisīdiṃsu. Satthā tehi saddhiṃ paṭisanthāraṃ katvā",
  "atk-s0513a3:553_2": "“kuto āgatatthā”ti pucchi. “Rājagahā, bhante”ti. “Ko tattha ovādadāyako ācariyo”ti.",
  "atk-s0513a3:553_3": "“Mahākassapatthero, bhante”ti. “Sukhaṃ, bhikkhave, kassapassā”ti. “Āma, bhante, therassa",
  "atk-s0513a3:553_4": "sukhaṃ, saddhivihāriko panassa ovāde dinne kujjhitvā therassa paṇṇasālaṃ jhāpetvā",
  "atk-s0513a3:553_5": "palāyīti. Taṃ sutvā satthā “bhikkhave, kassapassa evarūpena bālena saddhiṃ caraṇato",
  "atk-s0513a3:553_6": "ekacariyāva seyyo”ti vatvā imaṃ dhammapade gāthamāha –",
  "atk-s0513a3:554": "“Carañce nādhigaccheyya, seyyaṃ sadisamattano;",
  "atk-s0513a3:555": "Ekacariyaṃ daḷhaṃ kayirā, natthi bāle sahāyatā”ti. ;",
  "atk-s0513a3:556_0": "Idañca pana vatvā puna te bhikkhū āmantetvā “na, bhikkhave, idāneva so kuṭidūsako,",
  "atk-s0513a3:556_1": "pubbepi kuṭidūsakoyeva, na ca idāneva ovādadāyakassa kujjhati, pubbepi kujjhiyevā”ti",
  "atk-s0513a3:556_2": "vatvā tehi yācito atītaṃ āhari.",
  "atk-s0513a3:557_0": "Atīte bārāṇasiyaṃ brahmadatte rajjaṃ kārente bodhisatto siṅgilasakuṇayoniyaṃ nibbattitvā",
  "atk-s0513a3:557_1": "vayappatto attano manāpaṃ anovassakaṃ kulāvakaṃ katvā himavantapadese vasati. Atheko",
  "atk-s0513a3:557_2": "makkaṭo vassakāle acchinnadhāre deve vassante sītapīḷito dante khādanto bodhisattassa",
  "atk-s0513a3:557_3": "avidūre nisīdi. Bodhisatto taṃ tathā kilamantaṃ disvā tena saddhiṃ sallapanto paṭhamaṃ gāthamāha –",
  "atk-s0513a3:558": "81.",
  "atk-s0513a3:559": "“Manussasseva te sīsaṃ, hatthapādā ca vānara;",
  "atk-s0513a3:560": "Atha kena nu vaṇṇena, agāraṃ te na vijjatī”ti.",
  "atk-s0513a3:561": "Tattha vaṇṇenāti kāraṇena. Agāranti tava nivāsagehaṃ kena kāraṇena natthīti pucchi.",
  "atk-s0513a3:562": "Taṃ sutvā vānaro dutiyaṃ gāthamāha –",
  "atk-s0513a3:563": "82.",
  "atk-s0513a3:564": "“Manussasseva me sīsaṃ, hatthapādā ca siṅgila;",
  "atk-s0513a3:565": "Yāhu seṭṭhā manussesu, sā me paññā na vijjatī”ti.",
  "atk-s0513a3:566_0": "Tattha siṅgilāti taṃ sakuṇaṃ nāmenālapati. Yāhu seṭṭhā manussesūti yā manussesu seṭṭhāti",
  "atk-s0513a3:566_1": "kathenti, sā mama vicāraṇapaññā natthi. Sīsahatthapādakāyabalāni hi loke appamāṇaṃ,",
  "atk-s0513a3:566_2": "vicāraṇapaññāva seṭṭhā, sā mama natthi, tasmā me agāraṃ na vijjatīti.",
  "atk-s0513a3:567": "Taṃ sutvā bodhisatto itaraṃ gāthādvayamāha –",
  "atk-s0513a3:568": "83.",
  "atk-s0513a3:569": "“Anavaṭṭhitacittassa, lahucittassa dubbhino;",
  "atk-s0513a3:570": "Niccaṃ addhuvasīlassa, sukhabhāvo na vijjati.",
  "atk-s0513a3:571": "84.",
  "atk-s0513a3:572": "“So karassu ānubhāvaṃ, vītivattassu sīliyaṃ;",
  "atk-s0513a3:573": "Sītavātaparittāṇaṃ, karassu kuṭavaṃ kapī”ti.",
  "atk-s0513a3:574_0": "Tattha anavaṭṭhitacittassāti appatiṭṭhitacittassa. Dubbhinoti mittadubbhissa. Addhuvasīlassāti",
  "atk-s0513a3:574_1": "na sabbakālaṃ sīlarakkhakassa. So karassu ānubhāvanti so tvaṃ samma makkaṭa paññāya",
  "atk-s0513a3:574_2": "uppādanatthaṃ ānubhāvaṃ balaṃ upāyaṃ karohi. Vītivattassu sīliyanti attano dussīlabhāvasaṅkhātaṃ",
  "atk-s0513a3:574_3": "sīliyaṃ atikkamitvā sīlavā hoti. Kuṭavaṃ kapīti sītavātassa parittāṇasamatthaṃ attano",
  "atk-s0513a3:574_4": "kuṭavaṃ kulāvakaṃ ekaṃ vasanāgārakaṃ karohīti.",
  "atk-s0513a3:575_0": "Makkaṭo cintesi “ayaṃ tāva attano anovassakaṭṭhāne nisinnabhāvena maṃ paribhāsati,",
  "atk-s0513a3:575_1": "na nisīdāpessāmi naṃ imasmiṃ kulāvake”ti. Tato bodhisattaṃ gaṇhitukāmo pakkhandi,",
  "atk-s0513a3:575_2": "bodhisatto uppatitvā aññattha gato. Makkaṭo kulāvakaṃ viddhaṃsetvā cuṇṇavicuṇṇaṃ katvā pakkāmi.",
  "atk-s0513a3:576": "Satthā imaṃ dhammadesanaṃ āharitvā jātakaṃ samodhānesi – “tadā makkaṭo kuṭijhāpako ahosi, siṅgilasakuṇo pana ahameva ahosi”nti.",
  "atk-s0513a3:577": "Kuṭidūsakajātakavaṇṇanā paṭhamā.",
  "atk-s0513a3:579": "[322] 2. Duddubhajātakavaṇṇanā",
  "atk-s0513a3:580_0": "Duddubhāyati bhaddanteti idaṃ satthā jetavane viharanto aññatitthiye ārabbha kathesi.",
  "atk-s0513a3:580_1": "Titthiyā kira jetavanassa samīpe tasmiṃ tasmiṃ ṭhāne kaṇṭakāpassaye seyyaṃ kappenti,",
  "atk-s0513a3:580_2": "pañcātapaṃ tapenti, nānappakāraṃ micchātapaṃ caranti. Atha sambahulā bhikkhū sāvatthiyaṃ",
  "atk-s0513a3:580_3": "piṇḍāya caritvā jetavanaṃ āgacchantā antarāmagge te disvā gantvā satthāraṃ upasaṅkamitvā",
  "atk-s0513a3:580_4": "“atthi nu kho, bhante, aññatitthiyānaṃ vatasamādāne sāro”ti pucchiṃsu. Satthā “na,",
  "atk-s0513a3:580_5": "bhikkhave, tesaṃ vatasamādāne sāro vā viseso vā atthi, tañhi nighaṃsiyamānaṃ upaparikkhiyamānaṃ",
  "atk-s0513a3:580_6": "ukkārabhūmimaggasadisaṃ sasakassa duddubhasadisaṃ hotī”ti vatvā “duddubhasadisabhāvamassa",
  "atk-s0513a3:580_7": "mayaṃ na jānāma, kathetha no, bhante”ti tehi yācito atītaṃ āhari.",
  "atk-s0513a3:581_0": "Atīte bārāṇasiyaṃ brahmadatte rajjaṃ kārente bodhisatto sīhayoniyaṃ nibbattitvā vayappatto",
  "atk-s0513a3:581_1": "araññe paṭivasati. Tadā pana pacchimasamuddasamīpe beluvamissakatālavanaṃ hoti. Tatreko",
  "atk-s0513a3:581_2": "sasako beluvarukkhamūle ekassa tālagacchassa heṭṭhā vasati. So ekadivasaṃ gocaraṃ",
  "atk-s0513a3:581_3": "ādāya āgantvā tālapaṇṇassa heṭṭhā nipanno cintesi “sace ayaṃ pathavī saṃvaṭṭeyya,",
  "atk-s0513a3:581_4": "kahaṃ nu kho gamissāmī”ti. Tasmiṃ khaṇe ekaṃ beluvapakkaṃ tālapaṇṇassa upari pati.",
  "atk-s0513a3:581_5": "So tassa saddena “addhā pathavī saṃvaṭṭatī”ti uppatitvā pacchato anolokentova palāyi.",
  "atk-s0513a3:581_6": "Taṃ maraṇabhayabhītaṃ vegena palāyantaṃ añño sasako disvā pucchi “kiṃ bho, ativiya",
  "atk-s0513a3:581_7": "bhīto palāyasī”ti. “Mā pucchi, bho”ti. So “kiṃ bho, kiṃ bho”ti pacchato dhāvateva.",
  "atk-s0513a3:581_8": "Itaro nivattitvā anolokentova “ettha pathavī saṃvaṭṭatī”ti āha. Sopi tassa pacchato",
  "atk-s0513a3:581_9": "palāyi. Evaṃ tamañño addasa, tamaññoti evaṃ sasakasahassaṃ ekato hutvā palāyi. Te",
  "atk-s0513a3:581_10": "ekopi migo disvā ekato hutvā palāyi. Eko sūkaro, eko gokaṇṇo, eko mahiṃso, eko gavayo,",
  "atk-s0513a3:581_11": "eko khaggo, eko byaggho, eko sīho, eko hatthī disvā “kimeta”nti pucchitvā “ettha",
  "atk-s0513a3:581_12": "pathavī saṃvaṭṭatī”ti vutte palāyi. Evaṃ anukkamena yojanamattaṃ tiracchānabalaṃ ahosi.",
  "atk-s0513a3:582_0": "Tadā bodhisatto taṃ balaṃ palāyantaṃ disvā “kimeta”nti pucchitvā “ettha pathavī saṃvaṭṭatī”ti",
  "atk-s0513a3:582_1": "sutvā cintesi “pathavīsaṃvaṭṭanaṃ nāma na kadāci atthi, addhā etesaṃ kiñci dussutaṃ",
  "atk-s0513a3:582_2": "bhavissati, mayi kho pana ussukkaṃ anāpajjante sabbe nassissanti, jīvitaṃ nesaṃ dassāmī”ti",
  "atk-s0513a3:582_3": "sīhavegena purato pabbatapādaṃ gantvā tikkhattuṃ sīhanādaṃ nadi. Te sīhabhayatajjitā",
  "atk-s0513a3:582_4": "nivattitvā piṇḍitā aṭṭhaṃsu. Sīho tesaṃ antaraṃ pavisitvā “kimatthaṃ palāyathā”ti",
  "atk-s0513a3:582_5": "pucchi. “Pathavī saṃvaṭṭatī”ti. “Kena saṃvaṭṭamānā diṭṭhā”ti? “Hatthī jānantī”ti.",
  "atk-s0513a3:582_6": "Hatthī pucchi. Te “mayaṃ na jānāma, sīhā jānantī”ti vadiṃsu, sīhāpi “mayaṃ na jānāma,",
  "atk-s0513a3:582_7": "byagghā jānantī”ti, byagghāpi “mayaṃ na jānāma, khaggā jānantī”ti, khaggāpi “gavayā",
  "atk-s0513a3:582_8": "jānantī”ti, gavayāpi “mahiṃsā jānantī”ti, mahiṃsāpi “gokaṇṇā jānantī”ti, gokaṇṇāpi",
  "atk-s0513a3:582_9": "“sūkarā jānantī”ti, sūkarāpi “migā jānantī”ti, migāpi “mayaṃ na jānāma, sasakā jānantī”ti,",
  "atk-s0513a3:582_10": "sasakesu pucchiyamānesu “ayaṃ kathetī”ti taṃ sasakaṃ dassesuṃ. Atha naṃ “evaṃ kira,",
  "atk-s0513a3:582_11": "samma, passasi pathavī saṃvaṭṭatī”ti pucchi. “Āma, sāmi mayā diṭṭhā”ti. “Kattha vasanto",
  "atk-s0513a3:582_12": "passasī”ti? “Pacchimasamuddasamīpe beluvamissakatālavane vasāmi. Ahañhi tattha beluvarukkhamūle",
  "atk-s0513a3:582_13": "tālagacche tālapaṇṇassa heṭṭhā nipanno cintesiṃ “sace pathavī saṃvaṭṭati, kahaṃ gamissāmī”ti,",
  "atk-s0513a3:582_14": "atha taṅkhaṇaññeva pathaviyā saṃvaṭṭanasaddaṃ sutvā palātomhī”ti.",
  "atk-s0513a3:583_0": "Sīho cintesi “addhā tassa tālapaṇṇassa upari beluvapakkaṃ patitvā duddubhāyanasaddamakāsi,",
  "atk-s0513a3:583_1": "svāyaṃ taṃ saddaṃ sutvā ‘pathavī saṃvaṭṭatī’ti saññaṃ uppādetvā palāyi, tathato jānissāmī”ti.",
  "atk-s0513a3:583_2": "So taṃ sasakaṃ gahetvā mahājanaṃ assāsetvā “ahaṃ iminā diṭṭhaṭṭhāne pathaviyā saṃvaṭṭanabhāvaṃ",
  "atk-s0513a3:583_3": "vā asaṃvaṭṭanabhāvaṃ vā tathato jānitvā āgamissāmi, yāva mamāgamanā tumhe ettheva",
  "atk-s0513a3:583_4": "hothā”ti sasakaṃ piṭṭhiyaṃ āropetvā sīhavegena pakkhanditvā tālavane sasakaṃ otāretvā",
  "atk-s0513a3:583_5": "“ehi tayā diṭṭhaṭṭhānaṃ dassehī”ti āha. “Na visahāmi sāmī”ti. “Ehi mā bhāyī”ti. So",
  "atk-s0513a3:583_6": "beluvarukkhaṃ upasaṅkamituṃ asakkonto avidūre ṭhatvā “idaṃ sāmi duddubhāyanaṭṭhāna”nti",
  "atk-s0513a3:583_7": "vatvā paṭhamaṃ gāthamāha –",
  "atk-s0513a3:584": "85.",
  "atk-s0513a3:585": "“Duddubhāyati bhaddante, yasmiṃ dese vasāmahaṃ;",
  "atk-s0513a3:586": "Ahampetaṃ na jānāmi, kimetaṃ duddubhāyatī”ti.",
  "atk-s0513a3:587_0": "Tattha duddubhāyatīti duddubhasaddaṃ karoti. Bhaddanteti bhaddaṃ tava atthu. Kimetanti",
  "atk-s0513a3:587_1": "yasmiṃ padese ahaṃ vasāmi, tattha duddubhāyati, ahampi na jānāmi “kiṃ vā etaṃ duddubhāyati,",
  "atk-s0513a3:587_2": "kena vā kāraṇena duddubhāyati, kevalaṃ duddubhāyanasaddaṃ assosi”nti.",
  "atk-s0513a3:588_0": "Evaṃ vutte sīho beluvarukkhamūlaṃ gantvā tālapaṇṇassa heṭṭhā sasakena nipannaṭṭhānañceva",
  "atk-s0513a3:588_1": "tālapaṇṇamatthake patitaṃ beluvapakkañca disvā pathaviyā asaṃvaṭṭanabhāvaṃ tathato",
  "atk-s0513a3:588_2": "jānitvā sasakaṃ piṭṭhiyaṃ āropetvā sīhavegena khippaṃ migasaṅghānaṃ santikaṃ gantvā",
  "atk-s0513a3:588_3": "sabbaṃ pavattiṃ ārocetvā “tumhe mā bhāyathā”ti migagaṇaṃ assāsetvā vissajjesi. Sace",
  "atk-s0513a3:588_4": "hi tadā bodhisatto na bhaveyya, sabbe samuddaṃ pavisitvā nasseyyuṃ. Bodhisattaṃ pana",
  "atk-s0513a3:588_5": "nissāya sabbe jīvitaṃ labhiṃsūti.",
  "atk-s0513a3:589": "86.",
  "atk-s0513a3:590": "“Beluvaṃ patitaṃ sutvā, duddubhanti saso javi;",
  "atk-s0513a3:591": "Sasassa vacanaṃ sutvā, santattā migavāhinī.",
  "atk-s0513a3:592": "87.",
  "atk-s0513a3:593": "“Appatvā padaviññāṇaṃ, paraghosānusārino;",
  "atk-s0513a3:594": "Panādaparamā bālā, te honti parapattiyā.",
  "atk-s0513a3:595": "88.",
  "atk-s0513a3:596": "“Ye ca sīlena sampannā, paññāyūpasame ratā;",
  "atk-s0513a3:597": "Ārakā viratā dhīrā, na honti parapattiyā”ti. –",
  "atk-s0513a3:598": "Imā tisso abhisambuddhagāthā.",
  "atk-s0513a3:599_0": "Tattha beluvanti beluvapakkaṃ. Duddubhantīti evaṃ saddaṃ kurumānaṃ. Santattāti utrastā.",
  "atk-s0513a3:599_1": "Migavāhinīti anekasahassasaṅkhā migasenā. Padaviññāṇanti viññāṇapadaṃ, sotaviññāṇakoṭṭhāsaṃ",
  "atk-s0513a3:599_2": "apāpuṇitvāti attho. Te honti parapattiyāti te paraghosānusārino tameva paraghosasaṅkhātaṃ",
  "atk-s0513a3:599_3": "panādaṃ “parama”nti maññamānā bālā andhaputhujjanā viññāṇapadassa appattatāya parapattiyāva",
  "atk-s0513a3:599_4": "honti, paresaṃ vacanaṃ saddahitvā yaṃ vā taṃ vā karonti.",
  "atk-s0513a3:600_0": "Sīlenāti ariyamaggena āgatasīlena samannāgatā. Paññāyūpasame ratāti maggeneva āgatapaññāya",
  "atk-s0513a3:600_1": "kilesūpasame ratā, yathā vā sīlena, evaṃ paññāyapi sampannā, kilesūpasame ratātipi",
  "atk-s0513a3:600_2": "attho. Ārakā viratā dhīrāti pāpakiriyato ārakā viratā paṇḍitā. Na hontīti te evarūpā",
  "atk-s0513a3:600_3": "sotāpannā pāpato oratabhāvena kilesūpasame abhiratabhāvena ca ekavāraṃ maggañāṇena",
  "atk-s0513a3:600_4": "paṭividdhadhammā aññesaṃ kathentānampi na saddahanti na gaṇhanti. Kasmā? Attano paccakkhattāti. Tena vuttaṃ –",
  "atk-s0513a3:601": "“Assaddho akataññū ca, sandhicchedo ca yo naro;",
  "atk-s0513a3:602": "Hatāvakāso vantāso, sa ve uttamaporiso”ti. ;",
  "atk-s0513a3:603": "Satthā imaṃ dhammadesanaṃ āharitvā jātakaṃ samodhānesi – “tadā sīho ahameva ahosi”nti.",
  "atk-s0513a3:604": "Duddubhajātakavaṇṇanā dutiyā.",
  "atk-s0513a3:606": "[323] 3. Brahmadattajātakavaṇṇanā",
  "atk-s0513a3:607_0": "Dvayaṃ yācanakoti idaṃ satthā āḷaviṃ nissāya aggāḷave cetiye viharanto kuṭikārasikkhāpadaṃ",
  "atk-s0513a3:607_1": "ārabbha kathesi. Vatthu pana heṭṭhā maṇikaṇṭhajātake āgatameva. Idha pana satthā",
  "atk-s0513a3:607_2": "“saccaṃ kira tumhe, bhikkhave, yācanabahulā viññattibahulā viharathā”ti vatvā “āma,",
  "atk-s0513a3:607_3": "bhante”ti vutte te bhikkhū garahitvā “bhikkhave, porāṇakapaṇḍitā pathavissarena raññā",
  "atk-s0513a3:607_4": "pavāritāpi paṇṇacchattañca ekapaṭalikaṃ upāhanayugañca yācitukāmā hirottappabhedanabhayena",
  "atk-s0513a3:607_5": "mahājanamajjhe akathetvā raho kathayiṃsū”ti vatvā atītaṃ āhari.",
  "atk-s0513a3:608_0": "Atīte kapilaraṭṭhe uttarapañcālanagare uttarapañcālarāje rajjaṃ kārente bodhisatto",
  "atk-s0513a3:608_1": "ekasmiṃ nigamagāme brāhmaṇakule nibbattitvā vayappatto takkasilāyaṃ sabbasippāni",
  "atk-s0513a3:608_2": "uggaṇhitvā aparabhāge tāpasapabbajjaṃ pabbajitvā himavante uñchācariyāya vanamūlaphalāphalena",
  "atk-s0513a3:608_3": "yāpento ciraṃ vasitvā loṇambilasevanatthāya manussapathaṃ vicaranto uttarapañcālanagaraṃ",
  "atk-s0513a3:608_4": "patvā rājuyyāne vasitvā punadivase bhikkhaṃ pariyesamāno nagaraṃ pavisitvā rājadvāraṃ",
  "atk-s0513a3:608_5": "sampāpuṇi. Rājā tassācāre ca vihāre ca pasīditvā mahātale nisīdāpetvā rājārahaṃ paṇītabhojanaṃ",
  "atk-s0513a3:608_6": "bhojetvā paṭiññaṃ gahetvā uyyāneyeva vasāpesi. So nibaddhaṃ rājaghareyeva bhuñjanto",
  "atk-s0513a3:608_7": "vassānassa accayena himavantameva gantukāmo hutvā cintesi “mayhaṃ maggaṃ gacchantassa",
  "atk-s0513a3:608_8": "ekapaṭalikā upāhanā ceva paṇṇacchattañca laddhuṃ vaṭṭati, rājānaṃ yācissāmī”ti. So",
  "atk-s0513a3:608_9": "ekadivasaṃ rājānaṃ uyyānaṃ āgantvā vanditvā nisinnaṃ disvā “upāhanañca chattañca",
  "atk-s0513a3:608_10": "yācissāmī”ti cintetvā puna cintesi “paraṃ ‘imaṃ nāma dehī’ti yācanto rodati nāma,",
  "atk-s0513a3:608_11": "paropi ‘natthī’ti vadanto paṭirodati nāma, ‘mā kho pana maṃ rodantaṃ mahājano addasa,",
  "atk-s0513a3:608_12": "mā rājāna”nti raho paṭicchannaṭṭhāne ubhopi roditvā tuṇhī bhavissāmā”ti. Atha naṃ",
  "atk-s0513a3:608_13": "“mahārāja, raho paccāsīsāmī”ti āha. Rājā taṃ sutvā rājapurise apasakki. Bodhisatto",
  "atk-s0513a3:608_14": "“sace mayi yācante rājā na dassati, metti no bhijjissati, tasmā na yācissāmī”ti taṃ",
  "atk-s0513a3:608_15": "divasaṃ nāmaṃ gahetuṃ asakkonto “gaccha, tāva, mahārāja, punekadivasaṃ jānissāmī”ti āha.",
  "atk-s0513a3:609_0": "Punekadivasaṃ rañño uyyānaṃ āgatakāle tatheva puna tathevāti evaṃ yācituṃ asakkontasseva",
  "atk-s0513a3:609_1": "dvādasa saṃvaccharāni atikkantāni. Tato rājā cintesi “mayhaṃ ayyo ‘mahārāja, raho",
  "atk-s0513a3:609_2": "paccāsīsāmī’ti vatvā parisāya apagatāya kiñci vattuṃ na visahati, vattukāmassevassa",
  "atk-s0513a3:609_3": "dvādasa vassāni atikkantāni, ciraṃ kho panassa brahmacariyaṃ carantassa ukkaṇṭhitvā",
  "atk-s0513a3:609_4": "bhoge bhuñjitukāmo rajjaṃ paccāsīsati maññe, rajjassa pana nāmaṃ gahetuṃ asakkonto",
  "atk-s0513a3:609_5": "tuṇhī hoti, ajja dānissāhaṃ rajjaṃ ādiṃ katvā yaṃ icchati, taṃ dassāmī”ti. So uyyānaṃ",
  "atk-s0513a3:609_6": "gantvā vanditvā nisinno bodhisattena “raho paccāsīsāmī”ti vutte parisāya apagatāya",
  "atk-s0513a3:609_7": "taṃ kiñci vattuṃ asakkontaṃ āha “tumhe dvādasa vassāni ‘raho paccāsīsāmī’ti vatvā",
  "atk-s0513a3:609_8": "raho laddhāpi kiñci vattuṃ na sakkotha, ahaṃ vo rajjaṃ ādiṃ katvā sabbaṃ pavāremi,",
  "atk-s0513a3:609_9": "nibbhayā hutvā yaṃ vo ruccati, taṃ yācathā”ti. “Mahārāja, yamahaṃ yācāmi, taṃ dassasī”ti?",
  "atk-s0513a3:609_10": "“Dassāmi, bhante”ti. “Mahārāja, mayhaṃ maggaṃ gacchantassa ekapaṭalikā upāhanā ca",
  "atk-s0513a3:609_11": "paṇṇacchattañca laddhuṃ vaṭṭatī”ti. “Ettakaṃ, bhante, tumhe dvādasa saṃvaccharāni",
  "atk-s0513a3:609_12": "yācituṃ na sakkothā”ti. “Āma, mahārājā”ti. “Kiṃkāraṇā, bhante, evamakatthā”ti. “Mahārāja,",
  "atk-s0513a3:609_13": "‘imaṃ nāma me dehī’ti yācanto rodati nāma, ‘natthī’ti vadanto paṭirodati nāma. ‘Sace",
  "atk-s0513a3:609_14": "tvaṃ mayā yācito na dadeyyāsi, taṃ no roditapaṭiroditaṃ nāma mahājano mā passatū’ti",
  "atk-s0513a3:609_15": "etadatthaṃ raho paccāsīsāmī”ti vatvā ādito tisso gāthā abhāsi –",
  "atk-s0513a3:610": "89.",
  "atk-s0513a3:611": "“Dvayaṃ yācanako rāja, brahmadatta nigacchati;",
  "atk-s0513a3:612": "Alābhaṃ dhanalābhaṃ vā, evaṃdhammā hi yācanā.",
  "atk-s0513a3:613": "90.",
  "atk-s0513a3:614": "“Yācanaṃ rodanaṃ āhu, pañcālānaṃ rathesabha;",
  "atk-s0513a3:615": "Yo yācanaṃ paccakkhāti, tamāhu paṭirodanaṃ.",
  "atk-s0513a3:616": "91.",
  "atk-s0513a3:617": "“Mā maddasaṃsu rodantaṃ, pañcālā susamāgatā;",
  "atk-s0513a3:618": "Tuvaṃ vā paṭirodantaṃ, tasmā icchāmahaṃ raho”ti.",
  "atk-s0513a3:619_0": "Tattha rāja brahmadattāti dvīhipi rājānaṃ ālapati. Nigacchatīti labhati vindati.",
  "atk-s0513a3:619_1": "Evaṃdhammāti evaṃsabhāvā. Āhūti paṇḍitā kathenti. Pañcālānaṃ rathesabhāti pañcālaraṭṭhassa",
  "atk-s0513a3:619_2": "issara rathapavara. Yo yācanaṃ paccakkhātīti yo pana yaṃ yācanakaṃ “natthī”ti paṭikkhipati.",
  "atk-s0513a3:619_3": "Tamāhūti taṃ paṭikkhipanaṃ “paṭirodana”nti vadanti. Mā maddasaṃsūti tava raṭṭhavāsino",
  "atk-s0513a3:619_4": "pañcālā susamāgatā maṃ rodantaṃ mā addasaṃsūti.",
  "atk-s0513a3:620": "Rājā bodhisattassa gāravalakkhaṇe pasīditvā varaṃ dadamāno catutthaṃ gāthamāha –",
  "atk-s0513a3:621": "92.",
  "atk-s0513a3:622": "“Dadāmi te brāhmaṇa rohiṇīnaṃ, gavaṃ sahassaṃ saha puṅgavena;",
  "atk-s0513a3:623": "Ariyo hi ariyassa kathaṃ na dajjā, sutvāna gāthā tava dhammayuttā”ti.",
  "atk-s0513a3:624": "Tattha rohiṇīnanti rattavaṇṇānaṃ. Ariyoti ācārasampanno. Ariyassāti ācārasampannassa. Kathaṃ na dajjāti kena kāraṇena na dadeyya. Dhammayuttāti kāraṇayuttā.",
  "atk-s0513a3:625_0": "Bodhisatto pana “nāhaṃ, mahārāja, vatthukāmehi atthiko, yaṃ ahaṃ yācāmi, tadeva me",
  "atk-s0513a3:625_1": "dehī”ti ekapaṭalikā upāhanā ca paṇṇacchattañca gahetvā “mahārāja, appamatto hohi,",
  "atk-s0513a3:625_2": "dānaṃ dehi, sīlaṃ rakkhāhi, uposathakammaṃ karohī”ti rājānaṃ ovaditvā tassa yācantasseva",
  "atk-s0513a3:625_3": "himavantameva gato. Tattha abhiññā ca samāpattiyo ca nibbattetvā brahmalokaparāyaṇo ahosi.",
  "atk-s0513a3:626": "Satthā imaṃ dhammadesanaṃ āharitvā jātakaṃ samodhānesi – “tadā rājā ānando ahosi, tāpaso pana ahameva ahosi”nti.",
  "atk-s0513a3:627": "Brahmadattajātakavaṇṇanā tatiyā.",
  "atk-s0513a3:629": "[324] 4. Cammasāṭakajātakavaṇṇanā",
  "atk-s0513a3:630_0": "Kalyāṇarūpo vatayanti idaṃ satthā jetavane viharanto cammasāṭakaṃ nāma paribbājakaṃ",
  "atk-s0513a3:630_1": "ārabbha kathesi. Tassa kira cammameva nivāsanañca pārupanañca hoti. So ekadivasaṃ",
  "atk-s0513a3:630_2": "paribbājakārāmā nikkhamitvā sāvatthiyaṃ bhikkhāya caranto eḷakānaṃ yujjhanaṭṭhānaṃ",
  "atk-s0513a3:630_3": "sampāpuṇi. Eḷako taṃ disvā paharitukāmo osakki. Paribbājako “esa mayhaṃ apacitiṃ",
  "atk-s0513a3:630_4": "dassetī”ti na paṭikkami. Eḷako vegenāgantvā taṃ ūrumhi paharitvā pātesi. Tassa taṃ",
  "atk-s0513a3:630_5": "asantapaggahaṇakāraṇaṃ bhikkhusaṅghe pākaṭaṃ ahosi. Bhikkhū dhammasabhāyaṃ kathaṃ",
  "atk-s0513a3:630_6": "samuṭṭhāpesuṃ “āvuso, cammasāṭakaparibbājako asantapaggahaṃ katvā vināsaṃ patto”ti",
  "atk-s0513a3:630_7": "satthā āgantvā “kāya nuttha, bhikkhave, etarahi kathāya sannisinnā”ti pucchitvā “imāya",
  "atk-s0513a3:630_8": "nāmā”ti vutte “na, bhikkhave, idāneva, pubbepesa asantapaggahaṃ katvā vināsaṃ pattoyevā”ti vatvā atītaṃ āhari.",
  "atk-s0513a3:631_0": "Atīte bārāṇasiyaṃ brahmadatte rajjaṃ kārente bodhisatto ekasmiṃ vāṇijakule nibbattitvā",
  "atk-s0513a3:631_1": "vayappatto vaṇijjaṃ karoti. Tadā eko cammasāṭakaparibbājako bārāṇasiyaṃ bhikkhāya",
  "atk-s0513a3:631_2": "caranto eḷakānaṃ yujjhanaṭṭhānaṃ patvā eḷakaṃ osakkantaṃ disvā “apacitiṃ me karotī”ti",
  "atk-s0513a3:631_3": "saññāya apaṭikkamitvā “imesaṃ ettakānaṃ manussānaṃ antare ayaṃ eko eḷako amhākaṃ",
  "atk-s0513a3:631_4": "guṇaṃ jānātī”ti tassa añjaliṃ paggahetvā ṭhitova paṭhamaṃ gāthamāha –",
  "atk-s0513a3:632": "93.",
  "atk-s0513a3:633": "“Kalyāṇarūpo vatayaṃ catuppado, subhaddako ceva supesalo ca;",
  "atk-s0513a3:634": "Yo brāhmaṇaṃ jātimantūpapannaṃ, apacāyati meṇḍavaro yasassī”ti.",
  "atk-s0513a3:635": "Tattha kalyāṇarūpoti kalyāṇajātiko. Supesaloti suṭṭhu piyasīlo. Jātimantūpapannanti jātiyā ca mantehi ca sampannaṃ. Yasassīti vaṇṇabhaṇanametaṃ.",
  "atk-s0513a3:636": "Tasmiṃ khaṇe āpaṇe nisinno paṇḍitavāṇijo taṃ paribbājakaṃ nisedhento dutiyaṃ gāthamāha –",
  "atk-s0513a3:637": "94.",
  "atk-s0513a3:638": "“Mā brāhmaṇa ittaradassanena, vissāsamāpajji catuppadassa;",
  "atk-s0513a3:639": "Daḷhappahāraṃ abhikaṅkhamāno, avasakkatī dassati suppahāra”nti.",
  "atk-s0513a3:640": "Tattha ittaradassanenāti khaṇikadassanena.",
  "atk-s0513a3:641_0": "Tassa paṇḍitavāṇijassa kathentasseva so meṇḍako vegenāgantvā ūrumhi paharitvā taṃ",
  "atk-s0513a3:641_1": "tattheva vedanāppattaṃ katvā pātesi. So paridevamāno nipajji. Satthā taṃ kāraṇaṃ",
  "atk-s0513a3:641_2": "pakāsento tatiyaṃ gāthamāha –",
  "atk-s0513a3:642": "95.",
  "atk-s0513a3:643": "“Ūruṭṭhi bhaggaṃ vaṭṭito khāribhāro, sabbañca bhaṇḍaṃ brāhmaṇassa bhinnaṃ;",
  "atk-s0513a3:644": "Ubhopi bāhā paggayha kandati, atidhāvatha haññate brahmacārī”ti.",
  "atk-s0513a3:645_0": "Tassattho – bhikkhave, tassa paribbājakassa ūruṭṭhikaṃ bhaggaṃ, khāribhāro vaṭṭito",
  "atk-s0513a3:645_1": "pavaṭṭito, tasmiṃ pavaṭṭamāne yaṃ tattha tassa brāhmaṇassa upakaraṇabhaṇḍaṃ, tampi",
  "atk-s0513a3:645_2": "sabbaṃ bhinnaṃ, sopi ubho bāhā ukkhipitvā parivāretvā ṭhitaparisaṃ sandhāya “abhidhāvatha,",
  "atk-s0513a3:645_3": "haññate brahmacārī”ti vadanto kandati rodati paridevatīti.",
  "atk-s0513a3:646": "Paribbājako catutthaṃ gāthaṃ āha –",
  "atk-s0513a3:647": "96.",
  "atk-s0513a3:648": "“Evaṃ so nihato seti, yo apūjaṃ pasaṃsati;",
  "atk-s0513a3:649": "Yathāhamajja pahato, hato meṇḍena dummatī”ti.",
  "atk-s0513a3:650_0": "Tattha apūjanti apūjanīyaṃ. Yathāhamajjāti yathā ahaṃ ajja asantapaggahaṃ katvā ṭhito",
  "atk-s0513a3:650_1": "meṇḍena daḷhappahārena pahato ettheva mārito. Dummatīti duppañño. Evaṃ yo aññopi",
  "atk-s0513a3:650_2": "asantapaggahaṃ karissati, sopi ahaṃ viya dukkhaṃ anubhavissatīti so paridevanto tattheva",
  "atk-s0513a3:650_3": "jīvitakkhayaṃ pattoti.",
  "atk-s0513a3:651": "Satthā imaṃ dhammadesanaṃ āharitvā jātakaṃ samodhānesi – “tadā cammasāṭako etarahi cammasāṭako ahosi, paṇḍitavāṇijo pana ahameva ahosi”nti.",
  "atk-s0513a3:652": "Cammasāṭakajātakavaṇṇanā catutthā.",
  "atk-s0513a3:654": "[325] 5. Godharājajātakavaṇṇanā",
  "atk-s0513a3:655_0": "Samaṇaṃ taṃ maññamānoti idaṃ satthā jetavane viharanto ekaṃ kuhakaṃ bhikkhuṃ ārabbha",
  "atk-s0513a3:655_1": "kathesi. Vatthu heṭṭhā vitthāritameva. Idhāpi bhikkhū taṃ bhikkhuṃ ānetvā “ayaṃ,",
  "atk-s0513a3:655_2": "bhante, bhikkhu kuhako”ti satthu dassesuṃ. Satthā “na, bhikkhave, idāneva, pubbepesa",
  "atk-s0513a3:655_3": "kuhakoyevā”ti vatvā atītaṃ āhari.",
  "atk-s0513a3:656_0": "Atīte bārāṇasiyaṃ brahmadatte rajjaṃ kārente bodhisatto godhayoniyaṃ nibbattitvā",
  "atk-s0513a3:656_1": "vayappatto kāyabalena sampanno araññe vasati. Eko dusīlatāpasopi tassa avidūre paṇṇasālaṃ",
  "atk-s0513a3:656_2": "māpetvā vāsaṃ kappesi. Bodhisatto gocarāya caranto taṃ disvā “sīlavantatāpasassa",
  "atk-s0513a3:656_3": "paṇṇasālā bhavissatī”ti tattha gantvā taṃ vanditvā attano vasanaṭṭhānameva gacchati.",
  "atk-s0513a3:656_4": "Athekadivasaṃ so kūṭatāpaso upaṭṭhākakule sampāditaṃ madhuramaṃsaṃ labhitvā “kiṃ",
  "atk-s0513a3:656_5": "maṃsaṃ nāmeta”nti pucchitvā “godhamaṃsa”nti sutvā rasataṇhāya abhibhūto “mayhaṃ assamapadaṃ",
  "atk-s0513a3:656_6": "nibaddhaṃ āgacchamānaṃ godhaṃ māretvā yathāruci pacitvā khādissāmī”ti sappidadhikaṭukabhaṇḍādīni",
  "atk-s0513a3:656_7": "gahetvā tattha gantvā muggaraṃ gahetvā kāsāvena paṭicchādetvā bodhisattassa āgamanaṃ",
  "atk-s0513a3:656_8": "olokento paṇṇasāladvāre upasantūpasanto viya nisīdi.",
  "atk-s0513a3:657_0": "So āgantvā taṃ paduṭṭhindriyaṃ disvā “iminā amhākaṃ sajātikamaṃsaṃ khāditaṃ bhavissati,",
  "atk-s0513a3:657_1": "pariggaṇhissāmi na”nti adhovāte ṭhatvā sarīragandhaṃ ghāyitvā sajātimaṃsassa khāditabhāvaṃ",
  "atk-s0513a3:657_2": "ñatvā tāpasaṃ anupagamma paṭikkamitvā cari. Tāpasopi tassa anāgamanabhāvaṃ ñatvā",
  "atk-s0513a3:657_3": "muggaraṃ khipi, muggaro sarīre apatitvā naṅguṭṭhakoṭiṃ pāpuṇi. Tāpaso “gaccha viraddhosmī”ti",
  "atk-s0513a3:657_4": "āha. Bodhisatto “maṃ tāva viraddhosi, cattāro pana apāye na viraddhosī”ti vatvā palāyitvā",
  "atk-s0513a3:657_5": "caṅkamanakoṭiyaṃ ṭhitaṃ vammikaṃ pavisitvā aññena chiddena sīsaṃ nīharitvā tena saddhiṃ",
  "atk-s0513a3:657_6": "sallapanto dve gāthā abhāsi –",
  "atk-s0513a3:658": "97.",
  "atk-s0513a3:659": "“Samaṇaṃ taṃ maññamāno, upagacchimasaññataṃ;",
  "atk-s0513a3:660": "So maṃ daṇḍena pāhāsi, yathā assamaṇo tathā.",
  "atk-s0513a3:661": "98.",
  "atk-s0513a3:662": "“Kiṃ te jaṭāhi dummedha, kiṃ te ajinasāṭiyā;",
  "atk-s0513a3:663": "Abbhantaraṃ te gahanaṃ, bāhiraṃ parimajjasī”ti.",
  "atk-s0513a3:664_0": "Tattha asaññatanti ahaṃ kāyādīhi asaññataṃ assamaṇameva samānaṃ taṃ “samaṇo eso”ti",
  "atk-s0513a3:664_1": "samitapāpatāya samaṇaṃ maññamāno upagacchiṃ. Pāhāsīti pahari. Ajinasāṭiyāti ekaṃsaṃ",
  "atk-s0513a3:664_2": "katvā pārutena ajinacammena tuyhaṃ ko attho. Abbhantaraṃ te gahananti tava sarīrabbhantaraṃ",
  "atk-s0513a3:664_3": "visapūrā viya alābu, gūthapūro viya āvāṭo, āsīvisapūro viya vammiko kilesagahanaṃ.",
  "atk-s0513a3:664_4": "Bāhiranti kevalaṃ bahisarīraṃ parimajjasi, taṃ antopharusatāya bahimaṭṭhatāya hatthilaṇḍaṃ",
  "atk-s0513a3:664_5": "viya assalaṇḍaṃ viya ca hotīti.",
  "atk-s0513a3:665": "Taṃ sutvā tāpaso tatiyaṃ gāthamāha –",
  "atk-s0513a3:666": "99.",
  "atk-s0513a3:667": "“Ehi godha nivattassu, bhuñja sālīnamodanaṃ;",
  "atk-s0513a3:668": "Telaṃ loṇañca me atthi, pahūtaṃ mayha pipphalī”ti.",
  "atk-s0513a3:669_0": "Tattha pahūtaṃ mayha pipphalīti na kevalaṃ sālīnamodanaṃ telaloṇameva, hiṅgujīrakasiṅgiveralasuṇamaricapipphalippabhedaṃ",
  "atk-s0513a3:669_1": "kaṭukabhaṇḍampi mayhaṃ bahu atthi, tenābhisaṅkhataṃ sālīnamodanaṃ bhuñjāhīti.",
  "atk-s0513a3:670": "Taṃ sutvā bodhisatto catutthaṃ gāthamāha –",
  "atk-s0513a3:671": "100.",
  "atk-s0513a3:672": "“Esa bhiyyo pavekkhāmi, vammikaṃ sataporisaṃ;",
  "atk-s0513a3:673": "Telaṃ loṇañca kittesi, ahitaṃ mayha pipphalī”ti.",
  "atk-s0513a3:674": "Tattha pavekkhāmīti pavisissāmi. Ahitanti yaṃ etaṃ tava kaṭukabhaṇḍasaṅkhātaṃ pipphali, etaṃ mayhaṃ ahitaṃ asappāyanti.",
  "atk-s0513a3:675_0": "Evañca pana vatvā “are, kūṭajaṭila, sace idha vasissasi, gocaragāme manusseheva taṃ",
  "atk-s0513a3:675_1": "‘ayaṃ coro’ti gāhāpetvā vippakāraṃ pāpessāmi, sīghaṃ palāyassū”ti santajjesi. Kūṭajaṭilo tato palāyi.",
  "atk-s0513a3:676": "Satthā imaṃ dhammadesanaṃ āharitvā jātakaṃ samodhānesi – “tadā kūṭajaṭilo ayaṃ kuhakabhikkhu ahosi, godharājā pana ahameva ahosi”nti.",
  "atk-s0513a3:677": "Godharājajātakavaṇṇanā pañcamā.",
  "atk-s0513a3:679": "[326] 6. Kakkārujātakavaṇṇanā",
  "atk-s0513a3:680_0": "Kāyena yo nāvahareti idaṃ satthā veḷuvane viharanto devadattaṃ ārabbha kathesi. Tassa",
  "atk-s0513a3:680_1": "hi saṅghaṃ bhinditvā gatassa aggasāvakehi saddhiṃ parisāya pakkantāya uṇhaṃ lohitaṃ",
  "atk-s0513a3:680_2": "mukhato uggañchi. Atha bhikkhū dhammasabhāyaṃ kathaṃ samuṭṭhāpesuṃ “āvuso, devadatto",
  "atk-s0513a3:680_3": "musāvādaṃ katvā saṅghaṃ bhinditvā idāni gilāno hutvā mahādukkhaṃ anubhotī”ti. Satthā",
  "atk-s0513a3:680_4": "āgantvā “kāya nuttha, bhikkhave, etarahi kathāya sannisinnā”ti pucchitvā “imāya nāmā”ti",
  "atk-s0513a3:680_5": "vutte “na, bhikkhave, idāneva, pubbepesa musāvādīyeva, na cesa idāneva musāvādaṃ",
  "atk-s0513a3:680_6": "katvā mahādukkhaṃ anubhoti, pubbepi anubhosiyevā”ti vatvā atītaṃ āhari.",
  "atk-s0513a3:681_0": "Atīte bārāṇasiyaṃ brahmadatte rajjaṃ kārente bodhisatto tāvatiṃsabhavane aññataro",
  "atk-s0513a3:681_1": "devaputto ahosi. Tena kho pana samayena bārāṇasiyaṃ mahāussavo ahosi. Bahū nāgā ca",
  "atk-s0513a3:681_2": "supaṇṇā ca bhūmaṭṭhakā ca devā āgantvā ussavaṃ olokayiṃsu. Tāvatiṃsabhavanatopi cattāro",
  "atk-s0513a3:681_3": "devaputtā kakkārūni nāma dibbapupphāni tehi katacumbaṭakaṃ piḷandhitvā ussavadassanaṃ",
  "atk-s0513a3:681_4": "āgamiṃsu. Dvādasayojanikaṃ bārāṇasinagaraṃ tesaṃ pupphānaṃ gandhena ekagandhaṃ ahosi.",
  "atk-s0513a3:681_5": "Manussā “imāni pupphāni kena piḷandhitānī”ti upadhārentā vicaranti. Te devaputtā",
  "atk-s0513a3:681_6": "“amhe ete upadhārentī”ti ñatvā rājaṅgaṇe uppatitvā mahantena devānubhāvena ākāse",
  "atk-s0513a3:681_7": "aṭṭhaṃsu. Mahājano sannipati, rājāpi saddhiṃ uparājādīhi agamāsi. Atha ne “kataradevalokato,",
  "atk-s0513a3:681_8": "sāmi, āgacchathā”ti pucchiṃsu. “Tāvatiṃsadevalokato āgacchāmā”ti. “Kena kammena āgatatthā”ti.",
  "atk-s0513a3:681_9": "“Ussavadassanatthāyā”ti. “Kiṃpupphāni nāmetānī”ti? “Dibbakakkārupupphāni nāmā”ti.",
  "atk-s0513a3:681_10": "“Sāmi, tumhe devaloke aññāni piḷandheyyātha, imāni amhākaṃ dethā”ti. Devaputtā “dibbakakkārupupphāni",
  "atk-s0513a3:681_11": "mahānubhāvāni devānaññeva anucchavikāni, manussaloke lāmakānaṃ duppaññānaṃ hīnādhimuttikānaṃ",
  "atk-s0513a3:681_12": "dussīlānaṃ nānucchavikāni. Ye pana manussā imehi ca imehi ca guṇehi samannāgatā,",
  "atk-s0513a3:681_13": "tesaṃ etāni anucchavikānī”ti āhaṃsu.",
  "atk-s0513a3:682": "Evañca pana vatvā tesu jeṭṭhakadevaputto paṭhamaṃ gāthamāha –",
  "atk-s0513a3:683": "101.",
  "atk-s0513a3:684": "“Kāyena yo nāvahare, vācāya na musā bhaṇe;",
  "atk-s0513a3:685": "Yaso laddhā na majjeyya, sa ve kakkārumarahatī”ti.",
  "atk-s0513a3:686_0": "Tassattho – yo kāyena parassa santakaṃ tiṇasalākampi nāvaharati, vācāya jīvitaṃ pariccajamānopi",
  "atk-s0513a3:686_1": "musāvādaṃ na bhaṇati. Desanāsīsamevetaṃ, kāyadvāravacīdvāramanodvārehi pana yo dasapi",
  "atk-s0513a3:686_2": "akusalakammapathe na karotīti ayamettha adhippāyo. Yaso laddhāti issariyañca labhitvā",
  "atk-s0513a3:686_3": "yo issariyamadamatto satiṃ vissajjetvā pāpakammaṃ na karoti, sa ve evarūpo imehi",
  "atk-s0513a3:686_4": "guṇehi yutto puggalo imaṃ dibbapupphaṃ arahati. Tasmā yo imehi guṇehi samannāgato,",
  "atk-s0513a3:686_5": "so imāni pupphāni yācituṃ arahati, tassa dassāmīti.",
  "atk-s0513a3:687_0": "Taṃ sutvā purohito cintesi “mayhaṃ imesu guṇesu ekopi natthi, musāvādaṃ pana vatvā",
  "atk-s0513a3:687_1": "etāni pupphāni gahetvā piḷandhissāmi, evaṃ maṃ mahājano ‘guṇasampanno aya’nti jānissatī”ti.",
  "atk-s0513a3:687_2": "So “ahaṃ etehi guṇehi samannāgato”ti vatvā tāni pupphāni āharāpetvā piḷandhitvā dutiyaṃ",
  "atk-s0513a3:687_3": "devaputtaṃ yāci. So dutiyaṃ gāthamāha –",
  "atk-s0513a3:688": "102.",
  "atk-s0513a3:689": "“Dhammena vittameseyya, na nikatyā dhanaṃ hare;",
  "atk-s0513a3:690": "Bhoge laddhā na majjeyya, sa ve kakkārumarahatī”ti.",
  "atk-s0513a3:691_0": "Tassattho – dhammena parisuddhājīvena suvaṇṇarajatādivittaṃ pariyeseyya. Na nikatyāti",
  "atk-s0513a3:691_1": "na vañcanāya dhanaṃ hareyya, vatthābharaṇādike bhoge labhitvā pamādaṃ nāpajjeyya,",
  "atk-s0513a3:691_2": "evarūpo imāni pupphāni arahatīti.",
  "atk-s0513a3:692": "Purohito “ahaṃ etehi guṇehi samannāgato”ti vatvā tāni āharāpetvā piḷandhitvā tatiyaṃ devaputtaṃ yāci. So tatiyaṃ gāthamāha –",
  "atk-s0513a3:693": "103.",
  "atk-s0513a3:694": "“Yassa cittaṃ ahāliddaṃ, saddhā ca avirāginī;",
  "atk-s0513a3:695": "Eko sāduṃ na bhuñjeyya, sa ve kakkārumarahatī”ti.",
  "atk-s0513a3:696_0": "Tassattho – yassa puggalassa cittaṃ ahāliddaṃ haliddirāgo viya khippaṃ na virajjati,",
  "atk-s0513a3:696_1": "thirameva hoti. Saddhā ca avirāginīti kammaṃ vā vipākaṃ vā okappanīyassa vā puggalassa",
  "atk-s0513a3:696_2": "vacanaṃ saddahitvā appamattakeneva na virajjati na bhijjati. Yo yācake vā aññe vā",
  "atk-s0513a3:696_3": "saṃvibhāgārahe puggale bahi katvā ekakova sādurasabhojanaṃ na bhuñjati, nesaṃ saṃvibhajitvā",
  "atk-s0513a3:696_4": "bhuñjati, so imāni pupphāni arahatīti.",
  "atk-s0513a3:697": "Purohito “ahaṃ etehi guṇehi samannāgato”ti vatvā tāni pupphāni āharāpetvā piḷandhitvā catutthaṃ devaputtaṃ yāci. So catutthaṃ gāthamāha –",
  "atk-s0513a3:698": "104.",
  "atk-s0513a3:699": "“Sammukhā vā tirokkhā vā, yo sante na paribhāsati;",
  "atk-s0513a3:700": "Yathāvādī tathākārī, sa ve kakkārumarahatī”ti.",
  "atk-s0513a3:701_0": "Tassattho – yo puggalo sammukhā vā parammukhā vā sīlādiguṇayutte sante uttamapaṇḍitapurise",
  "atk-s0513a3:701_1": "na akkosati na paribhāsati, yaṃ vācāya vadati, tadeva kāyena karoti, so imāni pupphāni arahatīti.",
  "atk-s0513a3:702_0": "Purohito “ahaṃ etehi guṇehi samannāgato”ti vatvā tānipi āharāpetvā piḷandhi. Cattāro",
  "atk-s0513a3:702_1": "devaputtā cattāri pupphacumbaṭakāni purohitassa datvā devalokameva gatā. Tesaṃ gatakāle",
  "atk-s0513a3:702_2": "purohitassa sīse mahatī vedanā uppajji, tikhiṇasikharena nimmathitaṃ viya ca ayapaṭṭena",
  "atk-s0513a3:702_3": "pīḷitaṃ viya ca sīsaṃ ahosi. So vedanāppatto aparāparaṃ parivattamāno mahāsaddena",
  "atk-s0513a3:702_4": "viravi, “kimeta”nti ca vutte “ahaṃ mamabbhantare avijjamāneyeva guṇe ‘atthī’ti musāvādaṃ",
  "atk-s0513a3:702_5": "katvā te devaputte imāni pupphāni yāciṃ, harathetāni mama sīsato”ti āha. Tāni harantāpi",
  "atk-s0513a3:702_6": "harituṃ nāsakkhiṃsu, ayapaṭṭena baddhāni viya ahesuṃ. Atha naṃ ukkhipitvā gehaṃ nayiṃsu.",
  "atk-s0513a3:702_7": "Tattha tassa viravantassa satta divasā vītivattā.",
  "atk-s0513a3:703_0": "Rājā amacce āmantetvā “dussīlabrāhmaṇo marissati, kiṃ karomā”ti āha. “Deva, puna",
  "atk-s0513a3:703_1": "ussavaṃ kārema, devaputtā puna āgacchissantī”ti. Rājā puna ussavaṃ kāresi. Devaputtā",
  "atk-s0513a3:703_2": "puna āgantvā sakalanagaraṃ pupphagandhena ekagandhaṃ katvā tatheva rājaṅgaṇe aṭṭhaṃsu,",
  "atk-s0513a3:703_3": "mahājano sannipatitvā dussīlabrāhmaṇaṃ ānetvā tesaṃ purato uttānaṃ nipajjāpesi. So",
  "atk-s0513a3:703_4": "“jīvitaṃ me detha, sāmī”ti devaputte yāci. Devaputtā “tuyhaṃ dussīlassa pāpadhammassa",
  "atk-s0513a3:703_5": "ananucchavikānevetāni pupphāni, tvaṃ pana ‘amhe vañcessāmī’ti saññī ahosi, attano",
  "atk-s0513a3:703_6": "musāvādaphalaṃ laddha”nti mahājanamajjhe dussīlabrāhmaṇaṃ garahitvā sīsato pupphacumbaṭakaṃ",
  "atk-s0513a3:703_7": "apanetvā mahājanassa ovādaṃ datvā sakaṭṭhānameva agamaṃsu.",
  "atk-s0513a3:704_0": "Satthā imaṃ dhammadesanaṃ āharitvā jātakaṃ samodhānesi – “tadā brāhmaṇo devadatto",
  "atk-s0513a3:704_1": "ahosi, tesu devaputtesu eko kassapo, eko moggallāno, eko sāriputto, jeṭṭhakadevaputto",
  "atk-s0513a3:704_2": "pana ahameva ahosi”nti.",
  "atk-s0513a3:705": "Kakkārujātakavaṇṇanā chaṭṭhā.",
  "atk-s0513a3:707": "[327] 7. Kākavatījātakavaṇṇanā",
  "atk-s0513a3:708_0": "Vāti cāyaṃ tato gandhoti idaṃ satthā jetavane viharanto ekaṃ ukkaṇṭhitabhikkhuṃ ārabbha",
  "atk-s0513a3:708_1": "kathesi. Tadā hi satthā taṃ bhikkhuṃ “saccaṃ kira tvaṃ bhikkhu ukkaṇṭhitosī”ti pucchi.",
  "atk-s0513a3:708_2": "“Saccaṃ, bhante”ti. “Kasmā ukkaṇṭhitosī”ti? “Kilesavasena, bhante”ti. “Bhikkhu mātugāmo",
  "atk-s0513a3:708_3": "nāma arakkhiyo, na sakkā rakkhituṃ, porāṇakapaṇḍitā pana mātugāmaṃ mahāsamuddamajjhe",
  "atk-s0513a3:708_4": "simbalirukkhavimāne vasāpentāpi rakkhituṃ nāsakkhiṃsū”ti vatvā atītaṃ āhari.",
  "atk-s0513a3:709_0": "Atīte bārāṇasiyaṃ brahmadatte rajjaṃ kārente bodhisatto tassa aggamahesiyā kucchismiṃ",
  "atk-s0513a3:709_1": "nibbattitvā vayappatto pitu accayena rajjaṃ kāresi. Kākavatī nāmassa aggamahesī ahosi",
  "atk-s0513a3:709_2": "abhirūpā devaccharā viya. Ayamettha saṅkhepo, vitthārato pana atītavatthu kuṇālajātake",
  "atk-s0513a3:709_3": "āvi bhavissati. Tadā paneko supaṇṇarājā manussavesena āgantvā raññā saha jūtaṃ kīḷanto",
  "atk-s0513a3:709_4": "kākavatiyā aggamahesiyā paṭibaddhacitto taṃ ādāya supaṇṇabhavanaṃ netvā tāya saddhiṃ",
  "atk-s0513a3:709_5": "abhirami. Rājā deviṃ apassanto naṭakuveraṃ nāma gandhabbaṃ “tvaṃ vicināhi na”nti",
  "atk-s0513a3:709_6": "āha. So taṃ supaṇṇarājānaṃ pariggahetvā ekasmiṃ sare erakavane nipajjitvā tato supaṇṇassa",
  "atk-s0513a3:709_7": "gamanakāle pattantare nisīditvā supaṇṇabhavanaṃ patvā pattantarato nikkhamitvā tāya",
  "atk-s0513a3:709_8": "saddhiṃ kilesasaṃsaggaṃ katvā puna tasseva pattantare nisinno āgantvā supaṇṇassa",
  "atk-s0513a3:709_9": "raññā saddhiṃ jūtakīḷanakāle attano vīṇaṃ gahetvā jūtamaṇḍalaṃ gantvā rañño santike",
  "atk-s0513a3:709_10": "ṭhito gītavasena paṭhamaṃ gāthamāha –",
  "atk-s0513a3:710": "105.",
  "atk-s0513a3:711": "“Vāti cāyaṃ tato gandho, yattha me vasatī piyā;",
  "atk-s0513a3:712": "Dūre ito hi kākavatī, yattha me nirato mano”ti.",
  "atk-s0513a3:713_0": "Tattha gandhoti tassā dibbagandhavilittāya sarīragandho. Yattha meti yattha supaṇṇabhavane",
  "atk-s0513a3:713_1": "mama piyā vasati, tato iminā saddhiṃ katakāyasaṃsaggāya tassā imassa kāyena saddhiṃ",
  "atk-s0513a3:713_2": "āgato gandho vāyatīti adhippāyo. Dūre itoti imamhā ṭhānā dūre. Hi-kāro nipātamatto.",
  "atk-s0513a3:713_3": "Kākavatīti kākavatī devī. Yattha meti yassā upari mama mano nirato.",
  "atk-s0513a3:714": "Taṃ sutvā supaṇṇo dutiyaṃ gāthamāha –",
  "atk-s0513a3:715": "106.",
  "atk-s0513a3:716": "“Kathaṃ samuddamatarī, kathaṃ atari kepukaṃ;",
  "atk-s0513a3:717": "Kathaṃ satta samuddāni, kathaṃ simbalimāruhī”ti.",
  "atk-s0513a3:718_0": "Tassattho – tvaṃ imaṃ jambudīpasamuddaṃ tassa parato kepukaṃ nāma nadiṃ pabbatantaresu",
  "atk-s0513a3:718_1": "ṭhitāni satta samuddāni ca kathaṃ atari, kenupāyena tiṇṇo satta samuddāni atikkamitvā",
  "atk-s0513a3:718_2": "ṭhitaṃ amhākaṃ bhavanaṃ simbalirukkhañca kathaṃ āruhīti.",
  "atk-s0513a3:719": "Taṃ sutvā naṭakuvero tatiyaṃ gāthamāha –",
  "atk-s0513a3:720": "107.",
  "atk-s0513a3:721": "“Tayā samuddamatariṃ, tayā atari kepukaṃ;",
  "atk-s0513a3:722": "Tayā satta samuddāni, tayā simbalimāruhi”nti.",
  "atk-s0513a3:723": "Tattha tayāti tayā karaṇabhūtena tava pattantare nisinno ahaṃ sabbametaṃ akāsinti attho.",
  "atk-s0513a3:724": "Tato supaṇṇarājā catutthaṃ gāthamāha –",
  "atk-s0513a3:725": "108.",
  "atk-s0513a3:726": "“Dhiratthu maṃ mahākāyaṃ, dhiratthu maṃ acetanaṃ;",
  "atk-s0513a3:727": "Yattha jāyāyahaṃ jāraṃ, āvahāmi vahāmi cā”ti.",
  "atk-s0513a3:728_0": "Tattha dhiratthu manti attānaṃ garahanto āha. Acetananti mahāsarīratāya lahubhāvagarubhāvassa",
  "atk-s0513a3:728_1": "ajānanatāya acetanaṃ. Yatthāti yasmā. Idaṃ vuttaṃ hoti – yasmā ahaṃ attano jāyāya",
  "atk-s0513a3:728_2": "jāraṃ imaṃ gandhabbaṃ pattantare nisinnaṃ ānento āvahāmi nento ca vahāmi, tasmā dhiratthu",
  "atk-s0513a3:728_3": "manti. So taṃ ānetvā bārāṇasirañño datvā puna nagaraṃ nāgamāsi.",
  "atk-s0513a3:729_0": "Satthā imaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne",
  "atk-s0513a3:729_1": "ukkaṇṭhitabhikkhu sotāpattiphale patiṭṭhahi. Tadā naṭakuvero ukkaṇṭhitabhikkhu ahosi,",
  "atk-s0513a3:729_2": "rājā pana ahameva ahosinti.",
  "atk-s0513a3:730": "Kākavatījātakavaṇṇanā sattamā.",
  "atk-s0513a3:732": "[328] 8. Ananusociyajātakavaṇṇanā",
  "atk-s0513a3:733_0": "Bahūnaṃ vijjatī bhotīti idaṃ satthā jetavane viharanto ekaṃ matabhariyaṃ kuṭumbikaṃ",
  "atk-s0513a3:733_1": "ārabbha kathesi. So kira bhariyāya matāya na nhāyi na pivi na limpi na bhuñji, na",
  "atk-s0513a3:733_2": "kammante payojesi, aññadatthu sokābhibhūto āḷāhanaṃ gantvā paridevamāno vicari. Abbhantare",
  "atk-s0513a3:733_3": "panassa kuṭe padīpo viya sotāpattimaggassa upanissayo jalati. Satthā paccūsasamaye",
  "atk-s0513a3:733_4": "lokaṃ olokento taṃ disvā “imassa maṃ ṭhapetvā añño koci sokaṃ nīharitvā sotāpattimaggassa",
  "atk-s0513a3:733_5": "dāyako natthi, bhavissāmissa avassayo”ti pacchābhattaṃ piṇḍapātapaṭikkanto pacchāsamaṇaṃ",
  "atk-s0513a3:733_6": "ādāya tassa gehadvāraṃ gantvā kuṭumbikena sutāgamano katapaccuggamanādisakkāro paññattāsane",
  "atk-s0513a3:733_7": "nisinno kuṭumbikaṃ āgantvā vanditvā ekamantaṃ nisinnaṃ “kiṃ, upāsaka, cintesī”ti",
  "atk-s0513a3:733_8": "pucchitvā “āma, bhante, bhariyā me kālakatā, tamahaṃ anusocanto cintemī”ti vutte",
  "atk-s0513a3:733_9": "“upāsaka, bhijjanadhammaṃ nāma bhijjati, tasmiṃ bhinne na yuttaṃ cintetuṃ, porāṇakapaṇḍitāpi",
  "atk-s0513a3:733_10": "bhariyāya matāya ‘bhijjanadhammaṃ bhijjatī’ti na cintayiṃsū”ti vatvā tena yācito",
  "atk-s0513a3:733_11": "atītaṃ āhari. Atītavatthu dasakanipāte cūḷabodhijātake āvi bhavissati, ayaṃ panettha saṅkhepo.",
  "atk-s0513a3:734_0": "Atīte bārāṇasiyaṃ brahmadatte rajjaṃ kārente bodhisatto brāhmaṇakule nibbattitvā",
  "atk-s0513a3:734_1": "vayappatto takkasilāyaṃ sabbasippāni uggaṇhitvā mātāpitūnaṃ santikaṃ agamāsi. Imasmiṃ",
  "atk-s0513a3:734_2": "jātake bodhisatto komārabrahmacārī ahosi. Athassa mātāpitaro “tava dārikapariyesanaṃ",
  "atk-s0513a3:734_3": "karomā”ti ārocayiṃsu. Bodhisatto “na mayhaṃ gharāvāsenattho, ahaṃ tumhākaṃ accayena",
  "atk-s0513a3:734_4": "pabbajissāmī”ti vatvā tehi punappunaṃ yācito ekaṃ kañcanarūpakaṃ kāretvā “evarūpaṃ",
  "atk-s0513a3:734_5": "kumārikaṃ labhamāno gaṇhissāmī”ti āha. Tassa mātāpitaro taṃ kañcanarūpakaṃ paṭicchannayāne",
  "atk-s0513a3:734_6": "āropetvā “gacchatha jambudīpatalaṃ vicarantā yattha evarūpaṃ brāhmaṇakumārikaṃ passatha,",
  "atk-s0513a3:734_7": "tattha imaṃ kañcanarūpakaṃ datvā taṃ ānethā”ti mahantena parivārena manusse pesesuṃ.",
  "atk-s0513a3:735_0": "Tasmiṃ pana kāle eko puññavā satto brahmalokato cavitvā kāsiraṭṭheyeva nigamagāme",
  "atk-s0513a3:735_1": "asītikoṭivibhavassa brāhmaṇassa gehe kumārikā hutvā nibbatti, “sammillahāsinī”tissā",
  "atk-s0513a3:735_2": "nāmaṃ akaṃsu. Sā soḷasavassakāle abhirūpā ahosi pāsādikā devaccharappaṭibhāgā sabbaṅgasampannā.",
  "atk-s0513a3:735_3": "Tassāpi kilesavasena cittaṃ nāma na uppannapubbaṃ, accantabrahmacārinī ahosi. Kañcanarūpakaṃ",
  "atk-s0513a3:735_4": "ādāya vicarantā manussā taṃ gāmaṃ pāpuṇiṃsu. Tattha manussā taṃ disvā “asukabrāhmaṇassa",
  "atk-s0513a3:735_5": "dhītā sammillahāsinī kiṃkāraṇā idha ṭhitā”ti āhaṃsu. Manussā taṃ sutvā brāhmaṇakulaṃ",
  "atk-s0513a3:735_6": "gantvā sammillahāsiniṃ vāresuṃ. Sā “ahaṃ tumhākaṃ accayena pabbajissāmi, na me gharāvāsenattho”ti",
  "atk-s0513a3:735_7": "mātāpitūnaṃ sāsanaṃ pesesi. Te “kiṃ karosi kumārike”ti vatvā kañcanarūpakaṃ gahetvā",
  "atk-s0513a3:735_8": "taṃ mahantena parivārena pesayiṃsu. Bodhisattassa ca sammillahāsiniyā ca ubhinnampi",
  "atk-s0513a3:735_9": "anicchantānaññeva maṅgalaṃ kariṃsu. Te ekagabbhe vasamānā ekasmiṃ sayane sayantāpi",
  "atk-s0513a3:735_10": "na aññamaññaṃ kilesavasena olokayiṃsu, dve bhikkhū dve brāhmāno viya ca ekasmiṃ ṭhāne vasiṃsu.",
  "atk-s0513a3:736_0": "Aparabhāge bodhisattassa mātāpitaro kālamakaṃsu. So tesaṃ sarīrakiccaṃ katvā sammillahāsiniṃ",
  "atk-s0513a3:736_1": "pakkosāpetvā “bhadde, mama kulasantakā asītikoṭiyo, tava kulasantakā asītikoṭiyoti",
  "atk-s0513a3:736_2": "imaṃ ettakaṃ dhanaṃ gahetvā imaṃ kuṭumbaṃ paṭipajjāhi, ahaṃ pabbajissāmī”ti āha.",
  "atk-s0513a3:736_3": "“Ayyaputta, tayi pabbajante ahampi pabbajissāmi, na sakkomi taṃ jahitu”nti. “Tena",
  "atk-s0513a3:736_4": "hi ehī”ti sabbaṃ dhanaṃ dānamukhe vissajjetvā kheḷapiṇḍaṃ viya sampattiṃ pahāya himavantaṃ",
  "atk-s0513a3:736_5": "pavisitvā ubhopi tāpasapabbajjaṃ pabbajitvā vanamūlaphalāhārā tattha ciraṃ vasitvā",
  "atk-s0513a3:736_6": "loṇambilasevanatthāya himavantā otaritvā anupubbena bārāṇasiṃ patvā rājuyyāne vasiṃsu.",
  "atk-s0513a3:737_0": "Tesaṃ tattha vasantānaṃ sukhumālāya paribbājikāya nirojaṃ missakabhattaṃ paribhuñjantiyā",
  "atk-s0513a3:737_1": "lohitapakkhandikābādho uppajji. Sā sappāyabhesajjaṃ alabhamānā dubbalā ahosi. Bodhisatto",
  "atk-s0513a3:737_2": "bhikkhācāravelāya taṃ pariggahetvā nagaradvāraṃ netvā ekissā sālāya phalake nipajjāpetvā",
  "atk-s0513a3:737_3": "sayaṃ bhikkhāya pāvisi. Sā tasmiṃ anikkhanteyeva kālamakāsi. Mahājano paribbājikāya",
  "atk-s0513a3:737_4": "rūpasampattiṃ disvā parivāretvā rodati paridevati. Bodhisatto bhikkhaṃ caritvā āgato",
  "atk-s0513a3:737_5": "tassā matabhāvaṃ ñatvā “bhijjanadhammaṃ bhijjati, sabbe saṅkhārā aniccā evaṃgatikāyevā”ti",
  "atk-s0513a3:737_6": "vatvā tāya nipannaphalakeyeva nisīditvā missakabhojanaṃ bhuñjitvā mukhaṃ vikkhālesi.",
  "atk-s0513a3:737_7": "Parivāretvā ṭhitamahājano “ayaṃ te, bhante, paribbājikā kiṃ hotī”ti pucchi. “Gihikāle",
  "atk-s0513a3:737_8": "me pādaparicārikā ahosī”ti. “Bhante, mayaṃ tāva na saṇṭhāma rodāma paridevāma, tumhe",
  "atk-s0513a3:737_9": "kasmā na rodathā”ti? Bodhisatto “jīvamānā tāva esā mama kiñci hoti, idāni paralokasamaṅgitāya",
  "atk-s0513a3:737_10": "na kiñci hoti, maraṇavasaṃ gatā, ahaṃ kissa rodāmī”ti mahājanassa dhammaṃ desento imā gāthā abhāsi –",
  "atk-s0513a3:738": "109.",
  "atk-s0513a3:739": "“Bahūnaṃ vijjatī bhotī, tehi me kiṃ bhavissati;",
  "atk-s0513a3:740": "Tasmā etaṃ na socāmi, piyaṃ sammillahāsiniṃ.",
  "atk-s0513a3:741": "110.",
  "atk-s0513a3:742": "“Taṃ taṃ ce anusoceyya, yaṃ yaṃ tassa na vijjati;",
  "atk-s0513a3:743": "Attānamanusoceyya, sadā maccuvasaṃ pataṃ.",
  "atk-s0513a3:744": "111.",
  "atk-s0513a3:745": "“Na heva ṭhitaṃ nāsīnaṃ, na sayānaṃ na paddhaguṃ;",
  "atk-s0513a3:746": "Yāva byāti nimisati, tatrāpi rasatī vayo.",
  "atk-s0513a3:747": "112.",
  "atk-s0513a3:748": "“Tatthattani vatappaddhe, vinābhāve asaṃsaye;",
  "atk-s0513a3:749": "Bhūtaṃ sesaṃ dayitabbaṃ, vītaṃ ananusociya”nti.",
  "atk-s0513a3:750_0": "Tattha bahūnaṃ vijjatī bhotīti ayaṃ bhotī amhe chaḍḍetvā idāni aññesaṃ bahūnaṃ matakasattānaṃ",
  "atk-s0513a3:750_1": "antare vijjati atthi upalabbhati. Tehi me kiṃ bhavissatīti tehi matakasattehi saddhiṃ",
  "atk-s0513a3:750_2": "vattamānā idānevesā mayhaṃ kiṃ bhavissati, tehi vā matakasattehi atirekasambandhavasenesā",
  "atk-s0513a3:750_3": "mayhaṃ kiṃ bhavissati, kā nāma bhavissati, kiṃ bhariyā, udāhu bhaginīti? “Tehi meka”ntipi",
  "atk-s0513a3:750_4": "pāṭho, tehi matakehi saddhiṃ idampi me kaḷevaraṃ ekaṃ bhavissatīti attho. Tasmāti",
  "atk-s0513a3:750_5": "yasmā esā matakesu saṅkhaṃ gatā, mayhaṃ sā na kiñci hoti, tasmā etaṃ na socāmi.",
  "atk-s0513a3:751_0": "Yaṃ yaṃ tassāti yaṃ yaṃ tassa anusocanakassa sattassa na vijjati natthi, mataṃ niruddhaṃ,",
  "atk-s0513a3:751_1": "taṃ taṃ sace anusoceyyāti attho. “Yassā”tipi pāṭho, yaṃ yaṃ yassa na vijjati, taṃ",
  "atk-s0513a3:751_2": "taṃ so anusoceyyāti attho. Maccuvasaṃ patanti evaṃ sante niccaṃ maccuvasaṃ patantaṃ",
  "atk-s0513a3:751_3": "gacchantaṃ attānameva anusoceyya, tenassa asocanakāloyeva na bhaveyyāti attho.",
  "atk-s0513a3:752_0": "Tatiyagāthāya na heva ṭhitaṃ nāsīnaṃ, na sayānaṃ na paddhagunti kañci sattaṃ āyusaṅkhāro",
  "atk-s0513a3:752_1": "anugacchatīti pāṭhaseso. Tattha paddhagunti parivattetvā caramānaṃ. Idaṃ vuttaṃ hoti",
  "atk-s0513a3:752_2": "– ime sattā catūsupi iriyāpathesu pamattā viharanti, āyusaṅkhārā pana rattiñca divā",
  "atk-s0513a3:752_3": "ca sabbiriyāpathesu appamattā attano khayagamanakammameva karontīti. Yāva byātīti",
  "atk-s0513a3:752_4": "yāva ummisati. Ayañhi tasmiṃ kāle vohāro. Idaṃ vuttaṃ hoti – yāva ummisati ca nimisati",
  "atk-s0513a3:752_5": "ca, tatrāpi evaṃ appamattake kāle imesaṃ sattānaṃ rasatī vayo, tīsu vayesu so so",
  "atk-s0513a3:752_6": "vayo hāyateva na vaḍḍhatīti.",
  "atk-s0513a3:753_0": "Tatthattani vatappaddheti tattha vata attani paddhe. Idaṃ vuttaṃ hoti tasmiṃ vata",
  "atk-s0513a3:753_1": "evaṃ rasamāne vaye ayaṃ “attā”ti saṅkhyaṃ gato attabhāvo paddho hoti, vayena aḍḍho",
  "atk-s0513a3:753_2": "upaḍḍho aparipuṇṇova hoti. Evaṃ tattha imasmiṃ attani paddhe yo cesa tattha tattha",
  "atk-s0513a3:753_3": "nibbattānaṃ sattānaṃ vinābhāvo asaṃsayo, tasmiṃ vinābhāvepi asaṃsaye nissaṃsaye yaṃ",
  "atk-s0513a3:753_4": "bhūtaṃ sesaṃ amataṃ jīvamānaṃ, taṃ jīvamānameva dayitabbaṃ piyāyitabbaṃ mettāyitabbaṃ,",
  "atk-s0513a3:753_5": "“ayaṃ satto arogo hotu abyāpajjo”ti evaṃ tasmiṃ mettābhāvanā kātabbā. Yaṃ panetaṃ",
  "atk-s0513a3:753_6": "vītaṃ vigataṃ mataṃ, taṃ ananusociyaṃ na anusocitabbanti.",
  "atk-s0513a3:754_0": "Evaṃ mahāsatto catūhi gāthāhi aniccākāraṃ dīpento dhammaṃ desesi. Mahājano paribbājikāya",
  "atk-s0513a3:754_1": "sarīrakiccaṃ akāsi. Bodhisatto himavantameva pavisitvā jhānābhiññāsamāpattiyo nibbattetvā",
  "atk-s0513a3:754_2": "brahmalokaparāyaṇo ahosi.",
  "atk-s0513a3:755_0": "Satthā imaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne",
  "atk-s0513a3:755_1": "kuṭumbiko sotāpattiphale patiṭṭhahi. Tadā sammillahāsinī rāhulamātā ahosi, tāpaso",
  "atk-s0513a3:755_2": "pana ahameva ahosinti.",
  "atk-s0513a3:756": "Ananusociyajātakavaṇṇanā aṭṭhamā.",
  "atk-s0513a3:758": "[329] 9. Kāḷabāhujātakavaṇṇanā",
  "atk-s0513a3:759_0": "Yaṃ annapānassāti idaṃ satthā veḷuvane viharanto hatalābhasakkāraṃ devadattaṃ ārabbha",
  "atk-s0513a3:759_1": "kathesi. Devadattena hi tathāgate aṭṭhānakopaṃ bandhitvā dhanuggahesu payojitesu",
  "atk-s0513a3:759_2": "nāḷāgirivissajjanena tassa doso pākaṭo jāto. Athassa paṭṭhapitāni dhuvabhattādīni",
  "atk-s0513a3:759_3": "manussā na kariṃsu, rājāpi naṃ na olokesi. So hatalābhasakkāro kulesu viññāpetvā",
  "atk-s0513a3:759_4": "bhuñjanto vicari. Bhikkhū dhammasabhāyaṃ kathaṃ samuṭṭhāpesuṃ “āvuso, devadatto ‘lābhasakkāraṃ",
  "atk-s0513a3:759_5": "uppādessāmī’ti uppannampi thiraṃ kātuṃ nāsakkhī”ti. Satthā āgantvā “kāya nuttha,",
  "atk-s0513a3:759_6": "bhikkhave, etarahi kathāya sannisinnā”ti pucchitvā “imāya nāmā”ti vutte “na, bhikkhave,",
  "atk-s0513a3:759_7": "idāneva, pubbepesa hatalābhasakkāro ahosī”ti vatvā atītaṃ āhari.",
  "atk-s0513a3:760_0": "Atīte bārāṇasiyaṃ dhanañjaye rajjaṃ kārente bodhisatto rādho nāma suko ahosi mahāsarīro",
  "atk-s0513a3:760_1": "paripuṇṇagatto, kaniṭṭho panassa poṭṭhapādo nāma. Eko luddako te dvepi jane bandhitvā",
  "atk-s0513a3:760_2": "netvā bārāṇasirañño adāsi. Rājā ubhopi te suvaṇṇapañjare pakkhipitvā suvaṇṇataṭṭakena",
  "atk-s0513a3:760_3": "madhulāje khādāpento sakkharodakaṃ pāyento paṭijaggi. Sakkāro ca mahā ahosi, lābhaggayasaggappattā",
  "atk-s0513a3:760_4": "ahesuṃ. Atheko vanacarako kāḷabāhuṃ nāmekaṃ mahākāḷamakkaṭaṃ ānetvā bārāṇasirañño",
  "atk-s0513a3:760_5": "adāsi. Tassa pacchā āgatattā mahantataro lābhasakkāro ahosi, sukānaṃ parihāyi. Bodhisatto",
  "atk-s0513a3:760_6": "tādilakkhaṇayogato na kiñci āha, kaniṭṭho panassa tādilakkhaṇābhāvā taṃ makkaṭassa",
  "atk-s0513a3:760_7": "sakkāraṃ asahanto “bhātika, pubbe imasmiṃ rājakule sādhurasakhādanīyādīni amhākameva",
  "atk-s0513a3:760_8": "denti, idāni pana mayaṃ na labhāma, kāḷabāhumakkaṭasseva denti. Mayaṃ dhanañjayarañño",
  "atk-s0513a3:760_9": "santikā lābhasakkāraṃ alabhantā imasmiṃ ṭhāne kiṃ karissāma, ehi araññameva gantvā",
  "atk-s0513a3:760_10": "vasissāmā”ti tena saddhiṃ sallapanto paṭhamaṃ gāthamāha –",
  "atk-s0513a3:761": "113.",
  "atk-s0513a3:762": "“Yaṃ annapānassa pure labhāma, taṃ dāni sākhamigameva gacchati;",
  "atk-s0513a3:763": "Gacchāma dāni vanameva rādha, asakkatā casma dhanañjayāyā”ti.",
  "atk-s0513a3:764_0": "Tattha yaṃ annapānassāti yaṃ annapānaṃ assa rañño santikā. Upayogatthe vā sāmivacanaṃ.",
  "atk-s0513a3:764_1": "Dhanañjayāyāti karaṇatthe sampadānavacanaṃ, dhanañjayena. Asakkatā casmāti annapānaṃ",
  "atk-s0513a3:764_2": "na labhāma, iminā ca na sakkatamhāti attho.",
  "atk-s0513a3:765": "Taṃ sutvā rādho dutiyaṃ gāthamāha –",
  "atk-s0513a3:766": "114.",
  "atk-s0513a3:767": "“Lābho alābho yaso ayaso ca, nindā pasaṃsā ca sukhañca dukkhaṃ;",
  "atk-s0513a3:768": "Ete aniccā manujesu dhammā, mā soci kiṃ socasi poṭṭhapādā”ti.",
  "atk-s0513a3:769_0": "Tattha yasoti issariyaparivāro. Ayasoti tassābhāvo. Eteti ete aṭṭha lokadhammā manujesu",
  "atk-s0513a3:769_1": "aniccā, lābhaggayasaggappattā hutvāpi aparena samayena appalābhā appasakkārā honti,",
  "atk-s0513a3:769_2": "niccalābhino nāma na honti. Yasādīsupi eseva nayo.",
  "atk-s0513a3:770": "Taṃ sutvā poṭṭhapādo makkaṭe usūyaṃ apanetuṃ asakkonto tatiyaṃ gāthamāha –",
  "atk-s0513a3:771": "115.",
  "atk-s0513a3:772": "“Addhā tuvaṃ paṇḍitakosi rādha, jānāsi atthāni anāgatāni;",
  "atk-s0513a3:773": "Kathaṃ nu sākhāmigaṃ dakkhisāma, niddhāvitaṃ rājakulatova jamma”nti.",
  "atk-s0513a3:774": "Tattha kathaṃ nūti kena nu kho upāyena. Dakkhisāmāti dakkhissāma. Niddhāvitanti nivuṭṭhāpitaṃ nikkaḍḍhāpitaṃ. Jammanti lāmakaṃ.",
  "atk-s0513a3:775": "Taṃ sutvā rādho catutthaṃ gāthamāha –",
  "atk-s0513a3:776": "116.",
  "atk-s0513a3:777": "“Cāleti kaṇṇaṃ bhakuṭiṃ karoti, muhuṃ muhuṃ bhāyayate kumāre;",
  "atk-s0513a3:778": "Sayameva taṃ kāhati kāḷabāhu, yenārakā ṭhassati annapānā”ti.",
  "atk-s0513a3:779_0": "Tattha bhāyayate kumāreti rājakumāre utrāseti. Yenārakā ṭhassati annapānāti yena",
  "atk-s0513a3:779_1": "kāraṇena imamhā annapānā dūre ṭhassati, sayameva taṃ kāraṇaṃ karissati, mā tvaṃ etassa cintayīti attho.",
  "atk-s0513a3:780_0": "Kāḷabāhupi katipāheneva rājakumārānaṃ purato ṭhatvā kaṇṇacalanādīni karonto kumāre",
  "atk-s0513a3:780_1": "bhāyāpesi. Te bhītatasitā vissaramakaṃsu. Rājā “kiṃ eta”nti pucchitvā tamatthaṃ sutvā",
  "atk-s0513a3:780_2": "“nikkaḍḍhatha na”nti makkaṭaṃ nikkaḍḍhāpesi. Sukānaṃ lābhasakkāro puna pākatiko ahosi.",
  "atk-s0513a3:781": "Satthā imaṃ dhammadesanaṃ āharitvā jātakaṃ samodhānesi – “tadā kāḷabāhu devadatto ahosi, poṭṭhapādo ānando, rādho pana ahameva ahosi”nti.",
  "atk-s0513a3:782": "Kāḷabāhujātakavaṇṇanā navamā.",
  "atk-s0513a3:784": "[330] 10. Sīlavīmaṃsajātakavaṇṇanā",
  "atk-s0513a3:785_0": "Sīlaṃ kireva kalyāṇanti idaṃ satthā jetavane viharanto sīlavīmaṃsakabrāhmaṇaṃ ārabbha",
  "atk-s0513a3:785_1": "kathesi. Dvepi vatthūni heṭṭhā kathitāneva. Idha pana bodhisatto bārāṇasirañño purohito",
  "atk-s0513a3:785_2": "ahosi. So attano sīlaṃ vīmaṃsanto tīṇi divasāni heraññikaphalakato kahāpaṇaṃ gaṇhi.",
  "atk-s0513a3:785_3": "Taṃ “coro”ti gahetvā rañño dassesuṃ. So rañño santike ṭhito –",
  "atk-s0513a3:786": "117.",
  "atk-s0513a3:787": "“Sīlaṃ kireva kalyāṇaṃ, sīlaṃ loke anuttaraṃ;",
  "atk-s0513a3:788": "Passa ghoraviso nāgo, sīlavāti na haññatī”ti. –",
  "atk-s0513a3:789": "Imāya paṭhamagāthāya sīlaṃ vaṇṇetvā rājānaṃ pabbajjaṃ anujānāpetvā pabbajituṃ gacchati.",
  "atk-s0513a3:790_0": "Athekasmiṃ divase sūnāpaṇato seno maṃsapesiṃ gahetvā ākāsaṃ pakkhandi. Tamaññe sakuṇā",
  "atk-s0513a3:790_1": "parivāretvā pādanakhatuṇḍakādīhi paharanti. So taṃ dukkhaṃ sahituṃ asakkonto maṃsapesiṃ",
  "atk-s0513a3:790_2": "chaḍḍesi, aparo gaṇhi. Sopi tatheva viheṭhiyamāno chaḍḍesi, athañño gaṇhi. Evaṃ yo",
  "atk-s0513a3:790_3": "yo gaṇhi, taṃ taṃ sakuṇā anubandhiṃsu. Yo yo chaḍḍesi, so so sukhito ahosi. Bodhisatto",
  "atk-s0513a3:790_4": "taṃ disvā “ime kāmā nāma maṃsapesūpamā, ete gaṇhantānaṃyeva dukkhaṃ, vissajjentānaṃ",
  "atk-s0513a3:790_5": "sukha”nti cintetvā dutiyaṃ gāthamāha –",
  "atk-s0513a3:791": "118.",
  "atk-s0513a3:792": "“Yāvadevassahū kiñci, tāvadeva akhādisuṃ;",
  "atk-s0513a3:793": "Saṅgamma kulalā loke, na hiṃsanti akiñcana”nti.",
  "atk-s0513a3:794_0": "Tassattho – yāvadeva assa senassa ahu kiñci mukhena gahitaṃ maṃsakhaṇḍaṃ, tāvadeva",
  "atk-s0513a3:794_1": "naṃ imasmiṃ loke kulalā samāgantvā akhādiṃsu. Tasmiṃ pana vissaṭṭhe tamenaṃ akiñcanaṃ",
  "atk-s0513a3:794_2": "nippalibodhaṃ pakkhiṃ sesapakkhino na hiṃsantīti.",
  "atk-s0513a3:795_0": "So nagarā nikkhamitvā antarāmagge ekasmiṃ gāme sāyaṃ ekassa gehe nipajji. Tattha",
  "atk-s0513a3:795_1": "pana piṅgalā nāma dāsī “asukavelāya āgaccheyyāsī”ti ekena purisena saddhiṃ saṅketamakāsi.",
  "atk-s0513a3:795_2": "Sā sāmikānaṃ pāde dhovitvā tesu nipannesu tassāgamanaṃ olokentī ummāre nisīditvā",
  "atk-s0513a3:795_3": "“idāni āgamissati, idāni āgamissatī”ti paṭhamayāmampi majjhimayāmampi vītināmesi.",
  "atk-s0513a3:795_4": "Paccūsasamaye pana “na so idāni āgamissatī”ti chinnāsā hutvā nipajjitvā niddaṃ okkami.",
  "atk-s0513a3:795_5": "Bodhisatto idaṃ kāraṇaṃ disvā “ayaṃ dāsī ‘so puriso āgamissatī’ti āsāya ettakaṃ kālaṃ",
  "atk-s0513a3:795_6": "nisinnā, idānissa anāgamanabhāvaṃ ñatvā chinnāsā hutvā sukhaṃ supati. Kilesesu hi",
  "atk-s0513a3:795_7": "āsā nāma dukkhaṃ, nirāsabhāvova sukha”nti cintetvā tatiyaṃ gāthamāha –",
  "atk-s0513a3:796": "119.",
  "atk-s0513a3:797": "“Sukhaṃ nirāsā supati, āsā phalavatī sukhā;",
  "atk-s0513a3:798": "Āsaṃ nirāsaṃ katvāna, sukhaṃ supati piṅgalā”ti.",
  "atk-s0513a3:799_0": "Tattha phalavatīti yassā āsāya phalaṃ laddhaṃ hoti, sā tassa phalassa sukhatāya sukhā",
  "atk-s0513a3:799_1": "nāma. Nirāsaṃ katvānāti anāsaṃ katvā chinditvā pajahitvāti attho. Piṅgalāti esā piṅgaladāsī",
  "atk-s0513a3:799_2": "idāni sukhaṃ supatīti.",
  "atk-s0513a3:800_0": "So punadivase tato gāmā araññaṃ pavisanto araññe ekaṃ tāpasaṃ jhānaṃ appetvā nisinnaṃ",
  "atk-s0513a3:800_1": "disvā “idhaloke ca paraloke ca jhānasukhato uttaritaraṃ sukhaṃ nāma natthī”ti cintetvā",
  "atk-s0513a3:800_2": "catutthaṃ gāthamāha –",
  "atk-s0513a3:801": "120.",
  "atk-s0513a3:802": "“Na samādhiparo atthi, asmiṃ loke paramhi ca;",
  "atk-s0513a3:803": "Na paraṃ nāpi attānaṃ, vihiṃsati samāhito”ti.",
  "atk-s0513a3:804": "Tattha na samādhiparoti samādhito paro añño sukhadhammo nāma natthīti.",
  "atk-s0513a3:805": "So araññaṃ pavisitvā isipabbajjaṃ pabbajitvā jhānābhiññā uppādetvā brahmalokaparāyaṇo ahosi.",
  "atk-s0513a3:806": "Satthā imaṃ dhammadesanaṃ āharitvā jātakaṃ samodhānesi – “tadā purohito ahameva ahosi”nti.",
  "atk-s0513a3:807": "Sīlavīmaṃsajātakavaṇṇanā dasamā.",
  "atk-s0513a3:808": "Kuṭidūsakavaggo tatiyo.",
  "atk-s0513a3:809": "4. Kokilavaggo",
  "atk-s0513a3:811": "[331] 1. Kokilajātakavaṇṇanā",
  "atk-s0513a3:812": "Yo ve kāle asampatteti idaṃ satthā jetavane viharanto kokālikaṃ ārabbha kathesi. Vatthu takkāriyajātake vitthāritameva.",
  "atk-s0513a3:813_0": "Atīte bārāṇasiyaṃ brahmadatte rajjaṃ kārente bodhisatto tassa amacco ovādako ahosi,",
  "atk-s0513a3:813_1": "rājā bahubhāṇī ahosi. Bodhisatto “tassa bahubhāṇitaṃ nisedhessāmī”ti ekaṃ upamaṃ",
  "atk-s0513a3:813_2": "upadhārento vicarati. Athekadivasaṃ rājā uyyānaṃ gato maṅgalasilāpaṭṭe nisīdi, tassupari",
  "atk-s0513a3:813_3": "ambarukkho atthi. Tatrekasmiṃ kākakulāvake kāḷakokilā attano aṇḍakaṃ nikkhipitvā",
  "atk-s0513a3:813_4": "agamāsi. Kākī taṃ kokilaaṇḍakaṃ paṭijaggi, aparabhāge tato kokilapotako nikkhami.",
  "atk-s0513a3:813_5": "Kākī “putto me”ti saññāya mukhatuṇḍakena gocaraṃ āharitvā taṃ paṭijaggi. So avirūḷhapakkho",
  "atk-s0513a3:813_6": "akāleyeva kokilaravaṃ ravi. Kākī “ayaṃ idāneva tāva aññaṃ ravaṃ ravati, vaḍḍhanto",
  "atk-s0513a3:813_7": "kiṃ karissatī”ti tuṇḍakena koṭṭetvā māretvā kulāvakā pātesi. So rañño pādamūle pati.",
  "atk-s0513a3:814_0": "Rājā bodhisattaṃ pucchi “kimetaṃ sahāyā”ti? Bodhisatto “ahaṃ rājānaṃ nivāretuṃ ekaṃ",
  "atk-s0513a3:814_1": "upamaṃ pariyesāmi, laddhā dāni me sā”ti cintetvā “mahārāja, atimukharā akāle bahubhāṇino",
  "atk-s0513a3:814_2": "evarūpaṃ labhanti. Ayaṃ mahārāja, kokilapotako kākiyā puṭṭho avirūḷhapakkho akāleyeva",
  "atk-s0513a3:814_3": "kokilaravaṃ ravi. Atha naṃ kākī ‘nāyaṃ mama puttako’ti ñatvā mukhatuṇḍakena koṭṭetvā",
  "atk-s0513a3:814_4": "māretvā kulāvakā pātesi. Manussā vā hontu tiracchānā vā, akāle bahubhāṇino evarūpaṃ",
  "atk-s0513a3:814_5": "dukkhaṃ labhantī”ti vatvā imā gāthā abhāsi –",
  "atk-s0513a3:815": "121.",
  "atk-s0513a3:816": "“Yo ve kāle asampatte, ativelaṃ pabhāsati;",
  "atk-s0513a3:817": "Evaṃ so nihato seti, kokilāyiva atrajo.",
  "atk-s0513a3:818": "122.",
  "atk-s0513a3:819": "“Na hi satthaṃ sunisitaṃ, visaṃ halāhalāmiva;",
  "atk-s0513a3:820": "Evaṃ nikaṭṭhe pāteti, vācā dubbhāsitā yathā.",
  "atk-s0513a3:821": "123.",
  "atk-s0513a3:822": "“Tasmā kāle akāle vā, vācaṃ rakkheyya paṇḍito;",
  "atk-s0513a3:823": "Nātivelaṃ pabhāseyya, api attasamamhi vā.",
  "atk-s0513a3:824": "124.",
  "atk-s0513a3:825": "“Yo ca kāle mitaṃ bhāse, matipubbo vicakkhaṇo;",
  "atk-s0513a3:826": "Sabbe amitte ādeti, supaṇṇo uragāmivā”ti.",
  "atk-s0513a3:827_0": "Tattha kāle asampatteti attano vacanakāle asampatte. Ativelanti velātikkantaṃ katvā",
  "atk-s0513a3:827_1": "atirekappamāṇaṃ bhāsati. Halāhalāmivāti halāhalaṃ iva. Nikaṭṭheti tasmiṃyeva khaṇe",
  "atk-s0513a3:827_2": "appamattake kāle. Tasmāti yasmā sunisitasatthahalāhalavisatopi khippataraṃ dubbhāsitavacanameva",
  "atk-s0513a3:827_3": "pātesi, tasmā. Kāle akāle vāti vattuṃ yuttakāle ca akāle ca vācaṃ rakkheyya, ativelaṃ",
  "atk-s0513a3:827_4": "na bhāseyya api attanā same ninnānākaraṇepi puggaleti attho.",
  "atk-s0513a3:828_0": "Matipubboti matiṃ purecārikaṃ katvā kathanena matipubbo. Vicakkhaṇoti ñāṇena vicāretvā",
  "atk-s0513a3:828_1": "atthavindanapuggalo vicakkhaṇo nāma. Uragāmivāti uragaṃ iva. Idaṃ vuttaṃ hoti – yathā",
  "atk-s0513a3:828_2": "supaṇṇo samuddaṃ khobhetvā mahābhogaṃ uragaṃ ādeti gaṇhāti, ādiyitvā ca taṅkhaṇaññeva",
  "atk-s0513a3:828_3": "naṃ simbaliṃ āropetvā maṃsaṃ khādati, evameva yo matipubbaṅgamo vicakkhaṇo vattuṃ",
  "atk-s0513a3:828_4": "yuttakāle mitaṃ bhāsati, so sabbe amitte ādeti gaṇhāti, attano vase vattetīti.",
  "atk-s0513a3:829": "Rājā bodhisattassa dhammadesanaṃ sutvā tato paṭṭhāya mitabhāṇī ahosi, yasañcassa vaḍḍhetvā mahantataraṃ adāsi.",
  "atk-s0513a3:830": "Satthā imaṃ dhammadesanaṃ āharitvā jātakaṃ samodhānesi – “tadā kokilapotako kokāliko ahosi, paṇḍitāmacco pana ahameva ahosi”nti.",
  "atk-s0513a3:831": "Kokilajātakavaṇṇanā paṭhamā.",
  "atk-s0513a3:833": "[332] 2. Rathalaṭṭhijātakavaṇṇanā",
  "atk-s0513a3:834_0": "Api hantvā hato brūtīti idaṃ satthā jetavane viharanto kosalarañño purohitaṃ ārabbha",
  "atk-s0513a3:834_1": "kathesi. So kira rathena attano bhogagāmaṃ gacchanto sambādhe magge rathaṃ pājento",
  "atk-s0513a3:834_2": "ekaṃ sakaṭasatthaṃ disvā “tumhākaṃ sakaṭaṃ apanethā”ti gacchanto sakaṭe anapanīyamāne",
  "atk-s0513a3:834_3": "kujjhitvā patodalaṭṭhiyā purimasakaṭe sākaṭikassa rathadhure pahari. Sā rathadhure",
  "atk-s0513a3:834_4": "paṭihatā nivattitvā tasseva nalāṭaṃ pahari. Tāvadevassa nalāṭe gaṇḍo uṭṭhahi. So",
  "atk-s0513a3:834_5": "nivattitvā “sākaṭikehi pahaṭomhī”ti rañño ārocesi. Sākaṭike pakkosāpetvā vinicchinantā",
  "atk-s0513a3:834_6": "tasseva dosaṃ addasaṃsu. Athekadivasaṃ bhikkhū dhammasabhāyaṃ kathaṃ samuṭṭhāpesuṃ",
  "atk-s0513a3:834_7": "“āvuso, rañño kira purohito ‘sākaṭikehi pahaṭomhī’ti aḍḍaṃ karonto sayameva parajjī”ti.",
  "atk-s0513a3:834_8": "Satthā āgantvā “kāya nuttha, bhikkhave, etarahi kathāya sannisinnā”ti pucchitvā “imāya",
  "atk-s0513a3:834_9": "nāmā”ti vutte “na, bhikkhave, idāneva, pubbepesa evarūpaṃ akāsiyevā”ti vatvā atītaṃ āhari.",
  "atk-s0513a3:835_0": "Atīte bārāṇasiyaṃ brahmadatte rajjaṃ kārente bodhisatto tasseva vinicchayāmacco ahosi.",
  "atk-s0513a3:835_1": "Atha rañño purohito rathena attano bhogagāmaṃ gacchantoti sabbaṃ purimasadisameva.",
  "atk-s0513a3:835_2": "Idha pana tena rañño ārocite rājā sayaṃ vinicchaye nisīditvā sākaṭike pakkosāpetvā",
  "atk-s0513a3:835_3": "kammaṃ asodhetvāva “tumhehi mama purohitaṃ koṭṭetvā nalāṭe gaṇḍo uṭṭhāpito”ti vatvā",
  "atk-s0513a3:835_4": "“sabbassaharaṇaṃ tesaṃ karothā”ti āha. Atha naṃ bodhisatto “tumhe, mahārāja, kammaṃ",
  "atk-s0513a3:835_5": "asodhetvāva etesaṃ sabbassaṃ harāpetha, ekacce pana attanāva attānaṃ paharitvāpi",
  "atk-s0513a3:835_6": "‘parena pahaṭamhā’ti vadanti, tasmā avicinitvā kātuṃ na yuttaṃ, rajjaṃ kārentena",
  "atk-s0513a3:835_7": "nāma nisāmetvā kammaṃ kātuṃ vaṭṭatī”ti vatvā imā gāthā abhāsi.",
  "atk-s0513a3:836": "125.",
  "atk-s0513a3:837": "“Api hantvā hato brūti, jetvā jitoti bhāsati;",
  "atk-s0513a3:838": "Pubbamakkhāyino rāja, aññadatthu na saddahe.",
  "atk-s0513a3:839": "126.",
  "atk-s0513a3:840": "“Tasmā paṇḍitajātiyo, suṇeyya itarassapi;",
  "atk-s0513a3:841": "Ubhinnaṃ vacanaṃ sutvā, yathā dhammo tathā kare.",
  "atk-s0513a3:842": "127.",
  "atk-s0513a3:843": "“Alaso gihī kāmabhogī na sādhu, asaññato pabbajito na sādhu;",
  "atk-s0513a3:844": "Rājā na sādhu anisammakārī, yo paṇḍito kodhano taṃ na sādhu.",
  "atk-s0513a3:845": "128.",
  "atk-s0513a3:846": "“Nisamma khattiyo kayirā, nānisamma disampati;",
  "atk-s0513a3:847": "Nisammakārino rāja, yaso kitti ca vaḍḍhatī”ti.",
  "atk-s0513a3:848_0": "Tattha api hantvāti api eko attanāva attānaṃ hantvā “parena pahaṭomhī”ti brūti katheti.",
  "atk-s0513a3:848_1": "Jetvā jitoti sayaṃ vā pana paraṃ jitvā “ahaṃ jitomhī”ti bhāsati. Aññadatthūti mahārāja,",
  "atk-s0513a3:848_2": "pubbameva rājakulaṃ gantvā akkhāyantassa pubbamakkhāyino aññadatthu na saddahe, ekaṃsena",
  "atk-s0513a3:848_3": "vacanaṃ na saddaheyya. Tasmāti yasmā paṭhamataraṃ āgantvā kathentassa ekaṃsena vacanaṃ",
  "atk-s0513a3:848_4": "na saddahātabbaṃ, tasmā. Yathā dhammoti yathā vinicchayasabhāvo ṭhito, tathā kareyya.",
  "atk-s0513a3:849_0": "Asaññatoti kāyādīhi asaññato dussīlo. Taṃ na sādhūti yaṃ tassa paṇḍitassa ñāṇavato",
  "atk-s0513a3:849_1": "puggalassa ādhānaggāhivasena daḷhakopasaṅkhātaṃ kodhanaṃ, taṃ na sādhu. Nānisammāti",
  "atk-s0513a3:849_2": "na anisāmetvā. Disampatīti disānaṃ pati, mahārāja. Yaso kitti cāti issariyaparivāro",
  "atk-s0513a3:849_3": "ceva kittisaddo ca vaḍḍhatīti.",
  "atk-s0513a3:850": "Rājā bodhisattassa vacanaṃ sutvā dhammena vinicchini, dhammena vinicchiyamāne brāhmaṇasseva doso jātoti.",
  "atk-s0513a3:851": "Satthā imaṃ dhammadesanaṃ āharitvā jātakaṃ samodhānesi – “tadā brāhmaṇo etarahi brāhmaṇova ahosi, paṇḍitāmacco pana ahameva ahosi”nti.",
  "atk-s0513a3:852": "Rathalaṭṭhijātakavaṇṇanā dutiyā.",
  "atk-s0513a3:854": "[333] 3. Pakkagodhajātakavaṇṇanā",
  "atk-s0513a3:855_0": "Tadeva me tvanti idaṃ satthā jetavane viharanto ekaṃ kuṭumbikaṃ ārabbha kathesi.",
  "atk-s0513a3:855_1": "Vatthu heṭṭhā vitthāritameva. Idha pana tesaṃ uddhāraṃ sādhetvā āgacchantānaṃ antarāmagge",
  "atk-s0513a3:855_2": "luddako “ubhopi khādathā”ti ekaṃ pakkagodhaṃ adāsi. So puriso bhariyaṃ pānīyatthāya",
  "atk-s0513a3:855_3": "pesetvā sabbaṃ godhaṃ khāditvā tassā āgatakāle “bhadde, godhā palātā”ti āha. “Sādhu,",
  "atk-s0513a3:855_4": "sāmi, pakkagodhāya palāyantiyā kiṃ sakkā kātu”nti? Sā jetavane pānīyaṃ pivitvā satthu",
  "atk-s0513a3:855_5": "santike nisinnā satthārā “kiṃ upāsike, ayaṃ te hitakāmo sasineho upakārako”ti pucchitā",
  "atk-s0513a3:855_6": "“bhante, ahaṃ etassa hitakāmā sasinehā, ayaṃ pana mayi nissineho”ti āha. Satthā “hotu",
  "atk-s0513a3:855_7": "mā cintayi, evaṃ nāmesa karoti. Yadā pana te guṇaṃ sarati, tadā tuyhameva sabbissariyaṃ",
  "atk-s0513a3:855_8": "detī”ti vatvā tehi yācito atītaṃ āhari.",
  "atk-s0513a3:856_0": "Atītampi heṭṭhā vuttasadisameva. Idha pana tesaṃ nivattantānaṃ antarāmagge luddako",
  "atk-s0513a3:856_1": "kilantabhāvaṃ disvā “dvepi janā khādathā”ti ekaṃ pakkagodhaṃ adāsi. Rājadhītā taṃ",
  "atk-s0513a3:856_2": "valliyā bandhitvā ādāya maggaṃ paṭipajji. Te ekaṃ saraṃ disvā maggā okkamma assatthamūle",
  "atk-s0513a3:856_3": "nisīdiṃsu. Rājaputto “gaccha bhadde, sarato paduminipattena udakaṃ āhara, maṃsaṃ",
  "atk-s0513a3:856_4": "khādissāmā”ti āha. Sā godhaṃ sākhāya laggetvā pānīyatthāya gatā. Itaro sabbaṃ godhaṃ",
  "atk-s0513a3:856_5": "khāditvā agganaṅguṭṭhaṃ gahetvā parammukho nisīdi. So tāya pānīyaṃ gahetvā āgatāya",
  "atk-s0513a3:856_6": "“bhadde, godhā sākhāya otaritvā vammikaṃ pāvisi, ahaṃ dhāvitvā agganaṅguṭṭhaṃ aggahesiṃ,",
  "atk-s0513a3:856_7": "gahitaṭṭhānaṃ hattheyeva katvā chijjitvā bilaṃ paviṭṭhā”ti āha. “Hotu, deva, pakkagodhāya",
  "atk-s0513a3:856_8": "palāyantiyā kiṃ karissāma, ehi gacchāmā”ti. Te pānīyaṃ pivitvā bārāṇasiṃ agamaṃsu.",
  "atk-s0513a3:857_0": "Rājaputto rajjaṃ patvā taṃ aggamahesiṭṭhānamatte ṭhapesi, sakkārasammāno panassā",
  "atk-s0513a3:857_1": "natthi. Bodhisatto tassā sakkāraṃ kāretukāmo rañño santike ṭhatvā “nanu mayaṃ ayye",
  "atk-s0513a3:857_2": "tumhākaṃ santikā kiñci na labhāma, kiṃ no na olokethā”ti āha. “Tāta, ahameva rañño",
  "atk-s0513a3:857_3": "santikā kiñci na labhāmi, tuyhaṃ kiṃ dassāmi, rājāpi mayhaṃ idāni kiṃ dassati, so",
  "atk-s0513a3:857_4": "araññato āgamanakāle pakkagodhaṃ ekakova khādī”ti. “Ayye, na devo evarūpaṃ karissati,",
  "atk-s0513a3:857_5": "mā evaṃ avacutthā”ti. Atha naṃ devī “tuyhaṃ taṃ, tāta, na pākaṭaṃ, raññoyeva mayhañca",
  "atk-s0513a3:857_6": "pākaṭa”nti vatvā paṭhamaṃ gāthamāha –",
  "atk-s0513a3:858": "129.",
  "atk-s0513a3:859": "“Tadeva me tvaṃ vidito, vanamajjhe rathesabha;",
  "atk-s0513a3:860": "Yassa te khaggabaddhassa, sannaddhassa tirīṭino;",
  "atk-s0513a3:861": "Assatthadumasākhāya, pakkagodhā palāyathā”ti.",
  "atk-s0513a3:862_0": "Tattha tadevāti tasmiṃyeva kāle “ayaṃ mayhaṃ adāyako”ti evaṃ tvaṃ vidito. Aññe pana",
  "atk-s0513a3:862_1": "tava sabhāvaṃ na jānantīti attho. Khaggabaddhassāti baddhakhaggassa. Tirīṭinoti tirīṭavatthanivatthassa",
  "atk-s0513a3:862_2": "maggāgamanakāle. Pakkagodhāti aṅgārapakkā godhā palāyathāti.",
  "atk-s0513a3:863_0": "Evaṃ raññā katadosaṃ parisamajjhe pākaṭaṃ katvā kathesi. Taṃ sutvā bodhisatto “ayye,",
  "atk-s0513a3:863_1": "devassa appiyakālato pabhuti ubhinnampi aphāsukaṃ katvā kasmā idha vasathā”ti vatvā dve gāthā abhāsi –",
  "atk-s0513a3:864": "130.",
  "atk-s0513a3:865": "“Name namantassa bhaje bhajantaṃ, kiccānukubbassa kareyya kiccaṃ;",
  "atk-s0513a3:866": "Nānatthakāmassa kareyya atthaṃ, asambhajantampi na sambhajeyya.",
  "atk-s0513a3:867": "131.",
  "atk-s0513a3:868": "“Caje cajantaṃ vanathaṃ na kayirā, apetacittena na sambhajeyya;",
  "atk-s0513a3:869": "Dijo dumaṃ khīṇaphalanti ñatvā, aññaṃ samekkheyya mahā hi loko”ti.",
  "atk-s0513a3:870_0": "Tattha name namantassāti yo attani muducittena namati, tasseva paṭinameyya. Kiccānukubbassāti",
  "atk-s0513a3:870_1": "attano uppannaṃ kiccaṃ anukubbantasseva. Anatthakāmassāti avaḍḍhikāmassa. Vanathaṃ",
  "atk-s0513a3:870_2": "na kayirāti tasmiṃ cajante taṇhāsnehaṃ na kareyya. Apetacittenāti apagatacittena",
  "atk-s0513a3:870_3": "virattacittena. Na sambhajeyyāti na samāgaccheyya. Aññaṃ samekkheyyāti aññaṃ olokeyya,",
  "atk-s0513a3:870_4": "yathā dijo khīṇaphalaṃ dumaṃ rukkhaṃ ñatvā aññaṃ phalabharitaṃ rukkhaṃ gacchati,",
  "atk-s0513a3:870_5": "tathā khīṇarāgaṃ purisaṃ ñatvā aññaṃ sasinehaṃ upagaccheyyāti adhippāyo.",
  "atk-s0513a3:871_0": "Rājā bodhisatte kathente eva tassā guṇaṃ saritvā “bhadde, ettakaṃ kālaṃ tava guṇaṃ",
  "atk-s0513a3:871_1": "na sallakkhesiṃ, paṇḍitassayeva kathāya sallakkhesiṃ, mama aparādhaṃ sahantiyā idaṃ",
  "atk-s0513a3:871_2": "sakalarajjaṃ tuyhameva dammī”ti vatvā catutthaṃ gāthamāha –",
  "atk-s0513a3:872": "132.",
  "atk-s0513a3:873": "“So te karissāmi yathānubhāvaṃ, kataññutaṃ khattiye pekkhamāno;",
  "atk-s0513a3:874": "Sabbañca te issariyaṃ dadāmi, yassicchasī tassa tuvaṃ dadāmī”ti.",
  "atk-s0513a3:875": "Tattha soti so ahaṃ. Yathānubhāvanti yathāsatti yathābalaṃ. Yassicchasīti yassa icchasi, tassa idaṃ rajjaṃ ādiṃ katvā yaṃ tvaṃ icchasi, taṃ dadāmīti.",
  "atk-s0513a3:876": "Evañca pana vatvā rājā deviyā sabbissariyaṃ adāsi, “imināhaṃ etissā guṇaṃ sarāpito”ti paṇḍitassapi mahantaṃ issariyaṃ adāsi.",
  "atk-s0513a3:877": "Satthā imaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne ubho jayampatikā sotāpattiphale patiṭṭhahiṃsu.",
  "atk-s0513a3:878": "Tadā jayampatikā etarahi jayampatikāva ahesuṃ, paṇḍitāmacco pana ahameva ahosinti.",
  "atk-s0513a3:879": "Pakkagodhajātakavaṇṇanā tatiyā.",
  "atk-s0513a3:881": "[334] 4. Rājovādajātakavaṇṇanā",
  "atk-s0513a3:882_0": "Gavaṃ ce taramānānanti idaṃ satthā jetavane viharanto rājovādaṃ ārabbha kathesi.",
  "atk-s0513a3:882_1": "Vatthu tesakuṇajātake āvi bhavissati. Idha pana satthā “mahārāja, porāṇakarājānopi",
  "atk-s0513a3:882_2": "paṇḍitānaṃ kathaṃ sutvā dhammena samena rajjaṃ kārentā saggapuraṃ pūrayamānā gamiṃsū”ti",
  "atk-s0513a3:882_3": "vatvā raññā yācito atītaṃ āhari.",
  "atk-s0513a3:883_0": "Atīte bārāṇasiyaṃ brahmadatte rajjaṃ kārente bodhisatto brāhmaṇakule nibbattitvā",
  "atk-s0513a3:883_1": "vayappatto sikkhitasabbasippo isipabbajjaṃ pabbajitvā abhiññā ca samāpattiyo ca nibbattetvā",
  "atk-s0513a3:883_2": "ramaṇīye himavantapadese vanamūlaphalāhāro vihāsi. Atha rājā aguṇapariyesako hutvā",
  "atk-s0513a3:883_3": "“atthi nu kho me koci aguṇaṃ kathento”ti pariyesanto antojane ca bahijane ca antonagare",
  "atk-s0513a3:883_4": "ca bahinagare ca kañci attano avaṇṇavādiṃ adisvā “janapade nu kho katha”nti aññātakavesena",
  "atk-s0513a3:883_5": "janapadaṃ cari. Tatrāpi avaṇṇavādiṃ apassanto attano guṇakathameva sutvā “himavantapadese",
  "atk-s0513a3:883_6": "nu kho katha”nti araññaṃ pavisitvā vicaranto bodhisattassa assamaṃ patvā taṃ abhivādetvā",
  "atk-s0513a3:883_7": "katapaṭisanthāro ekamantaṃ nisīdi.",
  "atk-s0513a3:884_0": "Tadā bodhisatto araññato paripakkāni nigrodhaphalāni āharitvā paribhuñji, tāni honti",
  "atk-s0513a3:884_1": "madhurāni ojavantāni sakkharacuṇṇasamarasāni. So rājānampi āmantetvā “imaṃ mahāpuñña,",
  "atk-s0513a3:884_2": "nigrodhapakkaphalaṃ khāditvā pānīyaṃ pivā”ti āha. Rājā tathā katvā bodhisattaṃ pucchi",
  "atk-s0513a3:884_3": "“kiṃ nu kho, bhante, imaṃ nigrodhapakkaṃ ati viya madhura”nti? “Mahāpuñña, nūna rājā",
  "atk-s0513a3:884_4": "dhammena samena rajjaṃ kāreti, tenetaṃ madhuranti. Rañño adhammikakāle amadhuraṃ",
  "atk-s0513a3:884_5": "nu kho, bhante, hotī”ti. “Āma, mahāpuñña, rājūsu adhammikesu telamadhuphāṇitādīnipi",
  "atk-s0513a3:884_6": "vanamūlaphalānipi amadhurāni honti nirojāni, na kevalaṃ etāni, sakalampi raṭṭhaṃ",
  "atk-s0513a3:884_7": "nirojaṃ kasaṭaṃ hoti. Tesu pana dhammikesu sabbāni tāni madhurāni honti ojavantāni,",
  "atk-s0513a3:884_8": "sakalampi raṭṭhaṃ ojavantameva hotī”ti. Rājā “evaṃ bhavissati, bhante”ti attano rājabhāvaṃ",
  "atk-s0513a3:884_9": "ajānāpetvāva bodhisattaṃ vanditvā bārāṇasiṃ gantvā “tāpasassa vacanaṃ vīmaṃsissāmī”ti",
  "atk-s0513a3:884_10": "adhammena rajjaṃ kāretvā “idāni jānissāmī”ti kiñci kālaṃ vītināmetvā puna tattha",
  "atk-s0513a3:884_11": "gantvā taṃ vanditvā ekamantaṃ nisīdi.",
  "atk-s0513a3:885_0": "Bodhisattopissa tatheva vatvā nigrodhapakkaṃ adāsi, taṃ tassa tittakarasaṃ ahosi.",
  "atk-s0513a3:885_1": "Rājā “amadhuraṃ nirasa”nti saha kheḷena chaḍḍetvā “tittakaṃ, bhante”ti āha. Bodhisatto",
  "atk-s0513a3:885_2": "“mahāpuñña, nūna rājā adhammiko bhavissati. Rājūnañhi adhammikakāle araññe phalāphalaṃ",
  "atk-s0513a3:885_3": "ādiṃ katvā sabbaṃ amadhuraṃ nirojaṃ jāta”nti vatvā imā gāthā abhāsi –",
  "atk-s0513a3:886": "133.",
  "atk-s0513a3:887": "“Gave ce taramānānaṃ, jimhaṃ gacchati puṅgavo;",
  "atk-s0513a3:888": "Sabbā tā jimhaṃ gacchanti, nette jimhaṃ gate sati.",
  "atk-s0513a3:889": "134.",
  "atk-s0513a3:890": "“Evameva manussesu, yo hoti seṭṭhasammato;",
  "atk-s0513a3:891": "So ce adhammaṃ carati, pageva itarā pajā;",
  "atk-s0513a3:892": "Sabbaṃ raṭṭhaṃ dukhaṃ seti, rājā ce hoti adhammiko.",
  "atk-s0513a3:893": "135.",
  "atk-s0513a3:894": "“Gavaṃ ce taramānānaṃ, ujuṃ gacchati puṅgavo;",
  "atk-s0513a3:895": "Sabbā gāvī ujuṃ yanti, nette ujuṃ gate sati.",
  "atk-s0513a3:896": "136.",
  "atk-s0513a3:897": "“Evameva manussesu, yo hoti seṭṭhasammato;",
  "atk-s0513a3:898": "So sace dhammaṃ carati, pageva itarā pajā;",
  "atk-s0513a3:899": "Sabbaṃ raṭṭhaṃ sukhaṃ seti, rājā ce hoti dhammiko”ti.",
  "atk-s0513a3:900_0": "Tattha gavanti gunnaṃ. Taramānānanti nadiṃ otarantānaṃ. Jimhanti kuṭilaṃ vaṅkaṃ.",
  "atk-s0513a3:900_1": "Netteti nāyake gahetvā gacchante gavajeṭṭhake usabhe puṅgave. Pageva itarā pajāti",
  "atk-s0513a3:900_2": "itare sattā puretarameva adhammaṃ carantīti attho. Dukhaṃ setīti na kevalaṃ seti,",
  "atk-s0513a3:900_3": "catūsupi iriyāpathesu dukkhameva vindati. Adhammikoti yadi rājā chandādiagatigamanavasena",
  "atk-s0513a3:900_4": "adhammiko hoti. Sukhaṃ setīti sace rājā agatigamanaṃ pahāya dhammiko hoti, sabbaṃ",
  "atk-s0513a3:900_5": "raṭṭhaṃ catūsu iriyāpathesu sukhappattameva hotīti.",
  "atk-s0513a3:901_0": "Rājā bodhisattassa dhammaṃ sutvā attano rājabhāvaṃ jānāpetvā “bhante, pubbe nigrodhapakkaṃ",
  "atk-s0513a3:901_1": "ahameva madhuraṃ katvā tittakaṃ akāsiṃ, idāni puna madhuraṃ karissāmī”ti bodhisattaṃ",
  "atk-s0513a3:901_2": "vanditvā nagaraṃ gantvā dhammena rajjaṃ kārento sabbaṃ paṭipākatikaṃ akāsi.",
  "atk-s0513a3:902": "Satthā imaṃ dhammadesanaṃ āharitvā jātakaṃ samodhānesi – “tadā rājā ānando ahosi, tāpaso pana ahameva ahosi”nti.",
  "atk-s0513a3:903": "Rājovādajātakavaṇṇanā catutthā.",
  "atk-s0513a3:905": "[335] 5. Jambukajātakavaṇṇanā",
  "atk-s0513a3:906_0": "Brahā pavaḍḍhakāyo soti idaṃ satthā veḷuvane viharanto devadattassa sugatālayakaraṇaṃ",
  "atk-s0513a3:906_1": "ārabbha kathesi. Vatthu heṭṭhā vitthāritameva, ayaṃ panettha saṅkhepo. Satthārā “sāriputta,",
  "atk-s0513a3:906_2": "devadatto tumhe disvā kiṃ akāsī”ti vutto thero āha “bhante, so tumhākaṃ anukaronto",
  "atk-s0513a3:906_3": "mama hatthe bījaniṃ datvā nipajji. Atha naṃ kokāliko ure jaṇṇunā pahari, iti so tumhākaṃ",
  "atk-s0513a3:906_4": "anukaronto dukkhaṃ anubhavī”ti. Taṃ sutvā satthā “na kho, sāriputta, devadatto idāneva",
  "atk-s0513a3:906_5": "mama anukaronto dukkhaṃ anubhoti, pubbepesa anubhosiyevā”ti vatvā tena yācito atītaṃ āhari.",
  "atk-s0513a3:907_0": "Atīte bārāṇasiyaṃ brahmadatte rajjaṃ kārente bodhisatto sīhayoniyaṃ nibbattitvā himavante",
  "atk-s0513a3:907_1": "guhāyaṃ vasanto ekadivasaṃ mahiṃsaṃ vadhitvā maṃsaṃ khāditvā pānīyaṃ pivitvā guhaṃ",
  "atk-s0513a3:907_2": "āgacchati. Eko siṅgālo taṃ disvā palāyituṃ asakkonto urena nipajji, “kiṃ jambukā”ti",
  "atk-s0513a3:907_3": "ca vutte “upaṭṭhahissāmi taṃ, bhaddante”ti āha. Sīho “tena hi ehī”ti taṃ attano vasanaṭṭhānaṃ",
  "atk-s0513a3:907_4": "netvā divase divase maṃsaṃ āharitvā posesi. Tassa sīhavighāsena thūlasarīrataṃ pattassa",
  "atk-s0513a3:907_5": "ekadivasaṃ māno uppajji. So sīhaṃ upasaṅkamitvā āha “ahaṃ, sāmi, niccakālaṃ tumhākaṃ",
  "atk-s0513a3:907_6": "palibodho, tumhe niccaṃ maṃsaṃ āharitvā maṃ posetha, ajja tumhe idheva hotha, ahaṃ",
  "atk-s0513a3:907_7": "ekaṃ vāraṇaṃ vadhitvā maṃsaṃ khāditvā tumhākampi āharissāmī”ti. Sīho “mā te, jambuka,",
  "atk-s0513a3:907_8": "etaṃ rucci, na tvaṃ vāraṇaṃ vadhitvā maṃsakhādakayoniyaṃ nibbatto, ahaṃ te vāraṇaṃ",
  "atk-s0513a3:907_9": "vadhitvā dassāmi, vāraṇo nāma mahākāyo pavaḍḍhakāyo, mā vāraṇaṃ gaṇhi, mama vacanaṃ",
  "atk-s0513a3:907_10": "karohī”ti vatvā paṭhamaṃ gāthamāha.",
  "atk-s0513a3:908": "137.",
  "atk-s0513a3:909": "“Brahā pavaḍḍhakāyo so, dīghadāṭho ca jambuka;",
  "atk-s0513a3:910": "Na tvaṃ tattha kule jāto, yattha gaṇhanti kuñjara”nti.",
  "atk-s0513a3:911_0": "Tattha brahāti mahanto. Pavaḍḍhakāyoti uddhaṃ uggatakāyo. Dīghadāṭhoti dīghadanto",
  "atk-s0513a3:911_1": "tehi dantehi tumhādise paharitvā jīvitakkhaye pāpeti. Yatthāti yasmiṃ sīhakule jātā",
  "atk-s0513a3:911_2": "mattavāraṇaṃ gaṇhanti, tvaṃ na tattha jāto, siṅgālakule pana jātosīti attho.",
  "atk-s0513a3:912_0": "Siṅgālo sīhena vāritoyeva guhā nikkhamitvā tikkhattuṃ “bukka bukkā”ti siṅgālikaṃ",
  "atk-s0513a3:912_1": "nadaṃ naditvā pabbatakūṭe ṭhito pabbatapādaṃ olokento ekaṃ kāḷavāraṇaṃ pabbatapādena",
  "atk-s0513a3:912_2": "āgacchantaṃ disvā ullaṅghitvā “tassa kumbhe patissāmī”ti parivattitvā pādamūle pati.",
  "atk-s0513a3:912_3": "Vāraṇo purimapādaṃ ukkhipitvā tassa matthake patiṭṭhāpesi, sīsaṃ bhijjitvā cuṇṇavicuṇṇaṃ",
  "atk-s0513a3:912_4": "jātaṃ. So tattheva anutthunanto sayi, vāraṇo koñcanādaṃ karonto pakkāmi. Bodhisatto",
  "atk-s0513a3:912_5": "gantvā pabbatamatthake ṭhito taṃ vināsappattaṃ disvā “attano mānaṃ nissāya naṭṭho",
  "atk-s0513a3:912_6": "siṅgālo”ti tisso gāthā abhāsi –",
  "atk-s0513a3:913": "138.",
  "atk-s0513a3:914": "“Asīho sīhamānena, yo attānaṃ vikubbati;",
  "atk-s0513a3:915": "Kotthūva gajamāsajja, seti bhūmyā anutthunaṃ.",
  "atk-s0513a3:916": "139.",
  "atk-s0513a3:917": "“Yasassino uttamapuggalassa, sañjātakhandhassa mahabbalassa;",
  "atk-s0513a3:918": "Asamekkhiya thāmabalūpapattiṃ, sa seti nāgena hatoyaṃ jambuko.",
  "atk-s0513a3:919": "140.",
  "atk-s0513a3:920": "“Yo cīdha kammaṃ kurute pamāya, thāmabbalaṃ attani saṃviditvā;",
  "atk-s0513a3:921": "Jappena mantena subhāsitena, parikkhavā so vipulaṃ jinātī”ti.",
  "atk-s0513a3:922_0": "Tattha vikubbatīti parivatteti. Kotthūvāti siṅgālo viya. Anutthunanti anutthunanto.",
  "atk-s0513a3:922_1": "Idaṃ vuttaṃ hoti – yathā ayaṃ kotthu mahantaṃ gajaṃ patvā anutthunanto bhūmiyaṃ seti,",
  "atk-s0513a3:922_2": "evaṃ yo añño dubbalo balavatā viggahaṃ karoti, sopi evarūpova hotīti.",
  "atk-s0513a3:923_0": "Yasassinoti issariyavato. Uttamapuggalassāti kāyabalena ca ñāṇabalena ca uttamapuggalassa.",
  "atk-s0513a3:923_1": "Sañjātakhandhassāti susaṇṭhitamahākhandhassa. Mahabbalassātie mahāthāmassa. Thāmabalūpapattinti",
  "atk-s0513a3:923_2": "evarūpassa sīhassa thāmasaṅkhātaṃ balañceva sīhajātisaṅkhātaṃ upapattiñca ajānitvā,",
  "atk-s0513a3:923_3": "kāyathāmañca ñāṇabalañca sīhaupapattiñca ajānitvāti attho. Sa setīti attānampi sīhena",
  "atk-s0513a3:923_4": "sadisaṃ maññamāno, so ayaṃ jambuko nāgena hato matasayanaṃ seti.",
  "atk-s0513a3:924_0": "Pamāyāti paminitvā upaparikkhitvā. “Pamāṇā”tipi pāṭho, attano pamāṇaṃ gahetvā yo",
  "atk-s0513a3:924_1": "attano pamāṇena kammaṃ kuruteti attho. Thāmabbalanti thāmasaṅkhātaṃ balaṃ, kāyathāmañca",
  "atk-s0513a3:924_2": "ñāṇabalañcātipi attho. Jappenāti japena, ajjhenenāti attho. Mantenāti aññehi paṇḍitehi",
  "atk-s0513a3:924_3": "saddhiṃ mantetvā karaṇena. Subhāsitenāti saccādiguṇayuttena anavajjavacanena. Parikkhavāti",
  "atk-s0513a3:924_4": "parikkhāsampanno. So vipulaṃ jinātīti yo evarūpo hoti, yaṃ kiñci kammaṃ kurumāno",
  "atk-s0513a3:924_5": "attano thāmañca balañca ñatvā jappamantavasena paricchinditvā subhāsitaṃ bhāsanto",
  "atk-s0513a3:924_6": "karoti, so vipulaṃ mahantaṃ atthaṃ jināti na parihāyatīti.",
  "atk-s0513a3:925": "Evaṃ bodhisatto imāhi tīhi gāthāhi imasmiṃ loke kattabbayuttakaṃ kammaṃ kathesi.",
  "atk-s0513a3:926": "Satthā imaṃ dhammadesanaṃ āharitvā jātakaṃ samodhānesi – “tadā siṅgālo devadatto ahosi, sīho pana ahameva ahosi”nti.",
  "atk-s0513a3:927": "Jambukajātakavaṇṇanā pañcamā.",
  "atk-s0513a3:929": "[336] 6. Brahāchattajātakavaṇṇanā",
  "atk-s0513a3:930": "Tiṇaṃ tiṇanti lapasīti idaṃ satthā jetavane viharanto kuhakabhikkhuṃ ārabbha kathesi. Paccuppannavatthu kathitameva.",
  "atk-s0513a3:931_0": "Atīte pana bārāṇasiyaṃ brahmadatte rajjaṃ kārente bodhisatto tassa atthadhammānusāsako",
  "atk-s0513a3:931_1": "amacco ahosi. Bārāṇasirājā mahatiyā senāya kosalarājānaṃ abbhuggantvā sāvatthiṃ patvā",
  "atk-s0513a3:931_2": "yuddhena nagaraṃ pavisitvā rājānaṃ gaṇhi. Kosalarañño pana putto chatto nāma kumāro",
  "atk-s0513a3:931_3": "atthi. So aññātakavesena nikkhamitvā takkasilaṃ gantvā tayo vede ca aṭṭhārasa sippāni",
  "atk-s0513a3:931_4": "ca uggaṇhitvā takkasilato nikkhamma sabbasamayasippāni sikkhanto ekaṃ paccantagāmaṃ",
  "atk-s0513a3:931_5": "pāpuṇi. Taṃ nissāya pañcasatatāpasā araññe paṇṇasālāsu vasanti. Kumāro te upasaṅkamitvā",
  "atk-s0513a3:931_6": "“imesampi santike kiñci sikkhissāmī”ti pabbajitvā yaṃ te jānanti, taṃ sabbaṃ uggaṇhi.",
  "atk-s0513a3:931_7": "So aparabhāge gaṇasatthā jāto.",
  "atk-s0513a3:932_0": "Athekadivasaṃ isigaṇaṃ āmantetvā “mārisā, kasmā majjhimadesaṃ na gacchathā”ti pucchi.",
  "atk-s0513a3:932_1": "“Mārisa, majjhimadese manussā nāma paṇḍitā, te pañhaṃ pucchanti, anumodanaṃ kārāpenti,",
  "atk-s0513a3:932_2": "maṅgalaṃ bhaṇāpenti, asakkonte garahanti, mayaṃ tena bhayena na gacchāmā”ti. “Mā",
  "atk-s0513a3:932_3": "tumhe bhāyatha, ahametaṃ sabbaṃ karissāmī”ti. “Tena hi gacchāmā”ti sabbe attano attano",
  "atk-s0513a3:932_4": "khārivividhamādāya anupubbena bārāṇasiṃ pattā. Bārāṇasirājāpi kosalarajjaṃ attano",
  "atk-s0513a3:932_5": "hatthagataṃ katvā tattha rājayutte ṭhapetvā sayaṃ tattha vijjamānaṃ dhanaṃ gahetvā",
  "atk-s0513a3:932_6": "bārāṇasiṃ gantvā uyyāne lohacāṭiyo pūrāpetvā nidahitvā tasmiṃ samaye bārāṇasiyameva",
  "atk-s0513a3:932_7": "vasati. Atha te isayo rājuyyāne rattiṃ vasitvā punadivase nagaraṃ bhikkhāya pavisitvā",
  "atk-s0513a3:932_8": "rājadvāraṃ agamaṃsu. Rājā tesaṃ iriyāpathessu pasīditvā pakkosāpetvā mahātale nisīdāpetvā",
  "atk-s0513a3:932_9": "yāgukhajjakaṃ datvā yāva bhattakālā taṃ taṃ pañhaṃ pucchi. Chatto rañño cittaṃ ārādhento",
  "atk-s0513a3:932_10": "sabbapañhe vissajjetvā bhattakiccāvasāne vicitraṃ anumodanaṃ akāsi. Rājā suṭṭhutaraṃ",
  "atk-s0513a3:932_11": "pasanno paṭiññaṃ gahetvā sabbepi te uyyāne vāsāpesi.",
  "atk-s0513a3:933_0": "Chatto nidhiuddharaṇamantaṃ jānāti. So tattha vasanto “kahaṃ nu kho iminā mama pitu",
  "atk-s0513a3:933_1": "santakaṃ dhanaṃ nidahita”nti mantaṃ parivattetvā olokento uyyāne nidahitabhāvaṃ ñatvā",
  "atk-s0513a3:933_2": "“idaṃ dhanaṃ gahetvā mama rajjaṃ gaṇhissāmī”ti cintetvā tāpase āmantetvā “mārisā,",
  "atk-s0513a3:933_3": "ahaṃ kosalarañño putto, bārāṇasiraññā amhākaṃ rajje gahite aññātakavesena nikkhamitvā",
  "atk-s0513a3:933_4": "ettakaṃ kālaṃ attano jīvitaṃ anurakkhiṃ, idāni kulasantakaṃ dhanaṃ laddhaṃ, ahaṃ",
  "atk-s0513a3:933_5": "etaṃ ādāya gantvā attano rajjaṃ gaṇhissāmi, tumhe kiṃ karissathā”ti āha. “Mayampi",
  "atk-s0513a3:933_6": "tayāva saddhiṃ gamissāmā”ti. So “sādhū”ti mahante mahante cammapasibbake kāretvā",
  "atk-s0513a3:933_7": "rattibhāge bhūmiṃ khaṇitvā dhanacāṭiyo uddharitvā pasibbakesu dhanaṃ pakkhipitvā",
  "atk-s0513a3:933_8": "cāṭiyo tiṇassa pūrāpetvā pañca ca isisatāni aññe ca manusse dhanaṃ gāhāpetvā palāyitvā",
  "atk-s0513a3:933_9": "sāvatthiṃ gantvā sabbe rājayutte gāhāpetvā rajjaṃ gahetvā pākāraaṭṭālakādipaṭisaṅkharaṇaṃ",
  "atk-s0513a3:933_10": "kārāpetvā puna sapattaraññā yuddhena aggahetabbaṃ katvā nagaraṃ ajjhāvasati. Bārāṇasiraññopi",
  "atk-s0513a3:933_11": "“tāpasā uyyānato dhanaṃ gahetvā palātā”ti ārocayiṃsu. So uyyānaṃ gantvā cāṭiyo vivarāpetvā",
  "atk-s0513a3:933_12": "tiṇameva passi, tassa dhanaṃ nissāya mahanto soko uppajji. So nagaraṃ gantvā “tiṇaṃ",
  "atk-s0513a3:933_13": "tiṇa”nti vippalapanto carati, nāssa koci sokaṃ nibbāpetuṃ sakkoti.",
  "atk-s0513a3:934_0": "Bodhisatto cintesi “rañño mahanto soko, vippalapanto carati, ṭhapetvā kho pana maṃ",
  "atk-s0513a3:934_1": "nāssa añño koci sokaṃ vinodetuṃ samattho, nissokaṃ naṃ karissāmī”ti. So ekadivasaṃ",
  "atk-s0513a3:934_2": "tena saddhiṃ sukhanisinno tassa vippalapanakāle paṭhamaṃ gāthamāha –",
  "atk-s0513a3:935": "141.",
  "atk-s0513a3:936": "“Tiṇaṃ tiṇanti lapasi, ko nu te tiṇamāhari;",
  "atk-s0513a3:937": "Kiṃ nu te tiṇakiccatthi, tiṇameva pabhāsasī”ti.",
  "atk-s0513a3:938_0": "Tattha kiṃ nu te tiṇakiccatthīti kiṃ nu tava tiṇena kiccaṃ kātabbaṃ atthi. Tiṇameva",
  "atk-s0513a3:938_1": "pabhāsasīti tvañhi kevalaṃ “tiṇaṃ tiṇa”nti tiṇameva pabhāsasi, “asukatiṇaṃ nāmā”ti",
  "atk-s0513a3:938_2": "na kathesi, tiṇanāmaṃ tāvassa kathehi “asukatiṇaṃ nāmā”ti, mayaṃ te āharissāma, atha",
  "atk-s0513a3:938_3": "pana te tiṇenattho natthi, nikkāraṇā mā vippalapīti.",
  "atk-s0513a3:939": "Taṃ sutvā rājā dutiyaṃ gāthamāha –",
  "atk-s0513a3:940": "142.",
  "atk-s0513a3:941": "“Idhāgamā brahmacārī, brahā chatto bahussuto;",
  "atk-s0513a3:942": "So me sabbaṃ samādāya, tiṇaṃ nikkhippa gacchatī”ti.",
  "atk-s0513a3:943": "Tattha brahāti dīgho. Chattoti tassa nāmaṃ. Sabbaṃ samādāyāti sabbaṃ dhanaṃ gahetvā. Tiṇaṃ nikkhippa gacchatīti cāṭīsu tiṇaṃ nikkhipitvā gatoti dassento evamāha.",
  "atk-s0513a3:944": "Taṃ sutvā bodhisatto tatiyaṃ gāthamāha –",
  "atk-s0513a3:945": "143.",
  "atk-s0513a3:946": "“Evetaṃ hoti kattabbaṃ, appena bahumicchatā;",
  "atk-s0513a3:947": "Sabbaṃ sakassa ādānaṃ, anādānaṃ tiṇassa cā”ti.",
  "atk-s0513a3:948_0": "Tassattho – appena tiṇena bahudhanaṃ icchatā evaṃ etaṃ kattabbaṃ hoti, yadidaṃ pitu",
  "atk-s0513a3:948_1": "santakattā sakassa dhanassa sabbaṃ ādānaṃ agayhūpagassa tiṇassa ca anādānaṃ. Iti,",
  "atk-s0513a3:948_2": "mahārāja, so brahā chatto gahetabbayuttakaṃ attano pitu santakaṃ dhanaṃ gahetvā aggahetabbayuttakaṃ",
  "atk-s0513a3:948_3": "tiṇaṃ cāṭīsu pakkhipitvā gato, tattha kā paridevanāti.",
  "atk-s0513a3:949": "Taṃ sutvā rājā catutthaṃ gāthamāha –",
  "atk-s0513a3:950": "144.",
  "atk-s0513a3:951": "“Sīlavanto na kubbanti, bālo sīlāni kubbati;",
  "atk-s0513a3:952": "Aniccasīlaṃ dussīlyaṃ, kiṃ paṇḍiccaṃ karissatī”ti.",
  "atk-s0513a3:953_0": "Tattha sīlavantoti ye sīlasampannā brahmacārayo, te evarūpaṃ na kubbanti. Bālo sīlāni",
  "atk-s0513a3:953_1": "kubbatīti bālo pana durācāro evarūpāni attano anācārasaṅkhātāni sīlāni karoti. Aniccasīlanti",
  "atk-s0513a3:953_2": "addhuvena dīgharattaṃ appavattena sīlena samannāgataṃ. Dussīlyanti dussīlaṃ. Kiṃ",
  "atk-s0513a3:953_3": "paṇḍiccaṃ karissatīti evarūpaṃ puggalaṃ bāhusaccaparibhāvitaṃ paṇḍiccaṃ kiṃ karissati",
  "atk-s0513a3:953_4": "kiṃ sampādessati, vipattimevassa karissatīti. Taṃ garahanto vatvā so tāya bodhisattassa",
  "atk-s0513a3:953_5": "kathāya nissoko hutvā dhammena rajjaṃ kāresi.",
  "atk-s0513a3:954": "Satthā imaṃ dhammadesanaṃ āharitvā jātakaṃ samodhānesi – “tadā brahāchatto kuhakabhikkhu ahosi, paṇḍitāmacco pana ahameva ahosi”nti.",
  "atk-s0513a3:955": "Brahāchattajātakavaṇṇanā chaṭṭhā.",
  "atk-s0513a3:957": "[337] 7. Pīṭhajātakavaṇṇanā",
  "atk-s0513a3:958_0": "Na te pīṭhamadāyimhāti idaṃ satthā jetavane viharanto aññataraṃ bhikkhuṃ ārabbha",
  "atk-s0513a3:958_1": "kathesi. So kira janapadato jetavanaṃ gantvā pattacīvaraṃ paṭisāmetvā satthāraṃ vanditvā",
  "atk-s0513a3:958_2": "sāmaṇeradahare pucchi “āvuso, sāvatthiyaṃ āgantukabhikkhūnaṃ ke upakārakā”ti. “Āvuso,",
  "atk-s0513a3:958_3": "anāthapiṇḍiko nāma mahāseṭṭhi, visākhā nāma mahāupāsikā ete bhikkhusaṅghassa upakārakā",
  "atk-s0513a3:958_4": "mātāpituṭṭhāniyā”ti. So “sādhū”ti punadivase pātova ekabhikkhussapi apaviṭṭhakāle",
  "atk-s0513a3:958_5": "anāthapiṇḍikassa gharadvāraṃ agamāsi. Taṃ avelāya gatattā koci na olokesi. So tato",
  "atk-s0513a3:958_6": "kiñci alabhitvā visākhāya gharadvāraṃ gato. Tatrāpi atipātova gatattā kiñci na labhi.",
  "atk-s0513a3:958_7": "So tattha tattha vicaritvā punāgacchanto yāguyā niṭṭhitāya gato, punapi tattha tattha",
  "atk-s0513a3:958_8": "vicaritvā bhatte niṭṭhite gato. So vihāraṃ gantvā “dvepi kulāni assaddhāni appasannāni",
  "atk-s0513a3:958_9": "eva, ime bhikkhū pana ‘saddhāni pasannānī’ti kathentī”ti tāni kulāni paribhavanto carati.",
  "atk-s0513a3:959_0": "Athekadivasaṃ dhammasabhāyaṃ bhikkhū kathaṃ samuṭṭhāpesuṃ – “āvuso, asuko kira jānapado",
  "atk-s0513a3:959_1": "bhikkhu atikālasseva kuladvāraṃ gato bhikkhaṃ alabhitvā kulāni paribhavanto caratī”ti.",
  "atk-s0513a3:959_2": "Satthā āgantvā “kāya nuttha, bhikkhave, etarahi kathāya sannisinnā”ti pucchitvā “imāya",
  "atk-s0513a3:959_3": "nāmā”ti vutte taṃ bhikkhuṃ pakkosāpetvā “saccaṃ kira bhikkhū”ti pucchitvā “saccaṃ,",
  "atk-s0513a3:959_4": "bhante”ti vutte “kasmā tvaṃ bhikkhu kujjhasi, pubbe anuppanne buddhe tāpasāpi tāva",
  "atk-s0513a3:959_5": "kuladvāraṃ gantvā bhikkhaṃ alabhitvā na kujjhiṃsū”ti vatvā atītaṃ āhari.",
  "atk-s0513a3:960_0": "Atīte bārāṇasiyaṃ brahmadatte rajjaṃ kārente bodhisatto brāhmaṇakule nibbattitvā",
  "atk-s0513a3:960_1": "vayappatto takkasilāyaṃ sabbasippāni uggaṇhitvā aparabhāge tāpasapabbajjaṃ pabbajitvā",
  "atk-s0513a3:960_2": "himavante ciraṃ vasitvā loṇambilasevanatthāya bārāṇasiṃ patvā uyyāne vasitvā punadivase",
  "atk-s0513a3:960_3": "nagaraṃ bhikkhāya pāvisi. Tadā bārāṇasiseṭṭhi saddho hoti pasanno. Bodhisatto “kataraṃ",
  "atk-s0513a3:960_4": "kulagharaṃ saddha”nti pucchitvā “seṭṭhighara”nti sutvā seṭṭhino gharadvāraṃ agamāsi.",
  "atk-s0513a3:960_5": "Tasmiṃ khaṇe seṭṭhi rājupaṭṭhānaṃ gato, manussāpi naṃ na passiṃsu, so nivattitvā",
  "atk-s0513a3:960_6": "gacchati. Atha naṃ seṭṭhi rājakulato nivattanto disvā vanditvā bhikkhābhājanaṃ gahetvā",
  "atk-s0513a3:960_7": "gharaṃ netvā nisīdāpetvā pādadhovanatelamakkhanayāgukhajjakādīhi santappetvā antarābhatte",
  "atk-s0513a3:960_8": "kiñci kāraṇaṃ apucchitvā katabhattakiccaṃ vanditvā ekamantaṃ nisinno “bhante, amhākaṃ",
  "atk-s0513a3:960_9": "gharadvāraṃ āgatā nāma yācakā vā dhammikasamaṇabrāhmaṇā vā sakkārasammānaṃ alabhitvā",
  "atk-s0513a3:960_10": "gatapubbā nāma natthi, tumhe pana ajja amhākaṃ dārakehi adiṭṭhattā āsanaṃ vā pānīyaṃ",
  "atk-s0513a3:960_11": "vā pādadhovanaṃ vā yāgubhattaṃ vā alabhitvāva gatā, ayaṃ amhākaṃ doso, taṃ no khamituṃ",
  "atk-s0513a3:960_12": "vaṭṭatī”ti vatvā paṭhamaṃ gāthamāha –",
  "atk-s0513a3:961": "145.",
  "atk-s0513a3:962": "“Na te pīṭhamadāyimhā, na pānaṃ napi bhojanaṃ;",
  "atk-s0513a3:963": "Brahmacāri khamassu me, etaṃ passāmi accaya”nti.",
  "atk-s0513a3:964": "Tattha na te pīṭhamadāyimhāti pīṭhampi te na dāpayimha.",
  "atk-s0513a3:965": "Taṃ sutvā bodhisatto dutiyaṃ gāthamāha –",
  "atk-s0513a3:966": "146.",
  "atk-s0513a3:967": "“Nevābhisajjāmi na cāpi kuppe, na cāpi me appiyamāsi kiñci;",
  "atk-s0513a3:968": "Athopi me āsi manovitakko, etādiso nūna kulassa dhammo”ti.",
  "atk-s0513a3:969": "Tattha nevābhisajjāmīti neva laggāmi. Etādisoti “imassa kulassa etādiso nūna sabhāvo, adāyakavaṃso esa bhavissatī”ti evaṃ me manovitakko uppanno.",
  "atk-s0513a3:970": "Taṃ sutvā seṭṭhi itarā dve gāthā abhāsi –",
  "atk-s0513a3:971": "147.",
  "atk-s0513a3:972": "“Esasmākaṃ kule dhammo, pitupitāmaho sadā;",
  "atk-s0513a3:973": "Āsanaṃ udakaṃ pajjaṃ, sabbetaṃ nipadāmase.",
  "atk-s0513a3:974": "148.",
  "atk-s0513a3:975": "“Esasmākaṃ kule dhammo, pitupitāmaho sadā;",
  "atk-s0513a3:976": "Sakkaccaṃ upatiṭṭhāma, uttamaṃ viya ñātaka”nti.",
  "atk-s0513a3:977_0": "Tattha dhammoti sabhāvo. Pitupitāmahoti pitūnañca pitāmahānañca santako. Udakanti",
  "atk-s0513a3:977_1": "pādadhovanaudakaṃ. Pajjanti pādamakkhanatelaṃ. Sabbetanti sabbaṃ etaṃ. Nipadāmaseti",
  "atk-s0513a3:977_2": "nikārapakārā upasaggā, dāmaseti attho, dadāmāti vuttaṃ hoti. Iminā yāva sattamā kulaparivaṭṭā",
  "atk-s0513a3:977_3": "dāyakavaṃso amhākaṃ vaṃsoti dasseti. Uttamaṃ viya ñātakanti mātaraṃ viya pitaraṃ",
  "atk-s0513a3:977_4": "viya ca mayaṃ dhammikaṃ samaṇaṃ vā brāhmaṇaṃ vā disvā sakkaccaṃ sahatthena upaṭṭhahāmāti attho.",
  "atk-s0513a3:978": "Bodhisatto pana katipāhaṃ bārāṇasiseṭṭhino dhammaṃ desento tattha vasitvā puna himavantameva gantvā abhiññā ca samāpattiyo ca nibbattetvā brahmalokaparāyaṇo ahosi.",
  "atk-s0513a3:979_0": "Satthā imaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne",
  "atk-s0513a3:979_1": "so bhikkhu sotāpattiphale patiṭṭhahi. Tadā bārāṇasiseṭṭhi ānando ahosi, tāpaso pana ahameva ahosinti.",
  "atk-s0513a3:980": "Pīṭhajātakavaṇṇanā sattamā.",
  "atk-s0513a3:982": "[338] 8. Thusajātakavaṇṇanā",
  "atk-s0513a3:983_0": "Viditaṃ thusanti idaṃ satthā veḷuvane viharanto ajātasattuṃ ārabbha kathesi. Tasmiṃ",
  "atk-s0513a3:983_1": "kira mātukucchigate tassa mātu kosalarājadhītāya bimbisārarañño dakkhiṇajāṇulohitapivanadohaḷo",
  "atk-s0513a3:983_2": "uppajjitvā paṇḍu ahosi. Sā paricārikāhi pucchitā tāsaṃ tamatthaṃ ārocesi. Rājāpi",
  "atk-s0513a3:983_3": "sutvā nemittake pakkosāpetvā “deviyā kira evarūpo dohaḷo uppanno, tassa kā nipphattī”ti",
  "atk-s0513a3:983_4": "pucchi. Nemittakā “deviyā kucchimhi nibbattakasatto tumhe māretvā rajjaṃ gaṇhissatī”ti",
  "atk-s0513a3:983_5": "āhaṃsu. Rājā “sace mama putto maṃ māretvā rajjaṃ gaṇhissati, ko ettha doso”ti dakkhiṇajāṇuṃ",
  "atk-s0513a3:983_6": "satthena phālāpetvā lohitaṃ suvaṇṇataṭṭakena gāhāpetvā deviyā pāyesi. Sā cintesi",
  "atk-s0513a3:983_7": "“sace mama kucchiyaṃ nibbatto putto pitaraṃ māressati, kiṃ me tenā”ti. Sā gabbhapātanatthaṃ kucchiṃ maddāpesi.",
  "atk-s0513a3:984_0": "Rājā ñatvā taṃ pakkosāpetvā “bhadde mayhaṃ kira putto maṃ māretvā rajjaṃ gaṇhissati,",
  "atk-s0513a3:984_1": "na kho panāhaṃ ajaro amaro, puttamukhaṃ passituṃ me dehi, mā ito pabhuti evarūpaṃ",
  "atk-s0513a3:984_2": "kammaṃ akāsī”ti āha. Sā tato paṭṭhāya uyyānaṃ gantvā kucchiṃ maddāpesi. Rājā ñatvā",
  "atk-s0513a3:984_3": "tato paṭṭhāya uyyānagamanaṃ nivāresi. Sā paripuṇṇagabbhā puttaṃ vijāyi. Nāmaggahaṇadivase",
  "atk-s0513a3:984_4": "cassa ajātasseva pitu sattubhāvato “ajātasattu”tveva nāmamakaṃsu. Tasmiṃ kumāraparihārena",
  "atk-s0513a3:984_5": "vaḍḍhante satthā ekadivasaṃ pañcasatabhikkhuparivuto rañño nivesanaṃ gantvā nisīdi.",
  "atk-s0513a3:984_6": "Rājā buddhappamukhaṃ bhikkhusaṅghaṃ paṇītena khādanīyabhojanīyena parivisitvā satthāraṃ",
  "atk-s0513a3:984_7": "vanditvā dhammaṃ suṇanto nisīdi. Tasmiṃ khaṇe kumāraṃ maṇḍetvā rañño adaṃsu. Rājā",
  "atk-s0513a3:984_8": "balavasinehena puttaṃ gahetvā ūrumhi nisīdāpetvā puttagatena pemena puttameva mamāyanto",
  "atk-s0513a3:984_9": "na dhammaṃ suṇāti. Satthā tassa pamādabhāvaṃ ñatvā “mahārāja, pubbe rājāno putte",
  "atk-s0513a3:984_10": "āsaṅkamānā paṭicchanne kāretvā ‘amhākaṃ accayena nīharitvā rajje patiṭṭhāpeyyāthā’ti",
  "atk-s0513a3:984_11": "āṇāpesu”nti vatvā tena yācito atītaṃ āhari.",
  "atk-s0513a3:985_0": "Atīte bārāṇasiyaṃ brahmadatte rajjaṃ kārente bodhisatto takkasilāyaṃ disāpāmokkhaācariyo",
  "atk-s0513a3:985_1": "hutvā bahū rājakumāre ca brāhmaṇakumāre ca sippaṃ vācesi. Bārāṇasiraññopi putto soḷasavassakāle",
  "atk-s0513a3:985_2": "tassa santikaṃ gantvā tayo vede ca sabbasippāni ca uggaṇhitvā paripuṇṇasippo ācariyaṃ",
  "atk-s0513a3:985_3": "āpucchi. Ācariyo aṅgavijjāvasena taṃ olokento “imassa puttaṃ nissāya antarāyo paññāyati,",
  "atk-s0513a3:985_4": "tamahaṃ attano ānubhāvena harissāmī”ti cintetvā catasso gāthā bandhitvā rājakumārassa",
  "atk-s0513a3:985_5": "adāsi, evañca pana taṃ vadesi “tāta, paṭhamaṃ gāthaṃ rajje patiṭṭhāya tava puttassa",
  "atk-s0513a3:985_6": "soḷasavassakāle bhattaṃ bhuñjanto vadeyyāsi, dutiyaṃ mahāupaṭṭhānakāle, tatiyaṃ pāsādaṃ",
  "atk-s0513a3:985_7": "abhiruhamāno sopānasīse ṭhatvā, catutthaṃ sayanasirigabbhaṃ pavisanto ummāre ṭhatvā”ti.",
  "atk-s0513a3:985_8": "So “sādhū”ti sampaṭicchitvā ācariyaṃ vanditvā gato oparajje patiṭṭhāya pitu accayena",
  "atk-s0513a3:985_9": "rajje patiṭṭhāsi. Tassa putto soḷasavassakāle rañño uyyānakīḷādīnaṃ atthāya nikkhamantassa",
  "atk-s0513a3:985_10": "sirivibhavaṃ disvā pitaraṃ māretvā rajjaṃ gahetukāmo hutvā attano upaṭṭhākānaṃ kathesi.",
  "atk-s0513a3:985_11": "Te “sādhu deva, mahallakakāle laddhena issariyena ko attho, yena kenaci upāyena rājānaṃ",
  "atk-s0513a3:985_12": "māretvā rajjaṃ gaṇhituṃ vaṭṭatī”ti vadiṃsu. Kumāro “visaṃ khādāpetvā māressāmī”ti",
  "atk-s0513a3:985_13": "pitarā saddhiṃ sāyamāsaṃ bhuñjanto visaṃ gahetvā nisīdi. Rājā bhattapātiyaṃ bhatte",
  "atk-s0513a3:985_14": "acchupanteyeva paṭhamaṃ gāthamāha –",
  "atk-s0513a3:986": "149.",
  "atk-s0513a3:987": "“Viditaṃ thusaṃ undurānaṃ, viditaṃ pana taṇḍulaṃ;",
  "atk-s0513a3:988": "Thusaṃ thusaṃ vivajjetvā, taṇḍulaṃ pana khādare”ti.",
  "atk-s0513a3:989_0": "Tattha viditanti kāḷavaddalepi andhakāre undurānaṃ thuso thusabhāvena taṇḍulo ca",
  "atk-s0513a3:989_1": "taṇḍulabhāvena vidito pākaṭoyeva. Idha pana liṅgavipallāsavasena “thusaṃ taṇḍula”nti",
  "atk-s0513a3:989_2": "vuttaṃ. Khādareti thusaṃ thusaṃ vajjetvā taṇḍulameva khādanti. Idaṃ vuttaṃ hoti –",
  "atk-s0513a3:989_3": "tāta kumāra, yathā undurānaṃ andhakārepi thuso thusabhāvena taṇḍulo ca taṇḍulabhāvena",
  "atk-s0513a3:989_4": "pākaṭo, te thusaṃ vajjetvā taṇḍulameva khādanti, evameva mamapi tava visaṃ gahetvā",
  "atk-s0513a3:989_5": "nisinnabhāvo pākaṭoti.",
  "atk-s0513a3:990_0": "Kumāro “ñātomhī”ti bhīto bhattapātiyaṃ visaṃ pātetuṃ avisahitvā uṭṭhāya rājānaṃ vanditvā",
  "atk-s0513a3:990_1": "gato. So tamatthaṃ attano upaṭṭhākānaṃ ārocetvā “ajja tāvamhi ñāto, idāni kathaṃ",
  "atk-s0513a3:990_2": "māressāmī”ti pucchi. Te tato paṭṭhāya uyyāne paṭicchannā hutvā nikaṇṇikavasena mantayamānā",
  "atk-s0513a3:990_3": "“attheko upāyo, khaggaṃ sannayhitvā mahāupaṭṭhānaṃ gatakāle amaccānaṃ antare ṭhatvā",
  "atk-s0513a3:990_4": "rañño pamattabhāvaṃ ñatvā khaggena paharitvā māretuṃ vaṭṭatī”ti vavatthapesuṃ. Kumāro",
  "atk-s0513a3:990_5": "“sādhū”ti sampaṭicchitvā mahāupaṭṭhānakāle sannaddhakhaggo hutvā gantvā ito cito",
  "atk-s0513a3:990_6": "ca rañño paharaṇokāsaṃ upadhāreti. Tasmiṃ khaṇe rājā dutiyaṃ gāthamāha –",
  "atk-s0513a3:991": "150.",
  "atk-s0513a3:992": "“Yā mantanā araññasmiṃ, yā ca gāme nikaṇṇikā;",
  "atk-s0513a3:993": "Yañcetaṃ iti cīti ca, etampi viditaṃ mayā”ti.",
  "atk-s0513a3:994_0": "Tattha araññasminti uyyāne. Nikaṇṇikāti kaṇṇamūle mantanā. Yañcetaṃ iti cīti cāti",
  "atk-s0513a3:994_1": "yañca etaṃ idāni mama paharaṇokāsapariyesanaṃ. Idaṃ vuttaṃ hoti – tāta kumāra, yā",
  "atk-s0513a3:994_2": "esā tava attano upaṭṭhākehi saddhiṃ uyyāne ca gāme ca nikaṇṇikā mantanā, yañcetaṃ",
  "atk-s0513a3:994_3": "idāni mama māraṇatthāya iti cīti ca karaṇaṃ, etampi sabbaṃ mayā ñātanti.",
  "atk-s0513a3:995_0": "Kumāro “jānāti me veribhāvaṃ pitā”ti tato palāyitvā upaṭṭhākānaṃ ārocesi. Te sattaṭṭha",
  "atk-s0513a3:995_1": "divase atikkamitvā “kumāra, na te pitā, veribhāvaṃ jānāti, takkamattena tvaṃ evaṃsaññī",
  "atk-s0513a3:995_2": "ahosi, mārehi na”nti vadiṃsu. So ekadivasaṃ khaggaṃ gahetvā sopānamatthake gabbhadvāre",
  "atk-s0513a3:995_3": "aṭṭhāsi. Rājā sopānamatthake ṭhito tatiyaṃ gāthamāha –",
  "atk-s0513a3:996": "151.",
  "atk-s0513a3:997": "“Dhammena kira jātassa, pitā puttassa makkaṭo;",
  "atk-s0513a3:998": "Daharasseva santassa, dantehi phalamacchidā”ti.",
  "atk-s0513a3:999_0": "Tattha dhammenāti sabhāvena. Pitā puttassa makkaṭoti pitā makkaṭo puttassa makkaṭapotakassa.",
  "atk-s0513a3:999_1": "Idaṃ vuttaṃ hoti – yathā araññe jāto makkaṭo attano yūthapariharaṇaṃ āsaṅkanto taruṇassa",
  "atk-s0513a3:999_2": "makkaṭapotakassa dantehi phalaṃ chinditvā purisabhāvaṃ nāseti, tathā tava atirajjakāmassa",
  "atk-s0513a3:999_3": "phalāni uppāṭāpetvā purisabhāvaṃ nāsessāmīti.",
  "atk-s0513a3:1000_0": "Kumāro “gaṇhāpetukāmo maṃ pitā”ti bhīto palāyitvā “pitarāmhi santajjito”ti upaṭṭhākānaṃ",
  "atk-s0513a3:1000_1": "ārocesi. Te aḍḍhamāsamatte vītivatte “kumāra, sace rājā jāneyya, ettakaṃ kālaṃ nādhivāseyya,",
  "atk-s0513a3:1000_2": "takkamattena tayā kathitaṃ, mārehi na”nti vadiṃsu. So ekadivasaṃ khaggaṃ gahetvā",
  "atk-s0513a3:1000_3": "uparipāsāde sirisayanaṃ pavisitvā “āgacchantameva naṃ māressāmī”ti heṭṭhāpallaṅke",
  "atk-s0513a3:1000_4": "nisīdi. Rājā bhuttasāyamāso parijanaṃ uyyojetvā “nipajjissāmī”ti sirigabbhaṃ pavisanto",
  "atk-s0513a3:1000_5": "ummāre ṭhatvā catutthaṃ gāthamāha –",
  "atk-s0513a3:1001": "152.",
  "atk-s0513a3:1002": "“Yametaṃ parisappasi, ajakāṇova sāsape;",
  "atk-s0513a3:1003": "Yopāyaṃ heṭṭhato seti, etampi viditaṃ mayā”ti.",
  "atk-s0513a3:1004_0": "Tattha parisappasīti bhayena ito cito ca sappasi. Sāsapeti sāsapakhette. Yopāyanti",
  "atk-s0513a3:1004_1": "yopi ayaṃ. Idaṃ vuttaṃ hoti – yampi etaṃ tvaṃ sāsapavanaṃ paviṭṭhakāṇaeḷako viya",
  "atk-s0513a3:1004_2": "bhayena ito cito ca saṃsappasi, paṭhamaṃ visaṃ gahetvā āgatosi, dutiyaṃ khaggena",
  "atk-s0513a3:1004_3": "paharitukāmo hutvā āgatosi, tatiyaṃ khaggaṃ ādāya sopānamatthake aṭṭhāsi, idāni maṃ",
  "atk-s0513a3:1004_4": "“māressāmī”ti heṭṭhāsayane nipannosi, sabbametaṃ jānāmi, na taṃ idāni vissajjemi,",
  "atk-s0513a3:1004_5": "gahetvā rājāṇaṃ kārāpessāmīti. Evaṃ tassa ajānantasseva sā sā gāthā taṃ taṃ atthaṃ dīpeti.",
  "atk-s0513a3:1005_0": "Kumāro “ñātomhi pitarā, idāni maṃ nāssessatī”ti bhayappatto heṭṭhāsayanā nikkhamitvā",
  "atk-s0513a3:1005_1": "khaggaṃ rañño pādamūle chaḍḍetvā “khamāhi me, devā”ti pādamūle urena nipajji. Rājā",
  "atk-s0513a3:1005_2": "“na mayhaṃ koci kammaṃ jānātīti tvaṃ cintesī”ti taṃ tajjetvā saṅkhalikabandhanena",
  "atk-s0513a3:1005_3": "bandhāpetvā bandhanāgāraṃ pavesāpetvā ārakkhaṃ ṭhapesi. Tadā rājā bodhisattassa guṇaṃ",
  "atk-s0513a3:1005_4": "sallakkhesi. So aparabhāge kālamakāsi, tassa sarīrakiccaṃ katvā kumāraṃ bandhanāgārā",
  "atk-s0513a3:1005_5": "nīharitvā rajje patiṭṭhāpesuṃ.",
  "atk-s0513a3:1006": "Satthā imaṃ dhammadesanaṃ āharitvā jātakaṃ samodhānesi – “tadā takkasilāyaṃ disāpāmokkho ācariyo ahameva ahosi”nti.",
  "atk-s0513a3:1007": "Thusajātakavaṇṇanā aṭṭhamā.",
  "atk-s0513a3:1009": "[339] 9. Bāverujātakavaṇṇanā",
  "atk-s0513a3:1010_0": "Adassanena morassāti idaṃ satthā jetavane viharanto hatalābhasakkāre titthiye ārabbha",
  "atk-s0513a3:1010_1": "kathesi. Titthiyā hi anuppanne buddhe lābhino ahesuṃ, uppanne pana buddhe hatalābhasakkārā",
  "atk-s0513a3:1010_2": "sūriyuggamane khajjopanakā viya jātā. Tesaṃ taṃ pavattiṃ ārabbha bhikkhū dhammasabhāyaṃ",
  "atk-s0513a3:1010_3": "kathaṃ samuṭṭhāpesuṃ. Satthā āgantvā “kāya nuttha, bhikkhave, etarahi kathāya sannisinnā”ti",
  "atk-s0513a3:1010_4": "pucchitvā “imāya nāmā”ti vutte “na, bhikkhave, idāneva, pubbepi yāva guṇavantā na",
  "atk-s0513a3:1010_5": "uppajjanti, tāva nigguṇā lābhaggayasaggappattā ahesuṃ, guṇavantesu pana uppannesu",
  "atk-s0513a3:1010_6": "nigguṇā hatalābhasakkārā jātā”ti vatvā atītaṃ āhari.",
  "atk-s0513a3:1011_0": "Atīte bārāṇasiyaṃ brahmadatte rajjaṃ kārente bodhisatto morayoniyaṃ nibbattitvā vuḍḍhimanvāya",
  "atk-s0513a3:1011_1": "sobhaggappatto araññe vicari. Tadā ekacce vāṇijā disākākaṃ gahetvā nāvāya bāveruraṭṭhaṃ",
  "atk-s0513a3:1011_2": "agamaṃsu. Tasmiṃ kira kāle bāveruraṭṭhe sakuṇā nāma natthi. Āgatāgatā raṭṭhavāsino",
  "atk-s0513a3:1011_3": "taṃ pañjare nisinnaṃ disvā “passathimassa chavivaṇṇaṃ galapariyosānaṃ mukhatuṇḍakaṃ",
  "atk-s0513a3:1011_4": "maṇiguḷasadisāni akkhīnī”ti kākameva pasaṃsitvā te vāṇijake āhaṃsu “imaṃ, ayyā, sakuṇaṃ",
  "atk-s0513a3:1011_5": "amhākaṃ detha, amhākaṃ iminā attho, tumhe attano raṭṭhe aññaṃ labhissathā”ti. “Tena",
  "atk-s0513a3:1011_6": "hi mūlena gaṇhathā”ti. “Kahāpaṇena no dethā”ti. “Na demā”ti. Anupubbena vaḍḍhitvā",
  "atk-s0513a3:1011_7": "“satena dethā”ti vutte “amhākaṃ esa bahūpakāro, tumhehi saddhiṃ metti hotū”ti kahāpaṇasataṃ",
  "atk-s0513a3:1011_8": "gahetvā adaṃsu. Te taṃ netvā suvaṇṇapañjare pakkhipitvā nānappakārena macchamaṃsena",
  "atk-s0513a3:1011_9": "ceva phalāphalena ca paṭijaggiṃsu. Aññesaṃ sakuṇānaṃ avijjamānaṭṭhāne dasahi asaddhammehi",
  "atk-s0513a3:1011_10": "samannāgato kāko lābhaggayasaggappatto ahosi.",
  "atk-s0513a3:1012_0": "Punavāre te vāṇijā ekaṃ morarājānaṃ gahetvā yathā accharasaddena vassati, pāṇippaharaṇasaddena",
  "atk-s0513a3:1012_1": "naccati, evaṃ sikkhāpetvā bāveruraṭṭhaṃ agamaṃsu. So mahājane sannipatite nāvāya",
  "atk-s0513a3:1012_2": "dhure ṭhatvā pakkhe vidhunitvā madhurassaraṃ nicchāretvā nacci. Manussā taṃ disvā",
  "atk-s0513a3:1012_3": "somanassajātā “etaṃ, ayyā, sobhaggappattaṃ susikkhitaṃ sakuṇarājānaṃ amhākaṃ dethā”ti",
  "atk-s0513a3:1012_4": "āhaṃsu. Amhehi paṭhamaṃ kāko ānīto, taṃ gaṇhittha, idāni ekaṃ morarājānaṃ ānayimhā,",
  "atk-s0513a3:1012_5": "etampi yācatha, tumhākaṃ raṭṭhe sakuṇaṃ nāma gahetvā āgantuṃ na sakkāti. “Hotu, ayyā,",
  "atk-s0513a3:1012_6": "attano raṭṭhe aññaṃ labhissatha, imaṃ no dethā”ti mūlaṃ vaḍḍhetvā sahassena gaṇhiṃsu.",
  "atk-s0513a3:1012_7": "Atha naṃ sattaratanavicitte pañjare ṭhapetvā macchamaṃsaphalāphalehi ceva madhulājasakkarapānakādīhi",
  "atk-s0513a3:1012_8": "ca paṭijaggiṃsu, mayūrarājā lābhaggayasaggappatto jāto, tassāgatakālato paṭṭhāya",
  "atk-s0513a3:1012_9": "kākassa lābhasakkāro parihāyi, koci naṃ oloketumpi na icchi. Kāko khādanīyabhojanīyaṃ",
  "atk-s0513a3:1012_10": "alabhamāno “kākā”ti vassanto gantvā ukkārabhūmiyaṃ otaritvā gocaraṃ gaṇhi.",
  "atk-s0513a3:1013": "Satthā dve vatthūni ghaṭetvā sambuddho hutvā imā gāthā abhāsi –",
  "atk-s0513a3:1014": "153.",
  "atk-s0513a3:1015": "“Adassanena morassa, sikhino mañjubhāṇino;",
  "atk-s0513a3:1016": "Kākaṃ tattha apūjesuṃ, maṃsena ca phalena ca.",
  "atk-s0513a3:1017": "154.",
  "atk-s0513a3:1018": "“Yadā ca sarasampanno, moro bāverumāgamā;",
  "atk-s0513a3:1019": "Atha lābho ca sakkāro, vāyasassa ahāyatha.",
  "atk-s0513a3:1020": "155.",
  "atk-s0513a3:1021": "“Yāva nuppajjatī buddho, dhammarājā pabhaṅkaro;",
  "atk-s0513a3:1022": "Tāva aññe apūjesuṃ, puthū samaṇabrāhmaṇe.",
  "atk-s0513a3:1023": "156.",
  "atk-s0513a3:1024": "“Yadā ca sarasampanno, buddho dhammaṃ adesayi;",
  "atk-s0513a3:1025": "Atha lābho ca sakkāro, titthiyānaṃ ahāyathā”ti.",
  "atk-s0513a3:1026_0": "Tattha sikhinoti sikhāya samannāgatassa. Mañjubhāṇinoti madhurassarassa. Apūjesunti",
  "atk-s0513a3:1026_1": "apūjayiṃsu. Maṃsena ca phalena cāti nānappakārena maṃsena phalāphalena ca. Bāverumāgamāti",
  "atk-s0513a3:1026_2": "bāveruraṭṭhaṃ āgato. “Bhāverū”tipi pāṭho. Ahāyathāti parihīno. Dhammarājāti navahi",
  "atk-s0513a3:1026_3": "lokuttaradhammehi parisaṃ rañjetīti dhammarājā. Pabhaṅkaroti sattalokaokāsalokasaṅkhāralokesu",
  "atk-s0513a3:1026_4": "ālokassa katattā pabhaṅkaro. Sarasampannoti brahmassarena samannāgato. Dhammaṃ adesayīti",
  "atk-s0513a3:1026_5": "catusaccadhammaṃ pakāsesīti.",
  "atk-s0513a3:1027": "Iti imā catasso gāthā bhāsitvā jātakaṃ samodhānesi – “tadā kāko nigaṇṭho nāṭaputto ahosi, morarājā pana ahameva ahosi”nti.",
  "atk-s0513a3:1028": "Bāverujātakavaṇṇanā navamā.",
  "atk-s0513a3:1030": "[340] 10. Visayhajātakavaṇṇanā",
  "atk-s0513a3:1031_0": "Adāsi dānānīti idaṃ satthā jetavane viharanto anāthapiṇḍikaṃ ārabbha kathesi. Vatthu",
  "atk-s0513a3:1031_1": "heṭṭhā khadiraṅgārajātake vitthāritameva. Idha pana satthā anāthapiṇḍikaṃ. Āmantetvā",
  "atk-s0513a3:1031_2": "“porāṇakapaṇḍitāpi gahapati ‘dānaṃ mā dadāsī’ti ākāse ṭhatvā vārentaṃ sakkaṃ devānamindaṃ",
  "atk-s0513a3:1031_3": "paṭibāhitvā dānaṃ adaṃsuyevā”ti vatvā tena yācito atītaṃ āhari.",
  "atk-s0513a3:1032_0": "Atīte bārāṇasiyaṃ brahmadatte rajjaṃ kārente bodhisatto asītikoṭivibhavo visayho",
  "atk-s0513a3:1032_1": "nāma seṭṭhi hutvā pañcahi sīlehi samannāgato dānajjhāsayo dānābhirato ahosi. So catūsu",
  "atk-s0513a3:1032_2": "nagaradvāresu, nagaramajjhe, attano gharadvāreti chasu ṭhānesu dānasālāyo kāretvā",
  "atk-s0513a3:1032_3": "dānaṃ pavattesi, divase divase cha satasahassāni vissajjeti. Bodhisattassa ca vanibbakayācakānañca",
  "atk-s0513a3:1032_4": "ekasadisameva bhattaṃ hoti. Tassa jambudīpaṃ unnaṅgalaṃ katvā dānaṃ dadato dānānubhāvena",
  "atk-s0513a3:1032_5": "sakkassa bhavanaṃ kampi, sakkassa devarañño paṇḍukambalasilāsanaṃ uṇhākāraṃ dassesi.",
  "atk-s0513a3:1032_6": "Sakko “ko nu kho maṃ ṭhānā cāvetukāmo”ti upadhārento mahāseṭṭhiṃ disvā “ayaṃ visayho",
  "atk-s0513a3:1032_7": "ativiya pattharitvā sakalajambudīpaṃ unnaṅgalaṃ karonto dānaṃ deti, iminā dānena",
  "atk-s0513a3:1032_8": "maṃ cāvetvā sayaṃ sakko bhavissati maññe, dhanamassa nāsetvā etaṃ daliddaṃ katvā",
  "atk-s0513a3:1032_9": "yathā dānaṃ na deti, tathā karissāmī”ti cintetvā sabbaṃ dhanadhaññaṃ telamadhuphāṇitasakkarādīni",
  "atk-s0513a3:1032_10": "antamaso dāsakammakaraporisampi antaradhāpesi.",
  "atk-s0513a3:1033_0": "Tadā dānabyāvaṭā āgantvā “sāmi dānaggaṃ pacchinnaṃ, ṭhapitaṭhapitaṭṭhāne na kiñci",
  "atk-s0513a3:1033_1": "passāmā”ti ārocayiṃsu. “Ito paribbayaṃ haratha, mā dānaṃ pacchindathā”ti bhariyaṃ",
  "atk-s0513a3:1033_2": "pakkosāpetvā “bhadde, dānaṃ pavattāpehī”ti āha. Sā sakalagehaṃ vicinitvā aḍḍhamāsakamattampi",
  "atk-s0513a3:1033_3": "adisvā “ayya, amhākaṃ nivatthavatthaṃ ṭhapetvā aññaṃ kiñci na passāmi, sakalagehaṃ",
  "atk-s0513a3:1033_4": "tuccha”nti āha. Sattaratanagabbhesu dvāraṃ vivarāpetvā na kiñci addasa, seṭṭhiñca",
  "atk-s0513a3:1033_5": "bhariyañca ṭhapetvā aññe dāsakammakarāpi na paññāyiṃsu. Puna mahāsatto. Bhariyaṃ",
  "atk-s0513a3:1033_6": "āmantetvā “bhadde, na sakkā dānaṃ pacchindituṃ, sakalanivesanaṃ vicinitvā kiñci upadhārehī”ti",
  "atk-s0513a3:1033_7": "āha. Tasmiṃ khaṇe eko tiṇahārako asitañca kājañca tiṇabandhanarajjuñca dvārantare",
  "atk-s0513a3:1033_8": "chaḍḍetvā palāyi. Seṭṭhibhariyā taṃ disvā “sāmi, idaṃ ṭhapetvā aññaṃ na passāmī”ti",
  "atk-s0513a3:1033_9": "āharitvā adāsi. Mahāsatto “bhadde, mayā ettakaṃ kālaṃ tiṇaṃ nāma na lāyitapubbaṃ,",
  "atk-s0513a3:1033_10": "ajja pana tiṇaṃ lāyitvā āharitvā vikkiṇitvā yathānucchavikaṃ dānaṃ dassāmī”ti dānupacchedabhayena",
  "atk-s0513a3:1033_11": "asitañceva kājañca rajjuñca gahetvā nagarā nikkhamitvā tiṇavatthuṃ gantvā tiṇaṃ lāyitvā",
  "atk-s0513a3:1033_12": "“eko amhākaṃ bhavissati, ekena dānaṃ dassāmī”ti dve tiṇakalāpe bandhitvā kāje laggetvā",
  "atk-s0513a3:1033_13": "ādāya gantvā nagaradvāre vikkiṇitvā māsake gahetvā ekaṃ koṭṭhāsaṃ yācakānaṃ adāsi.",
  "atk-s0513a3:1033_14": "Yācakā bahū, tesaṃ “mayhampi dehi, mayhampi dehī”ti vadantānaṃ itarampi koṭṭhāsaṃ",
  "atk-s0513a3:1033_15": "datvā taṃ divasaṃ saddhiṃ bhariyāya anāhāro vītināmesi. Iminā niyāmena cha divasā vītivattā.",
  "atk-s0513a3:1034_0": "Athassa sattame divase tiṇaṃ āharamānassa sattāhaṃ nirāhārassa atisukhumālassa nalāṭe",
  "atk-s0513a3:1034_1": "sūriyātapena pahaṭamatte akkhīni bhamiṃsu. So satiṃ paccupaṭṭhāpetuṃ asakkonto tiṇaṃ",
  "atk-s0513a3:1034_2": "avattharitvā pati. Sakko tassa kiriyaṃ upadhārayamāno vicarati. So taṅkhaṇaññeva",
  "atk-s0513a3:1034_3": "āgantvā ākāse ṭhatvā paṭhamaṃ gāthamāha –",
  "atk-s0513a3:1035": "157.",
  "atk-s0513a3:1036": "“Adāsi dānāni pure visayha, dadato ca te khayadhammo ahosi;",
  "atk-s0513a3:1037": "Ito paraṃ ce na dadeyya dānaṃ, tiṭṭheyyuṃ te saṃyamantassa bhogā”ti.",
  "atk-s0513a3:1038_0": "Tassattho – ambho visayha tvaṃ ito pubbe tava gehe dhane vijjamāne sakalajambudīpaṃ",
  "atk-s0513a3:1038_1": "unnaṅgalaṃ karitvā dānāni adāsi. Tassa ca te evaṃ dadato bhogānaṃ khayadhammo khayasabhāvo",
  "atk-s0513a3:1038_2": "ahosi, sabbaṃ sāpateyyaṃ khīṇaṃ, ito paraṃ cepi tvaṃ dānaṃ na dadeyya, kassaci kiñci",
  "atk-s0513a3:1038_3": "na dadeyyāsi, tava saṃyamantassa adadantassa bhogā tatheva tiṭṭheyyuṃ, “ito paṭṭhāya",
  "atk-s0513a3:1038_4": "na dassāmī”ti tvaṃ mayhaṃ paṭiññaṃ dehi, ahaṃ te bhoge dassessāmīti.",
  "atk-s0513a3:1039_0": "Mahāsatto tassa vacanaṃ sutvā “kosi tva”nti āha. “Sakkohamasmī”ti. Bodhisatto “sakko",
  "atk-s0513a3:1039_1": "nāma sayaṃ dānaṃ datvā sīlaṃ samādiyitvā uposathakammaṃ katvā satta vattapadāni pūretvā",
  "atk-s0513a3:1039_2": "sakkattaṃ patto, tvaṃ pana attano issariyakāraṇaṃ dānaṃ vāresi, anariyaṃ vata karosī”ti",
  "atk-s0513a3:1039_3": "vatvā tisso gāthā abhāsi –",
  "atk-s0513a3:1040": "158.",
  "atk-s0513a3:1041": "“Anariyamariyena sahassanetta, suduggatenāpi akiccamāhu;",
  "atk-s0513a3:1042": "Mā vo dhanaṃ taṃ ahu devarāja, yaṃ bhogahetu vijahemu saddhaṃ.",
  "atk-s0513a3:1043": "159.",
  "atk-s0513a3:1044": "“Yena eko ratho yāti, yāti tenaparo ratho;",
  "atk-s0513a3:1045": "Porāṇaṃ nihitaṃ vattaṃ, vattataññeva vāsava.",
  "atk-s0513a3:1046": "160.",
  "atk-s0513a3:1047": "“Yadi hessati dassāma, asante kiṃ dadāmase;",
  "atk-s0513a3:1048": "Evaṃbhūtāpi dassāma, mā dānaṃ pamadamhase”ti.",
  "atk-s0513a3:1049_0": "Tattha anariyanti lāmakaṃ pāpakammaṃ. Ariyenāti parisuddhācārena ariyena. Suduggatenāpīti",
  "atk-s0513a3:1049_1": "sudaliddenāpi. Akiccamāhūti akattabbanti buddhādayo ariyā vadanti, tvaṃ pana maṃ",
  "atk-s0513a3:1049_2": "anariyaṃ maggaṃ ārocesīti adhippāyo. Voti nipātamattaṃ. Yaṃ bhogahetūti yassa dhanassa",
  "atk-s0513a3:1049_3": "paribhuñjanahetu mayaṃ dānasaddhaṃ vijahemu pariccajeyyāma, taṃ dhanameva mā ahu,",
  "atk-s0513a3:1049_4": "na no tena dhanena atthoti dīpeti.",
  "atk-s0513a3:1050_0": "Rathoti yaṃkiñci yānaṃ. Idaṃ vuttaṃ hoti – yena maggena eko ratho yāti, aññopi ratho",
  "atk-s0513a3:1050_1": "“rathassa gatamaggo eso”ti teneva maggena yāti. Porāṇaṃ nihitaṃ vattanti yaṃ mayā",
  "atk-s0513a3:1050_2": "pubbe nihitaṃ vattaṃ, taṃ mayi dharante vattatuyeva, mā tiṭṭhatūti attho. Evaṃbhūtāti",
  "atk-s0513a3:1050_3": "evaṃ tiṇahārakabhūtāpi mayaṃ yāva jīvāma, tāva dassāmayeva. Kiṃkāraṇā? Mā dānaṃ pamadamhaseti.",
  "atk-s0513a3:1050_4": "Adadanto hi dānaṃ pamajjati nāma na sarati na sallakkheti, ahaṃ pana jīvamāno dānaṃ",
  "atk-s0513a3:1050_5": "pamussituṃ na icchāmi, tasmā dānaṃ dassāmiyevāti dīpeti.",
  "atk-s0513a3:1051_0": "Sakko taṃ paṭibāhituṃ asakkonto “kimatthāya dānaṃ dadāsī”ti pucchi. Bodhisatto “neva",
  "atk-s0513a3:1051_1": "sakkattaṃ, na brahmattaṃ patthayamāno, sabbaññutaṃ patthento panāhaṃ dadāmī”ti āha.",
  "atk-s0513a3:1051_2": "Sakko tassa vacanaṃ sutvā tuṭṭho hatthena piṭṭhiṃ parimajji. Bodhisattassa taṅkhaṇaññeva",
  "atk-s0513a3:1051_3": "parimajjitamattasseva sakalasarīraṃ paripūri. Sakkānubhāvena cassa sabbo vibhavaparicchedo",
  "atk-s0513a3:1051_4": "paṭipākatikova ahosi. Sakko “mahāseṭṭhi, tvaṃ ito paṭṭhāya divase divase dvādasa",
  "atk-s0513a3:1051_5": "satasahassāni vissajjento dānaṃ dadāhī”ti tassa gehe aparimāṇaṃ dhanaṃ katvā taṃ",
  "atk-s0513a3:1051_6": "uyyojetvā sakaṭṭhānameva gato.",
  "atk-s0513a3:1052": "Satthā imaṃ dhammadesanaṃ āharitvā jātakaṃ samodhānesi – “tadā seṭṭhibhariyā rāhulamātā ahosi, visayho pana seṭṭhi ahameva ahosi”nti.",
  "atk-s0513a3:1053": "Visayhajātakavaṇṇanā dasamā.",
  "atk-s0513a3:1054": "Kokilavaggo catuttho.",
  "atk-s0513a3:1055": "5. Cūḷakuṇālavaggo",
  "atk-s0513a3:1057": "[341] 1. Kaṇḍarījātakavaṇṇanā",
  "atk-s0513a3:1058": "Narānamārāmakarāsūti imassa jātakassa vitthārakathā kuṇālajātake āvi bhavissati.",
  "atk-s0513a3:1059": "Kaṇḍarījātakavaṇṇanā paṭhamā.",
  "atk-s0513a3:1061": "[342] 2. Vānarajātakavaṇṇanā",
  "atk-s0513a3:1062": "Asakkhiṃ vata attānanti idaṃ satthā veḷuvane viharanto devadattassa vadhāya parisakkanaṃ ārabbha kathesi. Vatthu heṭṭhā vitthāritameva.",
  "atk-s0513a3:1063_0": "Atīte pana bārāṇasiyaṃ brahmadatte rajjaṃ kārente bodhisatto himavantapadese kapiyoniyaṃ",
  "atk-s0513a3:1063_1": "nibbattitvā vayappatto gaṅgātīre vasi. Athekā antogaṅgāyaṃ saṃsumārī bodhisattassa",
  "atk-s0513a3:1063_2": "hadayamaṃse dohaḷaṃ uppādetvā saṃsumārassa kathesi. So “taṃ kapiṃ udake nimujjāpetvā",
  "atk-s0513a3:1063_3": "māretvā hadayamaṃsaṃ gahetvā saṃsumāriyā dassāmī”ti cintetvā mahāsattaṃ āha – “ehi,",
  "atk-s0513a3:1063_4": "samma, antaradīpake phalāphale khādituṃ gacchāmā”ti. “Kathaṃ, samma, ahaṃ gamissāmī”ti.",
  "atk-s0513a3:1063_5": "“Ahaṃ taṃ mama piṭṭhiyaṃ nisīdāpetvā nessāmī”ti. So tassa cittaṃ ajānanto laṅghitvā",
  "atk-s0513a3:1063_6": "piṭṭhiyaṃ nisīdi. Saṃsumāro thokaṃ gantvā nimujjituṃ ārabhi. Atha naṃ vānaro “kiṃkāraṇā,",
  "atk-s0513a3:1063_7": "bho, maṃ udake nimujjāpesī”ti āha. “Ahaṃ taṃ māretvā tava hadayamaṃsaṃ mama bhariyāya",
  "atk-s0513a3:1063_8": "dassāmī”ti. “Dandha tvaṃ mama hadayamaṃsaṃ ure atthīti maññasī”ti? “Atha kahaṃ te",
  "atk-s0513a3:1063_9": "ṭhapita”nti? “Etaṃ udumbare olambantaṃ na passasī”ti? “Passāmi, dassasi pana me”ti.",
  "atk-s0513a3:1063_10": "“Āma, dassāmī”ti. Saṃsumāro dandhatāya taṃ gahetvā nadītīre udumbaramūlaṃ gato. Bodhisatto",
  "atk-s0513a3:1063_11": "tassa piṭṭhito laṅghitvā udumbararukkhe nisinno imā gāthā abhāsi –",
  "atk-s0513a3:1064": "161.",
  "atk-s0513a3:1065": "“Asakkhiṃ vata attānaṃ, uddhātuṃ udakā thalaṃ;",
  "atk-s0513a3:1066": "Na dānāhaṃ puna tuyhaṃ, vasaṃ gacchāmi vārija.",
  "atk-s0513a3:1067": "162.",
  "atk-s0513a3:1068": "“Alametehi ambehi, jambūhi panasehi ca;",
  "atk-s0513a3:1069": "Yāni pāraṃ samuddassa, varaṃ mayhaṃ udumbaro.",
  "atk-s0513a3:1070": "163.",
  "atk-s0513a3:1071": "“Yo ca uppatitaṃ atthaṃ, na khippamanubujjhati;",
  "atk-s0513a3:1072": "Amittavasamanveti, pacchā ca anutappati.",
  "atk-s0513a3:1073": "164.",
  "atk-s0513a3:1074": "“Yo ca uppatitaṃ atthaṃ, khippameva nibodhati;",
  "atk-s0513a3:1075": "Muccate sattusambādhā, na ca pacchānutappatī”ti.",
  "atk-s0513a3:1076_0": "Tattha asakkhiṃ vatāti samattho vata ahosiṃ. Uddhātunti uddharituṃ. Vārijāti saṃsumāraṃ",
  "atk-s0513a3:1076_1": "ālapati. Yāni pāraṃ samuddassāti gaṅgaṃ samuddanāmenālapanto “yāni samuddassa pāraṃ",
  "atk-s0513a3:1076_2": "gantvā khāditabbāni, alaṃ tehī”ti vadati. Pacchā ca anutappatīti uppannaṃ atthaṃ",
  "atk-s0513a3:1076_3": "khippaṃ ajānanto amittavasaṃ gacchati, pacchā ca anutappati.",
  "atk-s0513a3:1077": "Iti so catūhi gāthāhi lokiyakiccānaṃ nipphattikāraṇaṃ kathetvā vanasaṇḍameva pāvisi.",
  "atk-s0513a3:1078": "Satthā imaṃ dhammadesanaṃ āharitvā jātakaṃ samodhānesi – “tadā saṃsumāro devadatto ahosi, vānaro pana ahameva ahosi”nti.",
  "atk-s0513a3:1079": "Vānarajātakavaṇṇanā dutiyā.",
  "atk-s0513a3:1081": "[343] 3. Kuntinījātakavaṇṇanā",
  "atk-s0513a3:1082_0": "Avasimha tavāgāreti idaṃ satthā jetavane viharanto kosalarañño gehe nivutthaṃ kuntinīsakuṇikaṃ",
  "atk-s0513a3:1082_1": "ārabbha kathesi. Sā kira rañño dūteyyahārikā ahosi. Dve potakāpissā atthi, rājā taṃ",
  "atk-s0513a3:1082_2": "sakuṇikaṃ ekassa rañño paṇṇaṃ gāhāpetvā pesesi. Tassā gatakāle rājakule dārakā te",
  "atk-s0513a3:1082_3": "sakuṇapotake hatthehi parimaddantā māresuṃ. Sā āgantvā te potake mate passantī “kena",
  "atk-s0513a3:1082_4": "me puttakā māritā”ti pucchi. “Asukena ca asukena cā”ti. Tasmiñca kāle rājakule posāvanikabyaggho",
  "atk-s0513a3:1082_5": "atthi kakkhaḷo pharuso, bandhanabalena tiṭṭhati. Atha te dārakā taṃ byagghaṃ dassanāya",
  "atk-s0513a3:1082_6": "agamaṃsu. Sāpi sakuṇikā tehi saddhiṃ gantvā “yathā imehi mama puttakā māritā, tatheva",
  "atk-s0513a3:1082_7": "ne karissāmī”ti te dārake gahetvā byagghassa pādamūle khipi, byaggho murāmurāpetvā",
  "atk-s0513a3:1082_8": "khādi. Sā “idāni me manoratho paripuṇṇo”ti uppatitvā himavantameva gatā. Taṃ kāraṇaṃ",
  "atk-s0513a3:1082_9": "sutvā bhikkhū dhammasabhāyaṃ kathaṃ samuṭṭhāpesuṃ “āvuso, rājakule kira asukā nāma",
  "atk-s0513a3:1082_10": "kuntinī sakuṇikā ye hissā potakā māritā, te dārake byagghassa pādamūle khipitvā himavantameva",
  "atk-s0513a3:1082_11": "gatā”ti. Satthā āgantvā “kāya nuttha, bhikkhave, etarahi kathāya sannisinnā”ti pucchitvā",
  "atk-s0513a3:1082_12": "“imāya nāmā”ti vutte “na, bhikkhave, idāneva, pubbepesā attano potakaghātake dārake",
  "atk-s0513a3:1082_13": "gahetvā byagghassa pādamūle khipitvā himavantameva gatā”ti vatvā atītaṃ āhari.",
  "atk-s0513a3:1083_0": "Atīte bārāṇasiyaṃ bodhisatto dhammena samena rajjaṃ kāresi. Tassa nivesane ekā kuntinī",
  "atk-s0513a3:1083_1": "sakuṇikā dūteyyahārikāti sabbaṃ purimasadisameva. Ayaṃ pana viseso. Ayaṃ kuntinī",
  "atk-s0513a3:1083_2": "byagghena dārake mārāpetvā cintesi “idāni na sakkā mayā idha vasituṃ, gamissāmi,",
  "atk-s0513a3:1083_3": "gacchantī ca pana rañño anārocetvā na gamissāmi, ārocetvāva gamissāmī”ti. Sā rājānaṃ",
  "atk-s0513a3:1083_4": "upasaṅkamitvā vanditvā ekamantaṃ ṭhitā “sāmi, tumhākaṃ pamādena mama puttake dārakā",
  "atk-s0513a3:1083_5": "māresuṃ, ahaṃ kodhavasikā hutvā te dārake paṭimāresiṃ, idāni mayā idha vasituṃ na",
  "atk-s0513a3:1083_6": "sakkā”ti vatvā paṭhamaṃ gāthamāha –",
  "atk-s0513a3:1084": "165.",
  "atk-s0513a3:1085": "“Avasimha tavāgāre, niccaṃ sakkatapūjitā,",
  "atk-s0513a3:1086": "Tvameva dānimakari, handa rāja vajāmaha”nti.",
  "atk-s0513a3:1087_0": "Tattha tvameva dānimakarīti maṃ paṇṇaṃ gāhāpetvā pesetvā attano pamādena mama piyaputtake",
  "atk-s0513a3:1087_1": "arakkhanto tvaññeva idāni etaṃ mama domanassakāraṇaṃ akari. Handāti vavassaggatthe",
  "atk-s0513a3:1087_2": "nipāto. Rājāti bodhisattaṃ ālapati. Vajāmahanti ahaṃ himavantaṃ gacchāmīti.",
  "atk-s0513a3:1088": "Taṃ sutvā rājā dutiyaṃ gāthamāha –",
  "atk-s0513a3:1089": "166.",
  "atk-s0513a3:1090": "“Yo ve kate paṭikate, kibbise paṭikibbise;",
  "atk-s0513a3:1091": "Evaṃ taṃ sammatī veraṃ, vasa kuntini māgamā”ti.",
  "atk-s0513a3:1092_0": "Tassattho – yo puggalo parena kate kibbise attano puttamāraṇādike dāruṇe kamme kate",
  "atk-s0513a3:1092_1": "puna attano tassa puggalassa paṭikate paṭikibbise “paṭikataṃ mayā tassā”ti jānāti.",
  "atk-s0513a3:1092_2": "Evaṃ taṃ sammatī veranti ettakena taṃ veraṃ sammati vūpasantaṃ hoti, tasmā vasa kuntini māgamāti.",
  "atk-s0513a3:1093": "Taṃ sutvā kuntinī tatiyaṃ gāthamāha –",
  "atk-s0513a3:1094": "167.",
  "atk-s0513a3:1095": "“Na katassa ca kattā ca, metti sandhīyate puna;",
  "atk-s0513a3:1096": "Hadayaṃ nānujānāti, gacchaññeva rathesabhā”ti.",
  "atk-s0513a3:1097_0": "Tattha na katassa ca kattā cāti katassa ca abhibhūtassa upapīḷitassa puggalassa,",
  "atk-s0513a3:1097_1": "idāni vibhattivipariṇāmaṃ katvā yo kattā tassa cāti imesaṃ dvinnaṃ puggalānaṃ puna",
  "atk-s0513a3:1097_2": "mittabhāvo nāma na sandhīyati na ghaṭīyatīti attho. Hadayaṃ nānujānātīti tena kāraṇena",
  "atk-s0513a3:1097_3": "mama hadayaṃ idha vāsaṃ nānujānāti. Gacchaññeva rathesabhāti tasmā ahaṃ mahārāja gamissāmiyevāti.",
  "atk-s0513a3:1098": "Taṃ sutvā rājā catutthaṃ gāthamāha –",
  "atk-s0513a3:1099": "168.",
  "atk-s0513a3:1100": "“Katassa ceva kattā ca, metti sandhīyate puna;",
  "atk-s0513a3:1101": "Dhīrānaṃ no ca bālānaṃ, vasa kuntini māgamā”ti.",
  "atk-s0513a3:1102_0": "Tassattho – katassa ceva puggalassa, yo ca kattā tassa metti sandhīyate puna, sā",
  "atk-s0513a3:1102_1": "pana dhīrānaṃ, no ca bālānaṃ. Dhīrānañhi metti bhinnāpi puna ghaṭīyati, bālānaṃ pana",
  "atk-s0513a3:1102_2": "sakiṃ bhinnā bhinnāva hoti, tasmā vasa kuntini māgamāti.",
  "atk-s0513a3:1103": "Sakuṇikā “evaṃ santepi na sakkā mayā idha vasituṃ sāmī”ti rājānaṃ vanditvā uppatitvā himavantameva gatā.",
  "atk-s0513a3:1104": "Satthā imaṃ dhammadesanaṃ āharitvā jātakaṃ samodhānesi – “tadā kuntinīyeva etarahi kuntinī ahosi, bārāṇasirājā pana ahameva ahosi”nti.",
  "atk-s0513a3:1105": "Kuntinījātakavaṇṇanā tatiyā.",
  "atk-s0513a3:1107": "[344] 4. Ambajātakavaṇṇanā",
  "atk-s0513a3:1108_0": "Yo nīliyaṃ maṇḍayatīti idaṃ satthā jetavane viharanto ekaṃ ambagopakattheraṃ ārabbha",
  "atk-s0513a3:1108_1": "kathesi. So kira mahallakakāle pabbajitvā jetavanapaccante ambavane paṇṇasālaṃ kāretvā",
  "atk-s0513a3:1108_2": "ambe rakkhanto patitāni ambapakkāni khādanto vicarati, attano sambandhamanussānampi",
  "atk-s0513a3:1108_3": "deti. Tasmiṃ bhikkhācāraṃ paviṭṭhe ambacorakā ambāni pātetvā khāditvā ca gahetvā",
  "atk-s0513a3:1108_4": "ca gacchanti. Tasmiṃ khaṇe catasso seṭṭhidhītaro aciravatiyaṃ nhāyitvā vicarantiyo",
  "atk-s0513a3:1108_5": "taṃ ambavanaṃ pavisiṃsu. Mahallako āgantvā tā disvā “tumhehi me ambāni khāditānī”ti",
  "atk-s0513a3:1108_6": "āha. “Bhante, mayaṃ idāneva āgatā, na tumhākaṃ ambāni khādāmā”ti. “Tena hi sapathaṃ",
  "atk-s0513a3:1108_7": "karothā”ti? “Karoma, bhante”ti sapathaṃ kariṃsu. Mahallako tā sapathaṃ kāretvā lajjāpetvā",
  "atk-s0513a3:1108_8": "vissajjesi. Tassa taṃ kiriyaṃ sutvā bhikkhū dhammasabhāyaṃ kathaṃ samuṭṭhāpesuṃ “āvuso,",
  "atk-s0513a3:1108_9": "asuko kira mahallako attano vasanakaṃ ambavanaṃ paviṭṭhā seṭṭhidhītaro sapathaṃ kāretvā",
  "atk-s0513a3:1108_10": "lajjāpetvā vissajjesī”ti. Satthā āgantvā “kāya nuttha, bhikkhave, etarahi kathāya",
  "atk-s0513a3:1108_11": "sannisinnā”ti pucchitvā “imāya nāmā”ti vutte “na, bhikkhave, idāneva, pubbepesa ambagopako",
  "atk-s0513a3:1108_12": "hutvā catasso seṭṭhidhītaro sapathaṃ kāretvā lajjāpetvā vissajjesī”ti vatvā atītaṃ āhari.",
  "atk-s0513a3:1109_0": "Atīte bārāṇasiyaṃ brahmadatte rajjaṃ kārente bodhisatto sakkattaṃ kāresi. Tadā eko",
  "atk-s0513a3:1109_1": "kūṭajaṭilo bārāṇasiṃ upanissāya nadītīre ambavane paṇṇasālaṃ māpetvā ambe rakkhanto",
  "atk-s0513a3:1109_2": "patitāni ambapakkāni khādanto sambandhamanussānampi dento nānappakārena micchājīvena",
  "atk-s0513a3:1109_3": "jīvikaṃ kappento vicarati. Tadā sakko devarājā “ke nu kho loke mātāpitaro upaṭṭhahanti,",
  "atk-s0513a3:1109_4": "kule jeṭṭhāpacayanakammaṃ karonti, dānaṃ denti, sīlaṃ rakkhanti, uposathakammaṃ karonti,",
  "atk-s0513a3:1109_5": "ke pabbajitā samaṇadhamme yuttapayuttā viharanti, ke anācāraṃ carantī”ti lokaṃ volokento",
  "atk-s0513a3:1109_6": "imaṃ ambagopakaṃ anācāraṃ kūṭajaṭilaṃ disvā “ayaṃ kūṭajaṭilo kasiṇaparikammādiṃ attano",
  "atk-s0513a3:1109_7": "samaṇadhammaṃ pahāya ambavanaṃ rakkhanto vicarati, saṃvejessāmi na”nti tassa gāmaṃ",
  "atk-s0513a3:1109_8": "bhikkhāya paviṭṭhakāle attano ānubhāvena ambe pātetvā corehi vilumbite viya akāsi.",
  "atk-s0513a3:1110_0": "Tadā bārāṇasito catasso seṭṭhidhītaro taṃ ambavanaṃ pavisiṃsu. Kūṭajaṭilo tā disvā",
  "atk-s0513a3:1110_1": "“tumhehi me ambāni khāditānī”ti palibuddhi. “Bhante, mayaṃ idāneva āgatā, na te ambāni",
  "atk-s0513a3:1110_2": "khādāmā”ti. “Tena hi sapathaṃ karothā”ti? “Katvā ca pana gantuṃ labhissāmā”ti? “Āma,",
  "atk-s0513a3:1110_3": "labhissathā”ti. “Sādhu, bhante”ti tāsu jeṭṭhikā sapathaṃ karontī paṭhamaṃ gāthamāha –",
  "atk-s0513a3:1111": "169.",
  "atk-s0513a3:1112": "“Yo nīliyaṃ maṇḍayati, saṇḍāsena vihaññati;",
  "atk-s0513a3:1113": "Tassa sā vasamanvetu, yā te ambe avāharī”ti.",
  "atk-s0513a3:1114_0": "Tassattho – yo puriso palitānaṃ kāḷavaṇṇakaraṇatthāya nīlaphalādīni yojetvā kataṃ",
  "atk-s0513a3:1114_1": "nīliyaṃ maṇḍayati, nīlakesantare ca uṭṭhitaṃ palitaṃ uddharanto saṇḍāsena vihaññati",
  "atk-s0513a3:1114_2": "kilamati, tassa evarūpassa mahallakassa sā vasaṃ anvetu, tathārūpaṃ patiṃ labhatu,",
  "atk-s0513a3:1114_3": "yā te ambe avāharīti.",
  "atk-s0513a3:1115": "Tāpaso “tvaṃ ekamantaṃ tiṭṭhāhī”ti vatvā dutiyaṃ seṭṭhidhītaraṃ sapathaṃ kāresi. Sā sapathaṃ karontī dutiyaṃ gāthamāha –",
  "atk-s0513a3:1116": "170.",
  "atk-s0513a3:1117": "“Vīsaṃ vā pañcavīsaṃ vā, ūnatiṃsaṃva jātiyā;",
  "atk-s0513a3:1118": "Tādisā pati mā laddhā, yā te ambe avāharī”ti.",
  "atk-s0513a3:1119_0": "Tassattho – nāriyo nāma pannarasasoḷasavassikakāle purisānaṃ piyā honti. Yā pana",
  "atk-s0513a3:1119_1": "tava ambāni avāhari, sā evarūpe yobbane patiṃ alabhitvā jātiyā vīsaṃ vā pañcavīsaṃ",
  "atk-s0513a3:1119_2": "vā ekena dvīhi ūnatāya ūnatiṃsaṃ vā vassāni patvā tādisā paripakkavayā hutvāpi patiṃ mā laddhāti.",
  "atk-s0513a3:1120": "Tāyapi sapathaṃ katvā ekamantaṃ ṭhitāya tatiyā tatiyaṃ gāthamāha –",
  "atk-s0513a3:1121": "171.",
  "atk-s0513a3:1122": "“Dīghaṃ gacchatu addhānaṃ, ekikā abhisārikā;",
  "atk-s0513a3:1123": "Saṅkete pati mā adda, yā te ambe avāharī”ti.",
  "atk-s0513a3:1124_0": "Tassattho – yā te ambe avāhari, sā patiṃ patthayamānā tassa santikaṃ abhisaraṇatāya",
  "atk-s0513a3:1124_1": "abhisārikā nāma hutvā ekikā adutiyā gāvutadvigāvutamattaṃ dīghaṃ addhānaṃ gacchatu,",
  "atk-s0513a3:1124_2": "gantvāpi ca tasmiṃ asukaṭṭhānaṃ nāma āgaccheyyāsīti kate saṅkete taṃ patiṃ mā addasāti.",
  "atk-s0513a3:1125": "Tāyapi sapathaṃ katvā ekamantaṃ ṭhitāya catutthā catutthaṃ gāthamāha –",
  "atk-s0513a3:1126": "172.",
  "atk-s0513a3:1127": "“Alaṅkatā suvasanā, mālinī candanussadā;",
  "atk-s0513a3:1128": "Ekikā sayane setu, yā te ambe avāharī”ti. – sā uttānatthāyeva;",
  "atk-s0513a3:1129": "Tāpaso “tumhehi atibhāriyā sapathā katā, aññehi ambāni khāditāni bhavissanti, gacchatha dāni tumhe”ti tā uyyojesi. Sakko bheravarūpārammaṇaṃ dassetvā kūṭatāpasaṃ tato palāpesi.",
  "atk-s0513a3:1130": "Satthā imaṃ dhammadesanaṃ āharitvā jātakaṃ samodhānesi – “tadā kūṭajaṭilo ayaṃ ambagopako mahallako ahosi, catasso seṭṭhidhītaro etāyeva, sakko pana ahameva ahosi”nti.",
  "atk-s0513a3:1131": "Ambajātakavaṇṇanā catutthā.",
  "atk-s0513a3:1133": "[345] 5. Rājakumbhajātakavaṇṇanā",
  "atk-s0513a3:1134_0": "Vanaṃ yadaggi dahatīti idaṃ satthā jetavane viharanto ekaṃ alasabhikkhuṃ ārabbha",
  "atk-s0513a3:1134_1": "kathesi. So kira sāvatthivāsī kulaputto sāsane uraṃ datvā pabbajitvāpi alaso ahosi",
  "atk-s0513a3:1134_2": "uddesaparipucchāyonisomanasikāravattapaṭivattādīhi paribāhiro nīvaraṇābhibhūto. Nisinnaṭṭhānādīsu",
  "atk-s0513a3:1134_3": "iriyāpathesu tathā eva hoti. Tassa taṃ ālasiyabhāvaṃ ārabbha bhikkhū dhammasabhāyaṃ",
  "atk-s0513a3:1134_4": "kathaṃ samuṭṭhāpesuṃ “āvuso, asuko nāma bhikkhu evarūpe niyyānikasāsane pabbajitvā",
  "atk-s0513a3:1134_5": "ālasiyo kusīto nīvaraṇābhibhūto viharatī”ti. Satthā āgantvā “kāya nuttha, bhikkhave,",
  "atk-s0513a3:1134_6": "etarahi kathāya sannisinnā”ti pucchitvā “imāya nāmā”ti vutte “na, bhikkhave, idāneva,",
  "atk-s0513a3:1134_7": "pubbepesa ālasiyoyevā”ti vatvā atītaṃ āhari.",
  "atk-s0513a3:1135_0": "Atīte bārāṇasiyaṃ brahmadatte rajjaṃ kārente bodhisatto tassa amaccaratanaṃ ahosi,",
  "atk-s0513a3:1135_1": "bārāṇasirājā ālasiyajātiko ahosi. Bodhisatto “rājānaṃ pabodhessāmī”ti ekaṃ upamaṃ",
  "atk-s0513a3:1135_2": "upadhārento vicarati. Athekadivasaṃ rājā uyyānaṃ gantvā amaccagaṇaparivuto tattha",
  "atk-s0513a3:1135_3": "vicaranto ekaṃ rājakumbhaṃ nāma ālasiyaṃ passi. Tathārūpā kira ālasiyā sakaladivasaṃ",
  "atk-s0513a3:1135_4": "gacchantāpi ekadvaṅgulamattameva gacchanti. Rājā taṃ disvā “vayassa ko nāma so”ti",
  "atk-s0513a3:1135_5": "bodhisattaṃ pucchi. Mahāsatto “rājakumbho nāmesa, mahārāja, ālasiyo. Evarūpo hi sakaladivasaṃ",
  "atk-s0513a3:1135_6": "gacchantopi ekaṅguladvaṅgulamattameva gacchatī”ti vatvā tena saddhiṃ sallapanto “ambho,",
  "atk-s0513a3:1135_7": "rājakumbha, tumhākaṃ dandhagamanaṃ imasmiṃ araññe dāvaggimhi uṭṭhite kiṃ karothā”ti",
  "atk-s0513a3:1135_8": "vatvā paṭhamaṃ gāthamāha –",
  "atk-s0513a3:1136": "173.",
  "atk-s0513a3:1137": "“Vanaṃ yadaggi dahati, pāvako kaṇhavattanī;",
  "atk-s0513a3:1138": "Kathaṃ karosi pacalaka, evaṃ dandhaparakkamo”ti.",
  "atk-s0513a3:1139_0": "Tattha yadaggīti yadā aggi. Pāvako kaṇhavattanīti aggino vevacanaṃ. Pacalakāti taṃ",
  "atk-s0513a3:1139_1": "ālapati. So hi calanto calanto gacchati, niccaṃ vā pacalāyati, tasmā “pacalako”ti",
  "atk-s0513a3:1139_2": "vuccati. Dandhaparakkamoti garuvīriyo.",
  "atk-s0513a3:1140": "Taṃ sutvā rājakumbho dutiyaṃ gāthamāha –",
  "atk-s0513a3:1141": "174.",
  "atk-s0513a3:1142": "“Bahūni rukkhachiddāni, pathabyā vivarāni ca;",
  "atk-s0513a3:1143": "Tāni ce nābhisambhoma, hoti no kālapariyāyo”ti.",
  "atk-s0513a3:1144_0": "Tassattho – paṇḍita, amhākaṃ ito uttarigamanaṃ nāma natthi. Imasmiṃ pana araññe rukkhachiddāni",
  "atk-s0513a3:1144_1": "pathaviyaṃ vivarāni ca bahūni. Yadi tāni na pāpuṇāma, hoti no kālapariyāyoti maraṇameva no hotīti.",
  "atk-s0513a3:1145": "Taṃ sutvā bodhisatto itarā dve gāthā abhāsi –",
  "atk-s0513a3:1146": "175.",
  "atk-s0513a3:1147": "“Yo dandhakāle tarati, taraṇīye ca dandhati;",
  "atk-s0513a3:1148": "Sukkhapaṇṇaṃva akkamma, atthaṃ bhañjati attano.",
  "atk-s0513a3:1149": "176.",
  "atk-s0513a3:1150": "“Yo dandhakāle dandheti, taraṇīye ca tārayi;",
  "atk-s0513a3:1151": "Sasīva rattiṃ vibhajaṃ, tassattho paripūratī”ti.",
  "atk-s0513a3:1152_0": "Tattha dandhakāleti tesaṃ tesaṃ kammānaṃ saṇikaṃ kattabbakāle. Taratīti turitaturito",
  "atk-s0513a3:1152_1": "vegena tāni kammāni karoti. Sukkhapaṇṇaṃvāti yathā vātātapasukkhaṃ tālapaṇṇaṃ balavā",
  "atk-s0513a3:1152_2": "puriso akkamitvā bhañjeyya, tattheva cuṇṇavicuṇṇaṃ kareyya, evaṃ so attano atthaṃ",
  "atk-s0513a3:1152_3": "vuddhiṃ bhañjati. Dandhetīti dandhayati dandhakātabbāni kammāni dandhameva karoti.",
  "atk-s0513a3:1152_4": "Tārayīti turitakātabbāni kammāni turitova karoti. Sasīva rattiṃ vibhajanti yathā",
  "atk-s0513a3:1152_5": "cando juṇhapakkhaṃ rattiṃ jotayamāno kāḷapakkharattito rattiṃ vibhajanto divase divase",
  "atk-s0513a3:1152_6": "paripūrati, evaṃ tassa purisassa attho paripūratīti vuttaṃ hoti.",
  "atk-s0513a3:1153": "Rājā bodhisattassa vacanaṃ sutvā tato paṭṭhāya analaso jāto.",
  "atk-s0513a3:1154": "Satthā imaṃ dhammadesanaṃ āharitvā jātakaṃ samodhānesi – “tadā rājakumbho ālasiyabhikkhu ahosi, paṇḍitāmacco pana ahameva ahosi”nti.",
  "atk-s0513a3:1155": "Rājakumbhajātakavaṇṇanā pañcamā.",
  "atk-s0513a3:1157": "[346] 6. Kesavajātakavaṇṇanā",
  "atk-s0513a3:1158_0": "Manussindaṃ jahitvānāti idaṃ satthā jetavane viharanto vissāsabhojanaṃ ārabbha kathesi.",
  "atk-s0513a3:1158_1": "Anāthapiṇḍikassa kira gehe pañcannaṃ bhikkhusatānaṃ nibaddhabhattaṃ hoti, gehaṃ niccakālaṃ",
  "atk-s0513a3:1158_2": "bhikkhusaṅghassa opānabhūtaṃ kāsāvapajjotaṃ isivātapaṭivātaṃ. Athekadivasaṃ rājā",
  "atk-s0513a3:1158_3": "nagaraṃ padakkhiṇaṃ karonto seṭṭhino nivesane bhikkhusaṅghaṃ disvā “ahampi ariyasaṅghassa",
  "atk-s0513a3:1158_4": "nibaddhaṃ bhikkhaṃ dassāmī”ti vihāraṃ gantvā satthāraṃ vanditvā pañcannaṃ bhikkhusatānaṃ",
  "atk-s0513a3:1158_5": "nibaddhaṃ bhikkhaṃ paṭṭhapesi. Tato paṭṭhāya rājanivesane nibaddhaṃ bhikkhā diyyati,",
  "atk-s0513a3:1158_6": "tivassikagandhasālibhojanaṃ paṇītaṃ. Vissāsenapi sinehenapi sahatthā dāyakā natthi,",
  "atk-s0513a3:1158_7": "rājayutte dāpesi. Bhikkhū nisīditvā bhuñjituṃ na icchanti, nānaggarasabhattaṃ gahetvā",
  "atk-s0513a3:1158_8": "attano attano upaṭṭhākakulaṃ gantvā taṃ bhattaṃ tesaṃ datvā tehi dinnaṃ lūkhaṃ vā",
  "atk-s0513a3:1158_9": "paṇītaṃ vā bhuñjanti.",
  "atk-s0513a3:1159_0": "Athekadivasaṃ rañño bahuṃ phalāphalaṃ āhariṃsu. Rājā “saṅghassa dethā”ti āha. Manussā",
  "atk-s0513a3:1159_1": "bhattaggaṃ gantvā ekabhikkhumpi adisvā “eko bhikkhupi natthī”ti rañño ārocesuṃ. “Nanu",
  "atk-s0513a3:1159_2": "velāyeva tāvā”ti? “Āma, velā, bhikkhū pana tumhākaṃ gehe bhattaṃ gahetvā attano attano",
  "atk-s0513a3:1159_3": "vissāsikānaṃ upaṭṭhākānaṃ gehaṃ gantvā tesaṃ datvā tehi dinnaṃ lūkhaṃ vā paṇītaṃ",
  "atk-s0513a3:1159_4": "vā bhuñjantī”ti. Rājā “amhākaṃ bhattaṃ paṇītaṃ, kena nu kho kāraṇena abhutvā aññaṃ",
  "atk-s0513a3:1159_5": "bhuñjanti, satthāraṃ pucchissāmī”ti cintetvā vihāraṃ gantvā satthāraṃ vanditvā pucchi.",
  "atk-s0513a3:1159_6": "Satthā “mahārāja, bhojanaṃ nāma vissāsaparamaṃ, tumhākaṃ gehe vissāsaṃ paccupaṭṭhāpetvā",
  "atk-s0513a3:1159_7": "sinehena dāyakānaṃ abhāvā bhikkhū bhattaṃ gahetvā attano attano vissāsikaṭṭhāne paribhuñjanti.",
  "atk-s0513a3:1159_8": "Mahārāja, vissāsasadiso añño raso nāma natthi, avissāsikena dinnaṃ catumadhurampi",
  "atk-s0513a3:1159_9": "hi vissāsikena dinnaṃ sāmākabhattaṃ na agghati. Porāṇakapaṇḍitāpi roge uppanne raññā",
  "atk-s0513a3:1159_10": "pañca vejjakulāni gahetvā bhesajje kāritepi roge avūpasante vissāsikānaṃ santikaṃ",
  "atk-s0513a3:1159_11": "gantvā aloṇakaṃ sāmākanīvārayāguñceva udakamattasittaṃ aloṇakapaṇṇañca paribhuñjitvā",
  "atk-s0513a3:1159_12": "nirogā jātā”ti vatvā tena yācito atītaṃ āhari.",
  "atk-s0513a3:1160_0": "Atīte bārāṇasiyaṃ brahmadatte rajjaṃ kārente bodhisatto kāsiraṭṭhe brāmhaṇakule nibbatti,",
  "atk-s0513a3:1160_1": "“kappakumāro”tissa nāmaṃ akaṃsu. So vayappatto takkasilāyaṃ sabbasippāni uggaṇhitvā",
  "atk-s0513a3:1160_2": "aparabhāge isipabbajjaṃ pabbaji. Tadā kesavo nāma tāpaso pañcahi tāpasasatehi parivuto",
  "atk-s0513a3:1160_3": "gaṇasatthā hutvā himavante vasati. Bodhisatto tassa santikaṃ gantvā pañcannaṃ antevāsikasatānaṃ",
  "atk-s0513a3:1160_4": "jeṭṭhantevāsiko hutvā vihāsi, kesavatāpasassa hitajjhāsayo sasineho ahosi. Te aññamaññaṃ",
  "atk-s0513a3:1160_5": "ativiya vissāsikā ahesuṃ. Aparabhāge kesavo te tāpase ādāya loṇambilasevanatthāya",
  "atk-s0513a3:1160_6": "manussapathaṃ gantvā bārāṇasiṃ patvā rājuyyāne vasitvā punadivase nagaraṃ bhikkhāya",
  "atk-s0513a3:1160_7": "pavisitvā rājadvāraṃ agamāsi. Rājā isigaṇaṃ disvā pakkosāpetvā antonivesane bhojetvā",
  "atk-s0513a3:1160_8": "paṭiññaṃ gahetvā uyyāne vasāpesi. Atha vassāratte atikkante kesavo rājānaṃ āpucchi.",
  "atk-s0513a3:1160_9": "Rājā “bhante, tumhe mahallakā, amhe tāva upanissāya vasatha, daharatāpase himavantaṃ",
  "atk-s0513a3:1160_10": "pesethā”ti āha. So “sādhū”ti jeṭṭhantevāsikena saddhiṃ te himavantaṃ pesetvā sayaṃ",
  "atk-s0513a3:1160_11": "ekakova ohiyi. Kappo himavantaṃ gantvā tāpasehi saddhiṃ vasi.",
  "atk-s0513a3:1161_0": "Kesavo kappena vinā vasanto ukkaṇṭhitvā taṃ daṭṭhukāmo hutvā niddaṃ na labhati, tassa",
  "atk-s0513a3:1161_1": "niddaṃ alabhantassa sammā āhāro na pariṇāmaṃ gacchati, lohitapakkhandikā ahosi, bāḷhā",
  "atk-s0513a3:1161_2": "vedanā vattanti. Rājā pañca vejjakulāni gahetvā tāpasaṃ paṭijaggi, rogo na vūpasammati.",
  "atk-s0513a3:1161_3": "Kesavo rājānaṃ āha “mahārāja, kiṃ mayhaṃ maraṇaṃ icchatha, udāhu arogabhāva”nti?",
  "atk-s0513a3:1161_4": "“Arogabhāvaṃ, bhante”ti. “Tena hi maṃ himavantaṃ pesethā”ti. “Sādhu, bhante”ti rājā",
  "atk-s0513a3:1161_5": "nāradaṃ nāma amaccaṃ pakkāsāpetvā “nārada, amhākaṃ bhadantaṃ gahetvā vanacarakehi",
  "atk-s0513a3:1161_6": "saddhiṃ himavantaṃ yāhī”ti pesesi. Nārado taṃ tattha netvā paccāgamāsi. Kesavassapi",
  "atk-s0513a3:1161_7": "kappe diṭṭhamatteyeva cetasikarogo vūpasanto, ukkaṇṭhā paṭippassambhi. Athassa kappo",
  "atk-s0513a3:1161_8": "aloṇakena adhūpanena udakamattasittapaṇṇena saddhiṃ sāmākanīvārayāguṃ adāsi, tassa",
  "atk-s0513a3:1161_9": "taṅkhaṇaññeva lohitapakkhandikā paṭippassambhi.",
  "atk-s0513a3:1162_0": "Puna rājā nāradaṃ pesesi “gaccha kesavassa tāpasassa pavattiṃ jānāhī”ti. So gantvā",
  "atk-s0513a3:1162_1": "taṃ arogaṃ disvā “bhante, bārāṇasirājā pañca vejjakulāni gahetvā paṭijagganto tumhe",
  "atk-s0513a3:1162_2": "aroge kātuṃ nāsakkhi, kathaṃ te kappo paṭijaggī”ti vatvā paṭhamaṃ gāthamāha –",
  "atk-s0513a3:1163": "177.",
  "atk-s0513a3:1164": "“Manussindaṃ jahitvāna, sabbakāmasamiddhinaṃ;",
  "atk-s0513a3:1165": "Kathaṃ nu bhagavā kesī, kappassa ramati assame”ti.",
  "atk-s0513a3:1166": "Tattha manussindanti manussānaṃ indaṃ bārāṇasirājānaṃ. Kathaṃ nu bhagavā kesīti kena nu kho upāyena ayaṃ amhākaṃ bhagavā kesavatāpaso kappassa assame ramatīti.",
  "atk-s0513a3:1167": "Evaṃ aññehi saddhiṃ sallapanto viya kesavassa abhiratikāraṇaṃ pucchi. Taṃ sutvā kesavo dutiyaṃ gāthamāha –",
  "atk-s0513a3:1168": "178.",
  "atk-s0513a3:1169": "“Sādūni ramaṇīyāni, santi vakkhā manoramā;",
  "atk-s0513a3:1170": "Subhāsitāni kappassa, nārada ramayanti ma”nti.",
  "atk-s0513a3:1171": "Tattha vakkhāti rukkhā. Pāḷiyaṃ pana “rukkhā”tveva likhitaṃ. Subhāsitānīti kappena kathitāni subhāsitāni maṃ ramayantīti attho.",
  "atk-s0513a3:1172_0": "Evañca pana vatvā “evaṃ maṃ abhiramāpento kappo aloṇakaṃ adhūpanaṃ udakasittapaṇṇamissaṃ",
  "atk-s0513a3:1172_1": "sāmākanīvārayāguṃ pāyesi, tāya me sarīre byādhi vūpasamito, arogo jātomhī”ti āha.",
  "atk-s0513a3:1172_2": "Taṃ sutvā nārado tatiyaṃ gāthamāha –",
  "atk-s0513a3:1173": "179.",
  "atk-s0513a3:1174": "“Sālīnaṃ odanaṃ bhuñje, suciṃ maṃsūpasecanaṃ;",
  "atk-s0513a3:1175": "Kathaṃ sāmākanīvāraṃ, aloṇaṃ chādayanti ta”nti.",
  "atk-s0513a3:1176_0": "Tattha bhuñjeti bhuñjasi, ayameva vā pāṭho. Chādayantīti chādayati pīṇeti toseti.",
  "atk-s0513a3:1176_1": "Gāthābandhasukhatthaṃ pana anunāsiko kato. Idaṃ vuttaṃ hoti – yo tvaṃ suciṃ maṃsūpasecanaṃ",
  "atk-s0513a3:1176_2": "rājakule rājārahaṃ sālibhattaṃ bhuñjasi, taṃ kathamidaṃ sāmākanīvāraṃ aloṇaṃ pīṇeti",
  "atk-s0513a3:1176_3": "toseti, kathaṃ te etaṃ ruccatīti.",
  "atk-s0513a3:1177": "Taṃ sutvā kesavo catutthaṃ gāthamāha –",
  "atk-s0513a3:1178": "180.",
  "atk-s0513a3:1179": "“Sāduṃ vā yadi vāsāduṃ, appaṃ vā yadi vā bahuṃ;",
  "atk-s0513a3:1180": "Vissattho yattha bhuñjeyya, vissāsaparamā rasā”ti.",
  "atk-s0513a3:1181_0": "Tattha yadi vāsādunti yadi vā asāduṃ. Vissatthoti nirāsaṅko vissāsapatto hutvā. Yattha",
  "atk-s0513a3:1181_1": "bhuñjeyyāti yasmiṃ nivesane evaṃ bhuñjeyya, tattha evaṃ bhuttaṃ yaṃkiñci bhojanaṃ",
  "atk-s0513a3:1181_2": "sādumeva. Kasmā? Yasmā vissāsaparamā rasā, vissāso paramo uttamo etesanti vissāsaparamā",
  "atk-s0513a3:1181_3": "rasā. Vissāsasadiso hi añño raso nāma natthi. Avissāsikena hi dinnaṃ catumadhurampi",
  "atk-s0513a3:1181_4": "vissāsikena dinnaṃ ambilakañjiyaṃ na agghatīti.",
  "atk-s0513a3:1182": "Nārado tassa vacanaṃ sutvā rañño santikaṃ gantvā “kesavo idaṃ nāma kathesī”ti ācikkhi.",
  "atk-s0513a3:1183": "Satthā imaṃ dhammadesanaṃ āharitvā jātakaṃ samodhānesi – “tadā rājā ānando ahosi, nārado sāriputto, kesavo bakabrahmā, kappo pana ahameva ahosi”nti.",
  "atk-s0513a3:1184": "Kesavajātakavaṇṇanā chaṭṭhā.",
  "atk-s0513a3:1186": "[347] 7. Ayakūṭajātakavaṇṇanā",
  "atk-s0513a3:1187": "Sabbāyasanti idaṃ satthā jetavane viharanto lokatthacariyaṃ ārabbha kathesi. Vatthu mahākaṇhajātake āvi bhavissati.",
  "atk-s0513a3:1188_0": "Atīte bārāṇasiyaṃ brahmadatte rajjaṃ kārente bodhisatto tassa aggamahesiyā kucchimhi",
  "atk-s0513a3:1188_1": "nibbattitvā vayappatto uggahitasabbasippo pitu accayena rajje patiṭṭhāya dhammena",
  "atk-s0513a3:1188_2": "rajjaṃ kāresi. Tadā manussā devamaṅgalikā hutvā bahū ajeḷakādayo māretvā devatānaṃ",
  "atk-s0513a3:1188_3": "balikammaṃ karonti. Bodhisatto “pāṇo na hantabbo”ti bheriṃ carāpesi. Yakkhā balikammaṃ",
  "atk-s0513a3:1188_4": "alabhamānā bodhisattassa kujjhitvā himavante yakkhasamāgamaṃ gantvā bodhisattassa",
  "atk-s0513a3:1188_5": "māraṇatthāya ekaṃ kakkhaḷaṃ yakkhaṃ pesesuṃ. So kaṇṇikamattaṃ mahantaṃ ādittaṃ ayakūṭaṃ",
  "atk-s0513a3:1188_6": "gahetvā “iminā naṃ paharitvā māressāmī”ti āgantvā majjhimayāmasamanantare bodhisattassa",
  "atk-s0513a3:1188_7": "sayanamatthake aṭṭhāsi. Tasmiṃ khaṇe sakkassa āsanaṃ uṇhākāraṃ dassesi. So āvajjamāno",
  "atk-s0513a3:1188_8": "taṃ kāraṇaṃ ñatvā indavajiraṃ ādāya gantvā yakkhassa upari aṭṭhāsi. Bodhisatto yakkhaṃ",
  "atk-s0513a3:1188_9": "disvā “kiṃ nu kho esa maṃ rakkhamāno ṭhito, udāhu māretukāmo”ti tena saddhiṃ sallapanto",
  "atk-s0513a3:1188_10": "paṭhamaṃ gāthamāha –",
  "atk-s0513a3:1189": "181.",
  "atk-s0513a3:1190": "“Sabbāyasaṃ kūṭamatippamāṇaṃ, paggayha yo tiṭṭhasi antalikkhe;",
  "atk-s0513a3:1191": "Rakkhāya me tvaṃ vihito nusajja, udāhu me cetayase vadhāyā”ti.",
  "atk-s0513a3:1192": "Tattha vihito nusajjāti vihito nu asi ajja.",
  "atk-s0513a3:1193_0": "Bodhisatto pana yakkhameva passati, na sakkaṃ. Yakkho sakkassa bhayena bodhisattaṃ",
  "atk-s0513a3:1193_1": "paharituṃ na sakkoti. So bodhisattassa kathaṃ sutvā “mahārāja, nāhaṃ tava rakkhaṇatthāya",
  "atk-s0513a3:1193_2": "ṭhito, iminā pana jalitena ayakūṭena paharitvā taṃ māressāmīti āgatomhi, sakkassa",
  "atk-s0513a3:1193_3": "bhayena taṃ paharituṃ na sakkomī”ti etamatthaṃ dīpento dutiyaṃ gāthamāha –",
  "atk-s0513a3:1194": "182.",
  "atk-s0513a3:1195": "“Dūto ahaṃ rājidha rakkhasānaṃ, vadhāya tuyhaṃ pahitohamasmi;",
  "atk-s0513a3:1196": "Indo ca taṃ rakkhati devarājā, tenuttamaṅgaṃ na te phālayāmī”ti.",
  "atk-s0513a3:1197": "Taṃ sutvā bodhisatto itarā dve gāthā abhāsi –",
  "atk-s0513a3:1198": "183.",
  "atk-s0513a3:1199": "“Sace ca maṃ rakkhati devarājā, devānamindo maghavā sujampati;",
  "atk-s0513a3:1200": "Kāmaṃ pisācā vinadantu sabbe, na santase rakkhasiyā pajāya.",
  "atk-s0513a3:1201": "184.",
  "atk-s0513a3:1202": "“Kāmaṃ kandantu kumbhaṇḍā, sabbe paṃsupisācakā;",
  "atk-s0513a3:1203": "Nālaṃ pisācā yuddhāya, mahatī sā vibhiṃsikā”ti.",
  "atk-s0513a3:1204_0": "Tattha rakkhasiyā pajāyāti rakkhasisaṅkhātāya pajāya, rakkhasasattānanti attho. Kumbhaṇḍāti",
  "atk-s0513a3:1204_1": "kumbhamattarahassaṅgā mahodarā yakkhā. Paṃsupisācakāti saṅkāraṭṭhāne pisācā. Nālanti",
  "atk-s0513a3:1204_2": "pisācā nāma mayā saddhiṃ yuddhāya na samatthā. Mahatī sā vibhiṃsikāti yaṃ panete",
  "atk-s0513a3:1204_3": "yakkhā sannipatitvā vibhiṃsikaṃ dassenti, sā mahatī vibhiṃsikā bhayakāraṇadassanamattameva",
  "atk-s0513a3:1204_4": "mayhaṃ, na panāhaṃ bhāyāmīti attho.",
  "atk-s0513a3:1205": "Sakko yakkhaṃ palāpetvā mahāsattaṃ ovaditvā “mā bhāyi, mahārāja, ito paṭṭhāya tava rakkhā mamāyattā”ti vatvā sakaṭṭhānameva gato.",
  "atk-s0513a3:1206": "Satthā imaṃ dhammadesanaṃ āharitvā jātakaṃ samodhānesi – “tadā sakko anuruddho ahosi, bārāṇasirājā ahameva ahosi”nti.",
  "atk-s0513a3:1207": "Ayakūṭajātakavaṇṇanā sattamā.",
  "atk-s0513a3:1209": "[348] 8. Araññajātakavaṇṇanā",
  "atk-s0513a3:1210": "Araññā gāmamāgammāti idaṃ satthā jetavane viharanto thullakumārikāpalobhanaṃ ārabbha kathesi. Vatthu cūḷanāradakassapajātake āvi bhavissati.",
  "atk-s0513a3:1211_0": "Atīte bārāṇasiyaṃ brahmadatte rajjaṃ kārente bodhisatto brāhmaṇakule nibbattitvā",
  "atk-s0513a3:1211_1": "vayappatto takkasilāyaṃ uggahitasippo bhariyāya kālakatāya puttaṃ gahetvā isipabbajjaṃ",
  "atk-s0513a3:1211_2": "pabbajitvā himavante vasanto puttaṃ assamapade ṭhapetvā phalāphalatthāya gacchati.",
  "atk-s0513a3:1211_3": "Tadā coresu paccantagāmaṃ paharitvā karamare gahetvā gacchantesu ekā kumārikā palāyitvā",
  "atk-s0513a3:1211_4": "taṃ assamapadaṃ patvā tāpasakumāraṃ palobhetvā sīlavināsaṃ pāpetvā “ehi gacchāmā”ti",
  "atk-s0513a3:1211_5": "āha. “Pitā tāva me āgacchatu, taṃ passitvā gamissāmī”ti. “Tena hi disvā āgacchā”ti",
  "atk-s0513a3:1211_6": "nikkhamitvā antarāmagge nisīdi. Tāpasakumāro pitari āgate paṭhamaṃ gāthamāha –",
  "atk-s0513a3:1212": "185.",
  "atk-s0513a3:1213": "“Araññā gāmamāgamma, kiṃsīlaṃ kiṃvataṃ ahaṃ;",
  "atk-s0513a3:1214": "Purisaṃ tāta seveyyaṃ, taṃ me akkhāhi pucchito”ti.",
  "atk-s0513a3:1215": "Tattha araññā gāmamāgammāti tāta ahaṃ ito araññato manussapathaṃ vasanatthāya gato vasanagāmaṃ patvā kiṃ karomīti.",
  "atk-s0513a3:1216": "Athassa pitā ovādaṃ dadanto tisso gāthā abhāsi –",
  "atk-s0513a3:1217": "186.",
  "atk-s0513a3:1218": "“Yo taṃ vissāsaye tāta, vissāsañca khameyya te;",
  "atk-s0513a3:1219": "Sussūsī ca titikkhī ca, taṃ bhajehi ito gato.",
  "atk-s0513a3:1220": "187.",
  "atk-s0513a3:1221": "“Yassa kāyena vācāya, manasā natthi dukkaṭaṃ;",
  "atk-s0513a3:1222": "Urasīva patiṭṭhāya, taṃ bhajehi ito gato.",
  "atk-s0513a3:1223": "188.",
  "atk-s0513a3:1224": "“Haliddirāgaṃ kapicittaṃ, purisaṃ rāgavirāginaṃ;",
  "atk-s0513a3:1225": "Tādisaṃ tāta mā sevi, nimmanussampi ce siyā”ti.",
  "atk-s0513a3:1226_0": "Tattha yo taṃ vissāsayeti yo puriso taṃ vissāseyya na parisaṅkeyya. Vissāsañca khameyya",
  "atk-s0513a3:1226_1": "teti yo ca attani kayiramānaṃ tava vissāsaṃ patto nirāsaṅko taṃ khameyya. Sussūsīti",
  "atk-s0513a3:1226_2": "yo ca tava vissāsavacanaṃ sotumicchati. Titikkhīti yo ca tayā kataṃ aparādhaṃ khamati.",
  "atk-s0513a3:1226_3": "Taṃ bhajehīti taṃ purisaṃ bhajeyyāsi payirupāseyyāsi. Urasīva patiṭṭhāyāti yathā",
  "atk-s0513a3:1226_4": "tassa urasi patiṭṭhāya vaḍḍhito orasaputto tvampi tādiso urasi patiṭṭhitaputto viya",
  "atk-s0513a3:1226_5": "hutvā evarūpaṃ purisaṃ bhajeyyāsīti attho.",
  "atk-s0513a3:1227_0": "Haliddirāganti haliddirāgasadisaṃ athiracittaṃ. Kapicittanti lahuparivattitāya makkaṭacittaṃ.",
  "atk-s0513a3:1227_1": "Rāgavirāginanti muhutteneva rajjanavirajjanasabhāvaṃ. Nimmanussampi ce siyāti sacepi",
  "atk-s0513a3:1227_2": "sakalaṃ jambudīpatalaṃ kāyaduccaritādivirahitassa manussassa abhāvena nimmanussaṃ",
  "atk-s0513a3:1227_3": "siyā, tathāpi, tāta, tādisaṃ lahucittaṃ mā sevi, sabbampi manussapathaṃ vicinitvā",
  "atk-s0513a3:1227_4": "heṭṭhā vuttaguṇasampannameva bhajeyyāsīti attho.",
  "atk-s0513a3:1228_0": "Taṃ sutvā tāpasakumāro “ahaṃ, tāta, imehi guṇehi samannāgataṃ purisaṃ kattha labhissāmi,",
  "atk-s0513a3:1228_1": "na gacchāmi, tumhākaññeva santike vasissāmī”ti vatvā nivatti. Athassa pitā kasiṇaparikammaṃ",
  "atk-s0513a3:1228_2": "ācikkhi. Ubhopi aparihīnajjhānā brahmalokaparāyaṇā ahesuṃ.",
  "atk-s0513a3:1229": "Satthā imaṃ dhammadesanaṃ āharitvā jātakaṃ samodhānesi – “tadā putto ca kumārikā ca eteyeva ahesuṃ, pitā tāpaso pana ahameva ahosi”nti.",
  "atk-s0513a3:1230": "Araññajātakavaṇṇanā aṭṭhamā.",
  "atk-s0513a3:1232": "[349] 9. Sandhibhedajātakavaṇṇanā",
  "atk-s0513a3:1233_0": "Neva itthīsu sāmaññanti idaṃ satthā jetavane viharanto pesuññasikkhāpadaṃ ārabbha",
  "atk-s0513a3:1233_1": "kathesi. Ekasmiṃ kira samaye satthā “chabbaggiyā bhikkhū pesuññaṃ upasaṃharantī”ti",
  "atk-s0513a3:1233_2": "sutvā te pakkosāpetvā “saccaṃ kira tumhe, bhikkhave, bhikkhūnaṃ bhaṇḍanajātānaṃ kalahajātānaṃ",
  "atk-s0513a3:1233_3": "vivādāpannānaṃ pesuññaṃ upasaṃharatha, tena anuppannāni ceva bhaṇḍanāni uppajjanti,",
  "atk-s0513a3:1233_4": "uppannāni ca bhiyyobhāvāya saṃvattantī”ti pucchitvā “sacca”nti vutte te bhikkhū garahitvā",
  "atk-s0513a3:1233_5": "“bhikkhave, pisuṇā vācā nāma tikhiṇasattipahārasadisā, daḷho vissāsopi tāya khippaṃ",
  "atk-s0513a3:1233_6": "bhijjati, tañca pana gahetvā attano mettibhindanakajano sīhausabhasadiso hotī”ti vatvā atītaṃ āhari.",
  "atk-s0513a3:1234_0": "Atīte bārāṇasiyaṃ brahmadatte rajjaṃ kārente bodhisatto tassa putto hutvā vayappatto",
  "atk-s0513a3:1234_1": "takkasilāyaṃ uggahitasippo pitu accayena dhammena rajjaṃ kāresi. Tadā eko gopālako",
  "atk-s0513a3:1234_2": "araññe gokulesu gāvo paṭijaggitvā āgacchanto ekaṃ gabbhiniṃ asallakkhetvā pahāya",
  "atk-s0513a3:1234_3": "āgato. Tassā ekāya sīhiyā saddhiṃ vissāso uppajji. Tā ubhopi daḷhamittā hutvā ekato",
  "atk-s0513a3:1234_4": "vicaranti. Aparabhāge gāvī vacchakaṃ, sīhī sīhapotakaṃ vijāyi. Te ubhopi janā kulena",
  "atk-s0513a3:1234_5": "āgatamettiyā daḷhamittā hutvā ekato vicaranti. Atheko vanacarako araññaṃ pavisitvā",
  "atk-s0513a3:1234_6": "tesaṃ vissāsaṃ disvā araññe uppajjanakabhaṇḍaṃ ādāya bārāṇasiṃ gantvā rañño datvā",
  "atk-s0513a3:1234_7": "“api te, samma, kiñci araññe acchariyaṃ diṭṭhapubba”nti raññā puṭṭho “deva, aññaṃ",
  "atk-s0513a3:1234_8": "kiñci na passāmi, ekaṃ pana sīhañca usabhañca aññamaññaṃ vissāsike ekato vicarante",
  "atk-s0513a3:1234_9": "addasa”nti āha. “Etesaṃ tatiye uppanne bhayaṃ bhavissati, yadā tesaṃ tatiyaṃ passati,",
  "atk-s0513a3:1234_10": "atha me ācikkheyyāsī”ti. “Sādhu, devā”ti.",
  "atk-s0513a3:1235_0": "Vanacarake pana bārāṇasiṃ gate eko siṅgālo sīhañca usabhañca upaṭṭhahi. Vanacarako",
  "atk-s0513a3:1235_1": "araññaṃ gantvā taṃ disvā “tatiyassa uppannabhāvaṃ rañño kathessāmī”ti nagaraṃ gato.",
  "atk-s0513a3:1235_2": "Siṅgālo cintesi “mayā ṭhapetvā sīhamaṃsañca usabhamaṃsañca aññaṃ akhāditapubbaṃ nāma",
  "atk-s0513a3:1235_3": "natthi, ime bhinditvā imesaṃ maṃsaṃ khādissāmī”ti. So “ayaṃ taṃ evaṃ vadati, ayaṃ",
  "atk-s0513a3:1235_4": "taṃ evaṃ vadatī”ti ubhopi te aññamaññaṃ bhinditvā na cirasseva kalahaṃ kāretvā maraṇākārappatte",
  "atk-s0513a3:1235_5": "akāsi. Vanacarakopi gantvā rañño “tesaṃ, deva, tatiyo uppanno”ti āha. “Ko so”ti?",
  "atk-s0513a3:1235_6": "“Siṅgālo, devā”ti. Rājā “so ubho mitte bhinditvā mārāpessati, mayaṃ tesaṃ matakāle",
  "atk-s0513a3:1235_7": "sampāpuṇissāmā”ti vatvā rathaṃ abhiruyha vanacarakena maggadesakena gacchanto tesu",
  "atk-s0513a3:1235_8": "aññamaññaṃ kalahaṃ katvā jīvitakkhayaṃ pattesu sampāpuṇi. Siṅgālo pana haṭṭhatuṭṭho",
  "atk-s0513a3:1235_9": "ekavāraṃ sīhassa maṃsaṃ khādati, ekavāraṃ usabhassa maṃsaṃ khādati. Rājā te ubhopi",
  "atk-s0513a3:1235_10": "jīvitakkhayappatte disvā rathe ṭhitova sārathinā saddhiṃ sallapanto imā gāthā abhāsi –",
  "atk-s0513a3:1236": "189.",
  "atk-s0513a3:1237": "“Neva itthīsu sāmaññaṃ, nāpi bhakkhesu sārathi;",
  "atk-s0513a3:1238": "Athassa sandhibhedassa, passa yāva sucintitaṃ.",
  "atk-s0513a3:1239": "190.",
  "atk-s0513a3:1240": "“Asi tikkhova maṃsamhi, pesuññaṃ parivattati;",
  "atk-s0513a3:1241": "Yatthūsabhañca sīhañca, bhakkhayanti migādhamā.",
  "atk-s0513a3:1242": "191.",
  "atk-s0513a3:1243": "“Imaṃ so sayanaṃ seti, yamimaṃ passasi sārathi;",
  "atk-s0513a3:1244": "Yo vācaṃ sandhibhedassa, pisuṇassa nibodhati.",
  "atk-s0513a3:1245": "192.",
  "atk-s0513a3:1246": "“Te janā sukhamedhanti, narā saggagatāriva;",
  "atk-s0513a3:1247": "Ye vācaṃ sandhibhedassa, nāvabodhanti sārathī”ti.",
  "atk-s0513a3:1248_0": "Tattha neva itthīsūti samma sārathi, imesaṃ dvinnaṃ janānaṃ neva itthīsu sāmaññaṃ",
  "atk-s0513a3:1248_1": "atthi na, bhakkhesupi. Aññameva hi itthiṃ sīho sevati, aññaṃ usabho, aññaṃ bhakkhaṃ",
  "atk-s0513a3:1248_2": "sīho khādati, aññaṃ usabhoti attho. Athassāti evaṃ kalahakāraṇe avijjamānepi atha",
  "atk-s0513a3:1248_3": "imassa mittasandhibhedakassa duṭṭhasiṅgālassa “ubhinnaṃ maṃsaṃ khādissāmī”ti cintetvā",
  "atk-s0513a3:1248_4": "ime mārentassa passa yāva sucintitaṃ, sucintitaṃ jātanti adhippāyo. Yatthāti yasmiṃ",
  "atk-s0513a3:1248_5": "pesuññe parivattamāne. Usabhañca sīhañca migādhamā siṅgālā khādanti, taṃ pesuññaṃ",
  "atk-s0513a3:1248_6": "maṃsamhi tikhiṇo asi viya mittabhāvaṃ chindantameva parivattatīti dīpeti.",
  "atk-s0513a3:1249_0": "Yamimaṃ passasīti samma sārathi, yaṃ imaṃ passasi imesaṃ dvinnaṃ matasayanaṃ, aññopi",
  "atk-s0513a3:1249_1": "yo puggalo sandhibhedassa pisuṇassa pisuṇavācaṃ nibodhati gaṇhāti, so imaṃ sayanaṃ",
  "atk-s0513a3:1249_2": "seti, evamevaṃ maratīti dasseti. Sukhamedhantīti sukhaṃ vindanti labhanti. Narā saggagatārivāti",
  "atk-s0513a3:1249_3": "saggagatā dibbabhogasamaṅgino narā viya te sukhaṃ vindanti. Nāvabodhantīti na sārato",
  "atk-s0513a3:1249_4": "paccenti, tādisaṃ pana vacanaṃ sutvā codetvā sāretvā mettiṃ abhinditvā pākatikāva hontīti.",
  "atk-s0513a3:1250": "Rājā imā gāthā bhāsitvā sīhassa kesaracammanakhadāṭhā gāhāpetvā nagarameva gato.",
  "atk-s0513a3:1251": "Satthā imaṃ dhammadesanaṃ āharitvā jātakaṃ samodhānesi – “tadā bārāṇasirājā ahameva ahosi”nti.",
  "atk-s0513a3:1252": "Sandhibhedajātakavaṇṇanā navamā.",
  "atk-s0513a3:1254": "[350] 10. Devatāpañhajātakavaṇṇanā",
  "atk-s0513a3:1255": "Hanti hatthehi pādehīti ayaṃ devatāpucchā umaṅgajātake āvi bhavissati.",
  "atk-s0513a3:1256": "Devatāpañhajātakavaṇṇanā dasamā.",
  "atk-s0513a3:1257": "Cūḷakuṇālavaggo pañcamo.",
  "atk-s0513a3:1258": "Jātakuddānaṃ –",
  "atk-s0513a3:1259": "Kāliṅgo assāroho ca, ekarājā ca daddaro;",
  "atk-s0513a3:1260": "Sīlavīmaṃsasujātā, palāso sakuṇo chavo;",
  "atk-s0513a3:1261": "Seyyoti dasa jātakā.",
  "atk-s0513a3:1262": "Pucimando kassapo ca, khantivādī lohakumbhī;",
  "atk-s0513a3:1263": "Sabbamaṃsalābhī saso, matārodakaṇaverā;",
  "atk-s0513a3:1264": "Tittiro succajo dasa.",
  "atk-s0513a3:1265": "Kuṭidūso duddabhāyo, brahmadattacammasāṭako;",
  "atk-s0513a3:1266": "Godharājā ca kakkāru, kākavatī nanu sociyo;",
  "atk-s0513a3:1267": "Kāḷabāhu sīlavīmaṃso dasa.",
  "atk-s0513a3:1268": "Kokāliko rathalaṭṭhi, pakkagodharājovādā;",
  "atk-s0513a3:1269": "Jambukabrahāchatto ca, pīṭhathusā ca bāveru;",
  "atk-s0513a3:1270": "Visayhaseṭṭhi dasadhā.",
  "atk-s0513a3:1271": "Kinnarīvānarakuntinī, ambahārī gajakumbho;",
  "atk-s0513a3:1272": "Kesavāyakūṭāraññaṃ, sandhibhedo devatāpañhā.",
  "atk-s0513a3:1273": "Vagguddānaṃ –",
  "atk-s0513a3:1274": "Kāliṅgo pucimando ca, kuṭidūsakakokilā;",
  "atk-s0513a3:1275": "Cūḷakuṇālavaggoti, pañcavaggā catukkamhi;",
  "atk-s0513a3:1276": "Honti paññāsa jātakā.",
  "atk-s0513a3:1277": "Catukkanipātavaṇṇanā niṭṭhitā.",
  "atk-s0513a3:1278": "5. Pañcakanipāto",
  "atk-s0513a3:1279": "1. Maṇikuṇḍalavaggo",
  "atk-s0513a3:1281": "[351] 1. Maṇikuṇḍalajātakavaṇṇanā",
  "atk-s0513a3:1282_0": "Jīno rathassaṃ maṇikuṇḍale cāti idaṃ satthā jetavane viharanto kosalarañño antepure",
  "atk-s0513a3:1282_1": "sabbatthasādhakaṃ paduṭṭhāmaccaṃ ārabbha kathesi. Vatthu heṭṭhā vitthāritameva. Idha",
  "atk-s0513a3:1282_2": "pana bodhisatto bārāṇasirājā ahosi. Paduṭṭhāmacco kosalarājānaṃ ānetvā kāsirajjaṃ",
  "atk-s0513a3:1282_3": "gāhāpetvā bārāṇasirājānaṃ bandhāpetvā bandhanāgāre pakkhipāpesi. Rājā jhānaṃ uppādetvā",
  "atk-s0513a3:1282_4": "ākāse pallaṅkena nisīdi, corarañño sarīre ḍāho uppajji. So bārāṇasirājānaṃ upasaṅkamitvā",
  "atk-s0513a3:1282_5": "paṭhamaṃ gāthamāha –",
  "atk-s0513a3:1283": "1.",
  "atk-s0513a3:1284": "“Jīno rathassaṃ maṇikuṇḍale ca, putte ca dāre ca tatheva jīno;",
  "atk-s0513a3:1285": "Sabbesu bhogesu asesakesu, kasmā na santappasi sokakāle”ti.",
  "atk-s0513a3:1286": "Tattha jīno rathassaṃ maṇikuṇḍale cāti mahārāja, tvaṃ rathañca assañca maṇikuṇḍalāni ca jīno, “jīno rathasse ca maṇikuṇḍale cā”tipi pāṭho. Asesakesūti nissesakesu.",
  "atk-s0513a3:1287": "Taṃ sutvā bodhisatto imā dve gāthā abhāsi –",
  "atk-s0513a3:1288": "2.",
  "atk-s0513a3:1289": "“Pubbeva maccaṃ vijahanti bhogā, macco vā te pubbataraṃ jahāti;",
  "atk-s0513a3:1290": "Asassatā bhogino kāmakāmi, tasmā na socāmahaṃ sokakāle.",
  "atk-s0513a3:1291": "3.",
  "atk-s0513a3:1292": "“Udeti āpūrati veti cando, atthaṃ tapetvāna paleti sūriyo;",
  "atk-s0513a3:1293": "Viditā mayā sattuka lokadhammā, tasmā na socāmahaṃ sokakāle”ti.",
  "atk-s0513a3:1294_0": "Tattha pubbeva maccanti maccaṃ vā bhogā pubbeva paṭhamataraññeva vijahanti, macco",
  "atk-s0513a3:1294_1": "vā te bhoge pubbataraṃ jahāti. Kāmakāmīti corarājānaṃ ālapati. Ambho, kāme kāmayamāna",
  "atk-s0513a3:1294_2": "kāmakāmi bhogino nāma loke asassatā, bhogesu vā naṭṭhesu jīvamānāva abhogino honti,",
  "atk-s0513a3:1294_3": "bhoge vā pahāya sayaṃ nassanti, tasmā ahaṃ mahājanassa sokakālepi na socāmīti attho.",
  "atk-s0513a3:1294_4": "Viditā mayā sattuka lokadhammāti corarājānaṃ ālapati. Ambho, sattuka, mayā lābho",
  "atk-s0513a3:1294_5": "alābho yaso ayasotiādayo lokadhammā viditā. Yatheva hi cando udeti ca pūrati ca puna",
  "atk-s0513a3:1294_6": "ca khīyati, yathā ca sūriyo andhakāraṃ vidhamanto mahantaṃ ālokaṃ tapetvāna puna",
  "atk-s0513a3:1294_7": "sāyaṃ atthaṃ paleti atthaṃ gacchati na dissati, evameva bhogā uppajjanti ca nassanti",
  "atk-s0513a3:1294_8": "ca, tattha kiṃ sokena, tasmā na socāmīti attho.",
  "atk-s0513a3:1295": "Evaṃ mahāsatto corarañño dhammaṃ desetvā idāni tameva coraṃ garahanto āha –",
  "atk-s0513a3:1296": "4.",
  "atk-s0513a3:1297": "“Alaso gihī kāmabhogī na sādhu, asaññato pabbajito na sādhu;",
  "atk-s0513a3:1298": "Rājā na sādhu anisammakārī, yo paṇḍito kodhano taṃ na sādhu.",
  "atk-s0513a3:1299": "5.",
  "atk-s0513a3:1300": "“Nisamma khattiyo kayirā, nānisamma disampati;",
  "atk-s0513a3:1301": "Nisammakārino rāja, yaso kitti ca vaḍḍhatī”ti.",
  "atk-s0513a3:1302": "Imā pana dve gāthā heṭṭhā vitthāritāyeva. Corarājā bodhisattaṃ khamāpetvā rajjaṃ paṭicchāpetvā attano janapadameva gato.",
  "atk-s0513a3:1303": "Satthā imaṃ dhammadesanaṃ āharitvā jātakaṃ samodhānesi – “tadā kosalarājā ānando ahosi, bārāṇasirājā pana ahameva ahosi”nti.",
  "atk-s0513a3:1304": "Maṇikuṇḍalajātakavaṇṇanā paṭhamā.",
  "atk-s0513a3:1306": "[352] 2. Sujātajātakavaṇṇanā",
  "atk-s0513a3:1307_0": "Kiṃ nu santaramānovāti idaṃ satthā jetavane viharanto matapitikaṃ kuṭumbikaṃ ārabbha",
  "atk-s0513a3:1307_1": "kathesi. So kira pitari mate paridevamāno vicarati, sokaṃ vinodetuṃ na sakkoti. Atha",
  "atk-s0513a3:1307_2": "satthā tassa sotāpattiphalūpanissayaṃ disvā sāvatthiṃ piṇḍāya caritvā pacchāsamaṇaṃ",
  "atk-s0513a3:1307_3": "ādāya tassa gehaṃ gantvā paññattāsane nisinno taṃ vanditvā nisinnaṃ “kiṃ, upāsaka,",
  "atk-s0513a3:1307_4": "socasī”ti vatvā “āma, bhante”ti vutte “āvuso, porāṇakapaṇḍitā paṇḍitānaṃ vacanaṃ",
  "atk-s0513a3:1307_5": "sutvā pitari kālakate na sociṃsū”ti vatvā tena yācito atītaṃ āhari.",
  "atk-s0513a3:1308_0": "Atīte bārāṇasiyaṃ brahmadatte rajjaṃ kārente bodhisatto kuṭumbikagehe nibbatti, “sujātakumāro”tissa",
  "atk-s0513a3:1308_1": "nāmaṃ kariṃsu. Tassa vayappattassa pitāmaho kālamakāsi. Athassa pitā pitu kālakiriyato",
  "atk-s0513a3:1308_2": "paṭṭhāya sokasamappito āḷāhanaṃ gantvā āḷāhanato aṭṭhīni āharitvā attano ārāme mattikāthūpaṃ",
  "atk-s0513a3:1308_3": "katvā tāni tattha nidahitvā gatagatavelāya thūpaṃ pupphehi pūjetvā cetiyaṃ āvijjhanto",
  "atk-s0513a3:1308_4": "paridevati, neva nhāyati na limpati na bhuñjati na kammante vicāreti. Taṃ disvā bodhisatto",
  "atk-s0513a3:1308_5": "“pitā me ayyakassa matakālato paṭṭhāya sokābhibhūto carati, ṭhapetvā pana maṃ añño",
  "atk-s0513a3:1308_6": "etaṃ saññāpetuṃ na sakkoti, ekena naṃ upāyena nissokaṃ karissāmī”ti bahigāme ekaṃ",
  "atk-s0513a3:1308_7": "matagoṇaṃ disvā tiṇañca pānīyañca āharitvā tassa purato ṭhapetvā “khāda, khāda, piva,",
  "atk-s0513a3:1308_8": "pivā”ti āha. Āgatāgatā naṃ disvā “samma sujāta, kiṃ ummattakosi, matagoṇassa tiṇodakaṃ",
  "atk-s0513a3:1308_9": "desī”ti vadanti. So na kiñci paṭivadati. Athassa pitu santikaṃ gantvā “putto te ummattako",
  "atk-s0513a3:1308_10": "jāto, matagoṇassa tiṇodakaṃ detī”ti āhaṃsu. Taṃ sutvā kuṭumbikassa pitusoko apagato,",
  "atk-s0513a3:1308_11": "puttasoko patiṭṭhito. So vegenāgantvā “nanu tvaṃ, tāta sujāta, paṇḍitosi, kiṃkāraṇā",
  "atk-s0513a3:1308_12": "matagoṇassa tiṇodakaṃ desī”ti vatvā dve gāthā abhāsi –",
  "atk-s0513a3:1309": "6.",
  "atk-s0513a3:1310": "“Kiṃ nu santaramānova, lāyitvā haritaṃ tiṇaṃ;",
  "atk-s0513a3:1311": "Khāda khādāti lapasi, gatasattaṃ jaraggavaṃ.",
  "atk-s0513a3:1312": "7.",
  "atk-s0513a3:1313": "“Na hi annena pānena, mato goṇo samuṭṭhahe;",
  "atk-s0513a3:1314": "Tvañca tucchaṃ vilapasi, yathā taṃ dummatī tathā”ti.",
  "atk-s0513a3:1315_0": "Tattha santaramānovāti turito viya hutvā. Lāyitvāti lunitvā. Lapasīti vilapasi. Gatasattaṃ",
  "atk-s0513a3:1315_1": "jaraggavanti vigatajīvitaṃ jiṇṇagoṇaṃ. Yathā tanti ettha tanti nipātamattaṃ, yathā",
  "atk-s0513a3:1315_2": "dummati appapañño vilapeyya, tathā tvaṃ tucchaṃ vilapasīti.",
  "atk-s0513a3:1316": "Tato bodhisatto dve gāthā abhāsi –",
  "atk-s0513a3:1317": "8.",
  "atk-s0513a3:1318": "“Tatheva tiṭṭhati sīsaṃ, hatthapādā ca vāladhi;",
  "atk-s0513a3:1319": "Sotā tatheva tiṭṭhanti, maññe goṇo samuṭṭhahe.",
  "atk-s0513a3:1320": "9.",
  "atk-s0513a3:1321": "“Nevayyakassa sīsañca, hatthapādā ca dissare;",
  "atk-s0513a3:1322": "Rudaṃ mattikathūpasmiṃ, nanu tvaññeva dummatī”ti.",
  "atk-s0513a3:1323_0": "Tattha tathevāti yathā pubbe ṭhitaṃ, tatheva tiṭṭhati. Maññeti etesaṃ sīsādīnaṃ tatheva",
  "atk-s0513a3:1323_1": "ṭhitattā ayaṃ goṇo samuṭṭhaheyyāti maññāmi. Nevayyakassa sīsañcāti ayyakassa pana",
  "atk-s0513a3:1323_2": "sīsañca hatthapādā ca na dissanti. “Piṭṭhipādā na dissare”tipi pāṭho. Nanu tvaññeva",
  "atk-s0513a3:1323_3": "dummatīti ahaṃ tāva sīsādīni passanto evaṃ karomi, tvaṃ pana na kiñci passasi, jhāpitaṭṭhānato",
  "atk-s0513a3:1323_4": "aṭṭhīni āharitvā mattikāthūpaṃ katvā paridevasi. Iti maṃ paṭicca sataguṇena sahassaguṇena",
  "atk-s0513a3:1323_5": "satasahassaguṇena nanu tvaññeva dummati. Bhijjanadhammā nāma saṅkhārā bhijjanti,",
  "atk-s0513a3:1323_6": "tattha kā paridevanāti.",
  "atk-s0513a3:1324_0": "Taṃ sutvā bodhisattassa pitā “mama putto paṇḍito idhalokaparalokakiccaṃ jānāti, mama",
  "atk-s0513a3:1324_1": "saññāpanatthāya etaṃ kammaṃ akāsī”ti cintetvā “tāta sujātapaṇḍita, ‘sabbe saṅkhārā",
  "atk-s0513a3:1324_2": "aniccā’ti me ñātā, ito paṭṭhāya na socissāmi, pitusokaharaṇakaputtena nāma tādisena",
  "atk-s0513a3:1324_3": "bhavitabba”nti vatvā puttassa thutiṃ karonto āha –",
  "atk-s0513a3:1325": "10.",
  "atk-s0513a3:1326": "“Ādittaṃ vata maṃ santaṃ, ghatasittaṃva pāvakaṃ;",
  "atk-s0513a3:1327": "Vārinā viya osiñcaṃ, sabbaṃ nibbāpaye daraṃ.",
  "atk-s0513a3:1328": "11.",
  "atk-s0513a3:1329": "“Abbahī vata me sallaṃ, yamāsi hadayassitaṃ;",
  "atk-s0513a3:1330": "Yo me sokaparetassa, pitusokaṃ apānudi.",
  "atk-s0513a3:1331": "12.",
  "atk-s0513a3:1332": "“Sohaṃ abbūḷhasallosmi, vītasoko anāvilo;",
  "atk-s0513a3:1333": "Na socāmi na rodāmi, tava sutvāna māṇava.",
  "atk-s0513a3:1334": "13.",
  "atk-s0513a3:1335": "“Evaṃ karonti sappaññā, ye honti anukampakā;",
  "atk-s0513a3:1336": "Vinivattenti sokamhā, sujāto pitaraṃ yathā”ti.",
  "atk-s0513a3:1337_0": "Tattha nibbāpayeti nibbāpayi. Daranti sokadarathaṃ. Sujāto pitaraṃ yathāti yathā",
  "atk-s0513a3:1337_1": "mama putto sujāto maṃ pitaraṃ samānaṃ attano sappaññatāya sokamhā vinivattayi, evaṃ",
  "atk-s0513a3:1337_2": "aññepi sappaññā sokamhā vinivattayantīti.",
  "atk-s0513a3:1338": "Satthā imaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne kuṭumbiko sotāpattiphale patiṭṭhahi. Tadā sujāto ahameva ahosinti.",
  "atk-s0513a3:1339": "Sujātajātakavaṇṇanā dutiyā.",
  "atk-s0513a3:1341": "[353] 3. Venasākhajātakavaṇṇanā",
  "atk-s0513a3:1342_0": "Nayidaṃ niccaṃ bhavitabbanti idaṃ satthā bhaggesu saṃsumāragiraṃ nissāya bhesakaḷāvane",
  "atk-s0513a3:1342_1": "viharanto bodhirājakumāraṃ ārabbha kathesi. Bodhirājakumāro nāma udenassa rañño putto",
  "atk-s0513a3:1342_2": "tasmiṃ kāle saṃsumāragire vasanto ekaṃ pariyodātasippaṃ vaḍḍhakiṃ pakkosāpetvā aññehi",
  "atk-s0513a3:1342_3": "rājūhi asadisaṃ katvā kokanadaṃ nāma pāsādaṃ kārāpesi. Kārāpetvā ca pana “ayaṃ vaḍḍhakī",
  "atk-s0513a3:1342_4": "aññassapi rañño evarūpaṃ pāsādaṃ kareyyā”ti maccharāyanto tassa akkhīni uppāṭāpesi.",
  "atk-s0513a3:1342_5": "Tenassa akkhīnaṃ uppāṭitabhāvo bhikkhusaṅghe pākaṭo jāto. Tasmā bhikkhū dhammasabhāyaṃ",
  "atk-s0513a3:1342_6": "kathaṃ samuṭṭhāpesuṃ “āvuso, bodhirājakumāro kira tathārūpassa vaḍḍhakino akkhīni",
  "atk-s0513a3:1342_7": "uppāṭāpesi, aho kakkhaḷo pharuso sāhasiko”ti. Satthā āgantvā “kāya nuttha, bhikkhave,",
  "atk-s0513a3:1342_8": "etarahi kathāya sannisinnā”ti pucchitvā “imāya nāmā”ti vutte “na, bhikkhave, idāneva,",
  "atk-s0513a3:1342_9": "pubbepesa kakkhaḷo pharuso sāhasikova. Na kevalañca idāneva, pubbepesa khattiyasahassānaṃ",
  "atk-s0513a3:1342_10": "akkhīni uppāṭāpetvā māretvā tesaṃ maṃsena balikammaṃ kāresī”ti vatvā atītaṃ āhari.",
  "atk-s0513a3:1343_0": "Atīte bārāṇasiyaṃ brahmadatte rajjaṃ kārente bodhisatto takkasilāyaṃ disāpāmokkho",
  "atk-s0513a3:1343_1": "ācariyo ahosi. Jambudīpatale khattiyamāṇavā brāhmaṇamāṇavā ca tasseva santike sippaṃ",
  "atk-s0513a3:1343_2": "uggaṇhiṃsu. Bārāṇasirañño putto brahmadattakumāro nāma tassa santike tayo vede uggaṇhi.",
  "atk-s0513a3:1343_3": "So pana pakatiyāpi kakkhaḷo pharuso sāhasiko ahosi. Bodhisatto aṅgavijjāvasena tassa",
  "atk-s0513a3:1343_4": "kakkhaḷapharusasāhasikabhāvaṃ ñatvā “tāta, tvaṃ kakkhaḷo pharuso sāhasiko, pharusena",
  "atk-s0513a3:1343_5": "nāma laddhaṃ issariyaṃ aciraṭṭhitikaṃ hoti, so issariye vinaṭṭhe bhinnanāvo viya",
  "atk-s0513a3:1343_6": "samudde patiṭṭhaṃ na labhati, tasmā mā evarūpo ahosī”ti taṃ ovadanto dve gāthā abhāsi –",
  "atk-s0513a3:1344": "14.",
  "atk-s0513a3:1345": "“Nayidaṃ niccaṃ bhavitabbaṃ brahmadatta, khemaṃ subhikkhaṃ sukhatā ca kāye;",
  "atk-s0513a3:1346": "Atthaccaye mā ahu sampamūḷho, bhinnaplavo sāgarasseva majjhe.",
  "atk-s0513a3:1347": "15.",
  "atk-s0513a3:1348": "“Yāni karoti puriso, tāni attani passati;",
  "atk-s0513a3:1349": "Kalyāṇakārī kalyāṇaṃ, pāpakārī ca pāpakaṃ;",
  "atk-s0513a3:1350": "Yādisaṃ vapate bījaṃ, tādisaṃ harate phala”nti.",
  "atk-s0513a3:1351_0": "Tattha sukhatā ca kāyeti tāta brahmadatta, yadetaṃ khemaṃ vā subhikkhaṃ vā yā vā",
  "atk-s0513a3:1351_1": "esā sukhatā kāye, idaṃ sabbaṃ imesaṃ sattānaṃ niccaṃ sabbakālameva na bhavati, idaṃ",
  "atk-s0513a3:1351_2": "pana aniccaṃ hutvā abhāvadhammaṃ. Atthaccayeti so tvaṃ aniccatāvasena issariye vigate",
  "atk-s0513a3:1351_3": "attano atthassa accaye yathā nāma bhinnaplavo bhinnanāvo manusso sāgaramajjhe patiṭṭhaṃ",
  "atk-s0513a3:1351_4": "alabhanto sampamūḷho hoti, evaṃ mā ahu sampamūḷho. Tāni attani passatīti tesaṃ kammānaṃ",
  "atk-s0513a3:1351_5": "vipākaṃ vindanto tāni attani passati nāma.",
  "atk-s0513a3:1352_0": "So ācariyaṃ vanditvā bārāṇasiṃ gantvā pitu sippaṃ dassetvā oparajje patiṭṭhāya pitu",
  "atk-s0513a3:1352_1": "accayena rajjaṃ pāpuṇi. Tassa piṅgiyo nāma purohito ahosi kakkhaḷo pharuso sāhasiko.",
  "atk-s0513a3:1352_2": "So yasalobhena cintesi “yaṃnūnāhaṃ iminā raññā sakalajambudīpe sabbe rājāno gāhāpeyyaṃ,",
  "atk-s0513a3:1352_3": "evamesa ekarājā bhavissati, ahampi ekapurohito bhavissāmī”ti. So taṃ rājānaṃ attano",
  "atk-s0513a3:1352_4": "kathaṃ gāhāpesi. Rājā mahatiyā senāya nagarā nikkhamitvā ekassa rañño nagaraṃ rundhitvā",
  "atk-s0513a3:1352_5": "taṃ rājānaṃ gaṇhi. Etenupāyena sakalajambudīpe rajjaṃ gahetvā rājasahassaparivuto",
  "atk-s0513a3:1352_6": "“takkasilāyaṃ rajjaṃ gaṇhissāmī”ti agamāsi. Bodhisatto nagaraṃ paṭisaṅkharitvā parehi",
  "atk-s0513a3:1352_7": "appadhaṃsiyaṃ akāsi.",
  "atk-s0513a3:1353_0": "Bārāṇasirājā gaṅgānadītīre mahato nigrodharukkhassa mūle sāṇiṃ parikkhipāpetvā upari",
  "atk-s0513a3:1353_1": "vitānaṃ kārāpetvā sayanaṃ paññapetvā nivāsaṃ gaṇhi. So jambudīpatale sahassarājāno",
  "atk-s0513a3:1353_2": "gahetvā yujjhamānopi takkasilaṃ gahetuṃ asakkonto attano purohitaṃ pucchi “ācariya,",
  "atk-s0513a3:1353_3": "mayaṃ ettakehi rājūhi saddhiṃ āgantvāpi takkasilaṃ gahetuṃ na sakkoma, kiṃ nu kho",
  "atk-s0513a3:1353_4": "kātabba”nti. “Mahārāja, sahassarājūnaṃ akkhīni uppāṭetvā māretvā kucchiṃ phāletvā",
  "atk-s0513a3:1353_5": "pañcamadhuramaṃsaṃ ādāya imasmiṃ nigrodhe adhivatthāya devatāya balikammaṃ katvā",
  "atk-s0513a3:1353_6": "antavaṭṭīhi rukkhaṃ parikkhipitvā lohitapañcaṅgulikāni karoma, evaṃ no khippameva",
  "atk-s0513a3:1353_7": "jayo bhavissatī”ti. Rājā “sādhū”ti paṭissuṇitvā antosāṇiyaṃ mahābale malle ṭhapetvā",
  "atk-s0513a3:1353_8": "ekamekaṃ rājānaṃ pakkosāpetvā nippīḷanena visaññaṃ kāretvā akkhīni uppāṭetvā māretvā",
  "atk-s0513a3:1353_9": "maṃsaṃ ādāya kaḷevarāni gaṅgāyaṃ pavāhetvā vuttappakāraṃ balikammaṃ kāretvā balibheriṃ",
  "atk-s0513a3:1353_10": "ākoṭāpetvā yuddhāya gato.",
  "atk-s0513a3:1354_0": "Athassa aṭṭālakato eko yakkho āgantvā dakkhiṇakkhiṃ uppāṭetvā agamāsi, athassa mahatī",
  "atk-s0513a3:1354_1": "vedanā uppajji. So vedanāppatto āgantvā nigrodharukkhamūle paññattāsane uttānako",
  "atk-s0513a3:1354_2": "nipajji. Tasmiṃ khaṇe eko gijjho ekaṃ tikhiṇakoṭikaṃ aṭṭhiṃ gahetvā rukkhagge nisinno",
  "atk-s0513a3:1354_3": "maṃsaṃ khāditvā aṭṭhiṃ vissajjesi, aṭṭhikoṭi āgantvā rañño vāmakkhimhi ayasūlaṃ viya",
  "atk-s0513a3:1354_4": "patitvā akkhiṃ bhindi. Tasmiṃ khaṇe bodhisattassa vacanaṃ sallakkhesi. So “amhākaṃ",
  "atk-s0513a3:1354_5": "ācariyo ‘ime sattā bījānurūpaṃ phalaṃ viya kammānurūpaṃ vipākaṃ anubhontī’ti kathento",
  "atk-s0513a3:1354_6": "idaṃ disvā kathesi maññe”ti vatvā vilapanto dve gāthā abhāsi –",
  "atk-s0513a3:1355": "16.",
  "atk-s0513a3:1356": "“Idaṃ tadācariyavaco, pārāsariyo yadabravi;",
  "atk-s0513a3:1357": "‘Mā su tvaṃ akari pāpaṃ, yaṃ tvaṃ pacchā kataṃ tape’.",
  "atk-s0513a3:1358": "17.",
  "atk-s0513a3:1359": "“Ayameva so piṅgiya venasākho, yamhi ghātayiṃ khattiyānaṃ sahassaṃ;",
  "atk-s0513a3:1360": "Alaṅkate candanasārānulitte, tameva dukkhaṃ paccāgataṃ mama”nti.",
  "atk-s0513a3:1361_0": "Tattha idaṃ tadācariyavacoti idaṃ taṃ ācariyassa vacanaṃ. Pārāsariyoti taṃ gottena",
  "atk-s0513a3:1361_1": "kitteti. Pacchā katanti yaṃ pāpaṃ tayā kataṃ, pacchā taṃ tapeyya kilameyya, taṃ mā",
  "atk-s0513a3:1361_2": "karīti ovādaṃ adāsi, ahaṃ panassa vacanaṃ na karinti. Ayamevāti nigrodharukkhaṃ dassento",
  "atk-s0513a3:1361_3": "vilapati. Venasākhoti patthaṭasākho. Yamhi ghātayinti yamhi rukkhe khattiyasahassaṃ",
  "atk-s0513a3:1361_4": "māresiṃ. Alaṅkate candanasārānulitteti rājālaṅkārehi alaṅkate lohitacandanasārānulitte",
  "atk-s0513a3:1361_5": "te khattiye yatthāhaṃ ghātesiṃ, ayameva so rukkho idāni mayhaṃ kiñci parittāṇaṃ kātuṃ",
  "atk-s0513a3:1361_6": "na sakkotīti dīpeti. Tameva dukkhanti yaṃ mayā paresaṃ akkhiuppāṭanadukkhaṃ kataṃ,",
  "atk-s0513a3:1361_7": "idaṃ me tatheva paṭiāgataṃ, idāni no ācariyassa vacanaṃ matthakaṃ pattanti paridevati.",
  "atk-s0513a3:1362": "So evaṃ paridevamāno aggamahesiṃ anussaritvā –",
  "atk-s0513a3:1363": "18.",
  "atk-s0513a3:1364": "“Sāmā ca kho candanalittagattā, laṭṭhīva sobhañjanakassa uggatā;",
  "atk-s0513a3:1365": "Adisvā kālaṃ karissāmi ubbariṃ, taṃ me ito dukkhataraṃ bhavissatī”ti. –",
  "atk-s0513a3:1366": "Gāthamāha –",
  "atk-s0513a3:1367_0": "Tassattho – mama bhariyā suvaṇṇasāmā ubbarī yathā nāma siggurukkhassa uju uggatā",
  "atk-s0513a3:1367_1": "sākhā mandamāluteritā kampamānā sobhati, evaṃ itthivilāsaṃ kurumānā sobhati, tamahaṃ",
  "atk-s0513a3:1367_2": "idāni akkhīnaṃ bhinnattā ubbariṃ adisvāva kālaṃ karissāmi, taṃ me tassā adassanaṃ",
  "atk-s0513a3:1367_3": "ito maraṇadukkhatopi dukkhataraṃ bhavissatīti.",
  "atk-s0513a3:1368": "So evaṃ vilapantova maritvā niraye nibbatti. Na naṃ issariyaluddho purohito parittāṇaṃ kātuṃ sakkhi, na attano issariyaṃ. Tasmiṃ matamatteyeva balakāyo bhijjitvā palāyi.",
  "atk-s0513a3:1369": "Satthā imaṃ dhammadesanaṃ āharitvā jātakaṃ samodhānesi – “tadā bārāṇasirājā bodhirājakumāro ahosi, piṅgiyo devadatto, disāpāmokkhācariyo pana ahameva ahosi”nti.",
  "atk-s0513a3:1370": "Venasākhajātakavaṇṇanā tatiyā.",
  "atk-s0513a3:1372": "[354] 4. Uragajātakavaṇṇanā",
  "atk-s0513a3:1373_0": "Uragova tacaṃ jiṇṇanti idaṃ satthā jetavane viharanto mataputtakaṃ kuṭumbikaṃ ārabbha",
  "atk-s0513a3:1373_1": "kathesi. Vatthu pana matabhariyamatapitikavatthusadisameva. Idhāpi tatheva satthā",
  "atk-s0513a3:1373_2": "tassa nivesanaṃ gantvā taṃ āgantvā vanditvā nisinnaṃ “kiṃ, āvuso, socasī”ti pucchitvā",
  "atk-s0513a3:1373_3": "“āma, bhante, puttassa me matakālato paṭṭhāya socāmī”ti vutte “āvuso, bhijjanadhammaṃ",
  "atk-s0513a3:1373_4": "nāma bhijjati, nassanadhammaṃ nāma nassati, tañca kho na ekasmiṃyeva kule, nāpi ekasmiññeva",
  "atk-s0513a3:1373_5": "gāme, atha kho aparimāṇesu cakkavāḷesu tīsu bhavesu amaraṇadhammo nāma natthi, tabbhāveneva",
  "atk-s0513a3:1373_6": "ṭhātuṃ samattho ekasaṅkhāropi sassato nāma natthi, sabbe sattā maraṇadhammā, sabbe",
  "atk-s0513a3:1373_7": "saṅkhārā bhijjanadhammā, porāṇakapaṇḍitāpi putte mate ‘maraṇadhammaṃ mataṃ, nassanadhammaṃ",
  "atk-s0513a3:1373_8": "naṭṭha’nti na sociṃsū”ti vatvā tena yācito atītaṃ āhari.",
  "atk-s0513a3:1374_0": "Atīte bārāṇasiyaṃ brahmadatte rajjaṃ kārente bodhisatto bārāṇasiyaṃ dvāragāmake brāhmaṇakule",
  "atk-s0513a3:1374_1": "nibbattitvā kuṭumbaṃ saṇṭhapetvā kasikammena jīvikaṃ kappesi. Tassa putto ca dhītā",
  "atk-s0513a3:1374_2": "cāti dve dārakā ahesuṃ. So puttassa vayappattassa samānakulato kumārikaṃ āharitvā",
  "atk-s0513a3:1374_3": "adāsi, iti te dāsiyā saddhiṃ cha janā ahesuṃ – bodhisatto, bhariyā, putto, dhītā,",
  "atk-s0513a3:1374_4": "suṇisā, dāsīti. Te samaggā sammodamānā piyasaṃvāsā ahesuṃ. Bodhisatto sesānaṃ pañcannaṃ",
  "atk-s0513a3:1374_5": "evaṃ ovādaṃ deti “tumhe yathāladdhaniyāmeneva dānaṃ detha, sīlaṃ rakkhatha, uposathakammaṃ",
  "atk-s0513a3:1374_6": "karotha, maraṇassatiṃ bhāvetha, tumhākaṃ maraṇabhāvaṃ sallakkhetha, imesañhi sattānaṃ",
  "atk-s0513a3:1374_7": "maraṇaṃ dhuvaṃ, jīvitaṃ addhuvaṃ, sabbe saṅkhārā aniccā khayavayadhamminova, rattiñca",
  "atk-s0513a3:1374_8": "divā ca appamattā hothā”ti. Te “sādhū”ti ovādaṃ sampaṭicchitvā appamattā maraṇassatiṃ bhāventi.",
  "atk-s0513a3:1375_0": "Athekadivasaṃ bodhisatto puttena saddhiṃ khettaṃ gantvā kasati. Putto kacavaraṃ saṅkaḍḍhitvā",
  "atk-s0513a3:1375_1": "jhāpeti. Tassāvidūre ekasmiṃ vammike āsīviso atthi. Dhūmo tassa akkhīni pahari. So",
  "atk-s0513a3:1375_2": "kuddho nikkhamitvā “imaṃ nissāya mayhaṃ bhaya”nti catasso dāṭhā nimujjāpento taṃ",
  "atk-s0513a3:1375_3": "ḍaṃsi, so parivattitvā patito. Bodhisatto parivattitvā taṃ patitaṃ disvā goṇe ṭhapetvā",
  "atk-s0513a3:1375_4": "gantvā tassa matabhāvaṃ ñatvā taṃ ukkhipitvā ekasmiṃ rukkhamūle nipajjāpetvā pārupitvā",
  "atk-s0513a3:1375_5": "neva rodi na paridevi – “bhijjanadhammaṃ pana bhinnaṃ, maraṇadhammaṃ mataṃ, sabbe",
  "atk-s0513a3:1375_6": "saṅkhārā aniccā maraṇanipphattikā”ti aniccabhāvameva sallakkhetvā kasi. So khettasamīpena",
  "atk-s0513a3:1375_7": "gacchantaṃ ekaṃ paṭivissakaṃ purisaṃ disvā “tāta, gehaṃ gacchasī”ti pucchitvā “āmā”ti",
  "atk-s0513a3:1375_8": "vutte tena hi amhākampi gharaṃ gantvā brāhmaṇiṃ vadeyyāsi “ajja kira pubbe viya dvinnaṃ",
  "atk-s0513a3:1375_9": "bhattaṃ anāharitvā ekassevāhāraṃ āhareyyātha, pubbe ca ekikāva dāsī āhāraṃ āharati,",
  "atk-s0513a3:1375_10": "ajja pana cattāropi janā suddhavatthanivatthā gandhapupphahatthā āgaccheyyāthā”ti.",
  "atk-s0513a3:1375_11": "So “sādhū”ti gantvā brāhmaṇiyā tatheva kathesi. Kena te, tāta, imaṃ sāsanaṃ dinnanti.",
  "atk-s0513a3:1375_12": "Brāhmaṇena, ayyeti. Sā “putto me mato”ti aññāsi, kampanamattampissā nāhosi. Evaṃ",
  "atk-s0513a3:1375_13": "subhāvitacittā suddhavatthanivatthā gandhapupphahatthā dāsiṃ pana āhāraṃ āharāpetvā",
  "atk-s0513a3:1375_14": "sesehi saddhiṃ khettaṃ agamāsi. Ekassapi roditaṃ vā paridevitaṃ vā nāhosi.",
  "atk-s0513a3:1376_0": "Bodhisatto puttassa nipannachāyāyameva nisīditvā bhuñji. Bhuttāvasāne sabbepi dārūni",
  "atk-s0513a3:1376_1": "uddharitvā taṃ citakaṃ āropetvā gandhapupphehi pūjetvā jhāpesuṃ. Ekassa ca ekabindupi",
  "atk-s0513a3:1376_2": "assu nāhosi, sabbepi subhāvitamaraṇassatino honti. Tesaṃ sīlatejena sakkassa āsanaṃ",
  "atk-s0513a3:1376_3": "uṇhākāraṃ dassesi. So “ko nu kho maṃ ṭhānā cāvetukāmo”ti upadhārento tesaṃ guṇatejena",
  "atk-s0513a3:1376_4": "uṇhabhāvaṃ ñatvā pasannamānaso hutvā “mayā etesaṃ santikaṃ gantvā sīhanādaṃ nadāpetvā",
  "atk-s0513a3:1376_5": "sīhanādapariyosāne etesaṃ nivesanaṃ sattaratanaparipuṇṇaṃ katvā āgantuṃ vaṭṭatī”ti",
  "atk-s0513a3:1376_6": "vegena tattha gantvā āḷāhanapasse ṭhito “tāta, kiṃ karothā”ti āha. “Ekaṃ manussaṃ",
  "atk-s0513a3:1376_7": "jhāpema, sāmī”ti. “Na tumhe manussaṃ jhāpessatha, ekaṃ pana migaṃ māretvā pacatha",
  "atk-s0513a3:1376_8": "maññe”ti. “Natthetaṃ sāmi, manussameva jhāpemā”ti. “Tena hi verimanusso vo bhavissatī”ti.",
  "atk-s0513a3:1376_9": "Atha naṃ bodhisatto “orasaputto no sāmi, na veriko”ti āha. “Tena hi vo appiyaputto",
  "atk-s0513a3:1376_10": "bhavissatī”ti? “Ativiya piyaputto, sāmī”ti. “Atha kasmā na rodasī”ti? So arodanakāraṇaṃ",
  "atk-s0513a3:1376_11": "kathento paṭhamaṃ gāthamāha –",
  "atk-s0513a3:1377": "19.",
  "atk-s0513a3:1378": "“Uragova tacaṃ jiṇṇaṃ, hitvā gacchati saṃ tanuṃ;",
  "atk-s0513a3:1379": "Evaṃ sarīre nibbhoge, pete kālakate sati.",
  "atk-s0513a3:1380": "20.",
  "atk-s0513a3:1381": "“Ḍayhamāno na jānāti, ñātīnaṃ paridevitaṃ;",
  "atk-s0513a3:1382": "Tasmā etaṃ na socāmi, gato so tassa yā gatī”ti.",
  "atk-s0513a3:1383_0": "Tattha saṃ tanunti attano sarīraṃ. Nibbhogeti jīvitindriyassa abhāvena bhogarahite.",
  "atk-s0513a3:1383_1": "Peteti paralokaṃ paṭigate. Kālakateti katakāle, mateti attho. Idaṃ vuttaṃ hoti –",
  "atk-s0513a3:1383_2": "sāmi, mama putto yathā nāma urago jiṇṇatacaṃ nicchinditvā anoloketvā anapekkho chaḍḍetvā",
  "atk-s0513a3:1383_3": "gaccheyya, evaṃ attano sarīraṃ chaḍḍetvā gacchati, tassa jīvitindriyarahite sarīre",
  "atk-s0513a3:1383_4": "evaṃ nibbhoge tasmiñca me putte pete puna paṭigate maraṇakālaṃ katvā ṭhite sati ko",
  "atk-s0513a3:1383_5": "kāruññena vā paridevena vā attho. Ayañhi yathā sūlehi vijjhitvā ḍayhamāno sukhadukkhaṃ",
  "atk-s0513a3:1383_6": "na jānāti, evaṃ ñātīnaṃ paridevitampi na jānāti, tena kāraṇenāhaṃ etaṃ na socāmi.",
  "atk-s0513a3:1383_7": "Yā tassa attano gati, taṃ so gatoti.",
  "atk-s0513a3:1384_0": "Sakko bodhisattassa vacanaṃ sutvā brāhmaṇiṃ pucchi “amma, tuyhaṃ so kiṃ hotī”ti?",
  "atk-s0513a3:1384_1": "“Dasa māse kucchinā pariharitvā thaññaṃ pāyetvā hatthapāde saṇṭhapetvā vaḍḍhitaputto",
  "atk-s0513a3:1384_2": "me, sāmī”ti. “Amma, pitā tāva purisabhāvena mā rodatu, mātu hadayaṃ pana mudukaṃ",
  "atk-s0513a3:1384_3": "hoti, tvaṃ kasmā na rodasī”ti? Sā arodanakāraṇaṃ kathentī –",
  "atk-s0513a3:1385": "21.",
  "atk-s0513a3:1386": "“Anavhito tato āgā, ananuññāto ito gato;",
  "atk-s0513a3:1387": "Yathāgato tathā gato, tattha kā paridevanā.",
  "atk-s0513a3:1388": "22.",
  "atk-s0513a3:1389": "“Ḍayhamāno na jānāti, ñātīnaṃ paridevitaṃ;",
  "atk-s0513a3:1390": "Tasmā etaṃ na socāmi, gato so tassa yā gatī”ti. – gāthādvayamāha –",
  "atk-s0513a3:1391_0": "Tattha anavhitoti ayaṃ tāta mayā paralokato anavhito ayācito. Āgāti amhākaṃ gehaṃ",
  "atk-s0513a3:1391_1": "āgato. Itoti ito manussalokato gacchantopi mayā ananuññātova gato. Yathāgatoti āgacchantopi",
  "atk-s0513a3:1391_2": "yathā attanova ruciyā āgato, gacchantopi tatheva gato. Tatthāti tasmiṃ tassa ito",
  "atk-s0513a3:1391_3": "gamane kā paridevanā. Ḍayhamānoti gāthā vuttanayena veditabbā.",
  "atk-s0513a3:1392_0": "Sakko brāhmaṇiyā kathaṃ sutvā tassa bhaginiṃ pucchi “amma, tuyhaṃ so kiṃ hotī”ti?",
  "atk-s0513a3:1392_1": "“Bhātā me, sāmī”ti. “Amma, bhaginiyo nāma bhātūsu sinehā honti, tvaṃ kasmā na rodasī”ti?",
  "atk-s0513a3:1392_2": "Sā arodanakāraṇaṃ kathentī –",
  "atk-s0513a3:1393": "23.",
  "atk-s0513a3:1394": "“Sace rode kisā assaṃ, tassā me kiṃ phalaṃ siyā;",
  "atk-s0513a3:1395": "Ñātimittasuhajjānaṃ, bhiyyo no aratī siyā.",
  "atk-s0513a3:1396": "24.",
  "atk-s0513a3:1397": "Ḍayhamāno na jānāti, ñātīnaṃ paridevitaṃ;",
  "atk-s0513a3:1398": "Tasmā etaṃ na socāmi, gato so tassa yā gatī”ti. – gāthādvayamāha –",
  "atk-s0513a3:1399_0": "Tattha saceti yadi ahaṃ bhātari mate rodeyyaṃ, kisasarīrā assaṃ. Bhātu pana me tappaccayā",
  "atk-s0513a3:1399_1": "vuḍḍhi nāma natthīti dasseti. Tassā meti tassā mayhaṃ rodantiyā kiṃ phalaṃ ko ānisaṃso",
  "atk-s0513a3:1399_2": "bhaveyya. Mayhaṃ avuddhi pana paññāyatīti dīpeti. Ñātimittasuhajjānanti ñātimittasuhadānaṃ.",
  "atk-s0513a3:1399_3": "Ayameva vā pāṭho. Bhiyyo noti ye amhākaṃ ñātī ca mittā ca suhadayā ca, tesaṃ adhikatarā arati siyā.",
  "atk-s0513a3:1400_0": "Sakko bhaginiyā kathaṃ sutvā bhariyaṃ pucchi “amma, tuyhaṃ so kiṃ hotī”ti? “Pati",
  "atk-s0513a3:1400_1": "me, sāmī”ti. “Itthiyo nāma patimhi mate vidhavā honti anāthā, tvaṃ kasmā na rodasī”ti.",
  "atk-s0513a3:1400_2": "Sāpissa arodanakāraṇaṃ kathentī –",
  "atk-s0513a3:1401": "25.",
  "atk-s0513a3:1402": "“Yathāpi dārako candaṃ, gacchantamanurodati;",
  "atk-s0513a3:1403": "Evaṃsampadamevetaṃ, yo petamanusocati.",
  "atk-s0513a3:1404": "26.",
  "atk-s0513a3:1405": "“Ḍayhamāno na jānāti, ñātīnaṃ paridevitaṃ;",
  "atk-s0513a3:1406": "Tasmā etaṃ na socāmi, gato so tassa yā gatī”ti. – gāthādvayamāha –",
  "atk-s0513a3:1407_0": "Tassattho – yathā nāma yattha katthaci yuttāyuttaṃ labbhanīyālabbhanīyaṃ ajānanto",
  "atk-s0513a3:1407_1": "bāladārako mātu ucchaṅge nisinno puṇṇamāsiyaṃ puṇṇaṃ candaṃ ākāse gacchantaṃ disvā",
  "atk-s0513a3:1407_2": "“amma, candaṃ me dehi, amma, candaṃ me dehī”ti punappunaṃ rodati, evaṃsampadamevetaṃ,",
  "atk-s0513a3:1407_3": "evaṃnipphattikameva etaṃ tassa ruṇṇaṃ hoti, yo petaṃ kālakataṃ anusocati. Itopi ca",
  "atk-s0513a3:1407_4": "bālataraṃ. Kiṃkāraṇā? So hi vijjamānacandaṃ anurodati, mayhaṃ pana pati mato etarahi",
  "atk-s0513a3:1407_5": "avijjamāno sūlehi vijjhitvā ḍayhamānopi na kiñci jānātīti.",
  "atk-s0513a3:1408_0": "Sakko bhariyāya vacanaṃ sutvā dāsiṃ pucchi “amma, tuyhaṃ so kiṃ hotī”ti? “Ayyo me,",
  "atk-s0513a3:1408_1": "sāmī”ti. “Nanu tvaṃ iminā pīḷetvā pothetvā paribhuttā bhavissasi, tasmā “sumuttā",
  "atk-s0513a3:1408_2": "aha”nti na rodasī”ti. ‘Sāmi, mā evaṃ avaca, na etaṃ etassa anucchavikaṃ, khantimettānuddayasampanno",
  "atk-s0513a3:1408_3": "me ayyaputto, ure saṃvaḍḍhitaputto viya ahosī’ti. “Atha kasmā na rodasī”ti? Sāpissa",
  "atk-s0513a3:1408_4": "arodanakāraṇaṃ kathentī –",
  "atk-s0513a3:1409": "27.",
  "atk-s0513a3:1410": "“Yathāpi udakakumbho, bhinno appaṭisandhiyo;",
  "atk-s0513a3:1411": "Evaṃsampadamevetaṃ, yo petamanusocati.",
  "atk-s0513a3:1412": "28.",
  "atk-s0513a3:1413": "“Ḍayhamāno na jānāti, ñātīnaṃ paridevitaṃ;",
  "atk-s0513a3:1414": "Tasmā etaṃ na socāmi, gato so tassa yā gatī”ti. – gāthādvayamāha –",
  "atk-s0513a3:1415_0": "Tassattho – yathā nāma udakakumbho ukkhipiyamāno patitvā sattadhā bhinno puna tāni",
  "atk-s0513a3:1415_1": "kapālāni paṭipāṭiyā ṭhapetvā saṃvidahitvā paṭipākatikaṃ kātuṃ na sakkoti, yo petamanusocati,",
  "atk-s0513a3:1415_2": "tassapi etamanusocanaṃ evaṃnipphattikameva hoti, matassa puna jīvāpetuṃ asakkuṇeyyattā",
  "atk-s0513a3:1415_3": "iddhimato vā iddhānubhāvena bhinnaṃ kumbhaṃ saṃvidahitvā udakassa pūretuṃ sakkā bhaveyya,",
  "atk-s0513a3:1415_4": "kālakato pana iddhibalenāpi na sakkā paṭipākatitaṃ kātunti. Itarā gāthā vuttatthāyeva.",
  "atk-s0513a3:1416_0": "Sakko sabbesaṃ dhammakathaṃ sutvā pasīditvā “tumhehi appamattehi maraṇassati bhāvitā,",
  "atk-s0513a3:1416_1": "tumhe ito paṭṭhāya sahatthena kammaṃ mā karittha, ahaṃ, sakko devarājā, ahaṃ vo gehe",
  "atk-s0513a3:1416_2": "satta ratanāni aparimāṇāni karissāmi, tumhe dānaṃ detha, sīlaṃ rakkhatha, uposathakammaṃ",
  "atk-s0513a3:1416_3": "karotha, appamattā hothā”ti tesaṃ ovādaṃ datvā gehaṃ aparimitadhanaṃ katvā pakkāmi.",
  "atk-s0513a3:1417_0": "Satthā imaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne",
  "atk-s0513a3:1417_1": "kuṭumbiko sotāpattiphale patiṭṭhahi. Tadā dāsī khujjuttarā ahosi, dhītā uppalavaṇṇā,",
  "atk-s0513a3:1417_2": "putto rāhulo, mātā khemā, brāhmaṇo pana ahameva ahosinti.",
  "atk-s0513a3:1418": "Uragajātakavaṇṇanā catutthā.",
  "atk-s0513a3:1420": "[355] 5. Ghaṭajātakavaṇṇanā",
  "atk-s0513a3:1421_0": "Aññe socanti rodantīti idaṃ satthā jetavane viharanto kosalarañño ekaṃ amaccaṃ ārabbha",
  "atk-s0513a3:1421_1": "kathesi. Vatthu heṭṭhā kathitasadisameva. Idha pana rājā attano upakārassa amaccassa",
  "atk-s0513a3:1421_2": "mahantaṃ yasaṃ datvā paribhedakānaṃ kathaṃ gahetvā taṃ bandhāpetvā bandhanāgāre pavesesi.",
  "atk-s0513a3:1421_3": "So tattha nisinnova sotāpattimaggaṃ nibbattesi. Rājā tassa guṇaṃ sallakkhetvā mocāpesi.",
  "atk-s0513a3:1421_4": "So gandhamālaṃ ādāya satthu santikaṃ gantvā vanditvā nisīdi. Atha naṃ satthā “anattho",
  "atk-s0513a3:1421_5": "kira te uppanno”ti pucchitvā “āma, bhante, anatthena pana me attho āgato, sotāpattimaggo",
  "atk-s0513a3:1421_6": "nibbatto”ti vutte “na kho, upāsaka, tvaññeva anatthena atthaṃ āhari, porāṇakapaṇḍitāpi",
  "atk-s0513a3:1421_7": "āhariṃsū”ti vatvā tena yācito atītaṃ āhari.",
  "atk-s0513a3:1422_0": "Atīte bārāṇasiyaṃ brahmadatte rajjaṃ kārente bodhisatto tassa aggamahesiyā kucchimhi",
  "atk-s0513a3:1422_1": "nibbatti, “ghaṭakumāro”tissa nāmaṃ kariṃsu. So aparena samayena takkasilāyaṃ uggahitasippo",
  "atk-s0513a3:1422_2": "dhammena rajjaṃ kāresi. Tassa antepure eko amacco dubbhi. So taṃ paccakkhato ñatvā",
  "atk-s0513a3:1422_3": "raṭṭhā pabbājesi. Tadā sāvatthiyaṃ dhaṅkarājā nāma rajjaṃ kāresi. So tassa santikaṃ",
  "atk-s0513a3:1422_4": "gantvā taṃ upaṭṭhahitvā heṭṭhā vuttanayena attano vacanaṃ gāhāpetvā bārāṇasirajjaṃ",
  "atk-s0513a3:1422_5": "gaṇhāpesi. Sopi rajjaṃ gahetvā bodhisattaṃ saṅkhalikāhi bandhāpetvā bandhanāgāraṃ",
  "atk-s0513a3:1422_6": "pavesesi. Bodhisatto jhānaṃ nibbattetvā ākāse pallaṅkena nisīdi, dhaṅkassa sarīre",
  "atk-s0513a3:1422_7": "ḍāho uppajji. So gantvā bodhisattassa suvaṇṇādāsaphullapadumasassirikaṃ mukhaṃ disvā",
  "atk-s0513a3:1422_8": "bodhisattaṃ pucchanto paṭhamaṃ gāthamāha –",
  "atk-s0513a3:1423": "29.",
  "atk-s0513a3:1424": "“Aññe socanti rodanti, aññe assumukhā janā;",
  "atk-s0513a3:1425": "Pasannamukhavaṇṇosi, kasmā ghaṭa na socasī”ti.",
  "atk-s0513a3:1426": "Tattha aññeti taṃ ṭhapetvā sesamanussā.",
  "atk-s0513a3:1427": "Athassa bodhisatto asocanakāraṇaṃ kathento catasso gāthā abhāsi –",
  "atk-s0513a3:1428": "30.",
  "atk-s0513a3:1429": "“Nābbhatītaharo soko, nānāgatasukhāvaho;",
  "atk-s0513a3:1430": "Tasmā dhaṅka na socāmi, natthi soke dutīyatā.",
  "atk-s0513a3:1431": "31.",
  "atk-s0513a3:1432": "“Socaṃ paṇḍu kiso hoti, bhattañcassa na ruccati;",
  "atk-s0513a3:1433": "Amittā sumanā honti, sallaviddhassa ruppato.",
  "atk-s0513a3:1434": "32.",
  "atk-s0513a3:1435": "“Gāme vā yadi vāraññe, ninne vā yadi vā thale;",
  "atk-s0513a3:1436": "Ṭhitaṃ maṃ nāgamissati, evaṃ diṭṭhapado ahaṃ.",
  "atk-s0513a3:1437": "33.",
  "atk-s0513a3:1438": "“Yassattā nālamekova, sabbakāmarasāharo;",
  "atk-s0513a3:1439": "Sabbāpi pathavī tassa, na sukhaṃ āvahissatī”ti.",
  "atk-s0513a3:1440_0": "Tattha nābbhatītaharoti nābbhatītāhāro, ayameva vā pāṭho. Soko nāma abbhatītaṃ atikkantaṃ",
  "atk-s0513a3:1440_1": "niruddhaṃ atthaṅgataṃ puna nāharati. Dutīyatāti sahāyatā. Atītāharaṇena vā anāgatāharaṇena",
  "atk-s0513a3:1440_2": "vā soko nāma kassaci sahāyo na hoti, tenāpi kāraṇenāhaṃ na socāmīti vadati. Socanti",
  "atk-s0513a3:1440_3": "socanto. Sallaviddhassa ruppatoti sokasallena viddhassa teneva ghaṭṭiyamānassa “diṭṭhā",
  "atk-s0513a3:1440_4": "vata no paccāmittassa piṭṭhī”ti amittā sumanā hontīti attho.",
  "atk-s0513a3:1441_0": "Ṭhitaṃ maṃ nāgamissatīti samma dhaṅkarāja, etesu gāmādīsu yattha katthaci ṭhitaṃ",
  "atk-s0513a3:1441_1": "maṃ paṇḍukisabhāvādikaṃ sokamūlakaṃ byasanaṃ na āgamissati. Evaṃ diṭṭhapadoti yathā",
  "atk-s0513a3:1441_2": "taṃ byasanaṃ nāgacchati, evaṃ mayā jhānapadaṃ diṭṭhaṃ. “Aṭṭhalokadhammapada”ntipi",
  "atk-s0513a3:1441_3": "vadantiyeva. Pāḷiyaṃ pana “na mattaṃ nāgamissatī”ti likhitaṃ, taṃ aṭṭhakathāyaṃ natthi.",
  "atk-s0513a3:1441_4": "Pariyosānagāthāya icchitapatthitatthena jhānasukhasaṅkhātaṃ sabbakāmarasaṃ āharatīti",
  "atk-s0513a3:1441_5": "sabbakāmarasāharo. Idaṃ vuttaṃ hoti – yassa rañño pahāya aññasahāye attāva eko sabbakāmarasāharo",
  "atk-s0513a3:1441_6": "nālaṃ, sabbaṃ jhānasukhasaṅkhātaṃ kāmarasaṃ āharituṃ asamattho, tassa rañño sabbāpi",
  "atk-s0513a3:1441_7": "pathavī na sukhaṃ āvahissati. Kāmāturassa hi sukhaṃ nāma natthi, yo pana kilesadaratharahitaṃ",
  "atk-s0513a3:1441_8": "jhānasukhaṃ āharituṃ samattho, so rājā sukhī hotīti. Yo panetāya gāthāya “yassatthā",
  "atk-s0513a3:1441_9": "nālameko”tipi pāṭho, tassattho na dissati.",
  "atk-s0513a3:1442_0": "Iti dhaṅko imā catasso gāthā sutvā bodhisattaṃ khamāpetvā rajjaṃ paṭicchāpetvā pakkāmi.",
  "atk-s0513a3:1442_1": "Bodhisattopi rajjaṃ amaccānaṃ paṭiniyyādetvā himavantapadesaṃ gantvā isipabbajjaṃ",
  "atk-s0513a3:1442_2": "pabbajitvā aparihīnajjhāno brahmalokaparāyaṇo ahosi.",
  "atk-s0513a3:1443": "Satthā imaṃ dhammadesanaṃ āharitvā jātakaṃ samodhānesi – “tadā dhaṅkarājā ānando ahosi, ghaṭarājā pana ahameva ahosi”nti.",
  "atk-s0513a3:1444": "Ghaṭajātakavaṇṇanā pañcamā.",
  "atk-s0513a3:1446": "[356] 6. Koraṇḍiyajātakavaṇṇanā",
  "atk-s0513a3:1447_0": "Eko araññeti idaṃ satthā jetavane viharanto dhammasenāpatiṃ ārabbha kathesi. Thero",
  "atk-s0513a3:1447_1": "kira āgatāgatānaṃ dussīlānaṃ migaluddakamacchabandhādīnaṃ diṭṭhadiṭṭhānaññeva “sīlaṃ",
  "atk-s0513a3:1447_2": "gaṇhatha, sīlaṃ gaṇhathā”ti sīlaṃ deti. Te there garubhāvena tassa kathaṃ bhindituṃ",
  "atk-s0513a3:1447_3": "asakkontā sīlaṃ gaṇhanti, gahetvā ca pana na rakkhanti, attano attano kammameva karonti.",
  "atk-s0513a3:1447_4": "Thero saddhivihārike āmantetvā “āvuso, ime manussā mama santike sīlaṃ gaṇhiṃsu, gaṇhitvā",
  "atk-s0513a3:1447_5": "ca pana na rakkhantī”ti āha. “Bhante, tumhe etesaṃ aruciyā sīlaṃ detha, ete tumhākaṃ",
  "atk-s0513a3:1447_6": "kathaṃ bhindituṃ asakkontā gaṇhanti, tumhe ito paṭṭhāya evarūpānaṃ sīlaṃ mā adatthā”ti.",
  "atk-s0513a3:1447_7": "Thero anattamano ahosi. Taṃ pavattiṃ sutvā bhikkhū dhammasabhāyaṃ kathaṃ samuṭṭhāpesuṃ",
  "atk-s0513a3:1447_8": "– “āvuso, sāriputtatthero kira diṭṭhadiṭṭhānaññeva sīlaṃ detī”ti. Satthā āgantvā",
  "atk-s0513a3:1447_9": "“kāya nuttha, bhikkhave, etarahi kathāya sannisinnā”ti pucchitvā “imāya nāmā”ti vutte",
  "atk-s0513a3:1447_10": "“na, bhikkhave, idāneva, pubbepesa diṭṭhadiṭṭhānaṃ ayācantānaññeva sīlaṃ detī”ti vatvā atītaṃ āhari.",
  "atk-s0513a3:1448_0": "Atīte bārāṇasiyaṃ brahmadatte rajjaṃ kārente bodhisatto brāhmaṇakule nibbattitvā",
  "atk-s0513a3:1448_1": "vayappatto takkasilāyaṃ disāpāmokkhassa ācariyassa jeṭṭhantevāsiko koraṇḍiyo nāma",
  "atk-s0513a3:1448_2": "ahosi. Tadā so ācariyo diṭṭhadiṭṭhānaṃ kevaṭṭādīnaṃ ayācantānaññeva “sīlaṃ gaṇhatha,",
  "atk-s0513a3:1448_3": "sīlaṃ gaṇhathā”ti sīlaṃ deti. Te gahetvāpi na rakkhanti ācariyo tamatthaṃ antevāsikānaṃ",
  "atk-s0513a3:1448_4": "ārocesi. Antevāsikā “bhante, tumhe etesaṃ aruciyā sīlaṃ detha, tasmā bhindanti, ito",
  "atk-s0513a3:1448_5": "dāni paṭṭhāya yācantānaññeva dadeyyātha, mā ayācantāna”nti vadiṃsu. So vippaṭisārī",
  "atk-s0513a3:1448_6": "ahosi, evaṃ santepi diṭṭhadiṭṭhānaṃ sīlaṃ detiyeva.",
  "atk-s0513a3:1449_0": "Athekadivasaṃ ekasmā gāmā manussā āgantvā brāhmaṇavācanakatthāya ācariyaṃ nimantayiṃsu.",
  "atk-s0513a3:1449_1": "So koraṇḍiyamāṇavaṃ pakkositvā “tāta, ahaṃ na gacchāmi, tvaṃ ime pañcasate māṇave",
  "atk-s0513a3:1449_2": "gahetvā tattha gantvā vācanakāni sampaṭicchitvā amhākaṃ dinnakoṭṭhāsaṃ āharā”ti pesesi.",
  "atk-s0513a3:1449_3": "So gantvā paṭinivattanto antarāmagge ekaṃ kandaraṃ disvā cintesi “amhākaṃ ācariyo",
  "atk-s0513a3:1449_4": "diṭṭhadiṭṭhānaṃ ayācantānaññeva sīlaṃ deti, ito dāni paṭṭhāya yathā yācantānaññeva",
  "atk-s0513a3:1449_5": "deti, tathā naṃ karissāmī”ti. So tesu māṇavesu sukhanisinnesu uṭṭhāya mahantaṃ mahantaṃ",
  "atk-s0513a3:1449_6": "selaṃ ukkhipitvā kandarāyaṃ khipi, punappunaṃ khipiyeva. Atha naṃ te māṇavā uṭṭhāya",
  "atk-s0513a3:1449_7": "“ācariya, kiṃ karosī”ti āhaṃsu. So na kiñci kathesi, te vegena gantvā ācariyassa",
  "atk-s0513a3:1449_8": "ārocesuṃ. Ācariyo āgantvā tena saddhiṃ sallapanto paṭhamaṃ gāthamāha –",
  "atk-s0513a3:1450": "34.",
  "atk-s0513a3:1451": "“Eko araññe girikandarāyaṃ, paggayha paggayha silaṃ pavecchasi;",
  "atk-s0513a3:1452": "Punappunaṃ santaramānarūpo, koraṇḍiya ko nu tava yidhattho”ti.",
  "atk-s0513a3:1453": "Tattha ko nu tava yidhatthoti ko nu tava idha kandarāyaṃ silākhipanena attho.",
  "atk-s0513a3:1454": "So tassa vacanaṃ sutvā ācariyaṃ pabodhetukāmo dutiyaṃ gāthamāha –",
  "atk-s0513a3:1455": "35.",
  "atk-s0513a3:1456": "“Ahañhimaṃ sāgarasevitantaṃ, samaṃ karissāmi yathāpi pāṇi;",
  "atk-s0513a3:1457": "Vikiriya sānūni ca pabbatāni ca, tasmā silaṃ dariyā pakkhipāmī”ti.",
  "atk-s0513a3:1458_0": "Tattha ahañhimanti ahañhi imaṃ mahāpathaviṃ. Sāgarasevitantanti sāgarehi sevitaṃ",
  "atk-s0513a3:1458_1": "cāturantaṃ. Yathāpi pāṇīti hatthatalaṃ viya samaṃ karissāmi. Vikiriyāti vikiritvā.",
  "atk-s0513a3:1458_2": "Sānūni ca pabbatāni cāti paṃsupabbate ca silāpabbate ca.",
  "atk-s0513a3:1459": "Taṃ sutvā brāhmaṇo tatiyaṃ gāthamāha –",
  "atk-s0513a3:1460": "36.",
  "atk-s0513a3:1461": "“Nayimaṃ mahiṃ arahati pāṇikappaṃ, samaṃ manusso karaṇāya meko;",
  "atk-s0513a3:1462": "Maññāmimaññeva dariṃ jigīsaṃ, koraṇḍiya hāhasi jīvaloka”nti.",
  "atk-s0513a3:1463_0": "Tattha karaṇāya mekoti karaṇāya eko kātuṃ na sakkotīti dīpeti. Maññāmimaññeva dariṃ",
  "atk-s0513a3:1463_1": "jigīsanti ahaṃ maññāmi tiṭṭhatu pathavī, imaññeva ekaṃ dariṃ jigīsaṃ pūraṇatthāya",
  "atk-s0513a3:1463_2": "vāyamanto silā pariyesanto upāyaṃ vicinantova tvaṃ imaṃ jīvalokaṃ hāhasi jahissasi, marissasīti attho.",
  "atk-s0513a3:1464": "Taṃ sutvā māṇavo catutthaṃ gāthamāha –",
  "atk-s0513a3:1465": "37.",
  "atk-s0513a3:1466": "“Sace ayaṃ bhūtadharaṃ na sakkā, samaṃ manusso karaṇāya meko;",
  "atk-s0513a3:1467": "Evameva tvaṃ brahme ime manusse, nānādiṭṭhike nānayissasi te”ti.",
  "atk-s0513a3:1468_0": "Tassattho – sace ayaṃ eko manusso imaṃ bhūtadharaṃ pathaviṃ samaṃ kātuṃ na sakkā",
  "atk-s0513a3:1468_1": "na samattho, evameva tvaṃ ime dussīlamanusse nānādiṭṭhike nānayissasi, te evaṃ “sīlaṃ",
  "atk-s0513a3:1468_2": "gaṇhatha, sīlaṃ gaṇhathā”ti vadanto attano vasaṃ na ānayissasi, paṇḍitapurisāyeva",
  "atk-s0513a3:1468_3": "hi pāṇātipātaṃ “akusala”nti garahanti. Saṃsāramocakādayo panettha kusalasaññino,",
  "atk-s0513a3:1468_4": "te tvaṃ kathaṃ ānayissasi, tasmā diṭṭhadiṭṭhānaṃ sīlaṃ adatvā yācantānaññeva dehīti.",
  "atk-s0513a3:1469": "Taṃ sutvā ācariyo “yuttaṃ vadati koraṇḍiyo, idāni na evarūpaṃ karissāmī”ti attano viraddhabhāvaṃ ñatvā pañcamaṃ gāthamāha –",
  "atk-s0513a3:1470": "38.",
  "atk-s0513a3:1471": "“Saṃkhittarūpena bhavaṃ mamatthaṃ, akkhāsi koraṇḍiya evametaṃ;",
  "atk-s0513a3:1472": "Yathā na sakkā pathavī samāyaṃ, kattuṃ manussena tathā manussā”ti.",
  "atk-s0513a3:1473": "Tattha samāyanti samaṃ ayaṃ. Evaṃ ācariyo māṇavassa thutiṃ akāsi, sopi naṃ bodhetvā sayaṃ gharaṃ nesi.",
  "atk-s0513a3:1474": "Satthā imaṃ dhammadesanaṃ āharitvā jātakaṃ samodhānesi – “tadā brāhmaṇo sāriputto ahosi, koraṇḍiyamāṇavo pana ahameva ahosi”nti.",
  "atk-s0513a3:1475": "Koraṇḍiyajātakavaṇṇanā chaṭṭhā.",
  "atk-s0513a3:1477": "[357] 7. Laṭukikajātakavaṇṇanā",
  "atk-s0513a3:1478_0": "Vandāmi taṃ kuñjara saṭṭhihāyananti idaṃ satthā veḷuvane viharanto devadattaṃ ārabbha",
  "atk-s0513a3:1478_1": "kathesi. Ekasmiñhi divase bhikkhū dhammasabhāyaṃ kathaṃ samuṭṭhāpesuṃ “āvuso, devadatto",
  "atk-s0513a3:1478_2": "kakkhaḷo pharuso sāhasiko, sattesu karuṇāmattampissa natthī”ti. Satthā āgantvā “kāya",
  "atk-s0513a3:1478_3": "nuttha, bhikkhave, etarahi kathāya sannisinnā”ti pucchitvā “imāya nāmā”ti vutte “na,",
  "atk-s0513a3:1478_4": "bhikkhave, idāneva, pubbepesa nikkaruṇoyevā”ti vatvā atītaṃ āhari.",
  "atk-s0513a3:1479_0": "Atīte bārāṇasiyaṃ brahmadatte rajjaṃ kārente bodhisatto hatthiyoniyaṃ nibbattitvā",
  "atk-s0513a3:1479_1": "vayappatto pāsādiko mahākāyo asītisahassavāraṇaparivāro yūthapati hutvā himavantapadese",
  "atk-s0513a3:1479_2": "vihāsi. Tadā ekā laṭukikā sakuṇikā hatthīnaṃ vicaraṇaṭṭhāne aṇḍāni nikkhipi, tāni",
  "atk-s0513a3:1479_3": "pariṇatāni bhinditvā sakuṇapotakā nikkhamiṃsu. Tesu aviruḷhapakkhesu uppatituṃ asakkontesuyeva",
  "atk-s0513a3:1479_4": "mahāsatto asītisahassavāraṇaparivuto gocarāya caranto taṃ padesaṃ patto. Taṃ disvā",
  "atk-s0513a3:1479_5": "laṭukikā cintesi “ayaṃ hatthirājā mama potake madditvā māressati, handa naṃ puttakānaṃ",
  "atk-s0513a3:1479_6": "parittāṇatthāya dhammikārakkhaṃ yācāmī”ti. Sā ubho pakkhe ekato katvā tassa purato",
  "atk-s0513a3:1479_7": "ṭhatvā paṭhamaṃ gāthamāha –",
  "atk-s0513a3:1480": "39.",
  "atk-s0513a3:1481": "“Vandāmi taṃ kuñjara saṭṭhihāyanaṃ, āraññakaṃ yūthapatiṃ yasassiṃ;",
  "atk-s0513a3:1482": "Pakkhehi taṃ pañjalikaṃ karomi, mā me vadhī puttake dubbalāyā”ti.",
  "atk-s0513a3:1483": "Tattha saṭṭhihāyananti saṭṭhivassakāle hāyanabalaṃ. Yasassinti parivārasampannaṃ. Pakkhehi taṃ pañcalikaṃ karomīti ahaṃ pakkhehi taṃ añjalikaṃ karomīti attho.",
  "atk-s0513a3:1484_0": "Mahāsatto “mā cintayi laṭukike, ahaṃ te puttake rakkhissāmī”ti sakuṇapotakānaṃ upari",
  "atk-s0513a3:1484_1": "ṭhatvā asītiyā hatthisahassesu gatesu laṭukikaṃ āmantetvā “laṭukike amhākaṃ pacchato",
  "atk-s0513a3:1484_2": "eko ekacāriko hatthī āgacchati, so amhākaṃ vacanaṃ na karissati, tasmiṃ āgate tampi",
  "atk-s0513a3:1484_3": "yācitvā puttakānaṃ sotthibhāvaṃ kareyyāsī”ti vatvā pakkāmi. Sāpi tassa paccuggamanaṃ",
  "atk-s0513a3:1484_4": "katvā ubhohi pakkhehi añjaliṃ katvā dutiyaṃ gāthamāha –",
  "atk-s0513a3:1485": "40.",
  "atk-s0513a3:1486": "“Vandāmi taṃ kuñjara ekacāriṃ, āraññakaṃ pabbatasānugocaraṃ;",
  "atk-s0513a3:1487": "Pakkhehi taṃ pañjalikaṃ karomi, mā me vadhī puttake dubbalāyā”ti.",
  "atk-s0513a3:1488": "Tattha pabbatasānugocaranti ghanaselapabbatesu ca paṃsupabbatesu ca gocaraṃ gaṇhantaṃ.",
  "atk-s0513a3:1489": "So tassā vacanaṃ sutvā tatiyaṃ gāthamāha –",
  "atk-s0513a3:1490": "41.",
  "atk-s0513a3:1491": "“Vadhissāmi te laṭukike puttakāni, kiṃ me tuvaṃ kāhasi dubbalāsi;",
  "atk-s0513a3:1492": "Sataṃ sahassānipi tādisīnaṃ, vāmena pādena papothayeyya”nti.",
  "atk-s0513a3:1493_0": "Tattha vadhissāmi teti tvaṃ kasmā mama vicaraṇamagge puttakāni ṭhapesi, yasmā ṭhapesi,",
  "atk-s0513a3:1493_1": "tasmā vadhissāmi te puttakānīti vadati. Kiṃ me tuvaṃ kāhasīti mayhaṃ mahāthāmassa",
  "atk-s0513a3:1493_2": "tvaṃ dubbalā kiṃ karissasi. Papothayeyyanti ahaṃ tādisānaṃ laṭukikānaṃ satasahassampi",
  "atk-s0513a3:1493_3": "vāmena pādena sañcuṇṇeyyaṃ, dakkhiṇapādena pana kathāva natthīti.",
  "atk-s0513a3:1494_0": "Evañca pana vatvā so tassā puttake pādena sañcuṇṇetvā muttena pavāhetvā nadantova",
  "atk-s0513a3:1494_1": "pakkāmi. Laṭukikā rukkhasākhāya nilīyitvā “idāni tāva vāraṇa nadanto gacchasi, katipāheneva",
  "atk-s0513a3:1494_2": "me kiriyaṃ passissasi, kāyabalato ñāṇabalassa mahantabhāvaṃ na jānāsi, hotu, jānāpessāmi",
  "atk-s0513a3:1494_3": "na”nti taṃ santajjayamānāva catutthaṃ gāthamāha –",
  "atk-s0513a3:1495": "42.",
  "atk-s0513a3:1496": "“Na heva sabbattha balena kiccaṃ, balañhi bālassa vadhāya hoti;",
  "atk-s0513a3:1497": "Karissāmi te nāgarājā anatthaṃ, yo me vadhī puttake dubbalāyā”ti.",
  "atk-s0513a3:1498": "Tattha balenāti kāyabalena. Anatthanti avuḍḍhiṃ. Yo meti yo tvaṃ mama dubbalāya puttake vadhī ghātesi.",
  "atk-s0513a3:1499_0": "Sā evaṃ vatvā katipāhaṃ ekaṃ kākaṃ upaṭṭhahitvā tena tuṭṭhena “kiṃ te karomī”ti vuttā",
  "atk-s0513a3:1499_1": "“sāmi, aññaṃ me kātabbaṃ natthi, ekassa pana ekacārikavāraṇassa tuṇḍena paharitvā",
  "atk-s0513a3:1499_2": "tumhehi akkhīni bhinnāni paccāsīsāmī”ti āha. Sā tena “sādhū”ti sampaṭicchitā ekaṃ",
  "atk-s0513a3:1499_3": "nīlamakkhikaṃ upaṭṭhahi. Tāyapi “kiṃ te, karomī”ti vuttā “iminā kākena ekacārikavāraṇassa",
  "atk-s0513a3:1499_4": "akkhīsu bhinnesu tumhehi tattha āsāṭikaṃ pātetuṃ icchāmī”ti vatvā tāyapi “sādhū”ti",
  "atk-s0513a3:1499_5": "vutte ekaṃ maṇḍūkaṃ upaṭṭhahitvā tena “kiṃ te, karomī”ti vuttā “yadā ekacārikavāraṇo",
  "atk-s0513a3:1499_6": "andho hutvā pānīyaṃ pariyesati, tadā pabbatamatthake ṭhito saddaṃ katvā tasmiṃ pabbatamatthakaṃ",
  "atk-s0513a3:1499_7": "abhiruhante otaritvā papāte saddaṃ kareyyātha, ahaṃ tumhākaṃ santikā ettakaṃ paccāsīsāmī”ti",
  "atk-s0513a3:1499_8": "āha. Sopi tassā vacanaṃ “sādhū”ti sampaṭicchi.",
  "atk-s0513a3:1500_0": "Athekadivasaṃ kāko vāraṇassa dvepi akkhīni tuṇḍena bhindi, nīlamakkhikā āsāṭikaṃ",
  "atk-s0513a3:1500_1": "pātesi. So puḷavehi khajjanto vedanāppatto pipāsābhibhūto pānīyaṃ pariyesamāno vicari.",
  "atk-s0513a3:1500_2": "Tasmiṃ kāle maṇḍūko pabbatamatthake ṭhatvā saddamakāsi. Vāraṇo “ettha pānīyaṃ bhavissatī”ti",
  "atk-s0513a3:1500_3": "pabbatamatthakaṃ abhiruhi. Atha maṇḍūko otaritvā papāte ṭhatvā saddamakāsi. Vāraṇo",
  "atk-s0513a3:1500_4": "“ettha pānīyaṃ bhavissatī”ti papātābhimukho gacchanto parigaḷitvā pabbatapāde patitvā",
  "atk-s0513a3:1500_5": "jīvitakkhayaṃ pāpuṇi. Laṭukikā tassa matabhāvaṃ ñatvā “diṭṭhā me paccāmittassa piṭṭhī”ti",
  "atk-s0513a3:1500_6": "haṭṭhatuṭṭhā tassa khandhe caṅkamitvā yathākammaṃ gatā.",
  "atk-s0513a3:1501": "Satthā “na, bhikkhave, kenaci saddhiṃ veraṃ nāma kātabbaṃ, evaṃ balasampannampi vāraṇaṃ ime cattāro janā ekato hutvā vāraṇassa jīvitakkhayaṃ pāpesu”nti –",
  "atk-s0513a3:1502": "43.",
  "atk-s0513a3:1503": "“Kākañca passa laṭukikaṃ, maṇḍūkaṃ nīlamakkhikaṃ;",
  "atk-s0513a3:1504": "Ete nāgaṃ aghātesuṃ, passa verassa verinaṃ;",
  "atk-s0513a3:1505": "Tasmā hi veraṃ na kayirātha, appiyenapi kenacī”ti. –",
  "atk-s0513a3:1506": "Imaṃ abhisambuddhagāthaṃ vatvā jātakaṃ samodhānesi.",
  "atk-s0513a3:1507_0": "Tattha passāti aniyāmitālapanametaṃ, bhikkhū pana sandhāya vuttattā passatha bhikkhaveti",
  "atk-s0513a3:1507_1": "vuttaṃ hoti. Eteti ete cattāro ekato hutvā. Aghātesunti taṃ vadhiṃsu. Passa verassa",
  "atk-s0513a3:1507_2": "verinanti passatha verikānaṃ verassa gatinti attho.",
  "atk-s0513a3:1508": "Tadā ekacārikahatthī devadatto ahosi, yūthapati pana ahameva ahosinti.",
  "atk-s0513a3:1509": "Laṭukikajātakavaṇṇanā sattamā.",
  "atk-s0513a3:1511": "[358] 8. Cūḷadhammapālajātakavaṇṇanā",
  "atk-s0513a3:1512_0": "Ahameva dūsiyā bhūnahatāti idaṃ satthā veḷuvane viharanto devadattassa vadhāya parisakkanaṃ",
  "atk-s0513a3:1512_1": "ārabbha kathesi. Aññesu jātakesu devadatto bodhisattassa tāsamattampi kātuṃ nāsakkhi,",
  "atk-s0513a3:1512_2": "imasmiṃ pana cūḷadhammapālajātake bodhisattassa sattamāsikakāle hatthapāde ca sīsañca",
  "atk-s0513a3:1512_3": "chedāpetvā asimālakaṃ nāma kāresi. Daddarajātake gīvaṃ gahetvā māretvā uddhane maṃsaṃ",
  "atk-s0513a3:1512_4": "pacitvā khādi. Khantīvādījātake dvīhipi kasāhi pahārasahassehi tāḷāpetvā hatthapāde",
  "atk-s0513a3:1512_5": "ca kaṇṇanāsañca chedāpetvā jaṭāsu gahetvā kaḍḍhāpetvā uttānakaṃ nipajjāpetvā ure",
  "atk-s0513a3:1512_6": "pādena paharitvā gato. Bodhisatto taṃ divasaṃyeva jīvitakkhayaṃ pāpuṇi. Cūḷanandiyajātakepi",
  "atk-s0513a3:1512_7": "mahākapijātakepi māresiyeva. Evameva so dīgharattaṃ vadhāya parisakkanto buddhakālepi",
  "atk-s0513a3:1512_8": "parisakkiyeva. Athekadivasaṃ bhikkhū dhammasabhāyaṃ kathaṃ samuṭṭhāpesuṃ – “āvuso,",
  "atk-s0513a3:1512_9": "devadatto buddhānaṃ māraṇatthameva upāyaṃ karoti, ‘sammāsambuddhaṃ mārāpessāmī’ti",
  "atk-s0513a3:1512_10": "dhanuggahe payojesi, silaṃ pavijjhi, nāḷāgiriṃ vissajjāpesī”ti. Satthā āgantvā ‘kāya",
  "atk-s0513a3:1512_11": "nuttha, bhikkhave, etarahi kathāya sannisinnā”ti pucchitvā “imāya nāmā”ti vutte “na,",
  "atk-s0513a3:1512_12": "bhikkhave, idāneva, pubbepesa mayhaṃ vadhāya parisakkiyeva, idāni pana tāsamattampi",
  "atk-s0513a3:1512_13": "kātuṃ na sakkoti, pubbe maṃ cūḷadhammapālakumārakāle attano puttaṃ samānaṃ jīvatakkhayaṃ",
  "atk-s0513a3:1512_14": "pāpetvā asimālakaṃ kāresī”ti vatvā atītaṃ āhari.",
  "atk-s0513a3:1513_0": "Atīte bārāṇasiyaṃ mahāpatāpe nāma rajjaṃ kārente bodhisatto tassa aggamahesiyā candādeviyā",
  "atk-s0513a3:1513_1": "kucchimhi nibbatti, “dhammapālo”tissa nāmaṃ kariṃsu. Tamenaṃ sattamāsikakāle mātā",
  "atk-s0513a3:1513_2": "gandhodakena nhāpetvā alaṅkaritvā kīḷāpayamānā nisīdi. Rājā tassā vasanaṭṭhānaṃ agamāsi.",
  "atk-s0513a3:1513_3": "Sā puttaṃ kīḷāpayamānā puttasinehena samappitā hutvā rājānaṃ passitvāpi na uṭṭhahi.",
  "atk-s0513a3:1513_4": "So cintesi “ayaṃ idāneva tāva puttaṃ nissāya mānaṃ karoti, maṃ kismiñci na maññati,",
  "atk-s0513a3:1513_5": "putte pana vaḍḍhante mayi ‘manusso’tipi saññaṃ na karissati, idāneva naṃ ghātessāmī”ti.",
  "atk-s0513a3:1513_6": "So nivattitvā rājāsane nisīditvā “attano vidhānena āgacchatū”ti coraghātakaṃ pakkosāpesi.",
  "atk-s0513a3:1513_7": "So kāsāyavatthanivattho rattamālādharo pharasuṃ aṃse ṭhapetvā upadhānaghaṭikaṃ hatthapādaṭhapanadaṇḍakañca",
  "atk-s0513a3:1513_8": "ādāya āgantvā rājānaṃ vanditvā “kiṃ karomi, devā”ti aṭṭhāsi. Deviyā sirigabbhaṃ gantvā",
  "atk-s0513a3:1513_9": "dhammapālaṃ ānehīti. Devīpi rañño kujjhitvā nivattanabhāvaṃ ñatvā bodhisattaṃ ure",
  "atk-s0513a3:1513_10": "nipajjāpetvā rodamānā nisīdi. Coraghātako gantvā taṃ piṭṭhiyaṃ hatthena paharitvā",
  "atk-s0513a3:1513_11": "hatthato kumāraṃ acchinditvā ādāya rañño santikaṃ āgantvā “kiṃ karomi, devā”ti āha.",
  "atk-s0513a3:1513_12": "Rājā ekaṃ phalakaṃ āharāpetvā purato nikkhipāpetvā “idha naṃ nipajjāpehī”ti āha. So tathā akāsi.",
  "atk-s0513a3:1514_0": "Candādevī puttassa pacchatova paridevamānā āgacchi. Puna coraghātako “kiṃ karomī,",
  "atk-s0513a3:1514_1": "devā”ti āha. Dhammapālassa hatthe chindāti. Candādevī “mahārāja, mama putto sattamāsiko",
  "atk-s0513a3:1514_2": "bālako na kiñci jānāti, natthetassa doso, doso pana honto mayi bhaveyya, tasmā mayhaṃ",
  "atk-s0513a3:1514_3": "hatthe chedāpehī”ti imamatthaṃ pakāsentī paṭhamaṃ gāthamāha –",
  "atk-s0513a3:1515": "44.",
  "atk-s0513a3:1516": "“Ahameva dūsiyā bhūnahatā, rañño mahāpatāpassa;",
  "atk-s0513a3:1517": "Etaṃ muñcatu dhammapālaṃ, hatthe me deva chedehī”ti.",
  "atk-s0513a3:1518_0": "Tattha dūsiyāti dūsikā, tumhe disvā anuṭṭhahamānā dosakārikāti attho. “Dūsikā”tipi",
  "atk-s0513a3:1518_1": "pāṭho, ayamevattho. Bhūnahatāti hatabhūnā, hatavuḍḍhīti attho. Raññoti idaṃ “dūsiyā”ti",
  "atk-s0513a3:1518_2": "padena yojetabbaṃ. Ahaṃ rañño mahāpatāpassa aparādhakārikā, nāyaṃ kumāro, tasmā niraparādhaṃ",
  "atk-s0513a3:1518_3": "etaṃ bālakaṃ muñcatu dhammapālaṃ, sacepi hatthe chedāpetukāmo, dosakārikāya hatthe",
  "atk-s0513a3:1518_4": "me, deva, chedehīti ayamettha attho.",
  "atk-s0513a3:1519_0": "Rājā coraghātakaṃ olokesi. “Kiṃ karomi, devā”ti? “Papañcaṃ akatvā hatthe chedā”ti.",
  "atk-s0513a3:1519_1": "Tasmiṃ khaṇe coraghātako tikhiṇapharasuṃ gahetvā kumārassa taruṇavaṃsakaḷīre viya",
  "atk-s0513a3:1519_2": "dve hatthe chindi. So dvīsu hatthesu chijjamānesu neva rodi na paridevi, khantiñca",
  "atk-s0513a3:1519_3": "mettañca purecārikaṃ katvā adhivāsesi. Candā pana devī chinnahatthakoṭiṃ gahetvā",
  "atk-s0513a3:1519_4": "ucchaṅge katvā lohitalittā paridevamānā vicari. Puna coraghātako “kiṃ karomi, devā”ti",
  "atk-s0513a3:1519_5": "pucchi. “Dvepi pāde chindā”ti. Taṃ sutvā candādevī dutiyaṃ gāthamāha –",
  "atk-s0513a3:1520": "45.",
  "atk-s0513a3:1521": "“Ahameva dūsiyā bhūnahatā, rañño mahāpatāpassa;",
  "atk-s0513a3:1522": "Etaṃ muñcatu dhammapālaṃ, pāde me deva chedehī”ti.",
  "atk-s0513a3:1523": "Tattha adhippāyo vuttanayeneva veditabbo.",
  "atk-s0513a3:1524_0": "Rājāpi puna coraghātakaṃ āṇāpesi. So ubhopi pāde chindi. Candādevī pādakoṭimpi gahetvā",
  "atk-s0513a3:1524_1": "ucchaṅge katvā lohitalittā paridevamānā “sāmi mahāpatāpa, chinnahatthapādā nāma dārakā",
  "atk-s0513a3:1524_2": "mātarā posetabbā honti, ahaṃ bhatiṃ katvā mama puttakaṃ posessāmi, dehi me eta”nti",
  "atk-s0513a3:1524_3": "āha. Coraghātako “kiṃ deva katā rājāṇā, niṭṭhitaṃ mama kicca”nti pucchi. “Na tāva",
  "atk-s0513a3:1524_4": "niṭṭhita”nti. “Atha kiṃ karomi, devā”ti? “Sīsamassa chindā”ti. Taṃ sutvā candādevī tatiyaṃ gāthamāha –",
  "atk-s0513a3:1525": "46.",
  "atk-s0513a3:1526": "“Ahameva dūsiyā bhūnahatā, rañño mahāpatāpassa;",
  "atk-s0513a3:1527": "Etaṃ muñcatu dhammapālaṃ, sīsaṃ me deva chedehī”ti.",
  "atk-s0513a3:1528": "Vatvā ca pana attano sīsaṃ upanesi.",
  "atk-s0513a3:1529_0": "Puna coraghātako “kiṃ karomi, devā”ti pucchi. “Sīsamassa chindā”ti. So sīsaṃ chinditvā",
  "atk-s0513a3:1529_1": "“katā, deva, rājāṇā”ti pucchi. “Na tāva katā”ti. “Atha kiṃ karomi, devā”ti? “Asituṇḍena",
  "atk-s0513a3:1529_2": "naṃ sampaṭicchitvā asimālakaṃ nāma karohī”ti. So tassa kaḷevaraṃ ākāse khipitvā asituṇḍena",
  "atk-s0513a3:1529_3": "sampaṭicchitvā asimālakaṃ nāma katvā mahātale vippakiri. Candādevī bodhisattassa",
  "atk-s0513a3:1529_4": "maṃse ucchaṅge katvā mahātale rodamānā paridevamānā imā gāthā abhāsi –",
  "atk-s0513a3:1530": "47.",
  "atk-s0513a3:1531": "“Na hi nūnimassa rañño, mittāmaccā ca vijjare suhadā;",
  "atk-s0513a3:1532": "Ye na vadanti rājānaṃ, mā ghātayi orasaṃ puttaṃ.",
  "atk-s0513a3:1533": "48.",
  "atk-s0513a3:1534": "“Na hi nūnimassa rañño, ñātī mittā ca vijjare suhadā;",
  "atk-s0513a3:1535": "Ye na vadanti rājānaṃ, mā ghātayi atrajaṃ putta”nti.",
  "atk-s0513a3:1536_0": "Tattha mittāmaccā ca vijjare suhadāti nūna imassa rañño daḷhamittā vā sabbakiccesu",
  "atk-s0513a3:1536_1": "sahabhāvino amaccā vā muduhadayatāya suhadā vā keci na vijjanti. Ye na vadantīti",
  "atk-s0513a3:1536_2": "ye adhunā āgantvā “attano piyaputtaṃ mā ghātayī”ti na vadanti, imaṃ rājānaṃ paṭisedhenti,",
  "atk-s0513a3:1536_3": "te natthiyevāti maññe. Dutiyagāthāyaṃ ñātīti ñātakā.",
  "atk-s0513a3:1537": "Imā pana dve gāthā vatvā candādevī ubhohi hatthehi hadayamaṃsaṃ dhārayamānā tatiyaṃ gāthamāha –",
  "atk-s0513a3:1538": "49.",
  "atk-s0513a3:1539": "“Candanasārānulittā, bāhā chijjanti dhammapālassa;",
  "atk-s0513a3:1540": "Dāyādassa pathabyā, pāṇā me deva rujjhantī”ti.",
  "atk-s0513a3:1541_0": "Tattha dāyādassa pathabyāti pitusantakāya cāturantāya pathaviyā dāyādassa lohitacandanasārānulittā",
  "atk-s0513a3:1541_1": "hatthā chijjanti, pādā chijjanti, sīsañca chijjati, asimālakopi kato, tava vaṃsaṃ",
  "atk-s0513a3:1541_2": "pacchinditvā gatosi dānīti evamādīni vilapanti evamāha. Pāṇā me deva rujjhantīti",
  "atk-s0513a3:1541_3": "deva, mayhampi imaṃ sokaṃ sandhāretuṃ asakkontiyā jīvitaṃ rujjhatīti.",
  "atk-s0513a3:1542_0": "Tassā evaṃ paridevamānāya eva ḍayhamāne veḷuvane veḷu viya hadayaṃ phali, sā tattheva",
  "atk-s0513a3:1542_1": "jīvitakkhayaṃ pattā. Rājāpi pallaṅke ṭhātuṃ asakkonto mahātale pati, padaratalaṃ",
  "atk-s0513a3:1542_2": "dvidhā bhijji, so tatopi bhūmiyaṃ pati. Tato catunahutādhikadviyojanasatasahassabahalāpi",
  "atk-s0513a3:1542_3": "ghanapathavī tassa aguṇaṃ dhāretuṃ asakkontī bhijjitvā vivaramadāsi, avīcito jālā",
  "atk-s0513a3:1542_4": "uṭṭhāya kuladattikena kambalena parikkhipantī viya taṃ gahetvā avīcimhi khipi. Candāya",
  "atk-s0513a3:1542_5": "ca bodhisattassa ca amaccā sarīrakiccaṃ kariṃsu.",
  "atk-s0513a3:1543": "Satthā imaṃ dhammadesanaṃ āharitvā jātakaṃ samodhānesi – “tadā rājā devadatto ahosi, candādevī mahāpajāpatigotamī, dhammapālakumāro pana ahameva ahosi”nti.",
  "atk-s0513a3:1544": "Cūḷadhammapālajātakavaṇṇanā aṭṭhamā.",
  "atk-s0513a3:1546": "[359] 9. Suvaṇṇamigajātakavaṇṇanā",
  "atk-s0513a3:1547_0": "Vikkama re haripādāti idaṃ satthā jetavane viharanto sāvatthiyaṃ ekaṃ kuladhītaraṃ",
  "atk-s0513a3:1547_1": "ārabbha kathesi. Sā kira sāvatthiyaṃ dvinnaṃ aggasāvakānaṃ upaṭṭhākakulassa dhītā",
  "atk-s0513a3:1547_2": "saddhā pasannā buddhamāmakā dhammamāmakā saṅghamāmakā ācārasampannā paṇḍitā dānādipuññābhiratā.",
  "atk-s0513a3:1547_3": "Taṃ aññaṃ sāvatthiyameva samānajātikaṃ micchādiṭṭhikakulaṃ vāresi. Athassā mātāpitaro",
  "atk-s0513a3:1547_4": "“amhākaṃ dhītā saddhā pasannā tīṇi ratanāni mamāyati dānādipuññābhiratā, tumhe micchādiṭṭhikā",
  "atk-s0513a3:1547_5": "imissāpi yathāruciyā dānaṃ vā dātuṃ dhammaṃ vā sotuṃ vihāraṃ vā gantuṃ sīlaṃ vā rakkhituṃ",
  "atk-s0513a3:1547_6": "uposathakammaṃ vā kātuṃ na dassatha, na mayaṃ tumhākaṃ dema, attanā sadisaṃ micchādiṭṭhikakulāva",
  "atk-s0513a3:1547_7": "kumārikaṃ gaṇhathā”ti āhaṃsu. Te tehi paṭikkhittā “tumhākaṃ dhītā amhākaṃ gharaṃ",
  "atk-s0513a3:1547_8": "gantvā yathādhippāyena sabbametaṃ karotu, mayaṃ na vāressāma, detha no eta”nti vatvā",
  "atk-s0513a3:1547_9": "“tena hi gaṇhathā”ti vuttā bhaddakena nakkhattena maṅgalaṃ katvā taṃ attano gharaṃ",
  "atk-s0513a3:1547_10": "nayiṃsu. Sā vattācārasampannā patidevatā ahosi, sassusasurasāmikavattāni katāneva honti.",
  "atk-s0513a3:1548_0": "Sā ekadivasaṃ sāmikaṃ āha – “icchāmahaṃ, ayyaputta, amhākaṃ kulūpakattherānaṃ dānaṃ",
  "atk-s0513a3:1548_1": "dātu”nti. Sādhu, bhadde, yathājjhāsayena dānaṃ dehīti. Sā there nimantāpetvā mahantaṃ",
  "atk-s0513a3:1548_2": "sakkāraṃ katvā paṇītabhojanaṃ bhojetvā ekamantaṃ nisīditvā “bhante, imaṃ kulaṃ micchādiṭṭhikaṃ",
  "atk-s0513a3:1548_3": "assaddhaṃ tiṇṇaṃ ratanānaṃ guṇaṃ na jānāti, sādhu, ayyā, yāva imaṃ kulaṃ tiṇṇaṃ ratanānaṃ",
  "atk-s0513a3:1548_4": "guṇaṃ jānāti, tāva idheva bhikkhaṃ gaṇhathā”ti āha. Therā adhivāsetvā tattha nibaddhaṃ",
  "atk-s0513a3:1548_5": "bhuñjanti. Puna sāmikaṃ āha “ayyaputta, therā idha nibaddhaṃ āgacchanti, kiṃkāraṇā",
  "atk-s0513a3:1548_6": "tumhe na passathā”ti. “Sādhu, passissāmī”ti. Sā punadivase therānaṃ bhattakiccapariyosāne",
  "atk-s0513a3:1548_7": "tassa ārocesi. So upasaṅkamitvā therehi saddhiṃ paṭisanthāraṃ katvā ekamantaṃ nisīdi.",
  "atk-s0513a3:1548_8": "Athassa dhammasenāpati dhammakathaṃ kathesi. So therassa dhammakathāya ca iriyāpathesu",
  "atk-s0513a3:1548_9": "ca pasīditvā tato paṭṭhāya therānaṃ āsanaṃ paññapeti, pānīyaṃ parissāveti, antarābhatte",
  "atk-s0513a3:1548_10": "dhammakathaṃ suṇāti, tassa aparabhāge micchādiṭṭhi bhijji.",
  "atk-s0513a3:1549_0": "Athekadivasaṃ thero dvinnampi dhammakathaṃ kathento saccāni pakāsesi, saccapariyosāne",
  "atk-s0513a3:1549_1": "ubhopi jayampatikā sotāpattiphale patiṭṭhahiṃsu. Tato paṭṭhāya tassa mātāpitaro ādiṃ",
  "atk-s0513a3:1549_2": "katvā antamaso dāsakammakarāpi sabbe micchādiṭṭhiṃ bhinditvā buddhadhammasaṅghamāmakāyeva",
  "atk-s0513a3:1549_3": "jātā. Athekadivasaṃ dārikā sāmikaṃ āha – “ayyaputta, kiṃ me gharāvāsena, icchāmahaṃ",
  "atk-s0513a3:1549_4": "pabbajitu”nti. So “sādhu bhadde, ahampi pabbajissāmī”ti mahantena parivārena taṃ",
  "atk-s0513a3:1549_5": "bhikkhunupassayaṃ netvā pabbājetvā sayampi satthāraṃ upasaṅkamitvā pabbajjaṃ yāci.",
  "atk-s0513a3:1549_6": "Taṃ satthā pabbājesi. Ubhopi vipassanaṃ vaḍḍhetvā na cirasseva arahattaṃ pāpuṇiṃsu.",
  "atk-s0513a3:1549_7": "Athekadivasaṃ bhikkhū dhammasabhāyaṃ kathaṃ samuṭṭhāpesuṃ “āvuso, asukā nāma daharabhikkhunī",
  "atk-s0513a3:1549_8": "attano ceva paccayā jātā sāmikassa ca, attanāpi pabbajitvā arahattaṃ patvā tampi",
  "atk-s0513a3:1549_9": "pāpesī”ti. Satthā āgantvā “kāya nuttha, bhikkhave, etarahi kathāya sannisinnā”ti",
  "atk-s0513a3:1549_10": "pucchitvā “imāya nāmā”ti vutte “na, bhikkhave, idāneva tāva esā sāmikaṃ rāgapāsā",
  "atk-s0513a3:1549_11": "mocesi, pubbepesā porāṇakapaṇḍite pana maraṇapāsā mocesī”ti vatvā atītaṃ āhari.",
  "atk-s0513a3:1550_0": "Atīte bārāṇasiyaṃ brahmadatte rajjaṃ kārente bodhisatto migayoniyaṃ nibbattitvā vayappatto",
  "atk-s0513a3:1550_1": "abhirūpo ahosi pāsādiko dassanīyo suvaṇṇavaṇṇo lākhārasaparikammakatehi viya hatthapādehi",
  "atk-s0513a3:1550_2": "rajatadāmasadisehi visāṇehi maṇiguḷikapaṭibhāgehi akkhīhi rattakambalageṇḍusadisena",
  "atk-s0513a3:1550_3": "mukhena samannāgato. Bhariyāpissa taruṇamigī abhirūpā ahosi dassanīyā. Te samaggavāsaṃ",
  "atk-s0513a3:1550_4": "vasiṃsu, asītisahassacitramigā bodhisattaṃ upaṭṭhahiṃsu. Tadā luddakā migavīthīsu",
  "atk-s0513a3:1550_5": "pāse oḍḍesuṃ. Athekadivasaṃ bodhisatto migānaṃ purato gacchanto pāde pāsena bajjhitvā",
  "atk-s0513a3:1550_6": "“chindissāmi na”nti ākaḍḍhi, cammaṃ chijji, puna ākaḍḍhantassa maṃsaṃ chijji, puna",
  "atk-s0513a3:1550_7": "nhāru chijji, pāso aṭṭhimāhacca aṭṭhāsi. So pāsaṃ chindituṃ asakkonto maraṇabhayatajjito",
  "atk-s0513a3:1550_8": "baddharavaṃ ravi. Taṃ sutvā bhīto migagaṇo palāyi. Bhariyā panassa palāyitvā migānaṃ",
  "atk-s0513a3:1550_9": "antare olokentī taṃ adisvā “idaṃ bhayaṃ mayhaṃ piyasāmikassa uppannaṃ bhavissatī”ti",
  "atk-s0513a3:1550_10": "vegena tassa santikaṃ gantvā assumukhī rodamānā “sāmi, tvaṃ mahabbalo, kiṃ etaṃ pāsaṃ",
  "atk-s0513a3:1550_11": "sandhāretuṃ na sakkhissasi, vegaṃ janetvā chindāhi na”nti tassa ussāhaṃ janentī paṭhamaṃ gāthamāha –",
  "atk-s0513a3:1551": "50.",
  "atk-s0513a3:1552": "“Vikkama re haripāda, vikkama re mahāmiga;",
  "atk-s0513a3:1553": "Chinda vārattikaṃ pāsaṃ, nāhaṃ ekā vane rame”ti.",
  "atk-s0513a3:1554_0": "Tattha vikkamāti parakkama, ākaḍḍhāti attho. Reti āmantane nipāto. Haripādāti suvaṇṇapāda.",
  "atk-s0513a3:1554_1": "Sakalasarīrampi tassa suvaṇṇavaṇṇaṃ, ayaṃ pana gāravenevamāha. Nāhaṃ ekāti ahaṃ tayā",
  "atk-s0513a3:1554_2": "vinā ekikā vane na ramissāmi, tiṇodakaṃ pana aggahetvā sussitvā marissāmīti dasseti.",
  "atk-s0513a3:1555": "Taṃ sutvā migo dutiyaṃ gāthamāha –",
  "atk-s0513a3:1556": "51.",
  "atk-s0513a3:1557": "“Vikkamāmi na pāremi, bhūmiṃ sumbhāmi vegasā;",
  "atk-s0513a3:1558": "Daḷho vārattiko pāso, pādaṃ me parikantatī”ti.",
  "atk-s0513a3:1559_0": "Tattha vikkamāmīti bhadde, ahaṃ vīriyaṃ karomi. Na pāremīti pāsaṃ chindituṃ pana",
  "atk-s0513a3:1559_1": "na sakkomīti attho. Bhūmiṃ sumbhāmīti api nāma chijjeyyāti pādenāpi bhūmiṃ paharāmi.",
  "atk-s0513a3:1559_2": "Vegasāti vegena. Parikantatīti cammādīni chindanto samantā kantatīti.",
  "atk-s0513a3:1560_0": "Atha naṃ migī “mā bhāyi, sāmi, ahaṃ attano balena luddakaṃ yācitvā tava jīvitaṃ āharissāmi.",
  "atk-s0513a3:1560_1": "Sace yācanāya na sakkhissāmi, mama jīvitampi datvā tava jīvitaṃ āharissāmī”ti mahāsattaṃ",
  "atk-s0513a3:1560_2": "assāsetvā lohitalittaṃ bodhisattaṃ pariggahetvā aṭṭhāsi. Luddakopi asiñca sattiñca",
  "atk-s0513a3:1560_3": "gahetvā kappuṭṭhānaggi viya āgacchati. Sā taṃ disvā “sāmi, luddako āgacchati, ahaṃ",
  "atk-s0513a3:1560_4": "attano balaṃ karissāmi, tvaṃ mā bhāyī”ti migaṃ assāsetvā luddakassa paṭipathaṃ gantvā",
  "atk-s0513a3:1560_5": "paṭikkamitvā ekamantaṃ ṭhitā taṃ vanditvā “sāmi, mama sāmiko suvaṇṇavaṇṇo sīlācārasampanno,",
  "atk-s0513a3:1560_6": "asītisahassānaṃ migānaṃ rājā”ti bodhisattassa guṇaṃ kathetvā migarāje ṭhiteyeva attano",
  "atk-s0513a3:1560_7": "vadhaṃ yācantī tatiyaṃ gāthamāha –",
  "atk-s0513a3:1561": "52.",
  "atk-s0513a3:1562": "“Attharassu palāsāni, asiṃ nibbāha luddaka;",
  "atk-s0513a3:1563": "Paṭhamaṃ maṃ vadhitvāna, hana pacchā mahāmiga”nti.",
  "atk-s0513a3:1564": "Tattha palāsānīti maṃsaṭṭhapanatthaṃ palāsapaṇṇāni attharassu. Asiṃ nibbāhāti asiṃ kosato nīhara.",
  "atk-s0513a3:1565_0": "Taṃ sutvā luddako “manussabhūtā tāva sāmikassa atthāya attano jīvitaṃ na pariccajanti,",
  "atk-s0513a3:1565_1": "ayaṃ tiracchānagatā jīvitaṃ pariccajati, manussabhāsāya ca madhurena sarena katheti,",
  "atk-s0513a3:1565_2": "ajja imissā ca patino cassā jīvitaṃ dassāmī”ti pasannacitto catutthaṃ gāthamāha –",
  "atk-s0513a3:1566": "53.",
  "atk-s0513a3:1567": "“Na me sutaṃ vā diṭṭhaṃ vā, bhāsantiṃ mānusiṃ migiṃ;",
  "atk-s0513a3:1568": "Tvañca bhadde sukhī hohi, eso cāpi mahāmigo”ti.",
  "atk-s0513a3:1569_0": "Tattha sutaṃ vā diṭṭhaṃ vāti mayā ito pubbe evarūpaṃ diṭṭhaṃ vā sutaṃ vā natthi.",
  "atk-s0513a3:1569_1": "Bhāsantiṃ mānusiṃ miginti ahañhi ito pubbe mānusiṃ vācaṃ bhāsantiṃ migiṃ neva addasaṃ",
  "atk-s0513a3:1569_2": "na assosiṃ. Yesaṃ pana “na me sutā vā diṭṭhā vā, bhāsantī mānusī migī”ti pāḷi, tesaṃ",
  "atk-s0513a3:1569_3": "yathāpāḷimeva attho dissati. Bhaddeti bhaddake paṇḍike upāyakusale. Iti taṃ ālapitvā",
  "atk-s0513a3:1569_4": "puna “tvañca eso cāpi mahāmigoti dvepi janā sukhī niddukkhā hothā”ti taṃ samassāsetvā",
  "atk-s0513a3:1569_5": "luddako bodhisattassa santikaṃ gantvā vāsiyā cammapāsaṃ chinditvā pāde laggapāsakaṃ",
  "atk-s0513a3:1569_6": "saṇikaṃ nīharitvā nhārunā nhāruṃ, maṃsena maṃsaṃ, cammena cammaṃ paṭipāṭetvā pādaṃ",
  "atk-s0513a3:1569_7": "hatthena parimajji. Taṅkhaṇaññeva mahāsattassa pūritapāramitānubhāvena luddakassa",
  "atk-s0513a3:1569_8": "ca mettacittānubhāvena migiyā ca mettadhammānubhāvena nhārumaṃsacammāni nhārumaṃsacammehi",
  "atk-s0513a3:1569_9": "ghaṭayiṃsu. Bodhisatto pana sukhī niddukkho aṭṭhāsi.",
  "atk-s0513a3:1570": "Migī bodhisattaṃ sukhitaṃ disvā somanassajātā luddakassa anumodanaṃ karontī pañcamaṃ gāthamāha –",
  "atk-s0513a3:1571": "54.",
  "atk-s0513a3:1572": "“Evaṃ luddaka nandassu, saha sabbehi ñātibhi;",
  "atk-s0513a3:1573": "Yathāhamajja nandāmi, muttaṃ disvā mahāmiga”nti.",
  "atk-s0513a3:1574": "Tattha luddakāti dāruṇakammakiriyāya laddhanāmavasena ālapati.",
  "atk-s0513a3:1575_0": "Bodhisatto “ayaṃ luddo mayhaṃ avassayo jāto, mayāpissa avassayeneva bhavituṃ vaṭatī”ti",
  "atk-s0513a3:1575_1": "gocarabhūmiyaṃ diṭṭhaṃ ekaṃ maṇikkhandhaṃ tassa datvā “samma, ito paṭṭhāya pāṇātipātādīni",
  "atk-s0513a3:1575_2": "mā kari, iminā kuṭumbaṃ saṇṭhapetvā dārake posento dānasīlādīni puññāni karohī”ti",
  "atk-s0513a3:1575_3": "tassovādaṃ datvā araññaṃ pāvisi.",
  "atk-s0513a3:1576": "Satthā imaṃ dhammadesanaṃ āharitvā jātakaṃ samodhānesi – “tadā luddako channo ahosi, migī daharabhikkhunī, migarājā pana ahameva ahosi”nti.",
  "atk-s0513a3:1577": "Suvaṇṇamigajātakavaṇṇanā navamā.",
  "atk-s0513a3:1579": "[360] 10. Suyonandījātakavaṇṇanā",
  "atk-s0513a3:1580_0": "Vāti gandho timirānanti idaṃ satthā jetavane viharanto ukkaṇṭhitabhikkhuṃ ārabbha",
  "atk-s0513a3:1580_1": "kathesi. Tañhi satthā “saccaṃ kira tvaṃ bhikkhu ukkaṇṭhitosī”ti pucchitvā “sacca”nti",
  "atk-s0513a3:1580_2": "vutte “kiṃ disvā”ti vatvā “alaṅkatamātugāma”nti vutte “mātugāmo nāmesa bhikkhu na",
  "atk-s0513a3:1580_3": "sakkā rakkhituṃ, porāṇakapaṇḍitā supaṇṇabhavane katvā rakkhantāpi rakkhituṃ nāsakkhiṃsū”ti",
  "atk-s0513a3:1580_4": "vatvā tena yācito atītaṃ āhari.",
  "atk-s0513a3:1581_0": "Atīte bārāṇasiyaṃ tambarājā nāma rajjaṃ kāresi. Tassa suyonandī nāma aggamahesī ahosi",
  "atk-s0513a3:1581_1": "uttamarūpadharā. Tadā bodhisatto supaṇṇayoniyaṃ nibbatti, tasmiṃ kāle nāgadīpo sedumadīpo",
  "atk-s0513a3:1581_2": "nāma ahosi. Bodhisatto tasmiṃ dīpe supaṇṇabhavane vasati. So bārāṇasiṃ gantvā tambarājena",
  "atk-s0513a3:1581_3": "saddhiṃ māṇavakavesena jūtaṃ kīḷati. Tassa rūpasampattiṃ disvā paricārikā “amhākaṃ",
  "atk-s0513a3:1581_4": "raññā saddhiṃ evarūpo nāma māṇavako jūtaṃ kīḷatī”ti suyonandiyā ārocesuṃ. Sā sutvā",
  "atk-s0513a3:1581_5": "taṃ daṭṭhukāmā hutvā ekadivasaṃ alaṅkaritvā jūtamaṇḍalaṃ āgantvā paricārikānaṃ antare",
  "atk-s0513a3:1581_6": "ṭhitā naṃ olokesi. Sopi deviṃ olokesi. Dvepi aññamaññaṃ paṭibaddhacittā ahesuṃ. Supaṇṇarājā",
  "atk-s0513a3:1581_7": "attano ānubhāvena nagare vātaṃ samuṭṭhāpesi, gehapatanabhayena rājanivesanā manussā",
  "atk-s0513a3:1581_8": "nikkhamiṃsu. So attano ānubhāvena andhakāraṃ katvā deviṃ gahetvā ākāsena āgantvā",
  "atk-s0513a3:1581_9": "nāgadīpe attano bhavanaṃ pāvisi suyonandiyā gataṭṭhānaṃ jānantā nāma nāhesuṃ. So",
  "atk-s0513a3:1581_10": "tāya saddhiṃ abhiramamāno gantvā raññā saddhiṃ jūtaṃ kīḷati.",
  "atk-s0513a3:1582_0": "Rañño pana saggo nāma gandhabbo atthi, so deviyā gataṭṭhānaṃ ajānanto taṃ gandhabbaṃ",
  "atk-s0513a3:1582_1": "āmantetvā “gaccha, tāta, gandhabba sabbaṃ thalajalapathaṃ anuvicaritvā deviyā gataṭṭhānaṃ",
  "atk-s0513a3:1582_2": "passā”ti uyyojesi. So paribbayaṃ gahetvā dvāragāmato paṭṭhāya vicinanto kurukacchaṃ",
  "atk-s0513a3:1582_3": "pāpuṇi. Tadā kurukacchavāṇijā nāvāya suvaṇṇabhūmiṃ gacchanti. So te upasaṅkamitvā",
  "atk-s0513a3:1582_4": "“ahaṃ gandhabbo nāvāya vetanaṃ khaṇḍetvā tumhākaṃ gandhabbaṃ karissāmi, mampi nethā”ti",
  "atk-s0513a3:1582_5": "āha. Te “sādhū”ti tampi āropetvā nāvaṃ vissajjesuṃ. Te sukhapayātāya nāvāya taṃ pakkositvā",
  "atk-s0513a3:1582_6": "“gandhabbaṃ no karohī”ti āhaṃsu. “Ahaṃ ce gandhabbaṃ kareyyaṃ, mayi pana gandhabbaṃ",
  "atk-s0513a3:1582_7": "karonte macchā calissanti, atha vo nāvo bhijjissatī”ti. “Manussamatte gandhabbaṃ",
  "atk-s0513a3:1582_8": "karonte macchānaṃ calanaṃ nāma natthi, karohī”ti. “Tena hi mā mayhaṃ kujjhitthā”ti",
  "atk-s0513a3:1582_9": "vīṇaṃ mucchitvā tantissarena gītassaraṃ, gītassarena tantissaraṃ anatikkamitvā gandhabbaṃ",
  "atk-s0513a3:1582_10": "akāsi. Tena saddena sammattā hutvā macchā caliṃsu.",
  "atk-s0513a3:1583_0": "Atheko makaro uppatitvā nāvāya patanto nāvaṃ bhindi. Saggo phalake nipajjitvā yathāvātaṃ",
  "atk-s0513a3:1583_1": "gacchanto nāgadīpe supaṇṇabhavanassa nigrodharukkhassa santikaṃ pāpuṇi. Suyonandīpi",
  "atk-s0513a3:1583_2": "devī supaṇṇarājassa jūtaṃ kīḷituṃ gatakāle vimānā otaritvā velante vicarantī saggaṃ",
  "atk-s0513a3:1583_3": "gandhabbaṃ disvā sañjānitvā “kathaṃ āgatosī”ti pucchi. So sabbaṃ kathesi. “Tena hi",
  "atk-s0513a3:1583_4": "mā bhāyī”ti taṃ assāsetvā bāhāhi pariggahetvā vimānaṃ āropetvā sayanapiṭṭhe nipajjāpetvā",
  "atk-s0513a3:1583_5": "samassatthakāle dibbabhojanaṃ datvā dibbagandhodakena nhāpetvā dibbavatthehi acchādetvā",
  "atk-s0513a3:1583_6": "dibbagandhapupphehi alaṅkaritvā puna dibbasayane nipajjāpesi. Evaṃ divasaṃ pariggahamānā",
  "atk-s0513a3:1583_7": "supaṇṇarañño āgamanavelāya paṭicchādetvā gatakāle tena saddhiṃ kilesavasena abhirami.",
  "atk-s0513a3:1583_8": "Tato māsaddhamāsaccayena bārāṇasivāsino vāṇijā dārudakagahaṇatthāya tasmiṃ dīpe nigrodharukkhamūlaṃ",
  "atk-s0513a3:1583_9": "sampattā. So tehi saddhiṃ nāvaṃ abhiruyha bārāṇasiṃ gantvā rājānaṃ disvāva tassa",
  "atk-s0513a3:1583_10": "jūtakīḷanavelāya vīṇaṃ gahetvā rañño gandhabbaṃ karonto paṭhamaṃ gāthamāha –",
  "atk-s0513a3:1584": "55.",
  "atk-s0513a3:1585": "“Vāti gandho timirānaṃ, kusamuddo ca ghosavā;",
  "atk-s0513a3:1586": "Dūre ito suyonandī, tamba kāmā tudanti ma”nti.",
  "atk-s0513a3:1587_0": "Tattha timirānanti timirarukkhapupphānaṃ. Taṃ kira nigrodhaṃ parivāretvā timirarukkhā",
  "atk-s0513a3:1587_1": "atthi, te sandhāyevaṃ vadati. Kusamuddoti khuddakasamuddo. Ghosavāti mahāravo. Tasseva",
  "atk-s0513a3:1587_2": "nigrodhassa santike samuddaṃ sandhāyevamāha. Itoti imamhā nagarā. Tambāti rājānaṃ",
  "atk-s0513a3:1587_3": "ālapati. Atha vā tambakāmāti tambena kāmitakāmā tambakāmā nāma. Te maṃ hadaye vijjhantīti dīpeti.",
  "atk-s0513a3:1588": "Taṃ sutvā supaṇṇo dutiyaṃ gāthamāha –",
  "atk-s0513a3:1589": "56.",
  "atk-s0513a3:1590": "“Kathaṃ samuddamatari, kathaṃ addakkhi sedumaṃ;",
  "atk-s0513a3:1591": "Kathaṃ tassā ca tuyhañca, ahu sagga samāgamo”ti.",
  "atk-s0513a3:1592": "Tattha sedumanti sedumadīpaṃ.",
  "atk-s0513a3:1593": "Tato saggo tisso gāthā abhāsi –",
  "atk-s0513a3:1594": "57.",
  "atk-s0513a3:1595": "“Kurukacchā payātānaṃ, vāṇijānaṃ dhanesinaṃ;",
  "atk-s0513a3:1596": "Makarehi abhidā nāvā, phalakenāhamaplaviṃ.",
  "atk-s0513a3:1597": "58.",
  "atk-s0513a3:1598": "“Sā maṃ saṇhena mudunā, niccaṃ candanagandhinī;",
  "atk-s0513a3:1599": "Aṅgena uddharī bhaddā, mātā puttaṃva orasaṃ.",
  "atk-s0513a3:1600": "59.",
  "atk-s0513a3:1601": "“Sā maṃ annena pānena, vatthena sayanena ca;",
  "atk-s0513a3:1602": "Attanāpi ca mandakkhī, evaṃ tamba vijānahī”ti.",
  "atk-s0513a3:1603_0": "Tattha sā maṃ saṇhena mudunāti evaṃ phalakena tīraṃ uttiṇṇaṃ maṃ samuddatīre vicarantī",
  "atk-s0513a3:1603_1": "sā disvā “mā bhāyī”ti saṇhena mudunā vacanena samassāsetvāti attho. Aṅgenāti bāhuyugaḷaṃ",
  "atk-s0513a3:1603_2": "idha “aṅgenā”ti vuttaṃ. Bhaddāti dassanīyā pāsādikā. Sā maṃ annenāti sā maṃ etena",
  "atk-s0513a3:1603_3": "annādinā santappesīti attho. Attanāpi cāti na kevalaṃ annādīheva, attanāpi maṃ abhiramentī",
  "atk-s0513a3:1603_4": "santappesīti dīpeti. Mandakkhīti mandadassanī, mudunā ākārena olokanasīlāti vuttaṃ",
  "atk-s0513a3:1603_5": "hoti. “Mattakkhī”tipi pāṭho, madamattehi viya akkhīhi samannāgatāti attho. Evaṃ tambāti",
  "atk-s0513a3:1603_6": "evaṃ tambarāja jānāhīti.",
  "atk-s0513a3:1604_0": "Supaṇṇo gandhabbassa kathentasseva vippaṭisārī hutvā “ahaṃ supaṇṇabhavane vasantopi",
  "atk-s0513a3:1604_1": "rakkhituṃ nāsakkhiṃ, kiṃ me tāya dussīlāyā”ti taṃ ānetvā rañño paṭidatvā pakkāmi,",
  "atk-s0513a3:1604_2": "tato paṭṭhāya puna nāgacchīti.",
  "atk-s0513a3:1605_0": "Satthā imaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne",
  "atk-s0513a3:1605_1": "ukkaṇṭhitabhikkhu sotāpattiphale patiṭṭhahi. Tadā rājā ānando ahosi, supaṇṇarājā",
  "atk-s0513a3:1605_2": "pana ahameva ahosinti.",
  "atk-s0513a3:1606": "Suyonandījātakavaṇṇanā dasamā.",
  "atk-s0513a3:1607": "Maṇikuṇḍalavaggo paṭhamo.",
  "atk-s0513a3:1608": "2. Vaṇṇārohavaggo",
  "atk-s0513a3:1610": "[361] 1. Vaṇṇārohajātakavaṇṇanā",
  "atk-s0513a3:1611_0": "Vaṇṇārohenāti idaṃ satthā jetavane viharanto dve aggasāvake ārabbha kathesi. Ekasmiñhi",
  "atk-s0513a3:1611_1": "samaye ubhopi mahātherā “imaṃ antovassaṃ suññāgāraṃ anubrūhessāmā”ti satthāraṃ āpucchitvā",
  "atk-s0513a3:1611_2": "gaṇaṃ pahāya sayameva pattacīvaraṃ ādāya jetavanā nikkhamitvā ekaṃ paccantagāmaṃ",
  "atk-s0513a3:1611_3": "nissāya araññe vihariṃsu. Aññataropi vighāsādapuriso therānaṃ upaṭṭhānaṃ karonto",
  "atk-s0513a3:1611_4": "tattheva ekamante vasi. So therānaṃ samaggavāsaṃ disvā “ime ativiya samaggā vasanti,",
  "atk-s0513a3:1611_5": "sakkā nu kho ete aññamaññaṃ bhinditu”nti cintetvā sāriputtattheraṃ upasaṅkamitvā",
  "atk-s0513a3:1611_6": "“kiṃ nu kho, bhante, ayyena mahāmoggallānattherena saddhiṃ tumhākaṃ kiñci veraṃ atthī”ti",
  "atk-s0513a3:1611_7": "pucchi. “Kiṃ panāvuso”ti. Esa, bhante, mama āgatakāle “sāriputto nāma jātigottakulapadesehi",
  "atk-s0513a3:1611_8": "vā sutaganthapaṭivedhaiddhīhi vā mayā saddhiṃ kiṃ pahotī”ti tumhākaṃ aguṇameva kathesīti.",
  "atk-s0513a3:1611_9": "Thero sitaṃ katvā “gaccha tvaṃ āvuso”ti āha.",
  "atk-s0513a3:1612_0": "So aparasmimpi divase mahāmoggallānattherampi upasaṅkamitvā tatheva kathesi. Sopi",
  "atk-s0513a3:1612_1": "naṃ sitaṃ katvā “gaccha, tvaṃ, āvuso”ti vatvā sāriputtattheraṃ upasaṅkamitvā “āvuso,",
  "atk-s0513a3:1612_2": "eso vighāsādo tumhākaṃ santike kiñci kathesī”ti pucchi. “Āmāvuso, mayhampi santike",
  "atk-s0513a3:1612_3": "kathesi, imaṃ nīharituṃ vaṭṭatī”ti. “Sādhu, āvuso, nīharā”ti vutte thero “mā idha",
  "atk-s0513a3:1612_4": "vasī”ti accharaṃ paharitvā taṃ nīhari. Te ubhopi samaggavāsaṃ vasitvā satthu santikaṃ",
  "atk-s0513a3:1612_5": "gantvā vanditvā nisīdiṃsu. Satthā paṭisanthāraṃ katvā “sukhena vassaṃ vasitthā”ti",
  "atk-s0513a3:1612_6": "pucchitvā “bhante, eko vighāsādo amhe bhinditukāmo hutvā bhindituṃ asakkonto palāyī”ti",
  "atk-s0513a3:1612_7": "vutte “na kho so, sāriputta, idāneva, pubbepesa tumhe ‘bhindissāmī’ti bhindituṃ asakkonto",
  "atk-s0513a3:1612_8": "palāyī”ti vatvā tehi yācito atītaṃ āhari.",
  "atk-s0513a3:1613_0": "Atīte bārāṇasiyaṃ brahmadatte rajjaṃ kārente bodhisatto araññe rukkhadevatā ahosi.",
  "atk-s0513a3:1613_1": "Tadā sīho ca byaggho ca araññe pabbataguhāyaṃ vasanti. Eko siṅgālo te upaṭṭhahanto",
  "atk-s0513a3:1613_2": "tesaṃ vighāsaṃ khāditvā mahākāyo hutvā ekadivasaṃ cintesi “mayā sīhabyagghānaṃ maṃsaṃ",
  "atk-s0513a3:1613_3": "na khāditapubbaṃ, mayā ime dve jane bhindituṃ vaṭṭati, tato nesaṃ kalahaṃ katvā matānaṃ",
  "atk-s0513a3:1613_4": "maṃsaṃ khādissāmī”ti. So sīhaṃ upasaṅkamitvā “kiṃ, sāmi, tumhākaṃ byagghena saddhiṃ",
  "atk-s0513a3:1613_5": "kiñci veraṃ atthī”ti pucchi. “Kiṃ pana, sammā”ti? Esa, bhante, mamāgatakāle “sīho",
  "atk-s0513a3:1613_6": "nāma sarīravaṇṇena vā ārohapariṇāhena vā jātibalavīriyehi vā mama kalabhāgampi na",
  "atk-s0513a3:1613_7": "pāpuṇātī”ti tumhākaṃ aguṇameva kathesīti. Atha naṃ sīho “gaccha tvaṃ, na so evaṃ",
  "atk-s0513a3:1613_8": "kathessatī”ti āha. Byagghampi upasaṅkamitvā eteneva upāyena kathesi. Taṃ sutvā byagghopi",
  "atk-s0513a3:1613_9": "sīhaṃ upasaṅkamitvā “samma, tvaṃ kira idañcidañca vadesī”ti pucchanto paṭhamaṃ gāthamāha –",
  "atk-s0513a3:1614": "60.",
  "atk-s0513a3:1615": "“Vaṇṇārohena jātiyā, balanikkamanena ca;",
  "atk-s0513a3:1616": "Subāhu na mayā seyyo, sudāṭha iti bhāsasī”ti.",
  "atk-s0513a3:1617_0": "Tattha balanikkamanena cāti kāyabalena ceva vīriyabalena ca. Subāhu na mayā seyyoti",
  "atk-s0513a3:1617_1": "ayaṃ subāhu nāma byaggho etehi kāraṇehi mayā neva sadiso na uttaritaroti saccaṃ kira",
  "atk-s0513a3:1617_2": "tvaṃ sobhanāhi dāṭhāhi samannāgata sudāṭha migarāja, evaṃ vadesīti.",
  "atk-s0513a3:1618": "Taṃ sutvā sudāṭho sesā catasso gāthā abhāsi –",
  "atk-s0513a3:1619": "61.",
  "atk-s0513a3:1620": "“Vaṇṇārohena jātiyā, balanikkamanena ca;",
  "atk-s0513a3:1621": "Sudāṭho na mayā seyyo, subāhu iti bhāsasi.",
  "atk-s0513a3:1622": "62.",
  "atk-s0513a3:1623": "“Evaṃ ce maṃ viharantaṃ, subāhu samma dubbhasi;",
  "atk-s0513a3:1624": "Na dānāhaṃ tayā saddhiṃ, saṃvāsamabhirocaye.",
  "atk-s0513a3:1625": "63.",
  "atk-s0513a3:1626": "“Yo paresaṃ vacanāni, saddaheyya yathātathaṃ;",
  "atk-s0513a3:1627": "Khippaṃ bhijjetha mittasmiṃ, verañca pasave bahuṃ.",
  "atk-s0513a3:1628": "64.",
  "atk-s0513a3:1629": "“Na so mitto yo sadā appamatto, bhedāsaṅkī randhamevānupassī;",
  "atk-s0513a3:1630": "Yasmiñca setī urasīva putto, sa ve mitto yo abhejjo parehī”ti.",
  "atk-s0513a3:1631_0": "Tattha sammāti vayassa. Dubbhasīti yadi evaṃ tayā saddhiṃ samaggavāsaṃ vasantaṃ maṃ",
  "atk-s0513a3:1631_1": "siṅgālassa kathaṃ gahetvā tvaṃ dubbhasi hanituṃ icchasi, ito dāni paṭṭhāya ahaṃ tayā",
  "atk-s0513a3:1631_2": "saddhiṃ saṃvāsaṃ na abhirocaye. Yathātathanti tathato yathātathaṃ yathātacchaṃ avisaṃvādakena",
  "atk-s0513a3:1631_3": "ariyena vuttavacanaṃ saddhātabbaṃ. Evaṃ yo yesaṃ kesañci paresaṃ vacanāni saddahethāti",
  "atk-s0513a3:1631_4": "attho. Yo sadā appamattoti yo niccaṃ appamatto hutvā mittassa vissāsaṃ na deti, so",
  "atk-s0513a3:1631_5": "mitto nāma na hotīti attho. Bhedāsaṅkīti “ajja bhijjissati, sve bhijjissatī”ti evaṃ",
  "atk-s0513a3:1631_6": "mittassa bhedameva āsaṅkati. Randhamevānupassīti chiddaṃ vivarameva passanto. Urasīva",
  "atk-s0513a3:1631_7": "puttoti yasmiṃ mitte mātu hadaye putto viya nirāsaṅko nibbhayo seti.",
  "atk-s0513a3:1632": "Iti imāhi catūhi gāthāhi sīhena mittaguṇe kathite byaggho “mayhaṃ doso”ti sīhaṃ khamāpesi. Te tattheva samaggavāsaṃ vasiṃsu. Siṅgālo pana palāyitvā aññattha gato.",
  "atk-s0513a3:1633_0": "Satthā imaṃ dhammadesanaṃ āharitvā jātakaṃ samodhānesi – “tadā siṅgālo vighāsādo",
  "atk-s0513a3:1633_1": "ahosi, sīho sāriputto, byaggho moggallāno, taṃ kāraṇaṃ paccakkhato diṭṭhā tasmiṃ",
  "atk-s0513a3:1633_2": "vane nivuttharukkhadevatā pana ahameva ahosi”nti.",
  "atk-s0513a3:1634": "Vaṇṇārohajātakavaṇṇanā paṭhamā.",
  "atk-s0513a3:1636": "[362] 2. Sīlavīmaṃsajātakavaṇṇanā",
  "atk-s0513a3:1637_0": "Sīlaṃ seyyoti idaṃ satthā jetavane viharanto ekaṃ sīlavīmaṃsakabrāhmaṇaṃ ārabbha",
  "atk-s0513a3:1637_1": "kathesi. Taṃ kira rājā “esa sīlasampanno”ti aññehi brāhmaṇehi atirekaṃ katvā passati.",
  "atk-s0513a3:1637_2": "So cintesi “kiṃ nu kho maṃ rājā ‘sīlasampanno’ti aññehi atirekaṃ katvā passati, udāhu",
  "atk-s0513a3:1637_3": "‘sutadharayutto’ti, vīmaṃsissāmi tāva sīlassa vā sutassa vā mahantabhāva”nti. So",
  "atk-s0513a3:1637_4": "ekadivasaṃ heraññikaphalakato kahāpaṇaṃ gaṇhi. Heraññiko garubhāvena na kiñci āha,",
  "atk-s0513a3:1637_5": "dutiyavārepi na kiñci āha. Tatiyavāre pana taṃ “vilopakhādako”ti gāhāpetvā rañño",
  "atk-s0513a3:1637_6": "dassetvā “kiṃ iminā kata”nti vutte “kuṭumbaṃ vilumpatī”ti āha. “Saccaṃ kira, brāhmaṇā”ti?",
  "atk-s0513a3:1637_7": "“Na, mahārāja, kuṭumbaṃ vilumpāmi, mayhaṃ pana ‘sīlaṃ nu kho mahantaṃ, sutaṃ nu kho’ti",
  "atk-s0513a3:1637_8": "kukkuccaṃ ahosi, svāhaṃ ‘etesu kataraṃ nu kho mahanta’nti vīmaṃsanto tayo vāre kahāpaṇaṃ",
  "atk-s0513a3:1637_9": "gaṇhiṃ, taṃ maṃ esa bandhāpetvā tumhākaṃ dasseti. Idāni me sutato sīlassa mahantabhāvo",
  "atk-s0513a3:1637_10": "ñāto, na me gharāvāsenattho, pabbajissāmaha”nti pabbajjaṃ anujānāpetvā gharadvāraṃ",
  "atk-s0513a3:1637_11": "anoloketvāva jetavanaṃ gantvā satthāraṃ pabbajjaṃ yāci. Tassa satthā pabbajjañca",
  "atk-s0513a3:1637_12": "upasampadañca dāpesi. So acirūpasampanno vipassanaṃ vipassitvā aggaphale patiṭṭhahi.",
  "atk-s0513a3:1637_13": "Bhikkhū dhammasabhāyaṃ kathaṃ samuṭṭhāpesuṃ “āvuso, asukabrāhmaṇo attano sīlaṃ vīmaṃsitvā",
  "atk-s0513a3:1637_14": "pabbajito vipassitvā arahattaṃ patto”ti. Satthā āgantvā “kāya nuttha, bhikkhave,",
  "atk-s0513a3:1637_15": "etarahi kathāya sannisinnā”ti pucchitvā “imāya nāmā”ti vutte “na, bhikkhave, idāni",
  "atk-s0513a3:1637_16": "ayameva, pubbe paṇḍitāpi sīlaṃ vīmaṃsitvā pabbajitvā attano patiṭṭhaṃ kariṃsuyevā”ti vatvā atītaṃ āhari.",
  "atk-s0513a3:1638_0": "Atīte bārāṇasiyaṃ brahmadatte rajjaṃ kārente bodhisatto brāhmaṇakule nibbattitvā",
  "atk-s0513a3:1638_1": "vayappatto takkasilāyaṃ sabbasippāni uggaṇhitvā bārāṇasiṃ āgantvā rājānaṃ passi.",
  "atk-s0513a3:1638_2": "Rājā tassa purohitaṭṭhānaṃ adāsi. So pañca sīlāni rakkhati. Rājāpi naṃ “sīlavā”ti",
  "atk-s0513a3:1638_3": "garuṃ katvā passi. So cintesi “kiṃ nu kho rājā ‘sīlavā’ti maṃ garuṃ katvā passati,",
  "atk-s0513a3:1638_4": "udāhu ‘sutadharayutto”’ti. Sabbaṃ paccuppannavatthusadisameva. Idha pana so brāhmaṇo",
  "atk-s0513a3:1638_5": "“idāni me sutato sīlassa mahantabhāvo ñāto”ti vatvā imā pañca gāthā abhāsi –",
  "atk-s0513a3:1639": "65.",
  "atk-s0513a3:1640": "“Sīlaṃ seyyo sutaṃ seyyo, iti me saṃsayo ahu;",
  "atk-s0513a3:1641": "Sīlameva sutā seyyo, iti me natthi saṃsayo.",
  "atk-s0513a3:1642": "66.",
  "atk-s0513a3:1643": "“Moghā jāti ca vaṇṇo ca, sīlameva kiruttamaṃ;",
  "atk-s0513a3:1644": "Sīlena anupetassa, sutenattho na vijjati.",
  "atk-s0513a3:1645": "67.",
  "atk-s0513a3:1646": "“Khattiyo ca adhammaṭṭho, vesso cādhammanissito;",
  "atk-s0513a3:1647": "Te pariccajjubho loke, upapajjanti duggatiṃ.",
  "atk-s0513a3:1648": "68.",
  "atk-s0513a3:1649": "“Khattiyā brāhmaṇā vessā, suddā caṇḍālapukkusā;",
  "atk-s0513a3:1650": "Idha dhammaṃ caritvāna, bhavanti tidive samā.",
  "atk-s0513a3:1651": "69.",
  "atk-s0513a3:1652": "“Na vedā samparāyāya, na jāti nāpi bandhavā;",
  "atk-s0513a3:1653": "Sakañca sīlaṃ saṃsuddhaṃ, samparāyāya sukhāya cā”ti.",
  "atk-s0513a3:1654_0": "Tattha sīlameva sutā seyyoti sutapariyattito sataguṇena sahassaguṇena sīlameva uttaritaranti.",
  "atk-s0513a3:1654_1": "Evañca pana vatvā sīlaṃ nāmetaṃ ekavidhaṃ saṃvaravasena, duvidhaṃ cārittavārittavasena,",
  "atk-s0513a3:1654_2": "tividhaṃ kāyikavācasikamānasikavasena, catubbidhaṃ pātimokkhasaṃvaraindriyasaṃvaraājīvapārisuddhipaccayasannissitavasenāti",
  "atk-s0513a3:1654_3": "mātikaṃ ṭhapetvā vitthārento sīlassa vaṇṇaṃ abhāsi.",
  "atk-s0513a3:1655_0": "Moghāti aphalā tucchā. Jātīti khattiyakulādīsu nibbatti. Vaṇṇoti sarīravaṇṇo abhirūpabhāvo.",
  "atk-s0513a3:1655_1": "Yā hi yasmā sīlarahitassa jātisampadā vā vaṇṇasampadā vā saggasukhaṃ dātuṃ na sakkoti,",
  "atk-s0513a3:1655_2": "tasmā ubhayampi taṃ “mogha”nti āha. Sīlameva kirāti anussavavasena vadati, na pana",
  "atk-s0513a3:1655_3": "sayaṃ jānāti. Anupetassāti anupagatassa. Sutenattho na vijjatīti sīlarahitassa sutapariyattimattena",
  "atk-s0513a3:1655_4": "idhaloke vā paraloke vā kāci vaḍḍhi nāma natthi.",
  "atk-s0513a3:1656_0": "Tato parā dve gāthā jātiyā moghabhāvadassanatthaṃ vuttā. Tattha te pariccajjubho",
  "atk-s0513a3:1656_1": "loketi te dussīlā devalokañca manussalokañcāti ubhopi loke pariccajitvā duggatiṃ",
  "atk-s0513a3:1656_2": "upapajjanti. Caṇḍālapukkusāti chavachaḍḍakacaṇḍālā ca pupphachaḍḍakapukkusā ca. Bhavanti",
  "atk-s0513a3:1656_3": "tidive samāti ete sabbepi sīlānubhāvena devaloke nibbattā samā honti nibbisesā, devātveva saṅkhyaṃ gacchanti.",
  "atk-s0513a3:1657_0": "Pañcamagāthā sabbesampi sutādīnaṃ moghabhāvadassanatthaṃ vuttā. Tassattho – mahārāja,",
  "atk-s0513a3:1657_1": "ete vedādayo ṭhapetvā idhaloke yasamattadānaṃ samparāye dutiye vā tatiye vā bhave",
  "atk-s0513a3:1657_2": "yasaṃ vā sukhaṃ vā dātuṃ nāma na sakkonti, parisuddhaṃ pana attano sīlameva taṃ dātuṃ sakkotīti.",
  "atk-s0513a3:1658_0": "Evaṃ mahāsatto sīlaguṇe thometvā rājānaṃ pabbajjaṃ anujānāpetvā taṃ divasameva himavantaṃ",
  "atk-s0513a3:1658_1": "pavisitvā isipabbajjaṃ pabbajitvā abhiññā ca samāpattiyo ca nibbattetvā aparihīnajjhāno",
  "atk-s0513a3:1658_2": "brahmalokaparāyaṇo ahosi.",
  "atk-s0513a3:1659": "Satthā imaṃ dhammadesanaṃ āharitvā jātakaṃ samodhānesi – “tadā sīlaṃ vīmaṃsitvā isipabbajjaṃ pabbajito ahameva ahosi”nti.",
  "atk-s0513a3:1660": "Sīlavīmaṃsajātakavaṇṇanā dutiyā.",
  "atk-s0513a3:1662": "[363] 3. Hirijātakavaṇṇanā",
  "atk-s0513a3:1663_0": "Hiriṃ tarantanti idaṃ satthā jetavane viharanto anāthapiṇḍikassa sahāyaṃ paccantavāsiseṭṭhiṃ",
  "atk-s0513a3:1663_1": "ārabbha kathesi. Dvepi vatthūni ekakanipāte navamavaggassa pariyosānajātake vitthāritāneva.",
  "atk-s0513a3:1663_2": "Idha pana “paccantavāsiseṭṭhino manussā acchinnasabbasāpateyyā attano santakassa",
  "atk-s0513a3:1663_3": "assāmino hutvā palātā”ti bārāṇasiseṭṭhissa ārocite bārāṇasiseṭṭhi “attano santikaṃ",
  "atk-s0513a3:1663_4": "āgatānaṃ kattabbaṃ akarontā nāma paṭikārake na labhantiyevā”ti vatvā imā gāthā abhāsi –",
  "atk-s0513a3:1664": "70.",
  "atk-s0513a3:1665": "“Hiriṃ tarantaṃ vijigucchamānaṃ, tavāhamasmī iti bhāsamānaṃ;",
  "atk-s0513a3:1666": "Seyyāni kammāni anādiyantaṃ, neso mamanti iti naṃ vijaññā.",
  "atk-s0513a3:1667": "71.",
  "atk-s0513a3:1668": "“Yañhi kayirā tañhi vade, yaṃ na kayirā na taṃ vade;",
  "atk-s0513a3:1669": "Akarontaṃ bhāsamānaṃ, parijānanti paṇḍitā.",
  "atk-s0513a3:1670": "72.",
  "atk-s0513a3:1671": "“Na so mitto yo sadā appamatto, bhedāsaṅkī randhamevānupassī;",
  "atk-s0513a3:1672": "Yasmiñca setī urasīva putto, sa ve mitto yo abhejjo parehi.",
  "atk-s0513a3:1673": "73.",
  "atk-s0513a3:1674": "“Pāmojjakaraṇaṃ ṭhānaṃ, pasaṃsāvahanaṃ sukhaṃ;",
  "atk-s0513a3:1675": "Phalānisaṃso bhāveti, vahanto porisaṃ dhuraṃ.",
  "atk-s0513a3:1676": "74.",
  "atk-s0513a3:1677": "“Pavivekarasaṃ pitvā, rasaṃ upasamassa ca;",
  "atk-s0513a3:1678": "Niddaro hoti nippāpo, dhammappītirasaṃ piva”nti.",
  "atk-s0513a3:1679_0": "Tattha hiriṃ tarantanti lajjaṃ atikkantaṃ. Vijigucchamānanti mittabhāvena jigucchayamānaṃ.",
  "atk-s0513a3:1679_1": "Tavāhamasmīti “tava ahaṃ mitto”ti kevalaṃ vacanamatteneva bhāsamānaṃ. Seyyāni kammāniti",
  "atk-s0513a3:1679_2": "“dassāmi karissāmī”ti vacanassa anurūpāni uttamakammāni. Anādiyantanti akarontaṃ.",
  "atk-s0513a3:1679_3": "Neso mamanti evarūpaṃ puggalaṃ “na eso mama mitto”ti vijaññā.",
  "atk-s0513a3:1680_0": "Pāmojjakaraṇaṃ ṭhānanti dānampi sīlampi bhāvanāpi paṇḍitehi kalyāṇamittehi saddhiṃ",
  "atk-s0513a3:1680_1": "mittabhāvopi. Idha pana vuttappakāraṃ mittabhāvameva sandhāyevamāha. Paṇḍitena hi",
  "atk-s0513a3:1680_2": "kalyāṇamittena saddhiṃ mittabhāvo pāmojjampi karoti, pasaṃsampi vahati. Idhalokaparalokesu",
  "atk-s0513a3:1680_3": "kāyikacetasikasukhahetuto “sukha”ntipi vuccati, tasmā etaṃ phalañca ānisaṃsañca sampassamāno",
  "atk-s0513a3:1680_4": "phalānisaṃso kulaputto purisehi vahitabbaṃ dānasīlabhāvanāmittabhāvasaṅkhātaṃ catubbidhampi",
  "atk-s0513a3:1680_5": "porisaṃ dhuraṃ vahanto etaṃ mittabhāvasaṅkhātaṃ pāmojjakaraṇaṃ ṭhānaṃ pasaṃsāvahanaṃ",
  "atk-s0513a3:1680_6": "sukhaṃ bhāveti vaḍḍheti, na paṇḍitehi mittabhāvaṃ bhindatīti dīpeti.",
  "atk-s0513a3:1681_0": "Pavivekarasanti kāyacittaupadhivivekānaṃ rasaṃ te viveke nissāya uppannaṃ somanassarasaṃ.",
  "atk-s0513a3:1681_1": "Upasamassa cāti kilesūpasamena laddhasomanassassa. Niddaro hoti nippāpoti sabbakilesadarathābhāvena",
  "atk-s0513a3:1681_2": "niddaro, kilesābhāvena nippāpo hoti. Dhammappītirasanti dhammapītisaṅkhātaṃ rasaṃ,",
  "atk-s0513a3:1681_3": "vimuttipītiṃ pivantoti attho.",
  "atk-s0513a3:1682": "Iti mahāsatto pāpamittasaṃsaggato ubbiggo pavivekarasena amatamahānibbānaṃ pāpetvā desanāya kūṭaṃ gaṇhi.",
  "atk-s0513a3:1683": "Satthā imaṃ dhammadesanaṃ āharitvā jātakaṃ samodhānesi – “tadā paccantavāsī idāni paccantavāsīyeva, tadā bārāṇasiseṭṭhi ahameva ahosi”nti.",
  "atk-s0513a3:1684": "Hirijātakavaṇṇanā tatiyā.",
  "atk-s0513a3:1686": "[364] 4. Khajjopanakajātakavaṇṇanā",
  "atk-s0513a3:1687": "75-79.",
  "atk-s0513a3:1688": "Ko nu santamhi pajjoteti ayaṃ khajjopanakapañho mahāumaṅge vitthārato āvi bhavissati.",
  "atk-s0513a3:1689": "Khajjopanakajātakavaṇṇanā catutthā.",
  "atk-s0513a3:1691": "[365] 5. Ahituṇḍikajātakavaṇṇanā",
  "atk-s0513a3:1692_0": "Dhuttomhīti idaṃ satthā jetavane viharanto ekaṃ mahallakabhikkhuṃ ārabbha kathesi.",
  "atk-s0513a3:1692_1": "Vatthu heṭṭhā sālūkajātake vitthāritaṃ. Idhāpi so mahallako ekaṃ gāmadārakaṃ pabbājetvā",
  "atk-s0513a3:1692_2": "akkosati paharati. Dārako palāyitvā vibbhami. Dutiyampi naṃ pabbājetvā tathevākāsi.",
  "atk-s0513a3:1692_3": "Dutiyampi vibbhamitvā puna yāciyamāno oloketumpi na icchi. Bhikkhū dhammasabhāyaṃ",
  "atk-s0513a3:1692_4": "kathaṃ samuṭṭhāpesuṃ “āvuso, asuko nāma mahallako attano sāmaṇerena sahāpi vināpi",
  "atk-s0513a3:1692_5": "vattituṃ na sakkoti, itaro tassa dosaṃ disvā puna oloketumpi na icchi, suhadayo kumārako”ti.",
  "atk-s0513a3:1692_6": "Satthā āgantvā “kāya nuttha, bhikkhave, etarahi kathāya sannisinnā”ti pucchitvā “imāya",
  "atk-s0513a3:1692_7": "nāmā”ti vutte “na, bhikkhave, idāneva, pubbepesa sāmaṇero suhadayova, sakiṃ dosaṃ",
  "atk-s0513a3:1692_8": "disvā puna oloketumpi na icchī”ti vatvā atītaṃ āhari.",
  "atk-s0513a3:1693_0": "Atīte bārāṇasiyaṃ brahmadatte rajjaṃ kārente bodhisatto dhaññavāṇijakule nibbattitvā",
  "atk-s0513a3:1693_1": "vayappatto dhaññavikkayena jīvikaṃ kappesi. Atheko ahituṇḍiko makkaṭaṃ gahetvā sikkhāpetvā",
  "atk-s0513a3:1693_2": "ahiṃ kīḷāpento bārāṇasiyaṃ ussave ghuṭṭhe taṃ makkaṭaṃ dhaññavāṇijakassa santike",
  "atk-s0513a3:1693_3": "ṭhapetvā ahiṃ kīḷāpento satta divasāni vicari. Sopi vāṇijo makkaṭassa khādanīyaṃ",
  "atk-s0513a3:1693_4": "bhojanīyaṃ adāsi. Ahituṇḍiko sattame divase ussavakīḷanato āgantvā taṃ makkaṭaṃ veḷupesikāya",
  "atk-s0513a3:1693_5": "tikkhattuṃ paharitvā taṃ ādāya uyyānaṃ gantvā bandhitvā niddaṃ okkami. Makkaṭo bandhanaṃ",
  "atk-s0513a3:1693_6": "mocetvā ambarukkhaṃ āruyha ambāni khādanto nisīdi. So pabuddho rukkhe makkaṭaṃ disvā",
  "atk-s0513a3:1693_7": "“etaṃ mayā upalāpetvā gahetuṃ vaṭṭatī”ti tena saddhiṃ sallapanto paṭhamaṃ gāthamāha –",
  "atk-s0513a3:1694": "80.",
  "atk-s0513a3:1695": "“Dhuttomhi samma sumukha, jūte akkhaparājito;",
  "atk-s0513a3:1696": "Harehi ambapakkāni, vīriyaṃ te bhakkhayāmase”ti.",
  "atk-s0513a3:1697": "Tattha akkhaparājitoti akkhehi parājito. Harehīti pātehi. Ayameva vā pāṭho.",
  "atk-s0513a3:1698": "Taṃ sutvā makkaṭo sesagāthā abhāsi –",
  "atk-s0513a3:1699": "81.",
  "atk-s0513a3:1700": "“Alikaṃ vata maṃ samma, abhūtena pasaṃsasi;",
  "atk-s0513a3:1701": "Ko te suto vā diṭṭho vā, sumukho nāma makkaṭo.",
  "atk-s0513a3:1702": "82.",
  "atk-s0513a3:1703": "“Ajjāpi me taṃ manasi, yaṃ maṃ tvaṃ ahituṇḍika;",
  "atk-s0513a3:1704": "Dhaññāpaṇaṃ pavisitvā, matto chātaṃ hanāsi maṃ.",
  "atk-s0513a3:1705": "83.",
  "atk-s0513a3:1706": "“Tāhaṃ saraṃ dukkhaseyyaṃ, api rajjampi kāraye;",
  "atk-s0513a3:1707": "Nevāhaṃ yācito dajjaṃ, tathā hi bhayatajjito.",
  "atk-s0513a3:1708": "84.",
  "atk-s0513a3:1709": "“Yañca jaññā kule jātaṃ, gabbhe tittaṃ amacchariṃ;",
  "atk-s0513a3:1710": "Tena sakhiñca mittañca, dhīro sandhātumarahatī”ti.",
  "atk-s0513a3:1711_0": "Tattha alikaṃ vatāti musā vata. Abhūtenāti avijjamānena. Ko teti kva tayā. Sumukhoti",
  "atk-s0513a3:1711_1": "sundaramukho. Ahituṇḍikāti taṃ ālapati. “Ahikoṇḍikā”tipi pāṭho. Chātanti jighacchābhibhūtaṃ",
  "atk-s0513a3:1711_2": "dubbalaṃ kapaṇaṃ. Hanāsīti veḷupesikāya tikkhattuṃ paharasi. Tāhanti taṃ ahaṃ. Saranti",
  "atk-s0513a3:1711_3": "saranto. Dukkhaseyyanti tasmiṃ āpaṇe dukkhasayanaṃ. Api rajjampi kārayeti sacepi",
  "atk-s0513a3:1711_4": "bārāṇasirajjaṃ gahetvā mayhaṃ datvā maṃ rajjaṃ kāreyyāsi, evampi taṃ nevāhaṃ yācito",
  "atk-s0513a3:1711_5": "dajjaṃ, taṃ ekampi ambapakkaṃ ahaṃ tayā yācito na dadeyyaṃ. Kiṃkāraṇā? Tathā hi bhayatajjitoti,",
  "atk-s0513a3:1711_6": "tathā hi ahaṃ tayā bhayena tajjitoti attho.",
  "atk-s0513a3:1712_0": "Gabbhe tittanti subhojanarasena mātukucchiyaṃyeva alaṅkatapaṭiyatte sayanagabbheyeva",
  "atk-s0513a3:1712_1": "vā tittaṃ bhogāsāya akapaṇaṃ. Sakhiñca mittañcāti sakhibhāvañca mittabhāvañca tathārūpena",
  "atk-s0513a3:1712_2": "kulajātena tittena akapaṇena amaccharinā saddhiṃ paṇḍito sandhātuṃ puna ghaṭetuṃ",
  "atk-s0513a3:1712_3": "arahati, tayā pana kapaṇena ahituṇḍikena saddhiṃ ko mittabhāvaṃ puna ghaṭetunti attho.",
  "atk-s0513a3:1712_4": "Evañca pana vatvā vānaro vanaṃ sahasā pāvisi.",
  "atk-s0513a3:1713": "Satthā imaṃ dhammadesanaṃ āharitvā jātakaṃ samodhānesi – “tadā ahituṇḍiko mahallako ahosi, makkaṭo sāmaṇero, dhaññavāṇijo pana ahameva ahosi”nti.",
  "atk-s0513a3:1714": "Ahituṇḍikajātakavaṇṇanā pañcamā.",
  "atk-s0513a3:1716": "[366] 6. Gumbiyajātakavaṇṇanā",
  "atk-s0513a3:1717_0": "Madhuvaṇṇaṃ madhurasanti idaṃ satthā jetavane viharanto ukkaṇṭhitabhikkhuṃ ārabbha",
  "atk-s0513a3:1717_1": "kathesi. Tañhi satthā “saccaṃ kira tvaṃ bhikkhu ukkaṇṭhitosī”ti pucchitvā “saccaṃ,",
  "atk-s0513a3:1717_2": "bhante”ti vutte “kiṃ disvā”ti vatvā “alaṅkatamātugāma”nti vutte “bhikkhu ime pañca",
  "atk-s0513a3:1717_3": "kāmaguṇā nāma ekena gumbiyena yakkhena halāhalavisaṃ pakkhipitvā magge ṭhapitamadhusadisā”ti",
  "atk-s0513a3:1717_4": "vatvā tena yācito atītaṃ āhari.",
  "atk-s0513a3:1718_0": "Atīte bārāṇasiyaṃ brahmadatte rajjaṃ kārente bodhisatto satthavāhakule nibbattitvā",
  "atk-s0513a3:1718_1": "vayappatto bārāṇasito pañcahi sakaṭasatehi bhaṇḍaṃ ādāya vohāratthāya gacchanto mahāvattaniaṭavidvāraṃ",
  "atk-s0513a3:1718_2": "patvā satthake sannipātāpetvā “ambho, imasmiṃ magge visapaṇṇapupphaphalādīni atthi,",
  "atk-s0513a3:1718_3": "tumhe kiñci akhāditapubbaṃ khādantā maṃ apucchitvā mā khādittha, amanussāpi visaṃ",
  "atk-s0513a3:1718_4": "pakkhipitvā bhattapuṭamadhukaphalāni magge ṭhapenti, tānipi maṃ anāpucchitvā mā khāditthā”ti",
  "atk-s0513a3:1718_5": "ovādaṃ datvā maggaṃ paṭipajji. Atheko gumbiyo nāma yakkho aṭaviyā majjhaṭṭhāne magge",
  "atk-s0513a3:1718_6": "paṇṇāni attharitvā halāhalavisasaṃyuttāni madhupiṇḍāni ṭhapetvā sayaṃ maggasāmante",
  "atk-s0513a3:1718_7": "madhuṃ gaṇhanto viya rukkhe koṭṭento vicarati. Ajānantā “puññatthāya ṭhapitāni bhavissantī”ti",
  "atk-s0513a3:1718_8": "khāditvā jīvitakkhayaṃ pāpuṇanti. Amanussā āgantvā te khādanti. Bodhisattassa satthakamanussāpi",
  "atk-s0513a3:1718_9": "tāni disvā ekacce lolajātikā adhivāsetuṃ asakkontā khādiṃsu, paṇḍitajātikā “pucchitvā",
  "atk-s0513a3:1718_10": "khādissāmā”ti gahetvā aṭṭhaṃsu. Bodhisatto te disvā hatthagatāni chaḍḍāpesi, yehi",
  "atk-s0513a3:1718_11": "paṭhamataraṃ khāditāni, te mariṃsu. Yehi aḍḍhakhāditāni, tesaṃ vamanavirecanaṃ datvā",
  "atk-s0513a3:1718_12": "vantakāle catumadhuraṃ adāsi. Iti te tassa ānubhāvena jīvitaṃ paṭilabhiṃsu. Bodhisatto",
  "atk-s0513a3:1718_13": "sotthinā icchitaṭṭhānaṃ gantvā bhaṇḍaṃ vissajjetvā attano gehameva agamāsi. Tamatthaṃ",
  "atk-s0513a3:1718_14": "kathento satthā imā abhisambuddhagāthā abhāsi –",
  "atk-s0513a3:1719": "85.",
  "atk-s0513a3:1720": "“Madhuvaṇṇaṃ madhurasaṃ, madhugandhaṃ visaṃ ahu;",
  "atk-s0513a3:1721": "Gumbiyo ghāsamesāno, araññe odahī visaṃ.",
  "atk-s0513a3:1722": "86.",
  "atk-s0513a3:1723": "“Madhu iti maññamānā, ye taṃ visamakhādisuṃ;",
  "atk-s0513a3:1724": "Tesaṃ taṃ kaṭukaṃ āsi, maraṇaṃ tenupāgamuṃ.",
  "atk-s0513a3:1725": "87.",
  "atk-s0513a3:1726": "“Ye ca kho paṭisaṅkhāya, visaṃ taṃ parivajjayuṃ;",
  "atk-s0513a3:1727": "Te āturesu sukhitā, ḍayhamānesu nibbutā.",
  "atk-s0513a3:1728": "88.",
  "atk-s0513a3:1729": "“Evameva manussesu, visaṃ kāmā samohitā;",
  "atk-s0513a3:1730": "Āmisaṃ bandhanañcetaṃ, maccuveso guhāsayo.",
  "atk-s0513a3:1731": "89.",
  "atk-s0513a3:1732": "“Evameva ime kāme, āturā paricārike;",
  "atk-s0513a3:1733": "Ye sadā parivajjenti, saṅgaṃ loke upaccagu”nti.",
  "atk-s0513a3:1734_0": "Tattha gumbiyoti tasmiṃ vanagumbe vicaraṇena evaṃladdhanāmo yakkho. Ghāsamesānoti",
  "atk-s0513a3:1734_1": "“taṃ visaṃ khāditvā mate khādissāmī”ti evaṃ attano ghāsaṃ pariyesanto. Odahīti taṃ",
  "atk-s0513a3:1734_2": "madhunā samānavaṇṇagandharasaṃ visaṃ nikkhipi. Kaṭukaṃ āsīti tikhiṇaṃ ahosi. Maraṇaṃ",
  "atk-s0513a3:1734_3": "tenupāgamunti tena visena te sattā maraṇaṃ upagatā.",
  "atk-s0513a3:1735_0": "Āturesūti visavegena āsannamaraṇesu. Ḍayhamānesūti visatejeneva ḍayhamānesu. Visaṃ",
  "atk-s0513a3:1735_1": "kāmā samohitāti yathā tasmiṃ vattanimahāmagge visaṃ samohitaṃ nikkhittaṃ, evaṃ manussesupi",
  "atk-s0513a3:1735_2": "ye ete rūpādayo pañca vatthukāmā tattha tattha samohitā nikkhittā, te “visa”nti veditabbā.",
  "atk-s0513a3:1735_3": "Āmisaṃ bandhanañcetanti ete pañca kāmaguṇā nāma evaṃ imassa macchabhūtassa lokassa",
  "atk-s0513a3:1735_4": "mārabālisikena pakkhittaṃ āmisañceva, bhavābhavato nikkhamituṃ appadānena anduādippabhedaṃ",
  "atk-s0513a3:1735_5": "nānappakāraṃ bandhanañca. Maccuveso guhāsayoti sarīraguhāya vasanako maraṇamaccuveso.",
  "atk-s0513a3:1736_0": "Evameva ime kāmeti yathā vattanimahāmagge visaṃ nikkhittaṃ, evaṃ tattha tattha nikkhitte",
  "atk-s0513a3:1736_1": "ime kāme. Āturāti ekantamaraṇadhammatāya āturā āsannamaraṇā paṇḍitamanussā. Paricāriketi",
  "atk-s0513a3:1736_2": "kilesaparicārike kilesabandhake. Ye sadā parivajjentīti ye vuttappakārā paṇḍitapurisā",
  "atk-s0513a3:1736_3": "niccaṃ evarūpe kāme vajjenti. Saṅgaṃ loketi loke saṅganaṭṭhena “saṅga”nti laddhanāmaṃ",
  "atk-s0513a3:1736_4": "rāgādibhedaṃ kilesajātaṃ. Upaccagunti atītā nāmāti veditabbā, atikkamantīti vā attho.",
  "atk-s0513a3:1737": "Satthā saccāni pakāsetvā jātakaṃ samodhānesi, saccapariyosāne ukkaṇṭhitabhikkhu sotāpattiphale patiṭṭhahi. Tadā satthavāho ahameva ahosinti.",
  "atk-s0513a3:1738": "Gumbiyajātakavaṇṇanā chaṭṭhā.",
  "atk-s0513a3:1740": "[367] 7. Sāḷiyajātakavaṇṇanā",
  "atk-s0513a3:1741_0": "Yvāyaṃ sāḷiyachāpotīti idaṃ satthā veḷuvane viharanto “āvuso, devadatto tāsakārakopi",
  "atk-s0513a3:1741_1": "bhavituṃ nāsakkhī”ti vacanaṃ ārabbha kathesi. Tadā hi satthā “na, bhikkhave, idāneva,",
  "atk-s0513a3:1741_2": "pubbepesa mama tāsakārakopi bhavituṃ nāsakkhī”ti vatvā atītaṃ āhari.",
  "atk-s0513a3:1742_0": "Atīte bārāṇasiyaṃ brahmadatte rajjaṃ kārente bodhisatto gāmake kuṭumbikakule nibbattitvā",
  "atk-s0513a3:1742_1": "taruṇakāle paṃsukīḷakehi dārakehi saddhiṃ gāmadvāre nigrodharukkhamūle kīḷati. Tadā",
  "atk-s0513a3:1742_2": "eko dubbalavejjo gāme kiñci alabhitvā nikkhamanto taṃ ṭhānaṃ patvā ekaṃ sappaṃ viṭapabbhantarena",
  "atk-s0513a3:1742_3": "sīsaṃ nīharitvā niddāyantaṃ disvā “mayā gāme kiñci na laddhaṃ, ime dārake vañcetvā",
  "atk-s0513a3:1742_4": "sappena ḍaṃsāpetvā tikicchitvā kiñcideva gaṇhissāmī”ti cintetvā bodhisattaṃ āha “sace",
  "atk-s0513a3:1742_5": "sāḷiyachāpaṃ passeyyāsi, gaṇheyyāsī”ti. “Āma, gaṇheyya”nti. “Passeso viṭapabbhantare",
  "atk-s0513a3:1742_6": "sayito”ti. So tassa sappabhāvaṃ ajānanto rukkhaṃ āruyha taṃ gīvāyaṃ gahetvā “sappo”ti",
  "atk-s0513a3:1742_7": "ñatvā nivattituṃ adento suggahitaṃ gahetvā vegena khipi. So gantvā vejjassa gīvāyaṃ",
  "atk-s0513a3:1742_8": "patito gīvaṃ paliveṭhetvā “kara karā”ti ḍaṃsitvā tattheva naṃ pātetvā palāyi. Manussā parivārayiṃsu.",
  "atk-s0513a3:1743": "Mahāsatto sampattaparisāya dhammaṃ desento imā gāthā abhāsi –",
  "atk-s0513a3:1744": "90.",
  "atk-s0513a3:1745": "“Yvāyaṃ sāḷiyachāpoti, kaṇhasappaṃ agāhayi;",
  "atk-s0513a3:1746": "Tena sappenayaṃ daṭṭho, hato pāpānusāsako.",
  "atk-s0513a3:1747": "91.",
  "atk-s0513a3:1748": "“Ahantāramahantāraṃ, yo naro hantumicchati;",
  "atk-s0513a3:1749": "Evaṃ so nihato seti, yathāyaṃ puriso hato.",
  "atk-s0513a3:1750": "92.",
  "atk-s0513a3:1751": "“Ahantāramaghātentaṃ, yo naro hantumicchati;",
  "atk-s0513a3:1752": "Evaṃ so nihato seti, yathāyaṃ puriso hato.",
  "atk-s0513a3:1753": "93.",
  "atk-s0513a3:1754": "“Yathā paṃsumuṭṭhiṃ puriso, paṭivātaṃ paṭikkhipe;",
  "atk-s0513a3:1755": "Tameva so rajo hanti, tathāyaṃ puriso hato.",
  "atk-s0513a3:1756": "94.",
  "atk-s0513a3:1757": "“Yo appaduṭṭhassa narassa dussati, suddhassa posassa anaṅgaṇassa;",
  "atk-s0513a3:1758": "Tameva bālaṃ pacceti pāpaṃ, sukhumo rajo paṭivātaṃva khitto”ti.",
  "atk-s0513a3:1759": "Tattha yvāyanti yo ayaṃ, ayameva vā pāṭho. Sappenayanti so ayaṃ tena sappena daṭṭho. Pāpānusāsakoti pāpakaṃ anusāsako.",
  "atk-s0513a3:1760_0": "Ahantāranti apaharantaṃ. Ahantāranti amārentaṃ. Setīti matasayanaṃ sayati. Aghātentanti",
  "atk-s0513a3:1760_1": "amārentaṃ. Suddhassāti niraparādhassa. Posassāti sattassa. Anaṅgaṇassāti idampi niraparādhabhāvaññeva",
  "atk-s0513a3:1760_2": "sandhāya vuttaṃ. Paccetīti kammasarikkhakaṃ hutvā patieti.",
  "atk-s0513a3:1761": "Satthā imaṃ dhammadesanaṃ āharitvā jātakaṃ samodhānesi – “tadā dubbalavejjo devadatto ahosi, paṇḍitadārako pana ahameva ahosi”nti.",
  "atk-s0513a3:1762": "Sāḷiyajātakavaṇṇanā sattamā.",
  "atk-s0513a3:1764": "[368] 8. Tacasārajātakavaṇṇanā",
  "atk-s0513a3:1765_0": "Amittahatthatthagatāti idaṃ satthā jetavane viharanto paññāpāramiṃ ārabbha kathesi.",
  "atk-s0513a3:1765_1": "Tadā hi satthā “na, bhikkhave, idāneva, pubbepi tathāgato paññavā upāyakusaloyevā”ti vatvā atītaṃ āhari.",
  "atk-s0513a3:1766_0": "Atīte bārāṇasiyaṃ brahmadatte rajjaṃ kārente bodhisatto gāmake kuṭumbikakule nibbattitvāti",
  "atk-s0513a3:1766_1": "sabbaṃ purimajātakaniyāmeneva kathetabbaṃ. Idha pana vejje mate gāmavāsino manussā",
  "atk-s0513a3:1766_2": "“manussamārakā”ti te dārake kudaṇḍakehi bandhitvā “rañño dassessāmā”ti bārāṇasiṃ",
  "atk-s0513a3:1766_3": "nayiṃsu. Bodhisatto antarāmaggeyeva sesadārakānaṃ ovādaṃ adāsi “tumhe mā bhāyatha,",
  "atk-s0513a3:1766_4": "rājānaṃ disvāpi abhītā tuṭṭhindriyā bhaveyyātha, rājā amhehi saddhiṃ paṭhamataraṃ",
  "atk-s0513a3:1766_5": "kathessati, tato paṭṭhāya ahaṃ jānissāmī”ti. Te “sādhū”ti sampaṭicchitvā tathā kariṃsu.",
  "atk-s0513a3:1766_6": "Rājā te abhīte tuṭṭhindriye disvā “ime ‘manussamārakā’ti kudaṇḍakabaddhā ānītā, evarūpaṃ",
  "atk-s0513a3:1766_7": "dukkhaṃ pattāpi na bhāyanti, tuṭṭhindriyāyeva, kiṃ nu kho etesaṃ asocanakāraṇaṃ,",
  "atk-s0513a3:1766_8": "pucchissāmi ne”ti pucchanto paṭhamaṃ gāthamāha –",
  "atk-s0513a3:1767": "95.",
  "atk-s0513a3:1768": "“Amittahatthatthagatā, tacasārasamappitā;",
  "atk-s0513a3:1769": "Pasannamukhavaṇṇāttha, kasmā tumhe na socathā”ti.",
  "atk-s0513a3:1770_0": "Tattha amittahatthatthagatāti kudaṇḍakehi gīvāyaṃ bandhitvā ānentānaṃ amittānaṃ hatthagatā.",
  "atk-s0513a3:1770_1": "Tacasārasamappitāti veḷudaṇḍakehi baddhattā evamāha. Kasmāti “evarūpaṃ byasanaṃ pattāpi",
  "atk-s0513a3:1770_2": "tumhe kiṃkāraṇā na socathā”ti pucchati.",
  "atk-s0513a3:1771": "Taṃ sutvā bodhisatto sesagāthā abhāsi –",
  "atk-s0513a3:1772": "96.",
  "atk-s0513a3:1773": "“Na socanāya paridevanāya, atthova labbho api appakopi;",
  "atk-s0513a3:1774": "Socantamenaṃ dukhitaṃ viditvā, paccatthikā attamanā bhavanti.",
  "atk-s0513a3:1775": "97.",
  "atk-s0513a3:1776": "“Yato ca kho paṇḍito āpadāsu, na vedhatī atthavinicchayaññū;",
  "atk-s0513a3:1777": "Paccatthikāssa dukhitā bhavanti, disvā mukhaṃ avikāraṃ purāṇaṃ.",
  "atk-s0513a3:1778": "98.",
  "atk-s0513a3:1779": "“Jappena mantena subhāsitena, anuppadānena paveṇiyā vā;",
  "atk-s0513a3:1780": "Yathā yathā yattha labhetha atthaṃ, tathā tathā tattha parakkameyya.",
  "atk-s0513a3:1781": "99.",
  "atk-s0513a3:1782": "“Yato ca jāneyya alabbhaneyyo, mayāva aññena vā esa attho;",
  "atk-s0513a3:1783": "Asocamāno adhivāsayeyya, kammaṃ daḷhaṃ kinti karomi dānī”ti.",
  "atk-s0513a3:1784_0": "Tattha atthoti vuḍḍhi. Paccatthikā attamanāti etaṃ purisaṃ socantaṃ dukkhitaṃ viditvā",
  "atk-s0513a3:1784_1": "paccāmittā tuṭṭhacittā honti. Tesaṃ tussanakāraṇaṃ nāma paṇḍitena kātuṃ na vaṭṭatīti",
  "atk-s0513a3:1784_2": "dīpeti. Yatoti yadā. Na vedhatīti cittutrāsabhayena na kampati. Atthavinicchayaññūti",
  "atk-s0513a3:1784_3": "tassa tassa atthassa vinicchayakusalo.",
  "atk-s0513a3:1785_0": "Jappenāti mantaparijappanena. Mantenāti paṇḍitehi saddhiṃ mantaggahaṇena. Subhāsitenāti",
  "atk-s0513a3:1785_1": "piyavacanena. Anuppadānenāti lañjadānena. Paveṇiyāti kulavaṃsena. Idaṃ vuttaṃ hoti",
  "atk-s0513a3:1785_2": "– mahārāja, paṇḍitena nāma āpadāsu uppannāsu na socitabbaṃ na kilamitabbaṃ, imesu",
  "atk-s0513a3:1785_3": "pana pañcasu kāraṇesu aññataravasena paccāmittā jinitabbā. Sace hi sakkoti, mantaṃ",
  "atk-s0513a3:1785_4": "parijappitvā mukhabandhanaṃ katvāpi te jinitabbā, tathā asakkontena paṇḍitehi saddhiṃ",
  "atk-s0513a3:1785_5": "mantetvā ekaṃ upāyaṃ sallakkhetvā jinitabbā, piyavacanaṃ vattuṃ sakkontena piyaṃ",
  "atk-s0513a3:1785_6": "vatvāpi te jinitabbā, tathā asakkontena vinicchayāmaccānaṃ lañjaṃ datvāpi jinitabbā,",
  "atk-s0513a3:1785_7": "tathā asakkontena kulavaṃsaṃ kathetvā “mayaṃ asukapaveṇiyā āgatā, tumhākañca amhākañca",
  "atk-s0513a3:1785_8": "ekova pubbapuriso”ti evaṃ vijjamānañātikoṭiṃ ghaṭetvāpi jinitabbā evāti. Yathā yathāti",
  "atk-s0513a3:1785_9": "etesu pañcasu kāraṇesu yena yena kāraṇena yattha yattha attano vuḍḍhiṃ labheyya.",
  "atk-s0513a3:1785_10": "Tathā tathāti tena tena kāraṇena tattha tattha parakkameyya, parakkamaṃ katvā paccatthike",
  "atk-s0513a3:1785_11": "jineyyāti adhippāyo.",
  "atk-s0513a3:1786_0": "Yato ca jāneyyāti yadā pana jāneyya, mayā vā aññena vā esa attho alabbhaneyyo nānappakārena",
  "atk-s0513a3:1786_1": "vāyamitvāpi na sakkā laddhuṃ, tadā paṇḍito puriso asocamāno akilamamāno “mayā pubbe",
  "atk-s0513a3:1786_2": "katakammaṃ daḷhaṃ thiraṃ na sakkā paṭibāhituṃ, idāni kiṃ sakkā kātu”nti adhivāsayeyyāti.",
  "atk-s0513a3:1787_0": "Rājā bodhisattassa dhammakathaṃ sutvā kammaṃ sodhetvā niddosabhāvaṃ ñatvā kudaṇḍake",
  "atk-s0513a3:1787_1": "harāpetvā mahāsattassa mahantaṃ yasaṃ datvā attano atthadhammaanusāsakaṃ amaccaratanaṃ",
  "atk-s0513a3:1787_2": "akāsi, sesadārakānampi yasaṃ datvā ṭhānantarāni adāsi.",
  "atk-s0513a3:1788": "Satthā imaṃ dhammadesanaṃ āharitvā jātakaṃ samodhānesi “tadā bārāṇasirājā ānando ahosi, dārakā therānutherā, paṇḍitadārako pana ahameva ahosi”nti.",
  "atk-s0513a3:1789": "Tacasārajātakavaṇṇanā aṭṭhamā.",
  "atk-s0513a3:1791": "[369] 9. Mittavindakajātakavaṇṇanā",
  "atk-s0513a3:1792_0": "Kyāhaṃ devānamakaranti idaṃ satthā jetavane viharanto ekaṃ dubbacabhikkhuṃ ārabbha",
  "atk-s0513a3:1792_1": "kathesi. Vatthu mahāmittavindakajātake āvi bhavissati. Ayaṃ pana mittavindako samudde",
  "atk-s0513a3:1792_2": "khitto atriccho hutvā purato gantvā nerayikasattānaṃ paccanaṭṭhānaṃ ussadanirayaṃ",
  "atk-s0513a3:1792_3": "disvā “ekaṃ nagara”nti saññāya pavisitvā khuracakkaṃ assādesi. Tadā bodhisatto devaputto",
  "atk-s0513a3:1792_4": "hutvā ussadanirayacārikaṃ carati. So taṃ disvā pucchanto paṭhamaṃ gāthamāha –",
  "atk-s0513a3:1793": "100.",
  "atk-s0513a3:1794": "“Kyāhaṃ devānamakaraṃ, kiṃ pāpaṃ pakataṃ mayā;",
  "atk-s0513a3:1795": "Yaṃ me sirasmiṃ ohacca, cakkaṃ bhamati matthake”ti.",
  "atk-s0513a3:1796_0": "Tattha kyāhaṃ devānamakaranti sāmi devaputta, kiṃ nāma ahaṃ devānaṃ akariṃ, kiṃ maṃ",
  "atk-s0513a3:1796_1": "devā pothentīti. Kiṃ pāpaṃ pakataṃ mayāti dukkhamahantatāya vedanāppatto attanā kataṃ",
  "atk-s0513a3:1796_2": "pāpaṃ asallakkhento evamāha. Yaṃ meti yena pāpena mama sirasmiṃ ohacca ohanitvā idaṃ",
  "atk-s0513a3:1796_3": "khuracakkaṃ mama matthake bhamati, taṃ kiṃ nāmāti?",
  "atk-s0513a3:1797": "Taṃ sutvā bodhisatto dutiyaṃ gāthamāha –",
  "atk-s0513a3:1798": "101.",
  "atk-s0513a3:1799": "“Atikkamma ramaṇakaṃ, sadāmattañca dūbhakaṃ;",
  "atk-s0513a3:1800": "Brahmattarañca pāsādaṃ, kenatthena idhāgato”ti.",
  "atk-s0513a3:1801_0": "Tattha ramaṇakanti phalikapāsādaṃ. Sadāmattanti rajatapāsādaṃ. Dūbhakanti maṇipāsādaṃ.",
  "atk-s0513a3:1801_1": "Brahmattarañca pāsādanti suvaṇṇapāsādañca. Kenatthenāti tvaṃ etesu ramaṇakādīsu catasso",
  "atk-s0513a3:1801_2": "aṭṭha soḷasa dvattiṃsāti etā devadhītaro pahāya te pāsāde atikkamitvā kena kāraṇena idha āgatoti.",
  "atk-s0513a3:1802": "Tato mittavindako tatiyaṃ gāthamāha –",
  "atk-s0513a3:1803": "102.",
  "atk-s0513a3:1804": "“Ito bahutarā bhogā, atra maññe bhavissare;",
  "atk-s0513a3:1805": "Iti etāya saññāya, passa maṃ byasanaṃ gata”nti.",
  "atk-s0513a3:1806": "Tattha ito bahutarāti imesu catūsu pāsādesu bhogehi atirekatarā bhavissanti.",
  "atk-s0513a3:1807": "Tato bodhisatto sesagāthā abhāsi –",
  "atk-s0513a3:1808": "103.",
  "atk-s0513a3:1809": "“Catubbhi aṭṭhajjhagamā, aṭṭhāhipi ca soḷasa;",
  "atk-s0513a3:1810": "Soḷasāhi ca bāttiṃsa, atricchaṃ cakkamāsado;",
  "atk-s0513a3:1811": "Icchāhatassa posassa, cakkaṃ bhamati matthake.",
  "atk-s0513a3:1812": "104.",
  "atk-s0513a3:1813": "“Uparivisālā duppūrā, icchā visaṭagāminī;",
  "atk-s0513a3:1814": "Ye ca taṃ anugijjhanti, te honti cakkadhārino”ti.",
  "atk-s0513a3:1815_0": "Tattha uparivisālāti mittavindaka taṇhā nāmesā āseviyamānā uparivisālā hoti patthaṭā,",
  "atk-s0513a3:1815_1": "mahāsamuddo viya duppūrā, rūpādīsu ārammaṇesu taṃ taṃ ārammaṇaṃ icchamānāya icchāya",
  "atk-s0513a3:1815_2": "patthaṭāya visaṭagāminī, tasmā ye purisā taṃ evarūpaṃ taṇhaṃ anugijjhanti, punappunaṃ",
  "atk-s0513a3:1815_3": "giddhā hutvā gaṇhanti. Te honti cakkadhārinoti te etaṃ khuracakkaṃ dhārentīti vadati.",
  "atk-s0513a3:1816": "Mittavindakaṃ pana kathentameva nipisamānaṃ taṃ khuracakkaṃ bhassi, tena so puna kathetuṃ nāsakkhi. Devaputto attano devaṭṭhānameva gato.",
  "atk-s0513a3:1817": "Satthā imaṃ dhammadesanaṃ āharitvā jātakaṃ samodhānesi – “tadā mittavindako dubbacabhikkhu ahosi, devaputto pana ahameva ahosi”nti.",
  "atk-s0513a3:1818": "Mittavindakajātakavaṇṇanā navamā.",
  "atk-s0513a3:1820": "[370] 10. Palāsajātakavaṇṇanā",
  "atk-s0513a3:1821_0": "Haṃso palāsamavacāti idaṃ satthā jetavane viharanto kilesaniggahaṃ ārabbha kathesi.",
  "atk-s0513a3:1821_1": "Vatthu paññāsajātake āvi bhavissati. Idha pana satthā bhikkhū āmantetvā “bhikkhave,",
  "atk-s0513a3:1821_2": "kileso nāma āsaṅkitabbova, appamattako samānopi nigrodhagaccho viya vināsaṃ pāpeti,",
  "atk-s0513a3:1821_3": "porāṇakapaṇḍitāpi āsaṅkitabbaṃ āsaṅkiṃsuyevā”ti vatvā atītaṃ āhari.",
  "atk-s0513a3:1822_0": "Atīte bārāṇasiyaṃ brahmadatte rajjaṃ kārente bodhisatto suvaṇṇahaṃsayoniyaṃ nibbattitvā",
  "atk-s0513a3:1822_1": "vayappatto cittakūṭapabbate suvaṇṇaguhāyaṃ vasanto himavantapadese jātassare sayaṃjātasāliṃ",
  "atk-s0513a3:1822_2": "khāditvā āgacchati. Tassa gamanāgamanamagge mahāpalāsarukkho ahosi. So gacchantopi",
  "atk-s0513a3:1822_3": "tattha vissamitvā gacchati, āgacchantopi tattha vissamitvā āgacchati. Athassa tasmiṃ",
  "atk-s0513a3:1822_4": "rukkhe nibbattadevatāya saddhiṃ vissāso ahosi. Aparabhāge ekā sakuṇikā ekasmiṃ nigrodharukkhe",
  "atk-s0513a3:1822_5": "nigrodhapakkaṃ khāditvā āgantvā tasmiṃ palāsarukkhe nisīditvā viṭapantare vaccaṃ",
  "atk-s0513a3:1822_6": "pātesi. Tattha nigrodhagaccho jāto, so caturaṅgulamattakāle rattaṅkurapalāsatāya",
  "atk-s0513a3:1822_7": "sobhati. Haṃsarājā taṃ disvā rukkhadevataṃ āmantetvā “samma palāsa, nigrodho nāma",
  "atk-s0513a3:1822_8": "yamhi rukkhe jāyati, vaḍḍhanto taṃ nāseti, imassa vaḍḍhituṃ mā deti, vimānaṃ te nāsessati,",
  "atk-s0513a3:1822_9": "paṭikacceva naṃ uddharitvā chaḍḍehi, āsaṅkitabbayuttakaṃ nāma āsaṅkituṃ vaṭṭatī”ti",
  "atk-s0513a3:1822_10": "palāsadevatāya saddhiṃ mantento paṭhamaṃ gāthamāha –",
  "atk-s0513a3:1823": "105.",
  "atk-s0513a3:1824": "“Haṃso palāsamavaca, nigrodho samma jāyati;",
  "atk-s0513a3:1825": "Aṅkasmiṃ te nisinnova, so te mammāni checchatī”ti.",
  "atk-s0513a3:1826_0": "Paṭhamapādo panettha abhisambuddhena hutvā satthārā vutto. Palāsanti palāsadevataṃ.",
  "atk-s0513a3:1826_1": "Sammāti vayassa. Aṅkasminti viṭabhiyaṃ. So te mammāni checchatīti so te aṅke saṃvaḍḍho",
  "atk-s0513a3:1826_2": "sapatto viya jīvitaṃ chindissatīti attho. Jīvitasaṅkhārā hi idha “mammānī”ti vuttā.",
  "atk-s0513a3:1827": "Taṃ sutvā tassa vacanaṃ agaṇhantī palāsadevatā dutiyaṃ gāthamāha –",
  "atk-s0513a3:1828": "106.",
  "atk-s0513a3:1829": "“Vaḍḍhatāmeva nigrodho, patiṭṭhassa bhavāmahaṃ;",
  "atk-s0513a3:1830": "Yathā pitā ca mātā ca, evaṃ me so bhavissatī”ti.",
  "atk-s0513a3:1831_0": "Tassattho – samma, na tvaṃ jānāsi vaḍḍhatameva esa, ahamassa yathā bālakāle puttānaṃ",
  "atk-s0513a3:1831_1": "mātāpitaro patiṭṭhā honti, tathā bhavissāmi, yathā pana saṃvaḍḍhā puttā pacchā mahallakakāle",
  "atk-s0513a3:1831_2": "mātāpitūnaṃ patiṭṭhā honti, mayhampi pacchā mahallakakāle evameva so patiṭṭho bhavissatīti.",
  "atk-s0513a3:1832": "Tato haṃso tatiyaṃ gāthamāha –",
  "atk-s0513a3:1833": "107.",
  "atk-s0513a3:1834": "“Yaṃ tvaṃ aṅkasmiṃ vaḍḍhesi, khīrarukkhaṃ bhayānakaṃ;",
  "atk-s0513a3:1835": "Āmanta kho taṃ gacchāma, vuḍḍhi massa na ruccatī”ti.",
  "atk-s0513a3:1836_0": "Tattha yaṃ tvanti yasmā tvaṃ etañca bhayadāyakattena bhayānakaṃ khīrarukkhaṃ sapattaṃ",
  "atk-s0513a3:1836_1": "viya aṅke vaḍḍhesi. Āmanta kho tanti tasmā mayaṃ taṃ āmantetvā jānāpetvā gacchāma.",
  "atk-s0513a3:1836_2": "Vuḍḍhi massāti assa vuḍḍhi mayhaṃ na ruccatīti.",
  "atk-s0513a3:1837_0": "Evañca pana vatvā haṃsarājā pakkhe pasāretvā cittakūṭapabbatameva gato. Tato paṭṭhāya",
  "atk-s0513a3:1837_1": "puna nāgacchi. Aparabhāge nigrodho vaḍḍhiṃ, tasmiṃ ekā rukkhadevatāpi nibbatti. So",
  "atk-s0513a3:1837_2": "vaḍḍhanto palāsaṃ bhañji, sākhāhi saddhiṃyeva devatāya vimānaṃ pati. Sā tasmiṃ kāle",
  "atk-s0513a3:1837_3": "haṃsarañño vacanaṃ sallakkhetvā “idaṃ anāgatabhayaṃ disvā haṃsarājā kathesi, ahaṃ",
  "atk-s0513a3:1837_4": "panassa vacanaṃ nākāsi”nti paridevamānā catutthaṃ gāthamāha –",
  "atk-s0513a3:1838": "108.",
  "atk-s0513a3:1839": "“Idāni kho maṃ bhāyeti, mahānerunidassanaṃ;",
  "atk-s0513a3:1840": "Haṃsassa anabhiññāya, mahā me bhayamāgata”nti.",
  "atk-s0513a3:1841_0": "Tattha idāni kho maṃ bhāyetīti ayaṃ nigrodho taruṇakāle tosetvā idāni maṃ bhāyāpeti",
  "atk-s0513a3:1841_1": "santāseti. Mahānerunidassananti sinerupabbatasadisaṃ mahantaṃ haṃsarājassa vacanaṃ",
  "atk-s0513a3:1841_2": "sutvā ajānitvā taruṇakāleyeva etassa anuddhaṭattā. Mahā me bhayamāgatanti idāni mayhaṃ",
  "atk-s0513a3:1841_3": "mahantaṃ bhayaṃ āgatanti paridevi.",
  "atk-s0513a3:1842": "Nigrodhopi vaḍḍhanto sabbaṃ palāsaṃ bhañjitvā khāṇukamattameva akāsi. Devatāya vimānaṃ sabbaṃ antaradhāyi.",
  "atk-s0513a3:1843": "109.",
  "atk-s0513a3:1844": "“Na tassa vuḍḍhi kusalappasatthā, yo vaḍḍhamāno ghasate patiṭṭhaṃ;",
  "atk-s0513a3:1845": "Tassūparodhaṃ parisaṅkamāno, patārayī mūlavadhāya dhīro”ti. –",
  "atk-s0513a3:1846": "Pañcamā abhisambuddhagāthā.",
  "atk-s0513a3:1847_0": "Tattha kusalappasatthāti kusalehi pasatthā. Ghasateti khādati, vināsetīti attho.",
  "atk-s0513a3:1847_1": "Patārayīti patarati vāyamati. Idaṃ vuttaṃ hoti – bhikkhave, yo vaḍḍhamāno attano",
  "atk-s0513a3:1847_2": "patiṭṭhaṃ nāseti, tassa vuḍḍhi paṇḍitehi na pasatthā, tassa pana abbhantarassa vā",
  "atk-s0513a3:1847_3": "bāhirassa vā parissayassa “ito me uparodho bhavissatī”ti evaṃ uparodhaṃ vināsaṃ parisaṅkamāno",
  "atk-s0513a3:1847_4": "vīro ñāṇasampanno mūlavadhāya parakkamatīti.",
  "atk-s0513a3:1848": "Satthā imaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne pañcasatā bhikkhū arahattaṃ pāpuṇiṃsu. Tadā suvaṇṇahaṃso ahameva ahosinti.",
  "atk-s0513a3:1849": "Palāsajātakavaṇṇanā dasamā.",
  "atk-s0513a3:1850": "Vaṇṇārohavaggo dutiyo.",
  "atk-s0513a3:1851": "3. Aḍḍhavaggo",
  "atk-s0513a3:1853": "[371] 1. Dīghītikosalajātakavaṇṇanā",
  "atk-s0513a3:1854_0": "Evaṃbhūtassa te rājāti idaṃ satthā jetavane viharanto kosambake bhaṇḍanakārake ārabbha",
  "atk-s0513a3:1854_1": "kathesi. Tesañhi jetavanaṃ āgantvā khamāpanakāle satthā te āmantetvā “bhikkhave,",
  "atk-s0513a3:1854_2": "tumhe mayhaṃ orasā mukhato jātā puttā nāma, puttehi ca pitarā dinnaṃ ovādaṃ bhindituṃ",
  "atk-s0513a3:1854_3": "na vaṭṭati, tumhe pana mama ovādaṃ na karittha, porāṇakapaṇḍitā attano mātāpitaro",
  "atk-s0513a3:1854_4": "ghātetvā rajjaṃ gahetvā ṭhitacorepi araññe hatthapathaṃ āgate mātāpitūhi dinnaṃ ovādaṃ",
  "atk-s0513a3:1854_5": "na bhindissāmāti na mārayiṃsū”ti vatvā atītaṃ āhari.",
  "atk-s0513a3:1855_0": "Imasmiṃ pana jātake dvepi vatthūni. Saṅghabhedakakkhandhake vitthārato āvi bhavissanti.",
  "atk-s0513a3:1855_1": "So pana dīghāvukumāro araññe attano aṅke nipannaṃ bārāṇasirājānaṃ cūḷāya gahetvā",
  "atk-s0513a3:1855_2": "“idāni mayhaṃ mātāpitughātakaṃ coraṃ khaṇḍākhaṇḍaṃ katvā chindissāmī”ti asiṃ ukkhipanto",
  "atk-s0513a3:1855_3": "tasmiṃ khaṇe mātāpitūhi dinnaṃ ovādaṃ saritvā “jīvitaṃ cajantopi tesaṃ ovādaṃ na",
  "atk-s0513a3:1855_4": "bhindissāmi, kevalaṃ imaṃ tajjessāmī”ti cintetvā paṭhamaṃ gāthamāha –",
  "atk-s0513a3:1856": "110.",
  "atk-s0513a3:1857": "“Evaṃbhūtassa te rāja, āgatassa vase mama;",
  "atk-s0513a3:1858": "Atthi nu koci pariyāyo, yo taṃ dukkhā pamocaye”ti.",
  "atk-s0513a3:1859": "Tattha vase mamāti mama vasaṃ āgatassa. Pariyāyoti kāraṇaṃ.",
  "atk-s0513a3:1860": "Tato rājā dutiyaṃ gāthamāha –",
  "atk-s0513a3:1861": "111.",
  "atk-s0513a3:1862": "“Evaṃbhūtassa me tāta, āgatassa vase tava;",
  "atk-s0513a3:1863": "Natthi no koci pariyāyo, yo maṃ dukkhā pamocaye”ti.",
  "atk-s0513a3:1864": "Tattha noti nipātamatthaṃ, natthi koci pariyāyo, yo maṃ etasmā dukkhā pamocayeti attho.",
  "atk-s0513a3:1865": "Tato bodhisatto avasesagāthā abhāsi –",
  "atk-s0513a3:1866": "112.",
  "atk-s0513a3:1867": "“Nāññaṃ sucaritaṃ rāja, nāññaṃ rāja subhāsitaṃ;",
  "atk-s0513a3:1868": "Tāyate maraṇakāle, evamevitaraṃ dhanaṃ.",
  "atk-s0513a3:1869": "113.",
  "atk-s0513a3:1870": "“Akkocchi maṃ avadhi maṃ, ajini maṃ ahāsi me;",
  "atk-s0513a3:1871": "Ye ca taṃ upanayhanti, veraṃ tesaṃ na sammati.",
  "atk-s0513a3:1872": "114.",
  "atk-s0513a3:1873": "“Akkocchi maṃ avadhi maṃ, ajini maṃ ahāsi me;",
  "atk-s0513a3:1874": "Ye ca taṃ nupanayhanti, veraṃ tesūpasammati.",
  "atk-s0513a3:1875": "115.",
  "atk-s0513a3:1876": "“Na hi verena verāni, sammantīdha kudācanaṃ;",
  "atk-s0513a3:1877": "Averena ca sammanti, esa dhammo sanantano”nti.",
  "atk-s0513a3:1878_0": "Tattha nāññaṃ sucaritanti nāññaṃ sucaritā, ayameva vā pāṭho, ṭhapetvā sucaritaṃ aññaṃ",
  "atk-s0513a3:1878_1": "na passāmīti attho. Idha “sucarita”ntipi “subhāsita”ntipi mātāpitūhi dinnaṃ ovādaṃyeva",
  "atk-s0513a3:1878_2": "sandhāyāha. Evamevāti niratthakameva. Idaṃ vuttaṃ hoti – mahārāja, aññatra ovādānusiṭṭhisaṅkhātā",
  "atk-s0513a3:1878_3": "sucaritasubhāsitā maraṇakāle tāyituṃ rakkhituṃ samattho nāma añño natthi, yaṃ etaṃ",
  "atk-s0513a3:1878_4": "itaraṃ dhanaṃ, taṃ evameva niratthakameva hoti, tvañhi idāni mayhaṃ koṭisatasahassamattampi",
  "atk-s0513a3:1878_5": "dhanaṃ dadanto jīvitaṃ na labheyyāsi, tasmā veditabbametaṃ “dhanato sucaritasubhāsitameva uttaritara”nti.",
  "atk-s0513a3:1879_0": "Sesagāthāsupi ayaṃ saṅkhepattho – mahārāja, ye purisā “ayaṃ maṃ akkosi, ayaṃ maṃ",
  "atk-s0513a3:1879_1": "pahari, ayaṃ maṃ ajini, ayaṃ mama santakaṃ ahāsī”ti evaṃ veraṃ upanayhanti bandhitvā",
  "atk-s0513a3:1879_2": "viya hadaye ṭhapenti, tesaṃ veraṃ na upasammati. Ye ca panetaṃ na upanayhanti hadaye",
  "atk-s0513a3:1879_3": "na ṭhapenti, tesaṃ vūpasammati. Verāni hi na kadāci verena sammanti, avereneva pana",
  "atk-s0513a3:1879_4": "sammanti. Esa dhammo sanantanoti eso porāṇako dhammo cirakālappavatto sabhāvoti.",
  "atk-s0513a3:1880_0": "Evañca pana vatvā bodhisatto “ahaṃ, mahārāja, tayi na dubbhāmi, tvaṃ pana maṃ mārehī”ti",
  "atk-s0513a3:1880_1": "tassa hatthe asiṃ ṭhapesi. Rājāpi “nāhaṃ tayi dubbhāmī”ti sapathaṃ katvā tena saddhiṃ",
  "atk-s0513a3:1880_2": "nagaraṃ gantvā taṃ amaccānaṃ dassetvā “ayaṃ, bhaṇe, kosalarañño putto dīghāvukumāro",
  "atk-s0513a3:1880_3": "nāma, iminā mayhaṃ jīvitaṃ dinnaṃ, na labbhā imaṃ kiñci kātu”nti vatvā attano dhītaraṃ",
  "atk-s0513a3:1880_4": "datvā pitu santake rajje patiṭṭhāpesi. Tato paṭṭhāya ubhopi samaggā sammodamānā rajjaṃ kāresuṃ.",
  "atk-s0513a3:1881": "Satthā imaṃ dhammadesanaṃ āharitvā jātakaṃ samodhānesi – “tadā mātāpitaro mahārājakulāni ahesuṃ, dīghāvukumāro pana ahameva ahosi”nti.",
  "atk-s0513a3:1882": "Dīghītikosalajātakavaṇṇanā paṭhamā.",
  "atk-s0513a3:1884": "[372] 2. Migapotakajātakavaṇṇanā",
  "atk-s0513a3:1885_0": "Agārā paccupetassāti idaṃ satthā jetavane viharanto ekaṃ mahallakaṃ ārabbha kathesi.",
  "atk-s0513a3:1885_1": "So kirekaṃ dārakaṃ pabbājesi. Sāmaṇero taṃ sakkaccaṃ upaṭṭhahitvā aparabhāge aphāsukena",
  "atk-s0513a3:1885_2": "kālamakāsi. Tassa kālakiriyāya mahallako sokābhibhūto mahantena saddena paridevanto",
  "atk-s0513a3:1885_3": "vicari. Bhikkhū saññāpetuṃ asakkontā dhammasabhāyaṃ kathaṃ samuṭṭhāpesuṃ “āvuso,",
  "atk-s0513a3:1885_4": "asuko nāma mahallako sāmaṇerassa kālakiriyāya paridevanto vicarati, maraṇassatibhāvanāya",
  "atk-s0513a3:1885_5": "paribāhiro eso bhavissatī”ti. Satthā āgantvā “kāya nuttha, bhikkhave, etarahi kathāya",
  "atk-s0513a3:1885_6": "sannisinnā”ti pucchitvā “imāya nāmā”ti vutte “na, bhikkhave, idāneva, pubbepesa etasmiṃ",
  "atk-s0513a3:1885_7": "mate paridevanto vicarī”ti vatvā atītaṃ āhari.",
  "atk-s0513a3:1886_0": "Atīte bārāṇasiyaṃ brahmadatte rajjaṃ kārente bodhisatto sakkattaṃ kāresi. Tadā eko",
  "atk-s0513a3:1886_1": "kāsiraṭṭhavāsī brāhmaṇo himavantaṃ pavisitvā isipabbajjaṃ pabbajitvā phalāphalehi",
  "atk-s0513a3:1886_2": "yāpesi. So ekadivasaṃ araññe ekaṃ matamātikaṃ migapotakaṃ disvā assamaṃ ānetvā gocaraṃ",
  "atk-s0513a3:1886_3": "datvā posesi. Migapotako vaḍḍhanto abhirūpo ahosi sobhaggappatto. Tāpaso taṃ attano",
  "atk-s0513a3:1886_4": "puttakaṃ katvā pariharati. Ekadivasaṃ migapotako bahuṃ tiṇaṃ khāditvā ajīrakena kālamakāsi.",
  "atk-s0513a3:1886_5": "Tāpaso “putto me mato”ti paridevanto vicarati. Tadā sakko devarājā lokaṃ pariggaṇhanto",
  "atk-s0513a3:1886_6": "taṃ tāpasaṃ disvā “saṃvejessāmi na”nti āgantvā ākāse ṭhito paṭhamaṃ gāthamāha –",
  "atk-s0513a3:1887": "116.",
  "atk-s0513a3:1888": "“Agārā paccupetassa, anagārassa te sato;",
  "atk-s0513a3:1889": "Samaṇassa na taṃ sādhu, yaṃ petamanusocasī”ti.",
  "atk-s0513a3:1890": "Taṃ sutvā tāpaso dutiyaṃ gāthamāha –",
  "atk-s0513a3:1891": "117.",
  "atk-s0513a3:1892": "“Saṃvāsena have sakka, manussassa migassa vā;",
  "atk-s0513a3:1893": "Hadaye jāyate pemaṃ, na taṃ sakkā asocitu”nti.",
  "atk-s0513a3:1894": "Tattha na taṃ sakkāti taṃ manussaṃ vā tiracchānaṃ vā na sakkā asocituṃ, socāmiyevāhanti.",
  "atk-s0513a3:1895": "Tato sakko dve gāthā abhāsi –",
  "atk-s0513a3:1896": "118.",
  "atk-s0513a3:1897": "“Mataṃ marissaṃ rodanti, ye rudanti lapanti ca;",
  "atk-s0513a3:1898": "Tasmā tvaṃ isi mā rodi, roditaṃ moghamāhu santo.",
  "atk-s0513a3:1899": "119.",
  "atk-s0513a3:1900": "“Roditena have brahme, mato peto samuṭṭhahe;",
  "atk-s0513a3:1901": "Sabbe saṅgamma rodāma, aññamaññassa ñātake”ti.",
  "atk-s0513a3:1902_0": "Tattha marissanti yo idāni marissati, taṃ. Lapanti cāti vilapanti ca. Idaṃ vuttaṃ",
  "atk-s0513a3:1902_1": "hoti – ye loke matañca marissantañca rodanti, te rudanti ceva vilapanti ca, tesaṃ",
  "atk-s0513a3:1902_2": "assupacchijjanadivaso nāma natthi. Kiṃkāraṇā? Sadāpi matānañca marissantānañca atthitāya.",
  "atk-s0513a3:1902_3": "Tasmā tvaṃ isi mā rodi. Kiṃkāraṇā? Roditaṃ moghamāhu santoti, buddhādayo pana paṇḍitā",
  "atk-s0513a3:1902_4": "roditaṃ “mogha”nti vadanti. Mato petoti yo esa mato petoti vuccati, yadi so roditena",
  "atk-s0513a3:1902_5": "samuṭṭhaheyya, evaṃ sante kiṃ nikkammā acchāma, sabbeva samāgamma aññamaññassa ñātake",
  "atk-s0513a3:1902_6": "rodāma. Yasmā pana te roditakāraṇā na uṭṭhahanti, tasmā roditassa moghabhāvaṃ sādheti.",
  "atk-s0513a3:1903": "Evaṃ sakkassa kathentassa tāpaso “niratthakaṃ rodita”nti sallakkhetvā sakkassa thutiṃ karonto tisso gāthā abhāsi –",
  "atk-s0513a3:1904": "120.",
  "atk-s0513a3:1905": "“Ādittaṃ vata maṃ santaṃ, ghatasittaṃva pāvakaṃ;",
  "atk-s0513a3:1906": "Vārinā viya osiñcaṃ, sabbaṃ nibbāpaye daraṃ.",
  "atk-s0513a3:1907": "121.",
  "atk-s0513a3:1908": "“Abbahi vata me sallaṃ, yamāsi hadayassitaṃ;",
  "atk-s0513a3:1909": "Yo me sokaparetassa, puttasokaṃ apānudi.",
  "atk-s0513a3:1910": "122.",
  "atk-s0513a3:1911": "“Sohaṃ abbūḷhasallosmi, vītasoko anāvilo;",
  "atk-s0513a3:1912": "Na socāmi na rodāmi, tava sutvāna vāsavā”ti.",
  "atk-s0513a3:1913": "Tattha yamāsīti yaṃ me āsi. Hadayassitanti hadaye nissitaṃ. Apānudīti nīhari. Sakko tāpasassa ovādaṃ datvā sakaṭṭhānameva gato.",
  "atk-s0513a3:1914": "Satthā idhaṃ dhammadesanaṃ āharitvā jātakaṃ samodhānesi – “tadā tāpaso mahallako ahosi, migo sāmaṇero, sakko pana ahameva ahosi”nti.",
  "atk-s0513a3:1915": "Migapotakajātakavaṇṇanā dutiyā.",
  "atk-s0513a3:1917": "[373] 3. Mūsikajātakavaṇṇanā",
  "atk-s0513a3:1918_0": "Kuhiṃ gatā kattha gatāti idaṃ satthā veḷuvane viharanto ajātasattuṃ ārabbha kathesi.",
  "atk-s0513a3:1918_1": "Vatthu heṭṭhā thusajātake vitthāritameva. Idhāpi satthā tatheva rājānaṃ sakiṃ puttena",
  "atk-s0513a3:1918_2": "saddhiṃ kīḷamānaṃ sakiṃ dhammaṃ suṇantaṃ disvā “taṃ nissāya rañño bhayaṃ uppajjissatī”ti",
  "atk-s0513a3:1918_3": "ñatvā “mahārāja, porāṇakarājāno āsaṅkitabbaṃ āsaṅkitvā attano puttaṃ ‘amhākaṃ dhūmakāle",
  "atk-s0513a3:1918_4": "rajjaṃ kāretū’ti ekamante akaṃsū”ti vatvā atītaṃ āhari.",
  "atk-s0513a3:1919_0": "Atīte bārāṇasiyaṃ brahmadatte rajjaṃ kārente bodhisatto takkasilāyaṃ brāhmaṇakule",
  "atk-s0513a3:1919_1": "nibbattitvā disāpāmokkhācariyo ahosi. Tassa santike bārāṇasirañño putto yavakumāro",
  "atk-s0513a3:1919_2": "nāma sabbasippāni uggaṇhitvā anuyogaṃ datvā gantukāmo taṃ āpucchi. Ācariyo “puttaṃ",
  "atk-s0513a3:1919_3": "nissāya tassa antarāyo bhavissatī”ti aṅgavijjāvasena ñatvā “etamassa harissāmī”ti",
  "atk-s0513a3:1919_4": "ekaṃ upamaṃ upadhāretuṃ ārabhi. Tadā panassa eko asso ahosi, tassa pāde vaṇo uṭṭhahi,",
  "atk-s0513a3:1919_5": "taṃ vaṇānurakkhaṇatthaṃ geheyeva kariṃsu. Tassāvidūre eko udapāno atthi. Athekā mūsikā",
  "atk-s0513a3:1919_6": "gehā nikkhamitvā assassa pāde vaṇaṃ khādati, asso vāretuṃ na sakkoti. So ekadivasaṃ",
  "atk-s0513a3:1919_7": "vedanaṃ adhivāsetuṃ asakkonto mūsikaṃ khādituṃ āgataṃ pādena paharitvā māretvā udapāne",
  "atk-s0513a3:1919_8": "pātesi. Assagopakā mūsikaṃ apassantā “aññesu divasesu mūsikā āgantvā vaṇaṃ khādati,",
  "atk-s0513a3:1919_9": "idāni na paññāyati, kahaṃ nu kho gatā”ti vadiṃsu.",
  "atk-s0513a3:1920_0": "Bodhisatto taṃ kāraṇaṃ paccakkhaṃ katvā “aññe ajānantā ‘kahaṃ mūsikā gatā’ti vadanti,",
  "atk-s0513a3:1920_1": "mūsikāya pana māretvā udapāne khittabhāvaṃ ahameva jānāmī”ti idameva kāraṇaṃ upamaṃ",
  "atk-s0513a3:1920_2": "katvā paṭhamaṃ gāthaṃ bandhitvā rājakumārassa adāsi. So aparaṃ upamaṃ upadhārento",
  "atk-s0513a3:1920_3": "tameva assaṃ paruḷhavaṇaṃ nikkhamitvā ekaṃ yavavatthuṃ gantvā “yavaṃ khādissāmī”ti",
  "atk-s0513a3:1920_4": "vaticchiddena mukhaṃ pavesentaṃ disvā tameva kāraṇaṃ upamaṃ katvā dutiyaṃ gāthaṃ",
  "atk-s0513a3:1920_5": "bandhitvā tassa adāsi. Tatiyagāthaṃ pana attano paññābaleneva bandhitvā tampi tassa",
  "atk-s0513a3:1920_6": "datvā “tāta, tvaṃ rajje patiṭṭhāya sāyaṃ nhānapokkharaṇiṃ gacchanto yāva dhurasopānā",
  "atk-s0513a3:1920_7": "paṭhamaṃ gāthaṃ sajjhāyanto gaccheyyāsi, tava nivasanapāsādaṃ pavisanto yāva sopānapādamūlā",
  "atk-s0513a3:1920_8": "dutiyaṃ gāthaṃ sajjhāyanto gaccheyyāsi, tato yāva sopānamatthakā tatiyaṃ gāthaṃ sajjhāyanto",
  "atk-s0513a3:1920_9": "gaccheyyāsī”ti vatvā pesesi.",
  "atk-s0513a3:1921_0": "So kumāro gantvā uparājā hutvā pitu accayena rajjaṃ kāresi, tasseko putto jāyi. So",
  "atk-s0513a3:1921_1": "soḷasavassakāle rajjalobhena “pitaraṃ māressāmī”ti cintetvā upaṭṭhāke āha “mayhaṃ",
  "atk-s0513a3:1921_2": "pitā taruṇo, ahaṃ etassa dhūmakālaṃ olokento mahallako bhavissāmi jarājiṇṇo, tādise",
  "atk-s0513a3:1921_3": "kāle laddhenapi rajjena ko attho”ti. Te āhaṃsu “deva, na sakkā paccantaṃ gantvā corattaṃ",
  "atk-s0513a3:1921_4": "kātuṃ, tava pitaraṃ kenaci upāyena māretvā rajjaṃ gaṇhā”ti. So “sādhū”ti antonivesane",
  "atk-s0513a3:1921_5": "rañño sāyaṃ nhānapokkharaṇīsamīpaṃ gantvā “ettha naṃ māressāmī”ti khaggaṃ gahetvā",
  "atk-s0513a3:1921_6": "aṭṭhāsi. Rājā sāyaṃ mūsikaṃ nāma dāsiṃ “gantvā pokkharaṇīpiṭṭhiṃ sodhetvā ehi, nhāyissāmī”ti",
  "atk-s0513a3:1921_7": "pesesi. Sā gantvā pokkharaṇīpiṭṭhiṃ sodhentī kumāraṃ passi. Kumāro attano kammassa",
  "atk-s0513a3:1921_8": "pākaṭabhāvabhayena taṃ dvidhā chinditvā pokkharaṇiyaṃ pātesi. Rājā nhāyituṃ agamāsi.",
  "atk-s0513a3:1921_9": "Sesajano “ajjāpi mūsikā dāsī na punāgacchati, kuhiṃ gatā kattha gatā”ti āha. Rājā –",
  "atk-s0513a3:1922": "123.",
  "atk-s0513a3:1923": "“Kuhiṃ gatā kattha gatā, iti lālappatī jano;",
  "atk-s0513a3:1924": "Ahameveko jānāmi, udapāne mūsikā hatā”ti. –",
  "atk-s0513a3:1925": "Paṭhamaṃ gāthaṃ bhaṇanto pokkharaṇītīraṃ agamāsi.",
  "atk-s0513a3:1926_0": "Tattha kuhiṃ gatā kattha gatāti aññamaññavevacanāni. Iti lālappatīti evaṃ vippalapati.",
  "atk-s0513a3:1926_1": "Iti ayaṃ gāthā “ajānanto jano mūsikā dāsī kuhiṃ gatāti vippalapati, rājakumārena",
  "atk-s0513a3:1926_2": "dvidhā chinditvā mūsikāya pokkharaṇiyaṃ pātitabhāvaṃ ahameva eko jānāmī”ti rañño",
  "atk-s0513a3:1926_3": "ajānantasseva imamatthaṃ dīpeti.",
  "atk-s0513a3:1927_0": "Kumāro “mayā katakammaṃ mayhaṃ pitarā ñāta”nti bhīto palāyitvā tamatthaṃ upaṭṭhākānaṃ",
  "atk-s0513a3:1927_1": "ārocesi. Te sattaṭṭhadivasaccayena puna taṃ āhaṃsu “deva, sace rājā jāneyya, na tuṇhī",
  "atk-s0513a3:1927_2": "bhaveyya, takkagāhena pana tena taṃ vuttaṃ bhavissati, mārehi na”nti. So punekadivasaṃ",
  "atk-s0513a3:1927_3": "khaggahattho sopānapādamūle ṭhatvā rañño āgamanakāle ito cito ca paharaṇokāsaṃ olokesi. Rājā –",
  "atk-s0513a3:1928": "124.",
  "atk-s0513a3:1929": "“Yañcetaṃ iti cīti ca, gadrabhova nivattasi;",
  "atk-s0513a3:1930": "Udapāne mūsikaṃ hantvā, yavaṃ bhakkhetumicchasī”ti. –",
  "atk-s0513a3:1931_0": "Dutiyaṃ gāthaṃ sajjhāyanto agamāsi. Ayampi gāthā “yasmā tvaṃ iti cīti ca ito cito",
  "atk-s0513a3:1931_1": "ca paharaṇokāsaṃ olokento gadrabhova nivattasi, tasmā taṃ jānāmi ‘purimadivase pokkharaṇiyaṃ",
  "atk-s0513a3:1931_2": "mūsikaṃ dāsiṃ hantvā ajja maṃ yavarājānaṃ bhakkhetuṃ māretuṃ icchasī”’ti rañño ajānantasseva imamatthaṃ dīpeti.",
  "atk-s0513a3:1932_0": "Kumāro “diṭṭhomhi pitarā”ti utrasto palāyi. So puna aḍḍhamāsamattaṃ atikkamitvā “rājānaṃ",
  "atk-s0513a3:1932_1": "dabbiyā paharitvā māressāmī”ti ekaṃ dīghadaṇḍakaṃ dabbipaharaṇaṃ gahetvā olumbitvā aṭṭhāsi. Rājā –",
  "atk-s0513a3:1933": "125.",
  "atk-s0513a3:1934": "“Daharo cāsi dummedha, paṭhamuppattiko susu;",
  "atk-s0513a3:1935": "Dīghañcetaṃ samāsajja, na te dassāmi jīvita”nti. –",
  "atk-s0513a3:1936": "Tatiyaṃ gāthaṃ sajjhāyanto sopānapādamatthakaṃ abhiruhi.",
  "atk-s0513a3:1937_0": "Tattha paṭhamuppattikoti paṭhamavayena uppattito upeto, paṭhamavaye ṭhitoti attho.",
  "atk-s0513a3:1937_1": "Susūti taruṇo. Dīghanti dīghadaṇḍakaṃ dabbipaharaṇaṃ. Samāsajjāti gahetvā, olumbitvā",
  "atk-s0513a3:1937_2": "ṭhitosīti attho. Ayampi gāthā “dummedha, attano vayaṃ paribhuñjituṃ na labhissasi,",
  "atk-s0513a3:1937_3": "na te dāni nillajjassa jīvitaṃ dassāmi, māretvā khaṇḍākhaṇḍaṃ chinditvā sūleyeva",
  "atk-s0513a3:1937_4": "āvuṇāpessāmī”ti rañño ajānantasseva kumāraṃ santajjayamānā imamatthaṃ dīpeti.",
  "atk-s0513a3:1938_0": "So taṃ divasaṃ palāyituṃ asakkonto “jīvitaṃ me dehi, devā”ti rañño pādamūle nipajji.",
  "atk-s0513a3:1938_1": "Rājā taṃ tajjetvā saṅkhalikāhi bandhāpetvā bandhanāgāre kāretvā setacchattassa heṭṭhā",
  "atk-s0513a3:1938_2": "alaṅkatarājāsane nisīditvā “amhākaṃ ācariyo disāpāmokkho brāhmaṇo imaṃ mayhaṃ antarāyaṃ",
  "atk-s0513a3:1938_3": "disvā imā tisso gāthā abhāsī”ti haṭṭhatuṭṭho udānaṃ udānento sesagāthā abhāsi –",
  "atk-s0513a3:1939": "126.",
  "atk-s0513a3:1940": "“Nāntalikkhabhavanena, nāṅgaputtapinena vā;",
  "atk-s0513a3:1941": "Puttena hi patthayito, silokehi pamocito.",
  "atk-s0513a3:1942": "127.",
  "atk-s0513a3:1943": "“Sabbaṃ sutamadhīyetha, hīnamukkaṭṭhamajjhimaṃ;",
  "atk-s0513a3:1944": "Sabbassa atthaṃ jāneyya, na ca sabbaṃ payojaye;",
  "atk-s0513a3:1945": "Hoti tādisako kālo, yattha atthāvahaṃ suta”nti.",
  "atk-s0513a3:1946_0": "Tattha nāntalikkhabhavanenāti antalikkhabhavanaṃ vuccati dibbavimānaṃ, ahaṃ ajja",
  "atk-s0513a3:1946_1": "antalikkhabhavanampi na āruḷho, tasmā antalikkhabhavanenāpi ajja maraṇato na pamocitomhi.",
  "atk-s0513a3:1946_2": "Nāṅgaputtapinena vāti aṅgasarikkhakena vā puttapinenapi na pamocito. Puttena hi patthayitoti",
  "atk-s0513a3:1946_3": "ahaṃ pana attano putteneva ajja māretuṃ patthito. Silokehi pamocitoti sohaṃ ācariyena",
  "atk-s0513a3:1946_4": "bandhitvā dinnāhi gāthāhi pamocito.",
  "atk-s0513a3:1947_0": "Sutanti pariyattiṃ. Adhīyethāti gaṇheyya sikkheyya. Hīnamukkaṭṭhamajjhimanti hīnaṃ",
  "atk-s0513a3:1947_1": "vā hotu uttamaṃ vā majjhimaṃ vā, sabbaṃ adhīyitabbamevāti dīpeti. Na ca sabbaṃ payojayeti",
  "atk-s0513a3:1947_2": "hīnaṃ mantaṃ vā sippaṃ vā majjhimaṃ vā na payojaye, uttamameva payojayeyyāti attho.",
  "atk-s0513a3:1947_3": "Yattha atthāvahaṃ sutanti yasmiṃ kāle mahosadhapaṇḍitassa kumbhakārakammakaraṇaṃ",
  "atk-s0513a3:1947_4": "viya yaṃkiñci sikkhitasippaṃ atthāvahaṃ hoti, tādisopi kālo hotiyevāti attho. Aparabhāge",
  "atk-s0513a3:1947_5": "rañño accayena kumāro rajje patiṭṭhāsi.",
  "atk-s0513a3:1948": "Satthā imaṃ dhammadesanaṃ āharitvā jātakaṃ samodhānesi – “tadā disāpāmokkho ācariyo ahameva ahosi”nti.",
  "atk-s0513a3:1949": "Mūsikajātakavaṇṇanā tatiyā.",
  "atk-s0513a3:1951": "[374] 4. Cūḷadhanuggahajātakavaṇṇanā",
  "atk-s0513a3:1952_0": "Sabbaṃ bhaṇḍanti idaṃ satthā jetavane viharanto purāṇadutiyikāpalobhanaṃ ārabbha",
  "atk-s0513a3:1952_1": "kathesi. Tena bhikkhunā “purāṇadutiyikā maṃ, bhante, ukkaṇṭhāpetī”ti vutte satthā",
  "atk-s0513a3:1952_2": "“esā bhikkhu, itthī na idāneva tuyhaṃ anatthakārikā, pubbepi te etaṃ nissāya asinā",
  "atk-s0513a3:1952_3": "sīsaṃ chinna”nti vatvā bhikkhūhi yācito atītaṃ āhari.",
  "atk-s0513a3:1953_0": "Atīte bārāṇasiyaṃ brahmadatte rajjaṃ kārente bodhisatto sakkattaṃ kāresi. Tadā eko",
  "atk-s0513a3:1953_1": "bārāṇasivāsī brāhmaṇamāṇavo takkasilāyaṃ sabbasippāni uggaṇhitvā dhanukamme nipphattiṃ",
  "atk-s0513a3:1953_2": "patto cūḷadhanuggahapaṇḍito nāma ahosi. Athassa ācariyo “ayaṃ mayā sadisaṃ sippaṃ",
  "atk-s0513a3:1953_3": "uggaṇhī”ti attano dhītaraṃ adāsi. So taṃ gahetvā “bārāṇasiṃ gamissāmī”ti maggaṃ paṭipajji.",
  "atk-s0513a3:1953_4": "Antarāmagge eko vāraṇo ekaṃ padesaṃ suññamakāsi, taṃ ṭhānaṃ abhiruhituṃ na koci ussahi.",
  "atk-s0513a3:1953_5": "Cūḷadhanuggahapaṇḍito manussānaṃ vārentānaññeva bhariyaṃ gahetvā aṭavimukhaṃ abhiruhi.",
  "atk-s0513a3:1953_6": "Athassa aṭavimajjhe vāraṇo uṭṭhahi, so taṃ kumbhe sarena vijjhi. Saro vinivijjhitvā",
  "atk-s0513a3:1953_7": "pacchābhāgena nikkhami. Vāraṇo tattheva pati, dhanuggahapaṇḍito taṃ ṭhānaṃ khemaṃ",
  "atk-s0513a3:1953_8": "katvā purato aññaṃ aṭaviṃ pāpuṇi. Tatthāpi paññāsa corā maggaṃ hananti. Tampi so",
  "atk-s0513a3:1953_9": "manussehi vāriyamāno abhiruyha tesaṃ corānaṃ mige vadhitvā maggasamīpe maṃsaṃ pacitvā",
  "atk-s0513a3:1953_10": "khādantānaṃ ṭhitaṭṭhānaṃ pāpuṇi.",
  "atk-s0513a3:1954_0": "Tadā taṃ corā alaṅkatapaṭiyattāya bhariyāya saddhiṃ āgacchantaṃ disvā “gaṇhissāma",
  "atk-s0513a3:1954_1": "na”nti ussāhaṃ kariṃsu. Corajeṭṭhako purisalakkhaṇakusalo, so taṃ oloketvāva “uttamapuriso",
  "atk-s0513a3:1954_2": "aya”nti ñatvā ekassapi uṭṭhahituṃ nādāsi. Dhanuggahapaṇḍito “gaccha ‘amhākampi ekaṃ",
  "atk-s0513a3:1954_3": "maṃsasūlaṃ dethā’ti vatvā maṃsaṃ āharā”ti tesaṃ santikaṃ bhariyaṃ pesesi. Sā gantvā",
  "atk-s0513a3:1954_4": "“ekaṃ kira maṃsasūlaṃ dethā”ti āha. Corajeṭṭhako “anaggho puriso”ti maṃsasūlaṃ dāpesi.",
  "atk-s0513a3:1954_5": "Corā “amhehi kira pakkaṃ khādita”nti apakkamaṃsasūlaṃ adaṃsu. Dhanuggaho attānaṃ",
  "atk-s0513a3:1954_6": "sambhāvetvā “mayhaṃ apakkamaṃsasūlaṃ dadantī”ti corānaṃ kujjhi. Corā “kiṃ ayameveko",
  "atk-s0513a3:1954_7": "puriso, mayaṃ itthiyo”ti kujjhitvā uṭṭhahiṃsu. Dhanuggaho ekūnapaññāsa jane ekūnapaññāsakaṇḍehi",
  "atk-s0513a3:1954_8": "vijjhitvā pātesi. Corajeṭṭhakaṃ vijjhituṃ kaṇḍaṃ nāhosi. Tassa kira kaṇḍanāḷiyaṃ",
  "atk-s0513a3:1954_9": "samapaṇṇāsayeva kaṇḍāni. Tesu ekena vāraṇaṃ vijjhi, ekūnapaññāsakaṇḍehi core vijjhitvā",
  "atk-s0513a3:1954_10": "corajeṭṭhakaṃ pātetvā tassa ure nisinno “sīsamassa chindissāmī”ti bhariyāya hatthato",
  "atk-s0513a3:1954_11": "asiṃ āharāpesi. Sā taṅkhaṇaññeva corajeṭṭhake lobhaṃ katvā corassa hatthe tharuṃ,",
  "atk-s0513a3:1954_12": "sāmikassa hatthe dhāraṃ ṭhapesi. Coro tharudaṇḍaṃ parāmasitvā asiṃ nīharitvā dhanuggahassa sīsaṃ chindi.",
  "atk-s0513a3:1955_0": "So taṃ ghātetvā itthiṃ ādāya gacchanto jātigottaṃ pucchi. Sā “takkasilāyaṃ disāpāmokkhācariyassa",
  "atk-s0513a3:1955_1": "dhītāmhī”ti āha. “Kathaṃ tvaṃ iminā laddhā”ti. Mayhaṃ pitā “ayaṃ mayā sadisaṃ katvā",
  "atk-s0513a3:1955_2": "sippaṃ sikkhī”ti tussitvā imassa maṃ adāsi, sāhaṃ tayi sinehaṃ katvā attano kuladattiyaṃ",
  "atk-s0513a3:1955_3": "sāmikaṃ mārāpesinti. Corajeṭṭhako “kuladattiyaṃ tāvesā sāmikaṃ māresi, aññaṃ panekaṃ",
  "atk-s0513a3:1955_4": "disvā mampi evamevaṃ karissati, imaṃ chaḍḍetuṃ vaṭṭatī”ti cintetvā gacchanto antarāmagge",
  "atk-s0513a3:1955_5": "ekaṃ kunnadiṃ uttānatalaṃ taṅkhaṇodakapūraṃ disvā “bhadde, imissaṃ nadiyaṃ susumārā",
  "atk-s0513a3:1955_6": "kakkhaḷā, kiṃ karomā”ti āha. “Sāmi, sabbaṃ ābharaṇabhaṇḍaṃ mama uttarāsaṅgena bhaṇḍikaṃ",
  "atk-s0513a3:1955_7": "katvā paratīraṃ netvā puna āgantvā maṃ gahetvā gacchā”ti. So “sādhū”ti sabbaṃ ābharaṇabhaṇḍaṃ",
  "atk-s0513a3:1955_8": "ādāya nadiṃ otaritvā taranto viya paratīraṃ patvā taṃ chaḍḍetvā pāyāsi. Sā taṃ disvā",
  "atk-s0513a3:1955_9": "“sāmi, kiṃ maṃ chaḍḍetvā viya gacchasi, kasmā evaṃ karosi, ehi mampi ādāya gacchā”ti",
  "atk-s0513a3:1955_10": "tena saddhiṃ sallapantī paṭhamaṃ gāthamāha –",
  "atk-s0513a3:1956": "128.",
  "atk-s0513a3:1957": "“Sabbaṃ bhaṇḍaṃ samādāya, pāraṃ tiṇṇosi brāhmaṇa;",
  "atk-s0513a3:1958": "Paccāgaccha lahuṃ khippaṃ, mampi tārehi dānito”ti.",
  "atk-s0513a3:1959": "Tattha lahuṃ khippanti lahuṃ paccāgaccha, khippaṃ mampi tārehi dāni itoti attho.",
  "atk-s0513a3:1960": "Coro taṃ sutvā paratīre ṭhitoyeva dutiyaṃ gāthamāha –",
  "atk-s0513a3:1961": "129.",
  "atk-s0513a3:1962": "“Asanthutaṃ maṃ cirasanthutena, nimīni bhotī adhuvaṃ dhuvena;",
  "atk-s0513a3:1963": "Mayāpi bhotī nimineyya aññaṃ, ito ahaṃ dūrataraṃ gamissa”nti.",
  "atk-s0513a3:1964": "Sā heṭṭhā vuttatthāyeva –",
  "atk-s0513a3:1965_0": "Coro pana “ito ahaṃ dūrataraṃ gamissaṃ, tiṭṭha tva”nti vatvā tassā viravantiyāva",
  "atk-s0513a3:1965_1": "ābharaṇabhaṇḍikaṃ ādāya palāto. Tato sā bālā atricchatāya evarūpaṃ byasanaṃ pattā",
  "atk-s0513a3:1965_2": "anāthā hutvā avidūre ekaṃ eḷagalāgumbaṃ upagantvā rodamānā nisīdi. Tasmiṃ khaṇe sakko",
  "atk-s0513a3:1965_3": "devarājā lokaṃ olokento taṃ atricchatāhataṃ sāmikā ca jārā ca parihīnaṃ rodamānaṃ",
  "atk-s0513a3:1965_4": "disvā “etaṃ niggaṇhitvā lajjāpetvā āgamissāmī”ti mātaliñca pañcasikhañca ādāya tattha",
  "atk-s0513a3:1965_5": "gantvā nadītīre ṭhatvā “mātali, tvaṃ maccho bhava, pañcasikha tvaṃ sakuṇo bhava,",
  "atk-s0513a3:1965_6": "ahaṃ pana siṅgālo hutvā mukhena maṃsapiṇḍaṃ gahetvā etissā sammukhaṭṭhānaṃ gamissāmi,",
  "atk-s0513a3:1965_7": "tvaṃ mayi tattha gate udakato ullaṅghitvā mama purato pata, athāhaṃ mukhena gahitamaṃsapiṇḍaṃ",
  "atk-s0513a3:1965_8": "chaḍḍetvā macchaṃ gahetuṃ pakkhandissāmi, tasmiṃ khaṇe tvaṃ, pañcasikha, taṃ maṃsapiṇḍaṃ",
  "atk-s0513a3:1965_9": "gahetvā ākāse uppata, tvaṃ mātali, udake patā”ti āṇāpesi. “Sādhu, devā”ti, mātali,",
  "atk-s0513a3:1965_10": "maccho ahosi, pañcasikho sakuṇo ahosi. Sakko siṅgālo hutvā maṃsapiṇḍaṃ mukhenādāya",
  "atk-s0513a3:1965_11": "tassā sammukhaṭṭhānaṃ agamāsi. Maccho udakā uppatitvā siṅgālassa purato pati. So",
  "atk-s0513a3:1965_12": "mukhena gahitamaṃsapiṇḍaṃ chaḍḍetvā macchassatthāya pakkhandi. Maccho uppatitvā udake",
  "atk-s0513a3:1965_13": "pati, sakuṇo maṃsapiṇḍaṃ gahetvā ākāse uppati, siṅgālo ubhopi alabhitvā eḷagalāgumbaṃ",
  "atk-s0513a3:1965_14": "olokento dummukho nisīdi. Sā taṃ disvā “ayaṃ atricchatāhato neva maṃsaṃ, na macchaṃ",
  "atk-s0513a3:1965_15": "labhī”ti kuṭaṃ bhindantī viya mahāhasitaṃ hasi. Taṃ sutvā siṅgālo tatiyaṃ gāthamāha –",
  "atk-s0513a3:1966": "130.",
  "atk-s0513a3:1967": "“Kāyaṃ eḷagalāgumbe, karoti ahuhāsiyaṃ;",
  "atk-s0513a3:1968": "Nayīdha naccagītaṃ vā, tāḷaṃ vā susamāhitaṃ;",
  "atk-s0513a3:1969": "Anamhikāle susoṇi, kinnu jagghasi sobhane”ti.",
  "atk-s0513a3:1970_0": "Tattha kāyanti kā ayaṃ. Eḷagalāgumbeti kambojigumbe. Ahuhāsiyanti dantavidaṃsakaṃ",
  "atk-s0513a3:1970_1": "mahāhasitaṃ vuccati, taṃ kā esā etasmiṃ gumbe karotīti pucchati. Nayīdha naccagītaṃ",
  "atk-s0513a3:1970_2": "vāti imasmiṃ ṭhāne kassaci naccantassa naccaṃ vā gāyantassa gītaṃ vā hatthe susamāhite",
  "atk-s0513a3:1970_3": "katvā vādentassa susamāhitaṃ hatthatāḷaṃ vā natthi, kaṃ disvā tvaṃ haseyyāsīti dīpeti.",
  "atk-s0513a3:1970_4": "Anamhikāleti rodanakāle. Susoṇīti sundarasoṇi. Kiṃ nu jagghasīti kena kāraṇena tvaṃ",
  "atk-s0513a3:1970_5": "rodituṃ yuttakāle arodamānāva mahāhasitaṃ hasasi. Sobhaneti taṃ pasaṃsanto ālapati.",
  "atk-s0513a3:1971": "Taṃ sutvā sā catutthaṃ gāthamāha –",
  "atk-s0513a3:1972": "131.",
  "atk-s0513a3:1973": "“Siṅgāla bāla dummedha, appapaññosi jambuka;",
  "atk-s0513a3:1974": "Jīno macchañca pesiñca, kapaṇo viya jhāyasī”ti.",
  "atk-s0513a3:1975": "Tattha jīnoti jānippatto hutvā. Pesinti maṃsapesiṃ. Kapaṇo viya jhāyasīti sahassabhaṇḍikaṃ parājito kapaṇo viya jhāyasi socasi cintesi.",
  "atk-s0513a3:1976": "Tato siṅgālo pañcamaṃ gāthamāha –",
  "atk-s0513a3:1977": "132.",
  "atk-s0513a3:1978": "“Sudassaṃ vajjamaññesaṃ, attano pana duddasaṃ;",
  "atk-s0513a3:1979": "Jīnā patiñca jārañca, maññe tvaññeva jhāyasī”ti.",
  "atk-s0513a3:1980_0": "Tattha tvaññeva jhāyasīti pāpadhamme dussīle ahaṃ tāva mama gocaraṃ na labhissāmi,",
  "atk-s0513a3:1980_1": "tvaṃ pana atricchatāya hatā taṃmuhuttadiṭṭhake core paṭibaddhacittā hutvā tañca jāraṃ",
  "atk-s0513a3:1980_2": "kuladattiyañca patiṃ jīnā, maṃ upādāya sataguṇena sahassaguṇena kapaṇatarā hutvā",
  "atk-s0513a3:1980_3": "jhāyasi rodasi paridevasīti lajjāpetvā vippakāraṃ pāpento mahāsatto evamāha.",
  "atk-s0513a3:1981": "Sā tassa vacanaṃ sutvā gāthamāha –",
  "atk-s0513a3:1982": "133.",
  "atk-s0513a3:1983": "“Evametaṃ migarāja, yathā bhāsasi jambuka;",
  "atk-s0513a3:1984": "Sā nūnāhaṃ ito gantvā, bhattu hessaṃ vasānugā”ti.",
  "atk-s0513a3:1985": "Tattha nūnāti ekaṃsatthe nipāto. Sā ahaṃ ito gantvā puna aññaṃ bhattāraṃ labhitvā ekaṃseneva tassa bhattu vasānugā vasavattinī bhavissāmīti.",
  "atk-s0513a3:1986": "Athassā anācārāya dussīlāya vacanaṃ sutvā sakko devarājā osānagāthamāha –",
  "atk-s0513a3:1987": "134.",
  "atk-s0513a3:1988": "“Yo hare mattikaṃ thālaṃ, kaṃsathālampi so hare;",
  "atk-s0513a3:1989": "Kataṃyeva tayā pāpaṃ, punapevaṃ karissasī”ti.",
  "atk-s0513a3:1990_0": "Tassattho – anācāre kiṃ kathesi, yo mattikaṃ thālaṃ harati, suvaṇṇathālarajatathālādippabhedaṃ",
  "atk-s0513a3:1990_1": "kaṃsathālampi so harateva, idañca tayā pāpaṃ katameva, na sakkā tava saddhātuṃ, sā",
  "atk-s0513a3:1990_2": "tvaṃ punapi evaṃ karissasiyevāti. Evaṃ so taṃ lajjāpetvā vippakāraṃ pāpetvā sakaṭṭhānameva agamāsi.",
  "atk-s0513a3:1991": "Satthā imaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne ukkaṇṭhitabhikkhu sotāpattiphale patiṭṭhahi.",
  "atk-s0513a3:1992": "Tadā dhanuggaho ukkaṇṭhitabhikkhu ahosi, sā itthī purāṇadutiyikā, sakko devarājā pana ahameva ahosinti.",
  "atk-s0513a3:1993": "Cūḷadhanuggahajātakavaṇṇanā catutthā.",
  "atk-s0513a3:1995": "[375] 5. Kapotajātakavaṇṇanā",
  "atk-s0513a3:1996_0": "Idāni khomhīti idaṃ satthā jetavane viharanto ekaṃ lolabhikkhuṃ ārabbha kathesi.",
  "atk-s0513a3:1996_1": "Lolavatthu anekaso vitthāritameva. Taṃ pana satthā “saccaṃ kira tvaṃ bhikkhu, lolo”ti",
  "atk-s0513a3:1996_2": "pucchitvā “āma, bhante”ti vutte “na kho bhikkhu idāneva, pubbepi tvaṃ lolosi, lolatāya",
  "atk-s0513a3:1996_3": "pana jīvitakkhayaṃ patto”ti vatvā atītaṃ āhari.",
  "atk-s0513a3:1997_0": "Atīte bārāṇasiyaṃ brahmadatte rajjaṃ kārente bodhisatto pārāvatayoniyaṃ nibbattitvā",
  "atk-s0513a3:1997_1": "bārāṇasiseṭṭhino mahānase nīḷapacchiyaṃ vasati. Atheko kāko macchamaṃsaluddho tena",
  "atk-s0513a3:1997_2": "saddhiṃ mettiṃ katvā tattheva vasi. So ekadivasaṃ bahuṃ macchamaṃsaṃ disvā “imaṃ",
  "atk-s0513a3:1997_3": "khādissāmī”ti nitthunanto nīḷapacchiyaṃyeva nipajjitvā pārāvatena “ehi, samma, gocarāya",
  "atk-s0513a3:1997_4": "gamissāmā”ti vuccamānopi “ajīrakena nipannomhi, gaccha tva”nti vatvā tasmiṃ gate",
  "atk-s0513a3:1997_5": "“gato me paccāmittakaṇṭako, idāni yathāruci macchamaṃsaṃ khādissāmī”ti cintento paṭhamaṃ gāthamāha –",
  "atk-s0513a3:1998": "135.",
  "atk-s0513a3:1999": "“Idāni khomhi sukhito arogo, nikkaṇṭako nippatito kapoto;",
  "atk-s0513a3:2000": "Kāhāmi dānī hadayassa tuṭṭhiṃ, tathā hi maṃ maṃsasākaṃ baletī”ti.",
  "atk-s0513a3:2001_0": "Tattha nippatitoti niggato. Kapototi pārāvato. Kāhāmi dānīti karissāmi dāni. Tathā",
  "atk-s0513a3:2001_1": "hi maṃ maṃsasākaṃ baletīti tathā hi maṃsañca avasesaṃ sākañca mayhaṃ balaṃ karoti,",
  "atk-s0513a3:2001_2": "uṭṭhehi khādāti vadamānaṃ viya ussāhaṃ mamaṃ karotīti attho.",
  "atk-s0513a3:2002_0": "So bhattakārake macchamaṃsaṃ pacitvā mahānasā nikkhamma sarīrato sedaṃ pavāhente",
  "atk-s0513a3:2002_1": "pacchito nikkhamitvā rasakaroṭiyaṃ nilīyitvā “kiri kirī”ti saddamakāsi. Bhattakārako",
  "atk-s0513a3:2002_2": "vegenāgantvā kākaṃ gahetvā sabbapattāni luñjitvā allasiṅgīverañca siddhatthake ca",
  "atk-s0513a3:2002_3": "pisitvā lasuṇaṃ pūtitakkena madditvā sakalasarīraṃ makkhetvā ekaṃ kaṭhalaṃ ghaṃsitvā",
  "atk-s0513a3:2002_4": "vijjhitvā suttakena tassa gīvāyaṃ bandhitvā nīḷapacchiyaṃyeva taṃ pakkhipitvā agamāsi.",
  "atk-s0513a3:2002_5": "Pārāvato āgantvā taṃ disvā “kā esā balākā mama sahāyassa pacchiyaṃ nipannā, caṇḍo",
  "atk-s0513a3:2002_6": "hi so āgantvā ghāteyyāpi na”nti parihāsaṃ karonto dutiyaṃ gāthamāha –",
  "atk-s0513a3:2003": "136.",
  "atk-s0513a3:2004": "“Kāyaṃ balākā sikhinī, corī laṅghipitāmahā;",
  "atk-s0513a3:2005": "Oraṃ balāke āgaccha, caṇḍo me vāyaso sakhā”ti.",
  "atk-s0513a3:2006": "Sā heṭṭhā vuttatthāyeva.",
  "atk-s0513a3:2007": "Taṃ sutvā kāko tatiyaṃ gāthamāha –",
  "atk-s0513a3:2008": "137.",
  "atk-s0513a3:2009": "“Alañhi te jagghitāye, mamaṃ disvāna edisaṃ;",
  "atk-s0513a3:2010": "Vilūnaṃ sūdaputtena, piṭṭhamaṇḍena makkhita”nti.",
  "atk-s0513a3:2011": "Tattha alanti paṭisedhatthe nipāto. Jagghitāyeti hasituṃ. Idaṃ vuttaṃ hoti – idāni maṃ edisaṃ evaṃ dukkhappattaṃ disvā tava alaṃ hasituṃ, mā edise kāle parihāsakeḷiṃ karohīti.",
  "atk-s0513a3:2012": "So parihāsakeḷiṃ karontova puna catutthaṃ gāthamāha –",
  "atk-s0513a3:2013": "138.",
  "atk-s0513a3:2014": "“Sunhāto suvilittosi, annapānena tappito;",
  "atk-s0513a3:2015": "Kaṇṭhe ca te veḷuriyo, agamā nu kajaṅgala”nti.",
  "atk-s0513a3:2016_0": "Tattha kaṇṭhe ca te veḷuriyoti ayaṃ te veḷuriyamaṇipi kaṇṭhe piḷandho, tvaṃ ettakaṃ",
  "atk-s0513a3:2016_1": "kālaṃ amhākaṃ etaṃ na dassesīti kapālaṃ sandhāyevamāha. Kajaṅgalanti idha bārāṇasīyeva",
  "atk-s0513a3:2016_2": "“kajaṅgalā”ti adhippetā. Ito nikkhamitvā kacci antonagaraṃ gatosīti pucchati.",
  "atk-s0513a3:2017": "Tato kāko pañcamaṃ gāthamāha –",
  "atk-s0513a3:2018": "139.",
  "atk-s0513a3:2019": "“Mā te mitto amitto vā, agamāsi kajaṅgalaṃ;",
  "atk-s0513a3:2020": "Piñchāni tattha lāyitvā, kaṇṭhe bandhanti vaṭṭana”nti.",
  "atk-s0513a3:2021": "Tattha piñchānīti pattāni. Tattha lāyitvāti tasmiṃ bārāṇasinagare luñcitvā. Vaṭṭananti kaṭhalikaṃ.",
  "atk-s0513a3:2022": "Taṃ sutvā pārāvato osānagāthamāha –",
  "atk-s0513a3:2023": "140.",
  "atk-s0513a3:2024": "“Punapāpajjasī samma, sīlañhi tava tādisaṃ;",
  "atk-s0513a3:2025": "Na hi mānusakā bhogā, subhuñjā honti pakkhinā”ti.",
  "atk-s0513a3:2026": "Tattha punapāpajjasīti punapi evarūpaṃ āpajjissasi. Evarūpañhi te sīlanti.",
  "atk-s0513a3:2027": "Iti naṃ so ovaditvā tattha avasitvā pakkhe pasāretvā aññattha agamāsi. Kākopi tattheva jīvitakkhayaṃ pāpuṇi.",
  "atk-s0513a3:2028_0": "Satthā imaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne",
  "atk-s0513a3:2028_1": "lolabhikkhu anāgāmiphale patiṭṭhahi. Tadā kāko lolabhikkhu ahosi, kapoto pana ahameva ahosinti.",
  "atk-s0513a3:2029": "Kapotajātakavaṇṇanā pañcamā.",
  "atk-s0513a3:2030": "Aḍḍhavaggo tatiyo.",
  "atk-s0513a3:2031": "Jātakuddānaṃ –",
  "atk-s0513a3:2032": "Maṇikuṇḍala sujātā, venasākhañca oragaṃ;",
  "atk-s0513a3:2033": "Ghaṭaṃ koraṇḍi laṭuki, dhammapālaṃ migaṃ tathā.",
  "atk-s0513a3:2034": "Suyonandī vaṇṇāroha, sīlaṃ hirī khajjopanaṃ;",
  "atk-s0513a3:2035": "Ahi gumbiya sāḷiyaṃ, tacasāraṃ mittavindaṃ.",
  "atk-s0513a3:2036": "Palāsañceva dīghiti, migapotaka mūsikaṃ;",
  "atk-s0513a3:2037": "Dhanuggaho kapotañca, jātakā pañcavīsati.",
  "atk-s0513a3:2038": "Pañcakanipātavaṇṇanā niṭṭhitā.",
  "atk-s0513a3:2039": "6. Chakkanipāto",
  "atk-s0513a3:2040": "1. Avāriyavaggo",
  "atk-s0513a3:2042": "[376] 1. Avāriyajātakavaṇṇanā",
  "atk-s0513a3:2043_0": "Māsu kujjha bhūmipatīti idaṃ satthā jetavane viharanto ekaṃ titthanāvikaṃ ārabbha",
  "atk-s0513a3:2043_1": "kathesi. So kira bālo ahosi aññāṇo, neva so buddhādīnaṃ ratanānaṃ, na aññesaṃ puggalānaṃ",
  "atk-s0513a3:2043_2": "guṇaṃ jānāti, caṇḍo pharuso sāhasiko. Atheko jānapado bhikkhu “buddhupaṭṭhānaṃ karissāmī”ti",
  "atk-s0513a3:2043_3": "āgacchanto sāyaṃ aciravatītitthaṃ patvā taṃ evamāha “upāsaka, paratīraṃ gamissāmi,",
  "atk-s0513a3:2043_4": "nāvaṃ me dehī”ti. “Bhante, idāni akālo, ekasmiṃ ṭhāne vasassū”ti. “Upāsaka, idha",
  "atk-s0513a3:2043_5": "kuhiṃ vasissāmi, maṃ gaṇhitvā gacchā”ti. So kujjhitvā “ehi re samaṇa, vahāmī”ti theraṃ",
  "atk-s0513a3:2043_6": "nāvaṃ āropetvā ujukaṃ agantvā heṭṭhā nāvaṃ netvā ulloḷaṃ katvā tassa pattacīvaraṃ",
  "atk-s0513a3:2043_7": "temetvā kilametvā tīraṃ patvā andhakāravelāyaṃ uyyojesi. Atha so vihāraṃ gantvā taṃ",
  "atk-s0513a3:2043_8": "divasaṃ buddhupaṭṭhānassa okāsaṃ alabhitvā punadivase satthāraṃ upasaṅkamitvā vanditvā",
  "atk-s0513a3:2043_9": "ekamantaṃ nisīditvā satthārā katapaṭisanthāro “kadā āgatosī”ti vutte “hiyyo, bhante”ti",
  "atk-s0513a3:2043_10": "vatvā “atha kasmā ajja buddhupaṭṭhānaṃ āgatosī”ti vutte tamatthaṃ ārocesi. Taṃ sutvā",
  "atk-s0513a3:2043_11": "satthā “na kho bhikkhu idāneva, pubbepesa caṇḍo pharuso sāhasiko, idāni pana tena",
  "atk-s0513a3:2043_12": "tvaṃ kilamito, pubbepesa paṇḍite kilamesī”ti vatvā tena yācito atītaṃ āhari.",
  "atk-s0513a3:2044_0": "Atīte bārāṇasiyaṃ brahmadatte rajjaṃ kārente bodhisatto brāhmaṇakule nibbattitvā",
  "atk-s0513a3:2044_1": "vayappatto takkasilāyaṃ sabbasippāni uggaṇhitvā isipabbajjaṃ pabbajitvā dīghamaddhānaṃ",
  "atk-s0513a3:2044_2": "himavante phalāphalena yāpetvā loṇambilasevanatthāya bārāṇasiṃ patvā rājuyyāne vasitvā",
  "atk-s0513a3:2044_3": "punadivase nagaraṃ bhikkhāya pāvisi. Atha naṃ rājaṅgaṇappattaṃ rājā disvā tassa iriyāpathe",
  "atk-s0513a3:2044_4": "pasīditvā antepuraṃ ānetvā bhojetvā paṭiññaṃ gahetvā rājuyyāne vasāpesi, devasikaṃ",
  "atk-s0513a3:2044_5": "upaṭṭhānaṃ agamāsi. Tamenaṃ bodhisatto “raññā nāma, mahārāja, cattāri agatigamanāni",
  "atk-s0513a3:2044_6": "vajjetvā appamattena khantimettānuddayasampannena hutvā dhammena rajjaṃ kāretabba”nti",
  "atk-s0513a3:2044_7": "vatvā devasikaṃ ovadanto –",
  "atk-s0513a3:2045": "1.",
  "atk-s0513a3:2046": "“Māsu kujjha bhūmipati, māsu kujjha rathesabha;",
  "atk-s0513a3:2047": "Kuddhaṃ appaṭikujjhanto, rājā raṭṭhassa pūjito.",
  "atk-s0513a3:2048": "2.",
  "atk-s0513a3:2049": "“Gāme vā yadi vāraññe, ninne vā yadi vā thale;",
  "atk-s0513a3:2050": "Sabbattha anusāsāmi, māsu kujjha rathesabhā”ti. – dve gāthā abhāsi;",
  "atk-s0513a3:2051_0": "Tattha raṭṭhassa pūjitoti evarūpo rājā raṭṭhassa pūjanīyo hotīti attho. Sabbattha",
  "atk-s0513a3:2051_1": "anusāsāmīti etesu gāmādīsu yattha katthaci vasantopāhaṃ mahārāja, imāya eva anusiṭṭhiyā",
  "atk-s0513a3:2051_2": "tamanusāsāmi, etesu vā gāmādīsu yattha katthaci ekasmimpi ekasattepi anusāsāmi. Māsu",
  "atk-s0513a3:2051_3": "kujjha rathesabhāti evamevāhaṃ taṃ anusāsāmi, raññā nāma kujjhatuṃ na vaṭṭati. Kiṃkāraṇā?",
  "atk-s0513a3:2051_4": "Rājāno nāma vācāvudhā, tesaṃ kuddhānaṃ vacanamatteneva bahū jīvitakkhayaṃ pāpuṇantīti.",
  "atk-s0513a3:2052_0": "Evaṃ bodhisatto rañño āgatāgatadivase imā dve gāthā abhāsi. Rājā anusiṭṭhiyā pasannacitto",
  "atk-s0513a3:2052_1": "mahāsattassa satasahassuṭṭhānakaṃ ekaṃ gāmavaraṃ adāsi, bodhisatto paṭikkhipi. Iti",
  "atk-s0513a3:2052_2": "so tattheva dvādasasaṃvaccharaṃ vasitvā “aticiraṃ nivutthomhi, janapadacārikaṃ tāva",
  "atk-s0513a3:2052_3": "caritvā āgamissāmī”ti rañño akathetvāva uyyānapālaṃ āmantetvā “tāta, ukkaṇṭhitarūposmi,",
  "atk-s0513a3:2052_4": "janapadaṃ caritvā āgamissāmi, tvaṃ rañño katheyyāsī”ti vatvā pakkanto gaṅgāya nāvātitthaṃ",
  "atk-s0513a3:2052_5": "pāpuṇi. Tattha avāriyapitā nāma nāviko ahosi. So bālo neva guṇavantānaṃ guṇaṃ jānāti,",
  "atk-s0513a3:2052_6": "na attano āyāpāyaṃ jānāti, so gaṅgaṃ taritukāmaṃ janaṃ paṭhamaṃ tāretvā pacchā vetanaṃ",
  "atk-s0513a3:2052_7": "yācati, vetanaṃ adentehi saddhiṃ kalahaṃ karonto akkosappahāreyeva bahū labhati,",
  "atk-s0513a3:2052_8": "appaṃ lābhaṃ, evarūpo andhabālo. Taṃ sandhāya satthā abhisambuddho hutvā tatiyaṃ gāthamāha –",
  "atk-s0513a3:2053": "3.",
  "atk-s0513a3:2054": "“Avāriyapitā nāma, ahu gaṅgāya nāviko;",
  "atk-s0513a3:2055": "Pubbe janaṃ tāretvāna, pacchā yācati vetanaṃ;",
  "atk-s0513a3:2056": "Tenassa bhaṇḍanaṃ hoti, na ca bhogehi vaḍḍhatī”ti.",
  "atk-s0513a3:2057_0": "Tattha avāriyapitā nāmāti avāriyā nāma tassa dhītā, tassā vasena avāriyapitā nāma",
  "atk-s0513a3:2057_1": "jāto. Tenassa bhaṇḍananti tena kāraṇena, tena vā pacchā yāciyamānena janena saddhiṃ",
  "atk-s0513a3:2057_2": "tassa bhaṇḍanaṃ hoti.",
  "atk-s0513a3:2058_0": "Bodhisatto taṃ nāvikaṃ upasaṅkamitvā “āvuso, paratīraṃ maṃ nehī”ti āha. Taṃ sutvā",
  "atk-s0513a3:2058_1": "so āha “samaṇa, kiṃ me nāvāvetanaṃ dassasī”ti? “Āvuso, ahaṃ bhogavaḍḍhiṃ atthavaḍḍhiṃ",
  "atk-s0513a3:2058_2": "dhammavaḍḍhiṃ nāma te kathessāmī”ti. Taṃ sutvā nāviko “dhuvaṃ esa mayhaṃ kiñci dassatī”ti",
  "atk-s0513a3:2058_3": "taṃ paratīraṃ netvā “dehi me nāvāya vetana”nti āha. So tassa “sādhu, āvuso”ti paṭhamaṃ",
  "atk-s0513a3:2058_4": "bhogavaḍḍhiṃ kathento –",
  "atk-s0513a3:2059": "4.",
  "atk-s0513a3:2060": "“Atiṇṇaṃyeva yācassu, apāraṃ tāta nāvika;",
  "atk-s0513a3:2061": "Añño hi tiṇṇassa mano, añño hoti pāresino”ti. – gāthamāha;",
  "atk-s0513a3:2062_0": "Tattha apāranti tāta, nāvika paratīraṃ atiṇṇameva janaṃ orimatīre ṭhitaññeva vetanaṃ",
  "atk-s0513a3:2062_1": "yācassu, tato laddhañca gahetvā guttaṭṭhāne ṭhapetvā pacchā manusse paratīraṃ neyyāsi,",
  "atk-s0513a3:2062_2": "evaṃ te bhogavaḍḍhi bhavissati. Añño hi tiṇṇassa manoti tāta nāvika, paratīraṃ gatassa",
  "atk-s0513a3:2062_3": "añño mano bhavati, adatvāva gantukāmo hoti. Yo panesa pāresī nāma paratīraṃ esati,",
  "atk-s0513a3:2062_4": "paratīraṃ gantukāmo hoti, so atirekampi datvā gantukāmo hoti, iti pāresino añño mano",
  "atk-s0513a3:2062_5": "hoti, tasmā tvaṃ atiṇṇameva yāceyyāsi, ayaṃ tāva te bhogānaṃ vaḍḍhi nāmāti.",
  "atk-s0513a3:2063_0": "Taṃ sutvā nāviko cintesi “ayaṃ tāva me ovādo bhavissati, idāni panesa aññaṃ kiñci",
  "atk-s0513a3:2063_1": "mayhaṃ dassatī”ti. Atha naṃ bodhisatto “ayaṃ tāva te, āvuso, bhogavaḍḍhi, idāni atthadhammavaḍḍhiṃ",
  "atk-s0513a3:2063_2": "suṇāhī”ti vatvā ovadanto –",
  "atk-s0513a3:2064": "5.",
  "atk-s0513a3:2065": "“Gāme vā yadi vāraññe, ninne vā yadi vā thale;",
  "atk-s0513a3:2066": "Sabbattha anusāsāmi, māsu kujjhittha nāvikā”ti. – gāthamāha;",
  "atk-s0513a3:2067_0": "Itissa imāya gāthāya atthadhammavaḍḍhiṃ kathetvā “ayaṃ te atthavaḍḍhi ca dhammavaḍḍhi",
  "atk-s0513a3:2067_1": "cā”ti āha. So pana dandhapuriso taṃ ovādaṃ na kiñci maññamāno “idaṃ, samaṇa, tayā",
  "atk-s0513a3:2067_2": "mayhaṃ dinnaṃ nāvāvetana”nti āha. “Āmāvuso”ti. “Mayhaṃ iminā kammaṃ natthi, aññaṃ",
  "atk-s0513a3:2067_3": "me dehī”ti. “Āvuso, idaṃ ṭhapetvā mayhaṃ aññaṃ natthī”ti. “Atha tvaṃ kasmā mama nāvaṃ",
  "atk-s0513a3:2067_4": "āruḷhosī”ti tāpasaṃ gaṅgātīre pātetvā ure nisīditvā mukhamevassa pothesi.",
  "atk-s0513a3:2068_0": "Satthā “iti so, bhikkhave, tāpaso yaṃ ovādaṃ datvā rañño santikā gāmavaraṃ labhi,",
  "atk-s0513a3:2068_1": "tameva ovādaṃ andhabālassa nāvikassa kathetvā mukhapothanaṃ pāpuṇi, tasmā ovādaṃ",
  "atk-s0513a3:2068_2": "dentena yuttajanasseva dātabbo, na ayuttajanassā”ti vatvā abhisambuddho hutvā tadanantaraṃ gāthamāha –",
  "atk-s0513a3:2069": "6.",
  "atk-s0513a3:2070": "“Yāyevānusāsaniyā, rājā gāmavaraṃ adā;",
  "atk-s0513a3:2071": "Tāyevānusāsaniyā, nāviko paharī mukha”nti.",
  "atk-s0513a3:2072_0": "Tassa taṃ paharantasseva bhariyā bhattaṃ gahetvā āgatā pāpapurisaṃ disvā “sāmi, ayaṃ",
  "atk-s0513a3:2072_1": "tāpaso nāma rājakulūpako, mā paharī”ti āha. So kujjhitvā “tvaṃ me imaṃ kūṭatāpasaṃ",
  "atk-s0513a3:2072_2": "paharituṃ na desī”ti uṭṭhāya taṃ paharitvā pātesi. Atha bhattapāti patitvā bhijji,",
  "atk-s0513a3:2072_3": "tassā ca pana garugabbhāya gabbho bhūmiyaṃ pati. Atha naṃ manussā samparivāretvā",
  "atk-s0513a3:2072_4": "“purisaghātakacoro”ti gahetvā bandhitvā rañño dassesuṃ. Rājā vinicchinitvā tassa",
  "atk-s0513a3:2072_5": "rājāṇaṃ kāresi. Satthā abhisambuddho hutvā tamatthaṃ pakāsento osānagāthamāha –",
  "atk-s0513a3:2073": "7.",
  "atk-s0513a3:2074": "“Bhattaṃ bhinnaṃ hatā bhariyā, gabbho ca patito chamā;",
  "atk-s0513a3:2075": "Migova jātarūpena, na tenatthaṃ abandhi sū”ti.",
  "atk-s0513a3:2076_0": "Tattha bhattaṃ bhinnanti bhattapāti bhinnā. Hatāti pahatā. Chamāti bhūmiyaṃ. Migova",
  "atk-s0513a3:2076_1": "jātarūpenāti yathā migo suvaṇṇaṃ vā hiraññaṃ vā muttāmaṇiādīni vā madditvā gacchantopi",
  "atk-s0513a3:2076_2": "attharitvā nipajjantopi tena jātarūpena attano atthaṃ vaḍḍhetuṃ nibbattetuṃ na sakkoti,",
  "atk-s0513a3:2076_3": "evameva so andhabālo paṇḍitehi dinnaṃ ovādaṃ sutvāpi attano atthaṃ vaḍḍhetuṃ nibbattetuṃ",
  "atk-s0513a3:2076_4": "nāsakkhīti vuttaṃ hoti. Abandhi sūti ettha abandhi soti evamattho daṭṭhabbo. Sa-oiti",
  "atk-s0513a3:2076_5": "imesaṃ padānañhi sūti sandhi hoti.",
  "atk-s0513a3:2077_0": "Satthā imaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne",
  "atk-s0513a3:2077_1": "so bhikkhu sotāpattiphale patiṭṭhahi. Tadā nāviko idāni nāvikova ahosi, rājā ānando,",
  "atk-s0513a3:2077_2": "tāpaso pana ahameva ahosinti.",
  "atk-s0513a3:2078": "Avāriyajātakavaṇṇanā paṭhamā.",
  "atk-s0513a3:2080": "[377] 2. Setaketujātakavaṇṇanā",
  "atk-s0513a3:2081": "Mā tāta kujjhi na hi sādhu kodhoti idaṃ satthā jetavane viharanto kuhakabhikkhuṃ ārabbha kathesi, paccuppannavatthu uddālajātake āvi bhavissati.",
  "atk-s0513a3:2082_0": "Atīte bārāṇasiyaṃ brahmadatte rajjaṃ kārente bodhisatto bārāṇasiyaṃ disāpāmokkho",
  "atk-s0513a3:2082_1": "ācariyo hutvā pañcasate māṇave mante vācesi. Tesaṃ jeṭṭhako setaketu nāma udiccabrāhmaṇakule",
  "atk-s0513a3:2082_2": "nibbattamāṇavo, tassa jātiṃ nissāya mahanto māno ahosi. So ekadivasaṃ aññehi māṇavehi",
  "atk-s0513a3:2082_3": "saddhiṃ nagarā nikkhamanto nagaraṃ pavisantaṃ ekaṃ caṇḍālaṃ disvā “kosi tva”nti pucchitvā",
  "atk-s0513a3:2082_4": "“caṇḍālohamasmī”ti vutte tassa sarīraṃ paharitvā āgatavātassa attano sarīre phusanabhayena",
  "atk-s0513a3:2082_5": "“nassa, caṇḍāla, kāḷakaṇṇī, adhovātaṃ yāhī”ti vatvā vegena tassa uparivātaṃ agamāsi.",
  "atk-s0513a3:2082_6": "Caṇḍālo sīghataraṃ gantvā tassa uparivāte aṭṭhāsi. Atha naṃ so “nassa kāḷakaṇṇī”ti",
  "atk-s0513a3:2082_7": "suṭṭhutaraṃ akkosi paribhāsi. Taṃ sutvā caṇḍālo “tvaṃ kosī”ti pucchi. “Brāhmaṇamāṇavohamasmī”ti.",
  "atk-s0513a3:2082_8": "“Brāhmaṇo hotu, mayā pana puṭṭhapañhaṃ kathetuṃ sakkhissasī”ti. “Āma, sakkhissāmī”ti.",
  "atk-s0513a3:2082_9": "“Sace na sakkosi, pādantarena taṃ gamemī”ti. So attānaṃ takketvā “gamehī”ti āha.",
  "atk-s0513a3:2083_0": "Caṇḍālaputto tassa kathaṃ parisaṃ gāhāpetvā “māṇava, disā nāma katarā”ti pañhaṃ pucchi.",
  "atk-s0513a3:2083_1": "“Disā nāma puratthimādayo catasso disā”ti. Caṇḍālo “nāhaṃ taṃ etaṃ disaṃ pucchāmi,",
  "atk-s0513a3:2083_2": "tvaṃ ettakampi ajānanto mama sarīre pahaṭavātaṃ jigucchasī”ti taṃ khandhaṭṭhike gahetvā",
  "atk-s0513a3:2083_3": "onametvā attano pādantarena gamesi. Māṇavā taṃ pavattiṃ ācariyassa ācikkhiṃsu. Taṃ",
  "atk-s0513a3:2083_4": "sutvā ācariyo “saccaṃ kira, tāta, setaketu caṇḍālenāsi pādantarena gamito”ti? “Āma,",
  "atk-s0513a3:2083_5": "ācariya, so maṃ caṇḍāladāsiputto disāmattampi na jānāsī”ti attano pādantarena gamesi,",
  "atk-s0513a3:2083_6": "idāni disvā kattabbaṃ assa jānissāmīti kuddho caṇḍālaputtaṃ akkosi paribhāsi. Atha",
  "atk-s0513a3:2083_7": "naṃ ācariyo ‘tāta, setaketu mā tassa kujjhi, paṇḍito caṇḍāladāsiputto, na so taṃ",
  "atk-s0513a3:2083_8": "etaṃ disaṃ pucchati, aññaṃ disaṃ pucchi, tayā pana diṭṭhasutaviññātato adiṭṭhāsutāviññātameva",
  "atk-s0513a3:2083_9": "bahutara”nti ovadanto dve gāthā abhāsi –",
  "atk-s0513a3:2084": "8.",
  "atk-s0513a3:2085": "“Mā tāta kujjhi na hi sādhu kodho, bahumpi te adiṭṭhamassutañca;",
  "atk-s0513a3:2086": "Mātā pitā disatā setaketu, ācariyamāhu disataṃ pasatthā.",
  "atk-s0513a3:2087": "9.",
  "atk-s0513a3:2088": "“Agārino annadapānavatthadā, avhāyikā tampi disaṃ vadanti;",
  "atk-s0513a3:2089": "Esā disā paramā setaketu, yaṃ patvā dukkhī sukhino bhavantī”ti.",
  "atk-s0513a3:2090_0": "Tattha na hi sādhu kodhoti kodho nāma uppajjamāno subhāsitadubbhāsitaṃ atthānatthaṃ",
  "atk-s0513a3:2090_1": "hitāhitaṃ jānituṃ na detīti na sādhu na laddhako. Bahumpi te adiṭṭhanti tayā cakkhunā",
  "atk-s0513a3:2090_2": "adiṭṭhaṃ sotena ca assutameva bahutaraṃ. Disatāti disā. Mātāpitaro puttānaṃ purimataraṃ",
  "atk-s0513a3:2090_3": "uppannattā puratthimadisā nāma jātāti vadati. Ācariyamāhu disataṃ pasatthāti ācariyā",
  "atk-s0513a3:2090_4": "pana dakkhiṇeyyattā disataṃ pasatthā dakkhiṇā disāti buddhādayo ariyā āhu kathenti dīpenti.",
  "atk-s0513a3:2091_0": "Agārinoti gahaṭṭhā. Annadapānavatthadāti annadā, pānadā, vatthadā ca. Avhāyikāti",
  "atk-s0513a3:2091_1": "“etha deyyadhammaṃ paṭiggaṇhathā”ti pakkosanakā. Tampi disaṃ vadantīti tampi buddhādayo",
  "atk-s0513a3:2091_2": "ariyā ekaṃ disaṃ vadanti. Iminā catupaccayadāyakā gahaṭṭhā paccaye apadisitvā dhammikasamaṇabrāhmaṇehi",
  "atk-s0513a3:2091_3": "upagantabbattā ekā disā nāmāti dīpeti. Aparo nayo – ye ete agārino annapānavatthadā,",
  "atk-s0513a3:2091_4": "tesaṃ chakāmasaggasampattidāyakaṭṭhena uparūpari avhāyanato ye avhāyikā dhammikasamaṇabrāhmaṇā,",
  "atk-s0513a3:2091_5": "tampi disaṃ vadanti, buddhādayo ariyā uparimadisaṃ nāma vadantīti dīpeti. Vuttampi cetaṃ –",
  "atk-s0513a3:2092": "“Mātā pitā disā pubbā, ācariyā dakkhiṇā disā;",
  "atk-s0513a3:2093": "Puttadārā disā pacchā, mittāmaccā ca uttarā.",
  "atk-s0513a3:2094": "“Dāsakammakarā heṭṭhā, uddhaṃ samaṇabrāhmaṇā;",
  "atk-s0513a3:2095": "Etā disā namasseyya, alamatto kule gihī”ti. ;",
  "atk-s0513a3:2096_0": "Esā disāti idaṃ pana nibbānaṃ sandhāya vuttaṃ. Jātiādinā hi nānappakārena dukkhena",
  "atk-s0513a3:2096_1": "dukkhitā sattā yaṃ patvā niddukkhā sukhino bhavanti, esā eva ca sattehi agatapubbā",
  "atk-s0513a3:2096_2": "disā nāma. Teneva ca nibbānaṃ “paramā”ti āha. Vuttampi cetaṃ –",
  "atk-s0513a3:2097": "“Samatittikaṃ anavasesakaṃ, telapattaṃ yathā parihareyya;",
  "atk-s0513a3:2098": "Evaṃ sacittamanurakkhe, patthayāno disaṃ agatapubba”nti. ;",
  "atk-s0513a3:2099_0": "Evaṃ mahāsatto māṇavassa disā kathesi. So pana “caṇḍālenamhi pādantarena gamito”ti",
  "atk-s0513a3:2099_1": "tasmiṃ ṭhāne avasitvā takkasilaṃ gantvā disāpāmokkhācariyassa santike sabbasippāni",
  "atk-s0513a3:2099_2": "uggaṇhitvā ācariyena anuññāto takkasilato nikkhamitvā sabbasamayasippaṃ sikkhanto",
  "atk-s0513a3:2099_3": "vicari. So ekaṃ paccantagāmaṃ patvā taṃ nissāya vasante pañcasate tāpase disvā tesaṃ",
  "atk-s0513a3:2099_4": "santike pabbajitvā yaṃ te jānanti sippamantacaraṇaṃ, taṃ uggaṇhitvā gaṇasatthā hutvā",
  "atk-s0513a3:2099_5": "tehi parivārito bārāṇasiṃ gantvā punadivase bhikkhaṃ caranto rājaṅgaṇaṃ agamāsi.",
  "atk-s0513a3:2099_6": "Rājā tāpasānaṃ iriyāpathe pasīditvā antonivesane bhojetvā te attano uyyāne vasāpesi.",
  "atk-s0513a3:2099_7": "So ekadivasaṃ tāpase parivisitvā “ajja sāyanhe uyyānaṃ gantvā ayye vandissāmī”ti āha.",
  "atk-s0513a3:2100_0": "Setaketu uyyānaṃ gantvā tāpase sannipātetvā “mārisā, ajja rājā āgamissati, rājāno",
  "atk-s0513a3:2100_1": "ca nāma sakiṃ ārādhetvā yāvatāyukaṃ sukhaṃ jīvituṃ sakkā, ajja ekacce vaggulivataṃ",
  "atk-s0513a3:2100_2": "caratha, ekacce kaṇṭakaseyyaṃ kappetha, ekacce pañcātapaṃ tappetha, ekacce ukkuṭikappadhānamanuyuñjatha,",
  "atk-s0513a3:2100_3": "ekacce udakorohaṇakammaṃ karotha, ekacce mante sajjhāyathā”ti vicāretvā sayaṃ pakkasāladvāre",
  "atk-s0513a3:2100_4": "apassayapīṭhake nisīditvā pañcavaṇṇaraṅgasamujjalavāsanaṃ ekaṃ potthakaṃ vicitravaṇṇe",
  "atk-s0513a3:2100_5": "ādhārake ṭhapetvā susikkhitehi catūhi pañcahi māṇavehi pucchite pucchite pañhe kathesi.",
  "atk-s0513a3:2100_6": "Tasmiṃ khaṇe rājā āgantvā te micchātapaṃ karonte disvā tuṭṭho setaketuṃ upasaṅkamitvā",
  "atk-s0513a3:2100_7": "vanditvā ekamantaṃ nisinno purohitena saddhiṃ sallapanto tatiyaṃ gāthamāha –",
  "atk-s0513a3:2101": "10.",
  "atk-s0513a3:2102": "“Kharājinā jaṭilā paṅkadantā, dummakkharūpā yeme jappanti mante;",
  "atk-s0513a3:2103": "Kacci nu te mānusake payoge, idaṃ vidū parimuttā apāyā”ti.",
  "atk-s0513a3:2104_0": "Tattha kharājināti sakhurehi ajinacammehi samannāgatā. Paṅkadantāti dantakaṭṭhassa",
  "atk-s0513a3:2104_1": "akhādanena malaggahitadantā. Dummakkharūpāti anañjitāmaṇḍitalūkhanivāsanapārupanā",
  "atk-s0513a3:2104_2": "mālāgandhavilepanavajjitā, kiliṭṭharūpāti vuttaṃ hoti. Yeme jappantīti ye ime mante",
  "atk-s0513a3:2104_3": "sajjhāyanti. Mānusake payogeti manussehi kattabbapayoge ṭhitā. Idaṃ vidū parimuttā",
  "atk-s0513a3:2104_4": "apāyāti imasmiṃ payoge ṭhatvā imaṃ lokaṃ viditvā pākaṭaṃ katvā “kacci ete isayo catūhi",
  "atk-s0513a3:2104_5": "apāyehi muttā”ti pucchati.",
  "atk-s0513a3:2105": "Taṃ sutvā purohito catutthaṃ gāthamāha –",
  "atk-s0513a3:2106": "11.",
  "atk-s0513a3:2107": "“Pāpāni kammāni karitva rāja, bahussuto ce na careyya dhammaṃ;",
  "atk-s0513a3:2108": "Sahassavedopi na taṃ paṭicca, dukkhā pamuñce caraṇaṃ apatvā”ti.",
  "atk-s0513a3:2109_0": "Tattha karitvāti katvā. Caraṇanti saha sīlena aṭṭha samāpattiyo. Idaṃ vuttaṃ hoti.",
  "atk-s0513a3:2109_1": "Mahārāja, “ahaṃ bahussutomhī”ti sahassavedopi ce tividhaṃ sucaritadhammaṃ na careyya,",
  "atk-s0513a3:2109_2": "pāpāneva kareyya, so tāni pāpāni kammāni katvā taṃ bāhusaccaṃ paṭicca sīlasamāpattisaṅkhātaṃ",
  "atk-s0513a3:2109_3": "caraṇaṃ appatvā dukkhā na pamuñce, apāyadukkhato na muccatevāti.",
  "atk-s0513a3:2110_0": "Taṃ sutvā rājā tāpasesu pasādaṃ hari. Tato setaketu cintesi “imassa rañño tāpasesu",
  "atk-s0513a3:2110_1": "pasādo udapādi, taṃ panesa purohito vāsiyā paharitvā viya chindi, mayā etena saddhiṃ",
  "atk-s0513a3:2110_2": "kathetuṃ vaṭṭatī”ti. So tena saddhiṃ kathento pañcamaṃ gāthamāha –",
  "atk-s0513a3:2111": "12.",
  "atk-s0513a3:2112": "“Sahassavedopi na taṃ paṭicca, dukkhā pamuñce caraṇaṃ apatvā;",
  "atk-s0513a3:2113": "Maññāmi vedā aphalā bhavanti, sasaṃyamaṃ caraṇameva sacca”nti.",
  "atk-s0513a3:2114_0": "Tassattho – sace sahassavedopi taṃ bāhusaccaṃ paṭicca caraṇaṃ appatvā attānaṃ dukkhā",
  "atk-s0513a3:2114_1": "na pamuñce, evaṃ sante ahaṃ maññāmi “tayo vedā aphalā honti, sasīlaṃ samāpatticaraṇameva saccaṃ hotī”ti.",
  "atk-s0513a3:2115": "Taṃ sutvā purohito chaṭṭhaṃ gāthamāha –",
  "atk-s0513a3:2116": "13.",
  "atk-s0513a3:2117": "“Na heva vedā aphalā bhavanti, sasaṃyamaṃ caraṇameva saccaṃ;",
  "atk-s0513a3:2118": "Kittiñhi pappoti adhicca vede, santiṃ puṇeti caraṇena danto”ti.",
  "atk-s0513a3:2119_0": "Tassattho – tayo vedā aphalā na bhavanti, sasaṃyamaṃ caraṇameva saccaṃ seyyaṃ uttamaṃ",
  "atk-s0513a3:2119_1": "pavaraṃ na heva hoti. Kiṃkāraṇā? Kittiñhi pappoti adhicca vedeti tayo vede adhicca",
  "atk-s0513a3:2119_2": "diṭṭhadhamme kittimattaṃ yasamattaṃ lābhamattaṃ labhati, ito paraṃ aññaṃ natthi,",
  "atk-s0513a3:2119_3": "tasmā na te aphalā. Santiṃ puṇeti caraṇena dantoti sīle patiṭṭhāya samāpattiyo nibbattetvā",
  "atk-s0513a3:2119_4": "samāpattipadaṭṭhānaṃ vipassanaṃ vaḍḍhento accantaṃ santaṃ nibbānaṃ nāma taṃ eti pāpuṇāti.",
  "atk-s0513a3:2120": "Iti purohito setaketuno vādaṃ bhinditvā te sabbe gihī kāretvā phalakāvudhāni gāhāpetvā mahantatarake katvā rañño upaṭṭhāke kāresi. Ayaṃ kira mahantatarakānaṃ vaṃso.",
  "atk-s0513a3:2121": "Satthā imaṃ dhammadesanaṃ āharitvā jātakaṃ samodhānesi – “tadā setaketu kuhakabhikkhu ahosi, caṇḍālo sāriputto, rājā ānando, purohito pana ahameva ahosi”nti.",
  "atk-s0513a3:2122": "Setaketujātakavaṇṇanā dutiyā.",
  "atk-s0513a3:2124": "[378] 3. Darīmukhajātakavaṇṇanā",
  "atk-s0513a3:2125": "Paṅko ca kāmāti idaṃ satthā jetavane viharanto mahābhinikkhamanaṃ ārabbha kathesi. Paccuppannavatthu heṭṭhā kathitameva.",
  "atk-s0513a3:2126_0": "Atīte rājagahanagare magadharājā nāma rajjaṃ kāresi. Tadā bodhisatto tassa aggamahesiyā",
  "atk-s0513a3:2126_1": "kucchimhi nibbatti, brahmadattakumārotissa nāmaṃ akaṃsu. Tassa jātadivaseyeva purohitassapi",
  "atk-s0513a3:2126_2": "putto jāyi, tassa mukhaṃ ativiya sobhati, tenassa darīmukhoti nāmaṃ akaṃsu. Te ubhopi",
  "atk-s0513a3:2126_3": "rājakuleyeva saṃvaḍḍhā aññamaññaṃ piyasahāyā hutvā soḷasavassakāle takkasilaṃ gantvā",
  "atk-s0513a3:2126_4": "sabbasippāni uggaṇhitvā “sabbasamayasippañca sikkhissāma, desacārittañca jānissāmā”ti",
  "atk-s0513a3:2126_5": "gāmanigamādīsu carantā bārāṇasiṃ patvā devakule vasitvā punadivase bārāṇasiṃ bhikkhāya",
  "atk-s0513a3:2126_6": "pavisiṃsu. Tattha ekasmiṃ kule “brāhmaṇe bhojetvā vācanakaṃ dassāmā”ti pāyāsaṃ pacitvā",
  "atk-s0513a3:2126_7": "āsanāni paññattāni honti. Manussā te ubhopi bhikkhāya carante disvā “brāhmaṇā āgatā”ti",
  "atk-s0513a3:2126_8": "gehaṃ pavesetvā mahāsattassa āsane suddhavatthaṃ paññāpesuṃ, darīmukhassa āsane rattakambalaṃ.",
  "atk-s0513a3:2126_9": "Darīmukho taṃ nimittaṃ disvā “ajja mayhaṃ sahāyo bārāṇasirājā bhavissati, ahaṃ senāpatī”ti",
  "atk-s0513a3:2126_10": "aññāsi. Te tattha bhuñjitvā vācanakaṃ gahetvā maṅgalaṃ vatvā nikkhamma taṃ rājuyyānaṃ",
  "atk-s0513a3:2126_11": "agamaṃsu. Tattha mahāsatto maṅgalasilāpaṭṭe nipajji, darīmukho panassa pāde parimajjanto nisīdi.",
  "atk-s0513a3:2127_0": "Tadā bārāṇasirañño matassa sattamo divaso hoti. Purohito rañño sarīrakiccaṃ katvā",
  "atk-s0513a3:2127_1": "aputtake rajje sattame divase phussarathaṃ vissajjesi. Phussarathavissajjanakiccaṃ",
  "atk-s0513a3:2127_2": "mahājanakajātake āvi bhavissati. Phussaratho nagarā nikkhamitvā caturaṅginiyā senāya",
  "atk-s0513a3:2127_3": "parivuto anekasatehi tūriyehi vajjamānehi uyyānadvāraṃ pāpuṇi. Darīmukho tūriyasaddaṃ",
  "atk-s0513a3:2127_4": "sutvā “sahāyassa me phussaratho āgacchati, ajjevesa rājā hutvā mayhaṃ senāpatiṭṭhānaṃ",
  "atk-s0513a3:2127_5": "dassati, ko me gharāvāsenattho, nikkhamitvā pabbajissāmī”ti bodhisattaṃ anāmantetvāva",
  "atk-s0513a3:2127_6": "ekamantaṃ gantvā paṭicchanne aṭṭhāsi. Purohito uyyānadvāre rathaṃ ṭhapetvā uyyānaṃ",
  "atk-s0513a3:2127_7": "paviṭṭho bodhisattaṃ maṅgalasilāpaṭṭe nipannaṃ disvā pādesu lakkhaṇāni oloketvā “ayaṃ",
  "atk-s0513a3:2127_8": "puññavā satto dvisahassadīpaparivārānaṃ catunnampi mahādīpānaṃ rajjaṃ kāretuṃ samattho,",
  "atk-s0513a3:2127_9": "dhiti panassa kīdisā”ti sabbatūriyāni paggaṇhāpesi. Bodhisatto pabujjhitvā mukhato",
  "atk-s0513a3:2127_10": "sāṭakaṃ apanetvā mahājanaṃ oloketvā puna sāṭakena mukhaṃ paṭicchādetvā thokaṃ nipajjitvā",
  "atk-s0513a3:2127_11": "passaddhadaratho uṭṭhāya silāpaṭṭe pallaṅkena nisīdi. Purohito jāṇukena patiṭṭhāya",
  "atk-s0513a3:2127_12": "“deva, rajjaṃ tumhākaṃ pāpuṇātī”ti āha. “Aputtakaṃ bhaṇe rajja”nti. “Āma, devā”ti.",
  "atk-s0513a3:2127_13": "“Tena hi sādhū”ti sampaṭicchi. Te tassa uyyāneyeva abhisekaṃ akaṃsu. So yasamahantatāya",
  "atk-s0513a3:2127_14": "darīmukhaṃ asaritvāva rathaṃ abhiruyha mahājanaparivuto nagaraṃ pavisitvā padakkhiṇaṃ",
  "atk-s0513a3:2127_15": "katvā rājadvāre ṭhitova amaccānaṃ ṭhānantarāni vicāretvā pāsādaṃ abhiruhi.",
  "atk-s0513a3:2128_0": "Tasmiṃ khaṇe darīmukho “suññaṃ dāni uyyāna”nti āgantvā maṅgalasilāya nisīdi, athassa",
  "atk-s0513a3:2128_1": "purato paṇḍupalāsaṃ pati. So tasmiṃyeva paṇḍupalāse khayavayaṃ paṭṭhapetvā tilakkhaṇaṃ",
  "atk-s0513a3:2128_2": "sammasitvā pathaviṃ unnādento paccekabodhiṃ nibbattesi. Tassa taṅkhaṇaññeva gihiliṅgaṃ",
  "atk-s0513a3:2128_3": "antaradhāyi, iddhimayapattacīvaraṃ ākāsato otaritvā sarīre paṭimuñci. Tāvadeva aṭṭhaparikkhāradharo",
  "atk-s0513a3:2128_4": "iriyāpathasampanno vassasaṭṭhikatthero viya hutvā iddhiyā ākāse uppatitvā himavantapadese",
  "atk-s0513a3:2128_5": "nandamūlakapabbhāraṃ agamāsi. Bodhisattopi dhammena rajjaṃ kāresi, yasamahantatāya",
  "atk-s0513a3:2128_6": "pana yasena pamatto hutvā cattālīsa vassāni darīmukhaṃ na sari, cattālīse pana saṃvacchare",
  "atk-s0513a3:2128_7": "atīte taṃ saritvā “mayhaṃ sahāyo darīmukho nāma atthi, kahaṃ nu kho so”ti taṃ daṭṭhukāmo",
  "atk-s0513a3:2128_8": "ahosi. So tato paṭṭhāya antepurepi parisamajjhepi “kahaṃ nu kho mayhaṃ sahāyo darīmukho,",
  "atk-s0513a3:2128_9": "yo me tassa vasanaṭṭhānaṃ katheti, mahantamassa yasaṃ dassāmī”ti vadati. Evaṃ tassa",
  "atk-s0513a3:2128_10": "punappunaṃ taṃ sarantasseva aññāni dasa saṃvaccharāni atikkantāni.",
  "atk-s0513a3:2129_0": "Darīmukhapaccekabuddhopi paññāsavassaccayena āvajjento “maṃ kho sahāyo saratī”ti",
  "atk-s0513a3:2129_1": "ñatvā “idāni so mahallako puttadhītādīhi vuddhippatto, gantvā dhammaṃ kathetvā pabbājessāmi",
  "atk-s0513a3:2129_2": "na”nti iddhiyā ākāsena āgantvā uyyāne otaritvā suvaṇṇapaṭimā viya silāpaṭṭe nisīdi.",
  "atk-s0513a3:2129_3": "Uyyānapālo taṃ disvā upasaṅkamitvā “bhante, kuto tumhe ethā”ti pucchi. “Nandamūlakapabbhārato”ti.",
  "atk-s0513a3:2129_4": "“Ke nāma tumhe”ti? “Darīmukhapaccekabuddho nāmāhaṃ, āvuso”ti. “Bhante, amhākaṃ rājānaṃ",
  "atk-s0513a3:2129_5": "jānāthā”ti? “Āma jānāmi, gihikāle no sahāyo”ti. “Bhante, rājā tumhe daṭṭhukāmo, kathessāmi",
  "atk-s0513a3:2129_6": "tassa tumhākaṃ āgatabhāva”nti. “Gaccha kathehī”ti. So “sādhū”ti vatvā turitaturitova",
  "atk-s0513a3:2129_7": "gantvā tassa silāpaṭṭe nisinnabhāvaṃ rañño kathesi. Rājā “āgato kira me sahāyo, passissāmi",
  "atk-s0513a3:2129_8": "na”nti rathaṃ āruyha mahantena parivārena uyyānaṃ gantvā paccekabuddhaṃ vanditvā",
  "atk-s0513a3:2129_9": "paṭisanthāraṃ katvā ekamantaṃ nisīdi. Atha naṃ paccekabuddho “kiṃ, brahmadatta, dhammena",
  "atk-s0513a3:2129_10": "rajjaṃ kāresi, agatigamanaṃ na gacchasi, dhanatthāya lokaṃ na pīḷesi, dānādīni puññāni",
  "atk-s0513a3:2129_11": "karosī”tiādīni vadanto paṭisanthāraṃ katvā “brahmadatta, mahallakosi, etarahi kāme",
  "atk-s0513a3:2129_12": "pahāya pabbajituṃ te samayo”ti vatvā tassa dhammaṃ desento paṭhamaṃ gāthamāha –",
  "atk-s0513a3:2130": "14.",
  "atk-s0513a3:2131": "“Paṅko ca kāmā palipo ca kāmā, bhayañca metaṃ timūlaṃ pavuttaṃ;",
  "atk-s0513a3:2132": "Rajo ca dhūmo ca mayā pakāsitā, hitvā tuvaṃ pabbaja brahmadattā”ti.",
  "atk-s0513a3:2133_0": "Tattha paṅkoti udake jātāni tiṇasevālakumudagacchādīni adhippetāni. Yathā hi udakaṃ",
  "atk-s0513a3:2133_1": "tarantaṃ tāni laggāpenti sajjāpenti, tathā saṃsārasāgaraṃ tarantassa yogāvacarassa",
  "atk-s0513a3:2133_2": "pañca kāmaguṇā sabbe vā pana vatthukāmakilesakāmā laggāpanavasena paṅko nāma. Imasmiñhi",
  "atk-s0513a3:2133_3": "paṅke āsattā visattā devāpi manussāpi tiracchānāpi kilamanti rodanti paridevanti.",
  "atk-s0513a3:2133_4": "Palipo ca kāmāti palipo vuccati mahākaddamo, yamhi laggā sūkaramigādayopi sīhāpi",
  "atk-s0513a3:2133_5": "vāraṇāpi attānaṃ uddharitvā gantuṃ na sakkonti, vatthukāmakilesakāmāpi taṃsarikkhatāya",
  "atk-s0513a3:2133_6": "“palipā”ti vuttā. Paññavantopi hi sattā tesu kāmesu sakiṃ laggakālato paṭṭhāya te",
  "atk-s0513a3:2133_7": "kāme padāletvā sīghaṃ uṭṭhāya akiñcanaṃ apalibodhaṃ ramaṇīyaṃ pabbajjaṃ upagantuṃ",
  "atk-s0513a3:2133_8": "na sakkonti. Bhayañca metanti bhayañca etaṃ, ma-kāro byañjanasandhivasena vutto.",
  "atk-s0513a3:2133_9": "Timūlanti tīhi mūlehi patiṭṭhitaṃ viya acalaṃ. Balavabhayassetaṃ nāmaṃ. Pavuttanti",
  "atk-s0513a3:2133_10": "mahārāja, ete kāmā nāma diṭṭhadhammikasamparāyikassa attānuvādabhayādikassa ceva",
  "atk-s0513a3:2133_11": "dvattiṃsakammakaraṇachanavutirogavasappavattassa ca bhayassa paccayaṭṭhena balavabhayanti",
  "atk-s0513a3:2133_12": "buddhapaccekabuddhabuddhasāvakehi ceva sabbaññubodhisattehi ca pavuttaṃ kathitaṃ,",
  "atk-s0513a3:2133_13": "dīpitanti attho. Atha vā bhayañca metanti bhayañca mayā etaṃ timūlaṃ pavuttanti evañcettha",
  "atk-s0513a3:2133_14": "attho daṭṭhabboyeva.",
  "atk-s0513a3:2134_0": "Rajo ca dhūmo cāti rajadhūmasadisattā “rajo”ti ca “dhūmo”ti ca mayā pakāsitā. Yathā",
  "atk-s0513a3:2134_1": "hi sunhātassa suvilittālaṅkatassa purisassa sarīre sukhumarajaṃ patitaṃ, taṃ sarīraṃ",
  "atk-s0513a3:2134_2": "dubbaṇṇaṃ sobhārahitaṃ kiliṭṭhaṃ karoti, evameva iddhibalena ākāsena āgantvā cando",
  "atk-s0513a3:2134_3": "viya ca sūriyo viya ca loke paññātāpi sakiṃ kāmarajassa anto patitakālato paṭṭhāya",
  "atk-s0513a3:2134_4": "guṇavaṇṇaguṇasobhāguṇasuddhīnaṃ upahatattā dubbaṇṇā sobhārahitā kiliṭṭhāyeva honti.",
  "atk-s0513a3:2134_5": "Yathā ca dhūmena pahaṭakālato paṭṭhāya suparisuddhāpi bhitti kāḷavaṇṇā hoti, evaṃ",
  "atk-s0513a3:2134_6": "atiparisuddhaññāṇāpi kāmadhūmena pahaṭakālato paṭṭhāya guṇavināsappattiyā mahājanamajjhe",
  "atk-s0513a3:2134_7": "kāḷakāva hutvā paññāyanti. Iti rajadhūmasarikkhatāya ete kāmā “rajo ca dhūmo cā”ti",
  "atk-s0513a3:2134_8": "mayā tuyhaṃ pakāsitā, tasmā ime kāme hitvā tuvaṃ pabbaja brahmadattāti rājānaṃ pabbajjāya ussāhaṃ janeti.",
  "atk-s0513a3:2135": "Taṃ sutvā rājā kilesehi attano baddhabhāvaṃ kathento dutiyaṃ gāthamāha –",
  "atk-s0513a3:2136": "15.",
  "atk-s0513a3:2137": "“Gadhito ca ratto ca adhimucchito ca, kāmesvahaṃ brāhmaṇa bhiṃsarūpaṃ;",
  "atk-s0513a3:2138": "Taṃ nussahe jīvikattho pahātuṃ, kāhāmi puññāni anappakānī”ti.",
  "atk-s0513a3:2139_0": "Tattha gadhitoti abhijjhākāyaganthena baddho. Rattoti pakatijahāpanena rāgena ratto.",
  "atk-s0513a3:2139_1": "Adhimucchitoti ativiya mucchito. Kāmesvahanti duvidhesupi kāmesu ahaṃ. Brāhmaṇāti",
  "atk-s0513a3:2139_2": "darīmukhapaccekabuddhaṃ ālapati. Bhiṃsarūpanti balavarūpaṃ. Taṃ nussaheti taṃ duvidhampi",
  "atk-s0513a3:2139_3": "kāmaṃ na ussahāmi na sakkomi. Jīvikattho pahātunti imāya jīvikāya atthiko ahaṃ taṃ",
  "atk-s0513a3:2139_4": "kāmaṃ pahātuṃ na sakkomīti vadati. Kāhāmi puññānīti idāni dānasīlauposathakammasaṅkhātāni",
  "atk-s0513a3:2139_5": "puññāni anappakāni bahūni karissāmīti.",
  "atk-s0513a3:2140_0": "Evaṃ kilesakāmo nāmesa sakiṃ allīnakālato paṭṭhāya apanetuṃ na sakkoti, yena saṃkiliṭṭhacitto",
  "atk-s0513a3:2140_1": "mahāpuriso paccekabuddhena pabbajjāya guṇe kathitepi “pabbajituṃ na sakkomī”ti āha.",
  "atk-s0513a3:2140_2": "Yoyaṃ dīpaṅkarapādamūle attani sambhavena ñāṇena buddhakaradhamme vicinanto tatiyaṃ",
  "atk-s0513a3:2140_3": "nekkhammapāramiṃ disvā –",
  "atk-s0513a3:2141": "“Imaṃ tvaṃ tatiyaṃ tāva, daḷhaṃ katvā samādiya;",
  "atk-s0513a3:2142": "Nekkhammapāramitaṃ gaccha, yadi bodhiṃ pattumicchasi.",
  "atk-s0513a3:2143": "“Yathā andughare puriso, ciravuttho dukhaṭṭito;",
  "atk-s0513a3:2144": "Na tattha rāgaṃ janeti, muttiṃyeva gavesati.",
  "atk-s0513a3:2145": "“Tatheva tvaṃ sabbabhave, passa andughare viya;",
  "atk-s0513a3:2146": "Nekkhammābhimukho hutvā, sambodhiṃ pāpuṇissasī”ti. –",
  "atk-s0513a3:2147": "Evaṃ nekkhamme guṇaṃ parikittesi, so paccekabuddhena pabbajjāya vaṇṇaṃ vatvā “kilese chaḍḍetvā samaṇo hohī”ti vuccamānopi “nāhaṃ kilese chaḍḍetvā samaṇo bhavituṃ sakkomī”ti vadati.",
  "atk-s0513a3:2148_0": "Imasmiṃ kira loke aṭṭha ummattakā nāma. Tenāhu porāṇā “aṭṭha puggalā ummattakasaññaṃ",
  "atk-s0513a3:2148_1": "paṭilabhanti, kāmummattako lobhavasaṃ gato, kodhummattako dosavasaṃ gato, diṭṭhummattako",
  "atk-s0513a3:2148_2": "vipallāsavasaṃ gato, mohummattako aññāṇavasaṃ gato, yakkhummattako yakkhavasaṃ gato,",
  "atk-s0513a3:2148_3": "pittummattako pittavasaṃ gato, surummattako pānavasaṃ gato, byasanummattako sokavasaṃ",
  "atk-s0513a3:2148_4": "gato”ti. Imesu aṭṭhasu ummattakesu mahāsatto imasmiṃ jātake kāmummattako hutvā lobhavasaṃ",
  "atk-s0513a3:2148_5": "gato pabbajjāya guṇaṃ na aññāsi.",
  "atk-s0513a3:2149_0": "Evaṃ anatthakārakaṃ pana imaṃ guṇaparidhaṃsakaṃ lobhajātaṃ kasmā sattā parimuñcituṃ",
  "atk-s0513a3:2149_1": "na sakkontīti? Anamatagge saṃsāre anekāni kappakoṭisatasahassāni ekato bandhitabhāvena.",
  "atk-s0513a3:2149_2": "Evaṃ santepi taṃ paṇḍitā “appassādā kāmā”tiādīnaṃ anekesaṃ paccavekkhaṇānaṃ vasena",
  "atk-s0513a3:2149_3": "pajahanti. Teneva darīmukhapaccekabuddho mahāsattena “pabbajituṃ na sakkomī”ti vuttepi",
  "atk-s0513a3:2149_4": "dhuranikkhepaṃ akatvā uttarimpi ovadanto dve gāthā āha.",
  "atk-s0513a3:2150": "16.",
  "atk-s0513a3:2151": "“Yo atthakāmassa hitānukampino, ovajjamāno na karoti sāsanaṃ;",
  "atk-s0513a3:2152": "Idameva seyyo iti maññamāno, punappunaṃ gabbhamupeti mando.",
  "atk-s0513a3:2153": "17.",
  "atk-s0513a3:2154": "“So ghorarūpaṃ nirayaṃ upeti, subhāsubhaṃ muttakarīsapūraṃ;",
  "atk-s0513a3:2155": "Sattā sakāye na jahanti giddhā, ye honti kāmesu avītarāgā”ti.",
  "atk-s0513a3:2156_0": "Tattha atthakāmassāti vuḍḍhikāmassa. Hitānukampinoti hitena muducittena anukampantassa.",
  "atk-s0513a3:2156_1": "Ovajjamānoti ovadiyamāno. Idameva seyyoti yaṃ attanā gahitaṃ aseyyaṃ anuttamampi",
  "atk-s0513a3:2156_2": "samānaṃ, taṃ idameva seyyo iti maññamāno. Mandoti so aññāṇapuggalo mātukucchiyaṃ",
  "atk-s0513a3:2156_3": "vāsaṃ nātikkamati, punappunaṃ gabbhaṃ upetiyevāti attho.",
  "atk-s0513a3:2157_0": "So ghorarūpanti mahārāja, so mando taṃ mātukucchiṃ upento ghorarūpaṃ dāruṇajātikaṃ",
  "atk-s0513a3:2157_1": "nirayaṃ upeti nāma. Mātukucchi hi nirassādaṭṭhena idha “nirayo”ti vutto, “catukuṭṭikanirayo”ti",
  "atk-s0513a3:2157_2": "vuccati. “Catukuṭṭikanirayo nāma kataro”ti vutte mātukucchimeva vattuṃ vaṭṭati. Avīcimahāniraye",
  "atk-s0513a3:2157_3": "nibbattasattassa hi aparāparaṃ ādhāvanaparidhāvanaṃ hotiyeva, tasmā taṃ “catukuṭṭikanirayo”ti",
  "atk-s0513a3:2157_4": "vattuṃ na labbhati, mātukucchiyaṃ pana nava vā dasa vā māse catūhipi passehi ito",
  "atk-s0513a3:2157_5": "cito ca dhāvituṃ nāma na sakkā, atisambādhe okāse catukoṭena catusaṅkuṭiteneva hutvā",
  "atk-s0513a3:2157_6": "acchitabbaṃ, tasmā esa “catukuṭṭikanirayo”ti vuccati.",
  "atk-s0513a3:2158": "Subhāsubhanti subhānaṃ asubhaṃ. Subhānañhi saṃsārabhīrukānaṃ yogāvacarakulaputtānaṃ mātukucchi ekantaṃ asubhasammato. Tena vuttaṃ –",
  "atk-s0513a3:2159": "“Ajaññaṃ jaññasaṅkhātaṃ, asuciṃ sucisammataṃ;",
  "atk-s0513a3:2160": "Nānākuṇapaparipūraṃ, jaññarūpaṃ apassato.",
  "atk-s0513a3:2161": "“Dhiratthumaṃ āturaṃ pūtikāyaṃ, jegucchiyaṃ assuciṃ byādhidhammaṃ;",
  "atk-s0513a3:2162": "Yatthappamattā adhimucchitā pajā, hāpenti maggaṃ sugatūpapattiyā”ti. ;",
  "atk-s0513a3:2163": "Sattāti āsattā visattā laggā laggitā sakāye na jahantīti taṃ mātukucchiṃ na pariccajanti. Giddhāti gadhitā. Ye hontīti ye kāmesu avītarāgā honti, te etaṃ gabbhavāsaṃ na jahantīti.",
  "atk-s0513a3:2164": "Evaṃ darīmukhapaccekabuddho gabbhaokkantimūlakañca, parihāramūlakañca dukkhaṃ dassetvā idāni gabbhavuṭṭhānamūlakaṃ dassetuṃ diyaḍḍhagāthamāha.",
  "atk-s0513a3:2165": "18.",
  "atk-s0513a3:2166": "“Mīḷhena littā ruhirena makkhitā, semhena littā upanikkhamanti;",
  "atk-s0513a3:2167": "Yaṃ yañhi kāyena phusanti tāvade, sabbaṃ asātaṃ dukhameva kevalaṃ.",
  "atk-s0513a3:2168": "19.",
  "atk-s0513a3:2169": "“Disvā vadāmi na hi aññato savaṃ, pubbenivāsaṃ bahukaṃ sarāmī”ti.",
  "atk-s0513a3:2170_0": "Tattha mīḷhena littāti mahārāja, ime sattā mātukucchito nikkhamantā na catujjātigandhehi",
  "atk-s0513a3:2170_1": "vilimpitvā surabhimālaṃ piḷandhitvā nikkhamanti, purāṇagūthena pana makkhitā palibuddhā",
  "atk-s0513a3:2170_2": "hutvā nikkhamanti. Ruhirena makkhitāti rattalohitacandanānulittāpi ca hutvā na nikkhamanti,",
  "atk-s0513a3:2170_3": "rattalohitamakkhitā pana hutvā nikkhamanti. Semhena littāti na cāpi setacandanavilittā",
  "atk-s0513a3:2170_4": "nikkhamanti, bahalapicchilasemhalittā pana hutvā nikkhamanti. Itthīnañhi gabbhavuṭṭhānakāle",
  "atk-s0513a3:2170_5": "etā asuciyo nikkhamanti. Tāvadeti tasmiṃ samaye. Idaṃ vuttaṃ hoti – mahārāja, ime",
  "atk-s0513a3:2170_6": "sattā tasmiṃ mātukucchito nikkhamanasamaye evaṃ mīḷhādilittā nikkhamantā yaṃ yaṃ",
  "atk-s0513a3:2170_7": "nikkhamanamaggapadesaṃ vā hatthaṃ vā pādaṃ vā phusanti, taṃ sabbaṃ asātaṃ amadhuraṃ",
  "atk-s0513a3:2170_8": "kevalaṃ asammissaṃ dukkhameva phusanti, sukhaṃ nāma tesaṃ tasmiṃ samaye natthīti.",
  "atk-s0513a3:2171_0": "Disvā vadāmi na hi aññato savanti mahārāja, ahaṃ imaṃ ettakaṃ vadanto na aññato savaṃ,",
  "atk-s0513a3:2171_1": "aññassa samaṇassa vā brāhmaṇassa vā taṃ sutvā na vadāmi, attano pana paccekabodhiñāṇena",
  "atk-s0513a3:2171_2": "disvā paṭivijjhitvā paccakkhaṃ katvā vadāmīti attho. Pubbenivāsaṃ bahukanti idaṃ",
  "atk-s0513a3:2171_3": "attano ānubhāvaṃ dassento āha. Idaṃ vuttaṃ hoti – mahārāja, ahañhi pubbe nivutthakkhandhapaṭipāṭisaṅkhātaṃ",
  "atk-s0513a3:2171_4": "pubbenivāsaṃ bahukaṃ sarāmi, satasahassakappādhikāni dve asaṅkhyeyyāni sarāmīti.",
  "atk-s0513a3:2172": "Idāni satthā abhisambuddho hutvā “evaṃ so paccekabuddho rājānaṃ subhāsitakathāya saṅgaṇhī”ti vatvā osāne upaḍḍhagāthamāha –",
  "atk-s0513a3:2173": "“Citrāhi gāthāhi subhāsitāhi, darīmukho nijjhāpayi sumedha”nti.",
  "atk-s0513a3:2174_0": "Tattha citrāhīti anekatthasannissitāhi. Subhāsitāhīti sukathitāhi. Darīmukho nijjhāpayi",
  "atk-s0513a3:2174_1": "sumedhanti bhikkhave, so darīmukhapaccekabuddho taṃ sumedhaṃ sundarapaññaṃ kāraṇākāraṇajānanasamatthaṃ",
  "atk-s0513a3:2174_2": "rājānaṃ nijjhāpesi saññāpesi, attano vacanaṃ gaṇhāpesīti attho.",
  "atk-s0513a3:2175_0": "Evaṃ paccekabuddho kāmesu dosaṃ dassetvā attano vacanaṃ gāhāpetvā “mahārāja, idāni",
  "atk-s0513a3:2175_1": "pabbaja vā mā vā, mayā pana tuyhaṃ kāmesu ādīnavo pabbajjāya ca ānisaṃso kathito,",
  "atk-s0513a3:2175_2": "tvaṃ appamatto hohī”ti vatvā suvaṇṇarājahaṃso viya ākāse uppatitvā valāhakagabbhaṃ",
  "atk-s0513a3:2175_3": "maddanto nandamūlakapabbhārameva gato. Mahāsatto dasanakhasamodhānasamujjalaṃ añjaliṃ",
  "atk-s0513a3:2175_4": "sirasmiṃ ṭhapetvā namassamāno tasmiṃ dassanavisaye atīte jeṭṭhaputtaṃ pakkosāpetvā",
  "atk-s0513a3:2175_5": "rajjaṃ paṭicchāpetvā mahājanassa rodantassa paridevantassa kāme pahāya himavantaṃ",
  "atk-s0513a3:2175_6": "pavisitvā paṇṇasālaṃ māpetvā isipabbajjaṃ pabbajitvā na cirasseva abhiññā ca samāpattiyo",
  "atk-s0513a3:2175_7": "ca nibbattetvā āyupariyosāne brahmalokūpago ahosi.",
  "atk-s0513a3:2176": "Satthā imaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne bahū sotāpannādayo ahesuṃ. Tadā rājā ahameva ahosinti.",
  "atk-s0513a3:2177": "Darīmukhajātakavaṇṇanā tatiyā.",
  "atk-s0513a3:2179": "[379] 4. Nerujātakavaṇṇanā",
  "atk-s0513a3:2180_0": "Kākolā kākasaṅghā cāti idaṃ satthā jetavane viharanto aññataraṃ bhikkhuṃ ārabbha",
  "atk-s0513a3:2180_1": "kathesi. So kira satthu santike kammaṭṭhānaṃ gahetvā ekaṃ paccantagāmaṃ agamāsi.",
  "atk-s0513a3:2180_2": "Manussā tassa iriyāpathe pasīditvā taṃ bhojetvā paṭiññaṃ gahetvā araññe paṇṇasālaṃ",
  "atk-s0513a3:2180_3": "katvā tattha vasāpesuṃ, ativiya cassa sakkāraṃ kariṃsu. Atheke sassatavādā āgamaṃsu.",
  "atk-s0513a3:2180_4": "Te tesaṃ vacanaṃ sutvā therassa vādaṃ vissajjetvā sassatavādaṃ gahetvā tesaññeva",
  "atk-s0513a3:2180_5": "sakkāraṃ kariṃsu. Tato ucchedavādā āgamaṃsu te sassatavādaṃ vissajjetvā ucchedavādameva",
  "atk-s0513a3:2180_6": "gaṇhiṃsu. Athaññe acelakā āgamiṃsu. Te ucchedavādaṃ vissajjetvā acelakavādaṃ gaṇhiṃsu.",
  "atk-s0513a3:2180_7": "So tesaṃ guṇāguṇaṃ ajānantānaṃ manussānaṃ santike dukkhena vasitvā vutthavasso pavāretvā",
  "atk-s0513a3:2180_8": "satthu santikaṃ gantvā katapaṭisanthāro “kahaṃ vassaṃvutthosī”ti vutte “paccantaṃ",
  "atk-s0513a3:2180_9": "nissāya, bhante”ti vatvā “sukhaṃ vutthosī”ti puṭṭho “bhante, guṇāguṇaṃ ajānantānaṃ",
  "atk-s0513a3:2180_10": "santike dukkhaṃ vutthosmī”ti āha. Satthā “bhikkhu porāṇakapaṇḍitā tiracchānayoniyaṃ",
  "atk-s0513a3:2180_11": "nibbattāpi guṇāguṇaṃ ajānantehi saddhiṃ ekadivasampi na vasiṃsu, tvaṃ attano guṇāguṇaṃ",
  "atk-s0513a3:2180_12": "ajānanaṭṭhāne kasmā vasī”ti vatvā tena yācito atītaṃ āhari.",
  "atk-s0513a3:2181_0": "Atīte bārāṇasiyaṃ brahmadatte rajjaṃ kārente bodhisatto suvaṇṇahaṃsayoniyaṃ nibbatti,",
  "atk-s0513a3:2181_1": "kaniṭṭhabhātāpissa atthi. Te cittakūṭapabbate vasantā himavantapadese sayaṃjātasāliṃ",
  "atk-s0513a3:2181_2": "khādanti. Te ekadivasaṃ tattha caritvā cittakūṭaṃ āgacchantā antarāmagge ekaṃ neruṃ",
  "atk-s0513a3:2181_3": "nāma kañcanapabbataṃ disvā tassa matthake nisīdiṃsu. Taṃ pana pabbataṃ nissāya vasantā",
  "atk-s0513a3:2181_4": "sakuṇasaṅghā catuppadā ca gocarabhūmiyaṃ nānāvaṇṇā honti, pabbataṃ paviṭṭhakālato",
  "atk-s0513a3:2181_5": "paṭṭhāya te sabbe tassobhāsena suvaṇṇavaṇṇā honti. Taṃ disvā bodhisattassa kaniṭṭho",
  "atk-s0513a3:2181_6": "taṃ kāraṇaṃ ajānitvā “kiṃ nu kho ettha kāraṇa”nti bhātarā saddhiṃ sallapanto dve gāthā abhāsi –",
  "atk-s0513a3:2182": "20.",
  "atk-s0513a3:2183": "“Kākolā kākasaṅghā ca, mayañca patataṃ varā;",
  "atk-s0513a3:2184": "Sabbeva sadisā homa, imaṃ āgamma pabbataṃ.",
  "atk-s0513a3:2185": "21.",
  "atk-s0513a3:2186": "“Idha sīhā ca byagghā ca, siṅgālā ca migādhamā;",
  "atk-s0513a3:2187": "Sabbeva sadisā honti, ayaṃ ko nāma pabbato”ti.",
  "atk-s0513a3:2188": "Tattha kākolāti vanakākā. Kākasaṅghāti pakatikākasaṅghā ca. Patataṃ varāti pakkhīnaṃ seṭṭhā. Sadisā homāti sadisavaṇṇā homa.",
  "atk-s0513a3:2189": "Tassa vacanaṃ sutvā bodhisatto tatiyaṃ gāthamāha –",
  "atk-s0513a3:2190": "22.",
  "atk-s0513a3:2191": "“Imaṃ nerūti jānanti, manussā pabbatuttamaṃ;",
  "atk-s0513a3:2192": "Idha vaṇṇena sampannā, vasanti sabbapāṇino”ti.",
  "atk-s0513a3:2193": "Tattha idha vaṇṇenāti imasmiṃ nerupabbate obhāsena vaṇṇasampannā hutvā.",
  "atk-s0513a3:2194": "Taṃ sutvā kaniṭṭho sesagāthā abhāsi –",
  "atk-s0513a3:2195": "23.",
  "atk-s0513a3:2196": "“Amānanā yattha siyā, antānaṃ vā vimānanā;",
  "atk-s0513a3:2197": "Hīnasammānanā vāpi, na tattha visatiṃvase.",
  "atk-s0513a3:2198": "24.",
  "atk-s0513a3:2199": "“Yatthālaso ca dakkho ca, sūro bhīru ca pūjiyā;",
  "atk-s0513a3:2200": "Na tattha santo vasanti, avisesakare nare.",
  "atk-s0513a3:2201": "25.",
  "atk-s0513a3:2202": "“Nāyaṃ neru vibhajati, hīnaukkaṭṭhamajjhime;",
  "atk-s0513a3:2203": "Avisesakaro neru, handa neruṃ jahāmase”ti.",
  "atk-s0513a3:2204_0": "Tattha paṭhamagāthāya ayamattho – yattha santānaṃ paṇḍitānaṃ sīlasampannānaṃ mānanassa",
  "atk-s0513a3:2204_1": "abhāvena amānanā avamaññanā ca avamānavasena vimānanā vā hīnānaṃ vā dussīlānaṃ sammānanā",
  "atk-s0513a3:2204_2": "siyā, tattha nivāse na vaseyya. Pūjiyāti ete ettha ekasadisāya pūjāya pūjanīyā honti,",
  "atk-s0513a3:2204_3": "samakaṃ sakkāraṃ labhanti. Hīnaukkaṭṭhamajjhimeti jātigottakulappadesasīlācārañāṇādīhi",
  "atk-s0513a3:2204_4": "hīne ca majjhime ca ukkaṭṭhe ca ayaṃ na vibhajati. Handāti vavassaggatthe nipāto.",
  "atk-s0513a3:2204_5": "Jahāmaseti pariccajāma. Evañca pana vatvā ubhopi te haṃsā uppatitvā cittakūṭameva gatā.",
  "atk-s0513a3:2205_0": "Satthā imaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne",
  "atk-s0513a3:2205_1": "so bhikkhu sotāpattiphale patiṭṭhahi. Tadā kaniṭṭhahaṃso ānando ahosi, jeṭṭhakahaṃso",
  "atk-s0513a3:2205_2": "pana ahameva ahosinti.",
  "atk-s0513a3:2206": "Nerujātakavaṇṇanā catutthā.",
  "atk-s0513a3:2208": "[380] 5. Āsaṅkajātakavaṇṇanā",
  "atk-s0513a3:2209_0": "Āsāvatī nāma latāti idaṃ satthā jetavane viharanto purāṇadutiyikāpalobhanaṃ ārabbha",
  "atk-s0513a3:2209_1": "kathesi. Vatthu indriyajātake āvi bhavissati. Idha pana satthā taṃ bhikkhuṃ “saccaṃ",
  "atk-s0513a3:2209_2": "kira tvaṃ ukkaṇṭhitosī”ti pucchitvā “saccaṃ, bhante”ti vutte “kena ukkaṇṭhāpitosī”ti",
  "atk-s0513a3:2209_3": "vatvā “purāṇadutiyikāya, bhante”ti vutte “bhikkhu esā itthī tuyhaṃ anatthakārikā,",
  "atk-s0513a3:2209_4": "pubbepi tvaṃ etaṃ nissāya caturaṅginisenaṃ jahitvā himavantapadese mahantaṃ dukkhaṃ",
  "atk-s0513a3:2209_5": "anubhavanto tīṇi saṃvaccharāni vasī”ti vatvā atītaṃ āhari.",
  "atk-s0513a3:2210_0": "Atīte bārāṇasiyaṃ brahmadatte rajjaṃ kārente bodhisatto kāsigāme brāhmaṇakule nibbattitvā",
  "atk-s0513a3:2210_1": "vayappatto takkasilāyaṃ uggahitasippo isipabbajjaṃ pabbajitvā vanamūlaphalāhāro abhiññā",
  "atk-s0513a3:2210_2": "ca samāpattiyo ca nibbattetvā himavantapadese vasi. Tasmiṃ kāle eko puññasampanno",
  "atk-s0513a3:2210_3": "satto tāvatiṃsabhavanato cavitvā tasmiṃ ṭhāne padumasare ekasmiṃ padumagabbhe dārikā",
  "atk-s0513a3:2210_4": "hutvā nibbatti, sesapadumesu purāṇabhāvaṃ patvā patantesupi taṃ mahākucchikaṃ hutvā",
  "atk-s0513a3:2210_5": "tiṭṭhateva. Tāpaso nahāyituṃ padumasaraṃ gato taṃ disvā “aññesu padumesu patantesupi",
  "atk-s0513a3:2210_6": "idaṃ mahākucchikaṃ hutvā tiṭṭhati, kiṃ nu kho kāraṇa”nti cintetvā udakasāṭakaṃ nivāsetvā",
  "atk-s0513a3:2210_7": "otaranto gantvā taṃ padumaṃ vivaritvā taṃ dārikaṃ disvā dhītusaññaṃ uppādetvā paṇṇasālaṃ",
  "atk-s0513a3:2210_8": "ānetvā paṭijaggi. Sā aparabhāge soḷasavassikā hutvā abhirūpā ahosi uttamarūpadharā",
  "atk-s0513a3:2210_9": "atikkantā mānusakavaṇṇaṃ, apattā devavaṇṇaṃ. Tadā sakko bodhisattassa upaṭṭhānaṃ",
  "atk-s0513a3:2210_10": "āgacchati, so taṃ dārikaṃ disvā “kuto esā”ti pucchitvā laddhaniyāmaṃ sutvā “imissā",
  "atk-s0513a3:2210_11": "kiṃ laddhuṃ vaṭṭatī”ti pucchi. “Nivāsaṭṭhānaṃ vatthālaṅkārabhojanavidhānaṃ, mārisā”ti.",
  "atk-s0513a3:2210_12": "So “sādhu, bhante”ti tassā vasanaṭṭhānassa āsanne phalikapāsādaṃ māpetvā dibbasayanadibbavatthālaṅkāradibbannapānāni māpesi.",
  "atk-s0513a3:2211_0": "So pāsādo tassā abhiruhanakāle otaritvā bhūmiyaṃ patiṭṭhāti, abhiruḷhakāle laṅghitvā",
  "atk-s0513a3:2211_1": "ākāse tiṭṭhati. Sā bodhisattassa vattapaṭivattaṃ kurumānā pāsāde vasati. Tameko vanacarako",
  "atk-s0513a3:2211_2": "disvā “ayaṃ, vo bhante, kiṃ hotī”ti pucchitvā “dhītā me”ti sutvā bārāṇasiṃ gantvā",
  "atk-s0513a3:2211_3": "“deva, mayā himavantapadese evarūpā nāma ekassa tāpasassa dhītā diṭṭhā”ti rañño ārocesi.",
  "atk-s0513a3:2211_4": "Taṃ sutvā so savanasaṃsaggena bajjhitvā vanacarakaṃ maggadesakaṃ katvā caturaṅginiyā",
  "atk-s0513a3:2211_5": "senāya taṃ ṭhānaṃ gantvā khandhāvāraṃ nivāsāpetvā vanacarakaṃ ādāya amaccagaṇaparivuto",
  "atk-s0513a3:2211_6": "assamapadaṃ pavisitvā mahāsattaṃ vanditvā ekamantaṃ nisinno “bhante, itthiyo nāma",
  "atk-s0513a3:2211_7": "brahmacariyassa malaṃ, tumhākaṃ dhītaraṃ ahaṃ paṭijaggissāmī”ti āha. Bodhisatto pana",
  "atk-s0513a3:2211_8": "“kiṃ nu kho etasmiṃ padume”ti āsaṅkaṃ katvā udakaṃ otaritvā ānītabhāvena tassā kumārikāya",
  "atk-s0513a3:2211_9": "āsaṅkāti nāmaṃ akāsi. So taṃ rājānaṃ “imaṃ gahetvā gacchā”ti ujukaṃ avatvā “mahārāja,",
  "atk-s0513a3:2211_10": "imāya kumārikāya nāmaṃ jānanto gaṇhitvā gacchā”ti āha. “Tumhehi kathite ñassāmi,",
  "atk-s0513a3:2211_11": "bhante”ti. “Ahaṃ te na kathemi, tvaṃ attano paññābalena nāmaṃ jānantova gahetvā yāhī”ti.",
  "atk-s0513a3:2211_12": "So “sādhū”ti sampaṭicchitvā tato paṭṭhāya amaccehi saddhiṃ “kinnāmā nu kho esā”ti",
  "atk-s0513a3:2211_13": "nāmaṃ upadhāreti. So yāni dujjānāni nāmāni, tāni kittetvā “asukā nāma bhavissatī”ti",
  "atk-s0513a3:2211_14": "bodhisattena saddhiṃ katheti. Bodhisatto “na evaṃnāmā”ti paṭikkhipati.",
  "atk-s0513a3:2212_0": "Rañño ca nāmaṃ upadhārentassa saṃvaccharo atīto. Tadā hatthiassamanusse sīhādayo",
  "atk-s0513a3:2212_1": "vāḷā gaṇhanti, dīghajātikaparipantho hoti, makkhikaparipantho hoti, sītena kilamitvā",
  "atk-s0513a3:2212_2": "bahū manussā maranti. Atha rājā kujjhitvā “kiṃ me etāyā”ti bodhisattassa kathetvā",
  "atk-s0513a3:2212_3": "pāyāsi. Āsaṅkā kumārikā taṃ divasaṃ phalikavātapānaṃ vivaritvā attānaṃ dassentī aṭṭhāsi.",
  "atk-s0513a3:2212_4": "Rājā taṃ disvā “mayaṃ tava nāmaṃ jānituṃ na sakkoma, tvaṃ himavanteyeva vasa, mayaṃ",
  "atk-s0513a3:2212_5": "gamissāmā”ti āha. “Kahaṃ, mahārāja, gacchanto mādisaṃ itthiṃ labhissasi, mama vacanaṃ",
  "atk-s0513a3:2212_6": "suṇāhi, tāvatiṃsadevaloke cittalatāvane āsāvatī nāma latā atthi, tassā phalassa abbhantare",
  "atk-s0513a3:2212_7": "dibbapānaṃ nibbattaṃ, taṃ ekavāraṃ pivitvā cattāro māse mattā hutvā dibbasayane sayanti,",
  "atk-s0513a3:2212_8": "sā pana vassasahassena phalati, surāsoṇḍā devaputtā ‘ito phalaṃ labhissāmā’ti dibbapānapipāsaṃ",
  "atk-s0513a3:2212_9": "adhivāsetvā vassasahassaṃ nibaddhaṃ gantvā taṃ lataṃ ‘arogā nu kho’ti olokenti, tvaṃ",
  "atk-s0513a3:2212_10": "pana ekasaṃvacchareneva ukkaṇṭhito, āsāphalavatī nāma sukhā, mā ukkaṇṭhī”ti vatvā",
  "atk-s0513a3:2212_11": "tisso gāthā abhāsi –",
  "atk-s0513a3:2213": "26.",
  "atk-s0513a3:2214": "“Āsāvatī nāma latā, jātā cittalatāvane;",
  "atk-s0513a3:2215": "Tassā vassasahassena, ekaṃ nibbattate phalaṃ.",
  "atk-s0513a3:2216": "27.",
  "atk-s0513a3:2217": "“Taṃ devā payirupāsanti, tāva dūraphalaṃ satiṃ;",
  "atk-s0513a3:2218": "Āsīseva tuvaṃ rāja, āsā phalavatī sukhā.",
  "atk-s0513a3:2219": "28.",
  "atk-s0513a3:2220": "“Āsīsateva so pakkhī, āsīsateva so dijo;",
  "atk-s0513a3:2221": "Tassa cāsā samijjhati, tāva dūragatā satī;",
  "atk-s0513a3:2222": "Āsīseva tuvaṃ rāja, āsā phalavatī sukhā”ti.",
  "atk-s0513a3:2223_0": "Tattha āsāvatīti evaṃnāmikā. Sā hi yasmā tassā phale āsā uppajjati, tasmā etaṃ nāmaṃ",
  "atk-s0513a3:2223_1": "labhati. Cittalatāvaneti evaṃnāmake uyyāne. Tasmiṃ kira uyyāne tiṇarukkhalatādīnaṃ",
  "atk-s0513a3:2223_2": "pabhā tattha paviṭṭhapaviṭṭhānaṃ devatānaṃ sarīravaṇṇaṃ cittaṃ karoti, tenassa “cittalatāvana”nti",
  "atk-s0513a3:2223_3": "nāmaṃ jātaṃ. Payirupāsantīti punappunaṃ upenti. Āsīsevāti āsīsāhiyeva patthehiyeva,",
  "atk-s0513a3:2223_4": "mā āsacchedaṃ karohīti.",
  "atk-s0513a3:2224_0": "Rājā tassā kathāya bajjhitvā puna amacce sannipātāpetvā dasanāmakaṃ kāretvā nāmaṃ",
  "atk-s0513a3:2224_1": "gavesanto aparampi saṃvaccharaṃ vasi. Tassā dasanāmakampi nāmaṃ nāhosi, “asukā nāmā”ti",
  "atk-s0513a3:2224_2": "vutte bodhisatto paṭikkhipateva. Puna rājā “kiṃ me imāyā”ti turaṅgaṃ āruyha pāyāsi.",
  "atk-s0513a3:2224_3": "Sāpi puna vātapāne ṭhatvā attānaṃ dassesi. Rājā “tiṭṭha tvaṃ, mayaṃ gamissāmā”ti",
  "atk-s0513a3:2224_4": "āha. “Kasmā yāsi, mahārājā”ti? “Tava nāmaṃ jānituṃ na sakkomī”ti. “Mahārāja, kasmā",
  "atk-s0513a3:2224_5": "nāmaṃ na jānissasi, āsā nāma asamijjhanakā nāma natthi, eko kira bako pabbatamuddhani",
  "atk-s0513a3:2224_6": "ṭhito attanā patthitaṃ labhi, tvaṃ kasmā na labhissasi, adhivāsehi, mahārājā”ti.",
  "atk-s0513a3:2224_7": "Eko kira bako ekasmiṃ padumasare gocaraṃ gahetvā uppatitvā pabbatamatthake nilīyi.",
  "atk-s0513a3:2224_8": "So taṃ divasaṃ tattheva vasitvā punadivase cintesi “ahaṃ imasmiṃ pabbatamatthake",
  "atk-s0513a3:2224_9": "sukhaṃ nisinno, sace ito anotaritvā ettheva nisinno gocaraṃ gahetvā pānīyaṃ pivitvā",
  "atk-s0513a3:2224_10": "imaṃ divasaṃ vaseyyaṃ, bhadrakaṃ vata assā”ti. Atha taṃ divasameva sakko devarājā",
  "atk-s0513a3:2224_11": "asuranimmathanaṃ katvā tāvatiṃsabhavane devissariyaṃ laddhā cintesi ‘mama tāva manoratho",
  "atk-s0513a3:2224_12": "matthakaṃ patto, atthi nu kho añño koci aparipuṇṇamanoratho’ti upadhārento taṃ disvā",
  "atk-s0513a3:2224_13": "‘imassa manorathaṃ matthakaṃ pāpessāmī’ti bakassa nisinnaṭṭhānato avidūre ekā nadī",
  "atk-s0513a3:2224_14": "atthi, taṃ nadiṃ oghapuṇṇaṃ katvā pabbatamatthakena pesesi. Sopi bako tattheva nisinno",
  "atk-s0513a3:2224_15": "macche khāditvā pānīyaṃ pivitvā taṃ divasaṃ tattheva vasi, udakampi bhassitvā gataṃ.",
  "atk-s0513a3:2224_16": "“Evaṃ, mahārāja, bakopi tāva attano āsāphalaṃ labhi, kiṃ tvaṃ na labhissasī”ti vatvā",
  "atk-s0513a3:2224_17": "“āsīsatevā”tiādimāha.",
  "atk-s0513a3:2225_0": "Tattha āsīsatevāti āsīsatiyeva patthetiyeva. Pakkhīti pakkhehi yuttatāya pakkhī.",
  "atk-s0513a3:2225_1": "Dvikkhattuṃ jātatāya dijo. Tāva dūragatā satīti pabbatamatthakato macchānañca udakassa",
  "atk-s0513a3:2225_2": "ca dūrabhāvaṃ passa, evaṃ dūragatā samānā sakkassa ānubhāvena bakassa āsā pūriyevāti.",
  "atk-s0513a3:2226_0": "Atha rājā tassā kathaṃ sutvā rūpe bajjhitvā kathāya allīno gantuṃ asakkonto amacce",
  "atk-s0513a3:2226_1": "sannipātetvā satanāmaṃ kāresi, satanāmavasena nāmaṃ gavesatopissa aññaṃ saṃvaccharaṃ",
  "atk-s0513a3:2226_2": "atītaṃ. So tiṇṇaṃ saṃvaccharānaṃ accayena bodhisattaṃ upasaṅkamitvā satanāmavasena",
  "atk-s0513a3:2226_3": "“asukā nāma bhavissatī”ti pucchi. “Na jānāsi, mahārājā”ti. So “gamissāma dāni maya”nti",
  "atk-s0513a3:2226_4": "bodhisattaṃ vanditvā pāyāsi. Āsaṅkā kumārikā ca puna phalikavātapānaṃ nissāya ṭhitāva.",
  "atk-s0513a3:2226_5": "Rājā taṃ disvā “tvaṃ accha, mayaṃ gamissāmā”ti āha. “Kasmā, mahārājā”ti. “Tvaṃ maṃ",
  "atk-s0513a3:2226_6": "vacaneneva santappesi, na ca kāmaratiyā, tava madhuravacanena bajjhitvā vasantassa",
  "atk-s0513a3:2226_7": "mama tīṇi saṃvaccharāni atikkantāni, idāni gamissāmī”ti imā gāthā āha –",
  "atk-s0513a3:2227": "29.",
  "atk-s0513a3:2228": "“Sampesi kho maṃ vācāya, na ca sampesi kammunā;",
  "atk-s0513a3:2229": "Mālā sereyyakasseva, vaṇṇavantā agandhikā.",
  "atk-s0513a3:2230": "30.",
  "atk-s0513a3:2231": "“Aphalaṃ madhuraṃ vācaṃ, yo mittesu pakubbati;",
  "atk-s0513a3:2232": "Adadaṃ avissajaṃ bhogaṃ, sandhi tenassa jīrati.",
  "atk-s0513a3:2233": "31.",
  "atk-s0513a3:2234": "“Yañhi kayirā tañhi vade, yaṃ na kayirā na taṃ vade;",
  "atk-s0513a3:2235": "Akarontaṃ bhāsamānaṃ, parijānanti paṇḍitā.",
  "atk-s0513a3:2236": "32.",
  "atk-s0513a3:2237": "“Balañca vata me khīṇaṃ, pātheyyañca na vijjati;",
  "atk-s0513a3:2238": "Saṅke pāṇūparodhāya, handa dāni vajāmaha”nti.",
  "atk-s0513a3:2239_0": "Tattha sampesīti santappesi pīṇesi. Sereyyakassāti suvaṇṇakuraṇḍakassa. Desanāsīsamevetaṃ,",
  "atk-s0513a3:2239_1": "yaṃkiñci pana suvaṇṇakuraṇḍakajayasumanādikaṃ aññampi pupphaṃ vaṇṇasampannaṃ agandhakaṃ,",
  "atk-s0513a3:2239_2": "sabbaṃ taṃ sandhāyevamāha. Vaṇṇavantā agandhikāti yathā sereyyakādīnaṃ mālā vaṇṇavantatāya",
  "atk-s0513a3:2239_3": "dassanena tappeti, agandhatāya gandhena na tappeti, evaṃ tvampi dassanena piyavacanena",
  "atk-s0513a3:2239_4": "ca santappesi, na kammunāti dīpeti. Adadanti bhadde, yo “imaṃ nāma vo bhogaṃ dassāmī”ti",
  "atk-s0513a3:2239_5": "madhuravacanena vatvā taṃ bhogaṃ adadanto avissajjento kevalaṃ madhuravacanameva",
  "atk-s0513a3:2239_6": "karoti, tena saddhiṃ assa mittassa sandhi jīrati, mittasanthavo na ghaṭīyati. Pātheyyañcāti",
  "atk-s0513a3:2239_7": "bhadde, mayhaṃ tava madhuravacanena bajjhitvā tīṇi saṃvaccharāni vasantasseva hatthiassarathapattisaṅkhātaṃ",
  "atk-s0513a3:2239_8": "balañca khīṇaṃ, manussānaṃ bhattavetanasaṅkhātaṃ pātheyyañca natthi. Saṅke pāṇūparodhāyāti",
  "atk-s0513a3:2239_9": "svāhaṃ idheva attano jīvitavināsaṃ āsaṅkāmi, handa dānāhaṃ gacchāmīti.",
  "atk-s0513a3:2240": "Āsaṅkā kumārikā rañño vacanaṃ sutvā “mahārāja, tvaṃ mayhaṃ nāmaṃ jānāsi, tayā vuttameva mama nāmaṃ, idaṃ me pitu kathetvā maṃ gaṇhitvā yāhī”ti raññā saddhiṃ sallapantī āha –",
  "atk-s0513a3:2241": "33.",
  "atk-s0513a3:2242": "“Etadeva hi me nāmaṃ, yaṃnāmasmi rathesabha;",
  "atk-s0513a3:2243": "Āgamehi mahārāja, pitaraṃ āmantayāmaha”nti.",
  "atk-s0513a3:2244": "Tassattho – yaṃnāmā ahaṃ asmi, taṃ etaṃ āsaṅkātveva mama nāmanti.",
  "atk-s0513a3:2245_0": "Taṃ sutvā rājā bodhisattassa santikaṃ gantvā “bhante, tumhākaṃ dhītā āsaṅkā nāmā”ti",
  "atk-s0513a3:2245_1": "āha. “Nāmaṃ ñātakālato paṭṭhāya taṃ gahetvā gaccha, mahārājā”ti. So mahāsattaṃ vanditvā",
  "atk-s0513a3:2245_2": "phalikavimānadvāraṃ āgantvā āha – “bhadde, pitarāpi te mayhaṃ dinnā, ehi dāni gamissāmā”ti.",
  "atk-s0513a3:2245_3": "“Āgamehi, mahārāja, pitaraṃ āmantayāmaha”nti pāsādā otaritvā mahāsattaṃ vanditvā",
  "atk-s0513a3:2245_4": "roditvā khamāpetvā rañño santikaṃ āgatā. Rājā taṃ gahetvā bārāṇasiṃ gantvā puttadhītāhi",
  "atk-s0513a3:2245_5": "vaḍḍhanto piyasaṃvāsaṃ vasi. Bodhisatto aparihīnajjhāno brahmaloke uppajji.",
  "atk-s0513a3:2246_0": "Satthā imaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne",
  "atk-s0513a3:2246_1": "ukkaṇṭhitabhikkhu sotāpattiphale patiṭṭhahi. Tadā āsaṅkā kumārikā purāṇadutiyikā",
  "atk-s0513a3:2246_2": "ahosi, rājā ukkaṇṭhitabhikkhu, tāpaso pana ahameva ahosinti.",
  "atk-s0513a3:2247": "Āsaṅkajātakavaṇṇanā pañcamā.",
  "atk-s0513a3:2249": "[381] 6. Migālopajātakavaṇṇanā",
  "atk-s0513a3:2250_0": "Na me ruccīti idaṃ satthā jetavane viharanto ekaṃ dubbacabhikkhuṃ ārabbha kathesi.",
  "atk-s0513a3:2250_1": "Satthā taṃ bhikkhuṃ pakkosāpetvā “saccaṃ kira tvaṃ bhikkhu dubbaco”ti pucchitvā “āma,",
  "atk-s0513a3:2250_2": "bhante”ti vutte “na kho bhikkhu idāneva, pubbepi tvaṃ dubbacoyeva, dubbacabhāvañca",
  "atk-s0513a3:2250_3": "pana nissāya paṇḍitānaṃ vacanaṃ akaronto verambhavātamukhe byasanaṃ gatosī”ti vatvā atītaṃ āhari.",
  "atk-s0513a3:2251_0": "Atīte bārāṇasiyaṃ brahmadatte rajjaṃ kārente bodhisatto gijjhayoniyaṃ nibbattitvā",
  "atk-s0513a3:2251_1": "apanandagijjho nāma ahosi. So gijjhagaṇaparivuto gijjhakūṭapabbate vasi. Putto panassa",
  "atk-s0513a3:2251_2": "migālopo nāma thāmabalasampanno ahosi, so aññesaṃ gijjhānaṃ sīmaṃ atikkamitvā atiuccaṃ",
  "atk-s0513a3:2251_3": "uppati. Gijjhā “putto te atidūraṃ uppatatī”ti gijjharañño ācikkhiṃsu. So taṃ pakkosetvā",
  "atk-s0513a3:2251_4": "“tvaṃ kira, tāta, atiuccaṃ gacchasi, atiuccaṃ gacchanto jīvitakkhayaṃ pāpuṇissasī”ti",
  "atk-s0513a3:2251_5": "vatvā tisso gāthā abhāsi –",
  "atk-s0513a3:2252": "34.",
  "atk-s0513a3:2253": "“Na me rucci migālopa, yassa te tādisī gatī;",
  "atk-s0513a3:2254": "Atuccaṃ tāta patasi, abhūmiṃ tāta sevasi.",
  "atk-s0513a3:2255": "35.",
  "atk-s0513a3:2256": "“Catukkaṇṇaṃva kedāraṃ, yadā te pathavī siyā;",
  "atk-s0513a3:2257": "Tato tāta nivattassu, māssu etto paraṃ gami.",
  "atk-s0513a3:2258": "36.",
  "atk-s0513a3:2259": "“Santi aññepi sakuṇā, pattayānā vihaṅgamā;",
  "atk-s0513a3:2260": "Akkhittā vātavegena, naṭṭhā te sassatīsamā”ti.",
  "atk-s0513a3:2261_0": "Tattha migālopāti puttaṃ nāmena ālapati. Atuccaṃ tāta patasīti tāta, tvaṃ aññesaṃ",
  "atk-s0513a3:2261_1": "gijjhānaṃ sīmaṃ atikkamitvā atiuccaṃ gacchasi. Catukkaṇṇaṃva kedāranti imināssa sīmaṃ",
  "atk-s0513a3:2261_2": "ācikkhati. Idaṃ vuttaṃ hoti – tāta, yadā te ayaṃ mahāpathavī catukkaṇṇaṃ kedāraṃ",
  "atk-s0513a3:2261_3": "viya siyā, evaṃ khuddikā viya hutvā paññāyetha, atha tvaṃ ettakā ṭhānā nivatteyyāsi,",
  "atk-s0513a3:2261_4": "etto paraṃ mā gamīti. Santi aññepīti na kevalaṃ tvameva, aññepi gijjhā evaṃ kariṃsūti",
  "atk-s0513a3:2261_5": "dīpeti. Akkhittāti tepi gijjhā amhākaṃ sīmaṃ atikkamitvā gatā vātavegena ākaḍḍhitā",
  "atk-s0513a3:2261_6": "nassiṃsu. Sassatīsamāti sassatīhi pathavīpabbatādīhi samaṃ attānaṃ maññamānā attano",
  "atk-s0513a3:2261_7": "vassasahassaparimāṇaṃ āyuṃ apūretvāpi antarā naṭṭhāti attho.",
  "atk-s0513a3:2262_0": "Migālopo anovādakattā pitu vacanaṃ akatvā laṅghanto pitarā akkhātaṃ sīmaṃ disvā taṃ",
  "atk-s0513a3:2262_1": "atikkamma kālavāte patvā tepi chinditvā uppatito verambhavātamukhaṃ pakkhandi, atha",
  "atk-s0513a3:2262_2": "naṃ verambhavātā pahariṃsu. So tehi pahaṭamattova khaṇḍākhaṇḍaṃ hutvā ākāseyeva antaradhāyi.",
  "atk-s0513a3:2263": "37.",
  "atk-s0513a3:2264": "“Akatvā apanandassa, pitu vuddhassa sāsanaṃ;",
  "atk-s0513a3:2265": "Kālavāte atikkamma, verambhānaṃ vasaṃ agā.",
  "atk-s0513a3:2266": "38.",
  "atk-s0513a3:2267": "“Tassa puttā ca dārā ca, ye caññe anujīvino;",
  "atk-s0513a3:2268": "Sabbe byasanamāpāduṃ, anovādakare dije.",
  "atk-s0513a3:2269": "39.",
  "atk-s0513a3:2270": "“Evampi idha vuddhānaṃ, yo vākyaṃ nāvabujjhati;",
  "atk-s0513a3:2271": "Atisīmacaro ditto, gijjhovātītasāsano;",
  "atk-s0513a3:2272": "Sabbe byasanaṃ papponti, akatvā vuddhasāsana”nti. –",
  "atk-s0513a3:2273": "Imā tisso abhisambuddhagāthā.",
  "atk-s0513a3:2274_0": "Tattha anujīvinoti taṃ nissāya jīvanakā. Anovādakare dijeti tasmiṃ migālope gijjhe",
  "atk-s0513a3:2274_1": "ovādaṃ agaṇhante sabbepi te tena saddhiṃ atisīmaṃ gantvā vināsaṃ pāpuṇiṃsu. Evampīti,",
  "atk-s0513a3:2274_2": "bhikkhave, yathā so gijjho, evaṃ yo aññopi gahaṭṭho vā pabbajito vā hitānukampakānaṃ",
  "atk-s0513a3:2274_3": "vuddhānaṃ vacanaṃ na gaṇhāti, sopi ayaṃ sīmaṃ atikkamitvā caranto ditto gabbito gijjhova",
  "atk-s0513a3:2274_4": "byasanaṃ pāpuṇātīti.",
  "atk-s0513a3:2275": "Satthā imaṃ dhammadesanaṃ āharitvā saccāni pakāsetvā jātakaṃ samodhānesi – “tadā migālopo dubbacabhikkhu ahosi, apanando pana ahameva ahosi”nti.",
  "atk-s0513a3:2276": "Migālopajātakavaṇṇanā chaṭṭhā.",
  "atk-s0513a3:2278": "[382] 7. Sirikāḷakaṇṇijātakavaṇṇanā",
  "atk-s0513a3:2279_0": "Kā nu kāḷena vaṇṇenāti idaṃ satthā jetavane viharanto anāthapiṇḍikaṃ ārabbha kathesi.",
  "atk-s0513a3:2279_1": "So hi sotāpattiphale patiṭṭhitakālato paṭṭhāya akhaṇḍāni pañca sīlāni rakkhi, bhariyāpissa",
  "atk-s0513a3:2279_2": "puttadhītaropi dāsāpi bhatiṃ gahetvā kammaṃ karontā kammakarāpi sabbe rakkhiṃsuyeva.",
  "atk-s0513a3:2279_3": "Athekadivasaṃ bhikkhū dhammasabhāyaṃ kathaṃ samuṭṭhāpesuṃ “āvuso, anāthapiṇḍiko suciyeva",
  "atk-s0513a3:2279_4": "suciparivāro hutvā caratī”ti. Satthā āgantvā “kāya nuttha, bhikkhave, etarahi kathāya",
  "atk-s0513a3:2279_5": "sannisinnā”ti pucchitvā “imāya nāmā”ti vutte “na, bhikkhave, idāneva, pubbe porāṇakapaṇḍitāpi",
  "atk-s0513a3:2279_6": "sucīyeva suciparivārā ahesu”nti vatvā tehi yācito atītaṃ āhari.",
  "atk-s0513a3:2280_0": "Atīte bārāṇasiyaṃ brahmadatte rajjaṃ kārente bodhisatto seṭṭhi hutvā dānaṃ adāsi,",
  "atk-s0513a3:2280_1": "sīlaṃ rakkhi, uposathakammaṃ kari, bhariyāpissa pañca sīlāni rakkhi, puttadhītaropi",
  "atk-s0513a3:2280_2": "dāsakammakaraporisāpi pañca sīlāni rakkhiṃsu. So suciparivāraseṭṭhitveva paññāyittha.",
  "atk-s0513a3:2280_3": "Athekadivasaṃ so cintesi “sace mayā suciparivārasīlo koci āgamissati, tassa mama",
  "atk-s0513a3:2280_4": "nisīdanapallaṅkaṃ vā nipajjanasayanaṃ vā dātuṃ na yuttaṃ, anucchiṭṭhaṃ aparibhuttaṃ",
  "atk-s0513a3:2280_5": "dātuṃ vaṭṭatī”ti attano vasanaṭṭhāneyeva ekapasse aparibhuttapallaṅkañca senāsanañca",
  "atk-s0513a3:2280_6": "paññāpesi. Tasmiṃ samaye cātumahārājikadevalokato virūpakkhamahārājassa dhītā kāḷakaṇṇī",
  "atk-s0513a3:2280_7": "ca nāma dhataraṭṭhamahārājassa dhītā sirī ca nāmāti imā dve bahuṃ gandhamālaṃ ādāya",
  "atk-s0513a3:2280_8": "“anotatte kīḷissāmā”ti anotattatitthaṃ āgacchiṃsu. Tasmiṃ pana dahe bahūni titthāni,",
  "atk-s0513a3:2280_9": "tesu buddhānaṃ titthe buddhāyeva nhāyanti, paccekabuddhānaṃ titthe paccekabuddhāva",
  "atk-s0513a3:2280_10": "nhāyanti, bhikkhūnaṃ titthe bhikkhūva nhāyanti, tāpasānaṃ titthe tāpasāva nhāyanti,",
  "atk-s0513a3:2280_11": "cātumahārājikādīsu chasu kāmasaggesu devaputtānaṃ titthe devaputtāva nhāyanti, devadhītānaṃ",
  "atk-s0513a3:2280_12": "titthe devadhītāva nhāyanti.",
  "atk-s0513a3:2281_0": "Tatrimā dve āgantvā “ahaṃ paṭhamaṃ nhāyissāmi, ahaṃ paṭhama”nti titthāya kalahaṃ",
  "atk-s0513a3:2281_1": "kariṃsu. Kāḷakaṇṇī “ahaṃ lokaṃ pālemi vicāremi, tasmā paṭhamaṃ nāyituṃ yuttāmhī”ti",
  "atk-s0513a3:2281_2": "vadati. Sirī “ahaṃ mahājanassa issariyadāyikāya paṭipadāya ṭhitā, tasmā paṭhamaṃ",
  "atk-s0513a3:2281_3": "nhāyituṃ yuttāmhī”ti vadati. Tā “amhesu paṭhamaṃ nhāyituṃ yuttarūpaṃ vā ayuttarūpaṃ",
  "atk-s0513a3:2281_4": "vā cattāro mahārājāno jānissantī”ti tesaṃ santikaṃ gantvā “amhesu kā paṭhamaṃ anotattadahe",
  "atk-s0513a3:2281_5": "nhāyituṃ yuttarūpā”ti pucchiṃsu. Dhataraṭṭhavirūpakkhā “na sakkā amhehi vinicchinitu”nti",
  "atk-s0513a3:2281_6": "virūḷhakavessavaṇānaṃ bhāramakaṃsu. Te “amhepi na sakkhissāma, sakkassa pādamūle",
  "atk-s0513a3:2281_7": "pesessāmā”ti tā sakkassa santikaṃ pesesuṃ. Sakko tāsaṃ vacanaṃ sutvā cintesi “imā",
  "atk-s0513a3:2281_8": "dvepi mama purisānaññeva dhītaro, na sakkā mayā imaṃ aḍḍaṃ vinicchinitu”nti. Atha",
  "atk-s0513a3:2281_9": "tā sakko āha “bārāṇasiyaṃ suciparivāro nāma seṭṭhi atthi, tassa ghare anucchiṭṭhasayanañca",
  "atk-s0513a3:2281_10": "paññattaṃ, yā tattha nisīdituṃ vā sayituṃ vā labhati, sā paṭhamaṃ nhāyituṃ yuttarūpā”ti.",
  "atk-s0513a3:2281_11": "Taṃ sutvā kāḷakaṇṇī tasmiṃ khaṇeyeva nīlavatthaṃ nivāsetvā nīlavilepanaṃ vilimpitvā",
  "atk-s0513a3:2281_12": "nīlamaṇipiḷandhanaṃ piḷandhitvā yantapāsāṇo viya devalokato otaritvā majjhimayāmasamanantare",
  "atk-s0513a3:2281_13": "seṭṭhino pāsādassa upaṭṭhānadvāre sayanassa avidūre ṭhāne nīlarasmiṃ vissajjetvā",
  "atk-s0513a3:2281_14": "ākāse aṭṭhāsi. Seṭṭhi oloketvā taṃ addasa, sahadassanenevassa sā appiyā ahosi amanāpā.",
  "atk-s0513a3:2281_15": "So tāya saddhiṃ sallapanto paṭhamaṃ gāthamāha –",
  "atk-s0513a3:2282": "40.",
  "atk-s0513a3:2283": "“Kā nu kāḷena vaṇṇena, na cāpi piyadassanā;",
  "atk-s0513a3:2284": "Kā vā tvaṃ kassa vā dhītā, kathaṃ jānemu taṃ maya”nti.",
  "atk-s0513a3:2285_0": "Tattha kāḷenāti nīlena. Vaṇṇenāti sarīravatthābharaṇavaṇṇena. Na cāpi piyadassanāti",
  "atk-s0513a3:2285_1": "dhātuso, bhikkhave, sattā saṃsandantīti vuttaṃ, ayañca devadhītā anācārā dussīlā,",
  "atk-s0513a3:2285_2": "tasmā sā sahadassanenevassa appiyā jātā, tenevamāha. Kā vā tvanti “kā ca tvaṃ, ayameva vā pāṭho.",
  "atk-s0513a3:2286": "Taṃ sutvā kāḷakaṇṇī dutiyaṃ gāthamāha –",
  "atk-s0513a3:2287": "41.",
  "atk-s0513a3:2288": "“Mahārājassahaṃ dhītā, virūpakkhassa caṇḍiyā;",
  "atk-s0513a3:2289": "Ahaṃ kāḷī alakkhikā, kāḷakaṇṇīti maṃ vidū;",
  "atk-s0513a3:2290": "Okāsaṃ yācito dehi, vasemu tava santike”ti.",
  "atk-s0513a3:2291_0": "Tattha caṇḍiyāti kodhanā. Kodhabhāvena hi mayhaṃ caṇḍīti nāmaṃ kariṃsu. Alakkhikāti",
  "atk-s0513a3:2291_1": "nippaññā. Maṃ vidūti evaṃ maṃ cātumahārājikadevaloke jānanti. Vasemūti mayaṃ ajja",
  "atk-s0513a3:2291_2": "ekarattaṃ tava santike vaseyyāma, etasmiṃ me anucchiṭṭhāsanasayane okāsaṃ dehīti.",
  "atk-s0513a3:2292": "Tato bodhisatto tatiyaṃ gāthamāha –",
  "atk-s0513a3:2293": "42.",
  "atk-s0513a3:2294": "“Kiṃsīle kiṃsamācāre, purise nivisase tuvaṃ;",
  "atk-s0513a3:2295": "Puṭṭhā me kāḷi akkhāhi, kathaṃ jānemu taṃ maya”nti.",
  "atk-s0513a3:2296": "Tattha nivisaseti tava cittena nivisasi patiṭṭhahasīti.",
  "atk-s0513a3:2297": "Tato sā attano guṇaṃ kathentī catutthaṃ gāthamāha –",
  "atk-s0513a3:2298": "43.",
  "atk-s0513a3:2299": "“Makkhī paḷāsī sārambhī, issukī maccharī saṭho;",
  "atk-s0513a3:2300": "So mayhaṃ puriso kanto, laddhaṃ yassa vinassatī”ti.",
  "atk-s0513a3:2301_0": "Tassattho – yo puriso attano kataguṇaṃ na jānāti, guṇamakkhī hoti, attano kismiñci",
  "atk-s0513a3:2301_1": "kāraṇe kathite “kiṃ ahaṃ etaṃ na jānāmī”ti yugaggāhaṃ gaṇhāti, aññehi kiñci kataṃ",
  "atk-s0513a3:2301_2": "disvā sārambhavasena karaṇuttarikaṃ karoti, pare lābhaṃ labhante na tussati, “mayhaṃ",
  "atk-s0513a3:2301_3": "issariyaṃ paresaṃ mā hotu, mayhameva hotū”ti sakasampattiṃ gopetvā parassa tiṇaggena",
  "atk-s0513a3:2301_4": "telabindumpi na deti, kerāṭikalakkhaṇena samannāgato hutvā attano santakaṃ parassa",
  "atk-s0513a3:2301_5": "adatvā tehi tehi upāyehi parasantakameva khādati, yassa laddhaṃ dhaññaṃ vā dhanaṃ",
  "atk-s0513a3:2301_6": "vā vinassati na tiṭṭhati, surādhutto akkhadhutto itthidhutto vā hutvā laddhaṃ laddhaṃ",
  "atk-s0513a3:2301_7": "vināsetiyeva, ayaṃ etehi guṇehi samannāgato puriso mayhaṃ kanto piyo manāpo, evarūpe",
  "atk-s0513a3:2301_8": "ahaṃ cittena patiṭṭhahāmīti.",
  "atk-s0513a3:2302": "Sāyeva pañcamachaṭṭhasattamagāthā abhāsi –",
  "atk-s0513a3:2303": "44.",
  "atk-s0513a3:2304": "“Kodhano upanāhī ca, pisuṇo ca vibhedako;",
  "atk-s0513a3:2305": "Kaṇḍakavāco pharuso, so me kantataro tato.",
  "atk-s0513a3:2306": "45.",
  "atk-s0513a3:2307": "“Ajja suveti puriso, sadatthaṃ nāvabujjhati;",
  "atk-s0513a3:2308": "Ovajjamāno kuppati, seyyaṃ so atimaññati.",
  "atk-s0513a3:2309": "46.",
  "atk-s0513a3:2310": "“Davappaluddho puriso, sabbamittehi dhaṃsati;",
  "atk-s0513a3:2311": "So mayhaṃ puriso kanto, tasmiṃ homi anāmayā”ti.",
  "atk-s0513a3:2312_0": "Tāpi imināva nayena vitthāretabbā. Saṅkhepattho panettha – kodhanoti appamattakenāpi",
  "atk-s0513a3:2312_1": "kujjhanako. Upanāhīti parassa aparādhaṃ hadaye ṭhapetvā sucirenapi tassa anatthakārako.",
  "atk-s0513a3:2312_2": "Pisuṇoti pisuṇavāco. Vibhedakoti appamattakenapi mittabhindanako. Kaṇḍakavācoti sadosavāco.",
  "atk-s0513a3:2312_3": "Pharusoti thaddhavāco. Kantataroti so puriso mayhaṃ purimāpi kantataro piyataro.",
  "atk-s0513a3:2312_4": "Ajja suveti “idaṃ kammaṃ ajja kātabbaṃ, idaṃ sve, idaṃ tatiyadivasādīsū”ti evaṃ so",
  "atk-s0513a3:2312_5": "sadatthaṃ attano kiccaṃ nāvabujjhati na jānāti. Ovajjamānoti ovadiyamāno. Seyyaṃ",
  "atk-s0513a3:2312_6": "so atimaññatīti jātigottakulappadesasīlācāraguṇehi uttaritaraṃ uttamapuggalaṃ “tvaṃ",
  "atk-s0513a3:2312_7": "mayhaṃ kiṃ pahosī”ti atikkamitvā maññati. Davappaluddhoti rūpādīsu kāmaguṇesu nirantaradavena",
  "atk-s0513a3:2312_8": "paluddho abhibhūto vasaṃ gato. Dhaṃsatīti “tayā mayhaṃ kiṃ kata”ntiādīni vatvā sabbeheva",
  "atk-s0513a3:2312_9": "mittehi dhaṃsati parihāyati. Anāmayāti ayaṃ etehi guṇehi samannāgate puggale niddukkhā",
  "atk-s0513a3:2312_10": "nissokā homi, taṃ labhitvā aññattha anālayā hutvā vasāmī”ti.",
  "atk-s0513a3:2313": "Atha naṃ garahanto mahāsatto aṭṭhamaṃ gāthamāha –",
  "atk-s0513a3:2314": "47.",
  "atk-s0513a3:2315": "“Apehi etto tvaṃ kāḷi, netaṃ amhesu vijjati;",
  "atk-s0513a3:2316": "Aññaṃ janapadaṃ gaccha, nigame rājadhāniyo”ti.",
  "atk-s0513a3:2317_0": "Tattha apehīti apagaccha. Netaṃ amhesūti etaṃ makkhādikaṃ tava piyabhāvakaraṇaṃ amhesupi",
  "atk-s0513a3:2317_1": "na vijjati natthi. Nigame rājadhāniyoti aññe nigamepi aññā rājadhāniyopi gaccha,",
  "atk-s0513a3:2317_2": "yattha mayaṃ taṃ na passāma, tattha gacchāti dīpeti.",
  "atk-s0513a3:2318": "Taṃ sutvā kāḷakaṇṇī additā hutvā anantaragāthamāha –",
  "atk-s0513a3:2319": "48.",
  "atk-s0513a3:2320": "“Ahampi kho taṃ jānāmi, netaṃ tumhesu vijjati;",
  "atk-s0513a3:2321": "Santi loke alakkhikā, saṅgharanti bahuṃ dhanaṃ;",
  "atk-s0513a3:2322": "Ahaṃ devo ca me bhātā, ubho naṃ vidhamāmase”ti.",
  "atk-s0513a3:2323_0": "Tattha netaṃ tumhesūti yaṃ mama piyabhāvakaraṇaṃ makkhādikaṃ yena ahaṃ attanāpi samannāgatā,",
  "atk-s0513a3:2323_1": "taṃ tumhesu natthīti ahampi etaṃ jānāmi. Santi loke alakkhikāti aññe pana loke nissīlā",
  "atk-s0513a3:2323_2": "nippaññā santi. Saṅgharantīti te nissīlā nippaññāpi samānā etehi makkhādīhi bahuṃ",
  "atk-s0513a3:2323_3": "dhanaṃ saṅgharanti piṇḍaṃ karonti. Ubho nanti taṃ pana etehi saṅgharitvā ṭhapitaṃ",
  "atk-s0513a3:2323_4": "dhanaṃ ahañca mayhameva bhātā devo ca nāma devaputtoti ubho ekato hutvā vidhamāmase",
  "atk-s0513a3:2323_5": "nāsema, amhākaṃ pana devaloke bahū dibbaparibhogā atthi dibbāni sayanāni, tvaṃ dadeyyāsi",
  "atk-s0513a3:2323_6": "vā no vā, ko me tayā atthoti vatvā pakkāmi.",
  "atk-s0513a3:2324_0": "Tassā pakkantakāle sirī devadhītā suvaṇṇavaṇṇehi vatthavilepanehi suvaṇṇālaṅkārena",
  "atk-s0513a3:2324_1": "āgantvā upaṭṭhānadvāre pītarasmiṃ vissajjetvā samehi pādehi samaṃ pathaviyaṃ patiṭṭhāya",
  "atk-s0513a3:2324_2": "sagāravā aṭṭhāsi. Taṃ disvā mahāsatto paṭhamaṃ gāthamāha –",
  "atk-s0513a3:2325": "49.",
  "atk-s0513a3:2326": "“Kā nu dibbena vaṇṇena, pathabyā supatiṭṭhitā;",
  "atk-s0513a3:2327": "Kā vā tvaṃ kassa vā dhītā, kathaṃ jānemu taṃ maya”nti.",
  "atk-s0513a3:2328": "Tattha dibbenāti visiṭṭhena uttamena.",
  "atk-s0513a3:2329": "Taṃ sutvā sirī dutiyaṃ gāthamāha –",
  "atk-s0513a3:2330": "50.",
  "atk-s0513a3:2331": "“Mahārājassahaṃ dhītā, dhataraṭṭhassa sirīmato;",
  "atk-s0513a3:2332": "Ahaṃ sirī ca lakkhī ca, bhūripaññāti maṃ vidū;",
  "atk-s0513a3:2333": "Okāsaṃ yācito dehi, vasemu tava santike”ti.",
  "atk-s0513a3:2334_0": "Tattha sirī ca lakkhī cāti sirīti ca lakkhīti ca ahamevaṃnāmā, na aññā. Bhūripaññāti",
  "atk-s0513a3:2334_1": "maṃ vidūti maṃ cātumahārājikadevaloke pathavīsamāya vipulāya paññāya samannāgatāti",
  "atk-s0513a3:2334_2": "jānanti. Vasemu tava santiketi tava anucchiṭṭhāsane ceva anucchiṭṭhasayane ca ekarattiṃ",
  "atk-s0513a3:2334_3": "vaseyyāma, okāsaṃ me dehīti.",
  "atk-s0513a3:2335": "Tato paraṃ bodhisatto āha –",
  "atk-s0513a3:2336": "51.",
  "atk-s0513a3:2337": "“Kiṃsīle kiṃsamācāre, purise nivisase tuvaṃ;",
  "atk-s0513a3:2338": "Puṭṭhā me lakkhi akkhāhi, kathaṃ jānemu taṃ mayaṃ.",
  "atk-s0513a3:2339": "52.",
  "atk-s0513a3:2340": "“Yo cāpi sīte atha vāpi uṇhe, vātātape ḍaṃsasarīsape ca;",
  "atk-s0513a3:2341": "Khudhaṃ pipāsaṃ abhibhuyya sabbaṃ, rattindivaṃ yo satataṃ niyutto.",
  "atk-s0513a3:2342": "53.",
  "atk-s0513a3:2343": "“Kālāgatañca na hāpeti atthaṃ, so me manāpo nivise ca tamhi;",
  "atk-s0513a3:2344": "Akkodhano mittavā cāgavā ca, sīlūpapanno asaṭhojubhūto.",
  "atk-s0513a3:2345": "54.",
  "atk-s0513a3:2346": "“Saṅgāhako sakhilo saṇhavāco, mahattapattopi nivātavutti;",
  "atk-s0513a3:2347": "Tasmiṃhaṃ pose vipulā bhavāmi, ūmi samuddassa yathāpi vaṇṇaṃ.",
  "atk-s0513a3:2348": "55.",
  "atk-s0513a3:2349": "“Yo cāpi mitte atha vā amitte, seṭṭhe sarikkhe atha vāpi hīne;",
  "atk-s0513a3:2350": "Atthaṃ carantaṃ atha vā anatthaṃ, āvī raho saṅgahameva vatte.",
  "atk-s0513a3:2351": "56.",
  "atk-s0513a3:2352": "“Vācaṃ na vajjā pharusaṃ kadāci, matassa jīvassa ca tassa homi;",
  "atk-s0513a3:2353": "Etesaṃ yo aññataraṃ labhitvā, kantā sirī majjati appapañño;",
  "atk-s0513a3:2354": "Taṃ dittarūpaṃ visamaṃ carantaṃ, karīsaṭhānaṃva vivajjayāmi.",
  "atk-s0513a3:2355": "57.",
  "atk-s0513a3:2356": "“Attanā kurute lakkhiṃ, alakkhiṃ kurutattanā;",
  "atk-s0513a3:2357": "Na hi lakkhiṃ alakkhiṃ vā, añño aññassa kārako”ti.",
  "atk-s0513a3:2358": "Seṭṭhissa pucchā hoti, siriyā vissajjanā.",
  "atk-s0513a3:2359_0": "Tattha ḍaṃsasarīsape cāti ḍaṃsā vuccanti piṅgalamakkhikā, sabbāpi vā makkhikājātikā",
  "atk-s0513a3:2359_1": "idha “ḍaṃsā”ti adhippetā. Sarīsapāti dīghajātikā. Ḍaṃsā ca sarīsapā ca ḍaṃsasarīsapā,",
  "atk-s0513a3:2359_2": "tasmiṃ ḍaṃsasarīsape sati. Idaṃ vuttaṃ hoti – yo mahāseṭṭhi sīte vā uṇhe vā vātātape",
  "atk-s0513a3:2359_3": "vā ḍaṃsasarīsape vā sati etehi sītādīhi pīḷiyamānopi etāni ceva sītādīni khudhañca",
  "atk-s0513a3:2359_4": "pipāsañcāti sabbampetaṃ parissayaṃ abhibhuyya abhibhavitvā tiṇaṃ viya agaṇetvā rattindivaṃ",
  "atk-s0513a3:2359_5": "kasivaṇijjādīsu ceva dānasīlādīsu ca satataṃ attano kammesu niyutto attānaṃ yojetvā vattati.",
  "atk-s0513a3:2360_0": "Kālāgatañcāti kasikālādīsu kasiādīni dhanapariccāgasīlarakkhaṇadhammassavanādikālesu",
  "atk-s0513a3:2360_1": "ca dhanapariccajanādippabhedaṃ diṭṭhadhammasamparāye sukhāvahaṃ atthaṃ na hāpeti,",
  "atk-s0513a3:2360_2": "yuttappayuttakāle karotiyeva, so mayhaṃ manāpo tasmiñca purise ahaṃ nivisāmīti. Akkodhanoti",
  "atk-s0513a3:2360_3": "adhivāsanakhantiyā samannāgato. Mittavāti kalyāṇamittena samannāgato. Cāgavāti dhanapariccāgayutto.",
  "atk-s0513a3:2361_0": "Saṅgāhakoti mittasaṅgahaāmisasaṅgahadhammasaṅgahānaṃ kārako. Sakhiloti muduvāco.",
  "atk-s0513a3:2361_1": "Saṇhavācoti madhuravacano. Mahattapattopi nivātavuttīti mahantaṃ ṭhānaṃ vipulaṃ issariyaṃ",
  "atk-s0513a3:2361_2": "pattopi yasena anuddhato nīcavutti paṇḍitānaṃ ovādakaro hoti. Tasmiṃhaṃ poseti tasmiṃ",
  "atk-s0513a3:2361_3": "ahaṃ purise. Vipulā bhavāmīti akhuddakā homi. So hi mahatiyā siriyā padaṭṭhānaṃ.",
  "atk-s0513a3:2361_4": "Ūmi samuddassa yathāpi vaṇṇanti yathā nāma samuddassa vaṇṇaṃ olokentānaṃ uparūpari",
  "atk-s0513a3:2361_5": "āgacchamānā ūmi vipulā viya khāyati, evamahaṃ tasmiṃ puggale vipulā homīti dīpeti.",
  "atk-s0513a3:2362": "Āvī rahoti sammukhā ca parammukhā ca. Saṅgahameva vatteti etasmiṃ mittādibhede puggale catubbidhaṃ saṅgahameva vatteti pavatteti.",
  "atk-s0513a3:2363_0": "Na vajjāti yo kadāci kismiñci kāle pharusavacanaṃ na vadeyya, madhuravacanova hoti.",
  "atk-s0513a3:2363_1": "Matassa jīvassa cāti tassāhaṃ puggalassa matassapi jīvantassapi bhattikā homi, idhalokepi",
  "atk-s0513a3:2363_2": "paralokepi tādisameva bhajāmīti dasseti. Etesaṃ yoti etesaṃ sītābhibhavanādīnaṃ heṭṭhā",
  "atk-s0513a3:2363_3": "vuttaguṇānaṃ yo puggalo ekampi guṇaṃ labhitvā pamajjati pamussati, puna nānuyuñjatīti",
  "atk-s0513a3:2363_4": "attho. Kantā sirī, kantasiriṃ, kantaṃ sirinti tayopi pāṭhā, tesaṃ vasena ayaṃ atthayojanā",
  "atk-s0513a3:2363_5": "– yo puggalo siriṃ labhitvā “kantā me siri yathāṭhāne ṭhitā”ti etesaṃ aññataraṃ guṇaṃ",
  "atk-s0513a3:2363_6": "pamajjati, yo vā puggalo kantasiriṃ piyasiriṃ icchanto etesaṃ guṇānaṃ aññataraṃ labhitvā",
  "atk-s0513a3:2363_7": "pamajjati, yo vā puggalo siriṃ labhitvā kantaṃ manāpaṃ siriṃ etesaṃ guṇānaṃ aññataraṃ",
  "atk-s0513a3:2363_8": "pamajjati. Appapaññoti nippañño. Taṃ dittarūpaṃ visamaṃ carantanti taṃ ahaṃ dittasabhāvaṃ",
  "atk-s0513a3:2363_9": "gabbitasabhāvaṃ kāyaduccaritādibhedaṃ visamaṃ carantaṃ sucijātiko manusso gūthakūpaṃ",
  "atk-s0513a3:2363_10": "viya dūrato vivajjayāmīti.",
  "atk-s0513a3:2364": "Añño aññassa kārakoti evaṃ sante lakkhiṃ vā alakkhiṃ vā añño puriso aññassa kārako nāma natthi, yo koci attanā attano lakkhiṃ vā alakkhiṃ vā karotīti.",
  "atk-s0513a3:2365_0": "Evaṃ mahāsatto deviyā vacanaṃ abhinanditvā “idaṃ anucchiṭṭhaṃ āsanañca sayanañca",
  "atk-s0513a3:2365_1": "tuyhaṃyeva anucchavikaṃ, pallaṅke ca sayane ca nisīda ceva nipajja cā”ti āha. Sā",
  "atk-s0513a3:2365_2": "tattha vasitvā paccūsakāle nikkhamitvā cātumahārājikadevalokaṃ gantvā anotattadahe",
  "atk-s0513a3:2365_3": "paṭhamaṃ nahāyi. Tampi sayanaṃ siridevatāya paribhuttabhāvā sirisayanaṃ nāma jātaṃ.",
  "atk-s0513a3:2365_4": "Sirisayanassa ayaṃ vaṃso, iminā kāraṇena yāvajjatanā “sirisayana”nti vuccati.",
  "atk-s0513a3:2366": "Satthā imaṃ dhammadesanaṃ āharitvā jātakaṃ samodhānesi – “tadā siridevī uppalavaṇṇā ahosi, suciparivāraseṭṭhi pana ahameva ahosi”nti.",
  "atk-s0513a3:2367": "Sirikāḷakaṇṇijātakavaṇṇanā sattamā.",
  "atk-s0513a3:2369": "[383] 8. Kukkuṭajātakavaṇṇanā",
  "atk-s0513a3:2370_0": "Sucittapattachadanāti idaṃ satthā jetavane viharanto ekaṃ ukkaṇṭhitabhikkhuṃ ārabbha",
  "atk-s0513a3:2370_1": "kathesi. Tañhi bhikkhuṃ satthā “kasmā ukkaṇṭhitosī”ti pucchitvā “ekaṃ alaṅkatapaṭiyattaṃ",
  "atk-s0513a3:2370_2": "itthiṃ disvā kilesavasena, bhante”ti vutte “bhikkhu itthiyo nāma vañcetvā upalāpetvā",
  "atk-s0513a3:2370_3": "attano vasaṃ gatakāle vināsaṃ pāpenti, lolabiḷārī viya hontī”ti vatvā atītaṃ āhari.",
  "atk-s0513a3:2371_0": "Atīte bārāṇasiyaṃ brahmadatte rajjaṃ kārente bodhisatto araññe kukkuṭayoniyaṃ nibbattitvā",
  "atk-s0513a3:2371_1": "anekasatakukkuṭaparivāro araññe vasati. Tassa avidūre ekā biḷārikāpi vasati. Sā ṭhapetvā",
  "atk-s0513a3:2371_2": "bodhisattaṃ avasese kukkuṭe upāyena vañcetvā khādi. Bodhisatto tassā gahaṇaṃ na gacchati.",
  "atk-s0513a3:2371_3": "Sā cintesi “ayaṃ kukkuṭo ativiya saṭho amhākañca saṭhabhāvaṃ upāyakusalabhāvañca",
  "atk-s0513a3:2371_4": "na jānāti, imaṃ mayā ‘ahaṃ bhariyā te bhavissāmī’ti upalāpetvā attano vasaṃ āgatakāle",
  "atk-s0513a3:2371_5": "khādituṃ vaṭṭatī”ti. Sā tena nisinnarukkhassa mūlaṃ gantvā vaṇṇasambhāsanapubbaṅgamāya",
  "atk-s0513a3:2371_6": "vācāya taṃ yācamānā paṭhamaṃ gāthamāha –",
  "atk-s0513a3:2372": "58.",
  "atk-s0513a3:2373": "“Sucittapattachadana, tambacūḷa vihaṅgama;",
  "atk-s0513a3:2374": "Oroha dumasākhāya, mudhā bhariyā bhavāmi te”ti.",
  "atk-s0513a3:2375": "Tattha sucittapattachadanāti sucittehi pattehi katacchadana. Mudhāti vinā mūlena na kiñci gahetvā ahaṃ bhariyā te bhavāmi.",
  "atk-s0513a3:2376": "Taṃ sutvā bodhisatto “imāya mama sabbe ñātakā khāditā, idāni maṃ upalāpetvā khāditukāmā ahosi, uyyojessāmi na”nti cintetvā dutiyaṃ gāthamāha –",
  "atk-s0513a3:2377": "59.",
  "atk-s0513a3:2378": "“Catuppadī tvaṃ kalyāṇi, dvipadāhaṃ manorame;",
  "atk-s0513a3:2379": "Migī pakkhī asaññuttā, aññaṃ pariyesa sāmika”nti.",
  "atk-s0513a3:2380": "Tattha migīti biḷāriṃ sandhāyāha. Asaññuttāti jayampatikā bhavituṃ ayuttā asambandhā, natthi tesaṃ īdiso sambandhoti dīpeti.",
  "atk-s0513a3:2381": "Taṃ sutvā tato sā “ayaṃ ativiya saṭho, yena kenaci upāyena vañcetvā naṃ khādissāmī”ti cintetvā tatiyaṃ gāthamāha –",
  "atk-s0513a3:2382": "60.",
  "atk-s0513a3:2383": "“Komārikā te hessāmi, mañjukā piyabhāṇinī;",
  "atk-s0513a3:2384": "Vinda maṃ ariyena vedena, sāvaya maṃ yadicchasī”ti.",
  "atk-s0513a3:2385_0": "Tattha komārikāti ahaṃ ettakaṃ kālaṃ aññaṃ purisaṃ na jānāmi, tava komārikā bhariyā",
  "atk-s0513a3:2385_1": "bhavissāmīti vadati. Mañjukā piyabhāṇinīti tava madhurakathā piyabhāṇinīyeva bhavissāmi.",
  "atk-s0513a3:2385_2": "Vinda manti paṭilabha maṃ. Ariyena vedenāti sundarena paṭilābhena. Ahampi hi ito",
  "atk-s0513a3:2385_3": "pubbe purisasamphassaṃ na jānāmi, tvampi itthisamphassaṃ na jānāsi, iti pakatiyā",
  "atk-s0513a3:2385_4": "brahmacārī brahmacāriniṃ maṃ niddosena lābhena labha. Yadi maṃ icchasi, atha me vacanaṃ",
  "atk-s0513a3:2385_5": "na saddahasi, dvādasayojanāya bārāṇasiyā bheriṃ carāpetvā “ayaṃ me dāsī”ti sāvaya,",
  "atk-s0513a3:2385_6": "maṃ attano dāsaṃ katvā gaṇhāhīti vadati.",
  "atk-s0513a3:2386": "Tato bodhisatto “imaṃ tajjetvā palāpetuṃ vaṭṭatī”ti cintetvā catutthaṃ gāthamāha –",
  "atk-s0513a3:2387": "61.",
  "atk-s0513a3:2388": "“Kuṇapādini lohitape, cori kukkuṭapothini;",
  "atk-s0513a3:2389": "Na tvaṃ ariyena vedena, mamaṃ bhattāramicchasī”ti.",
  "atk-s0513a3:2390_0": "Tattha na tvaṃ ariyenāti tvaṃ ariyena brahmacariyavāsalābhena maṃ bhattāraṃ na icchasi,",
  "atk-s0513a3:2390_1": "vañcetvā pana maṃ khāditukāmāsi, nassa pāpeti taṃ palāpesi. Sā pana palāyitvāva gatā,",
  "atk-s0513a3:2390_2": "na puna oloketumpi visahi.",
  "atk-s0513a3:2391": "62.",
  "atk-s0513a3:2392": "“Evampi caturā nārī, disvāna sadhanaṃ naraṃ;",
  "atk-s0513a3:2393": "Nenti saṇhāhi vācāhi, biḷārī viya kukkuṭaṃ.",
  "atk-s0513a3:2394": "63.",
  "atk-s0513a3:2395": "“Yo ca uppatitaṃ atthaṃ, na khippamanubujjhati;",
  "atk-s0513a3:2396": "Amittavasamanveti, pacchā ca anutappati.",
  "atk-s0513a3:2397": "64.",
  "atk-s0513a3:2398": "“Yo ca uppatitaṃ atthaṃ, khippameva nibodhati;",
  "atk-s0513a3:2399": "Muccate sattusambādhā, kukkuṭova biḷāriyā”ti. – imā abhisambuddhagāthā;",
  "atk-s0513a3:2400_0": "Tattha caturāti cāturiyena samannāgatā. Nārīti itthiyo. Nentīti attano vasaṃ upanenti.",
  "atk-s0513a3:2400_1": "Biḷārī viyāti yathā sā biḷārī taṃ kukkuṭaṃ netuṃ vāyamati, evaṃ aññāpi nāriyo nentiyeva.",
  "atk-s0513a3:2400_2": "Uppatitaṃ atthanti uppannaṃ kiñcideva atthaṃ. Na anubujjhatīti yathāsabhāvena na",
  "atk-s0513a3:2400_3": "jānāti, pacchā ca anutappati. Kukkuṭovāti yathā so ñāṇasampanno kukkuṭo biḷārito",
  "atk-s0513a3:2400_4": "mutto, evaṃ sattusambādhato muccatīti attho.",
  "atk-s0513a3:2401": "Satthā imaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne ukkaṇṭhitabhikkhu sotāpattiphale patiṭṭhahi. Tadā kukkuṭarājā ahameva ahosinti.",
  "atk-s0513a3:2402": "Kukkuṭajātakavaṇṇanā aṭṭhamā.",
  "atk-s0513a3:2404": "[384] 9. Dhammadhajajātakavaṇṇanā",
  "atk-s0513a3:2405_0": "Dhammaṃ caratha ñātayoti idaṃ satthā jetavane viharanto ekaṃ kuhakabhikkhuṃ ārabbha",
  "atk-s0513a3:2405_1": "kathesi. Tadā hi satthā “na, bhikkhave, ayaṃ idāneva kuhako, pubbepi kuhakoyevā”ti vatvā atītaṃ āhari.",
  "atk-s0513a3:2406_0": "Atīte bārāṇasiyaṃ brahmadatte rajjaṃ kārente bodhisatto sakuṇayoniyaṃ nibbattitvā",
  "atk-s0513a3:2406_1": "vayappatto sakuṇasaṅghaparivuto samuddamajjhe dīpake vasi. Athekacce kāsiraṭṭhavāsino",
  "atk-s0513a3:2406_2": "vāṇijā disākākaṃ gahetvā nāvāya samuddaṃ pakkhandiṃsu, samuddamajjhe nāvā bhijji.",
  "atk-s0513a3:2406_3": "So disākāko taṃ dīpakaṃ gantvā cintesi “ayaṃ mahāsakuṇasaṅgho, mayā kuhakakammaṃ",
  "atk-s0513a3:2406_4": "katvā etesaṃ aṇḍakāni ceva chāpake ca varaṃ varaṃ khādituṃ vaṭṭatī”ti. So otaritvā",
  "atk-s0513a3:2406_5": "sakuṇasaṅghassa majjhe mukhaṃ vivaritvā ekena pādena pathaviyaṃ aṭṭhāsi. “Ko nāma",
  "atk-s0513a3:2406_6": "tvaṃ, sāmī”ti sakuṇehi puṭṭho “ahaṃ dhammiko nāmā”ti āha. “Kasmā pana ekena pādena",
  "atk-s0513a3:2406_7": "ṭhitosī”ti? “Mayā dutiye pāde nikkhitte pathavī dhāretuṃ na sakkotī”ti. “Atha kasmā",
  "atk-s0513a3:2406_8": "mukhaṃ vivaritvā tiṭṭhasī”ti? “Ahaṃ aññaṃ āhāraṃ na khādāmi, vātameva khādāmī”ti.",
  "atk-s0513a3:2406_9": "Evañca pana vatvā te sakuṇe āmantetvā “ovādaṃ vo dassāmi, taṃ suṇāthā”ti tesaṃ ovādavasena",
  "atk-s0513a3:2406_10": "paṭhamaṃ gāthamāha –",
  "atk-s0513a3:2407": "65.",
  "atk-s0513a3:2408": "“Dhammaṃ caratha ñātayo, dhammaṃ caratha bhaddaṃ vo;",
  "atk-s0513a3:2409": "Dhammacārī sukhaṃ seti, asmiṃ loke paramhi cā”ti.",
  "atk-s0513a3:2410_0": "Tattha dhammaṃ carathāti kāyasucaritādibhedaṃ dhammaṃ karotha. Ñātayoti te ālapati.",
  "atk-s0513a3:2410_1": "Dhammaṃ caratha bhaddaṃ voti ekavāraṃ caritvā mā osakkatha, punappunaṃ caratha, evaṃ",
  "atk-s0513a3:2410_2": "bhaddaṃ vo bhavissati. Sukhaṃ setīti desanāsīsametaṃ, dhammacārī pana sukhaṃ tiṭṭhati",
  "atk-s0513a3:2410_3": "gacchati nisīdati seti, sabbiriyāpathesu sukhito hotīti dīpeti.",
  "atk-s0513a3:2411": "Sakuṇā “ayaṃ kāko kohaññena aṇḍakāni khādituṃ evaṃ vadatī”ti ajānitvā taṃ dussīlaṃ vaṇṇentā dutiyaṃ gāthamāhaṃsu –",
  "atk-s0513a3:2412": "66.",
  "atk-s0513a3:2413": "“Bhaddako vatayaṃ pakkhī, dijo paramadhammiko;",
  "atk-s0513a3:2414": "Ekapādena tiṭṭhanto, dhammamevānusāsatī”ti.",
  "atk-s0513a3:2415": "Tattha dhammamevāti sabhāvameva. Anusāsatīti kathesi.",
  "atk-s0513a3:2416_0": "Sakuṇā tassa dussīlassa saddahitvā “tvaṃ kira sāmi aññaṃ gocaraṃ na gaṇhasi, vātameva",
  "atk-s0513a3:2416_1": "bhakkhasi, tena hi amhākaṃ aṇḍakāni ca chāpake ca olokeyyāsī”ti vatvā gocarāya gacchanti.",
  "atk-s0513a3:2416_2": "So pāpo tesaṃ gatakāle aṇḍakāni ca chāpake ca kucchipūraṃ khāditvā tesaṃ āgamanakāle",
  "atk-s0513a3:2416_3": "upasantūpasanto hutvā mukhaṃ vivaritvā ekena pādena tiṭṭhati. Sakuṇā āgantvā puttake",
  "atk-s0513a3:2416_4": "apassantā “ko nu kho khādatī”ti mahāsaddena viravanti, “ayaṃ kāko dhammiko”ti tasmiṃ",
  "atk-s0513a3:2416_5": "āsaṅkāmattampi na karonti. Athekadivasaṃ mahāsatto cintesi “idha pubbe koci paripantho",
  "atk-s0513a3:2416_6": "natthi, imassa āgatakālato paṭṭhāya jāto, imaṃ pariggaṇhituṃ vaṭṭatī”ti. So sakuṇehi",
  "atk-s0513a3:2416_7": "saddhiṃ gocarāya gacchanto viya hutvā nivattitvā paṭicchannaṭṭhāne aṭṭhāsi. Kākopi",
  "atk-s0513a3:2416_8": "“gatā sakuṇā”ti nirāsaṅko hutvā uṭṭhāya gantvā aṇḍakāni ca chāpake ca khāditvā punāgantvā",
  "atk-s0513a3:2416_9": "mukhaṃ vivaritvā ekena pādena aṭṭhāsi.",
  "atk-s0513a3:2417_0": "Sakuṇarājā sakuṇesu āgatesu sabbe sannipātāpetvā “ahaṃ vo ajja puttakānaṃ paripanthaṃ",
  "atk-s0513a3:2417_1": "pariggaṇhanto imaṃ pāpakākaṃ khādantaṃ addasaṃ, etha naṃ gaṇhāmā”ti sakuṇasaṅghaṃ",
  "atk-s0513a3:2417_2": "āmantetvā parivāretvā “sace palāyati, gaṇheyyātha na”nti vatvā sesagāthā abhāsi –",
  "atk-s0513a3:2418": "67.",
  "atk-s0513a3:2419": "“Nāssa sīlaṃ vijānātha, anaññāya pasaṃsatha;",
  "atk-s0513a3:2420": "Bhutvā aṇḍañca potañca, dhammo dhammoti bhāsati.",
  "atk-s0513a3:2421": "68.",
  "atk-s0513a3:2422": "“Aññaṃ bhaṇati vācāya, aññaṃ kāyena kubbati;",
  "atk-s0513a3:2423": "Vācāya no ca kāyena, na taṃ dhammaṃ adhiṭṭhito.",
  "atk-s0513a3:2424": "69.",
  "atk-s0513a3:2425": "“Vācāya sakhilo manoviduggo, channo kūpasayova kaṇhasappo;",
  "atk-s0513a3:2426": "Dhammadhajo gāmanigamāsu sādhu, dujjāno purisena bālisena.",
  "atk-s0513a3:2427": "70.",
  "atk-s0513a3:2428": "“Imaṃ tuṇḍehi pakkhehi, pādā cimaṃ viheṭhatha;",
  "atk-s0513a3:2429": "Chavañhimaṃ vināsetha, nāyaṃ saṃvāsanāraho”ti.",
  "atk-s0513a3:2430_0": "Tattha nāssa sīlanti na assa sīlaṃ. Anaññāyāti ajānitvā. Bhutvāti khāditvā. Vācāya",
  "atk-s0513a3:2430_1": "no ca kāyenāti ayañhi vacaneneva dhammaṃ carati, kāyena pana na karoti. Na taṃ dhammaṃ",
  "atk-s0513a3:2430_2": "adhiṭṭhitoti tasmā jānitabbo yathāyaṃ dhammaṃ bhaṇati, na taṃ adhiṭṭhito, tasmiṃ",
  "atk-s0513a3:2430_3": "dhamme na adhiṭṭhito. Vācāya sakhiloti vacanena mudu. Manoviduggoti manasā viduggo",
  "atk-s0513a3:2430_4": "duppaveso visamo. Channoti yasmiṃ bile sayati, tena channo. Kūpasayoti bilāsayo.",
  "atk-s0513a3:2430_5": "Dhammadhajoti sucaritadhammaṃ dhajaṃ katvā vicaraṇena dhammaddhajo. Gāmanigamāsu",
  "atk-s0513a3:2430_6": "sādhūti gāmesu ca nigamesu ca sādhu bhaddako sambhāvito. Dujjānoti ayaṃ evarūpo dussīlo",
  "atk-s0513a3:2430_7": "paṭicchannakammanto bālisena aññāṇena purisena na sakkā jānituṃ. Pādā cimanti attano",
  "atk-s0513a3:2430_8": "attano pādena ca imaṃ. Viheṭhathāti paharatha hanatha. Chavanti lāmakaṃ. Nāyanti",
  "atk-s0513a3:2430_9": "ayaṃ amhehi saddhiṃ ekasmiṃ ṭhāne saṃvāsaṃ na arahatīti.",
  "atk-s0513a3:2431": "Evañca pana vatvā sakuṇajeṭṭhako sayameva laṅghitvā tassa sīsaṃ tuṇḍena pahari, avasesā sakuṇā tuṇḍanakhapādapakkhehi pahariṃsu. So tattheva jīvitakkhayaṃ pāpuṇi.",
  "atk-s0513a3:2432": "Satthā imaṃ dhammadesanaṃ āharitvā jātakaṃ samodhānesi – “tadā kuhakakāko idāni kuhakabhikkhu ahosi, sakuṇarājā pana ahameva ahosi”nti.",
  "atk-s0513a3:2433": "Dhammadhajajātakavaṇṇanā navamā.",
  "atk-s0513a3:2435": "[385] 10. Nandiyamigarājajātakavaṇṇanā",
  "atk-s0513a3:2436_0": "Sace brāhmaṇa gacchesīti idaṃ satthā jetavane viharanto ekaṃ mātuposakabhikkhuṃ ārabbha",
  "atk-s0513a3:2436_1": "kathesi. Tañhi satthā “saccaṃ kira tvaṃ bhikkhu gihī posesī”ti pucchitvā “saccaṃ,",
  "atk-s0513a3:2436_2": "bhante”ti vutte “kiṃ te hontī”ti vutte “mātāpitaro me, bhante”ti vutte “sādhu sādhu",
  "atk-s0513a3:2436_3": "bhikkhu porāṇakapaṇḍitānaṃ vaṃsaṃ pālesi, porāṇakapaṇḍitā hi tiracchānayoniyaṃ nibbattitvāpi",
  "atk-s0513a3:2436_4": "mātāpitūnaṃ jīvitaṃ adaṃsū”ti vatvā atītaṃ āhari.",
  "atk-s0513a3:2437_0": "Atīte kosalaraṭṭhe sākete kosalarāje rajjaṃ kārente bodhisatto migayoniyaṃ nibbattitvā",
  "atk-s0513a3:2437_1": "vayappatto nandiyamigo nāma hutvā sīlācārasampanno mātāpitaro posesi. Tadā kosalarājā",
  "atk-s0513a3:2437_2": "migavittakova ahosi. So pana manussānaṃ kasikammādīni kātuṃ adatvā mahāparivāro devasikaṃ",
  "atk-s0513a3:2437_3": "migavaṃ gacchati. Manussā sannipatitvā “ayyā, ayaṃ rājā amhākaṃ kammacchedaṃ karoti,",
  "atk-s0513a3:2437_4": "gharāvāsopi nassati, yaṃnūna mayaṃ ajjunavanaṃ uyyānaṃ parikkhipitvā dvāraṃ yojetvā",
  "atk-s0513a3:2437_5": "porakkhaṇiṃ khaṇitvā tiṇāni āropetvā daṇḍamuggarādihatthā araññaṃ pavisitvā gumbe",
  "atk-s0513a3:2437_6": "paharantā mige nīharitvā parivāretvā gorūpāni viya vajaṃ uyyānaṃ pavesetvā dvāraṃ",
  "atk-s0513a3:2437_7": "pidahitvā rañño ārocetvā attano kammaṃ kareyyāmā”ti mantayiṃsu. “Attheso upāyo”ti",
  "atk-s0513a3:2437_8": "sabbe ekacchandā hutvā uyyānaṃ sajjetvā araññaṃ pavisitvā yojanamattaṭṭhānaṃ parikkhipiṃsu.",
  "atk-s0513a3:2438_0": "Tasmiṃ khaṇe nandiyo ekasmiṃ khuddakagumbe mātāpitaro gahetvā bhūmiyaṃ nipanno hoti.",
  "atk-s0513a3:2438_1": "Manussā nānāphalakāvudhahatthā bāhunā bāhuṃ pīḷetvā taṃ gumbaṃ parikkhipiṃsu. Athekacce",
  "atk-s0513a3:2438_2": "mige olokentā taṃ gumbaṃ pavisiṃsu. Nandiyo te disvā “ajja mayā jīvitaṃ pariccajitvā",
  "atk-s0513a3:2438_3": "mātāpitūnaṃ jīvitaṃ dātuṃ vaṭṭatī”ti cintetvā uṭṭhāya mātāpitaro vanditvā “ammatāta,",
  "atk-s0513a3:2438_4": "ime manussā imaṃ gumbaṃ pavisitvā amhe tayopi passissanti, tumhe ekena upāyena jīveyyātha,",
  "atk-s0513a3:2438_5": "jīvitaṃ vo seyyo, ahaṃ tumhākaṃ jīvitadānaṃ datvā manussehi gumbapariyante ṭhatvā",
  "atk-s0513a3:2438_6": "gumbe pahaṭamatteyeva nikkhamissāmi, atha te ‘imasmiṃ khuddakagumbe ekoyeva migo",
  "atk-s0513a3:2438_7": "bhavissatī’ti maññamānā gumbaṃ na pavisissanti, tumhe appamattā hothā”ti mātāpitaro",
  "atk-s0513a3:2438_8": "khamāpetvā gamanasajjo aṭṭhāsi. So manussehi gumbapariyante ṭhatvā unnādetvā gumbe",
  "atk-s0513a3:2438_9": "pahaṭamatteyeva tato nikkhami. Te “ekovettha migo bhavissatī”ti gumbaṃ na pavisiṃsu.",
  "atk-s0513a3:2438_10": "Atha nandiyo gantvā migānaṃ antaraṃ pāvisi. Manussā parivāretvā sabbe mige uyyānaṃ",
  "atk-s0513a3:2438_11": "pavesetvā dvāraṃ thaketvā rañño ārocetvā sakasakaṭṭhānāni agamaṃsu.",
  "atk-s0513a3:2439_0": "Tato paṭṭhāya rājā sayameva gantvā ekaṃ migaṃ vijjhitvā taṃ gahetvā ehīti ekaṃ pesetvā",
  "atk-s0513a3:2439_1": "āharāpesi. Migā vāraṃ ṭhapayiṃsu, pattavāro migo ekamante tiṭṭhati, taṃ vijjhitvā",
  "atk-s0513a3:2439_2": "gaṇhanti. Nandiyo pokkharaṇiyaṃ pānīyaṃ pivati, tiṇāni khādati, vāro panassa na tāva",
  "atk-s0513a3:2439_3": "pāpuṇāti. Atha bahūnaṃ divasānaṃ accayena tassa mātāpitaro taṃ daṭṭhukāmā hutvā “amhākaṃ",
  "atk-s0513a3:2439_4": "putto nandiyamigarājā nāgabalo thāmasampanno, sace jīvati, avassaṃ vatiṃ laṅghitvā",
  "atk-s0513a3:2439_5": "amhākaṃ dassanatthāya āgamissati, sāsanamassa pesessāmā”ti cintetvā maggasamīpe ṭhatvā",
  "atk-s0513a3:2439_6": "ekaṃ brāhmaṇaṃ disvā “ayya, kahaṃ gacchasī”ti mānusikāya vācāya pucchitvā “sāketa”nti",
  "atk-s0513a3:2439_7": "vutte puttassa sāsanaṃ pahiṇantā paṭhamaṃ gāthamāhaṃsu –",
  "atk-s0513a3:2440": "71.",
  "atk-s0513a3:2441": "“Sace brāhmaṇa gacchesi, sākete ajjunaṃ vanaṃ;",
  "atk-s0513a3:2442": "Vajjāsi nandiyaṃ nāma, puttaṃ asmākamorasaṃ;",
  "atk-s0513a3:2443": "Mātā pitā ca te vuddhā, te taṃ icchanti passitu”nti.",
  "atk-s0513a3:2444_0": "Tassattho – sace, tvaṃ brāhmaṇa, sāketaṃ gacchasi, sākete ajjunavanaṃ nāma uyyānaṃ",
  "atk-s0513a3:2444_1": "atthi, tattha amhākaṃ putto nandiyo nāma migo atthi, taṃ vadeyyāsi “mātāpitaro te",
  "atk-s0513a3:2444_2": "vuḍḍhā yāva na maranti, tāva taṃ passituṃ icchantī”ti.",
  "atk-s0513a3:2445_0": "So “sādhū”ti sampaṭicchitvā sāketaṃ gantvā punadivase uyyānaṃ pavisitvā “nandiyamigo",
  "atk-s0513a3:2445_1": "nāma kataro”ti pucchi. Migo āgantvā tassa samīpe ṭhatvā “aha”nti āha. Brāhmaṇo tamatthaṃ",
  "atk-s0513a3:2445_2": "ārocesi. Nandiyo taṃ sutvā “gaccheyyāmahaṃ, brāhmaṇa, vatiṃ laṅghitvā no na gaccheyyaṃ,",
  "atk-s0513a3:2445_3": "mayā pana rañño santakaṃ nivāpapānabhojanaṃ bhuttaṃ, taṃ me iṇaṭṭhāne ṭhitaṃ, imesañca",
  "atk-s0513a3:2445_4": "migānaṃ majjhe ciravutthosmi, tassa me rañño ceva etesañca sotthibhāvaṃ akatvā attano",
  "atk-s0513a3:2445_5": "balaṃ adassetvā gamanaṃ nāma na yuttaṃ, attano vāre pana sampatte ahaṃ etesaṃ sotthibhāvaṃ",
  "atk-s0513a3:2445_6": "katvā sukhito āgacchissāmī”ti tamatthaṃ pakāsento dve gāthā abhāsi –",
  "atk-s0513a3:2446": "72.",
  "atk-s0513a3:2447": "“Bhuttā mayā nivāpāni, rājino pānabhojanaṃ;",
  "atk-s0513a3:2448": "Taṃ rājapiṇḍaṃ avabhottuṃ, nāhaṃ brāhmaṇa mussahe.",
  "atk-s0513a3:2449": "73.",
  "atk-s0513a3:2450": "“Odahissāmahaṃ passaṃ, khurappānissa rājino;",
  "atk-s0513a3:2451": "Tadāhaṃ sukhito mutto, api passeyya mātara”nti.",
  "atk-s0513a3:2452_0": "Tattha nivāpānīti tesu tesu ṭhānesu nivutāni nivāpāni. Pānabhojananti pānīyañca avasesatiṇañca.",
  "atk-s0513a3:2452_1": "Taṃ rājapiṇḍanti taṃ rañño santakaṃ saṅkaḍḍhitvā samodhānakaṭṭhena piṇḍaṃ. Avabhottunti",
  "atk-s0513a3:2452_2": "dubbhuttaṃ bhuñjituṃ. Rañño hi kiccaṃ anipphādento taṃ avabhuttaṃ bhuñjati nāma,",
  "atk-s0513a3:2452_3": "svāhaṃ evaṃ avabhottuṃ na ussahāmīti vadati. Brāhmaṇa mussaheti cettha brāhmaṇāti",
  "atk-s0513a3:2452_4": "ālapanaṃ, ma-kāro padasandhivasena vutto.",
  "atk-s0513a3:2453_0": "Odahissāmahaṃ passaṃ, khurappānissa rājinoti ahaṃ, brāhmaṇa, attano vāre sampatte",
  "atk-s0513a3:2453_1": "khurappaṃ sannayhitvā āgatassa rañño migayūthato nikkhamitvā ekamante ṭhatvā “maṃ",
  "atk-s0513a3:2453_2": "vijjha, mahārājā”ti vatvā attano mahāphāsukapassaṃ odahissāmi oḍḍessāmi. Sukhito",
  "atk-s0513a3:2453_3": "muttoti tadā ahaṃ maraṇabhayā mutto sukhito niddukkho raññā anuññāto api nāma mātaraṃ passeyyanti.",
  "atk-s0513a3:2454_0": "Taṃ sutvā brāhmaṇo pakkāmi. Aparabhāge tassa vāradivase rājā mahantena parivārena",
  "atk-s0513a3:2454_1": "uyyānaṃ āgacchi. Mahāsatto ekamante aṭṭhāsi. Rājā “migaṃ vijjhissāmī”ti khurappaṃ",
  "atk-s0513a3:2454_2": "sannayhi. Mahāsatto yathā aññe maraṇabhayatajjitā palāyanti, evaṃ apalāyitvā nibbhayo",
  "atk-s0513a3:2454_3": "hutvā mettaṃ purecārikaṃ katvā mahāphāsukapassaṃ odahitvā niccalova aṭṭhāsi. Rājā",
  "atk-s0513a3:2454_4": "tassa mettānubhāvena saraṃ vissajjetuṃ nāsakkhi. Mahāsatto “kiṃ, mahārāja, saraṃ",
  "atk-s0513a3:2454_5": "na muccesi, muñcāhī”ti āha. “Na sakkomi, migarājā”ti. “Tena hi guṇavantānaṃ guṇaṃ",
  "atk-s0513a3:2454_6": "jāna, mahārājā”ti. Tadā rājā bodhisatte pasīditvā dhanuṃ chaḍḍetvā “imaṃ acittakaṃ",
  "atk-s0513a3:2454_7": "kaliṅgarakaṇḍampi tāva tava guṇaṃ jānāti, ahaṃ sacittako manussabhūtopi tava guṇaṃ",
  "atk-s0513a3:2454_8": "na jānāmi, migarāja, mayhaṃ khama, abhayaṃ te dammī”ti āha. “Mahārāja, mayhaṃ tāva",
  "atk-s0513a3:2454_9": "abhayaṃ desi, ayaṃ pana uyyāne migagaṇo kiṃ karissatī”ti? “Etassapi abhayaṃ dammī”ti.",
  "atk-s0513a3:2454_10": "Evaṃ mahāsatto nigrodhajātake vuttanayeneva sabbesaṃ araññe migānaṃ ākāsagatasakuṇānaṃ",
  "atk-s0513a3:2454_11": "jalacaramacchānañca abhayaṃ dāpetvā rājānaṃ pañcasu sīlesu patiṭṭhāpetvā “mahārāja,",
  "atk-s0513a3:2454_12": "raññā nāma agatigamanaṃ pahāya dasa rājadhamme akopentena dhammena samena rajjaṃ kāretuṃ vaṭṭatī”ti.",
  "atk-s0513a3:2455": "“Dānaṃ sīlaṃ pariccāgaṃ, ajjavaṃ maddavaṃ tapaṃ;",
  "atk-s0513a3:2456": "Akkodhaṃ avihiṃsañca, khantiñca avirodhanaṃ.",
  "atk-s0513a3:2457": "“Iccete kusale dhamme, ṭhite passāmi attani;",
  "atk-s0513a3:2458": "Tato me jāyate pīti, somanassañcanappaka”nti. –",
  "atk-s0513a3:2459_0": "Evaṃ vutte rājadhamme gāthābandheneva desetvā katipāhaṃ rañño santike vasitvā nagare",
  "atk-s0513a3:2459_1": "sabbasattānaṃ abhayadānapakāsanatthaṃ suvaṇṇabheriṃ carāpetvā “appamatto hohi, mahārājā”ti",
  "atk-s0513a3:2459_2": "vatvā mātāpitūnaṃ dassanatthāya gato.",
  "atk-s0513a3:2460": "74.",
  "atk-s0513a3:2461": "“Migarājā pure āsiṃ, kosalassa niketane;",
  "atk-s0513a3:2462": "Nandiyo nāma nāmena, abhirūpo catuppado.",
  "atk-s0513a3:2463": "75.",
  "atk-s0513a3:2464": "“Taṃ maṃ vadhitumāgacchi, dāyasmiṃ ajjune vane;",
  "atk-s0513a3:2465": "Dhanuṃ ārajjaṃ katvāna, usuṃ sannayha kosalo.",
  "atk-s0513a3:2466": "76.",
  "atk-s0513a3:2467": "“Tassāhaṃ odahiṃ passaṃ, khurappānissa rājino;",
  "atk-s0513a3:2468": "Tadāhaṃ sukhito mutto, mātaraṃ daṭṭhumāgato”ti. –",
  "atk-s0513a3:2469": "Imā tisso abhisambuddhagāthā honti.",
  "atk-s0513a3:2470_0": "Tattha kosalassa niketaneti kosalassa rañño niketane vasanaṭṭhāne, tassa santike",
  "atk-s0513a3:2470_1": "araññasminti attho. Dāyasminti migānaṃ vasanatthāya dinnauyyāne. Ārajjaṃ katvānāti",
  "atk-s0513a3:2470_2": "jiyāya saddhiṃ ekato katvā, āropetvāti attho. Sannayhāti sannayhitvā yojetvā. Odahinti",
  "atk-s0513a3:2470_3": "oḍḍesiṃ. Mātaraṃ daṭṭhumāgatoti desanāsīsametaṃ, rañño dhammaṃ desetvā sabbasattānaṃ",
  "atk-s0513a3:2470_4": "abhayatthāya suvaṇṇabheriṃ carāpetvā mātāpitaro daṭṭhuṃ āgatosmīti attho.",
  "atk-s0513a3:2471_0": "Satthā imaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne",
  "atk-s0513a3:2471_1": "mātuposakabhikkhu sotāpattiphale patiṭṭhahi. Tadā mātāpitaro mahārājakulāni ahesuṃ,",
  "atk-s0513a3:2471_2": "brāhmaṇo sāriputto, rājā ānando, nandiyamigarājā pana ahameva ahosinti.",
  "atk-s0513a3:2472": "Nandiyamigarājajātakavaṇṇanā dasamā.",
  "atk-s0513a3:2473": "Avāriyavaggo paṭhamo.",
  "atk-s0513a3:2474": "2. Kharaputtavaggo",
  "atk-s0513a3:2476": "[386] 1. Kharaputtajātakavaṇṇanā",
  "atk-s0513a3:2477_0": "Saccaṃ kirevamāhaṃsūti idaṃ satthā jetavane viharanto purāṇadutiyikāpalobhanaṃ ārabbha",
  "atk-s0513a3:2477_1": "kathesi. Tañhi bhikkhuṃ satthā “saccaṃ kira tvaṃ bhikkhu ukkaṇṭhitosī”ti pucchitvā",
  "atk-s0513a3:2477_2": "“āma, bhante”ti vutte “kena ukkaṇṭhāpitosī”ti vatvā “purāṇadutiyikāyā”ti vutte “bhikkhu",
  "atk-s0513a3:2477_3": "ayaṃ te itthī anatthakārikā, pubbepi tvaṃ imaṃ nissāya aggiṃ pavisitvā maranto paṇḍite",
  "atk-s0513a3:2477_4": "nissāya jīvitaṃ labhī”ti vatvā atītaṃ āhari.",
  "atk-s0513a3:2478_0": "Atīte bārāṇasiyaṃ senake nāma raññe rajjaṃ kārente bodhisatto sakkattaṃ kāresi. Tadā",
  "atk-s0513a3:2478_1": "senakassa rañño ekena nāgarājena saddhiṃ mittabhāvo hoti. So kira nāgarājā nāgabhavanā",
  "atk-s0513a3:2478_2": "nikkhamitvā thale gocaraṃ gaṇhanto carati. Atha naṃ gāmadārakā disvā “sappo aya”nti",
  "atk-s0513a3:2478_3": "leḍḍudaṇḍādīhi pahariṃsu. Atha rājā uyyānaṃ kīḷituṃ gacchanto disvā “kiṃ ete dārakā",
  "atk-s0513a3:2478_4": "karontī”ti pucchitvā “ekaṃ sappaṃ paharantī”ti sutvā “paharituṃ mā detha, palāpetha",
  "atk-s0513a3:2478_5": "ne”ti palāpesi. Nāgarājā jīvitaṃ labhitvā nāgabhavanaṃ gantvā bahūni ratanāni ādāya",
  "atk-s0513a3:2478_6": "aḍḍharattasamaye rañño sayanagharaṃ pavisitvā tāni ratanāni datvā “mahārāja, mayā",
  "atk-s0513a3:2478_7": "tumhe nissāya jīvitaṃ laddha”nti raññā saddhiṃ mittabhāvaṃ katvā punappunaṃ gantvā",
  "atk-s0513a3:2478_8": "rājānaṃ passati. So attano nāgamāṇavikāsu ekaṃ kāmesu atittaṃ nāgamāṇavikaṃ rakkhaṇatthāya",
  "atk-s0513a3:2478_9": "rañño santike ṭhapetvā “yadā etaṃ na passasi, tadā imaṃ mantaṃ parivatteyyāsī”ti",
  "atk-s0513a3:2478_10": "tassa ekaṃ mantaṃ adāsi.",
  "atk-s0513a3:2479_0": "So ekadivasaṃ uyyānaṃ gantvā nāgamāṇavikāya saddhiṃ pokkharaṇiyaṃ udakakīḷaṃ kīḷi.",
  "atk-s0513a3:2479_1": "Nāgamāṇavikā ekaṃ udakasappaṃ disvā attabhāvaṃ vijahitvā tena saddhiṃ asaddhammaṃ",
  "atk-s0513a3:2479_2": "paṭisevi. Rājā taṃ apassanto “kahaṃ nu kho gatā”ti mantaṃ parivattetvā anācāraṃ karontiṃ",
  "atk-s0513a3:2479_3": "disvā veḷupesikāya pahari. Sā kujjhitvā tato nāgabhavanaṃ gantvā “kasmā āgatāsī”ti",
  "atk-s0513a3:2479_4": "puṭṭhā “tumhākaṃ sahāyo maṃ attano vacanaṃ agaṇhantiṃ piṭṭhiyaṃ paharī”ti pahāraṃ",
  "atk-s0513a3:2479_5": "dassesi. Nāgarājā tathato ajānitvāva cattāro nāgamāṇavake āmantetvā “gacchatha, senakassa",
  "atk-s0513a3:2479_6": "sayanagharaṃ pavisitvā nāsavātena taṃ bhusaṃ viya viddhaṃsethā”ti pesesi. Te gantvā",
  "atk-s0513a3:2479_7": "rañño sirisayane nipannakāle gabbhaṃ pavisiṃsu. Tesaṃ pavisanavelāyameva rājā deviṃ",
  "atk-s0513a3:2479_8": "āha – “jānāsi nu kho bhadde, nāgamāṇavikāya gataṭṭhāna”nti? “Na jānāmi, devā”ti.",
  "atk-s0513a3:2479_9": "“Ajja sā amhākaṃ pokkharaṇiyaṃ kīḷanakāle attabhāvaṃ vijahitvā ekena udakasappena",
  "atk-s0513a3:2479_10": "saddhiṃ anācāraṃ akāsi, atha naṃ ahaṃ ‘evaṃ mā karī’ti sikkhāpanatthāya veḷupesikāya",
  "atk-s0513a3:2479_11": "pahariṃ, sā ‘nāgabhavanaṃ gantvā sahāyassa me aññaṃ kiñci kathetvā mettiṃ bhindeyyā’ti",
  "atk-s0513a3:2479_12": "me bhayaṃ uppajjatī”ti. Taṃ sutvā nāgamāṇavakā tatova nivattitvā nāgabhavanaṃ gantvā",
  "atk-s0513a3:2479_13": "nāgarājassa tamatthaṃ ārocesuṃ. So saṃvegappatto hutvā taṅkhaṇaññeva rañño sayanagharaṃ",
  "atk-s0513a3:2479_14": "āgantvā tamatthaṃ ācikkhitvā khamāpetvā “idaṃ me daṇḍakamma”nti sabbarutajānanaṃ",
  "atk-s0513a3:2479_15": "nāma mantaṃ datvā “ayaṃ, mahārāja, anaggho manto, sace imaṃ mantaṃ aññassa dadeyyāsi,",
  "atk-s0513a3:2479_16": "datvāva aggiṃ pavisitvā mareyyāsī”ti āha. Rājā “sādhū”ti sampaṭicchi. So tato paṭṭhāya",
  "atk-s0513a3:2479_17": "kipillikānampi saddaṃ jānāti.",
  "atk-s0513a3:2480_0": "Tassekadivasaṃ mahātale nisīditvā madhuphāṇitehi khādanīyaṃ khādantassa ekaṃ madhubindu",
  "atk-s0513a3:2480_1": "ca phāṇitabindu ca pūvakhaṇḍañca bhūmiyaṃ pati. Ekā kipillikā taṃ disvā “rañño mahātale",
  "atk-s0513a3:2480_2": "madhucāṭi bhinnā, phāṇitasakaṭaṃ pūvasakaṭaṃ nikkujjitaṃ, madhuphāṇitañca pūvañca",
  "atk-s0513a3:2480_3": "khādathā”ti viravantī vicarati. Atha rājā tassā ravaṃ sutvā hasi. Rañño samīpe ṭhitā",
  "atk-s0513a3:2480_4": "devī “kiṃ nu kho disvā rājā hasī”ti cintesi. Tasmiṃ khādanīyaṃ khāditvā nhatvā pallaṅke",
  "atk-s0513a3:2480_5": "nisinne ekaṃ makkhikaṃ sāmiko “ehi bhadde, kilesaratiyā ramissāmā”ti āha. Atha naṃ",
  "atk-s0513a3:2480_6": "sā “adhivāsehi tāva sāmi, idāni rañño gandhe āharissanti, tassa vilimpantassa pādamūle",
  "atk-s0513a3:2480_7": "gandhacuṇṇaṃ patissati, ahaṃ tattha vaṭṭetvā sugandhā bhavissāmi, tato rañño piṭṭhiyaṃ",
  "atk-s0513a3:2480_8": "nipajjitvā ramissāmā”ti āha. Rājā tampi saddaṃ sutvā hasi. Devīpi “kiṃ nu kho disvā",
  "atk-s0513a3:2480_9": "hasī”ti puna cintesi. Puna rañño sāyamāsaṃ bhuñjantassa ekaṃ bhattasitthaṃ bhūmiyaṃ",
  "atk-s0513a3:2480_10": "pati. Kipillikā “rājakule bhattasakaṭaṃ bhaggaṃ, bhattaṃ bhuñjathā”ti viravi. Taṃ",
  "atk-s0513a3:2480_11": "sutvā rājā punapi hasi. Devī suvaṇṇakaṭacchuṃ gahetvā rājānaṃ parivisantī “maṃ nu",
  "atk-s0513a3:2480_12": "kho disvā rājā hasatī”ti vitakkesi.",
  "atk-s0513a3:2481_0": "Sā raññā saddhiṃ sayanaṃ āruyha nipajjanakāle “kiṃkāraṇā deva, hasī”ti pucchi. So",
  "atk-s0513a3:2481_1": "“kiṃ te mama hasitakāraṇenā”ti vatvā punappunaṃ nibaddho kathesi. Atha naṃ sā “tumhākaṃ",
  "atk-s0513a3:2481_2": "jānanamantaṃ mayhaṃ dethā”ti vatvā “na sakkā dātu”nti paṭikkhittāpi punappunaṃ nibandhi.",
  "atk-s0513a3:2481_3": "Rājā “sacāhaṃ imaṃ mantaṃ tuyhaṃ dassāmi, marissāmī”ti āha. “Marantopi mayhaṃ dehi,",
  "atk-s0513a3:2481_4": "devā”ti. Rājā mātugāmavasiko hutvā “sādhū”ti sampaṭicchitvā “imissā mantaṃ datvā",
  "atk-s0513a3:2481_5": "aggiṃ pavisissāmī”ti rathena uyyānaṃ pāyāsi.",
  "atk-s0513a3:2482_0": "Tasmiṃ khaṇe sakko lokaṃ olokento imaṃ kāraṇaṃ disvā “ayaṃ bālarājā mātugāmaṃ nissāya",
  "atk-s0513a3:2482_1": "‘aggiṃ pavisissāmī’ti gacchati, jīvitamassa dassāmī”ti sujaṃ asurakaññaṃ ādāya bārāṇasiṃ",
  "atk-s0513a3:2482_2": "āgantvā taṃ ajikaṃ katvā attanā ajo hutvā “mahājano mā passatū”ti adhiṭṭhāya rañño",
  "atk-s0513a3:2482_3": "rathassa purato ahosi. Taṃ rājā ceva rathe yuttasindhavā ca passanti, añño koci na",
  "atk-s0513a3:2482_4": "passati. Ajo kathāsamuṭṭhāpanatthaṃ rathapurato ajikāya saddhiṃ methunaṃ dhammaṃ",
  "atk-s0513a3:2482_5": "paṭisevanto viya ahosi. Tameko rathe yuttasindhavo disvā “samma ajarāja, mayaṃ pubbe",
  "atk-s0513a3:2482_6": "‘ajā kira bālā ahirikā’ti assumha, na ca taṃ passimha, tvaṃ pana raho paṭicchannaṭṭhāne",
  "atk-s0513a3:2482_7": "kattabbaṃ anācāraṃ amhākaṃ ettakānaṃ passantānaññeva karosi, na lajjasi, taṃ no pubbe",
  "atk-s0513a3:2482_8": "sutaṃ iminā diṭṭhena sametī”ti vatvā paṭhamaṃ gāthamāha –",
  "atk-s0513a3:2483": "77.",
  "atk-s0513a3:2484": "“Saccaṃ kirevamāhaṃsu, vastaṃ bāloti paṇḍitā;",
  "atk-s0513a3:2485": "Passa bālo rahokammaṃ, āvikubbaṃ na bujjhatī”ti.",
  "atk-s0513a3:2486": "Tattha vastanti ajaṃ. Paṇḍitāti ñāṇasampannā taṃ bāloti vadanti, saccaṃ kira vadanti. Passāti ālapanaṃ, passathāhi attho. Na bujjhatīti evaṃ kātuṃ ayuttanti na jānāti.",
  "atk-s0513a3:2487": "Taṃ sutvā ajo dve gāthā abhāsi –",
  "atk-s0513a3:2488": "78.",
  "atk-s0513a3:2489": "“Tvaṃ khopi samma bālosi, kharaputta vijānahi;",
  "atk-s0513a3:2490": "Rajjuyā hi parikkhitto, vaṅkoṭṭho ohitomukho.",
  "atk-s0513a3:2491": "79.",
  "atk-s0513a3:2492": "“Aparampi samma te bālyaṃ, yo mutto na palāyasi;",
  "atk-s0513a3:2493": "So ca bālataro samma, yaṃ tvaṃ vahati senaka”nti.",
  "atk-s0513a3:2494_0": "Tattha tvaṃ khopi sammāti samma sindhava mayāpi kho tvaṃ bālataro. Kharaputtāti so",
  "atk-s0513a3:2494_1": "kira gadrabhassa jātako, tena taṃ evamāha. Vijānahīti ahameva bāloti evaṃ jānāhi.",
  "atk-s0513a3:2494_2": "Parikkhittoti yugena saddhiṃ gīvāya parikkhitto. Vaṅkoṭṭhoti vaṅkaoṭṭho. Ohitomukhoti",
  "atk-s0513a3:2494_3": "mukhabandhanena pihitamukho. Yo mutto na palāyasīti yo tvaṃ rathato mutto samāno",
  "atk-s0513a3:2494_4": "muttakāle palāyitvā araññaṃ na pavisasi, taṃ te apalāyanaṃ aparampi bālyaṃ, so ca",
  "atk-s0513a3:2494_5": "bālataroti yaṃ tvaṃ senakaṃ vahasi, so senako tayāpi bālataro.",
  "atk-s0513a3:2495": "Rājā tesaṃ ubhinnampi kathaṃ jānāti, tasmā taṃ suṇanto saṇikaṃ rathaṃ pesesi. Sindhavopi tassa kathaṃ sutvā puna catutthaṃ gāthamāha –",
  "atk-s0513a3:2496": "80.",
  "atk-s0513a3:2497": "“Yaṃ nu samma ahaṃ bālo, ajarāja vijānahi;",
  "atk-s0513a3:2498": "Atha kena senako bālo, taṃ me akkhāhi pucchito”ti.",
  "atk-s0513a3:2499_0": "Tattha yanti karaṇatthe paccattavacanaṃ. Nūti anussavatthe nipāto. Idaṃ vuttaṃ hoti",
  "atk-s0513a3:2499_1": "– samma ajarāja, yena tāva tiracchānagatattena kāraṇena ahaṃ bālo, taṃ tvaṃ kāraṇaṃ",
  "atk-s0513a3:2499_2": "jānāhi, sakkā etaṃ tayā ñātuṃ, ahañhi tiracchānagatattāva bālo, tasmā maṃ kharaputtātiādīni",
  "atk-s0513a3:2499_3": "vadanto suṭṭhu vadasi, ayaṃ pana senako rājā kena kāraṇena bālo, taṃ me kāraṇaṃ pucchito akkhāhīti.",
  "atk-s0513a3:2500": "Taṃ sutvā ajo ācikkhanto pañcamaṃ gāthamāha –",
  "atk-s0513a3:2501": "81.",
  "atk-s0513a3:2502": "“Uttamatthaṃ labhitvāna, bhariyāya yo padassati;",
  "atk-s0513a3:2503": "Tena jahissatattānaṃ, sā cevassa na hessatī”ti.",
  "atk-s0513a3:2504_0": "Tattha uttamatthanti sabbarutajānanamantaṃ. Tenāti tassā mantappadānasaṅkhātena kāraṇena",
  "atk-s0513a3:2504_1": "taṃ datvā aggiṃ pavisanto attānañca jahissati, sā cassa bhariyā na bhavissati, tasmā",
  "atk-s0513a3:2504_2": "esa tayāpi bālataro, yo laddhaṃ yasaṃ rakkhituṃ na sakkotīti.",
  "atk-s0513a3:2505_0": "Rājā tassa vacanaṃ sutvā “ajarāja, amhākaṃ sotthiṃ karontopi tvaññeva karissasi,",
  "atk-s0513a3:2505_1": "kathehi tāva no kattabbayuttaka”nti āha. Atha naṃ ajarājā “mahārāja, imesaṃ sattānaṃ",
  "atk-s0513a3:2505_2": "attanā añño piyataro nāma natthi, ekaṃ piyabhaṇḍaṃ nissāya attānaṃ nāsetuṃ laddhayasaṃ",
  "atk-s0513a3:2505_3": "pahātuṃ na vaṭṭatī”ti vatvā chaṭṭhaṃ gāthamāha –",
  "atk-s0513a3:2506": "82.",
  "atk-s0513a3:2507": "“Na ve piyammeti janinda tādiso, attaṃ niraṃkatvā piyāni sevati;",
  "atk-s0513a3:2508": "Attāva seyyo paramā ca seyyo, labbhā piyā ocitatthena pacchā”ti.",
  "atk-s0513a3:2509_0": "Tattha piyammeti piyaṃ me, ayameva vā pāṭho. Idaṃ vuttaṃ hoti – janinda, tādiso tumhādiso",
  "atk-s0513a3:2509_1": "yasamahatte ṭhito puggalo ekaṃ piyabhaṇḍaṃ nissāya “idaṃ piyaṃ me”ti attaṃ niraṃkatvā",
  "atk-s0513a3:2509_2": "attānaṃ chaḍḍetvā tāni piyāni na sevateva. Kiṃkāraṇā? Attāva seyyo paramā ca seyyoti,",
  "atk-s0513a3:2509_3": "yasmā sataguṇena sahassaguṇena attāva seyyo varo uttamo, paramā ca seyyo, paramā",
  "atk-s0513a3:2509_4": "uttamāpi aññasmā piyabhaṇḍāti attho. Ettha hi ca-kāro pi-kāratthe nipātoti daṭṭhabbo.",
  "atk-s0513a3:2509_5": "Labbhā piyā ocitatthena pacchāti ocitatthena vaḍḍhitatthena yasasampannena purisena",
  "atk-s0513a3:2509_6": "pacchā piyā nāma sakkā laddhuṃ, na tassā kāraṇā attā nāsetabboti.",
  "atk-s0513a3:2510_0": "Evaṃ mahāsatto rañño ovādaṃ adāsi. Rājā tussitvā “ajarāja, kuto āgatosī”ti pucchi.",
  "atk-s0513a3:2510_1": "Sakko ahaṃ, mahārāja, tava anukampāya taṃ maraṇā mocetuṃ āgatomhīti. Devarāja, ahaṃ",
  "atk-s0513a3:2510_2": "etissā “mantaṃ dassāmī”ti avacaṃ, idāni “kiṃ karomī”ti? “Mahārāja, tumhākaṃ ubhinnampi",
  "atk-s0513a3:2510_3": "vināsena kiccaṃ natthi, ‘sippassa upacāro’ti vatvā etaṃ katipaye pahāre paharāpehi,",
  "atk-s0513a3:2510_4": "iminā upāyena na gaṇhissatī”ti. Rājā “sādhū”ti sampaṭicchi. Mahāsatto rañño ovādaṃ",
  "atk-s0513a3:2510_5": "datvā sakaṭṭhānameva gato. Rājā uyyānaṃ gantvā deviṃ pakkosāpetvā āha “gaṇhissasi",
  "atk-s0513a3:2510_6": "bhadde, manta”nti? “Āma, devā”ti. “Tena hi upacāraṃ karomī”ti. “Ko upacāro”ti? “Piṭṭhiyaṃ",
  "atk-s0513a3:2510_7": "pahārasate pavattamāne saddaṃ kātuṃ na vaṭṭatī”ti. Sā mantalobhena “sādhū”ti sampaṭicchi.",
  "atk-s0513a3:2510_8": "Rājā coraghātake pakkosāpetvā kasā gāhāpetvā ubhosu passesu paharāpesi. Sā dve tayo",
  "atk-s0513a3:2510_9": "pahāre adhivāsetvā tato paraṃ “na me mantena attho”ti ravi. Atha naṃ rājā “tvaṃ maṃ",
  "atk-s0513a3:2510_10": "māretvā mantaṃ gaṇhitukāmāsī”ti piṭṭhiyaṃ niccammaṃ kāretvā vissajjāpesi. Sā tato",
  "atk-s0513a3:2510_11": "paṭṭhāya puna kathetuṃ nāsakkhi.",
  "atk-s0513a3:2511_0": "Satthā imaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne",
  "atk-s0513a3:2511_1": "ukkaṇṭhitabhikkhu sotāpattiphale patiṭṭhahi. Tadā rājā ukkaṇṭhitabhikkhu ahosi, devī",
  "atk-s0513a3:2511_2": "purāṇadutiyikā, asso sāriputto, sakko pana ahameva ahosinti.",
  "atk-s0513a3:2512": "Kharaputtajātakavaṇṇanā paṭhamā.",
  "atk-s0513a3:2514": "[387] 2. Sūcijātakavaṇṇanā",
  "atk-s0513a3:2515_0": "Akakkasaṃ apharusanti idaṃ satthā jetavane viharanto paññāpāramiṃ ārabbha kathesi.",
  "atk-s0513a3:2515_1": "Vatthu mahāumaṅgajātake āvi bhavissati. Tadā pana satthā bhikkhū āmantetvā “na, bhikkhave,",
  "atk-s0513a3:2515_2": "idāneva, pubbepi tathāgato paññavā upāyakusaloyevā”ti vatvā atītaṃ āhari.",
  "atk-s0513a3:2516_0": "Atīte bārāṇasiyaṃ brahmadatte rajjaṃ kārente bodhisatto kāsiraṭṭhe kammārakule nibbattitvā",
  "atk-s0513a3:2516_1": "vayappatto pariyodātasippo ahosi. Mātāpitaro panassa daliddā, tesaṃ gāmato avidūre",
  "atk-s0513a3:2516_2": "añño sahassakuṭiko kammāragāmo. Tattha kammārasahassajeṭṭhako kammāro rājavallabho",
  "atk-s0513a3:2516_3": "aḍḍho mahaddhano, tassekā dhītā ahosi uttamarūpadharā devaccharāpaṭibhāgā janapadakalyāṇilakkhaṇehi",
  "atk-s0513a3:2516_4": "samannāgatā. Sāmantagāmesu manussā vāsipharasuphālapācanādikārāpanatthāya taṃ gāmaṃ",
  "atk-s0513a3:2516_5": "gantvā yebhuyyena taṃ kumārikaṃ passanti, te attano attano gāmaṃ gantvā nisinnaṭṭhānādīsu",
  "atk-s0513a3:2516_6": "tassā rūpaṃ vaṇṇenti. Bodhisatto taṃ sutvā savanasaṃsaggena bajjhitvā “pādaparicārikaṃ",
  "atk-s0513a3:2516_7": "naṃ karissāmī”ti uttamajātikaṃ ayaṃ gahetvā ekaṃ sukhumaṃ ghanaṃ sūciṃ katvā pāse",
  "atk-s0513a3:2516_8": "vijjhitvā udake uppilāpetvā aparampi tathārūpameva tassā kosakaṃ katvā pāse vijjhi.",
  "atk-s0513a3:2516_9": "Iminā niyāmena tassā satta kosake akāsi, “kathaṃ akāsī”ti na vattabbaṃ. Bodhisattānañhi",
  "atk-s0513a3:2516_10": "ñāṇamahantatāya karaṇaṃ samijjhatiyeva. So taṃ sūciṃ nāḷikāya pakkhipitvā ovaṭṭikāya",
  "atk-s0513a3:2516_11": "katvā taṃ gāmaṃ gantvā kammārajeṭṭhakassa vasanavīthiṃ pucchitvā tattha gantvā dvāre",
  "atk-s0513a3:2516_12": "ṭhatvā “ko mama hatthato evarūpaṃ nāma sūciṃ mūlena kiṇituṃ icchatī”ti sūciṃ vaṇṇento",
  "atk-s0513a3:2516_13": "jeṭṭhakakammārassa gharadvārasamīpe ṭhatvā paṭhamaṃ gāthamāha –",
  "atk-s0513a3:2517": "83.",
  "atk-s0513a3:2518": "“Akakkasaṃ apharusaṃ, kharadhotaṃ supāsiyaṃ;",
  "atk-s0513a3:2519": "Sukhumaṃ tikhiṇaggañca, ko sūciṃ ketumicchatī”ti.",
  "atk-s0513a3:2520_0": "Tassattho – mama paṭalassa vā tilakassa vā odhino vā abhāvena akakkasaṃ, sumaṭṭhatāya",
  "atk-s0513a3:2520_1": "apharusaṃ, kharena pāsāṇena dhotattā kharadhotaṃ, sundarena suviddhena pāsena samannāgatattā",
  "atk-s0513a3:2520_2": "supāsiyaṃ, saṇhatāya sukhumaṃ, aggassa tikhiṇatāya tikhiṇaggaṃ sūciṃ mama hatthato",
  "atk-s0513a3:2520_3": "mūlaṃ datvā ko kiṇituṃ icchatīti.",
  "atk-s0513a3:2521": "Evañca pana vatvā punapi taṃ vaṇṇento dutiyaṃ gāthamāha –",
  "atk-s0513a3:2522": "84.",
  "atk-s0513a3:2523": "“Sumajjañca supāsañca, anupubbaṃ suvaṭṭitaṃ;",
  "atk-s0513a3:2524": "Ghanaghātimaṃ paṭithaddhaṃ, ko sūciṃ ketumicchatī”ti.",
  "atk-s0513a3:2525_0": "Tattha sumajjañcāti kuruvindakacuṇṇena suṭṭhu majjitaṃ. Supāsañcāti saṇhena pāsavedhakena",
  "atk-s0513a3:2525_1": "viddhattā sundarapāsaṃ. Ghanaghātimanti yā ghātiyamānā adhikaraṇiṃ anupavisati, ayaṃ",
  "atk-s0513a3:2525_2": "“ghanaghātimā”ti vuccati, tādisinti attho. Paṭithaddhanti thaddhaṃ amudukaṃ.",
  "atk-s0513a3:2526_0": "Tasmiṃ khaṇe sā kumārikā bhuttapātarāsaṃ pitaraṃ darathapaṭippassambhanatthaṃ cūḷasayane",
  "atk-s0513a3:2526_1": "nipannaṃ tālavaṇṭena bījayamānā bodhisattassa madhurasaddaṃ sutvā allamaṃsapiṇḍena",
  "atk-s0513a3:2526_2": "hadaye pahaṭā viya ghaṭasahassena nibbāpitadarathā viya hutvā “ko nu kho esa atimadhurena",
  "atk-s0513a3:2526_3": "saddena kammārānaṃ vasanagāme sūciṃ vikkiṇāti, kena nu kho kammena āgato, jānissāmi",
  "atk-s0513a3:2526_4": "na”nti tālavaṇṭaṃ ṭhapetvā gehā nikkhamma bahiāḷindake ṭhatvā tena saddhiṃ kathesi.",
  "atk-s0513a3:2526_5": "Bodhisattānañhi patthitaṃ nāma samijjhati, so hi tassāyevatthāya taṃ gāmaṃ āgato.",
  "atk-s0513a3:2526_6": "Sā ca tena saddhiṃ kathentī “māṇava, sakalaraṭṭhavāsino sūciādīnaṃ atthāya imaṃ gāmaṃ",
  "atk-s0513a3:2526_7": "āgacchanti, tvaṃ bālatāya kammāragāme sūciṃ vikkiṇituṃ icchasi, sacepi divasaṃ sūciyā",
  "atk-s0513a3:2526_8": "vaṇṇaṃ bhāsissasi, na te koci hatthato sūciṃ gaṇhissati, sace tvaṃ mūlaṃ laddhuṃ",
  "atk-s0513a3:2526_9": "icchasi, aññaṃ gāmaṃ yāhī”ti vatvā dve gāthā abhāsi –",
  "atk-s0513a3:2527": "84.",
  "atk-s0513a3:2528": "“Itodāni patāyanti, sūciyo baḷisāni ca;",
  "atk-s0513a3:2529": "Koyaṃ kammāragāmasmiṃ, sūciṃ vikketumicchati.",
  "atk-s0513a3:2530": "85.",
  "atk-s0513a3:2531": "“Ito satthāni gacchanti, kammantā vividhā puthū;",
  "atk-s0513a3:2532": "Koyaṃ kammāragāmasmiṃ, sūciṃ vikketumicchatī”ti.",
  "atk-s0513a3:2533_0": "Tattha itodānīti imasmiṃ raṭṭhe idāni sūciyo ca baḷisāni ca aññāni ca upakaraṇāni",
  "atk-s0513a3:2533_1": "imamhā kammāragāmā patāyanti nikkhamanti, taṃ taṃ disaṃ pattharantā niggacchanti.",
  "atk-s0513a3:2533_2": "Koyanti evaṃ sante ko ayaṃ imasmiṃ kammāragāme sūciṃ vikkiṇituṃ icchati. Satthānīti",
  "atk-s0513a3:2533_3": "bārāṇasiṃ gacchantāni nānappakārāni satthāni itova gacchanti. Vividhā puthūti nānappakārā",
  "atk-s0513a3:2533_4": "bahū kammantāpi sakalaraṭṭhavāsīnaṃ ito gahitaupakaraṇeheva pavattanti.",
  "atk-s0513a3:2534": "Bodhisatto tassā vacanaṃ sutvā “bhadde, tvaṃ ajānantī aññāṇena evaṃ vadesī”ti vatvā dve gāthā abhāsi –",
  "atk-s0513a3:2535": "86.",
  "atk-s0513a3:2536": "“Sūciṃ kammāragāmasmiṃ, vikketabbā pajānatā;",
  "atk-s0513a3:2537": "Ācariyāva jānanti, kammaṃ sukatadukkaṭaṃ.",
  "atk-s0513a3:2538": "87.",
  "atk-s0513a3:2539": "“Imañce te pitā bhadde, sūciṃ jaññā mayā kataṃ;",
  "atk-s0513a3:2540": "Tayā ca maṃ nimanteyya, yañcatthaññaṃ ghare dhana”nti.",
  "atk-s0513a3:2541_0": "Tattha sūcinti vibhattivipallāso kato. Idaṃ vuttaṃ hoti – sūci nāma pajānatā paṇḍitena",
  "atk-s0513a3:2541_1": "purisena kammāragāmasmiṃyeva vikketabbā. Kiṃkāraṇā? Ācariyāva jānanti, kammaṃ sukatadukkaṭanti,",
  "atk-s0513a3:2541_2": "tassa tassa sippassa ācariyāva tasmiṃ tasmiṃ sippe sukatadukkaṭakammaṃ jānanti, svāhaṃ",
  "atk-s0513a3:2541_3": "kammārakammaṃ ajānantānaṃ gahapatikānaṃ gāmaṃ gantvā mama sūciyā sukatadukkaṭabhāvaṃ",
  "atk-s0513a3:2541_4": "kathaṃ jānāpessāmi, imasmiṃ pana gāme mama balaṃ jānāpessāmīti. Evaṃ bodhisatto imāya",
  "atk-s0513a3:2541_5": "gāthāya attano balaṃ vaṇṇesi.",
  "atk-s0513a3:2542_0": "Tayā ca maṃ nimanteyyāti bhadde sace tava pitā imaṃ mayā kataṃ sūciṃ “īdisā vā esā,",
  "atk-s0513a3:2542_1": "evaṃ vā katā”ti jāneyya, “imaṃ me dhītaraṃ tava pādaparicārikaṃ dammi, gaṇhāhi na”nti",
  "atk-s0513a3:2542_2": "evaṃ tayā ca maṃ nimanteyya. Yañcatthaññaṃ ghare dhananti yañca aññaṃ saviññāṇakaṃ",
  "atk-s0513a3:2542_3": "vā aviññāṇakaṃ vā ghare dhanaṃ atthi, tena maṃ nimanteyya. “Yañcassañña”ntipi pāṭho,",
  "atk-s0513a3:2542_4": "yañca assa ghare aññaṃ dhanaṃ atthīti attho.",
  "atk-s0513a3:2543_0": "Kammārajeṭṭhako sabbaṃ tesaṃ kathaṃ sutvā “ammā”ti dhītaraṃ pakkositvā “kena saddhiṃ",
  "atk-s0513a3:2543_1": "sallapasī”ti pucchi. Tāta, eko puriso sūciṃ vikkiṇāti, tena saddhiṃ sallapemīti.",
  "atk-s0513a3:2543_2": "“Tena hi pakkosāhi na”nti. Sā gantvā pakkosi. Bodhisatto gehaṃ pavisitvā kammārajeṭṭhakaṃ",
  "atk-s0513a3:2543_3": "vanditvā ekamantaṃ aṭṭhāsi. Atha naṃ so “kataragāmavāsikosī”ti pucchi. “Ahaṃ asukagāmavāsikomhi",
  "atk-s0513a3:2543_4": "asukakammārassa putto”ti. “Kasmā idhāgatosī”ti. “Sūcivikkayatthāyā”ti. “Āhara, sūciṃ",
  "atk-s0513a3:2543_5": "te passāmā”ti. Bodhisatto attano guṇaṃ sabbesaṃ majjhe pakāsetukāmo “nanu ekakānaṃ",
  "atk-s0513a3:2543_6": "olokitato sabbesaṃ majjhe oloketuṃ varatara”nti āha. So “sādhu, tātā”ti sabbe kammāre",
  "atk-s0513a3:2543_7": "sannipātāpetvā tehi parivuto “āhara, tāta, mayaṃ passāma te sūci”nti āha. “Ācariya,",
  "atk-s0513a3:2543_8": "ekaṃ adhikaraṇiñca udakapūrañca kaṃsathālaṃ āharāpethā”ti. So āharāpesi. Bodhisatto",
  "atk-s0513a3:2543_9": "ovaṭṭikato sūcināḷikaṃ nīharitvā adāsi. Kammārajeṭṭhako tato sūciṃ nīharitvā “tāta,",
  "atk-s0513a3:2543_10": "ayaṃ sūcī”ti pucchi. “Nāyaṃ sūci, kosako eso”ti. So upadhārento neva antaṃ, na koṭiṃ",
  "atk-s0513a3:2543_11": "addasa. Bodhisatto āharāpetvā nakhena kosakaṃ apanetvā “ayaṃ sūci, ayaṃ kosako”ti",
  "atk-s0513a3:2543_12": "mahājanassa dassetvā sūciṃ ācariyassa hatthe, kosakaṃ pādamūle ṭhapesi. Puna tena",
  "atk-s0513a3:2543_13": "“ayaṃ maññe sūcī”ti vutto “ayampi sūcikosakoyevā”ti vatvā nakhena paharanto paṭipāṭiyā",
  "atk-s0513a3:2543_14": "cha sūcikosake kammārajeṭṭhakassa pādamūle ṭhapetvā “ayaṃ sūcī”ti tassa hatthe ṭhapesi.",
  "atk-s0513a3:2543_15": "Kammārasahassāni aṅguliyo phoṭesuṃ, celukkhepā pavattiṃsu.",
  "atk-s0513a3:2544_0": "Atha naṃ kammārajeṭṭhako “tāta, imāya sūciyā kiṃ bala”nti pucchi. “Ācariya balavatā",
  "atk-s0513a3:2544_1": "purisena adhikaraṇiṃ ukkhipāpetvā adhikaraṇiyā heṭṭhā udakapātiṃ ṭhapāpetvā adhikaraṇiyā",
  "atk-s0513a3:2544_2": "majjhe imaṃ sūciṃ paharathā”ti. So tathā kāretvā adhikaraṇiyā majjhe sūciṃ aggena",
  "atk-s0513a3:2544_3": "pahari. Sā adhikaraṇiṃ vinivijjhitvā udakapiṭṭhe kesaggamattampi uddhaṃ vā adho vā",
  "atk-s0513a3:2544_4": "ahutvā tiriyaṃ patiṭṭhāsi. Sabbe kammārā “amhehi ettakaṃ kālaṃ ‘kammārā nāma edisā",
  "atk-s0513a3:2544_5": "hontī’ti sutivasenapi na sutapubba”nti aṅguliyo phoṭetvā celukkhepasahassaṃ pavattayiṃsu.",
  "atk-s0513a3:2544_6": "Kammārajeṭṭhako dhītaraṃ pakkositvā tasmiññeva parisamajjhe “ayaṃ kumārikā tuyhameva",
  "atk-s0513a3:2544_7": "anucchavikā”ti udakaṃ pātetvā adāsi. So aparabhāge kammārajeṭṭhakassa accayena tasmiṃ",
  "atk-s0513a3:2544_8": "gāme kammārajeṭṭhako ahosi.",
  "atk-s0513a3:2545": "Satthā imaṃ dhammadesanaṃ āharitvā jātakaṃ samodhānesi – “tadā kammārajeṭṭhakassa dhītā rāhulamātā ahosi, paṇḍitakammāraputto pana ahameva ahosi”nti.",
  "atk-s0513a3:2546": "Sūcijātakavaṇṇanā dutiyā.",
  "atk-s0513a3:2548": "[388] 3. Tuṇḍilajātakavaṇṇanā",
  "atk-s0513a3:2549_0": "Navachannaketi idaṃ satthā jetavane viharanto ekaṃ maraṇabhīrukaṃ bhikkhuṃ ārabbha",
  "atk-s0513a3:2549_1": "kathesi. So kira sāvatthivāsī kulaputto buddhasāsane pabbajitvā maraṇabhīruko ahosi,",
  "atk-s0513a3:2549_2": "appamattakampi sākhācalanaṃ daṇḍakapatanaṃ sakuṇacatuppadasaddaṃ vā aññaṃ vā tathārūpaṃ",
  "atk-s0513a3:2549_3": "sutvā maraṇabhayatajjito hutvā kucchiyaṃ viddhasaso viya kampanto vicari. Bhikkhū",
  "atk-s0513a3:2549_4": "dhammasabhāyaṃ kathaṃ samuṭṭhāpesuṃ “āvuso, asuko kira bhikkhu maraṇabhīruko appamattakampi",
  "atk-s0513a3:2549_5": "saddaṃ sutvā vikampamāno palāyati, imesañca sattānaṃ maraṇameva dhuvaṃ, jīvitaṃ addhuvaṃ,",
  "atk-s0513a3:2549_6": "nanu tadeva yoniso manasi kātabba”nti. Satthā āgantvā “kāya nuttha, bhikkhave, etarahi",
  "atk-s0513a3:2549_7": "kathāya sannisinnā”ti pucchitvā “imāya nāmā”ti vutte taṃ bhikkhuṃ pakkosāpetvā “saccaṃ",
  "atk-s0513a3:2549_8": "kira tvaṃ bhikkhu maraṇabhīruko”ti vatvā “āma, bhante”ti tena paṭiññāto “na, bhikkhave,",
  "atk-s0513a3:2549_9": "idāneva, pubbepesa maraṇabhīrukoyevā”ti vatvā atītaṃ āhari.",
  "atk-s0513a3:2550_0": "Atīte bārāṇasiyaṃ brahmadatte rajjaṃ kārente bodhisatto sūkariyā kucchimhi paṭisandhiṃ",
  "atk-s0513a3:2550_1": "gaṇhi. Sūkarī pariṇatagabbhā dve putte vijāyi. Sā ekadivasaṃ te gahetvā ekasmiṃ āvāṭe",
  "atk-s0513a3:2550_2": "nipajji. Athekā bārāṇasidvāragāmavāsinī mahallikā kappāsakhettato pacchipuṇṇaṃ kappāsaṃ",
  "atk-s0513a3:2550_3": "ādāya yaṭṭhiyā bhūmiṃ ākoṭentī āgacchi. Sūkarī taṃ saddaṃ sutvā maraṇabhayena puttake",
  "atk-s0513a3:2550_4": "chaḍḍetvā palāyi. Mahallikā sūkarapotake disvā puttasaññaṃ paṭilabhitvā pacchiyaṃ",
  "atk-s0513a3:2550_5": "pakkhipitvā gharaṃ netvā jeṭṭhakassa mahātuṇḍilo, kaniṭṭhassa cūḷatuṇḍiloti nāmaṃ",
  "atk-s0513a3:2550_6": "karitvā te puttake viya posesi. Te aparabhāge vaḍḍhitvā thūlasarīrā ahesuṃ. Mahallikā",
  "atk-s0513a3:2550_7": "“ime no mūlena dehī”ti vuccamānāpi “puttā me”ti vatvā kassaci na deti. Athekasmiṃ",
  "atk-s0513a3:2550_8": "chaṇakāle dhuttā suraṃ pivantā maṃse khīṇe “kuto nu kho maṃsaṃ labhissāmā”ti vīmaṃsantā",
  "atk-s0513a3:2550_9": "mahallikāya gehe sūkarānaṃ atthibhāvaṃ ñatvā mūlaṃ gahetvā tattha gantvā “amma, mūlaṃ",
  "atk-s0513a3:2550_10": "gahetvā ekaṃ no sūkaraṃ dehī”ti āhaṃsu. Sā “alaṃ, tātā, puttā me ete, puttaṃ nāma",
  "atk-s0513a3:2550_11": "maṃsaṃ khādanatthāya kiṇantānaṃ dadantā nāma natthī”ti paṭikkhipi. Dhuttā “amma,",
  "atk-s0513a3:2550_12": "manussānaṃ sūkarā nāma puttā na honti, dehi no”ti punappunaṃ yācantāpi alabhitvā",
  "atk-s0513a3:2550_13": "mahallikaṃ suraṃ pāyetvā mattakāle “amma, sūkarehi kiṃ karissasi, mūlaṃ gahetvā paribbayaṃ",
  "atk-s0513a3:2550_14": "karohī”ti tassā hatthe kahāpaṇe ṭhapayiṃsu.",
  "atk-s0513a3:2551_0": "Sā kahāpaṇe gahetvā “tātā, mahātuṇḍilaṃ dātuṃ na sakkomi. Cūḷatuṇḍilaṃ pana gaṇhathā”ti",
  "atk-s0513a3:2551_1": "āha. “Kahaṃ so”ti? “Ayaṃ etasmiṃ gaccheti, saddamassa dehī”ti. “Āhāraṃ na passāmī”ti.",
  "atk-s0513a3:2551_2": "Dhuttā mūlena ekaṃ bhattapātiṃ āharāpesuṃ. Mahallikā taṃ gahetvā dvāre ṭhapitaṃ sūkaradoṇiṃ",
  "atk-s0513a3:2551_3": "pūretvā doṇisamīpe aṭṭhāsi. Tiṃsamattāpi dhuttā pāsahatthā tattheva aṭṭhaṃsu. Mahallikā",
  "atk-s0513a3:2551_4": "“tāta, cūḷatuṇḍila, ehī”ti tassa saddamakāsi. Taṃ sutvā mahātuṇḍilo “ettakaṃ kālaṃ",
  "atk-s0513a3:2551_5": "mama mātarā cūḷatuṇḍilassa saddo na dinnapubbo, maṃyeva paṭhamaṃ saddāyati, avassaṃ",
  "atk-s0513a3:2551_6": "ajja amhākaṃ bhayaṃ uppannaṃ bhavissatī”ti aññāsi. So kaniṭṭhaṃ āmantesi “tāta, mama",
  "atk-s0513a3:2551_7": "mātā taṃ pakkosati, gaccha tāva jānāhī”ti. So gacchā nikkhamitvā bhattadoṇisamīpe",
  "atk-s0513a3:2551_8": "tesaṃ ṭhitabhāvaṃ disvā “ajja me maraṇaṃ uppanna”nti maraṇabhayatajjito nivattitvā",
  "atk-s0513a3:2551_9": "kampamāno bhātu santikaṃ āgantvā thambhituṃ nāsakkhi, kampamāno paribbhami. Mahātuṇḍilo",
  "atk-s0513a3:2551_10": "taṃ disvā “tāta, tvaṃ ajja pana pavedhasi paribbhamasi, pavisanaṭṭhānaṃ olokesi,",
  "atk-s0513a3:2551_11": "kiṃ nāmetaṃ karosī”ti pucchi. So attanā diṭṭhakāraṇaṃ kathento paṭhamaṃ gāthamāha –",
  "atk-s0513a3:2552": "88.",
  "atk-s0513a3:2553": "“Navachannakedāni diyyati, puṇṇāyaṃ doṇi suvāminī ṭhitā;",
  "atk-s0513a3:2554": "Bahuke jane pāsapāṇike, no ca kho me paṭibhāti bhuñjitu”nti.",
  "atk-s0513a3:2555_0": "Tattha navachannakedāni diyyatīti bhātika, pubbe amhākaṃ kuṇḍakayāgu vā jhāmabhattaṃ",
  "atk-s0513a3:2555_1": "vā diyyati, ajja pana navachannakaṃ navākāraṃ dānaṃ diyyati. Puṇṇāyaṃ doṇīti ayaṃ",
  "atk-s0513a3:2555_2": "amhākaṃ bhattadoṇi suddhabhattassa puṇṇā. Suvāminī ṭhitāti ayyāpi no tassā santike",
  "atk-s0513a3:2555_3": "ṭhitā. Bahuke janeti na kevalañca ayyāva, aññopi bahuko jano pāsapāṇiko ṭhito. No",
  "atk-s0513a3:2555_4": "ca kho me paṭibhātīti ayaṃ evaṃ etesaṃ ṭhitabhāvopi idaṃ bhattaṃ bhuñjitumpi mayhaṃ",
  "atk-s0513a3:2555_5": "na paṭibhāti, na ruccatīti attho.",
  "atk-s0513a3:2556_0": "Taṃ sutvā mahāsatto “tāta cūḷatuṇḍila, mama kira mātā ettheva sūkare posentī nāma",
  "atk-s0513a3:2556_1": "yadatthaṃ poseti, svāssā attho ajja matthakaṃ patto, tvaṃ mā cintayī”ti vatvā madhurena",
  "atk-s0513a3:2556_2": "sarena buddhalīḷāya dhammaṃ desento dve gāthā abhāsi –",
  "atk-s0513a3:2557": "89.",
  "atk-s0513a3:2558": "“Tasasi bhamasi leṇamicchasi, attāṇosi kuhiṃ gamissasi;",
  "atk-s0513a3:2559": "Appossukko bhuñja tuṇḍila, maṃsatthāya hi positāmhase.",
  "atk-s0513a3:2560": "90.",
  "atk-s0513a3:2561": "“Ogaha rahadaṃ akaddamaṃ, sabbaṃ sedamalaṃ pavāhaya;",
  "atk-s0513a3:2562": "Gaṇhāhi navaṃ vilepanaṃ, yassa gandho na kadāci chijjatī”ti.",
  "atk-s0513a3:2563_0": "Tattha tasasi bhamasīti maraṇabhayena uttasasi, teneva kilamanto bhamasi. Leṇamicchasīti",
  "atk-s0513a3:2563_1": "patiṭṭhaṃ olokesi. Attāṇosīti tāta, pubbe amhākaṃ mātā paṭisaraṇaṃ ahosi, sā ajja",
  "atk-s0513a3:2563_2": "pana nirapekkhā amhe chaḍḍesi, idāni kuhiṃ gamissasi. Ogahāti ogāha, ayameva vā pāṭho.",
  "atk-s0513a3:2563_3": "Pavāhayāti pavāhehi, hārehīti attho. Na chijjatīti na nassati. Idaṃ vuttaṃ hoti –",
  "atk-s0513a3:2563_4": "tāta, sace maraṇato tasasi, akaddamaṃ pokkharaṇiṃ otaritvā tava sarīre sabbaṃ sedañca",
  "atk-s0513a3:2563_5": "malañca pavāhetvā surabhigandhavilepanaṃ vilimpāti.",
  "atk-s0513a3:2564_0": "Tassa dasa pāramiyo āvajjetvā mettāpāramiṃ purecārikaṃ katvā paṭhamaṃ padaṃ udāharantasseva",
  "atk-s0513a3:2564_1": "saddo sakalaṃ dvādasayojanikaṃ bārāṇasiṃ ajjhottharitvā gato. Sutasutakkhaṇeyeva",
  "atk-s0513a3:2564_2": "rājauparājādayo ādiṃ katvā bārāṇasivāsino āgamaṃsu. Anāgatāpi gehe ṭhitāva suṇiṃsu.",
  "atk-s0513a3:2564_3": "Rājapurisā gacche chinditvā bhūmiṃ samaṃ katvā vālukaṃ okiriṃsu. Dhuttānaṃ surāmado",
  "atk-s0513a3:2564_4": "chijji. Pāse chaḍḍetvā dhammaṃ suṇamānā aṭṭhaṃsu. Mahallikāyapi surāmado chijji.",
  "atk-s0513a3:2564_5": "Mahāsatto mahājanamajjhe cūḷatuṇḍilassa dhammadesanaṃ ārabhi. Taṃ sutvā cūḷatuṇḍilo",
  "atk-s0513a3:2564_6": "“mayhaṃ bhātā evaṃ vadeti, amhākañca vaṃse pokkharaṇiṃ otaritvā nahānaṃ, sarīrato",
  "atk-s0513a3:2564_7": "sedamalapavāhanaṃ, purāṇavilepanaṃ hāretvā navavilepanagahaṇañca kismiñci kāle natthi,",
  "atk-s0513a3:2564_8": "kiṃ nu kho sandhāya bhātā maṃ eva māhā”ti pucchanto catutthaṃ gāthamāha –",
  "atk-s0513a3:2565": "91.",
  "atk-s0513a3:2566": "“Katamo rahado akaddamo, kiṃsu sedamalanti vuccati;",
  "atk-s0513a3:2567": "Katamañca navaṃ vilepanaṃ, yassa gandho na kadāci chijjatī”ti.",
  "atk-s0513a3:2568": "Taṃ sutvā mahāsatto “tena hi kaniṭṭha ohitasoto suṇāhī”ti buddhalīḷāya dhammaṃ desento imā gāthā abhāsi –",
  "atk-s0513a3:2569": "92.",
  "atk-s0513a3:2570": "“Dhammo rahado akaddamo, pāpaṃ sedamalanti vuccati;",
  "atk-s0513a3:2571": "Sīlañca navaṃ vilepanaṃ, tassa gandho na kadāci chijjati.",
  "atk-s0513a3:2572": "93.",
  "atk-s0513a3:2573": "“Nandanti sarīraghātino, na ca nandanti sarīradhārino;",
  "atk-s0513a3:2574": "Puṇṇāya ca puṇṇamāsiyā, ramamānāva jahanti jīvita”nti.",
  "atk-s0513a3:2575_0": "Tattha dhammoti pañcasīlaaṭṭhasīladasasīlāni tīṇi sucaritāni sattatiṃsabodhipakkhiyadhammā",
  "atk-s0513a3:2575_1": "amatamahānibbānanti sabbopesa dhammo nāma. Akaddamoti rāgadosamohamānadiṭṭhikilesakaddamānaṃ",
  "atk-s0513a3:2575_2": "abhāvena akaddamo. Iminā sesadhammato vinivattetvā nibbānameva dasseti. “Yāvatā,",
  "atk-s0513a3:2575_3": "bhikkhave, dhammā saṅkhatā vā asaṅkhatā vā, virāgo tesaṃ dhammānaṃ aggamakkhāyati,",
  "atk-s0513a3:2575_4": "yadidaṃ madanimmadano pipāsavinayo ālayasamugghāto vaṭṭupacchedo taṇhakkhayo virāgo",
  "atk-s0513a3:2575_5": "nirodho nibbāna”nti hi vuttaṃ, tadeva dassento, tāta cūḷatuṇḍila, ahaṃ nibbānataḷākaṃ",
  "atk-s0513a3:2575_6": "“rahado”ti kathemi. Jātijarābyādhimaraṇādīni hi tattha natthi, sace maraṇato muñcitukāmo,",
  "atk-s0513a3:2575_7": "nibbānagāminiṃ paṭipadaṃ gaṇhāti. Upanissayapaccayavasena kira bodhisatto evaṃ kathesi.",
  "atk-s0513a3:2576_0": "Pāpaṃ sedamalanti tāta cūḷatuṇḍila, pāpaṃ sedamalasadisattā “sedamala”nti porāṇakapaṇḍitehi",
  "atk-s0513a3:2576_1": "kathitaṃ. Taṃ panetaṃ ekavidhena pāpaṃ yadidaṃ manopadoso, duvidhena pāpaṃ pāpakañca",
  "atk-s0513a3:2576_2": "sīlaṃ, pāpikā ca diṭṭhi, tividhena pāpaṃ tīṇi duccaritāni, catubbidhena pāpaṃ cattāri",
  "atk-s0513a3:2576_3": "agatigamanāni, pañcavidhena pāpaṃ pañca cetokhilā, chabbidhena pāpaṃ cha agāravā,",
  "atk-s0513a3:2576_4": "sattavidhena pāpaṃ satta asaddhammā, aṭṭhavidhena pāpaṃ aṭṭha micchattā, navavidhena",
  "atk-s0513a3:2576_5": "pāpaṃ nava āghātavatthūni, dasavidhena pāpaṃ dasa akusalakammapathā, bahuvidhena",
  "atk-s0513a3:2576_6": "pāpaṃ rāgo doso mohoti ekakadukatikādivasena vibhattā akusalā dhammā, iti sabbampetaṃ",
  "atk-s0513a3:2576_7": "pāpaṃ “sarīranissitasedamalasadisa”nti paṇḍitehi kathitaṃ.",
  "atk-s0513a3:2577_0": "Sīlanti pañcasīlaṃ dasasīlaṃ catupārisuddhisīlaṃ. “Idaṃ, tāta, sīlaṃ catujjātigandhavilepanasadisa”nti",
  "atk-s0513a3:2577_1": "vadati. Tassāti tassa silassa gandho tīsu vayesu kadāci na chijjati, sakalalokaṃ",
  "atk-s0513a3:2577_2": "pattharitvā gacchati.",
  "atk-s0513a3:2578": "“Na pupphagandho paṭivātameti, na candanaṃ taggaramallikā vā;",
  "atk-s0513a3:2579": "Satañca gandho paṭivātameti, sabbā disā sappuriso pavāyati.",
  "atk-s0513a3:2580": "“Candanaṃ tagaraṃ vāpi, uppalaṃ atha vassikī;",
  "atk-s0513a3:2581": "Etesaṃ gandhajātānaṃ, sīlagandho anuttaro.",
  "atk-s0513a3:2582": "“Appamatto ayaṃ gandho, yvāyaṃ tagaracandanaṃ;",
  "atk-s0513a3:2583": "Yo ca sīlavataṃ gandho, vāti devesu uttamo”ti. ;",
  "atk-s0513a3:2584_0": "Nandanti sarīraghātinoti tāta cūḷatuṇḍila, ime aññāṇamanussā “madhuramaṃsaṃ khādissāma,",
  "atk-s0513a3:2584_1": "puttadārampi khādāpessāmā”ti pāṇātipātaṃ karontā nandanti tussanti, pāṇātipāto āsevito",
  "atk-s0513a3:2584_2": "bhāvito bahulīkato nirayasaṃvattaniko hoti, tiracchānayoni…pe… pettivisayasaṃvattaniko",
  "atk-s0513a3:2584_3": "hoti, yo sabbalahuko pāṇātipātassa vipāko, so manussabhūtassa appāyukasaṃvattaniko",
  "atk-s0513a3:2584_4": "hotīti imaṃ pāṇātipāte ādīnavaṃ na jānanti. Ajānantā –",
  "atk-s0513a3:2585": "“Madhuvā maññati bālo, yāva pāpaṃ na paccati;",
  "atk-s0513a3:2586": "Yadā ca paccati pāpaṃ, bālo dukkhaṃ nigacchatī”ti. –",
  "atk-s0513a3:2587": "Madhurasaññino hutvā –",
  "atk-s0513a3:2588": "“Caranti bālā dummedhā, amitteneva attanā;",
  "atk-s0513a3:2589": "Karontā pāpakaṃ kammaṃ, yaṃ hoti kaṭukapphala”nti. –",
  "atk-s0513a3:2590": "Ettakampi na jānanti.",
  "atk-s0513a3:2591": "“Na taṃ kammaṃ kataṃ sādhu, yaṃ katvā anutappati;",
  "atk-s0513a3:2592": "Yassa assumukho rodaṃ, vipākaṃ paṭisevatī”ti. ;",
  "atk-s0513a3:2593_0": "Na ca nandanti sarīradhārinoti tāta cūḷatuṇḍila, ye panete sarīradhārino sattā, te",
  "atk-s0513a3:2593_1": "attano maraṇe āgacchante ṭhapetvā sīhamigarājahatthājānīyaassājānīyakhīṇāsave avasesā",
  "atk-s0513a3:2593_2": "bodhisattaṃ ādiṃ katvā abhāyantā nāma natthi.",
  "atk-s0513a3:2594": "“Sabbe tasanti daṇḍassa, sabbe bhāyanti maccuno;",
  "atk-s0513a3:2595": "Attānaṃ upamaṃ katvā, na haneyya na ghātaye”ti. ;",
  "atk-s0513a3:2596_0": "Puṇṇāyāti guṇapuṇṇāya. Puṇṇamāsiyāti puṇṇacandayuttāya, māsaṃ vā pūretvā ṭhitāya.",
  "atk-s0513a3:2596_1": "Tadā kira puṇṇamāsī uposathadivaso hoti. Ramamānāva jahanti jīvitanti tāta cūḷatuṇḍila,",
  "atk-s0513a3:2596_2": "mā soci mā paridevi, maraṇassa nāma te bhāyanti, yesaṃ abbhantare sīlādiguṇā natthi.",
  "atk-s0513a3:2596_3": "Mayaṃ pana sīlācārasampannā puññavanto, tasmā amhādisā sattā ramamānāva jahanti jīvitanti.",
  "atk-s0513a3:2597_0": "Evaṃ mahāsatto madhurena sarena buddhalīḷāya dhammaṃ desesi. Mahājanakāyā aṅguliyo",
  "atk-s0513a3:2597_1": "phoṭesuṃ, celukkhepā ca pavattiṃsu, sādhukārasaddapuṇṇaṃ antalikkhaṃ ahosi. Bārāṇasirājā",
  "atk-s0513a3:2597_2": "bodhisattaṃ rajjena pūjetvā mahallikāya yasaṃ datvā ubhopi te gandhodakena nhāpetvā",
  "atk-s0513a3:2597_3": "gandhādīhi vilimpāpetvā gīvāsu maṇiratanāni piḷandhāpetvā gharaṃ netvā puttaṭṭhāne",
  "atk-s0513a3:2597_4": "ṭhapetvā mahantena parivārena paṭijaggi. Bodhisatto rañño pañca sīlāni adāsi. Sabbe",
  "atk-s0513a3:2597_5": "bārāṇasivāsino ca kāsiraṭṭhavāsino ca pañca sīlāni rakkhiṃsu. Mahāsatto nesaṃ pakkhadivasesu",
  "atk-s0513a3:2597_6": "dhammaṃ desesi, vinicchaye nisīditvā aḍḍe tīresi. Tasmiṃ dharamāne kūṭaḍḍakārakā",
  "atk-s0513a3:2597_7": "nāma nāhesuṃ. Aparabhāge rājā kālamakāsi. Mahāsatto tassa sarīraparihāraṃ kāretvā",
  "atk-s0513a3:2597_8": "vinicchaye potthake likhāpetvā “imaṃ potthakaṃ oloketvā aḍḍaṃ tīreyyāthā”ti vatvā",
  "atk-s0513a3:2597_9": "mahājanassa dhammaṃ desetvā appamādena ovādaṃ datvā sabbesaṃ rodantānaṃ paridevantānaññeva",
  "atk-s0513a3:2597_10": "saddhiṃ cūḷatuṇḍilena araññaṃ pāvisi. Tadā bodhisattassa ovādo saṭṭhi vassasahassāni pavatti.",
  "atk-s0513a3:2598": "Satthā imaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne so maraṇabhīruko bhikkhu sotāpattiphale patiṭṭhahi.",
  "atk-s0513a3:2599": "Tadā rājā ānando ahosi, cūḷatuṇḍilo maraṇabhīruko bhikkhu, parisā buddhaparisā, mahātuṇḍilo pana ahameva ahosinti.",
  "atk-s0513a3:2600": "Tuṇḍilajātakavaṇṇanā tatiyā.",
  "atk-s0513a3:2602": "[389] 4. Suvaṇṇakakkaṭakajātakavaṇṇanā",
  "atk-s0513a3:2603_0": "Siṅgīmigoti idaṃ satthā veḷuvane viharanto ānandattherassa attano atthāya jīvitapariccāgaṃ",
  "atk-s0513a3:2603_1": "ārabbha kathesi. Vatthu yāva dhanuggahapayojanā khaṇḍahālajātake dhanapālavissajjanaṃ",
  "atk-s0513a3:2603_2": "cūḷahaṃsamahāhaṃsajātake kathitaṃ. Tadā hi bhikkhū dhammasabhāyaṃ kathaṃ samuṭṭhāpesuṃ",
  "atk-s0513a3:2603_3": "“āvuso, dhammabhaṇḍāgārikaānandatthero sekkhapaṭisambhidāppatto hutvā dhanapālake",
  "atk-s0513a3:2603_4": "āgacchante sammāsambuddhassa jīvitaṃ pariccajī”ti. Satthā āgantvā “kāya nuttha, bhikkhave,",
  "atk-s0513a3:2603_5": "etarahi kathāya sannisinnā”ti pucchitvā “imāya nāmā”ti vutte “na, bhikkhave, idāneva,",
  "atk-s0513a3:2603_6": "pubbepi ānando mayhaṃ jīvitaṃ pariccajiyevā”ti vatvā atītaṃ āhari.",
  "atk-s0513a3:2604_0": "Atīte rājagahassa pubbapasse sālindiyo nāma brāhmaṇagāmo hoti. Tadā bodhisatto tasmiṃ",
  "atk-s0513a3:2604_1": "gāme kassakabrāhmaṇakule nibbattitvā vayappatto kuṭumbaṃ saṇṭhapetvā tassa gāmassa",
  "atk-s0513a3:2604_2": "pubbuttarāya disāya ekasmiṃ gāmakhette karīsasahassamattaṃ kasiṃ kāresi. So ekadivasaṃ",
  "atk-s0513a3:2604_3": "manussehi saddhiṃ khettaṃ gantvā kammakāre “kasathā”ti āṇāpetvā mukhadhovanatthāya",
  "atk-s0513a3:2604_4": "khettakoṭiyaṃ mahantaṃ sobbhaṃ upasaṅkami. Tasmiṃ kho pana sobbhe eko suvaṇṇavaṇṇo",
  "atk-s0513a3:2604_5": "kakkaṭako paṭivasati abhirūpo pāsādiko. Bodhisatto dantakaṭṭhaṃ khāditvā taṃ sobbhaṃ",
  "atk-s0513a3:2604_6": "otari. Tassa mukhadhovanakāle kakkaṭako santikaṃ āgamāsi. Atha naṃ so ukkhipitvā",
  "atk-s0513a3:2604_7": "attano uttarisāṭakantare nipajjāpetvā gahetvā khette kattabbakiccaṃ katvā gacchanto",
  "atk-s0513a3:2604_8": "tattheva naṃ sobbhe pakkhipitvā gehaṃ agamāsi. Tato paṭṭhāya khettaṃ āgacchanto paṭhamaṃ",
  "atk-s0513a3:2604_9": "taṃ sobbhaṃ gantvā kakkaṭakaṃ ukkhipitvā uttarisāṭakantare nipajjāpetvā pacchā kammantaṃ",
  "atk-s0513a3:2604_10": "vicāresi. Iti tesaṃ aññamaññaṃ vissāso daḷho ahosi.",
  "atk-s0513a3:2605_0": "Bodhisatto nibaddhaṃ khettaṃ āgacchati, akkhīsu ca panassa pañca pasādā tīṇi maṇḍalāni",
  "atk-s0513a3:2605_1": "visuddhāni hutvā paññāyanti. Athassa khettakoṭiyaṃ ekasmiṃ tāle kākakulāvake kākī",
  "atk-s0513a3:2605_2": "akkhīni disvā khāditukāmā hutvā kākaṃ āha – “sāmi, dohaḷo me uppanno”ti. “Kiṃ dohaḷo",
  "atk-s0513a3:2605_3": "nāmā”ti? “Etassa brāhmaṇassa akkhīni khāditukāmāmhī”ti. “Duddohaḷo te uppanno, ko",
  "atk-s0513a3:2605_4": "etāni āharituṃ sakkhissatī”ti. “Tvaṃ na sakkosī”ti ahampetaṃ jānāmi, yo panesa tālassa",
  "atk-s0513a3:2605_5": "avidūre vammiko, ettha kaṇhasappo vasati. “Taṃ upaṭṭhaha, so etaṃ ḍaṃsitvā māressati,",
  "atk-s0513a3:2605_6": "athassa akkhīni uppāṭetvā tvaṃ āharissasī”ti. So “sādhū”ti sampaṭicchitvā tato paṭṭhāya",
  "atk-s0513a3:2605_7": "kaṇhasappaṃ upaṭṭhahi. Bodhisattenapi vāpitasassānaṃ gabbhaggahaṇakāle kakkaṭako",
  "atk-s0513a3:2605_8": "mahā ahosi. Athekadivasaṃ sappo kākamāha “samma, tvaṃ nibaddhaṃ maṃ upaṭṭhahasi,",
  "atk-s0513a3:2605_9": "kiṃ te karomī”ti. “Sāmi, tumhākaṃ dāsiyā etassa khettasāmikassa akkhīsu dohaḷo uppajji,",
  "atk-s0513a3:2605_10": "svāhaṃ tumhākaṃ ānubhāvena tassa akkhīni labhissāmīti tumhe upaṭṭhahāmī”ti. Sappo",
  "atk-s0513a3:2605_11": "“hotu, nayidaṃ garukaṃ, labhissasī”ti taṃ assāsetvā puna divase brāhmaṇassa āgamanamagge",
  "atk-s0513a3:2605_12": "kedāramariyādaṃ nissāya tiṇehi paṭicchanno hutvā tassāgamanaṃ olokento nipajji.",
  "atk-s0513a3:2606_0": "Bodhisatto āgacchanto paṭhamaṃ sobbhaṃ otaritvā mukhaṃ dhovitvā sinehaṃ paccupaṭṭhāpetvā",
  "atk-s0513a3:2606_1": "suvaṇṇakakkaṭakaṃ āliṅgetvā uttarisāṭakantare nipajjāpetvā khettaṃ pāvisi. Sappo",
  "atk-s0513a3:2606_2": "taṃ āgacchantaṃ disvāva vegena pakkhanditvā piṇḍikamaṃse ḍaṃsitvā tattheva pātetvā",
  "atk-s0513a3:2606_3": "vammikaṃ sandhāya palāyi. Bodhisattassa patanañca kakkaṭakassa sāṭakantarato laṅghanañca",
  "atk-s0513a3:2606_4": "kākassa āgantvā bodhisattassa ure nilīyanañca apacchāapurimaṃ ahosi. Kāko nilīyitvā",
  "atk-s0513a3:2606_5": "akkhīni tuṇḍena pahari. Kakkaṭako “imaṃ kākaṃ nissāya mama sahāyassa bhayaṃ uppannaṃ,",
  "atk-s0513a3:2606_6": "etasmiṃ gahite sappo āgacchissatī”ti saṇḍāsena gaṇhanto viya kākaṃ gīvāyaṃ aḷena",
  "atk-s0513a3:2606_7": "daḷhaṃ gahetvā kilametvā thokaṃ sithilamakāsi. Kāko “kissa maṃ samma, chaḍḍetvā palāyasi,",
  "atk-s0513a3:2606_8": "esa maṃ kakkaṭako bhiyyo viheṭheti, yāva na marāmi, tāva ehī”ti sappaṃ pakkosanto",
  "atk-s0513a3:2606_9": "paṭhamaṃ gāthamāha –",
  "atk-s0513a3:2607": "94.",
  "atk-s0513a3:2608": "“Siṅgīmigo āyatacakkhunetto, aṭṭhittaco vārisayo alomo;",
  "atk-s0513a3:2609": "Tenābhibhūto kapaṇaṃ rudāmi, hare sakhā kissa nu maṃ jahāsī”ti.",
  "atk-s0513a3:2610_0": "Tattha siṅgīmigoti siṅgīsuvaṇṇavaṇṇatāya vā aḷasaṅkhātānaṃ vā siṅgānaṃ atthitāya",
  "atk-s0513a3:2610_1": "kakkaṭako vutto. Āyatacakkhunettoti dīghehi cakkhusaṅkhātehi nettehi samannāgato.",
  "atk-s0513a3:2610_2": "Aṭṭhimeva taco assāti aṭṭhittaco. Hare sakhāti ālapanametaṃ, ambho sahāyāti attho.",
  "atk-s0513a3:2611": "Sappo taṃ sutvā mahantaṃ phaṇaṃ katvā kākaṃ assāsento agamāsi. Satthā imamatthaṃ dīpento abhisambuddho hutvā dutiyaṃ gāthamāha –",
  "atk-s0513a3:2612": "95.",
  "atk-s0513a3:2613": "“So passasanto mahatā phaṇena, bhujaṅgamo kakkaṭamajjhapatto;",
  "atk-s0513a3:2614": "Sakhā sakhāraṃ paritāyamāno, bhujaṅgamaṃ kakkaṭako gahesī”ti.",
  "atk-s0513a3:2615_0": "Tattha kakkaṭamajjhapattoti kakkaṭakaṃ sampatto. Sakhā sakhāranti sahāyo sahāyaṃ.",
  "atk-s0513a3:2615_1": "“Sakaṃ sakhāra”ntipi pāṭho, attano sahāyanti attho. Paritāyamānoti rakkhamāno. Gahesīti",
  "atk-s0513a3:2615_2": "dutiyena aḷena gīvāyaṃ daḷhaṃ gahesi.",
  "atk-s0513a3:2616_0": "Atha naṃ kilametvā thokaṃ sithilamakāsi. Atha sappo “kakkaṭakā nāma neva kākamaṃsaṃ",
  "atk-s0513a3:2616_1": "khādanti, na sappamaṃsaṃ, atha kena nu kho kāraṇena ayaṃ amhe gaṇhī”ti cintetvā taṃ",
  "atk-s0513a3:2616_2": "pucchanto tatiyaṃ gāthamāha –",
  "atk-s0513a3:2617": "96.",
  "atk-s0513a3:2618": "“Na vāyasaṃ no pana kaṇhasappaṃ, ghāsatthiko kakkaṭako adeyya;",
  "atk-s0513a3:2619": "Pucchāmi taṃ āyatacakkhunetta, atha kissa hetumha ubho gahītā”ti.",
  "atk-s0513a3:2620": "Tattha ghāsatthikoti āhāratthiko hutvā. Adeyyātiādiyeyya, na-kārena yojetvā na gaṇhīti attho.",
  "atk-s0513a3:2621": "Taṃ sutvā kakkaṭako gahaṇakāraṇaṃ kathento dve gāthā abhāsi –",
  "atk-s0513a3:2622": "97.",
  "atk-s0513a3:2623": "“Ayaṃ puriso mama atthakāmo, yo maṃ gahetvāna dakāya neti;",
  "atk-s0513a3:2624": "Tasmiṃ mate dukkhamanappakaṃ me, ahañca eso ca ubho na homa.",
  "atk-s0513a3:2625": "98.",
  "atk-s0513a3:2626": "“Mamañca disvāna pavaddhakāyaṃ, sabbo jano hiṃsitumeva micche;",
  "atk-s0513a3:2627": "Sāduñca thūlañca muduñca maṃsaṃ, kākāpi maṃ disva viheṭhayeyyu”nti.",
  "atk-s0513a3:2628_0": "Tattha ayanti bodhisattaṃ niddisati. Atthakāmoti hitakāmo. Dakāya netīti yo maṃ sampiyāyamāno",
  "atk-s0513a3:2628_1": "uttarisāṭakena gahetvāna udakāya neti, attano vasanakasobbhaṃ pāpeti. Tasmiṃ mateti",
  "atk-s0513a3:2628_2": "sace so imasmiṃ ṭhāne marissati, etasmiṃ mate mama kāyikaṃ cetasikaṃ mahantaṃ dukkhaṃ",
  "atk-s0513a3:2628_3": "bhavissatīti dīpeti. Ubho na homāti dvepi janā na bhavissāma. Mamañca disvānāti gāthāya",
  "atk-s0513a3:2628_4": "ayamattho – idañca aparaṃ kāraṇaṃ, imasmiṃ mate anāthaṃ nippaccayaṃ maṃ pavaḍḍhitakāyaṃ",
  "atk-s0513a3:2628_5": "disvā sabbo jano “imassa kakkaṭakassa sāduñca thūlañca muduñca maṃsa”nti maṃ māretuṃ",
  "atk-s0513a3:2628_6": "iccheyya, na kevalañca jano manusso, tiracchānabhūtā kākāpi maṃ disvā viheṭhayeyyuṃ",
  "atk-s0513a3:2628_7": "viheseyyuṃ māreyyuṃ.",
  "atk-s0513a3:2629": "Taṃ sutvā sappo cintesi “ekenupāyena imaṃ vañcetvā kākañca attānañca mocessāmī”ti. Atha naṃ vañcetukāmo chaṭṭhaṃ gāthamāha –",
  "atk-s0513a3:2630": "99.",
  "atk-s0513a3:2631": "“Sacetassa hetumha ubho gahītā, uṭṭhātu pose visamāvamāmi;",
  "atk-s0513a3:2632": "Mamañca kākañca pamuñca khippaṃ, pure visaṃ gāḷhamupeti macca”nti.",
  "atk-s0513a3:2633_0": "Tattha sacetassa hetūti sace etassa kāraṇā. Uṭṭhātūti nibbiso hotu. Visamāvamāmīti",
  "atk-s0513a3:2633_1": "ahamassa visaṃ ākaḍḍhāmi, nibbisaṃ naṃ karomi. Pure visaṃ gāḷhamupeti maccanti imañhi",
  "atk-s0513a3:2633_2": "maccaṃ mayā anāvamiyamānaṃ visaṃ gāḷhaṃ balavaṃ hutvā upagaccheyya, taṃ yāva na upagacchati,",
  "atk-s0513a3:2633_3": "tāvadeva amhe dvepi jane khippaṃ muñcāti.",
  "atk-s0513a3:2634_0": "Taṃ sutvā kakkaṭako cintesi “ayaṃ ekenupāyena maṃ dvepi jane vissajjāpetvā palāyitukāmo,",
  "atk-s0513a3:2634_1": "mayhaṃ upāyakosallaṃ na jānāti, ahaṃ dāni yathā sappo sañcarituṃ sakkoti, evaṃ aḷaṃ",
  "atk-s0513a3:2634_2": "sithilaṃ karissāmi, kākaṃ pana neva vissajjessāmī”ti evaṃ cintetvā sattamaṃ gāthamāha –",
  "atk-s0513a3:2635": "100.",
  "atk-s0513a3:2636": "“Sappaṃ pamokkhāmi na tāva kākaṃ, paṭibandhako hohiti tāva kāko;",
  "atk-s0513a3:2637": "Purisañca disvāna sukhiṃ arogaṃ, kākaṃ pamokkhāmi yatheva sappa”nti.",
  "atk-s0513a3:2638": "Tattha paṭibandhakoti pāṭibhogo. Yatheva sappanti yathā bhavantaṃ sappaṃ muñcāmi, tathā kākaṃ pamokkhāmi, kevalaṃ tvaṃ imassa brāhmaṇassa sarīrato sīghaṃ visaṃ āvamāhīti.",
  "atk-s0513a3:2639_0": "Evañca pana vatvā tassa sukhasañcāraṇatthaṃ aḷaṃ sithilamakāsi. Sappo visaṃ āvamitvā",
  "atk-s0513a3:2639_1": "mahāsattassa sarīraṃ nibbisaṃ akāsi. So niddukkho uṭṭhāya pakativaṇṇeneva aṭṭhāsi.",
  "atk-s0513a3:2639_2": "Kakkaṭako “sace ime dvepi janā arogā bhavissanti, mayhaṃ sahāyassa vaḍḍhi nāma na",
  "atk-s0513a3:2639_3": "bhavissati, vināsessāmi ne”ti cintetvā kattarikāya uppalamakuḷaṃ viya aḷehi ubhinnampi",
  "atk-s0513a3:2639_4": "sīsaṃ kappetvā jīvitakkhayaṃ pāpesi. Kākīpi tamhā ṭhānā palāyi. Bodhisatto sappassa",
  "atk-s0513a3:2639_5": "sarīraṃ daṇḍake veṭhetvā gumbapiṭṭhe khipi. Suvaṇṇakakkaṭakaṃ sobbhe vissajjetvā",
  "atk-s0513a3:2639_6": "nhatvā sālindiyagāmameva gato. Tato paṭṭhāya kakkaṭakena saddhiṃ adhikataro vissāso ahosi.",
  "atk-s0513a3:2640": "Satthā imaṃ dhammadesanaṃ āharitvā saccāni pakāsetvā jātakaṃ samodhānento osānagāthamāha –",
  "atk-s0513a3:2641": "101.",
  "atk-s0513a3:2642": "“Kāko tadā devadatto ahosi, māro pana kaṇhasappo ahosi;",
  "atk-s0513a3:2643": "Ānandabhaddo kakkaṭako ahosi, ahaṃ tadā brāhmaṇo homi satthā”ti.",
  "atk-s0513a3:2644": "Saccapariyosāne bahū sotāpannādayo ahesuṃ. Kākī pana gāthāya na vuttā, sā ciñcamāṇavikā ahosīti.",
  "atk-s0513a3:2645": "Suvaṇṇakakkaṭakajātakavaṇṇanā catutthā.",
  "atk-s0513a3:2647": "[390] 5. Mayhakajātakavaṇṇanā",
  "atk-s0513a3:2648_0": "Sakuṇo mayhako nāmāti idaṃ satthā jetavane viharanto āgantukaseṭṭhiṃ ārabbha kathesi.",
  "atk-s0513a3:2648_1": "Sāvatthiyañhi āgantukaseṭṭhi nāma aḍḍho ahosi mahaddhano. So neva attanā bhoge bhuñji,",
  "atk-s0513a3:2648_2": "na paresaṃ adāsi, nānaggarase paṇīte bhojane upanīte taṃ na bhuñjati, bilaṅgadutiyaṃ",
  "atk-s0513a3:2648_3": "kaṇājakaṃ eva bhuñjati, dhūpitavāsitesu kāsikavatthesu upanītesu tāni hāretvā thūlathūlasāṭake",
  "atk-s0513a3:2648_4": "nivāseti, ājānīyayutte maṇikanakavicitte rathe upanīte tampi harāpetvā kattararathakena",
  "atk-s0513a3:2648_5": "gacchati, suvaṇṇacchatte dhāriyamāne taṃ apanetvā paṇṇacchattena dhāriyamānena. So",
  "atk-s0513a3:2648_6": "yāvajīvaṃ dānādīsu puññesu ekampi akatvā kālaṃ katvā roruvaniraye nibbatti. Tassa",
  "atk-s0513a3:2648_7": "aputtakaṃ sāpateyyaṃ rājabalaṃ sattahi rattidivasehi rājakulaṃ pavesesi. Tasmiṃ pavesite",
  "atk-s0513a3:2648_8": "rājā bhuttapātarāso jetavanaṃ gantvā satthāraṃ vanditvā nisinno “kiṃ, mahārāja, buddhupaṭṭhānaṃ",
  "atk-s0513a3:2648_9": "na karosī”ti vutte “bhante, sāvatthiyaṃ āgantukaseṭṭhino nāma kālakatassa assāmikadhane",
  "atk-s0513a3:2648_10": "amhākaṃ ghare āhariyamāneyeva satta rattidivasā gatā, so pana etaṃ dhanaṃ labhitvāpi",
  "atk-s0513a3:2648_11": "neva attanā paribhuñji, na paresaṃ adāsi, rakkhasapariggahitapokkharaṇī viyassa dhanaṃ",
  "atk-s0513a3:2648_12": "ahosi, so ekadivasampi paṇītabhojanādīnaṃ rasaṃ ananubhavitvāva maraṇamukhaṃ paviṭṭho,",
  "atk-s0513a3:2648_13": "evaṃ maccharī apuññasatto kiṃ katvā ettakaṃ dhanaṃ labhi, kena cassa bhogesu cittaṃ",
  "atk-s0513a3:2648_14": "na ramī”ti satthāraṃ pucchi. Satthā “mahārāja, dhanalābho ca, dhanaṃ laddhā aparibhuñjanakāraṇañca",
  "atk-s0513a3:2648_15": "teneva kata”nti vatvā tena yācito atītaṃ āhari.",
  "atk-s0513a3:2649_0": "Atīte bārāṇasiyaṃ brahmadatte rajjaṃ kārente bārāṇasiseṭṭhi assaddho ahosi maccharī,",
  "atk-s0513a3:2649_1": "na kassaci kiñci deti, na kañci saṅgaṇhāti. So ekadivasaṃ rājupaṭṭhānaṃ gacchanto",
  "atk-s0513a3:2649_2": "tagarasikhiṃ nāma paccekabuddhaṃ piṇḍāya carantaṃ disvā vanditvā “laddhā, bhante,",
  "atk-s0513a3:2649_3": "bhikkhā”ti pucchitvā “nanu carāma mahāseṭṭhī”ti vutte purisaṃ āṇāpesi “gaccha, imaṃ",
  "atk-s0513a3:2649_4": "amhākaṃ gharaṃ ānetvā mama pallaṅke nisīdāpetvā amhākaṃ paṭiyattabhattassa pattaṃ",
  "atk-s0513a3:2649_5": "pūretvā dāpehī”ti. So paccekabuddhaṃ gharaṃ netvā nisīdāpetvā seṭṭhibhariyāya ācikkhi.",
  "atk-s0513a3:2649_6": "Sā nānaggarasabhattassa pattaṃ pūretvā tassa adāsi. So bhattaṃ gahetvā seṭṭhinivesanā",
  "atk-s0513a3:2649_7": "nikkhamitvā antaravīthiyaṃ paṭipajji. Seṭṭhi rājakulato paccāgacchanto taṃ disvā",
  "atk-s0513a3:2649_8": "vanditvā “laddhaṃ, bhante, bhatta”nti pucchi. “Laddhaṃ mahāseṭṭhī”ti. So pattaṃ oloketvā",
  "atk-s0513a3:2649_9": "cittaṃ pasādetuṃ nāsakkhi, “imaṃ me bhattaṃ dāsā vā kammakarā vā bhuñjitvā dukkarampi",
  "atk-s0513a3:2649_10": "kammaṃ kareyyuṃ, aho vata me jānī”ti aparacetanaṃ paripuṇṇaṃ kātuṃ nāsakkhi. Dānañhi",
  "atk-s0513a3:2649_11": "nāma tisso cetanā paripuṇṇaṃ kātuṃ sakkontasseva mahapphalaṃ hoti.",
  "atk-s0513a3:2650": "“Pubbeva dānā sumanā bhavāma, dadampi ve attamanā bhavāma;",
  "atk-s0513a3:2651": "Datvāpi ve nānutappāma pacchā, tasmā hi amhaṃ daharā namiyyare. ;",
  "atk-s0513a3:2652": "“Pubbeva dānā sumano, dadaṃ cittaṃ pasādaye;",
  "atk-s0513a3:2653": "Datvā attamano hoti, esā yaññassa sampadā”. ;",
  "atk-s0513a3:2654_0": "Iti, mahārāja, āgantukaseṭṭhi tagarasikhipaccekabuddhassa dinnapaccayena bahuṃ dhanaṃ",
  "atk-s0513a3:2654_1": "labhi, datvā aparacetanaṃ paṇītaṃ kātuṃ asamatthatāya bhoge bhuñjituṃ nāsakkhīti.",
  "atk-s0513a3:2654_2": "“Puttaṃ pana kasmā na labhi, bhante”ti? Satthā “puttassa alabhanakāraṇampi teneva",
  "atk-s0513a3:2654_3": "kataṃ, mahārājā”ti vatvā tena yācito atītaṃ āhari.",
  "atk-s0513a3:2655_0": "Atīte bārāṇasiyaṃ brahmadatte rajjaṃ kārente bodhisatto asītikoṭivibhave seṭṭhikule",
  "atk-s0513a3:2655_1": "nibbattitvā vayappatto mātāpitūnaṃ accayena kaniṭṭhaṃ saṅgaṇhitvā kuṭumbaṃ vicārento",
  "atk-s0513a3:2655_2": "gharadvāre dānasālaṃ kāretvā mahādānaṃ pavattento agāraṃ ajjhāvasi. Athassa eko putto",
  "atk-s0513a3:2655_3": "jāyi. So tassa padasā gamanakāle kāmesu ādīnavaṃ nekkhamme cānisaṃsaṃ disvā saddhiṃ",
  "atk-s0513a3:2655_4": "puttadārena sabbaṃ gharavibhavaṃ kaniṭṭhassa niyyātetvā “appamatto dānaṃ pavattehī”ti",
  "atk-s0513a3:2655_5": "ovādaṃ datvā isipabbajjaṃ pabbajitvā abhiññā ca samāpattiyo ca nibbattetvā himavantapadese",
  "atk-s0513a3:2655_6": "vihāsi. Kaniṭṭhopissa ekaṃ puttaṃ paṭilabhi. So taṃ vaḍḍhantaṃ disvā cintesi “mama",
  "atk-s0513a3:2655_7": "bhātu putte jīvante kuṭumbaṃ bhinditvā dvidhā bhavissati, bhātu puttaṃ māressāmī”ti.",
  "atk-s0513a3:2655_8": "Atha naṃ ekadivasaṃ nadiyaṃ opilāpetvā māresi. Tamenaṃ nhatvā āgataṃ bhātu jāyā “kuhiṃ",
  "atk-s0513a3:2655_9": "mama putto”ti pucchi. “Nadiyaṃ udakaṃ kīḷi, atha naṃ udake vicinanto nāddasa”nti.",
  "atk-s0513a3:2655_10": "Sā roditvā kanditvā tuṇhī ahosi.",
  "atk-s0513a3:2656_0": "Bodhisatto taṃ pavattiṃ ñatvā “idaṃ kiccaṃ pākaṭaṃ karissāmī”ti ākāsenāgantvā bārāṇasiyaṃ",
  "atk-s0513a3:2656_1": "otaritvā sunivattho supāruto tassa gharadvāre ṭhatvā dānasālaṃ adisvā “dānasālāpi",
  "atk-s0513a3:2656_2": "iminā asappurisena nāsitā”ti cintesi. Kaniṭṭho tassa āgatabhāvaṃ ñatvā āgantvā mahāsattaṃ",
  "atk-s0513a3:2656_3": "vanditvā pāsādaṃ āropetvā subhojanaṃ bhojesi. So bhattakiccāvasāne sukhakathāya nisinno",
  "atk-s0513a3:2656_4": "“dārako na paññāyati, kahaṃ nu kho”ti pucchi. “Mato, bhante”ti. “Kena kāraṇenā”ti?",
  "atk-s0513a3:2656_5": "“Udakakīḷanaṭṭhāne asukakāraṇenāti na jānāmī”ti. “Kiṃ tvaṃ asappurisa na jānissasi,",
  "atk-s0513a3:2656_6": "tayā katakiccaṃ mayhaṃ pākaṭaṃ, nanu tvaṃ iminā nāma kāraṇena taṃ māresi, kiṃ nu",
  "atk-s0513a3:2656_7": "tvaṃ rājādīnaṃ vasena nassamānaṃ dhanaṃ rakkhituṃ sakkuṇeyyāsi, mayhakasakuṇassa",
  "atk-s0513a3:2656_8": "ca tuyhañca kiṃ nānākaraṇa”nti? Athassa mahāsatto buddhalīḷāya dhammaṃ desento imā gāthā abhāsi –",
  "atk-s0513a3:2657": "102.",
  "atk-s0513a3:2658": "“Sakuṇo mayhako nāma, girisānudarīcaro;",
  "atk-s0513a3:2659": "Pakkaṃ pipphalimāruyha, ‘mayhaṃ mayha’nti kandati.",
  "atk-s0513a3:2660": "103.",
  "atk-s0513a3:2661": "“Tassevaṃ vilapantassa, dijasaṅghā samāgatā;",
  "atk-s0513a3:2662": "Bhutvāna pipphaliṃ yanti, vilapatveva so dijo.",
  "atk-s0513a3:2663": "104.",
  "atk-s0513a3:2664": "“Evameva idhekacco, saṅgharitvā bahuṃ dhanaṃ;",
  "atk-s0513a3:2665": "Nevattano na ñātīnaṃ, yathodhiṃ paṭipajjati.",
  "atk-s0513a3:2666": "105.",
  "atk-s0513a3:2667": "“Na so acchādanaṃ bhattaṃ, na mālaṃ na vilepanaṃ;",
  "atk-s0513a3:2668": "Anubhoti sakiṃ kiñci, na saṅgaṇhāti ñātake.",
  "atk-s0513a3:2669": "106.",
  "atk-s0513a3:2670": "“Tassevaṃ vilapantassa, mayhaṃ mayhanti rakkhato;",
  "atk-s0513a3:2671": "Rājāno atha vā corā, dāyādā yeva appiyā;",
  "atk-s0513a3:2672": "Dhanamādāya gacchanti, vilapatveva so naro.",
  "atk-s0513a3:2673": "107.",
  "atk-s0513a3:2674": "“Dhīro bhoge adhigamma, saṅgaṇhāti ca ñātake;",
  "atk-s0513a3:2675": "Tena so kittiṃ pappoti, pecca sagge pamodatī”ti.",
  "atk-s0513a3:2676_0": "Tattha mayhakoti “mayhaṃ mayha”nti viravanavasena evaṃladdhanāmo. Girisānudarīsu",
  "atk-s0513a3:2676_1": "caratīti girisānudarīcaro. Pakkaṃ pipphalinti himavantapadese ekaṃ phalabharitaṃ",
  "atk-s0513a3:2676_2": "pipphalirukkhaṃ. Kandatīti dijagaṇe taṃ rukkhaṃ parivāretvā pakkāni khādante vāretuṃ",
  "atk-s0513a3:2676_3": "“mayhaṃ mayha”nti paridevanto vicarati. Tassevaṃ vilapantassāti tassa vilapantasseva.",
  "atk-s0513a3:2676_4": "Bhutvāna vipphaliṃ yantīti taṃ pipphalirukkhaṃ paribhuñjitvā aññaṃ phalasampannaṃ",
  "atk-s0513a3:2676_5": "rukkhaṃ gacchanti. Vilapatvevāti so pana dijo vilapatiyeva. Yathodhinti yathākoṭṭhāsaṃ,",
  "atk-s0513a3:2676_6": "mātāpitābhātubhaginīputtadhītādīnaṃ upabhogaparibhogavasena yo yo koṭṭhāso dātabbo,",
  "atk-s0513a3:2676_7": "taṃ taṃ na detīti attho.",
  "atk-s0513a3:2677_0": "Sakinti ekavārampi nānubhoti. “Saka”ntipi pāṭho, attano santakampīti attho. Na saṅgaṇhātīti",
  "atk-s0513a3:2677_1": "bhattacchādanabījanaṅgalādidānavasena na saṅgaṇhāti. Vilapatveva so naroti etesu",
  "atk-s0513a3:2677_2": "rājādīsu dhanaṃ gahetvā gacchantesu kevalaṃ so puriso vilapatiyeva. Dhīroti paṇḍito.",
  "atk-s0513a3:2677_3": "Saṅgaṇhātīti attano santikaṃ āgate dubbalañātake bhattacchādanabījanaṅgalādidānena",
  "atk-s0513a3:2677_4": "saṅgaṇhāti. Tenāti so puriso tena ñātisaṅgahena catuparisamajjhe kittiñca attano",
  "atk-s0513a3:2677_5": "vaṇṇabhaṇanañca pāpuṇāti, pecca sagge devanagare pamodati.",
  "atk-s0513a3:2678": "Evaṃ mahāsatto tassa dhammaṃ desetvā dānaṃ pākatikaṃ kāretvā himavantameva gantvā aparihīnajjhāno brahmalokūpago ahosi.",
  "atk-s0513a3:2679_0": "Satthā imaṃ dhammadesanaṃ āharitvā “iti kho, mahārāja, āgantukaseṭṭhi bhātu puttassa",
  "atk-s0513a3:2679_1": "māritattā ettakaṃ kālaṃ neva puttaṃ, na dhītaraṃ alabhī”ti vatvā jātakaṃ samodhānesi",
  "atk-s0513a3:2679_2": "– “tadā kaniṭṭho āgantukaseṭṭhi ahosi, jeṭṭhako pana ahameva ahosi”nti.",
  "atk-s0513a3:2680": "Mayhakajātakavaṇṇanā pañcamā.",
  "atk-s0513a3:2682": "[391] 6. Vijjādharajātakavaṇṇanā",
  "atk-s0513a3:2683_0": "Dubbaṇṇarūpanti idaṃ satthā jetavane viharanto lokatthacariyaṃ ārabbha kathesi. Vatthu",
  "atk-s0513a3:2683_1": "mahākaṇhajātake āvi bhavissati. Tadā pana satthā “na, bhikkhave, idāneva, pubbepi",
  "atk-s0513a3:2683_2": "tathāgato lokatthacariyaṃ cariyevā”ti vatvā atītaṃ āhari.",
  "atk-s0513a3:2684_0": "Atīte bārāṇasiyaṃ brahmadatte rajjaṃ kārente bodhisatto sakko ahosi. Tadā eko vijjādharo",
  "atk-s0513a3:2684_1": "vijjaṃ parivattetvā aḍḍharattasamaye āgantvā bārāṇasirañño aggamahesiyā saddhiṃ aticarati,",
  "atk-s0513a3:2684_2": "tassā paricārikāyo sañjāniṃsu. Sā sayameva rājānaṃ upasaṅkamitvā “deva, eko puriso",
  "atk-s0513a3:2684_3": "aḍḍharattasamaye sirigabbhaṃ pavisitvā maṃ dūsetī”ti āha. “Sakkhissasi pana kiñci",
  "atk-s0513a3:2684_4": "saññāṇaṃ kātu”nti? “Sakkomi, devā”ti sā jātihiṅgulikapātiṃ āharāpetvā tassa purisassa",
  "atk-s0513a3:2684_5": "rattiṃ āgantvā abhiramitvā gacchantassa piṭṭhiyaṃ pañcaṅgulikaṃ datvā pātova rañño",
  "atk-s0513a3:2684_6": "ārocesi. Rājā manusse āṇāpesi “gacchatha, sabbadisāsu oloketvā piṭṭhiyaṃ katajātihiṅgulapañcaṅgulikapurisaṃ",
  "atk-s0513a3:2684_7": "gaṇhathā”ti. Vijjādharopi rattiṃ anācāraṃ katvā divā susāne sūriyaṃ namassanto ekapādena",
  "atk-s0513a3:2684_8": "tiṭṭhati. Rājapurisā taṃ disvā parivārayiṃsu. So “pākaṭaṃ me kammaṃ jāta”nti vijjaṃ",
  "atk-s0513a3:2684_9": "parivattetvā ākāsena uppatitvā gato.",
  "atk-s0513a3:2685_0": "Rājā taṃ disvā āgatapurise “addasathā”ti pucchi. “Āma, addasāmā”ti. “Ko nāmeso”ti?",
  "atk-s0513a3:2685_1": "“Pabbajito, devā”ti. “So hi rattiṃ anācāraṃ katvā divā pabbajitavesena vasati”. Rājā",
  "atk-s0513a3:2685_2": "“ime divā samaṇavesena caritvā rattiṃ anācāraṃ karontī”ti pabbajitānaṃ kujjhitvā",
  "atk-s0513a3:2685_3": "micchāgahaṇaṃ gahetvā “mayhaṃ vijitā ime sabbe pabbajitā palāyantu, diṭṭhadiṭṭhaṭṭhāne",
  "atk-s0513a3:2685_4": "rājāṇaṃ karissantū”ti bheriṃ carāpesi. Tiyojanasatikā kāsiraṭṭhā palāyitvā sabbe",
  "atk-s0513a3:2685_5": "pabbajitā aññarājadhāniyo agamiṃsu. Sakalakāsiraṭṭhe manussānaṃ ovādadāyako ekopi",
  "atk-s0513a3:2685_6": "dhammikasamaṇabrāhmaṇo nāhosi. Anovādakā manussā pharusā ahesuṃ, dānasīlavimukhā",
  "atk-s0513a3:2685_7": "matamatā yebhuyyena apāye nibbattiṃsu, sagge nibbattanakā nāma nāhesuṃ.",
  "atk-s0513a3:2686_0": "Sakko nave devaputte apassanto “kiṃ nu kho kāraṇa”nti āvajjetvā vijjādharaṃ nissāya",
  "atk-s0513a3:2686_1": "bārāṇasiraññā kuddhena micchāgahaṇaṃ gahetvā pabbajitānaṃ raṭṭhā pabbājitabhāvaṃ",
  "atk-s0513a3:2686_2": "ñatvā “ṭhapetvā maṃ añño imassa rañño micchāgahaṇaṃ bhindituṃ samattho nāma natthi,",
  "atk-s0513a3:2686_3": "rañño ca raṭṭhavāsīnañca avassayo bhavissāmī”ti cintetvā nandamūlapabbhāre paccekabuddhānaṃ",
  "atk-s0513a3:2686_4": "santikaṃ gantvā vanditvā “bhante, mayhaṃ ekaṃ mahallakaṃ paccekabuddhaṃ detha, kāsiraṭṭhaṃ",
  "atk-s0513a3:2686_5": "pasādessāmī”ti āha. So saṅghattherameva labhi, athassa pattacīvaraṃ gahetvā taṃ purato",
  "atk-s0513a3:2686_6": "katvā sayaṃ pacchato hutvā sirasmiṃ añjaliṃ ṭhapetvā paccekabuddhaṃ namassanto uttamarūpadharo",
  "atk-s0513a3:2686_7": "māṇavako hutvā sakalanagarassa matthakena tikkhattuṃ vicaritvā rājadvāraṃ āgantvā",
  "atk-s0513a3:2686_8": "ākāse aṭṭhāsi. Amaccā rañño ārocesuṃ “deva, abhirūpo māṇavako ekaṃ samaṇaṃ ānetvā",
  "atk-s0513a3:2686_9": "rājadvāre ākāse ṭhito”ti. Rājā āsanā uṭṭhāya sīhapañjare ṭhatvā “māṇavaka, kasmā",
  "atk-s0513a3:2686_10": "tvaṃ abhirūpo samāno etassa virūpassa samaṇassa pattacīvaraṃ gahetvā namassamāno",
  "atk-s0513a3:2686_11": "ṭhito”ti tena saddhiṃ sallapanto paṭhamaṃ gāthamāha –",
  "atk-s0513a3:2687": "108.",
  "atk-s0513a3:2688": "“Dubbaṇṇarūpaṃ tuvamariyavaṇṇī, purakkhatvā pañjaliko namassasi;",
  "atk-s0513a3:2689": "Seyyo nu teso udavā sarikkho, nāmaṃ parassattano cāpi brūhī”ti.",
  "atk-s0513a3:2690_0": "Tattha ariyavaṇṇīti sundararūpo. Seyyo nu tesoti eso virūpo pabbajito kiṃ nu tayā",
  "atk-s0513a3:2690_1": "uttaritaro, udāhu sarikkho. Nāmaṃ parassattano cāpīti etassa parassa ca attano ca",
  "atk-s0513a3:2690_2": "nāmaṃ brūhīti pucchati.",
  "atk-s0513a3:2691": "Atha naṃ sakko “mahārāja, samaṇā nāma garuṭṭhāniyā, tena me nāmaṃ lapituṃ na labbhati, mayhaṃ pana te nāmaṃ kathessāmī”ti vatvā dutiyaṃ gāthamāha –",
  "atk-s0513a3:2692": "109.",
  "atk-s0513a3:2693": "“Na nāmagottaṃ gaṇhanti rāja, sammaggatānujjugatāna devā;",
  "atk-s0513a3:2694": "Ahañca te nāmadheyyaṃ vadāmi, sakkohamasmī tidasānamindo”ti.",
  "atk-s0513a3:2695_0": "Tattha sammaggatānujjugatāna devāti mahārāja, sabbasaṅkhāre yathā sabhāvasarasavasena",
  "atk-s0513a3:2695_1": "sammasitvā aggaphalaṃ arahattaṃ pattattā sammaggatānaṃ, ujunā ca aṭṭhaṅgikena maggena",
  "atk-s0513a3:2695_2": "nibbānaṃ gatattā ujugatānaṃ mahākhīṇāsavānaṃ upapattidevehi uttaritarānaṃ visuddhidevānaṃ",
  "atk-s0513a3:2695_3": "upapattidevā nāmagottaṃ na gaṇhanti. Ahañca te nāmadheyyanti apica ahaṃ attano nāmadheyyaṃ tuyhaṃ kathemi.",
  "atk-s0513a3:2696": "Taṃ sutvā rājā tatiyagāthāya bhikkhunamassane ānisaṃsaṃ pucchi –",
  "atk-s0513a3:2697": "110.",
  "atk-s0513a3:2698": "“Yo disvā bhikkhuṃ caraṇūpapannaṃ, purakkhatvā pañjaliko namassati;",
  "atk-s0513a3:2699": "Pucchāmi taṃ devarājetamatthaṃ, ito cuto kiṃ labhate sukhaṃ so”ti.",
  "atk-s0513a3:2700": "Sakko catutthagāthāya kathesi –",
  "atk-s0513a3:2701": "111.",
  "atk-s0513a3:2702": "“Yo disvā bhikkhuṃ caraṇūpapannaṃ, purakkhatvā pañjaliko namassati;",
  "atk-s0513a3:2703": "Diṭṭheva dhamme labhate pasaṃsaṃ, saggañca so yāti sarīrabhedā”ti.",
  "atk-s0513a3:2704_0": "Tattha bhikkhunti bhinnakilesaṃ parisuddhapuggalaṃ. Caraṇūpapannanti sīlacaraṇena",
  "atk-s0513a3:2704_1": "upetaṃ. Diṭṭheva dhammeti na kevalaṃ ito cutoyeva, imasmiṃ pana attabhāve so pasaṃsaṃ",
  "atk-s0513a3:2704_2": "labhati, pasaṃsāsukhaṃ vindatīti.",
  "atk-s0513a3:2705": "Rājā sakkassa kathaṃ sutvā attano micchāgahaṇaṃ bhinditvā tuṭṭhamānaso pañcamaṃ gāthamāha –",
  "atk-s0513a3:2706": "112.",
  "atk-s0513a3:2707": "“Lakkhī vata me udapādi ajja, yaṃ vāsavaṃ bhūtapatiddasāma;",
  "atk-s0513a3:2708": "Bhikkhuñca disvāna tuvañca sakka, kāhāmi puññāni anappakānī”ti.",
  "atk-s0513a3:2709_0": "Tattha lakkhīti sirī, paññātipi vadanti. Idaṃ vuttaṃ hoti – ajja mama tava vacanaṃ",
  "atk-s0513a3:2709_1": "suṇantasseva kusalākusalavipākajānanapaññā udapādīti. Yanti nipātamattaṃ. Bhūtapatiddasāmāti",
  "atk-s0513a3:2709_2": "bhūtapatiṃ addasāma.",
  "atk-s0513a3:2710": "Taṃ sutvā sakko paṇḍitassa thutiṃ karonto chaṭṭhaṃ gāthamāha –",
  "atk-s0513a3:2711": "113.",
  "atk-s0513a3:2712": "“Addhā have sevitabbā sapaññā, bahussutā ye bahuṭhānacintino;",
  "atk-s0513a3:2713": "Bhikkhuñca disvāna mamañca rāja, karohi puññāni anappakānī”ti.",
  "atk-s0513a3:2714": "Tattha bahuṭhānacintinoti bahūni kāraṇāni cintanasamatthā.",
  "atk-s0513a3:2715": "Taṃ sutvā rājā osānagāthamāha –",
  "atk-s0513a3:2716": "114.",
  "atk-s0513a3:2717": "“Akkodhano niccapasannacitto, sabbātithīyācayogo bhavitvā;",
  "atk-s0513a3:2718": "Nihacca mānaṃ abhivādayissaṃ, sutvāna devinda subhāsitānī”ti.",
  "atk-s0513a3:2719_0": "Tattha sabbātithīyācayogo bhavitvāti sabbesaṃ atithīnaṃ āgatānaṃ āgantukānaṃ yaṃ",
  "atk-s0513a3:2719_1": "yaṃ te yācanti, tassa tassa yutto anucchaviko bhavitvā, sabbaṃ tehi yācitayācitaṃ",
  "atk-s0513a3:2719_2": "dadamānoti attho. Sutvāna devinda subhāsitānīti tava subhāsitāni sutvā ahaṃ evarūpo",
  "atk-s0513a3:2719_3": "bhavissāmīti vadati.",
  "atk-s0513a3:2720_0": "Evañca pana vatvā pāsādā oruyha paccekabuddhaṃ vanditvā ekamantaṃ aṭṭhāsi. Paccekabuddho",
  "atk-s0513a3:2720_1": "ākāse pallaṅkena nisīditvā “mahārāja, vijjādharo na samaṇo, tvaṃ ito paṭṭhāya ‘atuccho",
  "atk-s0513a3:2720_2": "loko, atthi dhammikasamaṇabrāhmaṇā’ti ñatvā dānaṃ dehi, sīlaṃ rakkha, uposathakammaṃ",
  "atk-s0513a3:2720_3": "karohī”ti rājānaṃ ovadi. Sakkopi sakkānubhāvena ākāse ṭhatvā “ito paṭṭhāya appamattā",
  "atk-s0513a3:2720_4": "hothā”ti nāgarānaṃ ovādaṃ datvā “palātā samaṇabrāhmaṇā āgacchantū”ti bheriṃ carāpesi.",
  "atk-s0513a3:2720_5": "Atha te ubhopi sakaṭṭhānameva agamaṃsu. Rājā tassa ovāde ṭhatvā dānādīni puññāni akāsi.",
  "atk-s0513a3:2721": "Satthā imaṃ dhammadesanaṃ āharitvā jātakaṃ samodhānesi – “tadā paccekabuddho parinibbuto, rājā ānando ahosi, sakko pana ahameva ahosi”nti.",
  "atk-s0513a3:2722": "Vijjādharajātakavaṇṇanā chaṭṭhā.",
  "atk-s0513a3:2724": "[392] 7. Siṅghapupphajātakavaṇṇanā",
  "atk-s0513a3:2725_0": "Yametanti idaṃ satthā jetavane viharanto aññataraṃ bhikkhuṃ ārabbha kathesi. So kira",
  "atk-s0513a3:2725_1": "jetavanā nikkhamitvā kosalaraṭṭhe aññataraṃ araññaṃ nissāya viharanto ekadivasaṃ",
  "atk-s0513a3:2725_2": "padumasaraṃ otaritvā supupphitapadumaṃ disvā adhovāte ṭhatvā upasiṅghi. Atha naṃ",
  "atk-s0513a3:2725_3": "tasmiṃ vane adhivatthā devatā “mārisa, tvaṃ gandhatheno nāma, idaṃ te ekaṃ theyyaṅga”nti",
  "atk-s0513a3:2725_4": "saṃvejesi. So tāya saṃvejito puna jetavanaṃ āgantvā satthāraṃ vanditvā nisinno “kahaṃ",
  "atk-s0513a3:2725_5": "bhikkhu nivutthosī”ti puṭṭho “asukavanasaṇḍe nāma, tattha ca maṃ devatā evaṃ nāma",
  "atk-s0513a3:2725_6": "saṃvejesī”ti āha. Atha naṃ satthā “na kho bhikkhu pupphaṃ upasiṅghanto tvameva devatāya",
  "atk-s0513a3:2725_7": "saṃvejito, porāṇakapaṇḍitāpi saṃvejitapubbā”ti vatvā tena yācito atītaṃ āhari.",
  "atk-s0513a3:2726_0": "Atīte bārāṇasiyaṃ brahmadatte rajjaṃ kārente bodhisatto ekasmiṃ kāsikagāme brāhmaṇakule",
  "atk-s0513a3:2726_1": "nibbattitvā vayappatto takkasilāyaṃ uggahitasippo aparabhāge isipabbajjaṃ pabbajitvā",
  "atk-s0513a3:2726_2": "ekaṃ padumasaraṃ nissāya upavasanto ekadivasaṃ saraṃ otaritvā supupphitapadumaṃ upasiṅghamāno",
  "atk-s0513a3:2726_3": "aṭṭhāsi. Atha naṃ ekā devadhītā rukkhakkhandhavivare ṭhatvā saṃvejayamānā paṭhamaṃ gāthamāha –",
  "atk-s0513a3:2727": "115.",
  "atk-s0513a3:2728": "“Yametaṃ vārijaṃ pupphaṃ, adinnaṃ upasiṅghasi;",
  "atk-s0513a3:2729": "Ekaṅgametaṃ theyyānaṃ, gandhathenosi mārisā”ti.",
  "atk-s0513a3:2730": "Tattha ekaṅgametanti ekakoṭṭhāso esa.",
  "atk-s0513a3:2731": "Tato bodhisatto dutiyaṃ gāthamāha –",
  "atk-s0513a3:2732": "116.",
  "atk-s0513a3:2733": "“Na harāmi na bhañjāmi, ārā siṅghāmi vārijaṃ;",
  "atk-s0513a3:2734": "Atha kena nu vaṇṇena, gandhathenoti vuccatī”ti.",
  "atk-s0513a3:2735": "Tattha ārā siṅghāmīti dūre ṭhito ghāyāmi. Vaṇṇenāti kāraṇena.",
  "atk-s0513a3:2736_0": "Tasmiṃ khaṇe eko puriso tasmiṃ sare bhisāni ceva khaṇati, puṇḍarīkāni ca bhañjati.",
  "atk-s0513a3:2736_1": "Bodhisatto taṃ disvā “maṃ ārā ṭhatvā upasiṅghantaṃ ‘coro’ti vadasi, etaṃ purisaṃ",
  "atk-s0513a3:2736_2": "kasmā na bhaṇasī”ti tāya saddhiṃ sallapanto tatiyaṃ gāthamāha –",
  "atk-s0513a3:2737": "117.",
  "atk-s0513a3:2738": "“Yoyaṃ bhisāni khaṇati, puṇḍarīkāni bhañjati;",
  "atk-s0513a3:2739": "Evaṃ ākiṇṇakammanto, kasmā eso na vuccatī”ti.",
  "atk-s0513a3:2740": "Tattha ākiṇṇakammantoti kakkhaḷakammanto dāruṇakammanto.",
  "atk-s0513a3:2741": "Athassa avacanakāraṇaṃ ācikkhantī devatā catutthapañcamagāthā abhāsi –",
  "atk-s0513a3:2742": "118.",
  "atk-s0513a3:2743": "“Ākiṇṇaluddo puriso, dhāticelaṃva makkhito;",
  "atk-s0513a3:2744": "Tasmiṃ me vacanaṃ natthi, tañcārahāmi vattave.",
  "atk-s0513a3:2745": "119.",
  "atk-s0513a3:2746": "“Anaṅgaṇassa posassa, niccaṃ sucigavesino;",
  "atk-s0513a3:2747": "Vālaggamattaṃ pāpassa, abbhāmattaṃva khāyatī”ti.",
  "atk-s0513a3:2748_0": "Tattha dhāticelaṃvāti kheḷasiṅghāṇikamuttagūthamakkhitaṃ dhātidāsiyā nivatthacelaṃ",
  "atk-s0513a3:2748_1": "viya ayaṃ pāpamakkhitoyeva, tena kāraṇena tasmiṃ mama vacanaṃ natthi. Tañcārahāmīti",
  "atk-s0513a3:2748_2": "samaṇā pana ovādakkhamā honti piyasīlā, tasmā taṃ appamattakampi ayuttaṃ karontaṃ",
  "atk-s0513a3:2748_3": "vattuṃ arahāmi samaṇāti. Anaṅgaṇassāti niddosassa tumhādisassa. Abbhāmattaṃva khāyatīti",
  "atk-s0513a3:2748_4": "mahāmeghappamāṇaṃ hutvā upaṭṭhāti, idāni kasmā evarūpaṃ dosaṃ abbohārikaṃ karosīti.",
  "atk-s0513a3:2749": "Tāya pana saṃvejito bodhisatto saṃvegappatto chaṭṭhaṃ gāthamāha –",
  "atk-s0513a3:2750": "120.",
  "atk-s0513a3:2751": "“Addhā maṃ yakkha jānāsi, atho maṃ anukampasi;",
  "atk-s0513a3:2752": "Punapi yakkha vajjāsi, yadā passasi edisa”nti.",
  "atk-s0513a3:2753": "Tattha yakkhāti devataṃ ālapati. Vajjāsīti vadeyyāsi. Yadā passasi edisanti yadā mama evarūpaṃ dosaṃ passasi, tadā evaṃ mama vadeyyāsīti vadati.",
  "atk-s0513a3:2754": "Athassa sā devadhītā sattamaṃ gāthamāha –",
  "atk-s0513a3:2755": "121.",
  "atk-s0513a3:2756": "“Neva taṃ upajīvāmi, napi te bhatakāmhase;",
  "atk-s0513a3:2757": "Tvameva bhikkhu jāneyya, yena gaccheyya suggati”nti.",
  "atk-s0513a3:2758_0": "Tattha bhatakāmhaseti tava bhatihatā kammakarāpi na homa. Kiṃkāraṇā taṃ sabbakālaṃ",
  "atk-s0513a3:2758_1": "rakkhamānā vicarissāmāti dīpeti. Yena gaccheyyāti bhikkhu yena kammena tvaṃ sugatiṃ",
  "atk-s0513a3:2758_2": "gaccheyyāsi, tvameva taṃ jāneyyāsīti.",
  "atk-s0513a3:2759": "Evaṃ sā tassa ovādaṃ datvā attano vimānameva paviṭṭhā. Bodhisattopi jhānaṃ nibbattetvā brahmalokaparāyaṇo ahosi.",
  "atk-s0513a3:2760": "Satthā imaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne so bhikkhu sotāpattiphale patiṭṭhahi.",
  "atk-s0513a3:2761": "Tadā devadhītā uppalavaṇṇā ahosi, tāpaso pana ahameva ahosinti.",
  "atk-s0513a3:2762": "Siṅghapupphajātakavaṇṇanā sattamā.",
  "atk-s0513a3:2764": "[393] 8. Vighāsādajātakavaṇṇanā",
  "atk-s0513a3:2765_0": "Susukhaṃ vata jīvantīti idaṃ satthā pubbārāme viharanto keḷisīlake bhikkhū ārabbha",
  "atk-s0513a3:2765_1": "kathesi. Tesu hi mahāmoggallānattherena pāsādaṃ kampetvā saṃvejitesu dhammasabhāyaṃ",
  "atk-s0513a3:2765_2": "bhikkhū tesaṃ aguṇaṃ kathentā nisīdiṃsu. Satthā āgantvā “kāya nuttha, bhikkhave,",
  "atk-s0513a3:2765_3": "etarahi kathāya sannisinnā”ti pucchitvā “imāya nāmā”ti vutte “na, bhikkhave, idāneva,",
  "atk-s0513a3:2765_4": "pubbepete keḷisīlakāyevā”ti vatvā atītaṃ āhari.",
  "atk-s0513a3:2766_0": "Atīte bārāṇasiyaṃ brahmadatte rajjaṃ kārente bodhisatto sakko ahosi. Atha aññatarasmiṃ",
  "atk-s0513a3:2766_1": "kāsikagāme satta bhātaro kāmesu dosaṃ disvā nikkhamitvā isipabbajjaṃ pabbajitvā majjhāraññe",
  "atk-s0513a3:2766_2": "vasantā yoge yogaṃ akatvā kāyadaḷhībahulā hutvā nānappakāraṃ kīḷaṃ kīḷantā cariṃsu.",
  "atk-s0513a3:2766_3": "Sakko devarājā “ime saṃvejessāmī”ti suko hutvā tesaṃ vasanaṭṭhānaṃ āgantvā ekasmiṃ",
  "atk-s0513a3:2766_4": "rukkhe nilīyitvā te saṃvejento paṭhamaṃ gāthamāha –",
  "atk-s0513a3:2767": "122.",
  "atk-s0513a3:2768": "“Susukhaṃ vata jīvanti, ye janā vighāsādino;",
  "atk-s0513a3:2769": "Diṭṭheva dhamme pāsaṃsā, samparāye ca suggatī”ti.",
  "atk-s0513a3:2770_0": "Tattha vighāsādinoti bhuttātirekaṃ bhuñjante sandhāyāha. Diṭṭheva dhammeti ye evarūpā,",
  "atk-s0513a3:2770_1": "te diṭṭheva dhamme pāsaṃsā, samparāye ca tesaṃ sugati hoti, sagge uppajjantīti adhippāyena vadati.",
  "atk-s0513a3:2771": "Atha tesu eko tassa vacanaṃ sutvā avasese āmantetvā dutiyaṃ gāthamāha –",
  "atk-s0513a3:2772": "123.",
  "atk-s0513a3:2773": "“Sukassa bhāsamānassa, na nisāmetha paṇḍitā;",
  "atk-s0513a3:2774": "Idaṃ suṇātha sodariyā, amhevāyaṃ pasaṃsatī”ti.",
  "atk-s0513a3:2775": "Tattha bhāsamānassāti mānusikāya vācāya bhaṇantassa. Na nisāmethāti na suṇātha. Idaṃ suṇāthāti idamassa vacanaṃ suṇātha. Sodariyāti samāne udare vutthabhāvena te ālapanto āha.",
  "atk-s0513a3:2776": "Atha ne paṭikkhipanto suko tatiyaṃ gāthamāha –",
  "atk-s0513a3:2777": "124.",
  "atk-s0513a3:2778": "“Nāhaṃ tumhe pasaṃsāmi, kuṇapādā suṇātha me;",
  "atk-s0513a3:2779": "Ucchiṭṭhabhojino tumhe, na tumhe vighāsādino”ti.",
  "atk-s0513a3:2780": "Tattha kuṇapādāti kuṇapakhādakāti te ālapati.",
  "atk-s0513a3:2781": "Te tassa vacanaṃ sutvā sabbepi catutthaṃ gāthamāhaṃsu –",
  "atk-s0513a3:2782": "125.",
  "atk-s0513a3:2783": "“Sattavassā pabbajitā, majjhāraññe sikhaṇḍino;",
  "atk-s0513a3:2784": "Vighāseneva yāpentā, mayañce bhoto gārayhā;",
  "atk-s0513a3:2785": "Ke nu bhoto pasaṃsiyā”ti.",
  "atk-s0513a3:2786": "Tattha sikhaṇḍinoti cūḷāya samannāgatā. Vighāsenevāti ettakaṃ kālaṃ satta vassāni sīhabyagghavighāseneva yāpentā yadi bhoto gārayhā, atha ke nu te pasaṃsiyāti.",
  "atk-s0513a3:2787": "Te lajjāpento mahāsatto pañcamaṃ gāthamāha –",
  "atk-s0513a3:2788": "126.",
  "atk-s0513a3:2789": "“Tumhe sīhānaṃ byagghānaṃ, vāḷānañcāvasiṭṭhakaṃ;",
  "atk-s0513a3:2790": "Ucchiṭṭheneva yāpentā, maññivho vighāsādino”ti.",
  "atk-s0513a3:2791": "Tattha vāḷānañcāvasiṭṭhakanti sesavāḷamigānañca avasiṭṭhakaṃ ucchiṭṭhabhojanaṃ.",
  "atk-s0513a3:2792": "Taṃ sutvā tāpasā “sace mayaṃ na vighāsādā, atha ke carahi te vighāsādā”ti? Atha tesaṃ so tamatthaṃ ācikkhanto chaṭṭhaṃ gāthamāha –",
  "atk-s0513a3:2793": "127.",
  "atk-s0513a3:2794": "“Ye brāhmaṇassa samaṇassa, aññassa vā vanibbino;",
  "atk-s0513a3:2795": "Datvāva sesaṃ bhuñjanti, te janā vighāsādino”ti.",
  "atk-s0513a3:2796": "Tattha vanibbinoti taṃ taṃ bhaṇḍaṃ yācanakassa. Evaṃ te lajjāpetvā mahāsatto sakaṭṭhānameva gato.",
  "atk-s0513a3:2797": "Satthā imaṃ dhammadesanaṃ āharitvā jātakaṃ samodhānesi – “tadā satta bhātaro ime keḷisīlakā bhikkhū ahesuṃ, sakko pana ahameva ahosi”nti.",
  "atk-s0513a3:2798": "Vighāsādajātakavaṇṇanā aṭṭhamā.",
  "atk-s0513a3:2800": "[394] 9. Vaṭṭakajātakavaṇṇanā",
  "atk-s0513a3:2801_0": "Paṇītanti idaṃ satthā jetavane viharanto ekaṃ lolabhikkhuṃ ārabbha kathesi. Tañhi",
  "atk-s0513a3:2801_1": "satthā “saccaṃ kira tvaṃ bhikkhu lolo”ti pucchitvā “āma, bhante”ti vutte “na kho",
  "atk-s0513a3:2801_2": "bhikkhu idāneva lolo, pubbepi tvaṃ loloyeva, lolatāya pana bārāṇasiyaṃ hatthigavāssapurisakuṇapehi",
  "atk-s0513a3:2801_3": "atitto ‘ito uttaritaraṃ labhissāmī’ti araññaṃ paviṭṭhosī”ti vatvā atītaṃ āhari.",
  "atk-s0513a3:2802_0": "Atīte bārāṇasiyaṃ brahmadatte rajjaṃ kārente bodhisatto vaṭṭakayoniyaṃ nibbattitvā",
  "atk-s0513a3:2802_1": "araññe lūkhatiṇabījāhāro vasi. Tadā bārāṇasiyaṃ eko lolakāko hatthikuṇapādīhi atitto",
  "atk-s0513a3:2802_2": "“ito uttaritaraṃ labhissāmī”ti araññaṃ pavisitvā phalāphalaṃ khādanto bodhisattaṃ",
  "atk-s0513a3:2802_3": "disvā “ayaṃ vaṭṭako ativiya thūlasarīro, madhuraṃ gocaraṃ khādati maññe, etassa gocaraṃ",
  "atk-s0513a3:2802_4": "pucchitvā taṃ khāditvā ahampi thūlo bhavissāmī”ti cintetvā bodhisattassa uparibhāge",
  "atk-s0513a3:2802_5": "sākhāya nilīyitvā bodhisattaṃ pucchi “bho vaṭṭaka, kiṃ nāma paṇītāhāraṃ bhuñjasi,",
  "atk-s0513a3:2802_6": "thūlasarīro ahosī”ti? Bodhisatto tena pucchito tena saddhiṃ paṭisanthāraṃ karonto",
  "atk-s0513a3:2802_7": "paṭhamaṃ gāthamāha –",
  "atk-s0513a3:2803": "128.",
  "atk-s0513a3:2804": "“Paṇītaṃ bhuñjase bhattaṃ, sappitelañca mātula;",
  "atk-s0513a3:2805": "Atha kena nu vaṇṇena, kiso tvamasi vāyasā”ti.",
  "atk-s0513a3:2806": "Tattha bhattanti manussānaṃ bhojananiyāmena paṭiyāditabhattaṃ. Mātulāti taṃ piyasamudācārena ālapati. Kisoti appamaṃsalohito.",
  "atk-s0513a3:2807": "Tassa vacanaṃ sutvā kāko tisso gāthā abhāsi –",
  "atk-s0513a3:2808": "129.",
  "atk-s0513a3:2809": "“Amittamajjhe vasato, tesu āmisamesato;",
  "atk-s0513a3:2810": "Niccaṃ ubbiggahadayassa, kuto kākassa daḷhiyaṃ.",
  "atk-s0513a3:2811": "130.",
  "atk-s0513a3:2812": "“Niccaṃ ubbegino kākā, dhaṅkā pāpena kammunā;",
  "atk-s0513a3:2813": "Laddho piṇḍo na pīṇeti, kiso tenasmi vaṭṭaka.",
  "atk-s0513a3:2814": "131.",
  "atk-s0513a3:2815": "“Lūkhāni tiṇabījāni, appasnehāni bhuñjasi;",
  "atk-s0513a3:2816": "Atha kena nu vaṇṇena, thūlo tvamasi vaṭṭakā”ti.",
  "atk-s0513a3:2817_0": "Tattha daḷhiyanti evarūpassa mayhaṃ kākassa kuto daḷhībhāvo, kuto thūlanti attho.",
  "atk-s0513a3:2817_1": "Ubbeginoti ubbegavanto. Dhaṅkāti kākānameva nāmaṃ. Pāpena kammunā laddhoti kākena",
  "atk-s0513a3:2817_2": "manussasantakavilumpanasaṅkhātena pāpena kammena laddho piṇḍo. Na pīṇetīti na tappeti.",
  "atk-s0513a3:2817_3": "Tenasmīti tena kāraṇenāhaṃ kiso asmi. Appasnehānīti mandojāni. Idaṃ kāko bodhisattaṃ",
  "atk-s0513a3:2817_4": "“paṇītabhojanaṃ khādatī”ti saññī hutvāpi vaṭṭakānaṃ gahitagocaraṃ pucchanto āha.",
  "atk-s0513a3:2818": "Taṃ sutvā bodhisatto attano thūlabhāvakāraṇaṃ kathento imā gāthā abhāsi –",
  "atk-s0513a3:2819": "132.",
  "atk-s0513a3:2820": "“Appicchā appacintāya, adūragamanena ca;",
  "atk-s0513a3:2821": "Laddhāladdhena yāpento, thūlo tenasmi vāyasa.",
  "atk-s0513a3:2822": "133.",
  "atk-s0513a3:2823": "“Appicchassa hi posassa, appacintasukhassa ca;",
  "atk-s0513a3:2824": "Susaṅgahitamānassa, vuttī susamudānayā”ti.",
  "atk-s0513a3:2825_0": "Tattha appicchāti āhāresu appicchatāya nittaṇhatāya, kevalaṃ sarīrayāpanavaseneva",
  "atk-s0513a3:2825_1": "āhārāharaṇatāyāti attho. Appacintāyāti “ajja kahaṃ āhāraṃ labhissāmi, sve kaha”nti",
  "atk-s0513a3:2825_2": "evaṃ āhāracintāya abhāvena. Adūragamanena cāti “asukasmiṃ nāma ṭhāne madhuraṃ labhissāmī”ti",
  "atk-s0513a3:2825_3": "cintetvā avidūragamanena ca. Laddhāladdhenāti lūkhaṃ vā hotu paṇītaṃ vā, yaṃ laddhaṃ,",
  "atk-s0513a3:2825_4": "teneva. Thūlo tenasmīti tena catubbidhena kāraṇena thūlo asmi. Vāyasāti kākaṃ ālapati.",
  "atk-s0513a3:2825_5": "Appacintasukhassāti āhāracintārahitānaṃ appacintānamariyānaṃ sukhaṃ assatthīti appacintasukho,",
  "atk-s0513a3:2825_6": "tassa tādisena sukhena samannāgatassa. Susaṅgahitamānassāti “ettakaṃ bhuñjitvā jīrāpetuṃ",
  "atk-s0513a3:2825_7": "sakkhissāmī”ti evaṃ suṭṭhu saṅgahitāhāramānassa. Vuttī susamudānayāti evarūpassa",
  "atk-s0513a3:2825_8": "puggalassa jīvitavutti sukhena sakkā samudānetuṃ susamudānayā sunibbattiyā.",
  "atk-s0513a3:2826": "Satthā imaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne lolabhikkhu sotāpattiphale patiṭṭhahi.",
  "atk-s0513a3:2827": "Tadā kāko lolabhikkhu ahosi, vaṭṭako pana ahameva ahosinti.",
  "atk-s0513a3:2828": "Vaṭṭakajātakavaṇṇanā navamā.",
  "atk-s0513a3:2830": "[395] 10. Pārāvatajātakavaṇṇanā",
  "atk-s0513a3:2831": "Cirassaṃ vata passāmīti idaṃ satthā jetavane viharanto lolabhikkhuṃyeva ārabbha kathesi. Paccuppannavatthu heṭṭhā vuttanayameva.",
  "atk-s0513a3:2832_0": "Atīte bārāṇasiyaṃ brahmadatte rajjaṃ kārente bodhisatto pārāvato hutvā bārāṇasiseṭṭhino",
  "atk-s0513a3:2832_1": "mahānase nīḷapacchiyaṃ vasati. Kākopi tena saddhiṃ vissāsaṃ katvā tattheva vasatīti",
  "atk-s0513a3:2832_2": "sabbaṃ vitthāretabbaṃ. Bhattakārako kākapattāni luñcitvā piṭṭhena taṃ makkhetvā ekaṃ",
  "atk-s0513a3:2832_3": "kapālakhaṇḍaṃ vijjhitvā kaṇṭhe piḷandhitvā pacchiyaṃ pakkhipi. Bodhisatto araññato",
  "atk-s0513a3:2832_4": "āgantvā taṃ disvā parihāsaṃ karonto paṭhamaṃ gāthamāha –",
  "atk-s0513a3:2833": "134.",
  "atk-s0513a3:2834": "“Cirassaṃ vata passāmi, sahāyaṃ maṇidhārinaṃ;",
  "atk-s0513a3:2835": "Sukatā massukuttiyā, sobhate vata me sakhā”ti.",
  "atk-s0513a3:2836": "Tattha massukuttiyāti imāya massukiriyāya.",
  "atk-s0513a3:2837": "Taṃ sutvā kāko dutiyaṃ gāthamāha –",
  "atk-s0513a3:2838": "135.",
  "atk-s0513a3:2839": "“Parūḷhakacchanakhalomo, ahaṃ kammesu byāvaṭo;",
  "atk-s0513a3:2840": "Cirassaṃ nhāpitaṃ laddhā, lomaṃ taṃ ajja hārayi”nti.",
  "atk-s0513a3:2841": "Tattha ahaṃ kammesu byāvaṭoti ahaṃ samma pārāvata, rājakammesu byāvaṭo okāsaṃ alabhanto parūḷhakacchanakhalomo ahosinti vadati. Ajja hārayinti ajja hāresiṃ.",
  "atk-s0513a3:2842": "Tato bodhisatto tatiyaṃ gāthamāha –",
  "atk-s0513a3:2843": "136.",
  "atk-s0513a3:2844": "“Yaṃ nu lomaṃ ahāresi, dullabhaṃ laddha kappakaṃ;",
  "atk-s0513a3:2845": "Atha kiñcarahi te samma, kaṇṭhe kiṇikiṇāyatī”ti.",
  "atk-s0513a3:2846": "Tassattho – yaṃ tāva dullabhaṃ kappakaṃ labhitvā lomaṃ harāpesi, taṃ harāpaya, atha kiñcarahi te vayassa idaṃ kaṇṭhe kiṇikiṇāyatīti.",
  "atk-s0513a3:2847": "Tato kāko dve gāthā abhāsi –",
  "atk-s0513a3:2848": "137.",
  "atk-s0513a3:2849": "“Manussasukhumālānaṃ, maṇi kaṇṭhesu lambati;",
  "atk-s0513a3:2850": "Tesāhaṃ anusikkhāmi, mā tvaṃ maññi davā kataṃ.",
  "atk-s0513a3:2851": "138.",
  "atk-s0513a3:2852": "“Sacepimaṃ pihayasi, massukuttiṃ sukāritaṃ;",
  "atk-s0513a3:2853": "Kārayissāmi te samma, maṇiñcāpi dadāmi te”ti.",
  "atk-s0513a3:2854_0": "Tattha maṇīti evarūpānaṃ manussānaṃ ekaṃ maṇiratanaṃ kaṇṭhesu lambati. Tesāhanti",
  "atk-s0513a3:2854_1": "tesaṃ ahaṃ. Mā tvaṃ maññīti tvaṃ pana “etaṃ mayā davā kata”nti mā maññi. Sacepimaṃ",
  "atk-s0513a3:2854_2": "pihayasīti sace imaṃ mama kataṃ massukuttiṃ tvaṃ icchasi.",
  "atk-s0513a3:2855": "Taṃ sutvā bodhisatto chaṭṭhaṃ gāthamāha –",
  "atk-s0513a3:2856": "139.",
  "atk-s0513a3:2857": "“Tvaññeva maṇinā channo, sukatāya ca massuyā;",
  "atk-s0513a3:2858": "Āmanta kho taṃ gacchāmi, piyaṃ me tavadassana”nti.",
  "atk-s0513a3:2859_0": "Tattha maṇināti maṇino, ayameva vā pāṭho. Idaṃ vuttaṃ hoti – samma vāyasa, tvaññeva",
  "atk-s0513a3:2859_1": "imassa maṇino anucchaviko imissā ca sukatāya massuyā, mama pana tava adassanameva",
  "atk-s0513a3:2859_2": "piyaṃ, tasmā taṃ āmantayitvā gacchāmīti.",
  "atk-s0513a3:2860": "Evañca pana vatvā bodhisatto uppatitvā aññattha gato. Kāko tattheva jīvitakkhayaṃ patto.",
  "atk-s0513a3:2861_0": "Satthā imaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne",
  "atk-s0513a3:2861_1": "lolabhikkhu anāgāmiphale patiṭṭhahi. Tadā kāko lolabhikkhu ahosi, pārāvato pana ahameva ahosinti.",
  "atk-s0513a3:2862": "Pārāvatajātakavaṇṇanā dasamā.",
  "atk-s0513a3:2863": "Kharaputtavaggo dutiyo niṭṭhito.",
  "atk-s0513a3:2864": "Jātakuddānaṃ –",
  "atk-s0513a3:2865": "Avāriyaṃ setaketu, darīmukhañca neru ca;",
  "atk-s0513a3:2866": "Āsaṅkamigālopañca, kāḷakaṇṇī ca kukkuṭaṃ.",
  "atk-s0513a3:2867": "Dhammadhajañca nandiyaṃ, kharaputtaṃ sūci ceva;",
  "atk-s0513a3:2868": "Tuṇḍilaṃ soṇṇakakkaṭaṃ, mayhakaṃ vijjādharañceva.",
  "atk-s0513a3:2869": "Siṅghapupphaṃ vighāsādaṃ, vaṭṭakañca pārāvataṃ;",
  "atk-s0513a3:2870": "Saṅgāyiṃsu mahātherā, chakke vīsati jātake.",
  "atk-s0513a3:2871": "Chakkanipātavaṇṇanā niṭṭhitā.",
  "atk-s0513a3:2872": "7. Sattakanipāto",
  "atk-s0513a3:2873": "1. Kukkuvaggo",
  "atk-s0513a3:2875": "[396] 1. Kukkujātakavaṇṇanā",
  "atk-s0513a3:2876": "Diyaḍḍhakukkūti idaṃ satthā jetavane viharanto rājovādaṃ ārabbha kathesi. Paccuppannavatthu tesakuṇajātake āvi bhavissati.",
  "atk-s0513a3:2877_0": "Atīte bārāṇasiyaṃ brahmadatte rajjaṃ kārente bodhisatto tassa atthadhammānusāsako",
  "atk-s0513a3:2877_1": "amacco ahosi. Rājā agatigamane patiṭṭhāya adhammena rajjaṃ kāresi, janapadaṃ pīḷetvā",
  "atk-s0513a3:2877_2": "dhanameva saṃhari. Bodhisatto rājānaṃ ovaditukāmo ekaṃ upamaṃ upadhārento vicarati,",
  "atk-s0513a3:2877_3": "rañño uyyāne vāsāgāraṃ vippakataṃ hoti aniṭṭhitacchadanaṃ, dārukaṇṇikaṃ āropetvā",
  "atk-s0513a3:2877_4": "gopānasiyo pavesitamattā honti. Rājā kīḷanatthāya uyyānaṃ gantvā tattha vicaritvā",
  "atk-s0513a3:2877_5": "taṃ gehaṃ pavisitvā ullokento kaṇṇikamaṇḍalaṃ disvā attano uparipatanabhayena nikkhamitvā",
  "atk-s0513a3:2877_6": "bahi ṭhito puna oloketvā “kiṃ nu kho nissāya kaṇṇikā ṭhitā, kiṃ nissāya gopānasiyo”ti",
  "atk-s0513a3:2877_7": "cintetvā bodhisattaṃ pucchanto paṭhamaṃ gāthamāha –",
  "atk-s0513a3:2878": "1.",
  "atk-s0513a3:2879": "“Diyaḍḍhakukkū udayena kaṇṇikā, vidatthiyo aṭṭha parikkhipanti naṃ;",
  "atk-s0513a3:2880": "Sā siṃsapā, sāramayā apheggukā, kuhiṃ ṭhitā upparito na dhaṃsatī”ti.",
  "atk-s0513a3:2881_0": "Tattha diyaḍḍhakukkūti diyaḍḍharatanā. Udayenāti uccattena. Parikkhipanti nanti taṃ",
  "atk-s0513a3:2881_1": "panetaṃ aṭṭha vidatthiyo parikkhipanti, parikkhepato aṭṭhavidatthipamāṇāti vuttaṃ",
  "atk-s0513a3:2881_2": "hoti. Kuhiṃ ṭhitāti kattha patiṭṭhitā hutvā. Na dhaṃsatīti na patati.",
  "atk-s0513a3:2882": "Taṃ sutvā bodhisatto “laddhā dāni me rañño ovādatthāya upamā”ti cintetvā imā gāthā āha –",
  "atk-s0513a3:2883": "2.",
  "atk-s0513a3:2884": "“Yā tiṃsati sāramayā anujjukā, parikiriya gopānasiyo samaṃ ṭhitā;",
  "atk-s0513a3:2885": "Tāhi susaṅgahitā balasā pīḷitā, samaṃ ṭhitā upparito na dhaṃsati.",
  "atk-s0513a3:2886": "3.",
  "atk-s0513a3:2887": "“Evampi mittehi daḷhehi paṇḍito, abhejjarūpehi sucīhi mantibhi;",
  "atk-s0513a3:2888": "Susaṅgahīto siriyā na dhaṃsati, gopānasībhāravahāva kaṇṇikā”ti.",
  "atk-s0513a3:2889_0": "Tattha yā tiṃsati sāramayāti yā etā sārarukkhamayā tiṃsati gopānasiyo. Parikiriyāti",
  "atk-s0513a3:2889_1": "parivāretvā. Samaṃ ṭhitāti samabhāgena ṭhitā. Balasā pīḷitāti tāhi tāhi gopānasīhi",
  "atk-s0513a3:2889_2": "balena pīḷitā suṭṭhu saṅgahitā ekābaddhā hutvā. Paṇḍitoti ñāṇasampanno rājā. Sucīhīti",
  "atk-s0513a3:2889_3": "sucisamācārehi kalyāṇamittehi. Mantibhīti mantakusalehi. Gopānasībhāravahāva kaṇṇikāti",
  "atk-s0513a3:2889_4": "yathā gopānasīnaṃ bhāraṃ vahamānā kaṇṇikā na dhaṃsati na patati, evaṃ rājāpi vuttappakārehi",
  "atk-s0513a3:2889_5": "mantīhi abhijjahadayehi susaṅgahito sirito na dhaṃsati na patati na parihāyati.",
  "atk-s0513a3:2890_0": "Rājā bodhisatte kathenteyeva attano kiriyaṃ sallakkhetvā kaṇṇikāya asati gopānasiyo",
  "atk-s0513a3:2890_1": "na tiṭṭhanti, gopānasīhi asaṅgahitā kaṇṇikā na tiṭṭhati, gopānasīsu bhijjantīsu kaṇṇikā",
  "atk-s0513a3:2890_2": "patati, evameva adhammiko rājā attano mittāmacce ca balakāye ca brāhmaṇagahapatike",
  "atk-s0513a3:2890_3": "ca asaṅgaṇhanto tesu bhijjantesu tehi asaṅgahito issariyā dhaṃsati, raññā nāma dhammikena",
  "atk-s0513a3:2890_4": "bhavitabbanti. Athassa tasmiṃ khaṇe paṇṇākāratthāya mātuluṅgaṃ āhariṃsu. Rājā “sahāya,",
  "atk-s0513a3:2890_5": "imaṃ mātuluṅgaṃ khādā”ti bodhisattaṃ āha. Bodhisatto taṃ gahetvā “mahārāja, imaṃ",
  "atk-s0513a3:2890_6": "khādituṃ ajānantā tittakaṃ vā karonti ambilaṃ vā, jānantā pana paṇḍitā tittakaṃ hāretvā",
  "atk-s0513a3:2890_7": "ambilaṃ anīharitvā mātuluṅgarasaṃ anāsetvāva khādantī”ti rañño imāya upamāya dhanasaṅgharaṇūpāyaṃ",
  "atk-s0513a3:2890_8": "dassento dve gāthā abhāsi –",
  "atk-s0513a3:2891": "4.",
  "atk-s0513a3:2892": "“Kharattacaṃ bellaṃ yathāpi satthavā, anāmasantopi karoti tittakaṃ;",
  "atk-s0513a3:2893": "Samāharaṃ sāduṃ karoti patthiva, asāduṃ kayirā tanubandhamuddharaṃ.",
  "atk-s0513a3:2894": "5.",
  "atk-s0513a3:2895": "“Evampi gāmanigamesu paṇḍito, asāhasaṃ rājadhanāni saṅgharaṃ;",
  "atk-s0513a3:2896": "Dhammānuvattī paṭipajjamāno, sa phāti kayirā aviheṭhayaṃ para”nti.",
  "atk-s0513a3:2897_0": "Tattha kharattacanti thaddhatacaṃ. Bellanti mātuluṅgaṃ. ‘Bela”ntipi pāṭho, ayamevattho.",
  "atk-s0513a3:2897_1": "Satthavāti satthakahattho. Anāmasantoti bahitacaṃ tanukampi atacchanto idaṃ phalaṃ",
  "atk-s0513a3:2897_2": "tittakaṃ karoti. Samāharanti samāharanto bahitacaṃ tacchanto anto ca ambilaṃ anīharanto",
  "atk-s0513a3:2897_3": "taṃ sāduṃ karoti. Patthivāti rājānaṃ ālapati. Tanubandhamuddharanti tanukaṃ pana",
  "atk-s0513a3:2897_4": "tacaṃ uddharanto sabbaso tittakassa anapanītattā taṃ asādumeva kayirā. Evanti evaṃ",
  "atk-s0513a3:2897_5": "paṇḍito rājāpi asāhasaṃ sāhasiyā taṇhāya vasaṃ agacchanto agatigamanaṃ pahāya raṭṭhaṃ",
  "atk-s0513a3:2897_6": "apīḷetvā upacikānaṃ vammikavaḍḍhananiyāmena madhukarānaṃ reṇuṃ gahetvā madhukaraṇaniyāmena",
  "atk-s0513a3:2897_7": "ca dhanaṃ saṅgharanto –",
  "atk-s0513a3:2898": "“Dānaṃ sīlaṃ pariccāgaṃ, ajjavaṃ maddavaṃ tapaṃ;",
  "atk-s0513a3:2899": "Akkodhaṃ avihiṃsañca, khantiñca avirodhana”nti. –",
  "atk-s0513a3:2900": "Iti imesaṃ dasannaṃ rājadhammānaṃ anuvattanena dhammānuvattī hutvā paṭipajjamāno so attano ca paresañca phātiṃ vaḍḍhiṃ kareyya paraṃ aviheṭhentoyevāti.",
  "atk-s0513a3:2901_0": "Rājā bodhisattena saddhiṃ mantento pokkharaṇītīraṃ gantvā supupphitaṃ bālasūriyavaṇṇaṃ",
  "atk-s0513a3:2901_1": "udakena anupalittaṃ padumaṃ disvā āha – “sahāya, imaṃ padumaṃ udake sañjātameva udakena",
  "atk-s0513a3:2901_2": "alimpamānaṃ ṭhita”nti. Atha naṃ bodhisatto “mahārāja, raññā nāma evarūpena bhavitabba”nti",
  "atk-s0513a3:2901_3": "ovadanto imā gāthā āha –",
  "atk-s0513a3:2902": "6.",
  "atk-s0513a3:2903": "“Odātamūlaṃ sucivārisambhavaṃ, jātaṃ yathā pokkharaṇīsu ambujaṃ;",
  "atk-s0513a3:2904": "Padumaṃ yathā agginikāsiphālimaṃ, na kaddamo na rajo na vāri limpati.",
  "atk-s0513a3:2905": "7.",
  "atk-s0513a3:2906": "“Evampi vohārasuciṃ asāhasaṃ, visuddhakammantamapetapāpakaṃ;",
  "atk-s0513a3:2907": "Na limpati kammakilesa tādiso, jātaṃ yathā pokkharaṇīsu ambuja”nti.",
  "atk-s0513a3:2908_0": "Tattha odātamūlanti paṇḍaramūlaṃ. Ambujanti padumasseva vevacanaṃ. Agginikāsiphālimanti",
  "atk-s0513a3:2908_1": "agginikāsinā sūriyena phālitaṃ vikasitanti attho. Na kaddamo na rajo na vāri limpatīti",
  "atk-s0513a3:2908_2": "neva kaddamo na rajo na udakaṃ limpati, na makkhetīti attho. “Lippati”cceva vā pāṭho,",
  "atk-s0513a3:2908_3": "bhummatthe vā etāni paccattavacanāni, etesu kaddamādīsu na lippati, na allīyatīti",
  "atk-s0513a3:2908_4": "attho. Vohārasucinti porāṇakehi dhammikarājūhi likhāpetvā ṭhapitavinicchayavohāre",
  "atk-s0513a3:2908_5": "suciṃ, agatigamanaṃ pahāya dhammena vinicchayakārakanti attho. Asāhasanti dhammikavinicchaye",
  "atk-s0513a3:2908_6": "ṭhitattāyeva sāhasikakiriyāya virahitaṃ. Visuddhakammantanti teneva asāhasikaṭṭhena",
  "atk-s0513a3:2908_7": "visuddhakammantaṃ saccavādiṃ nikkodhaṃ majjhattaṃ tulābhūtaṃ lokassa. Apetapāpakanti",
  "atk-s0513a3:2908_8": "apagatapāpakammaṃ. Na limpati kammakilesa tādisoti taṃ rājānaṃ pāṇātipāto adinnādānaṃ",
  "atk-s0513a3:2908_9": "kāmesumicchācāro musāvādoti ayaṃ kammakileso na allīyati. Kiṃkāraṇā? Tādiso jātaṃ",
  "atk-s0513a3:2908_10": "yathā pokkharaṇīsu ambujaṃ. Tādiso hi rājā yathā pokkharaṇīsu jātaṃ padumaṃ anupalittaṃ,",
  "atk-s0513a3:2908_11": "evaṃ anupalitto nāma hoti.",
  "atk-s0513a3:2909": "Rājā bodhisattassa ovādaṃ sutvā tato paṭṭhāya dhammena rajjaṃ kārento dānādīni puññāni katvā saggaparāyaṇo ahosi.",
  "atk-s0513a3:2910": "Satthā imaṃ dhammadesanaṃ āharitvā jātakaṃ samodhānesi – “tadā rājā ānando ahosi, paṇḍitāmacco pana ahameva ahosi”nti.",
  "atk-s0513a3:2911": "Kukkujātakavaṇṇanā paṭhamā.",
  "atk-s0513a3:2913": "[397] 2. Manojajātakavaṇṇanā",
  "atk-s0513a3:2914_0": "Yathā cāpo ninnamatīti idaṃ satthā veḷuvane viharanto vipakkhasevakaṃ bhikkhuṃ ārabbha",
  "atk-s0513a3:2914_1": "kathesi. Vatthu pana heṭṭhā mahiḷāmukhajātake vitthāritameva. Tadā pana satthā “na,",
  "atk-s0513a3:2914_2": "bhikkhave, idāneva, pubbepesa vipakkhasevakoyevā”ti vatvā atītaṃ āhari.",
  "atk-s0513a3:2915_0": "Atīte bārāṇasiyaṃ brahmadatte rajjaṃ kārente bodhisatto sīho hutvā sīhiyā saddhiṃ",
  "atk-s0513a3:2915_1": "saṃvasanto dve potake labhi – puttañca dhītarañca. Puttassa manojoti nāmaṃ ahosi,",
  "atk-s0513a3:2915_2": "so vayappatto ekaṃ sīhapotikaṃ gaṇhi. Iti te pañca janā ahesuṃ. Manojo vanamahiṃsādayo",
  "atk-s0513a3:2915_3": "vadhitvā maṃsaṃ āharitvā mātāpitaro ca bhaginiñca pajāpatiñca poseti. So ekadivasaṃ",
  "atk-s0513a3:2915_4": "gocarabhūmiyaṃ giriyaṃ nāma siṅgālaṃ palāyituṃ appahontaṃ urena nipannaṃ disvā “kiṃ,",
  "atk-s0513a3:2915_5": "sammā”ti pucchitvā “upaṭṭhātukāmomhi, sāmī”ti vutte “sādhu, upaṭṭhahassū”ti taṃ gahetvā",
  "atk-s0513a3:2915_6": "attano vasanaguhaṃ ānesi. Bodhisatto taṃ disvā “tāta manoja, siṅgālā nāma dussīlā",
  "atk-s0513a3:2915_7": "pāpadhammā akicce niyojenti, mā etaṃ attano santike karī”ti vāretuṃ nāsakkhi.",
  "atk-s0513a3:2916_0": "Athekadivasaṃ siṅgālo assamaṃsaṃ khāditukāmo manojaṃ āha – “sāmi, amhehi ṭhapetvā",
  "atk-s0513a3:2916_1": "assamaṃsaṃ aññaṃ akhāditapubbaṃ nāma natthi, assaṃ gaṇhissāmā”ti. “Kahaṃ pana, samma,",
  "atk-s0513a3:2916_2": "assā hontī”ti? “Bārāṇasiyaṃ nadītīre”ti. So tassa vacanaṃ gahetvā tena saddhiṃ assānaṃ",
  "atk-s0513a3:2916_3": "nadiyā nhānavelāyaṃ gantvā ekaṃ assaṃ gahetvā piṭṭhiyaṃ āropetvā vegena attano guhādvārameva",
  "atk-s0513a3:2916_4": "āgato. Athassa pitā assamaṃsaṃ khāditvā “tāta, assā nāma rājabhogā, rājāno ca nāma",
  "atk-s0513a3:2916_5": "anekamāyā kusalehi dhanuggahehi vijjhāpenti, assamaṃsakhādanasīhā nāma dīghāyukā",
  "atk-s0513a3:2916_6": "na honti, ito paṭṭhāya mā assaṃ gaṇhī”ti āha. So pitu vacanaṃ akatvā gaṇhateva. “Sīho",
  "atk-s0513a3:2916_7": "asse gaṇhātī”ti sutvā rājā antonagareyeva assānaṃ pokkharaṇiṃ kārāpesi. Tatopi āgantvā",
  "atk-s0513a3:2916_8": "gaṇhiyeva. Rājā assasālaṃ kāretvā antosālāyameva tiṇodakaṃ dāpesi. Sīho pākāramatthakena",
  "atk-s0513a3:2916_9": "gantvā antosālātopi gaṇhiyeva.",
  "atk-s0513a3:2917_0": "Rājā ekaṃ akkhaṇavedhiṃ dhanuggahaṃ pakkosāpetvā “sakkhissasi tāta, sīhaṃ vijjhitu”nti",
  "atk-s0513a3:2917_1": "āha. So “sakkomī”ti vatvā pākāraṃ nissāya sīhassa āgamanamagge aṭṭakaṃ kāretvā aṭṭhāsi.",
  "atk-s0513a3:2917_2": "Sīho āgantvā bahisusāne siṅgālaṃ ṭhapetvā assagahaṇatthāya nagaraṃ pakkhandi. Dhanuggaho",
  "atk-s0513a3:2917_3": "āgamanakāle “atitikhiṇo vego”ti sīhaṃ avijjhitvā assaṃ gahetvā gamanakāle garubhāratāya",
  "atk-s0513a3:2917_4": "olīnavegaṃ sīhaṃ tikhiṇena nārācena pacchābhāge vijjhi. Nārāco purimakāyena nikkhamitvā",
  "atk-s0513a3:2917_5": "ākāsaṃ pakkhandi. Sīho “viddhosmī”ti viravi. Dhanuggaho taṃ vijjhitvā asani viya",
  "atk-s0513a3:2917_6": "jiyaṃ pothesi. Siṅgālo sīhassa ca jiyāya ca saddaṃ sutvā “sahāyo me dhanuggahena",
  "atk-s0513a3:2917_7": "vijjhitvā mārito bhavissati, matakena hi saddhiṃ vissāso nāma natthi, idāni mama",
  "atk-s0513a3:2917_8": "pakatiyā vasanavanameva gamissāmī”ti attanāva saddhiṃ sallapanto dve gāthā abhāsi –",
  "atk-s0513a3:2918": "8.",
  "atk-s0513a3:2919": "“Yathā cāpo ninnamati, jiyā cāpi nikūjati;",
  "atk-s0513a3:2920": "Haññate nūna manojo, migarājā sakhā mama.",
  "atk-s0513a3:2921": "9.",
  "atk-s0513a3:2922": "“Handa dāni vanantāni, pakkamāmi yathāsukhaṃ;",
  "atk-s0513a3:2923": "Netādisā sakhā honti, labbhā me jīvato sakhā”ti.",
  "atk-s0513a3:2924": "Tattha yathāti yenākāreneva cāpo ninnamati. Haññate nūnāti nūna haññati. Netādisāti evarūpā matakā sahāyā nāma na honti. Labbhā meti jīvato mama sahāyo nāma sakkā laddhuṃ.",
  "atk-s0513a3:2925_0": "Sīhopi ekavegena gantvā assaṃ guhādvāre pātetvā sayampi maritvā pati. Athassa ñātakā",
  "atk-s0513a3:2925_1": "nikkhamitvā taṃ lohitamakkhitaṃ pahāramukhehi paggharitalohitaṃ pāpajanasevitāya",
  "atk-s0513a3:2925_2": "jīvitakkhayaṃ pattaṃ addasaṃsu, disvā cassa mātā pitā bhaginī pajāpatīti paṭipāṭiyā",
  "atk-s0513a3:2925_3": "catasso gāthā bhāsiṃsu –",
  "atk-s0513a3:2926": "10.",
  "atk-s0513a3:2927": "“Na pāpajanasaṃsevī, accantaṃ sukhamedhati;",
  "atk-s0513a3:2928": "Manojaṃ passa semānaṃ, giriyassānusāsanī.",
  "atk-s0513a3:2929": "11.",
  "atk-s0513a3:2930": "“Na pāpasampavaṅkena, mātā puttena nandati;",
  "atk-s0513a3:2931": "Manojaṃ passa semānaṃ, acchannaṃ samhi lohite.",
  "atk-s0513a3:2932": "12.",
  "atk-s0513a3:2933": "“Evamāpajjate poso, pāpiyo ca nigacchati;",
  "atk-s0513a3:2934": "Yo ve hitānaṃ vacanaṃ, na karoti atthadassinaṃ.",
  "atk-s0513a3:2935": "13.",
  "atk-s0513a3:2936": "“Evañca so hoti tato ca pāpiyo, yo uttamo adhamajanūpasevī;",
  "atk-s0513a3:2937": "Passuttamaṃ adhamajanūpasevitaṃ, migādhipaṃ saravaraveganiddhuta”nti.",
  "atk-s0513a3:2938_0": "Tattha accantaṃ sukhamedhatīti na ciraṃ sukhaṃ labhati. Giriyassānusāsanīti ayaṃ",
  "atk-s0513a3:2938_1": "evarūpā giriyassānusāsanīti garahanto āha. Pāpasampavaṅkenāti pāpesu sampavaṅkena",
  "atk-s0513a3:2938_2": "pāpasahāyena. Acchannanti nimuggaṃ. Pāpiyo ca nigacchatīti pāpañca vindati. Hitānanti",
  "atk-s0513a3:2938_3": "atthakāmānaṃ. Atthadassinanti anāgataatthaṃ passantānaṃ. Pāpiyoti pāpataro. Adhamajanūpasevīti",
  "atk-s0513a3:2938_4": "adhamajanaṃ upasevī. Uttamanti sarīrabalena jeṭṭhakaṃ.",
  "atk-s0513a3:2939": "Pacchimā abhisambuddhagāthā –",
  "atk-s0513a3:2940": "14.",
  "atk-s0513a3:2941": "“Nihīyati puriso nihīnasevī, na ca hāyetha kadāci tulyasevī;",
  "atk-s0513a3:2942": "Seṭṭhamupagamaṃ udeti khippaṃ, tasmāttanā uttaritaraṃ bhajethā”ti.",
  "atk-s0513a3:2943_0": "Tattha nihīyatīti bhikkhave, nihīnasevī nāma manojo sīho viya nihīyati parihāyati",
  "atk-s0513a3:2943_1": "vināsaṃ pāpuṇāti. Tulyasevīti sīlādīhi attanā sadisaṃ sevamāno na hāyati, vaḍḍhiyeva",
  "atk-s0513a3:2943_2": "panassa hoti. Seṭṭhamupagamanti sīlādīhi uttaritaraṃyeva upagacchanto. Udeti khippanti",
  "atk-s0513a3:2943_3": "sīghameva sīlādīhi guṇehi udeti, vuddhiṃ upagacchatīti.",
  "atk-s0513a3:2944": "Satthā imaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne vipakkhasevako sotāpattiphale patiṭṭhahi.",
  "atk-s0513a3:2945": "Tadā siṅgālo devadatto ahosi, manojo vipakkhasevako, bhaginī uppalavaṇṇā, bhariyā khemā bhikkhunī, mātā rāhulamātā, pitā sīharājā pana ahameva ahosinti.",
  "atk-s0513a3:2946": "Manojajātakavaṇṇanā dutiyā.",
  "atk-s0513a3:2948": "[398] 3. Sutanujātakavaṇṇanā",
  "atk-s0513a3:2949": "Rājā te bhattanti idaṃ satthā jetavane viharanto mātuposakabhikkhuṃ ārabbha kathesi. Vatthu sāmajātake āvi bhavissati.",
  "atk-s0513a3:2950_0": "Atīte bārāṇasiyaṃ brahmadatte rajjaṃ kārente bodhisatto duggatagahapatikule nibbatti,",
  "atk-s0513a3:2950_1": "sutanūtissa nāmaṃ akaṃsu. So vayappatto bhatiṃ katvā mātāpitaro posetvā pitari kālakate",
  "atk-s0513a3:2950_2": "mātaraṃ poseti. Tasmiṃ pana kāle bārāṇasirājā migavittako ahosi. So ekadivasaṃ mahantena",
  "atk-s0513a3:2950_3": "parivārena yojanadviyojanamattaṃ araññaṃ pavisitvā “yassa ṭhitaṭṭhānena migo palāyati,",
  "atk-s0513a3:2950_4": "so imaṃ nāma jito”ti sabbesaṃ ārocāpesi. Amaccā rañño dhuvamaggaṭṭhāne koṭṭhakaṃ",
  "atk-s0513a3:2950_5": "chādetvā adaṃsu. Manussehi migānaṃ vasanaṭṭhānāni parivāretvā unnādentehi uṭṭhāpitesu",
  "atk-s0513a3:2950_6": "migesu eko eṇimigo rañño ṭhitaṭṭhānaṃ paṭipajji. Rājā “taṃ vijjhissāmī”ti saraṃ khipi.",
  "atk-s0513a3:2950_7": "Uggahitamāyo migo saraṃ mahāphāsukābhimukhaṃ āgacchantaṃ ñatvā parivattitvā sarena",
  "atk-s0513a3:2950_8": "viddho viya hutvā pati. Rājā “migo me viddho”ti gahaṇatthāya dhāvi. Migo uṭṭhāya",
  "atk-s0513a3:2950_9": "vātavegena palāyi, amaccādayo rājānaṃ avahasiṃsu. So migaṃ anubandhitvā kilantakāle",
  "atk-s0513a3:2950_10": "khaggena dvidhā chinditvā ekasmiṃ daṇḍake laggitvā kājaṃ vahanto viya āgacchanto",
  "atk-s0513a3:2950_11": "“thokaṃ vissamissāmī”ti maggasamīpe ṭhitaṃ vaṭarukkhaṃ upagantvā nipajjitvā niddaṃ okkami.",
  "atk-s0513a3:2951_0": "Tasmiṃ pana vaṭarukkhe nibbatto maghadevo nāma yakkho tattha paviṭṭhe vessavaṇassa",
  "atk-s0513a3:2951_1": "santikā khādituṃ labhi. So rājānaṃ uṭṭhāya gacchantaṃ “tiṭṭha bhakkhosi me”ti hatthe",
  "atk-s0513a3:2951_2": "gaṇhi. “Tvaṃ konāmosī”ti? “Ahaṃ idha nibbattayakkho, imaṃ ṭhānaṃ paviṭṭhake khādituṃ",
  "atk-s0513a3:2951_3": "labhāmī”ti. Rājā satiṃ upaṭṭhapetvā “kiṃ ajjeva maṃ khādissasi, udāhu nibaddhaṃ khādissasī”ti",
  "atk-s0513a3:2951_4": "pucchi. “Labhanto nibaddhaṃ khādissāmī”ti. Rājā “imaṃ ajja migaṃ khāditvā maṃ vissajjehi,",
  "atk-s0513a3:2951_5": "ahaṃ te sve paṭṭhāya ekāya bhattapātiyā saddhiṃ ekaṃ manussaṃ pesessāmī”ti. “Tena",
  "atk-s0513a3:2951_6": "hi appamatto hohi, apesitadivase taññeva khādissāmī”ti. “Ahaṃ bārāṇasirājā, mayhaṃ",
  "atk-s0513a3:2951_7": "avijjamānaṃ nāma natthī”ti. Yakkho paṭiññaṃ gahetvā taṃ vissajjesi. So nagaraṃ pavisitvā",
  "atk-s0513a3:2951_8": "tamatthaṃ ekassa atthacarakassa amaccassa kathetvā “idāni kiṃ kātabba”nti pucchi.",
  "atk-s0513a3:2951_9": "“Divasaparicchedo kato, devā”ti? “Na kato”ti. “Ayuttaṃ vo kataṃ, evaṃ santepi mā",
  "atk-s0513a3:2951_10": "cintayittha, bahū bandhanāgāre manussā”ti. “Tena hi tvaṃ etaṃ kammaṃ kara, mayhaṃ jīvitaṃ dehī”ti.",
  "atk-s0513a3:2952_0": "Amacco “sādhū”ti sampaṭicchitvā devasikaṃ bandhanāgārato manussaṃ nīharitvā bhattapātiṃ",
  "atk-s0513a3:2952_1": "gahetvā kañci ajānāpetvāva yakkhassa pesesi. Yakkho bhattaṃ bhuñjitvā manussaṃ khādati.",
  "atk-s0513a3:2952_2": "Aparabhāge bandhanāgārāni nimmanussāni jātāni. Rājā bhattahārakaṃ alabhanto maraṇabhayena",
  "atk-s0513a3:2952_3": "kampi. Atha naṃ amacco assāsetvā “deva, jīvitāsāto dhanāsāva balavatarā, hatthikkhandhe",
  "atk-s0513a3:2952_4": "sahassabhaṇḍikaṃ ṭhapetvā ‘ko imaṃ dhanaṃ gahetvā yakkhassa bhattaṃ ādāya gamissatī’ti",
  "atk-s0513a3:2952_5": "bheriṃ carāpemā”ti vatvā tathā kāresi. Atha taṃ sutvā bodhisatto cintesi “ahaṃ bhatiyā",
  "atk-s0513a3:2952_6": "māsakaḍḍhamāsakaṃ saṅgharitvā kicchena mātaraṃ posemi, imaṃ dhanaṃ gahetvā mātu datvā",
  "atk-s0513a3:2952_7": "yakkhassa santikaṃ gamissāmi, sace yakkhaṃ dametuṃ sakkhissāmi, iccetaṃ kusalaṃ,",
  "atk-s0513a3:2952_8": "no ce sakkhissāmi, mātā me sukhaṃ jīvissatī”ti. So tamatthaṃ mātu ārocetvā “alaṃ",
  "atk-s0513a3:2952_9": "tāta, na mama attho dhanenā”ti dve vāre paṭikkhipitvā tatiyavāre taṃ anāpucchitvāva",
  "atk-s0513a3:2952_10": "“āharatha, ayya, sahassaṃ, ahaṃ bhattaṃ harissāmī”ti sahassaṃ gahetvā mātu datvā",
  "atk-s0513a3:2952_11": "“amma, mā cintayi, ahaṃ yakkhaṃ dametvā mahājanassa sotthiṃ karissāmi, ajjeva tava",
  "atk-s0513a3:2952_12": "assukilinnamukhaṃ hāsāpentova āgacchissāmī”ti mātaraṃ vanditvā rājapurisehi saddhiṃ",
  "atk-s0513a3:2952_13": "rañño santikaṃ gantvā vanditvā aṭṭhāsi.",
  "atk-s0513a3:2953_0": "Tato raññā “tāta, tvaṃ bhattaṃ harissasī”ti vutte “āma, devā”ti āha. “Kiṃ te laddhuṃ",
  "atk-s0513a3:2953_1": "vaṭṭatī”ti? “Tumhākaṃ suvaṇṇapādukā, devā”ti. “Kiṃkāraṇā”ti? “Deva, so yakkho attano",
  "atk-s0513a3:2953_2": "rukkhamūle bhūmiyaṃ ṭhitake khādituṃ labhati, ahaṃ etassa santakabhūmiyaṃ aṭṭhatvā",
  "atk-s0513a3:2953_3": "pādukāsu ṭhassāmī”ti. “Aññaṃ kiṃ laddhuṃ vaṭṭatī”ti? “Tumhākaṃ chattaṃ, devā”ti.",
  "atk-s0513a3:2953_4": "“Idaṃ kimatthāyā”ti? “Deva, yakkho attano rukkhacchāyāya ṭhitake khādituṃ labhati,",
  "atk-s0513a3:2953_5": "ahaṃ tassa rukkhacchāyāya aṭṭhatvā chattacchāyāya ṭhassāmī”ti. “Aññaṃ kiṃ laddhuṃ",
  "atk-s0513a3:2953_6": "vaṭṭatī”ti. “Tumhākaṃ khaggaṃ, devā”ti. “Iminā ko attho”ti? “Deva, amanussāpi āvudhahatthānaṃ",
  "atk-s0513a3:2953_7": "bhāyantiyevā”ti. “Aññaṃ kiṃ laddhuṃ vaṭṭatī”ti? “Suvaṇṇapātiṃ pūretvā tumhākaṃ bhuñjanakabhattaṃ",
  "atk-s0513a3:2953_8": "detha, devā”ti. “Kiṃkāraṇā, tātā”ti? “Deva, mādisassa nāma paṇḍitassa purisassa mattikapātiyā",
  "atk-s0513a3:2953_9": "lūkhabhojanaṃ harituṃ ananucchavika”nti. “Sādhu, tātā”ti rājā sabbaṃ dāpetvā tassa",
  "atk-s0513a3:2953_10": "veyyāvaccakare paṭipādesi.",
  "atk-s0513a3:2954_0": "Bodhisatto “mahārāja, mā bhāyittha, ajjāhaṃ yakkhaṃ dametvā tumhākaṃ sotthiṃ katvā",
  "atk-s0513a3:2954_1": "āgamissāmī”ti rājānaṃ vanditvā upakaraṇāni gāhāpetvā tattha gantvā manusse rukkhassāvidūre",
  "atk-s0513a3:2954_2": "ṭhapetvā suvaṇṇapādukaṃ āruyha khaggaṃ sannayhitvā setacchattaṃ matthake katvā kañcanapātiyā",
  "atk-s0513a3:2954_3": "bhattaṃ gahetvā yakkhassa santikaṃ pāyāsi. Yakkho maggaṃ olokento taṃ disvā “ayaṃ",
  "atk-s0513a3:2954_4": "puriso na aññesu divasesu āgamananiyāmena eti, kiṃ nu kho kāraṇa”nti cintesi. Bodhisattopi",
  "atk-s0513a3:2954_5": "rukkhasamīpaṃ gantvā asituṇḍena bhattapātiṃ antochāyāya karitvā chāyāya pariyante",
  "atk-s0513a3:2954_6": "ṭhito paṭhamaṃ gāthamāha.",
  "atk-s0513a3:2955": "15.",
  "atk-s0513a3:2956": "“Rājā te bhattaṃ pāhesi, suciṃ maṃsūpasecanaṃ;",
  "atk-s0513a3:2957": "Maghadevasmiṃ adhivatthe, ehi nikkhamma bhuñjasū”ti.",
  "atk-s0513a3:2958": "Tattha pāhesīti pahiṇi. Maghadevasmiṃ adhivattheti maghadevoti vaṭarukkho vuccati, tasmiṃ adhivattheti devataṃ ālapati.",
  "atk-s0513a3:2959": "Taṃ sutvā yakkho “imaṃ purisaṃ vañcetvā antochāyāya paviṭṭhaṃ khādissāmī”ti cintetvā dutiyaṃ gāthamāha –",
  "atk-s0513a3:2960": "16.",
  "atk-s0513a3:2961": "“Ehi māṇava orena, bhikkhamādāya sūpitaṃ;",
  "atk-s0513a3:2962": "Tvañca māṇava bhikkhā ca, ubho bhakkhā bhavissathā”ti.",
  "atk-s0513a3:2963": "Tattha bhikkhanti mama nibaddhabhikkhaṃ. Sūpitanti sūpasampannaṃ.",
  "atk-s0513a3:2964": "Tato bodhisatto dve gāthā abhāsi –",
  "atk-s0513a3:2965": "17.",
  "atk-s0513a3:2966": "“Appakena tuvaṃ yakkha, thullamatthaṃ jahissasi;",
  "atk-s0513a3:2967": "Bhikkhaṃ te nāharissanti, janā maraṇasaññino.",
  "atk-s0513a3:2968": "18.",
  "atk-s0513a3:2969": "“Laddhāya yakkhā tava niccabhikkhaṃ, suciṃ paṇītaṃ rasasā upetaṃ;",
  "atk-s0513a3:2970": "Bhikkhañca te āhariyo naro idha, sudullabho hehiti bhakkhite mayī”ti.",
  "atk-s0513a3:2971_0": "Tattha thullamatthanti appakena kāraṇena mahantaṃ atthaṃ jahissasīti dasseti. Nāharissantīti",
  "atk-s0513a3:2971_1": "ito paṭṭhāya maraṇasaññino hutvā na āharissanti, atha tvaṃ milātasākho viya rukkho",
  "atk-s0513a3:2971_2": "nirāhāro dubbalo bhavissasīti. Laddhāyanti laddhaayaṃ laddhāgamanaṃ. Idaṃ vuttaṃ",
  "atk-s0513a3:2971_3": "hoti – samma yakkha, yaṃ ahaṃ ajja āhariṃ, idaṃ tava niccabhikkhaṃ suciṃ paṇītaṃ",
  "atk-s0513a3:2971_4": "uttamaṃ rasena upetaṃ laddhāgamanaṃ devasikaṃ te āgacchissati. Āhariyoti āharaṇako.",
  "atk-s0513a3:2971_5": "Idaṃ vuttaṃ hoti – “sace tvaṃ imaṃ bhikkhaṃ gahetvā āgataṃ maṃ bhakkhasi, athevaṃ",
  "atk-s0513a3:2971_6": "mayi bhakkhite bhikkhañca te āharaṇako añño naro idha sudullabho bhavissati. Kiṃkāraṇā?",
  "atk-s0513a3:2971_7": "Mādiso hi bārāṇasiyaṃ añño paṇḍitamanusso nāma natthi, mayi pana khādite sutanupi",
  "atk-s0513a3:2971_8": "nāma yakkhena khādito, aññassa kassa so lajjissatī”ti bhattāharaṇakaṃ na labhissasi,",
  "atk-s0513a3:2971_9": "atha te ito paṭṭhāya bhojanaṃ dullabhaṃ bhavissati, amhākampi rājānaṃ gaṇhituṃ na",
  "atk-s0513a3:2971_10": "labhissasi. Kasmā? Rukkhato bahibhāvena. Sace panidaṃ bhattaṃ bhuñjitvā maṃ pahiṇissasi,",
  "atk-s0513a3:2971_11": "ahaṃ te rañño kathetvā nibaddhaṃ bhattaṃ pesessāmi, attānampi ca te khādituṃ na dassāmi,",
  "atk-s0513a3:2971_12": "ahampi tava santike ṭhāne na ṭhassāmi, pādukāsu ṭhassāmi, rukkhacchāyāyampi te na",
  "atk-s0513a3:2971_13": "ṭhassāmi, attano chattacchāyāyameva ṭhassāmi, sace pana mayā saddhiṃ virujjhissasi,",
  "atk-s0513a3:2971_14": "khaggena taṃ dvidhā bhindissāmi, ahañhi ajja etadatthameva sajjo hutvā āgatoti. Evaṃ",
  "atk-s0513a3:2971_15": "kira naṃ mahāsatto tajjesi.",
  "atk-s0513a3:2972": "Yakkho “yuttarūpaṃ māṇavo vadatī”ti sallakkhetvā pasannacitto dve gāthā abhāsi –",
  "atk-s0513a3:2973": "19.",
  "atk-s0513a3:2974": "“Mameva sutano attho, yathā bhāsasi māṇava;",
  "atk-s0513a3:2975": "Mayā tvaṃ samanuññāto, sotthiṃ passāhi mātaraṃ.",
  "atk-s0513a3:2976": "20.",
  "atk-s0513a3:2977": "“Khaggaṃ chattañca pātiñca, gacchamādāya māṇava;",
  "atk-s0513a3:2978": "Sotthiṃ passatu te mātā, tvañca passāhi mātara”nti.",
  "atk-s0513a3:2979": "Tattha sutanoti bodhisattaṃ ālapati. Yathā bhāsasīti yathā tvaṃ bhāsasi, tathā yo esa tayā bhāsito attho, eso mamevattho, mayhameva vaḍḍhīti.",
  "atk-s0513a3:2980_0": "Yakkhassa kathaṃ sutvā bodhisatto “mama kammaṃ nipphannaṃ, damito me yakkho, bahuñca",
  "atk-s0513a3:2980_1": "dhanaṃ laddhaṃ, rañño ca vacanaṃ kata”nti tuṭṭhacitto yakkhassa anumodanaṃ karonto osānagāthamāha –",
  "atk-s0513a3:2981": "21.",
  "atk-s0513a3:2982": "“Evaṃ yakkha sukhī hohi, saha sabbehi ñātibhi;",
  "atk-s0513a3:2983": "Dhanañca me adhigataṃ, rañño ca vacanaṃ kata”nti. –",
  "atk-s0513a3:2984_0": "Vatvā ca pana yakkhaṃ āmantetvā “samma, tvaṃ pubbe akusalakammaṃ katvā kakkhaḷo pharuso",
  "atk-s0513a3:2984_1": "paresaṃ lohitamaṃsabhakkho yakkho hutvā nibbatto, ito paṭṭhāya pāṇātipātādīni mā",
  "atk-s0513a3:2984_2": "karī”ti sīle ca ānisaṃsaṃ, dussīlye ca ādīnavaṃ kathetvā yakkhaṃ pañcasu sīlesu patiṭṭhāpetvā",
  "atk-s0513a3:2984_3": "“kiṃ te araññavāsena, ehi nagaradvāre taṃ nisīdāpetvā aggabhattalābhiṃ karomī”ti",
  "atk-s0513a3:2984_4": "yakkhena saddhiṃ nikkhamitvā khaggādīni yakkhaṃ gāhāpetvā bārāṇasiṃ agamāsi. “Sutanu",
  "atk-s0513a3:2984_5": "māṇavo yakkhaṃ gahetvā etī”ti rañño ārocesuṃ. Rājā amaccaparivuto bodhisattassa paccuggamanaṃ",
  "atk-s0513a3:2984_6": "katvā yakkhaṃ nagaradvāre nisīdāpetvā aggabhattalābhinaṃ katvā nagaraṃ pavisitvā",
  "atk-s0513a3:2984_7": "bheriṃ carāpetvā nāgare sannipātāpetvā bodhisattassa guṇaṃ kathetvā senāpatiṭṭhānaṃ",
  "atk-s0513a3:2984_8": "adāsi. Ayañca bodhisattassa ovāde ṭhatvā dānādīni puññāni katvā saggaparāyaṇo ahosi.",
  "atk-s0513a3:2985_0": "Satthā imaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne",
  "atk-s0513a3:2985_1": "mātuposakabhikkhu sotāpattiphale patiṭṭhahi. Tadā yakkho aṅgulimālo ahosi, rājā ānando,",
  "atk-s0513a3:2985_2": "māṇavo pana ahameva ahosinti.",
  "atk-s0513a3:2986": "Sutanujātakavaṇṇanā tatiyā.",
  "atk-s0513a3:2988": "[399] 4. Mātuposakagijjhajātakavaṇṇanā",
  "atk-s0513a3:2989": "Te kathaṃ nu karissantīti idaṃ satthā jetavane viharanto ekaṃ mātuposakabhikkhuṃ ārabbha kathesi. Vatthu sāmajātake āvi bhavissati.",
  "atk-s0513a3:2990_0": "Atīte bārāṇasiyaṃ brahmadatte rajjaṃ kārente bodhisatto gijjhayoniyaṃ nibbattitvā",
  "atk-s0513a3:2990_1": "vayappatto vuddhe parihīnacakkhuke mātāpitaro gijjhaguhāyaṃ ṭhapetvā gomaṃsādīni",
  "atk-s0513a3:2990_2": "āharitvā posesi. Tasmiṃ kāle bārāṇasiyaṃ susāne eko nesādo aniyametvā gijjhānaṃ pāse",
  "atk-s0513a3:2990_3": "oḍḍesi. Athekadivasaṃ bodhisatto gomaṃsādiṃ pariyesanto susānaṃ paviṭṭho pādena pāse",
  "atk-s0513a3:2990_4": "bajjhitvā attano na cintesi, vuddhe parihīnacakkhuke mātāpitaro anussaritvā “kathaṃ",
  "atk-s0513a3:2990_5": "nu kho me mātāpitaro yāpessanti, mama baddhabhāvampi ajānantā anāthā nippaccayā pabbataguhāyameva",
  "atk-s0513a3:2990_6": "sussitvā marissanti maññe”ti vilapanto paṭhamaṃ gāthamāha –",
  "atk-s0513a3:2991": "22.",
  "atk-s0513a3:2992": "“Te kathaṃ nu karissanti, vuddhā giridarīsayā;",
  "atk-s0513a3:2993": "Ahaṃ baddhosmi pāsena, nilīyassa vasaṃ gato”ti.",
  "atk-s0513a3:2994": "Tattha nilīyassāti evaṃnāmakassa nesādaputtassa.",
  "atk-s0513a3:2995": "Atha nesādaputto gijjharājassa paridevitasaddaṃ sutvā dutiyaṃ gāthamāha –",
  "atk-s0513a3:2996": "23.",
  "atk-s0513a3:2997": "“Kiṃ gijjha paridevasi, kā nu te paridevanā;",
  "atk-s0513a3:2998": "Na me suto vā diṭṭho vā, bhāsanto mānusiṃ dijo”ti.",
  "atk-s0513a3:2999": "Gijjho āha –",
  "atk-s0513a3:3000": "24.",
  "atk-s0513a3:3001": "“Bharāmi mātāpitaro, vuddhe giridarīsaye;",
  "atk-s0513a3:3002": "Te kathaṃ nu karissanti, ahaṃ vasaṃ gato tavā”ti.",
  "atk-s0513a3:3003": "Nesādo āha –",
  "atk-s0513a3:3004": "25.",
  "atk-s0513a3:3005": "“Yaṃ nu gijjho yojanasataṃ, kuṇapāni avekkhati;",
  "atk-s0513a3:3006": "Kasmā jālañca pāsañca, āsajjāpi na bujjhasī”ti.",
  "atk-s0513a3:3007": "Gijjharājā āha –",
  "atk-s0513a3:3008": "26.",
  "atk-s0513a3:3009": "“Yadā parābhavo hoti, poso jīvitasaṅkhaye;",
  "atk-s0513a3:3010": "Atha jālañca pāsañca, āsajjāpi na bujjhatī”ti.",
  "atk-s0513a3:3011": "27.",
  "atk-s0513a3:3012": "“Bharassu mātāpitaro, vuddhe giridarīsaye;",
  "atk-s0513a3:3013": "Mayā tvaṃ samanuññāto, sotthiṃ passāhi ñātake.",
  "atk-s0513a3:3014": "28.",
  "atk-s0513a3:3015": "“Evaṃ luddaka nandassu, saha sabbehi ñātibhi;",
  "atk-s0513a3:3016": "Bharissaṃ mātāpitaro, vuddhe giridarīsaye”ti. –",
  "atk-s0513a3:3017": "Nesādaputtena dutiyā, gijjhena tatiyāti imā gāthā paṭipāṭiyā vuttā.",
  "atk-s0513a3:3018_0": "Tattha yaṃ nūti yaṃ nu etaṃ loke kathīyati. Gijjho yojanasataṃ, kuṇapāni avekkhatīti",
  "atk-s0513a3:3018_1": "yojanasataṃ atikkamma ṭhitānipi kuṇapāni passati, taṃ yadi tathaṃ, atha kasmā tvaṃ",
  "atk-s0513a3:3018_2": "imaṃ jālañca pāsañca āsajjāpi na bujjhasi, santikaṃ āgantvāpi na jānāsīti.",
  "atk-s0513a3:3019_0": "Parābhavoti vināso. Bharassūti idaṃ so bodhisattassa dhammakathaṃ sutvā “paṇḍito",
  "atk-s0513a3:3019_1": "gijjharājā paridevanto na attano paridevati, mātāpitūnaṃ paridevati, nāyaṃ māretuṃ",
  "atk-s0513a3:3019_2": "yutto”ti tussitvā āha, vatvā ca pana piyacittena muducittena pāsaṃ mocesi.",
  "atk-s0513a3:3020": "Athassa bodhisatto maraṇamukhā pamutto sukhito anumodanaṃ karonto osānagāthaṃ vatvā mukhapūraṃ maṃsaṃ ādāya mātāpitūnaṃ adāsi.",
  "atk-s0513a3:3021": "Satthā imaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne mātuposakabhikkhu sotāpattiphale patiṭṭhahi.",
  "atk-s0513a3:3022": "Tadā nesādaputto channo ahosi, mātāpitaro mahārājakulāni, gijjharājā pana ahameva ahosinti.",
  "atk-s0513a3:3023": "Mātuposakagijjhajātakavaṇṇanā catutthā.",
  "atk-s0513a3:3025": "[400] 5. Dabbhapupphajātakavaṇṇanā",
  "atk-s0513a3:3026_0": "Anutīracārī bhaddanteti idaṃ satthā jetavane viharanto upanandaṃ sakyaputtaṃ ārabbha",
  "atk-s0513a3:3026_1": "kathesi. So hi sāsane pabbajitvā appicchatādiguṇe pahāya mahātaṇho ahosi. Vassūpanāyikāya",
  "atk-s0513a3:3026_2": "dve tayo vihāre pariggahetvā ekasmiṃ chattaṃ vā upāhanaṃ vā ekasmiṃ kattarayaṭṭhiṃ",
  "atk-s0513a3:3026_3": "vā udakatumbaṃ vā ṭhapetvā ekasmiṃ sayaṃ vasati. So ekasmiṃ janapadavihāre vassaṃ",
  "atk-s0513a3:3026_4": "upagantvā “bhikkhūhi nāma appicchehi bhavitabba”nti ākāse candaṃ uṭṭhāpento viya",
  "atk-s0513a3:3026_5": "bhikkhūnaṃ paccayasantosadīpakaṃ ariyavaṃsapaṭipadaṃ kathesi. Taṃ sutvā bhikkhū manāpāni",
  "atk-s0513a3:3026_6": "pattacīvarāni chaḍḍetvā mattikāpattāni ceva paṃsukūlacīvarāni ca gaṇhiṃsu. So tāni",
  "atk-s0513a3:3026_7": "attano vasanaṭṭhāne ṭhapetvā vutthavasso pavāretvā yānakaṃ pūretvā jetavanaṃ gacchanto",
  "atk-s0513a3:3026_8": "antarāmagge ekassa araññavihārassa piṭṭhibhāge pāde valliyā palibuddho “addhā ettha",
  "atk-s0513a3:3026_9": "kiñci laddhabbaṃ bhavissatī”ti taṃ vihāraṃ pāvisi. Tattha pana dve mahallakā bhikkhū",
  "atk-s0513a3:3026_10": "vassaṃ upagacchiṃsu. Te dve ca thūlasāṭake ekañca sukhumakambalaṃ labhitvā bhājetuṃ",
  "atk-s0513a3:3026_11": "asakkontā taṃ disvā “thero no bhājetvā dassatī”ti tuṭṭhacittā “mayaṃ, bhante, imaṃ",
  "atk-s0513a3:3026_12": "vassāvāsikaṃ bhājetuṃ na sakkoma, imaṃ no nissāya vivādo hoti, idaṃ amhākaṃ bhājetvā",
  "atk-s0513a3:3026_13": "dethā”ti āhaṃsu. So “sādhu bhājessāmī”ti dve thūlasāṭake dvinnampi bhājetvā “ayaṃ",
  "atk-s0513a3:3026_14": "amhākaṃ vinayadharānaṃ pāpuṇātī”ti kambalaṃ gahetvā pakkāmi.",
  "atk-s0513a3:3027_0": "Tepi therā kambale sālayā teneva saddhiṃ jetavanaṃ gantvā vinayadharānaṃ bhikkhūnaṃ",
  "atk-s0513a3:3027_1": "tamatthaṃ ārocetvā “labbhati nu kho, bhante, vinayadharānaṃ evaṃ vilopaṃ khāditu”nti",
  "atk-s0513a3:3027_2": "āhaṃsu. Bhikkhū upanandattherena ābhataṃ pattacīvararāsiṃ disvā “mahāpuññosi tvaṃ",
  "atk-s0513a3:3027_3": "āvuso, bahuṃ te pattacīvaraṃ laddha”nti vadiṃsu. So “kuto me āvuso, puññaṃ, iminā",
  "atk-s0513a3:3027_4": "me upāyena idaṃ laddha”nti sabbaṃ kathesi. Bhikkhū dhammasabhāyaṃ kathaṃ samuṭṭhāpesuṃ",
  "atk-s0513a3:3027_5": "“āvuso, upanando sakyaputto mahātaṇho mahālobho”ti. Satthā āgantvā “kāya nuttha,",
  "atk-s0513a3:3027_6": "bhikkhave, etarahi kathāya sannisinnā”ti pucchitvā “imāya nāmā”ti vutte “na, bhikkhave,",
  "atk-s0513a3:3027_7": "upanandena paṭipadāya anucchavikaṃ kataṃ, parassa paṭipadaṃ kathentena nāma bhikkhunā",
  "atk-s0513a3:3027_8": "paṭhamaṃ attano anucchavikaṃ katvā pacchā paro ovaditabbo”ti.",
  "atk-s0513a3:3028": "“Attānameva paṭhamaṃ, patirūpe nivesaye;",
  "atk-s0513a3:3029": "Athaññamanusāseyya, na kilisseyya paṇḍito”ti. –",
  "atk-s0513a3:3030_0": "Imāya dhammapade gāthāya dhammaṃ desetvā “na, bhikkhave, upanando idāneva, pubbepesa",
  "atk-s0513a3:3030_1": "mahātaṇho mahālobhova, na ca pana idāneva, pubbepesa imesaṃ santakaṃ vilumpiyevā”ti vatvā atītaṃ āhari.",
  "atk-s0513a3:3031_0": "Atīte bārāṇasiyaṃ brahmadatte rajjaṃ kārente bodhisatto nadītīre rukkhadevatā ahosi.",
  "atk-s0513a3:3031_1": "Tadā eko siṅgālo māyāviṃ nāma bhariyaṃ gahetvā nadītīre ekasmiṃ ṭhāne vasi. Athekadivasaṃ",
  "atk-s0513a3:3031_2": "siṅgālī siṅgālaṃ āha “dohaḷo me sāmi, uppanno, allarohitamacchaṃ khādituṃ icchāmī”ti.",
  "atk-s0513a3:3031_3": "Siṅgālo “appossukkā hohi, āharissāmi te”ti nadītīre caranto valliyā pāde palibujjhitvā",
  "atk-s0513a3:3031_4": "anutīrameva agamāsi. Tasmiṃ khaṇe gambhīracārī ca anutīracārī cāti dve uddā macche",
  "atk-s0513a3:3031_5": "pariyesantā tīre aṭṭhaṃsu. Tesu gambhīracārī mahantaṃ rohitamacchaṃ disvā vegena",
  "atk-s0513a3:3031_6": "udake pavisitvā taṃ naṅguṭṭhe gaṇhi. Balavā maccho parikaḍḍhanto yāsi. So gambhīracārī",
  "atk-s0513a3:3031_7": "uddo “mahāmaccho ubhinnampi no pahossati, ehi me sahāyo hohī”ti itarena saddhiṃ sallapanto",
  "atk-s0513a3:3031_8": "paṭhamaṃ gāthamāha –",
  "atk-s0513a3:3032": "29.",
  "atk-s0513a3:3033": "“Anutīracārī bhaddante, sahāyamanudhāva maṃ;",
  "atk-s0513a3:3034": "Mahā me gahito maccho, so maṃ harati vegasā”ti.",
  "atk-s0513a3:3035_0": "Tattha sahāyamanudhāva manti sahāya anudhāva maṃ, sandhivasena ma-kāro vutto. Idaṃ",
  "atk-s0513a3:3035_1": "vuttaṃ hoti – yathāhaṃ iminā macchena na saṃhīrāmi, evaṃ maṃ naṅguṭṭhakhaṇḍe gahetvā tvaṃ anudhāvāti.",
  "atk-s0513a3:3036": "Taṃ sutvā itaro dutiyaṃ gāthamāha –",
  "atk-s0513a3:3037": "30.",
  "atk-s0513a3:3038": "“Gambhīracārī bhaddante, daḷhaṃ gaṇhāhi thāmasā;",
  "atk-s0513a3:3039": "Ahaṃ taṃ uddharissāmi, supaṇṇo uragāmivā”ti.",
  "atk-s0513a3:3040": "Tattha thāmasāti thāmena. Uddharissāmīti nīharissāmi. Supaṇṇo uragāmivāti garuḷo sappaṃ viya.",
  "atk-s0513a3:3041_0": "Atha dvepi te ekato hutvā rohitamacchaṃ nīharitvā thale ṭhapetvā māretvā “tvaṃ bhājehi,",
  "atk-s0513a3:3041_1": "tvaṃ bhājehī”ti kalahaṃ katvā bhājetuṃ asakkontā ṭhapetvā nisīdiṃsu. Tasmiṃ kāle",
  "atk-s0513a3:3041_2": "siṅgālo taṃ ṭhānaṃ anuppatto. Te taṃ disvā ubhopi paccuggamanaṃ katvā “ayaṃ, samma,",
  "atk-s0513a3:3041_3": "dabbhapupphamaccho amhehi ekato hutvā gahito, taṃ no bhājetuṃ asakkontānaṃ vivādo",
  "atk-s0513a3:3041_4": "uppanno, samabhāgaṃ no bhājetvā dehī”ti tatiyaṃ gāthamāhaṃsu –",
  "atk-s0513a3:3042": "31.",
  "atk-s0513a3:3043": "“Vivādo no samuppanno, dabbhapuppha suṇohi me;",
  "atk-s0513a3:3044": "Samehi medhagaṃ sammā, vivādo vūpasammata”nti.",
  "atk-s0513a3:3045": "Tattha dabbhapupphāti dabbhapupphasamānavaṇṇatāya taṃ ālapanti. Medhaganti kalahaṃ.",
  "atk-s0513a3:3046": "Tesaṃ vacanaṃ sutvā siṅgālo attano balaṃ dīpento –",
  "atk-s0513a3:3047": "32.",
  "atk-s0513a3:3048": "“Dhammaṭṭhohaṃ pure āsiṃ, bahū aḍḍā me tīritā;",
  "atk-s0513a3:3049": "Samemi medhagaṃ sammā, vivādo vūpasammata”nti. –",
  "atk-s0513a3:3050": "Idaṃ gāthaṃ vatvā bhājento –",
  "atk-s0513a3:3051": "33.",
  "atk-s0513a3:3052": "“Anutīracāri naṅguṭṭhaṃ, sīsaṃ gambhīracārino;",
  "atk-s0513a3:3053": "Accāyaṃ majjhimo khaṇḍo, dhammaṭṭhassa bhavissatī”ti. –",
  "atk-s0513a3:3054": "Imaṃ gāthamāha –",
  "atk-s0513a3:3055_0": "Tattha paṭhamagāthāya ayamattho – ahaṃ pubbe rājūnaṃ vinicchayāmacco āsiṃ, tena mayā",
  "atk-s0513a3:3055_1": "vinicchaye nisīditvā bahū aḍḍā tīritā, tesaṃ tesaṃ brāhmaṇagahapatikādīnaṃ bahū aḍḍā",
  "atk-s0513a3:3055_2": "tīritā vinicchitā, svāhaṃ tumhādisānaṃ samajātikānaṃ catuppadānaṃ aḍḍaṃ tīretuṃ kiṃ",
  "atk-s0513a3:3055_3": "na sakkhissāmi, ahaṃ vo samemi medhagaṃ, sammā maṃ nissāya tumhākaṃ vivādo vūpasammatūti.",
  "atk-s0513a3:3056_0": "Evañca pana vatvā macchaṃ tayo koṭṭhāse katvā anutīracāri tvaṃ naṅguṭṭhaṃ gaṇha,",
  "atk-s0513a3:3056_1": "sīsaṃ gambhīracārino hotu. Accāyaṃ majjhimo khaṇḍoti apica ayaṃ majjhimo koṭṭhāso.",
  "atk-s0513a3:3056_2": "Atha vā accāti aticca, ime dve koṭṭhāse atikkamitvā ṭhito ayaṃ majjhimo khaṇḍo dhammaṭṭhassa",
  "atk-s0513a3:3056_3": "vinicchayasāmikassa mayhaṃ bhavissatīti.",
  "atk-s0513a3:3057_0": "Evaṃ taṃ macchaṃ vibhajitvā “tumhe kalahaṃ akatvā naṅguṭṭhañca sīsañca khādathā”ti",
  "atk-s0513a3:3057_1": "vatvā majjhimakhaṇḍaṃ mukhena ḍaṃsitvā tesaṃ passantānaṃyeva palāyi. Te sahassaṃ",
  "atk-s0513a3:3057_2": "parājitā viya dummukhā nisīditvā gāthamāhaṃsu –",
  "atk-s0513a3:3058": "34.",
  "atk-s0513a3:3059": "“Cirampi bhakkho abhavissa, sace na vivademase;",
  "atk-s0513a3:3060": "Asīsakaṃ anaṅguṭṭhaṃ, siṅgālo harati rohita”nti.",
  "atk-s0513a3:3061": "Tattha cirampīti dve tayo divase sandhāya vuttaṃ.",
  "atk-s0513a3:3062": "Siṅgālopi “ajja bhariyaṃ rohitamacchaṃ khādāpessāmī”ti tuṭṭhacitto tassā santikaṃ agamāsi. Sā taṃ āgacchantaṃ disvā abhinandamānā –",
  "atk-s0513a3:3063": "35.",
  "atk-s0513a3:3064": "“Yathāpi rājā nandeyya, rajjaṃ laddhāna khattiyo;",
  "atk-s0513a3:3065": "Evāhamajja nandāmi, disvā puṇṇamukhaṃ pati”nti. –",
  "atk-s0513a3:3066": "Imaṃ gāthaṃ vatvā adhigamūpāyaṃ pucchantī –",
  "atk-s0513a3:3067": "36.",
  "atk-s0513a3:3068": "“Kathaṃ nu thalajo santo, udake macchaṃ parāmasi;",
  "atk-s0513a3:3069": "Puṭṭho me samma akkhāhi, kathaṃ adhigataṃ tayā”ti. –",
  "atk-s0513a3:3070": "Imaṃ gāthamāha –",
  "atk-s0513a3:3071": "Tattha kathaṃ nūti “khāda, bhadde”ti macchakhaṇḍe purato ṭhapite “kathaṃ nu tvaṃ thalajo samāno udake macchaṃ gaṇhī”ti pucchi.",
  "atk-s0513a3:3072": "Siṅgālo tassā adhigamūpāyaṃ ācikkhanto anantaragāthamāha –",
  "atk-s0513a3:3073": "37.",
  "atk-s0513a3:3074": "“Vivādena kisā honti, vivādena dhanakkhayā;",
  "atk-s0513a3:3075": "Jīnā uddā vivādena, bhuñja māyāvi rohita”nti.",
  "atk-s0513a3:3076_0": "Tattha vivādena kisā hontīti bhadde, ime sattā vivādaṃ karontā vivādaṃ nissāya kisā",
  "atk-s0513a3:3076_1": "appamaṃsalohitā honti. Vivādena dhanakkhayāti hiraññasuvaṇṇādīnaṃ dhanānaṃ khayā",
  "atk-s0513a3:3076_2": "vivādeneva honti. Dvīsupi vivadantesu eko parājito parājitattā dhanakkhayaṃ pāpuṇāti,",
  "atk-s0513a3:3076_3": "itaro jayabhāgadānena. Jīnā uddāti dve uddāpi vivādeneva imaṃ macchaṃ jīnā, tasmā",
  "atk-s0513a3:3076_4": "tvaṃ mayā ābhatassa uppattiṃ mā puccha, kevalaṃ imaṃ bhuñja māyāvi rohitanti.",
  "atk-s0513a3:3077": "Itarā abhisambuddhagāthā –",
  "atk-s0513a3:3078": "38.",
  "atk-s0513a3:3079": "“Evameva manussesu, vivādo yattha jāyati;",
  "atk-s0513a3:3080": "Dhammaṭṭhaṃ paṭidhāvati, so hi nesaṃ vināyako;",
  "atk-s0513a3:3081": "Dhanāpi tattha jīyanti, rājakoso pavaḍḍhatī”ti.",
  "atk-s0513a3:3082_0": "Tattha evamevāti bhikkhave, yathā ete uddā jīnā, evameva manussesupi yasmiṃ ṭhāne",
  "atk-s0513a3:3082_1": "vivādo jāyati, tattha te manussā dhammaṭṭhaṃ patidhāvanti, vinicchayasāmikaṃ upasaṅkamanti.",
  "atk-s0513a3:3082_2": "Kiṃkāraṇā? So hi nesaṃ vināyako, so tesaṃ vivādāpannānaṃ vivādavūpasamakoti attho.",
  "atk-s0513a3:3082_3": "Dhanāpi tatthāti tattha te vivādāpannā dhanatopi jīyanti, attano santakā parihāyanti,",
  "atk-s0513a3:3082_4": "daṇḍena ceva jayabhāgaggahaṇena ca rājakoso pavaḍḍhatīti.",
  "atk-s0513a3:3083": "Satthā imaṃ dhammadesanaṃ āharitvā jātakaṃ samodhānesi – “tadā siṅgālo upanando ahosi, uddā dve mahallakā, tassa kāraṇassa paccakkhakārikā rukkhadevatā pana ahameva ahosi”nti.",
  "atk-s0513a3:3084": "Dabbhapupphajātakavaṇṇanā pañcamā.",
  "atk-s0513a3:3086": "[401] 6. Paṇṇakajātakavaṇṇanā",
  "atk-s0513a3:3087_0": "Paṇṇakaṃ tikhiṇadhāranti idaṃ satthā jetavane viharanto purāṇadutiyikāpalobhanaṃ",
  "atk-s0513a3:3087_1": "ārabbha kathesi. Tañhi bhikkhuṃ satthā “saccaṃ kira tvaṃ bhikkhu ukkaṇṭhito”ti pucchitvā",
  "atk-s0513a3:3087_2": "“saccaṃ, bhante”ti vutte “kena ukkaṇṭhāpito”ti vatvā “purāṇadutiyikāyā”ti vutte “bhikkhu",
  "atk-s0513a3:3087_3": "ayaṃ itthī tuyhaṃ anatthakārikā, pubbepi tvaṃ imaṃ nissāya cetasikarogena maranto",
  "atk-s0513a3:3087_4": "paṇḍite nissāya jīvitaṃ alatthā”ti vatvā atītaṃ āhari.",
  "atk-s0513a3:3088_0": "Atīte bārāṇasiyaṃ maddavamahārāje rajjaṃ kārente bodhisatto brāhmaṇakule nibbatti,",
  "atk-s0513a3:3088_1": "senakakumārotissa nāmaṃ akaṃsu. So vayappatto takkasilāyaṃ sabbasippāni uggaṇhitvā",
  "atk-s0513a3:3088_2": "bārāṇasiṃ paccāgantvā maddavarañño atthadhammānusāsako amacco ahosi, “senakapaṇḍito”ti",
  "atk-s0513a3:3088_3": "vutte sakalanagare cando viya sūriyo viya ca paññāyi. Tadā rañño purohitaputto rājupaṭṭhānaṃ",
  "atk-s0513a3:3088_4": "āgato sabbālaṅkārapaṭimaṇḍitaṃ uttamarūpadharaṃ rañño aggamahesiṃ disvā paṭibaddhacitto",
  "atk-s0513a3:3088_5": "hutvā gehaṃ gantvā nirāhāro nipajjitvā sahāyakehi puṭṭho tamatthaṃ ārocesi. Rājāpi",
  "atk-s0513a3:3088_6": "“purohitaputto na dissati, kahaṃ nu kho”ti pucchitvā tamatthaṃ sutvā taṃ pakkosāpetvā",
  "atk-s0513a3:3088_7": "“ahaṃ te imaṃ satta divasāni dammi, sattāhaṃ ghare katvā aṭṭhame divase āneyyāsī”ti",
  "atk-s0513a3:3088_8": "āha. So “sādhū”ti sampaṭicchitvā taṃ gehaṃ netvā tāya saddhiṃ abhirami. Te aññamaññaṃ",
  "atk-s0513a3:3088_9": "paṭibaddhacittā hutvā kañci ajānāpetvā aggadvārena palāyitvā aññassa rañño vijitaṃ",
  "atk-s0513a3:3088_10": "agamasuṃ, koci gataṭṭhānaṃ na jāni, nāvāya gatamaggo viya ahosi. Rājā nagare bheriṃ",
  "atk-s0513a3:3088_11": "carāpetvā nānappakārena vicinantopi tassa gataṭṭhānaṃ na aññāsi. Athassa taṃ nissāya",
  "atk-s0513a3:3088_12": "balavasoko uppajji, hadayaṃ uṇhaṃ hutvā lohitaṃ pagghari. Tato paṭṭhāya cassa kucchito",
  "atk-s0513a3:3088_13": "lohitaṃ nikkhami, byādhi mahanto ahosi. Mahantāpi rājavejjā tikicchituṃ nāsakkhiṃsu.",
  "atk-s0513a3:3089_0": "Bodhisatto “imassa rañño byādhi natthi, bhariyaṃ pana apassanto cetasikarogena phuṭṭho,",
  "atk-s0513a3:3089_1": "upāyena taṃ tikicchissāmī”ti āyurañca pukkusañcāti dve rañño paṇḍitāmacce āmantetvā",
  "atk-s0513a3:3089_2": "“rañño deviyā adassanena cetasikaṃ rogaṃ ṭhapetvā añño rogo natthi, bahūpakāro ca",
  "atk-s0513a3:3089_3": "kho pana amhākaṃ rājā, tasmā upāyena naṃ tikicchāma, rājaṅgaṇe samajjaṃ kāretvā asiṃ",
  "atk-s0513a3:3089_4": "gilituṃ jānantena asiṃ gilāpetvā rājānaṃ sīhapañjare katvā samajjaṃ olokāpessāma,",
  "atk-s0513a3:3089_5": "rājā asiṃ gilantaṃ disvā ‘atthi nu kho ito aññaṃ dukkaratara’nti pañhaṃ pucchissati.",
  "atk-s0513a3:3089_6": "Taṃ samma āyura, tvaṃ ‘asukaṃ nāma dadāmīti vacanaṃ ito dukkaratara’nti byākareyyāsi,",
  "atk-s0513a3:3089_7": "tato samma pukkusa, taṃ pucchissati, athassa tvaṃ ‘mahārāja, dadāmīti vatvā adadato",
  "atk-s0513a3:3089_8": "sā vācā aphalā hoti, tathārūpaṃ vācaṃ na keci upajīvanti na khādanti na pivanti,",
  "atk-s0513a3:3089_9": "ye pana tassa vacanassānucchavikaṃ karonti, yathāpaṭiññātamatthaṃ dentiyeva, idaṃ",
  "atk-s0513a3:3089_10": "tato dukkaratara’nti evaṃ byākareyyāsi, ito paraṃ kattabbaṃ ahaṃ jānissāmī”ti vatvā samajjaṃ kāresi.",
  "atk-s0513a3:3090_0": "Atha te tayopi paṇḍitā rañño santikaṃ gantvā “mahārāja, rājaṅgaṇe samajjo vattati,",
  "atk-s0513a3:3090_1": "taṃ olokentānaṃ dukkhampi na dukkhaṃ hoti, ehi gacchāmā”ti rājānaṃ netvā sīhapañjaraṃ",
  "atk-s0513a3:3090_2": "vivaritvā samajjaṃ olokāpesuṃ. Bahū janā attano attano jānanakasippaṃ dassesuṃ. Eko",
  "atk-s0513a3:3090_3": "pana puriso tettiṃsaṅgulaṃ tikhiṇadhāraṃ asiratanaṃ gilati. Rājā taṃ disvā “ayaṃ",
  "atk-s0513a3:3090_4": "puriso etaṃ asiṃ gilati, ‘atthi nu kho ito aññaṃ dukkaratara’nti ime paṇḍite pucchissāmī”ti",
  "atk-s0513a3:3090_5": "cintetvā āyuraṃ pucchanto paṭhamaṃ gāthamāha –",
  "atk-s0513a3:3091": "39.",
  "atk-s0513a3:3092": "“Paṇṇakaṃ tikhiṇadhāraṃ, asiṃ sampannapāyinaṃ;",
  "atk-s0513a3:3093": "Parisāyaṃ puriso gilati, kiṃ dukkarataraṃ tato;",
  "atk-s0513a3:3094": "Yadaññaṃ dukkaraṃ ṭhānaṃ, taṃ me akkhāhi pucchito”ti.",
  "atk-s0513a3:3095_0": "Tattha paṇṇakanti paṇṇakaraṭṭhe uppannaṃ. Sampannapāyinanti sampannaṃ paralohitapāyinaṃ.",
  "atk-s0513a3:3095_1": "Parisāyanti parisamajjhe dhanalobhena ayaṃ puriso gilati. Yadaññanti ito asigilanato",
  "atk-s0513a3:3095_2": "yaṃ aññaṃ dukkarataraṃ kāraṇaṃ, taṃ mayā pucchito kathehīti.",
  "atk-s0513a3:3096": "Athassa so taṃ kathento dutiyaṃ gāthamāha –",
  "atk-s0513a3:3097": "40.",
  "atk-s0513a3:3098": "“Gileyya puriso lobhā, asiṃ sampannapāyinaṃ;",
  "atk-s0513a3:3099": "Yo ca vajjā dadāmīti, taṃ dukkarataraṃ tato;",
  "atk-s0513a3:3100": "Sabbaññaṃ sukaraṃ ṭhānaṃ, evaṃ jānāhi maddavā”ti.",
  "atk-s0513a3:3101_0": "Tattha vajjāti vadeyya. Taṃ dukkarataranti “dadāmī”ti vacanaṃ tato asigilanato dukkarataraṃ.",
  "atk-s0513a3:3101_1": "Sabbaññanti “asukaṃ nāma tava dassāmī”ti vacanaṃ ṭhapetvā aññaṃ sabbampi kāraṇaṃ",
  "atk-s0513a3:3101_2": "sukaraṃ. Maddavāti rājānaṃ gottena ālapati.",
  "atk-s0513a3:3102_0": "Rañño āyurapaṇḍitassa vacanaṃ sutvā “asigilanato kira ‘idaṃ nāma dammī’ti vacanaṃ",
  "atk-s0513a3:3102_1": "dukkaraṃ, ahañca ‘purohitaputtassa deviṃ dammī’ti avacaṃ, atidukkaraṃ vata me kata”nti",
  "atk-s0513a3:3102_2": "vīmaṃsantasseva hadayasoko thokaṃ tanuttaṃ gato. So tato “parassa imaṃ dammīti vacanato",
  "atk-s0513a3:3102_3": "pana aññaṃ dukkarataraṃ atthi nu kho”ti cintetvā pukkusapaṇḍitena saddhiṃ sallapanto tatiyaṃ gāthamāha –",
  "atk-s0513a3:3103": "41.",
  "atk-s0513a3:3104": "“Byākāsi āyuro pañhaṃ, atthaṃ dhammassa kovido;",
  "atk-s0513a3:3105": "Pukkusaṃ dāni pucchāmi, kiṃ dukkarataraṃ tato;",
  "atk-s0513a3:3106": "Yadaññaṃ dukkaraṃ ṭhānaṃ, taṃ me akkhāhi pucchito”ti.",
  "atk-s0513a3:3107": "Tattha pañhaṃ atthanti pañhassa atthaṃ byākāsīti vuttaṃ hoti. Dhammassa kovidoti tadatthajotake ganthe kusalo. Tatoti tato vacanato kiṃ dukkarataranti.",
  "atk-s0513a3:3108": "Athassa byākaronto pukkusapaṇḍito catutthaṃ gāthamāha –",
  "atk-s0513a3:3109": "42.",
  "atk-s0513a3:3110": "“Na vācamupajīvanti, aphalaṃ giramudīritaṃ;",
  "atk-s0513a3:3111": "Yo ca datvā avākayirā, taṃ dukkarataraṃ tato;",
  "atk-s0513a3:3112": "Sabbaññaṃ sukaraṃ ṭhānaṃ, evaṃ jānāhi maddavā”ti.",
  "atk-s0513a3:3113_0": "Tattha datvāti “asukaṃ nāma dammī”ti paṭiññaṃ datvā. Avākayirāti taṃ paṭiññātamatthaṃ",
  "atk-s0513a3:3113_1": "dadanto tasmiṃ lobhaṃ avākareyya chindeyya, taṃ bhaṇḍaṃ dadeyyāti vuttaṃ hoti. Tatoti",
  "atk-s0513a3:3113_2": "tato asigilanato “asukaṃ nāma te dammī”ti vacanato ca tadeva dukkarataraṃ.",
  "atk-s0513a3:3114_0": "Rañño taṃ vacanaṃ sutvā “ahaṃ ‘purohitaputtassa deviṃ dammī’ti paṭhamaṃ vatvā vācāya",
  "atk-s0513a3:3114_1": "anucchavikaṃ katvā taṃ adāsiṃ, dukkaraṃ vata me kata”nti parivitakkentassa soko tanukataro",
  "atk-s0513a3:3114_2": "jāto. Athassa etadahosi “senakapaṇḍitato añño paṇḍitataro nāma natthi, imaṃ pañhaṃ",
  "atk-s0513a3:3114_3": "etaṃ pucchissāmī”ti. Tato taṃ pucchanto pañcamaṃ gāthamāha –",
  "atk-s0513a3:3115": "43.",
  "atk-s0513a3:3116": "“Byākāsi pukkuso pañhaṃ, atthaṃ dhammassa kovido;",
  "atk-s0513a3:3117": "Senakaṃ dāni pucchāmi, kiṃ dukkarataraṃ tato;",
  "atk-s0513a3:3118": "Yadaññaṃ dukkaraṃ ṭhānaṃ, taṃ me akkhāhi pucchito”ti.",
  "atk-s0513a3:3119": "Athassa byākaronto senako chaṭṭhaṃ gāthamāha –",
  "atk-s0513a3:3120": "44.",
  "atk-s0513a3:3121": "“Dadeyya puriso dānaṃ, appaṃ vā yadi vā bahuṃ;",
  "atk-s0513a3:3122": "Yo ca datvā nānutappe, taṃ dukkarataraṃ tato;",
  "atk-s0513a3:3123": "Sabbaññaṃ sukaraṃ ṭhānaṃ, evaṃ jānāhi maddavā”ti.",
  "atk-s0513a3:3124_0": "Tattha nānutappeti attano atikantaṃ atimanāpaṃ piyabhaṇḍaṃ parassa datvā “kimatthaṃ",
  "atk-s0513a3:3124_1": "mayā idaṃ dinna”nti evaṃ taṃ piyabhaṇḍaṃ ārabbha yo pacchā na tappati na socati,",
  "atk-s0513a3:3124_2": "taṃ asigilanato ca “asukaṃ nāma te dammī”ti vacanato ca tassa dānato ca dukkarataraṃ.",
  "atk-s0513a3:3125": "Iti mahāsatto rājānaṃ saññāpentā kathesi. Dānañhi datvā aparacetanāva dussandhāriyā, tassā sandhāraṇadukkaratā vessantarajātakena dīpitā. Vuttañhetaṃ –",
  "atk-s0513a3:3126": "“Adu cāpaṃ gahetvāna, khaggaṃ bandhiya vāmato;",
  "atk-s0513a3:3127": "Ānessāmi sake putte, puttānañhi vadho dukho.",
  "atk-s0513a3:3128": "“Aṭṭhānametaṃ dukkharūpaṃ, yaṃ kumārā vihaññare;",
  "atk-s0513a3:3129": "Satañca dhammamaññāya, ko datvā anutappatī”ti. ;",
  "atk-s0513a3:3130_0": "Rājāpi bodhisattassa vacanaṃ sutvā sallakkhesi “ahaṃ attano maneneva purohitaputtassa",
  "atk-s0513a3:3130_1": "deviṃ datvā sakamanaṃ sandhāretuṃ na sakkomi, socāmi kilamāmi, na me idaṃ anucchavikaṃ,",
  "atk-s0513a3:3130_2": "sace sā mayi sasinehā bhaveyya, imaṃ issariyaṃ chaḍḍetvā na palāyeyya, mayi pana",
  "atk-s0513a3:3130_3": "sinehaṃ akatvā palātāya kiṃ tāya mayha”nti. Tassevaṃ cintentassa padumapatte udakabindu",
  "atk-s0513a3:3130_4": "viya sabbasoko nivattitvā gato, taṅkhaṇaññevassa kucchi parisaṇṭhāsi. So nirogo sukhito",
  "atk-s0513a3:3130_5": "hutvā bodhisattassa thutiṃ karonto osānagāthamāha –",
  "atk-s0513a3:3131": "45.",
  "atk-s0513a3:3132": "“Byākāsi āyuro pañhaṃ, atho pukkusaporiso;",
  "atk-s0513a3:3133": "Sabbe pañhe atibhoti, yathā bhāsati senako”ti.",
  "atk-s0513a3:3134": "Tattha yathā bhāsatīti yathā paṇḍito bhāsati, tathevetaṃ dānaṃ nāma datvā neva anutappitabbanti. Imaṃ panassa thutiṃ katvā tuṭṭho bahuṃ dhanamadāsi.",
  "atk-s0513a3:3135_0": "Satthā imaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne",
  "atk-s0513a3:3135_1": "ukkaṇṭhitabhikkhu sotāpattiphale patiṭṭhahi. Tadā rājamahesī purāṇadutiyikā ahosi,",
  "atk-s0513a3:3135_2": "rājā ukkaṇṭhitabhikkhu, āyurapaṇḍito moggallāno, pukkusapaṇḍito sāriputto, senakapaṇḍito ahameva ahosinti.",
  "atk-s0513a3:3136": "Paṇṇakajātakavaṇṇanā chaṭṭhā.",
  "atk-s0513a3:3138": "[402] 7. Sattubhastajātakavaṇṇanā",
  "atk-s0513a3:3139": "Vibbhantacittoti idaṃ satthā jetavane viharanto attano paññāpāramiṃ ārabbha kathesi. Paccuppannavatthu umaṅgajātake āvi bhavissati.",
  "atk-s0513a3:3140_0": "Atīte bārāṇasiyaṃ janako nāma rājā rajjaṃ kāresi. Tadā bodhisatto brāhmaṇakule nibbatti,",
  "atk-s0513a3:3140_1": "senakakumārotissa nāmaṃ kariṃsu. So vayappatto takkasilāyaṃ sabbasippāni uggaṇhitvā",
  "atk-s0513a3:3140_2": "bārāṇasiṃ paccāgantvā rājānaṃ passi, rājā taṃ amaccaṭṭhāne ṭhapesi, mahantañcassa",
  "atk-s0513a3:3140_3": "yasaṃ anuppadāsi. So rañño atthañca dhammañca anusāsi, madhurakatho dhammakathiko",
  "atk-s0513a3:3140_4": "hutvā rājānaṃ pañcasu sīlesu patiṭṭhāpetvā dāne uposathakamme dasasu kusalakammapathesūti",
  "atk-s0513a3:3140_5": "imāya kalyāṇapaṭipadāya patiṭṭhāpesi, sakalaraṭṭhe buddhānaṃ uppannakālo viya ahosi.",
  "atk-s0513a3:3140_6": "Pakkhadivasesu rājā ca uparājādayo ca sabbe sannipatitvā dhammasabhaṃ sajjenti. Mahāsatto",
  "atk-s0513a3:3140_7": "sajjitadhammasabhāyaṃ ratanapallaṅkavaragato buddhalīḷāya dhammaṃ deseti, buddhānaṃ",
  "atk-s0513a3:3140_8": "dhammakathāsadisāvassa kathā hoti.",
  "atk-s0513a3:3141_0": "Atha aññataro mahallakabrāhmaṇo dhanabhikkhaṃ caritvā kahāpaṇasahassaṃ labhitvā ekasmiṃ",
  "atk-s0513a3:3141_1": "brāhmaṇakule nikkhipitvā puna “bhikkhaṃ carissāmī”ti gato. Tassa gatakāle taṃ kulaṃ",
  "atk-s0513a3:3141_2": "kahāpaṇe vaḷañjesi. So āgantvā kahāpaṇe āharāpesi. Brāhmaṇo kahāpaṇe dātuṃ asakkonto",
  "atk-s0513a3:3141_3": "attano dhītaraṃ tassa pādaparicārikaṃ katvā adāsi. Brāhmaṇo taṃ gahetvā bārāṇasito",
  "atk-s0513a3:3141_4": "avidūre ekasmiṃ brāhmaṇagāme vāsaṃ kappesi. Athassa bhariyā daharatāya kāmesu atittā",
  "atk-s0513a3:3141_5": "aññena taruṇabrāhmaṇena saddhiṃ micchācāraṃ cari. Soḷasa hi atappanīyavatthūni nāma.",
  "atk-s0513a3:3141_6": "Katamāni soḷasa? Sāgaro sabbasavantīhi na tappati, aggi upādānena na tappati, rājā",
  "atk-s0513a3:3141_7": "raṭṭhena na tappati, bālo pāpehi na tappati, itthī methunadhammena alaṅkārena vijāyanenāti",
  "atk-s0513a3:3141_8": "imehi tīhi na tappati, brāhmaṇo mantehi na tappati, jhāyī vihārasamāpattiyā na tappati,",
  "atk-s0513a3:3141_9": "sekkho apacayena na tappati, appiccho dhutaṅgaguṇena na tappati, āraddhavīriyo vīriyārambhena",
  "atk-s0513a3:3141_10": "na tappati, dhammakathiko sākacchāya na tappati, visārado parisāya na tappati, saddho",
  "atk-s0513a3:3141_11": "saṅghupaṭṭhānena na tappati, dāyako pariccāgena na tappati, paṇḍito dhammassavanena",
  "atk-s0513a3:3141_12": "na tappati, catasso parisā tathāgatadassanena na tappantīti.",
  "atk-s0513a3:3142_0": "Sāpi brāhmaṇī methunadhammena, atittā taṃ brāhmaṇaṃ nīharitvā vissatthā pāpakammaṃ",
  "atk-s0513a3:3142_1": "kātukāmā hutvā ekadivasaṃ dummanā nipajjitvā “kiṃ bhotī”ti vuttā “brāhmaṇa, ahaṃ",
  "atk-s0513a3:3142_2": "tava gehe kammaṃ kātuṃ na sakkomi, dāsidāsaṃ ānehī”ti āha. “Bhoti dhanaṃ me natthi,",
  "atk-s0513a3:3142_3": "kiṃ datvā ānemī”ti. “Bhikkhaṃ caritvā dhanaṃ pariyesitvā ānehī”ti. “Tena hi bhoti",
  "atk-s0513a3:3142_4": "pātheyyaṃ me sajjehī”ti. “Sā tassa baddhasattūnañca abaddhasattūnañca cammapasibbakaṃ",
  "atk-s0513a3:3142_5": "pūretvā adāsi”. Brāhmaṇo gāmanigamarājadhānīsu caranto satta kahāpaṇasatāni labhitvā",
  "atk-s0513a3:3142_6": "“alaṃ me ettakaṃ dhanaṃ dāsidāsamūlāyā”ti nivattitvā attano gāmaṃ āgacchanto ekasmiṃ",
  "atk-s0513a3:3142_7": "udakaphāsukaṭṭhāne pasibbakaṃ muñcitvā sattuṃ khāditvā pasibbakamukhaṃ abandhitvāva",
  "atk-s0513a3:3142_8": "pānīyaṃ pivituṃ otiṇṇo. Athekasmiṃ rukkhasusire eko kaṇhasappo sattugandhaṃ ghāyitvā",
  "atk-s0513a3:3142_9": "pasibbakaṃ pavisitvā bhogaṃ ābhujitvā sattuṃ khādanto nipajji. Brāhmaṇo āgantvā pasibbakassa",
  "atk-s0513a3:3142_10": "abbhantaraṃ anoloketvā pasibbakaṃ bandhitvā aṃse katvā pāyāsi. Antarāmagge ekasmiṃ",
  "atk-s0513a3:3142_11": "rukkhe nibbattadevatā khandhaviṭape ṭhatvā “brāhmaṇa, sace antarāmagge vasissasi,",
  "atk-s0513a3:3142_12": "sayaṃ marissasi, sace ajja gharaṃ gamissasi, bhariyā te marissatī”ti vatvā antaradhāyi.",
  "atk-s0513a3:3142_13": "So olokento devataṃ adisvā bhīto maraṇabhayatajjito rodanto paridevanto bārāṇasinagaradvāraṃ sampāpuṇi.",
  "atk-s0513a3:3143_0": "Tadā ca pannarasuposatho hoti alaṅkatadhammāsane nisīditvā bodhisattassa dhammakathanadivaso.",
  "atk-s0513a3:3143_1": "Mahājano nānāgandhapupphādihattho vaggavaggo hutvā dhammiṃ kathaṃ sotuṃ gacchati.",
  "atk-s0513a3:3143_2": "Brāhmaṇo taṃ disvā “kahaṃ gacchathā”ti pucchitvā “brāhmaṇa, ajja senakapaṇḍito madhurassarena",
  "atk-s0513a3:3143_3": "buddhalīḷāya dhammaṃ deseti, kiṃ tvampi na jānāsī”ti vutte cintesi “paṇḍito kira",
  "atk-s0513a3:3143_4": "dhammakathiko, ahañcamhi maraṇabhayatajjito, paṇḍitā kho pana mahantampi sokaṃ harituṃ",
  "atk-s0513a3:3143_5": "sakkonti, mayāpi tattha gantvā dhammaṃ sotuṃ vaṭṭatī”ti. So tehi saddhiṃ tattha gantvā",
  "atk-s0513a3:3143_6": "mahāsattaṃ parivāretvā nisinnāya sarājikāya parisāya pariyante sattupasibbakena khandhagatena",
  "atk-s0513a3:3143_7": "dhammāsanato avidūre maraṇabhayatajjito rodamāno aṭṭhāsi. Mahāsatto ākāsagaṅgaṃ otaranto",
  "atk-s0513a3:3143_8": "viya amatavassaṃ vassento viya ca dhammaṃ desesi. Mahājano sañjātasomanasso sādhukāraṃ",
  "atk-s0513a3:3143_9": "datvā dhammaṃ assosi.",
  "atk-s0513a3:3144_0": "Paṇḍitā ca nāma disācakkhukā honti. Tasmiṃ khaṇe mahāsatto pasannapañcapasādāni akkhīni",
  "atk-s0513a3:3144_1": "ummīletvā samantato parisaṃ olokento taṃ brāhmaṇaṃ disvā cintesi “ettakā parisā somanassajātā",
  "atk-s0513a3:3144_2": "sādhukāraṃ datvā dhammaṃ suṇanti, ayaṃ paneko brāhmaṇo domanassappatto rodati, etassa",
  "atk-s0513a3:3144_3": "abbhantare assujananasamatthena sokena bhavitabbaṃ, tamassa ambilena paharitvā tambamalaṃ",
  "atk-s0513a3:3144_4": "viya padumapalāsato udakabinduṃ viya vinivattetvā ettheva naṃ nissokaṃ tuṭṭhamānasaṃ",
  "atk-s0513a3:3144_5": "katvā dhammaṃ desessāmī”ti. So taṃ āmantetvā “brāhmaṇa, senakapaṇḍito nāmāhaṃ, idāneva",
  "atk-s0513a3:3144_6": "taṃ nissokaṃ karissāmi, vissattho kathehī”ti tena saddhiṃ sallapanto paṭhamaṃ gāthamāha –",
  "atk-s0513a3:3145": "46.",
  "atk-s0513a3:3146": "“Vibbhantacitto kupitindriyosi, nettehi te vārigaṇā savanti;",
  "atk-s0513a3:3147": "Kiṃ te naṭṭhaṃ kiṃ pana patthayāno, idhāgamā brahme tadiṅgha brūhī”ti.",
  "atk-s0513a3:3148_0": "Tattha kupitindriyosīti cakkhundriyameva sandhāya “kupitindriyosī”ti āha. Vārigaṇāti",
  "atk-s0513a3:3148_1": "assubindūni. Iṅghāti codanatthe nipāto. Tañhi mahāsatto codento evamāha “brāhmaṇa,",
  "atk-s0513a3:3148_2": "sattā nāma dvīhi kāraṇehi socanti paridevanti sattasaṅkhāresu kismiñcideva piyajātike",
  "atk-s0513a3:3148_3": "naṭṭhe vā, kiñcideva piyajātikaṃ patthetvā alabhantā vā. Tattha kiṃ te naṭṭhaṃ, kiṃ",
  "atk-s0513a3:3148_4": "vā pana patthayanto tvaṃ idha āgato, idaṃ me khippaṃ brūhī”ti.",
  "atk-s0513a3:3149": "Athassa attano sokakāraṇaṃ kathento brāhmaṇo dutiyaṃ gāthamāha –",
  "atk-s0513a3:3150": "47.",
  "atk-s0513a3:3151": "“Miyyetha bhariyā vajato mamajja, agacchato maraṇamāha yakkho;",
  "atk-s0513a3:3152": "Etena dukkhena pavedhitosmi, akkhāhi me senaka etamattha”nti.",
  "atk-s0513a3:3153_0": "Tattha vajatoti gehaṃ gacchantassa. Agacchatoti agacchantassa. Yakkhoti antarāmagge",
  "atk-s0513a3:3153_1": "ekā rukkhadevatā evamāhāti vadati. Sā kira devatā “pasibbake te brāhmaṇa, kaṇhasappo”ti",
  "atk-s0513a3:3153_2": "anācikkhantī bodhisattassa ñāṇānubhāvappakāsanatthaṃ nācikkhi. Etena dukkhenāti gacchato",
  "atk-s0513a3:3153_3": "bhariyāya maraṇadukkhena, agacchato attano maraṇadukkhena, tenasmi pavedhito ghaṭṭito",
  "atk-s0513a3:3153_4": "kampito. Etamatthanti etaṃ kāraṇaṃ. Yena me kāraṇena gacchato bhariyāya maraṇaṃ,",
  "atk-s0513a3:3153_5": "agacchato attano maraṇaṃ hoti, etaṃ me kāraṇaṃ ācikkhāhīti attho.",
  "atk-s0513a3:3154_0": "Mahāsatto brāhmaṇassa vacanaṃ sutvā samuddamatthake jālaṃ khipanto viya ñāṇajālaṃ",
  "atk-s0513a3:3154_1": "pattharitvā “imesaṃ sattānaṃ bahūni maraṇakāraṇāni. Samudde nimuggāpi maranti, tattha",
  "atk-s0513a3:3154_2": "vāḷamacchehi gahitāpi, gaṅgāya patitāpi, tattha susumārehi gahitāpi, rukkhato patitāpi,",
  "atk-s0513a3:3154_3": "kaṇṭakena viddhāpi, nānappakārehi āvudhehi pahaṭāpi, visaṃ khāditvāpi, ubbandhitvāpi,",
  "atk-s0513a3:3154_4": "papāte patitāpi, atisītādīhi vā nānappakārehi vā rogehi upaddutāpi marantiyeva, evaṃ",
  "atk-s0513a3:3154_5": "bahūsu maraṇakāraṇesu katarena nu kho kāraṇena ajjesa brāhmaṇo antarāmagge vasanto",
  "atk-s0513a3:3154_6": "sayaṃ marissati, gehamassa vajato bhariyā marissatī”ti cintesi. Cintento eva brāhmaṇassa",
  "atk-s0513a3:3154_7": "khandhe pasibbakaṃ disvā “imasmiṃ pasibbake ekena sappena paviṭṭhena bhavitabbaṃ,",
  "atk-s0513a3:3154_8": "pavisanto ca paneso imasmiṃ brāhmaṇe pātarāsasamaye sattuṃ khāditvā pasibbakamukhaṃ",
  "atk-s0513a3:3154_9": "abandhitvā pānīyaṃ pātuṃ gate sattugandhena sappo paviṭṭho bhavissati. Brāhmaṇopi",
  "atk-s0513a3:3154_10": "pānīyaṃ pivitvā āgato sappassa paviṭṭhabhāvaṃ ajānitvā pasibbakaṃ bandhitvā ādāya",
  "atk-s0513a3:3154_11": "pakkanto bhavissati, sacāyaṃ antarāmagge vasanto sāyaṃ vasanaṭṭhāne “sattuṃ khādissāmī”ti",
  "atk-s0513a3:3154_12": "pasibbakaṃ muñcitvā hatthaṃ pavesessati, atha naṃ sappo hatthe ḍaṃsitvā jīvitakkhayaṃ",
  "atk-s0513a3:3154_13": "pāpessati, idamassa antarāmagge vasantassa maraṇakāraṇaṃ. Sace pana gehaṃ gaccheyya,",
  "atk-s0513a3:3154_14": "pasibbako bhariyāya hatthagato bhavissati, sā ‘antobhaṇḍaṃ olokessāmī”ti pasibbakaṃ",
  "atk-s0513a3:3154_15": "muñcitvā hatthaṃ pavesessati, atha naṃ sappo ḍaṃsitvā jīvitakkhayaṃ pāpessati, idamassa",
  "atk-s0513a3:3154_16": "ajja gehaṃ gatassa bhariyāya maraṇakāraṇa”nti upāyakosallañāṇeneva aññāsi.",
  "atk-s0513a3:3155_0": "Athassa etadahosi “iminā kaṇhasappena sūrena nibbhayena bhavitabbaṃ. Ayañhi brāhmaṇassa",
  "atk-s0513a3:3155_1": "mahāphāsukaṃ paharantopi pasibbake attano calanaṃ vā phandanaṃ vā na dasseti, evarūpāya",
  "atk-s0513a3:3155_2": "parisāya majjhepi attano atthibhāvaṃ na dasseti, tasmā iminā kaṇhasappena sūrena",
  "atk-s0513a3:3155_3": "nibbhayena bhavitabba”nti. Idampi so upāyakosallañāṇeneva dibbacakkhunā passanto",
  "atk-s0513a3:3155_4": "viya aññāsi. Evaṃ sarājikāya parisāya majjhe sappaṃ pasibbakaṃ pavisantaṃ disvā ṭhitapuriso",
  "atk-s0513a3:3155_5": "viya mahāsatto upāyakosallañāṇeneva paricchinditvā brāhmaṇassa pañhaṃ kathento tatiyaṃ gāthamāha –",
  "atk-s0513a3:3156": "48.",
  "atk-s0513a3:3157": "“Bahūni ṭhānāni vicintayitvā, yamettha vakkhāmi tadeva saccaṃ;",
  "atk-s0513a3:3158": "Maññāmi te brāhmaṇa sattubhastaṃ, ajānato kaṇhasappo paviṭṭho”ti.",
  "atk-s0513a3:3159_0": "Tattha bahūni ṭhānānīti bahūni kāraṇāni. Vicintayitvāti paṭivijjhitvā cintāvasena",
  "atk-s0513a3:3159_1": "pavattapaṭivedho hutvā. Yamettha vakkhāmīti yaṃ te ahaṃ etesu kāraṇesu etaṃ kāraṇaṃ",
  "atk-s0513a3:3159_2": "vakkhāmi. Tadeva saccanti tadeva tathaṃ dibbacakkhunā disvā kathitasadisaṃ bhavissatīti",
  "atk-s0513a3:3159_3": "dīpeti. Maññāmīti sallakkhemi. Sattubhastanti sattupasibbakaṃ. Ajānatoti ajānantasseva",
  "atk-s0513a3:3159_4": "eko kaṇhasappo paviṭṭhoti maññāmīti.",
  "atk-s0513a3:3160_0": "Evañca pana vatvā “atthi te brāhmaṇa, etasmiṃ pasibbake sattū”ti pucchi. “Atthi,",
  "atk-s0513a3:3160_1": "paṇḍitā”ti. “Ajja pātarāsavelāya sattuṃ khādī”ti? “Āma, paṇḍitā”ti. “Kattha nisīditvā”ti?",
  "atk-s0513a3:3160_2": "“Araññe rukkhamūlasmiṃ, paṇḍitā”ti. “Sattuṃ khāditvā pānīyaṃ pātuṃ gacchanto pasibbakamukhaṃ",
  "atk-s0513a3:3160_3": "bandhi, na bandhī”ti? “Na bandhiṃ, paṇḍitā”ti. “Pānīyaṃ pivitvā āgato pasibbakaṃ",
  "atk-s0513a3:3160_4": "oloketvā bandhī”ti. “Anoloketvāva bandhiṃ, paṇḍitā”ti. “Brāhmaṇa, tava pānīyaṃ pātuṃ",
  "atk-s0513a3:3160_5": "gatakāle ajānantasseva te sattugandhena pasibbakaṃ sappo paviṭṭhoti maññāmi, evamettha",
  "atk-s0513a3:3160_6": "āgato tvaṃ, tasmā pasibbakaṃ otāretvā parisamajjhe ṭhapetvā pasibbakamukhaṃ mocetvā",
  "atk-s0513a3:3160_7": "paṭikkamma ṭhito ekaṃ daṇḍakaṃ gahetvā pasibbakaṃ tāva pahara, tato patthaṭaphaṇaṃ",
  "atk-s0513a3:3160_8": "susūtisaddaṃ katvā nikkhamantaṃ kaṇhasappaṃ disvā nikkaṅkho bhavissatī”ti catutthaṃ gāthamāha –",
  "atk-s0513a3:3161": "49.",
  "atk-s0513a3:3162": "“Ādāya daṇḍaṃ parisumbha bhastaṃ, passeḷamūgaṃ uragaṃ dujivhaṃ;",
  "atk-s0513a3:3163": "Chindajja kaṅkhaṃ vicikicchitāni, bhujaṅgamaṃ passa pamuñca bhasta”nti.",
  "atk-s0513a3:3164_0": "Tattha parisumbhāti pahara. Passeḷamūganti eḷaṃ paggharantena mukhena eḷamūgaṃ pasibbakato",
  "atk-s0513a3:3164_1": "nikkhamantaṃ dujivhaṃ uragaṃ passa. Chandajja kaṅkhaṃ vicikicchitānīti “atthi nu",
  "atk-s0513a3:3164_2": "kho me pasibbake sappo, udāhu natthī”ti kaṅkhameva punappunaṃ uppajjamānāni vicikicchitāni",
  "atk-s0513a3:3164_3": "ca ajja chinda, mayhaṃ saddaha, avitathañhi me veyyākaraṇaṃ, idāneva nikkhamantaṃ",
  "atk-s0513a3:3164_4": "bhujaṅgamaṃ passa pamuñca bhastanti.",
  "atk-s0513a3:3165_0": "Brāhmaṇo mahāsattassa kathaṃ sutvā saṃviggo bhayappatto tathā akāsi. Sappopi sattubhaste",
  "atk-s0513a3:3165_1": "daṇḍena pahaṭe pasibbakamukhā nikkhamitvā mahājanaṃ olokento aṭṭhāsi. Tamatthaṃ pakāsento",
  "atk-s0513a3:3165_2": "satthā pañcamaṃ gāthamāha –",
  "atk-s0513a3:3166": "50.",
  "atk-s0513a3:3167": "“Saṃviggarūpo parisāya majjhe, so brāhmaṇo sattubhastaṃ pamuñci;",
  "atk-s0513a3:3168": "Atha nikkhami urago uggatejo, āsīviso sappo phaṇaṃ karitvā”ti.",
  "atk-s0513a3:3169_0": "Sappassa phaṇaṃ katvā nikkhantakāle “mahāsattassa sabbaññubuddhasseva byākaraṇaṃ",
  "atk-s0513a3:3169_1": "ahosī”ti mahājano celukkhepasahassāni pavattesi, aṅguliphoṭanasahassāni paribbhamiṃsu,",
  "atk-s0513a3:3169_2": "ghanameghavassaṃ viya sattaratanavassaṃ vassi, sādhukārasahassāni pavattiṃsu, mahāpathavībhijjanasaddo",
  "atk-s0513a3:3169_3": "viya ahosi. Idaṃ pana buddhalīḷāya evarūpassa pañhassa kathanaṃ nāma neva jātiyā",
  "atk-s0513a3:3169_4": "balaṃ, na gottakulappadesānaṃ balaṃ, kassa panetaṃ balanti? Paññāya balaṃ. Paññavā",
  "atk-s0513a3:3169_5": "hi puggalo vipassanaṃ vaḍḍhetvā ariyamaggadvāraṃ vivaritvā amatamahānibbānaṃ pavisati,",
  "atk-s0513a3:3169_6": "sāvakapāramimpi paccekabodhimpi sammāsambodhimpi paṭivijjhati. Amatamahānibbānasampāpakesu",
  "atk-s0513a3:3169_7": "hi dhammesu paññāva seṭṭhā, avasesā tassā parivārā honti. Tenetaṃ vuttaṃ –",
  "atk-s0513a3:3170": "“Paññā hi seṭṭhā kusalā vadanti, nakkhattarājāriva tārakānaṃ;",
  "atk-s0513a3:3171": "Sīlaṃ sirī cāpi satañca dhammo, anvāyikā paññavato bhavantī”ti. ;",
  "atk-s0513a3:3172_0": "Evaṃ kathite ca pana mahāsattena pañhe eko ahituṇḍiko sappassa mukhabandhanaṃ katvā",
  "atk-s0513a3:3172_1": "sappaṃ gahetvā araññe vissajjesi. Brāhmaṇo rājānaṃ upasaṅkamitvā jayāpetvā añjaliṃ",
  "atk-s0513a3:3172_2": "paggayha rañño thutiṃ karonto upaḍḍhagāthamāha –",
  "atk-s0513a3:3173": "51.",
  "atk-s0513a3:3174": "“Suladdhalābhā janakassa rañño;",
  "atk-s0513a3:3175": "Yo passatī senakaṃ sādhupañña”nti.",
  "atk-s0513a3:3176_0": "Tassattho – yo sādhupaññaṃ uttamapaññaṃ senakapaṇḍitaṃ akkhīni ummīletvā icchiticchitakkhaṇe",
  "atk-s0513a3:3176_1": "piyacakkhūhi passituṃ labhati, tassa rañño janakassa ete icchiticchitakkhaṇe dassanalābhā",
  "atk-s0513a3:3176_2": "suladdhalābhā vata, etena laddhesu sabbalābhesu eteva lābhā suladdhalābhā nāmāti.",
  "atk-s0513a3:3177": "Brāhmaṇopi rañño thutiṃ katvā puna pasibbakato satta kahāpaṇasatāni gahetvā mahāsattassa thutiṃ katvā tuṭṭhidāyaṃ dātukāmo diyaḍḍhagāthamāha –",
  "atk-s0513a3:3178": "“Vivaṭṭachaddo nusi sabbadassī, ñāṇaṃ nu te brāhmaṇa bhiṃsarūpaṃ.",
  "atk-s0513a3:3179": "52.",
  "atk-s0513a3:3180": "“Imāni me sattasatāni atthi, gaṇhāhi sabbāni dadāmi tuyhaṃ;",
  "atk-s0513a3:3181": "Tayā hi me jīvitamajja laddhaṃ, athopi bhariyāya makāsi sotthi”nti.",
  "atk-s0513a3:3182_0": "Tattha vivaṭṭachaddo nusi sabbadassīti kiṃ nu kho tvaṃ sabbesu dhammākāresu vivaṭṭachadano",
  "atk-s0513a3:3182_1": "vivaṭṭaneyyadhammo sabbaññubuddhoti thutivasena pucchati. Ñāṇaṃ nu te brāhmaṇa bhiṃsarūpanti",
  "atk-s0513a3:3182_2": "udāhu asabbaññussapi sato tava ñāṇaṃ ativiya bhiṃsarūpaṃ sabbaññutaññāṇaṃ viya balavanti.",
  "atk-s0513a3:3182_3": "Tayā hi meti tayā hi dinnattā ajja mayā jīvitaṃ laddhaṃ. Athopi bhariyāya makāsi",
  "atk-s0513a3:3182_4": "sotthinti athopi me bhariyāya tvameva sotthiṃ akāsi.",
  "atk-s0513a3:3183_0": "Iti so vatvā “sacepi satasahassaṃ bhaveyya, dadeyyamevāhaṃ, ettakameva me dhanaṃ,",
  "atk-s0513a3:3183_1": "imāni me satta satāni gaṇhā”ti punappunaṃ bodhisattaṃ yāci. Taṃ sutvā bodhisatto",
  "atk-s0513a3:3183_2": "aṭṭhamaṃ gāthamāha –",
  "atk-s0513a3:3184": "53.",
  "atk-s0513a3:3185": "“Na paṇḍitā vetanamādiyanti, citrāhi gāthāhi subhāsitāhi;",
  "atk-s0513a3:3186": "Itopi te brahme dadantu vittaṃ, ādāya tvaṃ gaccha sakaṃ niketa”nti.",
  "atk-s0513a3:3187_0": "Tattha vetananti vettanaṃ, ayameva vā pāṭho. Itopi te brahmeti brāhmaṇa, ito mama",
  "atk-s0513a3:3187_1": "pādamūlatopi tuyhaṃ dhanaṃ dadantu. Vittaṃ ādāya tvaṃ gacchāti ito aññāni tīṇi satāni",
  "atk-s0513a3:3187_2": "gahetvā sahassabhaṇḍikaṃ ādāya sakanivesanaṃ gaccha.",
  "atk-s0513a3:3188_0": "Evañca pana vatvā mahāsatto brāhmaṇassa sahassaṃ pūrāpento kahāpaṇe dāpetvā “brāhmaṇa,",
  "atk-s0513a3:3188_1": "kena tvaṃ dhanabhikkhāya pesito”ti pucchi. “Bhariyāya me paṇḍitā”ti. “Bhariyā pana",
  "atk-s0513a3:3188_2": "te mahallikā, daharā”ti. “Daharā, paṇḍitā”ti. “Tena hi sā aññena saddhiṃ anācāraṃ",
  "atk-s0513a3:3188_3": "karontī ‘nibbhayā hutvā karissāmī’ti taṃ pesesi, sace ime kahāpaṇe gharaṃ nessasi,",
  "atk-s0513a3:3188_4": "sā te dukkhena laddhakahāpaṇe attano jārassa dassati, tasmā tvaṃ ujukameva gehaṃ",
  "atk-s0513a3:3188_5": "agantvā bahigāme rukkhamūle vā yattha katthaci vā kahāpaṇe ṭhapetvā paviseyyāsī”ti",
  "atk-s0513a3:3188_6": "vatvā taṃ uyyojesi. So gāmasamīpaṃ gantvā ekasmiṃ rukkhamūle kahāpaṇe ṭhapetvā sāyaṃ",
  "atk-s0513a3:3188_7": "gehaṃ agamāsi. Bhariyāpissa tasmiṃ khaṇe jārena saddhiṃ nisinnā ahosi. Brāhmaṇo dvāre",
  "atk-s0513a3:3188_8": "ṭhatvā “bhotī”ti āha. Sā tassa saddaṃ sallakkhetvā dīpaṃ nibbāpetvā dvāraṃ vivaritvā",
  "atk-s0513a3:3188_9": "brāhmaṇe anto paviṭṭhe itaraṃ nīharitvā dvāramūle ṭhapetvā gehaṃ pavisitvā pasibbake",
  "atk-s0513a3:3188_10": "kiñci adisvā “brāhmaṇa, kiṃ te bhikkhaṃ caritvā laddha”nti pucchi. “Sahassaṃ me laddha”nti.",
  "atk-s0513a3:3188_11": "“Kahaṃ pana ta”nti. “Asukaṭṭhāne nāma ṭhapitaṃ, pātova āharissāmi, mā cintayī”ti.",
  "atk-s0513a3:3188_12": "Sā gantvā jārassa ācikkhi. So nikkhamitvā attanā ṭhapitaṃ viya gaṇhi.",
  "atk-s0513a3:3189_0": "Brāhmaṇo punadivase gantvā kahāpaṇe apassanto bodhisattassa santikaṃ gantvā “kiṃ,",
  "atk-s0513a3:3189_1": "brāhmaṇā”ti vutte “kahāpaṇe na passāmi, paṇḍitā”ti āha. “Bhariyāya te ācikkhī”ti?",
  "atk-s0513a3:3189_2": "“Āma, paṇḍitā”ti. Mahāsatto tāya jārassa ācikkhitabhāvaṃ ñatvā “atthi pana te brāhmaṇa,",
  "atk-s0513a3:3189_3": "bhariyāya kulūpakabrāhmaṇo”ti pucchi. “Atthi, paṇḍitā”ti. “Tuyhampi atthī”ti? “Āma,",
  "atk-s0513a3:3189_4": "paṇḍitā”ti. Athassa mahāsatto sattannaṃ divasānaṃ paribbayaṃ dāpetvā “gaccha paṭhamadivase",
  "atk-s0513a3:3189_5": "tava satta, bhariyāya te sattāti cuddasa brāhmaṇe nimantetvā bhojetha, punadivasato",
  "atk-s0513a3:3189_6": "paṭṭhāya ekekaṃ hāpetvā sattame divase tava ekaṃ, bhariyāya te ekanti dve brāhmaṇe",
  "atk-s0513a3:3189_7": "nimantetvā bhariyāya te satta divase nimantitabrāhmaṇassa nibaddhaṃ āgamanabhāvaṃ",
  "atk-s0513a3:3189_8": "ñatvā mayhaṃ ārocehī”ti āha. Brāhmaṇo tathā katvā “sallakkhito me paṇḍita, nibaddhaṃ",
  "atk-s0513a3:3189_9": "bhuñjanakabrāhmaṇo”ti mahāsattassa ārocesi.",
  "atk-s0513a3:3190_0": "Bodhisatto tena saddhiṃ purise pesetvā taṃ brāhmaṇaṃ āharāpetvā “asukarukkhamūlato",
  "atk-s0513a3:3190_1": "te imassa brāhmaṇassa santakaṃ kahāpaṇasahassaṃ gahita”nti pucchi. “Na gaṇhāmi, paṇḍitā”ti.",
  "atk-s0513a3:3190_2": "“Tvaṃ mama senakapaṇḍitabhāvaṃ na jānāsi, āharāpessāmi te kahāpaṇe”ti. So bhīto “gahitā",
  "atk-s0513a3:3190_3": "me”ti sampaṭicchi. “Kuhiṃ te ṭhapitā”ti? “Tattheva, paṇḍita, ṭhapitā”ti. Bodhisatto",
  "atk-s0513a3:3190_4": "brāhmaṇaṃ pucchi “brāhmaṇa, kiṃ te sāyeva bhariyā hotu, udāhu aññaṃ gaṇhissasī”ti.",
  "atk-s0513a3:3190_5": "“Sāyeva me hotu, paṇḍitā”ti. Bodhisatto manusse pesetvā brāhmaṇassa kahāpaṇe ca brāhmaṇiñca",
  "atk-s0513a3:3190_6": "āharāpetvā corabrāhmaṇassa hatthato kahāpaṇe brāhmaṇassa dāpetvā itarassa rājāṇaṃ",
  "atk-s0513a3:3190_7": "kāretvā nagarā nīharāpetvā brāhmaṇiyāpi rājāṇaṃ kāretvā brāhmaṇassa mahantaṃ yasaṃ",
  "atk-s0513a3:3190_8": "datvā attanoyeva santike vasāpesi.",
  "atk-s0513a3:3191_0": "Satthā imaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne",
  "atk-s0513a3:3191_1": "bahū sotāpattiphalādīni sacchikariṃsu. Tadā brāhmaṇo ānando ahosi, rukkhadevatā sāriputto,",
  "atk-s0513a3:3191_2": "parisā buddhaparisā, senakapaṇḍito pana ahameva ahosinti.",
  "atk-s0513a3:3192": "Sattubhastajātakavaṇṇanā sattamā.",
  "atk-s0513a3:3194": "[403] 8. Aṭṭhisenajātakavaṇṇanā",
  "atk-s0513a3:3195_0": "Yeme ahaṃ na jānāmīti idaṃ satthā āḷaviṃ nissāya aggāḷave cetiye viharanto kuṭikārasikkhāpadaṃ",
  "atk-s0513a3:3195_1": "ārabbha kathesi. Paccuppannavatthu heṭṭhā maṇikaṇṭhajātake kathitameva. Satthā pana",
  "atk-s0513a3:3195_2": "te bhikkhū āmantetvā “bhikkhave, porāṇakapaṇḍitā pubbe anuppanne buddhe bāhirakapabbajjāya",
  "atk-s0513a3:3195_3": "pabbajitvā rājūhi pavāritāpi ‘yācanā nāma paresaṃ appiyā amanāpā’ti na yāciṃsū”ti vatvā atītaṃ āhari.",
  "atk-s0513a3:3196_0": "Atīte bārāṇasiyaṃ brahmadatte rajjaṃ kārente bodhisatto ekasmiṃ nigame brāhmaṇakule",
  "atk-s0513a3:3196_1": "nibbatti, aṭṭhisenakumārotissa nāmaṃ kariṃsu. So vayappatto takkasilāyaṃ sabbasippāni",
  "atk-s0513a3:3196_2": "uggaṇhitvā aparabhāge kāmesu ādīnavaṃ disvā gharāvāsato nikkhamitvā isipabbajjaṃ",
  "atk-s0513a3:3196_3": "pabbajitvā jhānābhiññāsamāpattiyo nibbattetvā himavantapadese ciraṃ vasitvā loṇambilasevanatthāya",
  "atk-s0513a3:3196_4": "manussapathaṃ otaritvā anupubbena bārāṇasiṃ patvā rājuyyāne vasitvā punadivase bhikkhāya",
  "atk-s0513a3:3196_5": "caranto rājaṅgaṇaṃ agamāsi. Rājā tassācāravihāre pasīditvā taṃ nimantāpetvā pāsādatale",
  "atk-s0513a3:3196_6": "pallaṅke nisīdāpetvā subhojanaṃ bhojetvā bhojanāvasāne anumodanaṃ sutvā pasanno paṭiññaṃ",
  "atk-s0513a3:3196_7": "gahetvā mahāsattaṃ rājuyyāne vasāpesi, divasassa ca dve tayo vāre upaṭṭhānaṃ agamāsi.",
  "atk-s0513a3:3196_8": "So ekadivasaṃ dhammakathāya pasanno rajjaṃ ādiṃ katvā “yena vo attho, taṃ vadeyyāthā”ti",
  "atk-s0513a3:3196_9": "pavāresi. Bodhisatto “idaṃ nāma me dehī”ti na vadati. Aññe yācakā “idaṃ dehi, idaṃ",
  "atk-s0513a3:3196_10": "dehī”ti icchiticchitaṃ yācanti, rājā asajjamāno detiyeva. So ekadivasaṃ cintesi “aññe",
  "atk-s0513a3:3196_11": "yācanakavanibbakā ‘idañcidañca amhākaṃ dehī’ti maṃ yācanti, ayyo pana aṭṭhiseno pavāritakālato",
  "atk-s0513a3:3196_12": "paṭṭhāya na kiñci yācati, paññavā kho panesa upāyakusalo, pucchissāmi na”nti. So",
  "atk-s0513a3:3196_13": "ekadivasaṃ bhuttapātarāso gantvā vanditvā ekamantaṃ nisinno aññesaṃ yācanakāraṇaṃ",
  "atk-s0513a3:3196_14": "tassa ca ayācanakāraṇaṃ pucchanto paṭhamaṃ gāthamāha –",
  "atk-s0513a3:3197": "54.",
  "atk-s0513a3:3198": "“Yeme ahaṃ na jānāmi, aṭṭhisena vanibbake;",
  "atk-s0513a3:3199": "Te maṃ saṅgamma yācanti, kasmā maṃ tvaṃ na yācasī”ti.",
  "atk-s0513a3:3200_0": "Tattha vanibbaketi yācanake. Saṅgammāti samāgantvā. Idaṃ vuttaṃ hoti – ayya, aṭṭhisena,",
  "atk-s0513a3:3200_1": "yeme vanibbake ahaṃ nāmagottajātikulappadesena “ime nāmete”tipi na jānāmi, te maṃ",
  "atk-s0513a3:3200_2": "samāgantvā icchiticchitaṃ yācanti, tvaṃ pana kasmā maṃ kiñci na yācasīti.",
  "atk-s0513a3:3201": "Taṃ sutvā bodhisatto dutiyaṃ gāthamāha –",
  "atk-s0513a3:3202": "55.",
  "atk-s0513a3:3203": "“Yācako appiyo hoti, yācaṃ adadamappiyo;",
  "atk-s0513a3:3204": "Tasmāhaṃ taṃ na yācāmi, mā me videssanā ahū”ti.",
  "atk-s0513a3:3205_0": "Tattha yācako appiyo hotīti yo hi, mahārāja, puggalo “idaṃ me dehī”ti yācako, so",
  "atk-s0513a3:3205_1": "mātāpitūnampi mittāmaccādīnampi appiyo hoti amanāpo. Tassa appiyabhāvo maṇikaṇṭhajātakena",
  "atk-s0513a3:3205_2": "dīpetabbo. Yācanti yācitabhaṇḍaṃ. Adadanti adadamāno. Idaṃ vuttaṃ hoti – yopi yācitaṃ",
  "atk-s0513a3:3205_3": "na deti, so mātāpitaro ādiṃ katvā adadamāno puggalo yācakassa appiyo hotīti. Tasmāti",
  "atk-s0513a3:3205_4": "yasmā yācakopi dāyakassa, yācitaṃ bhaṇḍaṃ adadantopi yācakassa appiyo hoti, tasmā",
  "atk-s0513a3:3205_5": "ahaṃ taṃ na yācāmi. Mā me videssanā ahūti sace hi ahaṃ yāceyyameva, tava videsso",
  "atk-s0513a3:3205_6": "bhaveyya, sā me tava santikā uppannā videssanā, sace pana tvaṃ na dadeyyāsi, mama",
  "atk-s0513a3:3205_7": "videsso bhaveyyāsi, sā ca mama tayi videssanā, evaṃ sabbathāpi mā me videssanā ahu,",
  "atk-s0513a3:3205_8": "mā no ubhinnampi mettā bhijjīti etamatthaṃ sampassanto ahaṃ taṃ na kiñci yācāmīti.",
  "atk-s0513a3:3206": "Athassa vacanaṃ sutvā rājā tisso gāthā abhāsi –",
  "atk-s0513a3:3207": "56.",
  "atk-s0513a3:3208": "“Yo ve yācanajīvāno, kāle yācaṃ na yācati;",
  "atk-s0513a3:3209": "Parañca puññā dhaṃseti, attanāpi na jīvati.",
  "atk-s0513a3:3210": "57.",
  "atk-s0513a3:3211": "“Yo ca yācanajīvāno, kāle yācañhi yācati;",
  "atk-s0513a3:3212": "Parañca puññaṃ labbheti, attanāpi ca jīvati.",
  "atk-s0513a3:3213": "58.",
  "atk-s0513a3:3214": "“Na vedessanti sappaññā, disvā yācakamāgate;",
  "atk-s0513a3:3215": "Brahmacāri piyo mesi, vada tvaṃ bhaññamicchasī”ti.",
  "atk-s0513a3:3216_0": "Tattha yācanajīvānoti yācanajīvamāno, ayameva vā pāṭho. Idaṃ vuttaṃ hoti – ayya,",
  "atk-s0513a3:3216_1": "aṭṭhisena yo yācanena jīvamāno dhammiko samaṇo vā brāhmaṇo vā yācitabbayuttapattakāle",
  "atk-s0513a3:3216_2": "kiñcideva yācitabbaṃ na yācati, so parañca dāyakaṃ puññā dhaṃseti parihāpeti, attanāpi",
  "atk-s0513a3:3216_3": "ca sukhaṃ na jīvati. Puññaṃ labbhetīti kāle pana yācitabbaṃ yācanto parañca puññaṃ",
  "atk-s0513a3:3216_4": "adhigameti, attanāpi ca sukhaṃ jīvati. Na vedessantīti yaṃ tvaṃ vadesi “mā me videssanā",
  "atk-s0513a3:3216_5": "ahū”ti, taṃ kasmā vadasi. Sappaññā hi dānañca dānaphalañca jānantā paṇḍitā yācake",
  "atk-s0513a3:3216_6": "āgate disvā na dessanti na kujjhanti, aññadatthu pana pamuditāva hontīti dīpeti.",
  "atk-s0513a3:3216_7": "Yācakamāgateti ma-kāro byañjanasandhivasena vutto, yācake āgateti attho. Brahmacāri",
  "atk-s0513a3:3216_8": "piyo mesīti ayya aṭṭhisena, parisuddhacāri mahāpuñña, tvaṃ mayhaṃ ativiya piyo, tasmā",
  "atk-s0513a3:3216_9": "varaṃ tvaṃ maṃ vadehi yācāhiyeva. Bhaññamicchasīti yaṃkiñci vattabbaṃ icchasi, sabbaṃ",
  "atk-s0513a3:3216_10": "vada, rajjampi te dassāmiyevāti.",
  "atk-s0513a3:3217_0": "Evaṃ bodhisatto raññā rajjenāpi pavārito neva kiñci yāci. Rañño pana evaṃ attano",
  "atk-s0513a3:3217_1": "ajjhāsaye kathite mahāsattopi pabbajitapaṭipattiṃ dassetuṃ “mahārāja, yācanā hi nāmesā",
  "atk-s0513a3:3217_2": "kāmabhogīnaṃ gihīnaṃ āciṇṇā, na pabbajitānaṃ, pabbajitena pana pabbajitakālato paṭṭhāya",
  "atk-s0513a3:3217_3": "gihīhi asamānaparisuddhājīvena bhavitabba”nti pabbajitapaṭipadaṃ dassento chaṭṭhaṃ gāthamāha –",
  "atk-s0513a3:3218": "59.",
  "atk-s0513a3:3219": "“Na ve yācanti sappaññā, dhīro ca veditumarahati;",
  "atk-s0513a3:3220": "Uddissa ariyā tiṭṭhanti, esā ariyāna yācanā”ti.",
  "atk-s0513a3:3221_0": "Tattha sappaññāti buddhā ca buddasāvakā ca bodhiyā paṭipannā isipabbajjaṃ pabbajitā",
  "atk-s0513a3:3221_1": "bodhisattā ca sabbepi sappaññā ca susīlā ca, ete evarūpā sappaññā “amhākaṃ idañcidañca",
  "atk-s0513a3:3221_2": "dethā”ti na yācanti. Dhīro ca veditumarahatīti upaṭṭhāko pana dhīro paṇḍito gilānakāle",
  "atk-s0513a3:3221_3": "ca agilānakāle ca yena yenattho, taṃ sabbaṃ sayameva vedituṃ jānituṃ arahati. Uddissa",
  "atk-s0513a3:3221_4": "ariyā tiṭṭhantīti ariyā pana vācaṃ abhinditvā yenatthikā honti, taṃ uddissa kevalaṃ",
  "atk-s0513a3:3221_5": "bhikkhācāravattena tiṭṭhanti, neva kāyaṅgaṃ vā vācaṅgaṃ vā kopenti. Kāyavikāraṃ dassetvā",
  "atk-s0513a3:3221_6": "nimittaṃ karonto hi kāyaṅgaṃ kopeti nāma, vacībhedaṃ karonto vācaṅgaṃ kopeti nāma,",
  "atk-s0513a3:3221_7": "tadubhayaṃ akatvā buddhādayo ariyā tiṭṭhanti. Esā ariyāna yācanāti esā kāyaṅgavācaṅgaṃ",
  "atk-s0513a3:3221_8": "akopetvā bhikkhāya tiṭṭhamānā ariyānaṃ yācanā nāma.",
  "atk-s0513a3:3222": "Rājā bodhisattassa vacanaṃ sutvā “bhante, yadi sappañño upaṭṭhāko attanāva ñatvā kulūpakassa dātabbaṃ deti, ahampi tumhākaṃ idañcidañca dammī”ti vadanto sattamaṃ gāthamāha –",
  "atk-s0513a3:3223": "60.",
  "atk-s0513a3:3224": "“Dadāmi te brāhmaṇa rohiṇīnaṃ, gavaṃ sahassaṃ saha puṅgavena;",
  "atk-s0513a3:3225": "Ariyo hi ariyassa kathaṃ na dajjā, sutvāna gāthā tava dhammayuttā”ti.",
  "atk-s0513a3:3226_0": "Tattha rohiṇīnanti rattavaṇṇānaṃ. Gavaṃ sahassanti khīradadhiādimadhurarasaparibhogatthāya",
  "atk-s0513a3:3226_1": "evarūpānaṃ gunnaṃ sahassaṃ tuyhaṃ dammi, taṃ me paṭiggaṇha. Ariyoti ācāraariyo. Ariyassāti",
  "atk-s0513a3:3226_2": "ācāraariyassa. Kathaṃ na dajjāti kena kāraṇena na dadeyya.",
  "atk-s0513a3:3227_0": "Evaṃ vutte bodhisatto “ahaṃ mahārāja, akiñcano pabbajito, na me gāvīhi attho”ti paṭikkhipi.",
  "atk-s0513a3:3227_1": "Rājā tassovāde ṭhatvā dānādīni puññāni katvā saggaparāyaṇo ahosi. Sopi aparihīnajjhāno brahmaloke uppajji.",
  "atk-s0513a3:3228_0": "Satthā imaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne",
  "atk-s0513a3:3228_1": "bahū sotāpattiphalādīsu patiṭṭhitā. Tadā rājā ānando ahosi, aṭṭhiseno pana ahameva ahosinti.",
  "atk-s0513a3:3229": "Aṭṭhisenajātakavaṇṇanā aṭṭhamā.",
  "atk-s0513a3:3231": "[404] 9. Kapijātakavaṇṇanā",
  "atk-s0513a3:3232_0": "Yattha verī nivasatīti idaṃ satthā jetavane viharanto devadattassa pathavipavesanaṃ",
  "atk-s0513a3:3232_1": "ārabbha kathesi. Tasmiñhi pathaviṃ paviṭṭhe dhammasabhāyaṃ kathaṃ samuṭṭhāpesuṃ “āvuso,",
  "atk-s0513a3:3232_2": "devadatto saha parisāya naṭṭho”ti. Satthā āgantvā “kāya nuttha, bhikkhave, etarahi",
  "atk-s0513a3:3232_3": "kathāya sannisinnā”ti pucchitvā “imāya nāmā”ti vutte “na, bhikkhave, idāneva devadatto",
  "atk-s0513a3:3232_4": "saha parisāya naṭṭho, pubbepi nassiyevā”ti vatvā atītaṃ āhari.",
  "atk-s0513a3:3233_0": "Atīte bārāṇasiyaṃ brahmadatte rajjaṃ kārente bodhisatto kapiyoniyaṃ nibbattitvā pañcasatakapiparivāro",
  "atk-s0513a3:3233_1": "rājuyyāne vasi. Devadattopi kapiyoniyaṃ nibbattitvā pañcasatakapiparivāro tattheva",
  "atk-s0513a3:3233_2": "vasi. Athekadivasaṃ purohite uyyānaṃ gantvā nhatvā alaṅkaritvā nikkhamante eko lolakapi",
  "atk-s0513a3:3233_3": "puretaraṃ gantvā rājuyyānadvāre toraṇamatthake nisīditvā tassa matthake vaccapiṇḍaṃ",
  "atk-s0513a3:3233_4": "pātetvā puna uddhaṃ olokentassa mukhe pātesi. So nivattitvā “hotu, jānissāmi tumhākaṃ",
  "atk-s0513a3:3233_5": "kattabba”nti makkaṭe santajjetvā puna nhatvā pakkāmi. Tena veraṃ gahetvā makkaṭānaṃ",
  "atk-s0513a3:3233_6": "santajjitabhāvaṃ bodhisattassa ārocesuṃ. So “verīnaṃ nivasanaṭṭhāne nāma vasituṃ",
  "atk-s0513a3:3233_7": "na vaṭṭati, sabbopi kapigaṇo palāyitvā aññattha gacchatū”ti kapisahassassapi ārocāpesi.",
  "atk-s0513a3:3233_8": "Dubbacakapi attano parivāramakkaṭe gahetvā “pacchā jānissāmī”ti tattheva nisīdi.",
  "atk-s0513a3:3233_9": "Bodhisatto attano parivāraṃ gahetvā araññaṃ pāvisi. Athekadivasaṃ ekissā vīhikoṭṭikāya",
  "atk-s0513a3:3233_10": "dāsiyā ātape pasāritavīhiṃ khādanto eko eḷako ummukkena pahāraṃ labhitvā ādittasarīro",
  "atk-s0513a3:3233_11": "palāyanto ekissā hatthisālaṃ nissāya tiṇakuṭiyā kuṭṭe sarīraṃ ghaṃsi. So aggi tiṇakuṭikaṃ",
  "atk-s0513a3:3233_12": "gaṇhi, tato uṭṭhāya hatthisālaṃ gaṇhi, hatthisālāya hatthīnaṃ piṭṭhi jhāyi, hatthivejjā",
  "atk-s0513a3:3233_13": "hatthīnaṃ paṭijagganti.",
  "atk-s0513a3:3234_0": "Purohitopi makkaṭānaṃ gahaṇūpāyaṃ upadhārento vicarati. Atha naṃ rājupaṭṭhānaṃ āgantvā",
  "atk-s0513a3:3234_1": "nisinnaṃ rājā āha “ācariya, bahū no hatthī vaṇitā jātā, hatthivejjā paṭijaggituṃ",
  "atk-s0513a3:3234_2": "na jānanti, jānāsi nu kho kiñci bhesajja”nti? “Jānāmi, mahārājā”ti. “Kiṃ nāmā”ti?",
  "atk-s0513a3:3234_3": "“Makkaṭavasā, mahārājā”ti. “Kahaṃ labhissāmā”ti? “Nanu uyyāne bahū makkaṭā”ti? Rājā",
  "atk-s0513a3:3234_4": "“uyyāne makkaṭe māretvā vasaṃ ānethā”ti āha. Dhanuggahā gantvā pañcasatepi makkaṭe",
  "atk-s0513a3:3234_5": "vijjhitvā māresuṃ. Eko pana jeṭṭhakamakkaṭo palāyanto sarapahāraṃ labhitvāpi tattheva",
  "atk-s0513a3:3234_6": "apatitvā bodhisattassa vasanaṭṭhānaṃ patvā pati. Vānarā “amhākaṃ vasanaṭṭhānaṃ patvā",
  "atk-s0513a3:3234_7": "mato”ti tassa pahāraṃ laddhā matabhāvaṃ bodhisattassa ārocesuṃ. So gantvā kapigaṇamajjhe",
  "atk-s0513a3:3234_8": "nisinno “paṇḍitānaṃ ovādaṃ akatvā veriṭṭhāne vasantā nāma evaṃ vinassantī”ti kapigaṇassa",
  "atk-s0513a3:3234_9": "ovādavasena imā gāthā abhāsi –",
  "atk-s0513a3:3235": "61.",
  "atk-s0513a3:3236": "“Yattha verī nivasati, na vase tattha paṇḍito;",
  "atk-s0513a3:3237": "Ekarattaṃ dvirattaṃ vā, dukkhaṃ vasati verisu.",
  "atk-s0513a3:3238": "62.",
  "atk-s0513a3:3239": "“Diso ve lahucittassa, posassānuvidhīyato;",
  "atk-s0513a3:3240": "Ekassa kapino hetu, yūthassa anayo kato.",
  "atk-s0513a3:3241": "63.",
  "atk-s0513a3:3242": "“Bālova paṇḍitamānī, yūthassa parihārako;",
  "atk-s0513a3:3243": "Sacittassa vasaṃ gantvā, sayethāyaṃ yathā kapi.",
  "atk-s0513a3:3244": "64.",
  "atk-s0513a3:3245": "“Na sādhu balavā bālo, yūthassa parihārako;",
  "atk-s0513a3:3246": "Ahito bhavati ñātīnaṃ, sakuṇānaṃva cetako.",
  "atk-s0513a3:3247": "65.",
  "atk-s0513a3:3248": "“Dhīrova balavā sādhu, yūthassa parihārako;",
  "atk-s0513a3:3249": "Hito bhavati ñātīnaṃ, tidasānaṃva vāsavo.",
  "atk-s0513a3:3250": "66.",
  "atk-s0513a3:3251": "“Yo ca sīlañca paññañca, sutañcattani passati;",
  "atk-s0513a3:3252": "Ubhinnamatthaṃ carati, attano ca parassa ca.",
  "atk-s0513a3:3253": "67.",
  "atk-s0513a3:3254": "“Tasmā tuleyya mattānaṃ, sīlapaññāsutāmiva;",
  "atk-s0513a3:3255": "Gaṇaṃ vā parihare dhīro, eko vāpi paribbaje”ti.",
  "atk-s0513a3:3256_0": "Tattha lahucittassāti lahucitto assa. Idaṃ vuttaṃ hoti – yo poso lahucittassa mittassa",
  "atk-s0513a3:3256_1": "vā ñātino vā anuvidhīyati anuvattati, tassa posassa anuvidhīyato so lahucitto diso",
  "atk-s0513a3:3256_2": "hoti, verikiccaṃ karoti. Ekassa kapinoti passatha ekassa lahucittassa andhabālassa",
  "atk-s0513a3:3256_3": "kapino hetu ayaṃ sakalassa yūthassa anayo avuḍḍhi mahāvināso katoti. Paṇḍitamānīti",
  "atk-s0513a3:3256_4": "yo sayaṃ bālo hutvā “ahaṃ paṇḍito”ti attānaṃ maññamāno paṇḍitānaṃ ovādaṃ akatvā sakassa",
  "atk-s0513a3:3256_5": "cittassa vasaṃ gacchati, so sacittassa vasaṃ gantvā yathāyaṃ dubbacakapi matasayanaṃ",
  "atk-s0513a3:3256_6": "sayito, evaṃ sayethāti attho.",
  "atk-s0513a3:3257_0": "Na sādhūti bālo nāma balasampanno yūthassa parihārako na sādhu na laddhako. Kiṃkāraṇā?",
  "atk-s0513a3:3257_1": "So hi ahito bhavati ñātīnaṃ, vināsameva vahati. Sakuṇānaṃva cetakoti yathā hi tittirasakuṇānaṃ",
  "atk-s0513a3:3257_2": "dīpakatittiro divasampi vassanto aññe sakuṇe na māreti, ñātakeva māreti, tesaññeva",
  "atk-s0513a3:3257_3": "ahito hoti, evanti attho. Hito bhavatīti kāyenapi vācāyapi manasāpi hitakārakoyeva.",
  "atk-s0513a3:3257_4": "Ubhinnamatthaṃ caratīti yo idha puggalo ete sīlādayo guṇe attani passati, so “mayhaṃ",
  "atk-s0513a3:3257_5": "ācārasīlampi atthi, paññāpi sutapariyattipi atthī”ti tathato jānitvā gaṇaṃ pariharanto",
  "atk-s0513a3:3257_6": "attano ca paresañca attānaṃ parivāretvā carantānanti ubhinnampi atthameva carati.",
  "atk-s0513a3:3258_0": "Tuleyya mattānanti tuleyya attānaṃ. Tuleyyāti tuletvā. Sīlapaññāsutāmivāti etāni",
  "atk-s0513a3:3258_1": "sīlādīni viya. Idaṃ vuttaṃ hoti – yasmā sīlādīni attani samanupassanto ubhinnamatthaṃ",
  "atk-s0513a3:3258_2": "carati, tasmā paṇḍito etāni sīlādīni viya attānampi tesu tuletvā “patiṭṭhito nu khomhi",
  "atk-s0513a3:3258_3": "sīle paññāya sute”ti tīretvā patiṭṭhitabhāvaṃ paccakkhaṃ katvā dhīro gaṇaṃ vā parihareyya,",
  "atk-s0513a3:3258_4": "catūsu iriyāpathesu eko vā hutvā paribbajeyya vatteyya, parisupaṭṭhākenapi vivekacārināpi",
  "atk-s0513a3:3258_5": "imehi tīhi dhammehi samannāgateneva bhavitabbanti. Evaṃ mahāsatto kapirājā hutvāpi",
  "atk-s0513a3:3258_6": "vinayapariyattikiccaṃ kathesi.",
  "atk-s0513a3:3259": "Satthā imaṃ dhammadesanaṃ āharitvā jātakaṃ samodhānesi – “tadā dubbacakapi devadatto ahosi, parisāpissa devadattaparisā, paṇḍitakapirājā pana ahameva ahosi”nti.",
  "atk-s0513a3:3260": "Kapijātakavaṇṇanā navamā.",
  "atk-s0513a3:3262": "[405] 10. Bakajātakavaṇṇanā",
  "atk-s0513a3:3263_0": "Dvāsattatīti idaṃ satthā jetavane viharanto bakabrahmānaṃ ārabbha kathesi. Tassa",
  "atk-s0513a3:3263_1": "hi “idaṃ niccaṃ dhuvaṃ sassataṃ acavanadhammaṃ, ito aññaṃ lokanissaraṇaṃ nibbānaṃ",
  "atk-s0513a3:3263_2": "nāma natthī”ti evaṃ diṭṭhi uppajji. Heṭṭhūpapattiko kiresa brahmā pubbe jhānaṃ bhāvetvā",
  "atk-s0513a3:3263_3": "vehapphalesu nibbatto, tattha pañcakappasataparimāṇaṃ āyuṃ khepetvā subhakiṇhesu",
  "atk-s0513a3:3263_4": "nibbattitvā catusaṭṭhikappaṃ khepetvā tato cuto aṭṭhakappāyukesu ābhassaresu nibbatti,",
  "atk-s0513a3:3263_5": "tatrassa esā diṭṭhi uppajji. So hi neva uparibrahmalokato cutiṃ, na tattha upapattiṃ",
  "atk-s0513a3:3263_6": "anussari, tadubhayampi apassanto evaṃ diṭṭhiṃ gaṇhi. Bhagavā tassa cetasā cetoparivitakkamaññāya",
  "atk-s0513a3:3263_7": "seyyathāpi nāma balavā puriso samiñjitaṃ vā bāhaṃ pasāreyya, pasāritaṃ vā bāhaṃ samiñjeyya,",
  "atk-s0513a3:3263_8": "evameva jetavane antarahito tasmiṃ brahmaloke pāturahosi. Atha brahmā bhagavantaṃ",
  "atk-s0513a3:3263_9": "disvā “ehi kho, mārisa, svāgataṃ mārisa, cirassaṃ kho, mārisa, imaṃ pariyāyamakāsi,",
  "atk-s0513a3:3263_10": "yadidaṃ idhāgamanāya. Idañhi mārisa, niccaṃ idaṃ dhuvaṃ idaṃ sassataṃ idaṃ kevalaṃ",
  "atk-s0513a3:3263_11": "idaṃ acavanadhammaṃ, idañhi na ca jāyati na jīyati na mīyati na cavati na upapajjati,",
  "atk-s0513a3:3263_12": "ito ca panaññaṃ uttari nissaraṇaṃ natthī”ti āha.",
  "atk-s0513a3:3264_0": "Evaṃ vutte bhagavā bakaṃ brahmānaṃ etadavoca “avijjāgato vata bho bako brahmā, avijjāgato",
  "atk-s0513a3:3264_1": "vata bho bako brahmā, yatra hi nāma aniccaññeva samānaṃ niccanti vakkhati…pe… santañca",
  "atk-s0513a3:3264_2": "panaññaṃ uttari nissaraṇaṃ, natthaññaṃ uttari nissaraṇanti vakkhatī”ti. Taṃ sutvā",
  "atk-s0513a3:3264_3": "brahmā “tvaṃ evaṃ kathesi, tvaṃ evaṃ kathesi, iti maṃ esa anuyuñjanto anubandhatī”ti",
  "atk-s0513a3:3264_4": "cintetvā yathā nāma dubbalo coro katipaye pahāre labhitvā “kiṃ ahameva coro, asukopi",
  "atk-s0513a3:3264_5": "coro asukopi coro”ti sabbepi sahāyake ācikkhati, tatheva bhagavato anuyogabhayena",
  "atk-s0513a3:3264_6": "bhīto aññepi attano sahāyake ācikkhanto paṭhamaṃ gāthamāha –",
  "atk-s0513a3:3265": "68.",
  "atk-s0513a3:3266": "“Dvāsattati gotama puññakammā, vasavattino jātijaraṃ atītā;",
  "atk-s0513a3:3267": "Ayamantimā vedagū brahmapatti, asmābhijappanti janā anekā”ti. ;",
  "atk-s0513a3:3268_0": "Tattha dvāsattatīti na kevalaṃ bho gotama, ahameva, atha kho imasmiṃ brahmaloke mayaṃ",
  "atk-s0513a3:3268_1": "dvāsattati janā puññakammā aññesaṃ upari atthano vasaṃ vattanena vasavattino jātiñca",
  "atk-s0513a3:3268_2": "jarañca atītā, ayaṃ no vedehi gatattā vedagū, ayaṃ bho gotama antimā brahmapatti,",
  "atk-s0513a3:3268_3": "pacchimakoṭippatti seṭṭhabhāvappatti. Asmābhijappanti janā anekāti amhe aññe bahū",
  "atk-s0513a3:3268_4": "janā pañjalikā hutvā – “ayaṃ kho bhavaṃ brahmā mahābrahmā”tiādīni vadantā namassanti",
  "atk-s0513a3:3268_5": "patthenti pihayanti, “aho vata mayampi evarūpā bhaveyyāmā”ti icchantīti attho.",
  "atk-s0513a3:3269": "Tassa vacanaṃ sutvā satthā dutiyaṃ gāthamāha –",
  "atk-s0513a3:3270": "69.",
  "atk-s0513a3:3271": "“Appaṃ hi etaṃ na hi dīghamāyu, yaṃ tvaṃ baka maññasi dīghamāyuṃ;",
  "atk-s0513a3:3272": "Sataṃ sahassāni nirabbudānaṃ, āyuṃ pajānāmi tavāha brahme”ti. ;",
  "atk-s0513a3:3273_0": "Tattha sataṃ sahassāni nirabbudānanti nirabbudasaṅkhātānaṃ gaṇanānaṃ satasahassāni.",
  "atk-s0513a3:3273_1": "Vassānañhi dasadasakaṃ sataṃ, dasa satānaṃ sahassaṃ, sataṃ sahassānaṃ satasahassaṃ,",
  "atk-s0513a3:3273_2": "sataṃ satasahassānaṃ koṭi nāma, sataṃ koṭisatasahassānaṃ pakoṭi nāma, sataṃ pakoṭisatasahassānaṃ",
  "atk-s0513a3:3273_3": "koṭipakoṭi nāma, sataṃ koṭipakoṭisatasahassānaṃ ekaṃ nahutaṃ nāma, sataṃ nahutasatasahassānaṃ",
  "atk-s0513a3:3273_4": "ekaṃ ninnahutaṃ nāma. Cheko gaṇako ettakaṃ gaṇetuṃ sakkoti, tato paraṃ gaṇanā nāma",
  "atk-s0513a3:3273_5": "buddhānameva visayo. Tattha sataṃ ninnahutasatasahassānaṃ ekaṃ abbudaṃ, vīsati abbudāni",
  "atk-s0513a3:3273_6": "ekaṃ nirabbudaṃ, tesaṃ nirabbudasatasahassānaṃ ekaṃ ahahaṃ nāma, ettakaṃ bakassa",
  "atk-s0513a3:3273_7": "brahmuno tasmiṃ bhave avasiṭṭhaṃ āyu, taṃ sandhāya bhagavā evamāha.",
  "atk-s0513a3:3274": "Taṃ sutvā bako tatiyaṃ gāthamāha –",
  "atk-s0513a3:3275": "70.",
  "atk-s0513a3:3276": "“Anantadassī bhagavāhamasmi, jātijjaraṃ sokamupātivatto;",
  "atk-s0513a3:3277": "Kiṃ me purāṇaṃ vatasīlavattaṃ, ācikkha me taṃ yamahaṃ vijañña”nti. ;",
  "atk-s0513a3:3278_0": "Tattha bhagavāti bhagavā tumhe “āyuṃ pajānāmi tavāha”nti vadantā “ahaṃ anantadassī",
  "atk-s0513a3:3278_1": "jātijarañca sokañca upātivattosmī”ti vadatha. Vatasīlavattanti vatasamādānañca sīlavattañca.",
  "atk-s0513a3:3278_2": "Idaṃ vuttaṃ hoti – yadi tumhe sabbaññubuddhā, evaṃ sante kiṃ mayhaṃ purāṇaṃ vatañca",
  "atk-s0513a3:3278_3": "sīlavattañca, ācikkha me taṃ, yamahaṃ tayā ācikkhitaṃ yāthāvasarasato vijāneyyanti.",
  "atk-s0513a3:3279": "Athassa bhagavā atītāni vatthūni āharitvā ācikkhanto catasso gāthā abhāsi –",
  "atk-s0513a3:3280": "71.",
  "atk-s0513a3:3281": "“Yaṃ tvaṃ apāyesi bahū manusse, pipāsite ghammani samparete;",
  "atk-s0513a3:3282": "Taṃ te purāṇaṃ vatasīlavattaṃ, suttappabuddhova anussarāmi.",
  "atk-s0513a3:3283": "72.",
  "atk-s0513a3:3284": "“Yaṃ eṇikūlasmi janaṃ gahītaṃ, amocayī gayhaka nīyamānaṃ;",
  "atk-s0513a3:3285": "Taṃ te purāṇaṃ vatasīlavattaṃ, suttappabuddhova anussarāmi.",
  "atk-s0513a3:3286": "73.",
  "atk-s0513a3:3287": "“Gaṅgāya sotasmiṃ gahītanāvaṃ, luddena nāgena manussakappā;",
  "atk-s0513a3:3288": "Amocayi tvaṃ balasā pasayha, taṃ te purāṇaṃ vatasīlavattaṃ;",
  "atk-s0513a3:3289": "Suttappabuddhova anussarāmi.",
  "atk-s0513a3:3290": "74.",
  "atk-s0513a3:3291": "“Kappo ca te baddhacaro ahosiṃ, sambuddhimantaṃ vatinaṃ amaññaṃ;",
  "atk-s0513a3:3292": "Taṃ te purāṇaṃ vatasīlavattaṃ, suttappabuddhova anussarāmī”ti. ;",
  "atk-s0513a3:3293_0": "Tattha apāyesīti pāyesi. Ghammani sampareteti ghammena samparete ativiya phuṭṭhe",
  "atk-s0513a3:3293_1": "ghammakilante. Suttappabuddhovāti paccūsakāle supanto supinaṃ passitvā taṃ supinakaṃ",
  "atk-s0513a3:3293_2": "viya anussarāmi. So kira bakabrahmā ekasmiṃ kappe tāpaso hutvā marukantāre vasanto",
  "atk-s0513a3:3293_3": "bahūnaṃ kantārapaṭipannānaṃ pānīyaṃ āharitvā adāsi. Athekadivasaṃ eko satthavāho",
  "atk-s0513a3:3293_4": "pañcahi sakaṭasatehi marukantāraṃ paṭipajji. Manussā disā vavatthapetuṃ asakkontā",
  "atk-s0513a3:3293_5": "satta divasāni āhiṇḍitvā khīṇadārudakā nirāhārā uṇhābhibhūtā “idāni no jīvitaṃ natthī”ti",
  "atk-s0513a3:3293_6": "sakaṭe parivattetvā goṇe mocetvā heṭṭhāsakaṭesu nipajjiṃsu. Tadā tāpaso āvajjento",
  "atk-s0513a3:3293_7": "te disvā “mayi passante mā nassiṃsū”ti cintetvā attano iddhānubhāvena gaṅgāsotaṃ",
  "atk-s0513a3:3293_8": "ubbattetvā satthavāhābhimukhaṃ akāsi, avidūre ca ekaṃ vanasaṇḍaṃ māpesi. Manussā",
  "atk-s0513a3:3293_9": "pānīyaṃ pivitvā nhatvā goṇe santappetvā vanasaṇḍato tiṇaṃ lāyitvā dārūni gahetvā",
  "atk-s0513a3:3293_10": "disaṃ sallakkhetvā arogā kantāraṃ atikkamiṃsu, taṃ sandhāyetaṃ vuttaṃ.",
  "atk-s0513a3:3294_0": "Eṇikūlasminti eṇiyā nāma nadiyā kūle. Gayhaka nīyamānanti karamaragāhaṃ gahetvā nīyamānaṃ.",
  "atk-s0513a3:3294_1": "So kira tāpaso aparasmiṃ kāle ekaṃ paccantagāmaṃ nissāya nadītīre vanasaṇḍe vihāsi.",
  "atk-s0513a3:3294_2": "Athekasmiṃ divase pabbatato corā otaritvā taṃ gāmaṃ paharitvā mahājanaṃ gahetvā pabbataṃ",
  "atk-s0513a3:3294_3": "āropetvā antarāmagge cārakamanusse ṭhapetvā pabbatabilaṃ pavisitvā āhāraṃ pacāpentā",
  "atk-s0513a3:3294_4": "nisīdiṃsu. Tāpaso gomahiṃsādīnañceva dārakadārikādīnañca mahantaṃ aṭṭassaraṃ sutvā",
  "atk-s0513a3:3294_5": "“mayi passante mā nassiṃsū”ti iddhānubhāvena attabhāvaṃ jahitvā caturaṅginiyā senāya",
  "atk-s0513a3:3294_6": "parivuto rājā hutvā yuddhabheriṃ ākoṭāpento taṃ ṭhānaṃ agamāsi. Cārakamanussā taṃ",
  "atk-s0513a3:3294_7": "disvā corānaṃ ārocesuṃ. Corā “raññā saddhiṃ viggaho nāma na yutto”ti sabbaṃ gahitagahitaṃ",
  "atk-s0513a3:3294_8": "bhaṇḍakaṃ chaḍḍetvā bhattaṃ abhuñjitvāva palāyiṃsu. Tāpaso te sabbe ānetvā sakagāmeyeva",
  "atk-s0513a3:3294_9": "patiṭṭhāpesi, taṃ sandhāyetaṃ vuttaṃ.",
  "atk-s0513a3:3295_0": "Gahītanāvanti niggahitanāvaṃ. Luddenāti kakkhaḷena. Manussakappāti manusse vināsetukāmatāya.",
  "atk-s0513a3:3295_1": "Balasāti balena. Pasayhāti abhibhavitvā. Aparasmiṃ kāle so tāpaso gaṅgātīre vihāsi.",
  "atk-s0513a3:3295_2": "Tadā manussā dve tayo nāvāsaṅghāṭe bandhitvā saṅghāṭamatthake pupphamaṇḍapaṃ kāretvā",
  "atk-s0513a3:3295_3": "saṅghāṭe nisīditvā khādantā pivantā sambandhakulaṃ gacchanti. Te pītāvasesaṃ suraṃ",
  "atk-s0513a3:3295_4": "bhuttakhāditāvasesāni bhattamacchamaṃsatambulādīni gaṅgāyameva pātenti. Gaṅgeyyo",
  "atk-s0513a3:3295_5": "nāgarājā “ime ucchiṭṭhakaṃ mama upari khipantī”ti kujjhitvā “sabbe te jane gahetvā",
  "atk-s0513a3:3295_6": "gaṅgāya osīdāpessāmī”ti mahantaṃ ekadoṇikanāvappamāṇaṃ attabhāvaṃ māpetvā udakaṃ",
  "atk-s0513a3:3295_7": "bhinditvā phaṇaṃ dhārayamāno tesaṃ abhimukho pāyāsi. Te nāgarājānaṃ disvā maraṇabhayatajjitā",
  "atk-s0513a3:3295_8": "ekappahāreneva mahāsaddaṃ kariṃsu. Tāpaso tesaṃ paridevitasaddaṃ sutvā nāgarājassa",
  "atk-s0513a3:3295_9": "ca kuddhabhāvaṃ ñatvā “mayi passante mā nassiṃsū”ti khippanisantiyā attano ānubhāvena",
  "atk-s0513a3:3295_10": "khippaṃ supaṇṇavaṇṇaṃ attānaṃ māpetvā agamāsi. Nāgarājā taṃ disvā maraṇabhayatajjito",
  "atk-s0513a3:3295_11": "udake nimujji. Manussā sotthibhāvaṃ patvā agamaṃsu, taṃ sandhāyetaṃ vuttaṃ.",
  "atk-s0513a3:3296_0": "Baddhacaroti antevāsiko. Sambuddhimantaṃ vatinaṃ amaññanti buddhisampanno ceva vatasampanno",
  "atk-s0513a3:3296_1": "ca tāpasoti taṃ maññamāno. Iminā kiṃ dasseti? Mahābrahme ahaṃ atīte tava kesavatāpasakāle",
  "atk-s0513a3:3296_2": "kappo nāma antevāsiko veyyāvaccakaro hutvā tuyhaṃ nāradena nāma amaccena bārāṇasito",
  "atk-s0513a3:3296_3": "himavantaṃ ānītassa rogaṃ vūpasamesiṃ. Atha naṃ nārado dutiyavāre āgantvā nirogaṃ",
  "atk-s0513a3:3296_4": "disvā imaṃ gāthaṃ abhāsi –",
  "atk-s0513a3:3297": "“Manussindaṃ jahitvāna, sabbakāmasamiddhinaṃ;",
  "atk-s0513a3:3298": "Kathaṃ nu bhagavā kesi, kappassa ramati assame”ti. ;",
  "atk-s0513a3:3299": "Tamenaṃ tvaṃ etadavoca –",
  "atk-s0513a3:3300": "“Sādūni ramaṇīyāni, santi vakkhā manoramā;",
  "atk-s0513a3:3301": "Subhāsitāni kappassa, nārada ramayanti ma”nti. ;",
  "atk-s0513a3:3302": "Itissa bhagavā imaṃ attanā antevāsikena hutvā rogassa vūpasamitabhāvaṃ dīpento evamāha. Tañca pana brahmunā manussaloke katakammaṃ sabbaṃ mahābrahmānaṃ sallakkhāpentova kathesi.",
  "atk-s0513a3:3303": "So satthu vacanena attanā katakammaṃ saritvā tathāgatassa thutiṃ karonto osānagāthamāha –",
  "atk-s0513a3:3304": "75.",
  "atk-s0513a3:3305": "“Addhā pajānāsi mametamāyuṃ, aññampi jānāsi tathā hi buddho;",
  "atk-s0513a3:3306": "Tathā hi tāyaṃ jalitānubhāvo, obhāsayaṃ tiṭṭhati brahmaloka”nti.",
  "atk-s0513a3:3307_0": "Tattha tathā hi buddhoti tathā hi tvaṃ buddho. Buddhānañhi aññātaṃ nāma natthi, sabbadhammānaṃ",
  "atk-s0513a3:3307_1": "buddhattāyeva hi te buddhā nāmāti dasseti. Tathā hi tāyanti buddhattāyeva ca pana",
  "atk-s0513a3:3307_2": "tava ayaṃ jalito sarīrappabhānubhāvo. Obhāsayaṃ tiṭṭhatīti imaṃ sakalampi brahmalokaṃ obhāsento tiṭṭhati.",
  "atk-s0513a3:3308_0": "Evaṃ satthā attano buddhaguṇaṃ jānāpento dhammaṃ desetvā saccāni pakāsesi, saccapariyosāne",
  "atk-s0513a3:3308_1": "sampattānaṃ dasamattānaṃ brahmasahassānaṃ anupādāya āsavehi cittāni vimucciṃsu. Iti",
  "atk-s0513a3:3308_2": "bhagavā bahūnaṃ brahmānaṃ avassayo hutvā brahmalokā jetavanaṃ āgantvā tattha kathitaniyāmeneva",
  "atk-s0513a3:3308_3": "taṃ dhammadesanaṃ bhikkhūnaṃ kathetvā jātakaṃ samodhānesi – “tadā kesavatāpaso bakabrahmā",
  "atk-s0513a3:3308_4": "ahosi, kappamāṇavo pana ahameva ahosi”nti.",
  "atk-s0513a3:3309": "Bakajātakavaṇṇanā dasamā.",
  "atk-s0513a3:3310": "Kukkuvaggo paṭhamo.",
  "atk-s0513a3:3311": "2. Gandhāravaggo",
  "atk-s0513a3:3313": "[406] 1. Gandhārajātakavaṇṇanā",
  "atk-s0513a3:3314_0": "Hitvā gāmasahassānīti idaṃ satthā jetavane viharanto bhesajjasannidhikārasikkhāpadaṃ",
  "atk-s0513a3:3314_1": "ārabbha kathesi. Vatthu pana rājagahe samuṭṭhitaṃ. Āyasmatā hi pilindavacchena ārāmikakulaṃ",
  "atk-s0513a3:3314_2": "mocetuṃ rājanivesanaṃ gantvā rañño pāsāde iddhibalena sovaṇṇamaye kate manussā pasīditvā",
  "atk-s0513a3:3314_3": "therassa pañca bhesajjāni pahiṇiṃsu. So tāni parisāya vissajjesi. Parisā panassa",
  "atk-s0513a3:3314_4": "bāhullikā ahosi, laddhaṃ laddhaṃ koḷambepi ghaṭepi pattatthavikāyopi pūretvā paṭisāmesi.",
  "atk-s0513a3:3314_5": "Manussā disvā “mahicchā ime samaṇā antokoṭṭhāgārikā”ti ujjhāyiṃsu. Satthā taṃ pavattiṃ",
  "atk-s0513a3:3314_6": "sutvā “yāni kho pana tāni gilānānaṃ bhikkhūna”nti sikkhāpadaṃ paññapetvā “bhikkhave,",
  "atk-s0513a3:3314_7": "porāṇakapaṇḍitā anuppanne buddhe bāhirakapabbajjaṃ pabbajitvā pañcasīlamattakaṃ rakkhantāpi",
  "atk-s0513a3:3314_8": "loṇasakkharamattakaṃ punadivasatthāya nidahante garahiṃsu, tumhe pana evarūpe niyyānikasāsane",
  "atk-s0513a3:3314_9": "pabbajitvā dutiyatatiyadivasatthāya sannidhiṃ karontā ayuttaṃ karothā”ti vatvā atītaṃ āhari.",
  "atk-s0513a3:3315_0": "Atīte gandhāraraṭṭhe bodhisatto gandhārarañño putto hutvā pitu accayena rajje patiṭṭhāya",
  "atk-s0513a3:3315_1": "dhammena rajjaṃ kāresi. Majjhimapadesepi videharaṭṭhe videho nāma rājā rajjaṃ kāresi.",
  "atk-s0513a3:3315_2": "Te dvepi rājāno adiṭṭhasahāyā hutvā aññamaññaṃ thiravissāsā ahesuṃ. Tadā manussā",
  "atk-s0513a3:3315_3": "dīghāyukā honti, tiṃsa vassasahassāni jīvanti. Athekadā gandhārarājā puṇṇamuposathadivase",
  "atk-s0513a3:3315_4": "samādinnasīlo mahātale paññattavarapallaṅkamajjhagato vivaṭena sīhapañjarena pācīnalokadhātuṃ",
  "atk-s0513a3:3315_5": "olokento amaccānaṃ dhammatthayuttakathaṃ kathento nisīdi. Tasmiṃ khaṇe gaganatalaṃ",
  "atk-s0513a3:3315_6": "atilaṅghantamiva paripuṇṇaṃ candamaṇḍalaṃ rāhu avatthari, candappabhā antaradhāyi.",
  "atk-s0513a3:3315_7": "Amaccā candālokaṃ apassantā candassa rāhunā gahitabhāvaṃ rañño ārocesuṃ. Rājā candaṃ",
  "atk-s0513a3:3315_8": "oloketvā “ayaṃ cando āgantukaupakkilesena upakkiliṭṭho nippabho jāto, mayhampesa",
  "atk-s0513a3:3315_9": "rājaparivāro upakkileso, na kho pana metaṃ patirūpaṃ, yāhaṃ rāhunā gahitacando viya",
  "atk-s0513a3:3315_10": "nippabho bhaveyyaṃ, visuddhe gaganatare virocantaṃ candamaṇḍalaṃ viya rajjaṃ pahāya",
  "atk-s0513a3:3315_11": "pabbajissāmi, kiṃ me parena ovaditena, kule ca gaṇe ca alaggo hutvā attānameva ovadanto",
  "atk-s0513a3:3315_12": "vicarissāmi, idaṃ me patirūpa”nti cintetvā “yaṃ icchatha, taṃ rājānaṃ karothā”ti",
  "atk-s0513a3:3315_13": "rajjaṃ amaccānaṃ niyyādesi. So rajjaṃ chaḍḍetvā isipabbajjaṃ pabbajitvā jhānābhiññāyo",
  "atk-s0513a3:3315_14": "nibbattetvā jhānaratisamappito himavantapadese vāsaṃ kappesi.",
  "atk-s0513a3:3316_0": "Videharājāpi “sukhaṃ me sahāyassā”ti vāṇije pucchitvā tassa pabbajitabhāvaṃ sutvā",
  "atk-s0513a3:3316_1": "“mama sahāye pabbajite ahaṃ rajjena kiṃ karissāmī”ti sattayojanike mithilanagare",
  "atk-s0513a3:3316_2": "tiyojanasatike videharaṭṭhe soḷasasu gāmasahassesu pūritāni koṭṭhāgārāni, soḷasasahassā",
  "atk-s0513a3:3316_3": "ca nāṭakitthiyo chaḍḍetvā puttadhītaro amanasikatvā himavantapadesaṃ pavisitvā pabbajitvā",
  "atk-s0513a3:3316_4": "pavattaphalabhojano hutvā samappavattavāsaṃ vasanto vicari. Te ubhopi samavattacāraṃ",
  "atk-s0513a3:3316_5": "carantā aparabhāge samāgacchiṃsu, na pana aññamaññaṃ sañjāniṃsu, sammodamānā ekatova",
  "atk-s0513a3:3316_6": "samappavattavāsaṃ vasiṃsu. Tadā videhatāpaso gandhāratāpasassa upaṭṭhānaṃ karoti.",
  "atk-s0513a3:3316_7": "Tesaṃ ekasmiṃ puṇṇamadivase aññatarasmiṃ rukkhamūle nisīditvā dhammatthayuttakathaṃ",
  "atk-s0513a3:3316_8": "kathentānaṃ gaganatale virocamānaṃ candamaṇḍalaṃ rāhu avatthari. Videhatāpaso “kiṃ",
  "atk-s0513a3:3316_9": "nu kho candassa pabhā naṭṭhā”ti oloketvā rāhunā gahitaṃ candaṃ disvā “ko nu kho esa",
  "atk-s0513a3:3316_10": "ācariya, candaṃ avattharitvā nippabhamakāsī”ti pucchi. Antevāsika ayaṃ rāhu nāma",
  "atk-s0513a3:3316_11": "candasseko upakkileso, virocituṃ na deti, ahampi rāhugahitaṃ candamaṇḍalaṃ disvā",
  "atk-s0513a3:3316_12": "“idaṃ parisuddhassa candamaṇḍalassa āgantukena upakkilesena nippabhaṃ jātaṃ, mayhampi",
  "atk-s0513a3:3316_13": "idaṃ rajjaṃ upakkileso, yāva candamaṇḍalaṃ rāhu viya idaṃ nippabhaṃ na karoti, tāva",
  "atk-s0513a3:3316_14": "pabbajissāmī”ti cintetvā tadeva rāhugahitaṃ candamaṇḍalaṃ ārammaṇaṃ katvā mahārajjaṃ",
  "atk-s0513a3:3316_15": "chaḍḍetvā pabbajitoti. “Ācariya, tvaṃ gandhārarājā”ti? “Āma, aha”nti. “Ācariya, ahampi",
  "atk-s0513a3:3316_16": "videharaṭṭhe mithilanagare videharājā nāma, nanu mayaṃ aññamaññaṃ adiṭṭhasahāyā”ti.",
  "atk-s0513a3:3316_17": "“Kiṃ pana te ārammaṇaṃ ahosī”ti? Ahaṃ “tumhe pabbajitā”ti sutvā “addhā pabbajjāya",
  "atk-s0513a3:3316_18": "mahantaṃ guṇaṃ addasā”ti tumheyeva ārammaṇaṃ katvā rajjaṃ pahāya pabbajitoti. Te",
  "atk-s0513a3:3316_19": "tato paṭṭhāya ativiya samaggā sammodamānā pavattaphalabhojanā hutvā vihariṃsu. Tattha",
  "atk-s0513a3:3316_20": "dīgharattaṃ vasitvā ca pana loṇambilasevanatthāya himavantato otaritvā ekaṃ paccantagāmaṃ sampāpuṇiṃsu.",
  "atk-s0513a3:3317_0": "Manussā tesaṃ iriyāpathe pasīditvā bhikkhaṃ datvā paṭiññaṃ gahetvā araññe rattidivaṭṭhānādīni",
  "atk-s0513a3:3317_1": "māpetvā vasāpesuṃ. Antarāmaggepi nesaṃ bhattakiccakaraṇatthāya udakaphāsukaṭṭhāne",
  "atk-s0513a3:3317_2": "paṇṇasālaṃ kāresuṃ. Te paccantagāme bhikkhaṃ caritvā tāya paṇṇasālāya nisīditvā paribhuñjitvā",
  "atk-s0513a3:3317_3": "attano vasanaṭṭhānaṃ gacchanti. Tepi manussā tesaṃ āhāraṃ dadamānā ekadā loṇaṃ patte",
  "atk-s0513a3:3317_4": "pakkhipitvā denti, ekadā paṇṇapuṭe bandhitvā denti, ekadā aloṇakāhārameva denti.",
  "atk-s0513a3:3317_5": "Te ekadivasaṃ paṇṇapuṭe bahutaraṃ loṇaṃ adaṃsu. Videhatāpaso loṇaṃ ādāya gantvā bodhisattassa",
  "atk-s0513a3:3317_6": "bhattakiccakāle pahonakaṃ datvā attanopi pamāṇayuttaṃ gahetvā atirekaṃ paṇṇapuṭe",
  "atk-s0513a3:3317_7": "bandhitvā “aloṇakadivase bhavissatī”ti tiṇavaṭṭikaantare ṭhapesi. Athekadivasaṃ aloṇake",
  "atk-s0513a3:3317_8": "āhāre laddhe videho gandhārassa bhikkhābhājanaṃ datvā tiṇavaṭṭikaantarato loṇaṃ āharitvā",
  "atk-s0513a3:3317_9": "“ācariya, loṇaṃ gaṇhathā”ti āha. “Ajja manussehi loṇaṃ na dinnaṃ, tvaṃ kuto labhasī”ti?",
  "atk-s0513a3:3317_10": "“Ācariya, purimadivase manussā bahuṃ loṇamadaṃsu, athāhaṃ ‘aloṇakadivase bhavissatī’ti",
  "atk-s0513a3:3317_11": "atirekaṃ loṇaṃ ṭhapesi”nti. Atha naṃ bodhisatto “moghapurisa, tiyojanasatikaṃ videharaṭṭhaṃ",
  "atk-s0513a3:3317_12": "pahāya pabbajitvā akiñcanabhāvaṃ patvā idāni loṇasakkharāya taṇhaṃ janesī”ti tajjetvā",
  "atk-s0513a3:3317_13": "ovadanto paṭhamaṃ gāthamāha –",
  "atk-s0513a3:3318": "76.",
  "atk-s0513a3:3319": "“Hitvā gāmasahassāni, paripuṇṇāni soḷasa;",
  "atk-s0513a3:3320": "Koṭṭhāgārāni phītāni, sannidhiṃ dāni kubbasī”ti.",
  "atk-s0513a3:3321_0": "Tattha koṭṭhāgārānīti suvaṇṇarajatamaṇimuttādiratanakoṭṭhāgārāni ceva dussakoṭṭhāgārāni",
  "atk-s0513a3:3321_1": "ca dhaññakoṭṭhāgārāni ca. Phītānīti pūrāni. Sannidhiṃ dāni kubbasīti idāni “sve bhavissati,",
  "atk-s0513a3:3321_2": "tatiyadivase bhavissatī”ti loṇamattaṃ sannidhiṃ karosīti.",
  "atk-s0513a3:3322_0": "Videho evaṃ garahiyamāno garahaṃ asahanto paṭipakkho hutvā “ācariya, tumhe attano",
  "atk-s0513a3:3322_1": "dosaṃ adisvā mayhameva dosaṃ passatha, nanu tumhe ‘kiṃ me parena ovaditena, attānameva",
  "atk-s0513a3:3322_2": "ovadissāmī’ti rajjaṃ chaḍḍetvā pabbajitā, tumhe idāni maṃ kasmā ovadathā”ti codento dutiyaṃ gāthamāha –",
  "atk-s0513a3:3323": "77.",
  "atk-s0513a3:3324": "“Hitvā gandhāravisayaṃ, pahūtadhanadhāriyaṃ;",
  "atk-s0513a3:3325": "Pasāsanato nikkhanto, idha dāni pasāsasī”ti.",
  "atk-s0513a3:3326": "Tattha pasāsanatoti ovādānusāsanīdānato. Idha dānīti idāni idha araññe kasmā maṃ ovadathāti.",
  "atk-s0513a3:3327": "Taṃ sutvā bodhisatto tatiyaṃ gāthamāha –",
  "atk-s0513a3:3328": "78.",
  "atk-s0513a3:3329": "“Dhammaṃ bhaṇāmi vedeha, adhammo me na ruccati;",
  "atk-s0513a3:3330": "Dhammaṃ me bhaṇamānassa, na pāpamupalimpatī”ti.",
  "atk-s0513a3:3331_0": "Tattha dhammanti sabhāvaṃ, buddhādīhi vaṇṇitaṃ pasatthaṃ kāraṇameva. Adhammo me na",
  "atk-s0513a3:3331_1": "ruccatīti adhammo nāma asabhāvo mayhaṃ kadācipi na ruccati. Na pāpamupalimpatīti",
  "atk-s0513a3:3331_2": "mama sabhāvameva kāraṇameva bhaṇantassa pāpaṃ nāma hadaye na limpati na allīyati.",
  "atk-s0513a3:3331_3": "Ovādadānaṃ nāmetaṃ buddhapaccekabuddhasāvakabodhisattānaṃ paveṇī. Tehi dinnovādaṃ",
  "atk-s0513a3:3331_4": "bālā na gaṇhanti, ovādadāyakassa pana pāpaṃ nāma natthi.",
  "atk-s0513a3:3332": "“Nidhīnaṃva pavattāraṃ, yaṃ passe vajjadassinaṃ;",
  "atk-s0513a3:3333": "Niggayhavādiṃ medhāviṃ, tādisaṃ paṇḍitaṃ bhaje;",
  "atk-s0513a3:3334": "Tādisaṃ bhajamānassa, seyyo hoti na pāpiyo.",
  "atk-s0513a3:3335": "“Ovadeyyānusāseyya, asabbhā ca nivāraye;",
  "atk-s0513a3:3336": "Satañhi so piyo hoti, asataṃ hoti appiyo”ti. ;",
  "atk-s0513a3:3337_0": "Videhatāpaso bodhisattassa kathaṃ sutvā “ācariya, atthanissitaṃ kathentenapi paraṃ",
  "atk-s0513a3:3337_1": "ghaṭṭetvā rosetvā kathetuṃ na vaṭṭati, tvaṃ maṃ kuṇṭhasatthakena muṇḍento viya atipharusaṃ",
  "atk-s0513a3:3337_2": "kathesī”ti vatvā catutthaṃ gāthamāha –",
  "atk-s0513a3:3338": "79.",
  "atk-s0513a3:3339": "“Yena kenaci vaṇṇena, paro labhati ruppanaṃ;",
  "atk-s0513a3:3340": "Mahatthiyampi ce vācaṃ, na taṃ bhāseyya paṇḍito”ti.",
  "atk-s0513a3:3341_0": "Tattha yena kenacīti dhammayuttenāpi kāraṇena. Labhati ruppananti ghaṭṭanaṃ dussanaṃ",
  "atk-s0513a3:3341_1": "kuppanaṃ labhatiyeva. Na taṃ bhāseyyāti tasmā taṃ parapuggalaṃ yāya so vācāya dussati,",
  "atk-s0513a3:3341_2": "taṃ mahatthiyaṃ mahantaṃ atthanissitampi vācaṃ na bhāseyyāti attho.",
  "atk-s0513a3:3342": "Athassa bodhisatto pañcamaṃ gāthamāha –",
  "atk-s0513a3:3343": "80.",
  "atk-s0513a3:3344": "“Kāmaṃ ruppatu vā mā vā, bhusaṃva vikirīyatu;",
  "atk-s0513a3:3345": "Dhammaṃ me bhaṇamānassa, na pāpamupalimpatī”ti.",
  "atk-s0513a3:3346_0": "Tattha kāmanti ekaṃsena. Idaṃ vuttaṃ hoti – ayuttakārako puggalo “ayuttaṃ te kata”nti",
  "atk-s0513a3:3346_1": "ovadiyamāno ekaṃseneva kujjhatu vā mā vā kujjhatu, atha vā bhusamuṭṭhi viya vikirīyatu,",
  "atk-s0513a3:3346_2": "mayhaṃ pana dhammaṃ bhaṇantassa pāpaṃ nāma natthīti.",
  "atk-s0513a3:3347_0": "Evañca pana vatvā “na vo ahaṃ, ānanda, tathā parakkamissāmi, yathā kumbhakāro āmake",
  "atk-s0513a3:3347_1": "āmakamatte. Niggayha niggayhāhaṃ ānanda, vakkhāmi, yo sāro so ṭhassatī”ti imassa",
  "atk-s0513a3:3347_2": "sugatovādassa anurūpāya paṭipattiyā ṭhatvā “yathā kumbhakāro bhājanesu punappunaṃ",
  "atk-s0513a3:3347_3": "ākoṭetvā ākoṭetvā āmakaṃ aggahetvā supakkameva bhājanaṃ gaṇhāti, evaṃ punappunaṃ",
  "atk-s0513a3:3347_4": "ovaditvā niggaṇhitvā pakkabhājanasadiso puggalo gahetabbo”ti dassetuṃ puna taṃ ovadanto –",
  "atk-s0513a3:3348": "81.",
  "atk-s0513a3:3349": "“No ce assa sakā buddhi, vinayo vā susikkhito;",
  "atk-s0513a3:3350": "Vane andhamahiṃsova, careyya bahuko jano.",
  "atk-s0513a3:3351": "82.",
  "atk-s0513a3:3352": "“Yasmā ca panidhekacce, āceramhi susikkhitā;",
  "atk-s0513a3:3353": "Tasmā vinītavinayā, caranti susamāhitā”ti. – idaṃ gāthādvayamāha;",
  "atk-s0513a3:3354_0": "Tassattho – samma vedeha, imesañhi sattānaṃ sace attano buddhi vā paṇḍite ovādadāyake",
  "atk-s0513a3:3354_1": "nissāya ācārapaṇṇattivinayo vā susikkhito na bhaveyya, evaṃ sante yathā tiṇalatādigahane",
  "atk-s0513a3:3354_2": "vane andhamahiṃso gocarāgocaraṃ sāsaṅkanirāsaṅkañca ṭhānaṃ ajānanto carati, tathā",
  "atk-s0513a3:3354_3": "tumhādiso bahuko jano careyya. Yasmā pana idha ekacce sakāya buddhiyā rahitā sattā",
  "atk-s0513a3:3354_4": "ācariyasantike ācārapaṇṇattisusikkhitā, tasmā ācariyehi attano attano anurūpena vinayena",
  "atk-s0513a3:3354_5": "vinītattā vinītavinayā susamāhitā ekaggacittā hutvā carantīti.",
  "atk-s0513a3:3355_0": "Iminā idaṃ dasseti – iminā hi sattena gihinā hutvā attano kulānurūpā, pabbajitena",
  "atk-s0513a3:3355_1": "pabbajitānurūpā sikkhā sikkhitabbā. Gihinopi hi attano kulānurūpesu kasigorakkhādīsu",
  "atk-s0513a3:3355_2": "sikkhitāva sampannājīvā hutvā susamāhitā caranti, pabbajitāpi pabbajitānurūpesu pāsādikesu",
  "atk-s0513a3:3355_3": "abhikkantapaṭikkantādīsu adhisīlaadhicittaadhipaññāsikkhāsu sikkhitāva vigatavikkhepā",
  "atk-s0513a3:3355_4": "susamāhitā caranti. Lokasmiñhi –",
  "atk-s0513a3:3356": "“Bāhusaccañca sippañca, vinayo ca susikkhito;",
  "atk-s0513a3:3357": "Subhāsitā ca yā vācā, etaṃ maṅgalamuttama”nti. ;",
  "atk-s0513a3:3358_0": "Taṃ sutvā vedehatāpaso “ācariya, ito paṭṭhāya maṃ ovadatha anusāsatha, ahaṃ anadhivāsanajātikatāya",
  "atk-s0513a3:3358_1": "tumhehi saddhiṃ kathesiṃ, taṃ me khamathā”ti vanditvā mahāsattaṃ khamāpesi. Te samaggavāsaṃ",
  "atk-s0513a3:3358_2": "vasitvā puna himavantameva agamaṃsu. Tatra bodhisatto vedehatāpasassa kasiṇaparikammaṃ",
  "atk-s0513a3:3358_3": "kathesi. So taṃ katvā abhiññā ca samāpattiyo ca nibbattesi. Iti te ubhopi aparihīnajjhānā",
  "atk-s0513a3:3358_4": "brahmalokaparāyaṇā ahesuṃ.",
  "atk-s0513a3:3359": "Satthā imaṃ dhammadesanaṃ āharitvā jātakaṃ samodhānesi – “tadā vedeho ānando ahosi, gandhārarājā pana ahameva ahosī”nti.",
  "atk-s0513a3:3360": "Gandhārajātakavaṇṇanā paṭhamā.",
  "atk-s0513a3:3362": "[407] 2. Mahākapijātakavaṇṇanā",
  "atk-s0513a3:3363_0": "Attānaṃ saṅkamaṃ katvāti idaṃ satthā jetavane viharanto ñātatthacariyaṃ ārabbha kathesi.",
  "atk-s0513a3:3363_1": "Vatthu bhaddasālajātake āvi bhavissati. Tadā pana dhammasabhāyaṃ kathaṃ samuṭṭhāpesuṃ",
  "atk-s0513a3:3363_2": "“āvuso, sammāsambuddho ñātakānaṃ atthaṃ caratī”ti. Satthā āgantvā “kāya nuttha, bhikkhave,",
  "atk-s0513a3:3363_3": "etarahi kathāya sannisinnā”ti pucchitvā “imāya nāmā”ti vutte “na, bhikkhave, idāneva,",
  "atk-s0513a3:3363_4": "pubbepi tathāgato ñātīnaṃ atthaṃ cariyevā”ti vatvā atītaṃ āhari.",
  "atk-s0513a3:3364_0": "Atīte bārāṇasiyaṃ brahmadatte rajjaṃ kārente bodhisatto kapiyoniyaṃ nibbattitvā vayappatto",
  "atk-s0513a3:3364_1": "ārohapariṇāhasampanno thāmabalūpeto pañcahatthibalaparimāṇo asītisahassakapigaṇaparivuto",
  "atk-s0513a3:3364_2": "himavantapadese vasati. Tattha gaṅgātīraṃ nissāya sākhāviṭapasampanno sandacchāyo",
  "atk-s0513a3:3364_3": "bahalapatto pabbatakūṭaṃ viya samuggato ambarukkho ahosi “nigrodharukkho”tipi vadanti.",
  "atk-s0513a3:3364_4": "Tassa madhurāni phalāni dibbagandharasāni mahantāni mahantakumbhappamāṇāni. Tassa",
  "atk-s0513a3:3364_5": "ekissā sākhāya phalāni thale patanti, ekissā sākhāya gaṅgājale, dvinnaṃ sākhānaṃ",
  "atk-s0513a3:3364_6": "phalāni majjhe rukkhamūle patanti. Bodhisatto kapigaṇaṃ ādāya tattha phalāni khādanto",
  "atk-s0513a3:3364_7": "“ekasmiṃ kāle imassa rukkhassa udake patitaṃ phalaṃ nissāya amhākaṃ bhayaṃ uppajjissatī”ti",
  "atk-s0513a3:3364_8": "udakamatthake sākhāya ekaphalampi anavasesetvā pupphakāle kaḷāyamattakālato paṭṭhāya",
  "atk-s0513a3:3364_9": "khādāpeti ceva pātāpeti ca. Evaṃ santepi asītivānarasahassehi adiṭṭhaṃ kipillikapuṭapaṭicchannaṃ",
  "atk-s0513a3:3364_10": "ekaṃ pakkaphalaṃ nadiyaṃ patitvā uddhañca adho ca jālaṃ bandhāpetvā udakakīḷaṃ kīḷantassa",
  "atk-s0513a3:3364_11": "bārāṇasirañño uddhaṃjāle laggi. Rañño divasaṃ kīḷitvā sāyaṃ gamanasamaye kevaṭṭā",
  "atk-s0513a3:3364_12": "jālaṃ ukkhipantā taṃ disvā “asukaphalaṃ nāmā”ti ajānantā rañño dassesuṃ.",
  "atk-s0513a3:3365_0": "Rājā “kiṃphalaṃ nāmeta”nti pucchi. “Na jānāma, devā”ti. “Ke jānissantī”ti? “Vanacarakā,",
  "atk-s0513a3:3365_1": "devā”ti. So vanacarake pakkosāpetvā tesaṃ santikā “ambapakka”nti sutvā churikāya",
  "atk-s0513a3:3365_2": "chinditvā paṭhamaṃ vanacarake khādāpetvā pacchā attanāpi khādi, itthāgārassāpi amaccānampi",
  "atk-s0513a3:3365_3": "dāpesi. Rañño ambapakkaraso sakalasarīraṃ pharitvā aṭṭhāsi. So rasataṇhāya bajjhitvā",
  "atk-s0513a3:3365_4": "tassa rukkhassa ṭhitaṭṭhānaṃ vanacarake pucchitvā tehi “himavantapadese nadītīre”ti",
  "atk-s0513a3:3365_5": "vutte bahū nāvāsaṅghāṭe bandhāpetvā vanacarakehi desitamaggena uddhaṃsotaṃ agamāsi.",
  "atk-s0513a3:3365_6": "“Ettakāni divasānī”ti paricchedo na kathito, anupubbena pana taṃ ṭhānaṃ patvā “eso",
  "atk-s0513a3:3365_7": "deva, rukkho”ti vanacarakā rañño ācikkhiṃsu. Rājā nāvaṃ ṭhapetvā mahājanaparivuto",
  "atk-s0513a3:3365_8": "padasā tattha gantvā rukkhamūle sayanaṃ paññapāpetvā ambapakkāni khāditvā nānaggarasabhojanaṃ",
  "atk-s0513a3:3365_9": "bhuñjitvā nipajji, sabbadisāsu ārakkhaṃ ṭhapetvā aggiṃ kariṃsu.",
  "atk-s0513a3:3366_0": "Mahāsatto manussesu niddaṃ okkantesu aḍḍharattasamaye parisāya saddhiṃ agamāsi. Asītisahassavānarā",
  "atk-s0513a3:3366_1": "sākhāya sākhaṃ carantā ambāni khādanti. Rājā pabujjhitvā kapigaṇaṃ disvā manusse",
  "atk-s0513a3:3366_2": "uṭṭhāpetvā dhanuggahe pakkosāpetvā “yathā ete phalakhādakā vānarā na palāyanti, tathā",
  "atk-s0513a3:3366_3": "te parikkhipitvā vijjhatha, sve ambāni ceva vānaramaṃsañca khādissāmī”ti āha. Dhanuggahā",
  "atk-s0513a3:3366_4": "“sādhū”ti sampaṭicchitvā rukkhaṃ parivāretvā sare sannayhitvā aṭṭhaṃsu. Te disvā",
  "atk-s0513a3:3366_5": "vānarā maraṇabhayabhītā palāyituṃ asakkontā mahāsattaṃ upasaṅkamitvā “deva, ‘palāyanamakkaṭe",
  "atk-s0513a3:3366_6": "vijjhissāmā’ti rukkhaṃ parivāretvā dhanuggahā ṭhitā, kiṃ karomā”ti pucchitvā kampamānā",
  "atk-s0513a3:3366_7": "aṭṭhaṃsu. Bodhisatto “mā bhāyittha, ahaṃ vo jīvitaṃ dassāmī”ti vānaragaṇaṃ samassāsetvā",
  "atk-s0513a3:3366_8": "ujukaṃ uggatasākhaṃ āruyha gaṅgābhimukhaṃ gatasākhaṃ gantvā tassā pariyantato pakkhanditvā",
  "atk-s0513a3:3366_9": "dhanusatamattaṃ ṭhānaṃ atikkamma gaṅgātīre ekasmiṃ gumbamatthake patitvā tato oruyha",
  "atk-s0513a3:3366_10": "“mamāgataṭṭhānaṃ ettakaṃ bhavissatī”ti ākāsaṃ paricchinditvā ekaṃ vettalataṃ mūle",
  "atk-s0513a3:3366_11": "chinditvā sodhetvā “ettakaṃ ṭhānaṃ rukkhe bajjhissati, ettakaṃ ākāsaṭṭhaṃ bhavissatī”ti",
  "atk-s0513a3:3366_12": "imāni dve ṭhānāni vavatthapetvā attano kaṭiyaṃ bandhanaṭṭhānaṃ na sallakkhesi.",
  "atk-s0513a3:3367_0": "So taṃ lataṃ ādāya ekaṃ koṭiṃ gaṅgātīre patiṭṭhitarukkhe bandhitvā ekaṃ attano kaṭiyaṃ",
  "atk-s0513a3:3367_1": "bandhitvā vātacchinnavalāhako viya vegena dhanusatamattaṃ ṭhānaṃ laṅghitvā kaṭiyaṃ",
  "atk-s0513a3:3367_2": "bandhanaṭṭhānassa asallakkhitattā rukkhaṃ pāpuṇituṃ asakkonto ubhohi hatthehi ambasākhaṃ",
  "atk-s0513a3:3367_3": "daḷhaṃ gaṇhitvā vānaragaṇassa saññamadāsi “sīghaṃ mama piṭṭhiṃ maddamānā vettalatāya",
  "atk-s0513a3:3367_4": "sotthigamanaṃ gacchathā”ti. Asītisahassavānarā mahāsattaṃ vanditvā khamāpetvā tathā",
  "atk-s0513a3:3367_5": "agamaṃsu. Tadā devadattopi makkaṭo hutvā tesaṃ abbhantare hoti. So “ayaṃ me paccāmittassa",
  "atk-s0513a3:3367_6": "piṭṭhiṃ passituṃ kālo”ti uccaṃ sākhaṃ āruyha vegaṃ janetvā tassa piṭṭhiyaṃ pati.",
  "atk-s0513a3:3367_7": "Mahāsattassa hadayaṃ bhijji, balavavedanā uppajji. Sopi taṃ vedanāppattaṃ katvā pakkāmi.",
  "atk-s0513a3:3367_8": "Mahāsatto ekakova ahosi. Rājā aniddāyanto vānarehi ca mahāsattena ca katakiriyaṃ",
  "atk-s0513a3:3367_9": "sabbaṃ disvā “ayaṃ tiracchāno hutvā attano jīvitaṃ agaṇetvā parisāya sotthibhāvameva",
  "atk-s0513a3:3367_10": "akāsī”ti cintento nipajji.",
  "atk-s0513a3:3368_0": "So pabhātāya rattiyā mahāsattassa tussitvā “na yuttaṃ imaṃ kapirājānaṃ nāsetuṃ, upāyena",
  "atk-s0513a3:3368_1": "naṃ otāretvā paṭijaggissāmī”ti antogaṅgāya nāvāsaṅghāṭaṃ ṭhapetvā tattha aṭṭakaṃ",
  "atk-s0513a3:3368_2": "bandhāpetvā saṇikaṃ mahāsattaṃ otārāpetvā piṭṭhiyaṃ kāsāvavatthaṃ pattharāpetvā gaṅgodakena",
  "atk-s0513a3:3368_3": "nhāpetvā phāṇitodakaṃ pāyetvā parisuddhasarīraṃ sahassapākatelena abbhañjāpetvā sayanapiṭṭhe",
  "atk-s0513a3:3368_4": "eḷakacammaṃ santharāpetvā saṇikaṃ tattha nipajjāpetvā attanā nīce āsane nisīditvā",
  "atk-s0513a3:3368_5": "paṭhamaṃ gāthamāha –",
  "atk-s0513a3:3369": "83.",
  "atk-s0513a3:3370": "“Attānaṃ saṅkamaṃ katvā, yo sotthiṃ samatārayi;",
  "atk-s0513a3:3371": "Kiṃ tvaṃ tesaṃ kime tuyhaṃ, honti ete mahākapī”ti.",
  "atk-s0513a3:3372_0": "Tassattho – ambho mahākapi, yo tvaṃ attānaṃ saṅkamaṃ katvā tulaṃ āropetvā jīvitaṃ",
  "atk-s0513a3:3372_1": "pariccajitvā ime vānare sotthiṃ samatārayi, khemena santāresi; kiṃ tvaṃ tesaṃ hosi,",
  "atk-s0513a3:3372_2": "kime tuyhaṃ vā kiṃsu ete hontīti?",
  "atk-s0513a3:3373": "Taṃ sutvā bodhisatto rājānaṃ ovadanto sesagāthā abhāsi –",
  "atk-s0513a3:3374": "84.",
  "atk-s0513a3:3375": "“Rājāhaṃ issaro tesaṃ, yūthassa parihārako;",
  "atk-s0513a3:3376": "Tesaṃ sokaparetānaṃ, bhītānaṃ te arindama.",
  "atk-s0513a3:3377": "85.",
  "atk-s0513a3:3378": "“Ullaṅghayitvā attānaṃ, vissaṭṭhadhanuno sataṃ;",
  "atk-s0513a3:3379": "Tato aparapādesu, daḷhaṃ bandhaṃ latāguṇaṃ.",
  "atk-s0513a3:3380": "86.",
  "atk-s0513a3:3381": "“Chinnabbhamiva vātena, nuṇṇo rukkhaṃ upāgamiṃ;",
  "atk-s0513a3:3382": "Sohaṃ appabhavaṃ tattha, sākhaṃ hatthehi aggahiṃ.",
  "atk-s0513a3:3383": "87.",
  "atk-s0513a3:3384": "“Taṃ maṃ viyāyataṃ santaṃ, sākhāya ca latāya ca;",
  "atk-s0513a3:3385": "Samanukkamantā pādehi, sotthiṃ sākhāmigā gatā.",
  "atk-s0513a3:3386": "88.",
  "atk-s0513a3:3387": "“Taṃ maṃ na tapate bandho, mato me na tapessati;",
  "atk-s0513a3:3388": "Sukhamāharitaṃ tesaṃ, yesaṃ rajjamakārayiṃ.",
  "atk-s0513a3:3389": "89.",
  "atk-s0513a3:3390": "“Esā te upamā rāja, taṃ suṇohi arindama;",
  "atk-s0513a3:3391": "Raññā raṭṭhassa yoggassa, balassa nigamassa ca;",
  "atk-s0513a3:3392": "Sabbesaṃ sukhameṭṭhabbaṃ, khattiyena pajānatā”ti.",
  "atk-s0513a3:3393_0": "Tattha tesanti tesaṃ asītisahassānaṃ vānarānaṃ. Bhītānaṃ teti tava vijjhanatthāya",
  "atk-s0513a3:3393_1": "āṇāpetvā ṭhitassa bhītānaṃ. Arindamāti rājānaṃ ālapati. Rājā hi corādīnaṃ arīnaṃ",
  "atk-s0513a3:3393_2": "damanato “arindamo”ti vuccati. Vissaṭṭhadhanuno satanti anāropitadhanusatappamāṇaṃ",
  "atk-s0513a3:3393_3": "ṭhānaṃ attānaṃ ākāse ullaṅghayitvā vissajjetvā tato imamhā rukkhā laṅghayitvā gataṭṭhānato.",
  "atk-s0513a3:3393_4": "Aparapādesūti pacchāpādesu. Idaṃ kaṭibhāgaṃ sandhāya vuttaṃ. Bodhisatto hi kaṭibhāge",
  "atk-s0513a3:3393_5": "taṃ latāguṇaṃ daḷhaṃ bandhitvā pacchimapādehi bhūmiyaṃ akkamitvā vissajjetvā vātavegena",
  "atk-s0513a3:3393_6": "ākāsaṃ pakkhandi. Nuṇṇo rukkhaṃ upāgaminti vātacchinnaṃ abbhamiva attano vegajanitena",
  "atk-s0513a3:3393_7": "vātena nuṇṇo. Yathā vātacchinnabbhaṃ vātena, evaṃ attano vegena nuṇṇo hutvā imaṃ",
  "atk-s0513a3:3393_8": "ambarukkhaṃ upāgamiṃ. Appabhavanti so ahaṃ tattha ākāsappadese rukkhaṃ pāpuṇituṃ",
  "atk-s0513a3:3393_9": "appahonto tassa rukkhassa sākhaṃ hatthehi aggahesinti attho.",
  "atk-s0513a3:3394_0": "Viyāyatanti rukkhasākhāya ca vettalatāya ca vīṇāya bhamaratanti viya vitataṃ ākaḍḍhitasarīraṃ.",
  "atk-s0513a3:3394_1": "Samanukkamantāti mayā anuññātā maṃ vanditvā pādehi anukkamantā nirantarameva akkamantā",
  "atk-s0513a3:3394_2": "sotthiṃ gatā. Taṃ maṃ na tapate bandhoti taṃ maṃ nāpi so valliyā bandho tapati, nāpi",
  "atk-s0513a3:3394_3": "idāni maraṇaṃ tapessati. Kiṃkāraṇā? Sukhamāharitaṃ tesanti yasmā yesaṃ ahaṃ rajjamakārayiṃ,",
  "atk-s0513a3:3394_4": "tesaṃ mayā sukhamāharitaṃ. Ete hi “mahārāja, ayaṃ no uppannaṃ dukkhaṃ haritvā sukhaṃ",
  "atk-s0513a3:3394_5": "āharissatī”ti maṃ rājānaṃ akaṃsu. Ahampi “tumhākaṃ uppannaṃ dukkhaṃ harissāmi”cceva",
  "atk-s0513a3:3394_6": "etesaṃ rājā jāto. Taṃ ajja mayā etesaṃ maraṇadukkhaṃ haritvā jīvitasukhaṃ āhaṭaṃ,",
  "atk-s0513a3:3394_7": "tena maṃ nāpi bandho tapati, na maraṇavadho tapessati.",
  "atk-s0513a3:3395_0": "Esā te upamāti esā te mahārāja, mayā katakiriyāya upamā. Taṃ suṇohīti tasmā imāya",
  "atk-s0513a3:3395_1": "upamāya saṃsandetvā attano diyyamānaṃ ovādaṃ suṇāhi. Raññā raṭṭhassāti mahārāja,",
  "atk-s0513a3:3395_2": "raññā nāma ucchuyante ucchuṃ viya raṭṭhaṃ apīḷetvā catubbidhaṃ agatigamanaṃ pahāya",
  "atk-s0513a3:3395_3": "catūhi saṅgahavatthūhi saṅgaṇhantena dasasu rājadhammesu patiṭṭhāya mayā viya attano",
  "atk-s0513a3:3395_4": "jīvitaṃ pariccajitvā “kintime raṭṭhavāsino vigatabhayā gimhakāle vivaṭadvāre ñātīhi",
  "atk-s0513a3:3395_5": "ca parivārakehi ca parivāritā ure putte naccentā sītena vātena bījiyamānā yathāruci",
  "atk-s0513a3:3395_6": "attano attano santakaṃ paribhuñjantā kāyikacetasikasukhasamaṅgino bhaveyyu”nti sakalaraṭṭhassa",
  "atk-s0513a3:3395_7": "ca rathasakaṭādiyuttavāhanassa yoggassa ca pattisaṅkhātassa balassa ca nigamajanapadasaṅkhātassa",
  "atk-s0513a3:3395_8": "nigamassa ca sabbesaṃ sukhameva esitabbaṃ gavesitabbanti attho. Khattiyena pajānatāti",
  "atk-s0513a3:3395_9": "khettānaṃ adhipatibhāvena “khattiyo”ti laddhanāmena pana etena avasesasatte atikkamma",
  "atk-s0513a3:3395_10": "pajānatā ñāṇasampannena bhavitabbanti.",
  "atk-s0513a3:3396_0": "Evaṃ mahāsatto rājānaṃ ovadanto anusāsantova kālamakāsi. Rājā amacce pakkosāpetvā",
  "atk-s0513a3:3396_1": "“imassa kapirājassa rājūnaṃ viya sarīrakiccaṃ karothā”ti vatvā itthāgārampi āṇāpesi",
  "atk-s0513a3:3396_2": "“tumhe rattavatthanivatthā vikiṇṇakesā daṇḍadīpikahatthā kapirājānaṃ parivāretvā",
  "atk-s0513a3:3396_3": "āḷāhanaṃ gacchathā”ti. Amaccā dārūnaṃ sakaṭasatamattena citakaṃ karitvā rājūnaṃ karaṇaniyāmeneva",
  "atk-s0513a3:3396_4": "mahāsattassa sarīrakiccaṃ katvā sīsakapālaṃ gahetvā rañño santikaṃ agamaṃsu. Rājā",
  "atk-s0513a3:3396_5": "mahāsattassa āḷāhane cetiyaṃ kāretvā dīpe jālāpetvā gandhamālādīhi pūjetvā sīsakapālaṃ",
  "atk-s0513a3:3396_6": "suvaṇṇakhacitaṃ kāretvā kuntagge ṭhapetvā purato katvā gandhamālādīhi pūjento bārāṇasiṃ",
  "atk-s0513a3:3396_7": "gantvā antorājadvāre ṭhapetvā sakalanagaraṃ sajjāpetvā sattāhaṃ dhātupūjaṃ kāresi.",
  "atk-s0513a3:3396_8": "Atha naṃ dhātuṃ gahetvā cetiyaṃ kāretvā yāvajīvaṃ gandhamālādīhi pūjetvā bodhisattassa",
  "atk-s0513a3:3396_9": "ovāde patiṭṭhāya dānādīni puññāni karonto dhammena rajjaṃ kāretvā saggaparāyaṇo ahosi.",
  "atk-s0513a3:3397": "Satthā imaṃ dhammadesanaṃ āharitvā saccāni pakāsetvā jātakaṃ samodhānesi – “tadā rājā ānando ahosi, duṭṭhakapi devadatto, parisā buddhaparisā, kapirājā pana ahameva ahosi”nti.",
  "atk-s0513a3:3398": "Mahākapijātakavaṇṇanā dutiyā.",
  "atk-s0513a3:3400": "[408] 3. Kumbhakārajātakavaṇṇanā",
  "atk-s0513a3:3401_0": "Ambāhamaddaṃ vanamantarasminti idaṃ satthā jetavane viharanto kilesaniggahaṃ ārabbha",
  "atk-s0513a3:3401_1": "kathesi. Vatthu pānīyajātake āvi bhavissati. Tadā pana sāvatthiyaṃ pañcasatā sahāyakā",
  "atk-s0513a3:3401_2": "pabbajitvā antokoṭisanthāre vasamānā aḍḍharattasamaye kāmavitakkaṃ vitakkayiṃsu.",
  "atk-s0513a3:3401_3": "Satthā attano sāvake rattiyā tayo vāre, divasassa tayo vāreti rattindivaṃ cha vāre",
  "atk-s0513a3:3401_4": "olokento kikī aṇḍaṃ viya, camarī vāladhiṃ viya, mātā piyaputtaṃ viya, ekacakkhuko",
  "atk-s0513a3:3401_5": "puriso cakkhuṃ viya rakkhati, tasmiṃ tasmiṃyeva khaṇe uppannakilesaṃ niggaṇhāti.",
  "atk-s0513a3:3401_6": "So taṃ divasaṃ aḍḍharattasamaye jetavanaṃ pariggaṇhanto tesaṃ bhikkhūnaṃ vitakkasamudācāraṃ",
  "atk-s0513a3:3401_7": "ñatvā “imesaṃ bhikkhūnaṃ abbhantare ayaṃ kileso vaḍḍhanto arahattassa hetuṃ bhindissati,",
  "atk-s0513a3:3401_8": "idāneva nesaṃ kilesaṃ niggaṇhitvā arahattaṃ dassāmī”ti gandhakuṭito nikkhamitvā ānandattheraṃ",
  "atk-s0513a3:3401_9": "pakkosāpetvā “ānanda, antokoṭisanthāre vasanakabhikkhū sabbe sannipātehī”ti sannipātāpetvā",
  "atk-s0513a3:3401_10": "paññattavarabuddhāsane nisīditvā “na, bhikkhave, antopavattakilesānaṃ vase vattituṃ",
  "atk-s0513a3:3401_11": "vaṭṭati, kileso hi vaḍḍhamāno paccāmitto viya mahāvināsaṃ pāpeti, bhikkhunā nāma",
  "atk-s0513a3:3401_12": "appamattakampi kilesaṃ niggaṇhituṃ vaṭṭati, porāṇakapaṇḍitā appamattakaṃ ārammaṇaṃ",
  "atk-s0513a3:3401_13": "disvā abbhantare pavattakilesaṃ niggaṇhitvā paccekabodhiñāṇaṃ nibbattesu”nti vatvā atītaṃ āhari.",
  "atk-s0513a3:3402_0": "Atīte bārāṇasiyaṃ brahmadatte rajjaṃ kārente bodhisatto bārāṇasinagarassa dvāragāme",
  "atk-s0513a3:3402_1": "kumbhakārakule nibbattitvā vayappatto kuṭumbaṃ saṇṭhapetvā ekaṃ puttañca dhītarañca",
  "atk-s0513a3:3402_2": "labhitvā kumbhakārakammaṃ nissāya puttadāraṃ posesi. Tadā kaliṅgaraṭṭhe dantapuranagare",
  "atk-s0513a3:3402_3": "karaṇḍako nāma rājā mahantena parivārena uyyānaṃ gacchanto uyyānadvāre phalabhārabharitaṃ",
  "atk-s0513a3:3402_4": "madhuraphalaṃ ambarukkhaṃ disvā hatthikkhandhavaragatoyeva hatthaṃ pasāretvā ekaṃ",
  "atk-s0513a3:3402_5": "ambapiṇḍaṃ gahetvā uyyānaṃ pavisitvā maṅgalasilāya nisinno dātabbayuttakānaṃ datvā",
  "atk-s0513a3:3402_6": "ambaṃ paribhuñji. “Raññā gahitakālato paṭṭhāya sesehi nāma gahetabbamevā”ti amaccāpi",
  "atk-s0513a3:3402_7": "brāhmaṇagahapatikādayopi ambāni pātetvā khādiṃsu. Pacchā āgatā rukkhaṃ āruyha muggarehi",
  "atk-s0513a3:3402_8": "pothetvā obhaggavibhaggasākhaṃ katvā āmakaphalampi asesetvā khādiṃsu.",
  "atk-s0513a3:3403_0": "Rājā divasaṃ uyyāne kīḷitvā sāyanhasamaye alaṅkatahatthikkhandhavare nisīditvā gacchanto",
  "atk-s0513a3:3403_1": "taṃ rukkhaṃ disvā hatthito otaritvā rukkhamūlaṃ gantvā rukkhaṃ oloketvā “ayaṃ pātova",
  "atk-s0513a3:3403_2": "passantānaṃ atittikaro phalabhārabharito sobhamāno aṭṭhāsi, idāni gahitaphalo obhaggavibhaggo",
  "atk-s0513a3:3403_3": "asobhamāno ṭhito”ti cintetvā puna aññato olokento aparaṃ nipphalaṃ ambarukkhaṃ disvā",
  "atk-s0513a3:3403_4": "“esa rukkho attano nipphalabhāvena muṇḍamaṇipabbato viya sobhamāno ṭhito, ayaṃ pana",
  "atk-s0513a3:3403_5": "saphalabhāvena imaṃ byasanaṃ patto, idaṃ agāramajjhampi phalitarukkhasadisaṃ, pabbajjā",
  "atk-s0513a3:3403_6": "nipphalarukkhasadisā, sadhanasseva bhayaṃ atthi, niddhanassa bhayaṃ natthi, mayāpi",
  "atk-s0513a3:3403_7": "nipphalarukkhena viya bhavitabba”nti phalarukkhaṃ ārammaṇaṃ katvā rukkhamūle ṭhitakova",
  "atk-s0513a3:3403_8": "tīṇi lakkhaṇāni sallakkhetvā vipassanaṃ vaḍḍhetvā paccekabodhiñāṇaṃ nibbattetvā “viddhaṃsitā",
  "atk-s0513a3:3403_9": "dāni me mātukucchikuṭikā, chinnā tīsu bhavesu paṭisandhi, sodhitā saṃsāraukkārabhūmi,",
  "atk-s0513a3:3403_10": "sosito mayā assusamuddo, bhinno aṭṭhipākāro, natthi me puna paṭisandhī”ti āvajjento",
  "atk-s0513a3:3403_11": "sabbālaṅkārapaṭimaṇḍitova aṭṭhāsi.",
  "atk-s0513a3:3404_0": "Atha naṃ amaccā āhaṃsu “atibahuṃ ṭhitattha, mahārājā”ti. “Na mayaṃ mahārājāno, paccekabuddhā",
  "atk-s0513a3:3404_1": "nāma maya”nti. “Paccekabuddhā nāma tumhādisā na honti, devā”ti. “Atha kīdisā hontī”ti?",
  "atk-s0513a3:3404_2": "“Oropitakesamassukāsāvavatthapaṭicchannā kule vā gaṇe vā alaggā vātacchinnavalāhakarāhumuttacandamaṇḍalapaṭibhāgā",
  "atk-s0513a3:3404_3": "himavante nandamūlakapabbhāre vasanti, evarūpā deva, paccekabuddhā”ti. Tasmiṃ khaṇe",
  "atk-s0513a3:3404_4": "rājā hatthaṃ ukkhipitvā sīsaṃ parāmasi, tāvadevassa gihiliṅgaṃ antaradhāyi, samaṇaliṅgaṃ pāturahosi.",
  "atk-s0513a3:3405": "“Ticīvarañca patto ca, vāsi sūci ca bandhanaṃ;",
  "atk-s0513a3:3406": "Parissāvanena aṭṭhete, yuttayogassa bhikkhuno”ti. –",
  "atk-s0513a3:3407": "Evaṃ vuttā samaṇaparikkhārā kāyapaṭibaddhāva ahesuṃ. So ākāse ṭhatvā mahājanassa ovādaṃ datvā anilapathena uttarahimavante nandamūlakapabbhārameva agamāsi.",
  "atk-s0513a3:3408_0": "Gandhāraraṭṭhepi takkasilanagare naggaji nāma rājā uparipāsāde pallaṅkamajjhagato",
  "atk-s0513a3:3408_1": "ekaṃ itthiṃ ekekahatthe ekekaṃ maṇivalayaṃ piḷandhitvā avidūre nisīditvā gandhaṃ",
  "atk-s0513a3:3408_2": "pisamānaṃ disvā “etāni valayāni ekekabhāvena na ghaṭṭenti na viravantī”ti olokento",
  "atk-s0513a3:3408_3": "nisīdi. Atha sā dakkhiṇahatthato valayaṃ vāmahattheyeva piḷandhitvā dakkhiṇahatthena",
  "atk-s0513a3:3408_4": "gandhaṃ saṅkaḍḍhitvā pisituṃ ārabhi, vāmahatthe valayaṃ dutiyaṃ āgamma ghaṭṭiyamānaṃ",
  "atk-s0513a3:3408_5": "saddamakāsi. Rājā tāni dve valayāni aññamaññaṃ ghaṭṭentāni viravantāni disvā cintesi",
  "atk-s0513a3:3408_6": "“idaṃ valayaṃ ekekakāle na ghaṭṭesi, dutiyaṃ āgamma ghaṭṭeti, saddaṃ karoti, evameva",
  "atk-s0513a3:3408_7": "ime sattāpi ekekā na ghaṭṭenti na vivadanti, dve tayo hutvā aññamaññaṃ ghaṭṭenti,",
  "atk-s0513a3:3408_8": "kalahaṃ karonti. Ahaṃ pana kasmīragandhāresu dvīsu rajjesu raṭṭhavāsino vicāremi,",
  "atk-s0513a3:3408_9": "mayāpi ekavalayasadisena hutvā paraṃ avicāretvā attānameva vicārentena vasituṃ vaṭṭatī”ti",
  "atk-s0513a3:3408_10": "saṅghaṭṭanavalayaṃ ārammaṇaṃ katvā yathānisinnova tīṇi lakkhaṇāni sallakkhetvā vipassanaṃ",
  "atk-s0513a3:3408_11": "vaḍḍhetvā paccekabodhiñāṇaṃ nibbattesi. Sesaṃ purimasadisameva.",
  "atk-s0513a3:3409_0": "Videharaṭṭhe mithilanagare nimi nāma rājā bhuttapātarāso amaccagaṇaparivuto vivaṭasīhapañjarena",
  "atk-s0513a3:3409_1": "antaravīthiṃ pekkhamāno aṭṭhāsi. Atheko seno sūnāpaṇato maṃsapesiṃ gahetvā ākāsaṃ",
  "atk-s0513a3:3409_2": "pakkhandi. Tamenaṃ ito cito ca gijjhādayo sakuṇā samparivāretvā āhārahetu tuṇḍena",
  "atk-s0513a3:3409_3": "vijjhantā pakkhehi paharantā pādehi maddantā agamaṃsu. So attano vadhaṃ asahamāno",
  "atk-s0513a3:3409_4": "taṃ maṃsaṃ chaḍḍesi. Añño gaṇhi, sakuṇā imaṃ muñcitvā taṃ anubandhiṃsu. Tenapi vissaṭṭhaṃ",
  "atk-s0513a3:3409_5": "añño aggahesi, tampi tatheva viheṭhesuṃ. Rājā te sakuṇe disvā cintesi “yo yo maṃsapesiṃ",
  "atk-s0513a3:3409_6": "gaṇhi, tassa tasseva dukkhaṃ, yo yo taṃ vissajjesi, tassa tasseva sukhaṃ, imepi pañca",
  "atk-s0513a3:3409_7": "kāmaguṇe yo yo gaṇhāti, tassa tasseva dukkhaṃ, itarassa sukhaṃ, ime hi bahūnaṃ sādhāraṇā,",
  "atk-s0513a3:3409_8": "mayhaṃ kho pana soḷasa itthisahassāni, mayā vissaṭṭhamaṃsapiṇḍena viya senena pañca",
  "atk-s0513a3:3409_9": "kāmaguṇe pahāya sukhitena bhavituṃ vaṭṭatī”ti. So yoniso manasi karonto yathāṭhitova",
  "atk-s0513a3:3409_10": "tīṇi lakkhaṇāni sallakkhetvā vipassanaṃ vaḍḍhetvā paccekabodhiñāṇaṃ nibbattesi. Sesaṃ purimasadisameva.",
  "atk-s0513a3:3410_0": "Uttarapañcālaraṭṭhe kapilanagare dummukho nāma rājā bhuttapātarāso sabbālaṅkārapaṭimaṇḍito",
  "atk-s0513a3:3410_1": "amaccagaṇaparivuto vivaṭasīhapañjare rājaṅgaṇaṃ olokento aṭṭhāsi. Tasmiṃ khaṇe gopālakā",
  "atk-s0513a3:3410_2": "vajadvāraṃ vivariṃsu, usabhā vajato nikkhamitvā kilesavasena ekaṃ gāviṃ anubandhiṃsu.",
  "atk-s0513a3:3410_3": "Tattheko tikhiṇasiṅgo mahāusabho aññaṃ usabhaṃ āgacchantaṃ disvā kilesamaccherābhibhūto",
  "atk-s0513a3:3410_4": "tikhiṇena siṅgena antarasatthimhi pahari. Tassa pahāramukhena antāni nikkhamiṃsu,",
  "atk-s0513a3:3410_5": "so tattheva jīvitakkhayaṃ pāpuṇi. Rājā taṃ disvā cintesi “ime sattā tiracchānagate",
  "atk-s0513a3:3410_6": "ādiṃ katvā kilesavasena dukkhaṃ pāpuṇanti, ayaṃ usabho kilesaṃ nissāya jīvitakkhayaṃ",
  "atk-s0513a3:3410_7": "patto, aññepi sattā kileseheva kampanti, mayā imesaṃ sattānaṃ kampanakilese pahātuṃ",
  "atk-s0513a3:3410_8": "vaṭṭatī”ti. So ṭhitakova tīṇi lakkhaṇāni sallakkhetvā vipassanaṃ vaḍḍhetvā paccekabodhiñāṇaṃ",
  "atk-s0513a3:3410_9": "nibbattesi. Sesaṃ purimasadisameva.",
  "atk-s0513a3:3411_0": "Athekadivasaṃ cattāro paccekabuddhā bhikkhācāravelaṃ sallakkhetvā nandamūlakapabbhārā",
  "atk-s0513a3:3411_1": "nikkhamma anotattadahe nāgalatādantakaṭṭhaṃ khāditvā katasarīrapaṭijagganā manosilātale",
  "atk-s0513a3:3411_2": "ṭhatvā nivāsetvā pattacīvaramādāya iddhiyā ākāse uppatitvā pañcavaṇṇavalāhake maddamānā",
  "atk-s0513a3:3411_3": "gantvā bārāṇasinagaradvāragāmakassa avidūre otaritvā ekasmiṃ phāsukaṭṭhāne cīvaraṃ",
  "atk-s0513a3:3411_4": "pārupitvā pattaṃ gahetvā dvāragāmaṃ pavisitvā piṇḍāya carantā bodhisattassa gehadvāraṃ",
  "atk-s0513a3:3411_5": "sampāpuṇiṃsu. Bodhisatto te disvā tuṭṭhacitto hutvā gehaṃ pavesetvā paññattāsane",
  "atk-s0513a3:3411_6": "nisīdāpetvā dakkhiṇodakaṃ datvā paṇītena khādanīyena bhojanīyena parivisitvā ekamantaṃ",
  "atk-s0513a3:3411_7": "nisīditvā saṅghattheraṃ vanditvā “bhante, tumhākaṃ pabbajjā ativiya sobhati, vippasannāni",
  "atk-s0513a3:3411_8": "vo indriyāni, parisuddho chavivaṇṇo, kiṃ nu kho ārammaṇaṃ disvā tumhe imaṃ bhikkhācariyapabbajjaṃ",
  "atk-s0513a3:3411_9": "upagatā”ti pucchi. Yathā ca saṅghattheraṃ, evaṃ sesepi upasaṅkamitvā pucchi. Athassa",
  "atk-s0513a3:3411_10": "te cattāropi janā “ahaṃ asukanagare asukaraṭṭhe asukarājā nāma hutvā”tiādinā nayena",
  "atk-s0513a3:3411_11": "attano attano abhinikkhamanavatthūni kathetvā paṭipāṭiyā ekekaṃ gāthamāhaṃsu –",
  "atk-s0513a3:3412": "90.",
  "atk-s0513a3:3413": "“Ambāhamaddaṃ vanamantarasmiṃ, nilobhāsaṃ phalitaṃ saṃvirūḷhaṃ;",
  "atk-s0513a3:3414": "Tamaddasaṃ phalahetu vibhaggaṃ, taṃ disvā bhikkhācariyaṃ carāmi.",
  "atk-s0513a3:3415": "91.",
  "atk-s0513a3:3416": "“Selaṃ sumaṭṭhaṃ naravīraniṭṭhitaṃ, nārī yugaṃ dhārayi appasaddaṃ;",
  "atk-s0513a3:3417": "Dutiyañca āgamma ahosi saddo, taṃ disvā bhikkhācariyaṃ carāmi.",
  "atk-s0513a3:3418": "92.",
  "atk-s0513a3:3419": "“Dijā dijaṃ kuṇapamāharantaṃ, ekaṃ samānaṃ bahukā samecca;",
  "atk-s0513a3:3420": "Āhārahetū paripātayiṃsu, taṃ disvā bhikkhācariyaṃ carāmi.",
  "atk-s0513a3:3421": "93.",
  "atk-s0513a3:3422": "“Usabhāhamaddaṃ yūthassa majjhe, calakkakuṃ vaṇṇabalūpapannaṃ;",
  "atk-s0513a3:3423": "Tamaddasaṃ kāmahetu vitunnaṃ, taṃ disvā bhikkhācariyaṃ carāmī”ti.",
  "atk-s0513a3:3424_0": "Tattha ambāhamaddanti ambarukkhaṃ ahaṃ addasaṃ. Vanamantarasminti vanaantare, ambavanamajjheti",
  "atk-s0513a3:3424_1": "attho. Saṃvirūḷhanti suvaḍḍhitaṃ. Tamaddasanti taṃ uyyānato nikkhanto phalahetu vibhaggaṃ",
  "atk-s0513a3:3424_2": "puna addasaṃ. Taṃ disvāti taṃ phalahetu vibhaggaṃ disvā paṭiladdhasaṃvego paccekabodhiñāṇaṃ",
  "atk-s0513a3:3424_3": "nibbattetvā imaṃ bhikkhācariyapabbajjaṃ upagatosmi, tasmā bhikkhācariyaṃ carāmīti.",
  "atk-s0513a3:3424_4": "Idaṃ so phalahetu vibhaggaṃ ambarukkhaṃ dassanato paṭṭhāya sabbaṃ cittācāraṃ kathesi.",
  "atk-s0513a3:3424_5": "Sesānaṃ vissajjanesupi eseva nayo. Ayaṃ panettha anuttānapadavaṇṇanā – selanti maṇivalayaṃ.",
  "atk-s0513a3:3424_6": "Naravīraniṭṭhitanti vīranarehi niṭṭhitaṃ, paṇḍitapurisehi katanti attho. Yuganti",
  "atk-s0513a3:3424_7": "ekekasmiṃ ekekaṃ katvā ekaṃ valayayugaḷaṃ. Dijā dijanti gahitamaṃsapiṇḍaṃ dijaṃ avasesadijā.",
  "atk-s0513a3:3424_8": "Kuṇapamāharantanti maṃsapiṇḍaṃ ādāya āharantaṃ. Sameccāti samāgantvā sannipatitvā.",
  "atk-s0513a3:3424_9": "Paripātayiṃsūti koṭṭentā anubandhiṃsu. Usabhāhamaddanti usabhaṃ ahaṃ addasaṃ. Calakkakunti calakkakudhaṃ.",
  "atk-s0513a3:3425_0": "Bodhisatto ekekaṃ gāthaṃ sutvā “sādhu, bhante, tumhākameva taṃ ārammaṇaṃ anurūpa”nti",
  "atk-s0513a3:3425_1": "ekekassa paccekabuddhassa thutiṃ akāsi. Tañca pana catūhi janehi desitaṃ dhammakathaṃ",
  "atk-s0513a3:3425_2": "sutvā gharāvāse anapekkho hutvā pakkantesu paccekabuddhesu bhuttapātarāso sukhanisinno",
  "atk-s0513a3:3425_3": "bhariyaṃ āmantetvā “bhadde, ete cattāro paccekabuddhā rajjaṃ pahāya pabbajitvā akiñcanā",
  "atk-s0513a3:3425_4": "apalibodhā pabbajjāsukhena vītināmenti, ahaṃ pana bhatiyā jīvikaṃ kappemi, kiṃ me",
  "atk-s0513a3:3425_5": "gharāvāsena, tvaṃ puttake saṅgaṇhantī gehe vasā”ti vatvā dve gāthā abhāsi –",
  "atk-s0513a3:3426": "94.",
  "atk-s0513a3:3427": "“Karaṇḍako kaliṅgānaṃ, gandhārānañca naggaji;",
  "atk-s0513a3:3428": "Nimirājā videhānaṃ, pañcālānañca dummukho;",
  "atk-s0513a3:3429": "Ete raṭṭhāni hitvāna, pabbajiṃsu akiñcanā.",
  "atk-s0513a3:3430": "95.",
  "atk-s0513a3:3431": "“Sabbepime devasamā samāgatā, aggī yathā pajjalito tathevime;",
  "atk-s0513a3:3432": "Ahampi eko carissāmi bhaggavi, hitvāna kāmāni yathodhikānī”ti.",
  "atk-s0513a3:3433_0": "Tāsaṃ attho – bhadde, esa saṅghatthero paccekabuddho dantapure nāma nagare karaṇḍako",
  "atk-s0513a3:3433_1": "nāma kaliṅgānaṃ janapadassa rājā, dutiyo takkasilanagare naggaji nāma gandhārānaṃ",
  "atk-s0513a3:3433_2": "janapadassa rājā, tatiyo mithilanagare nimi nāma videhānaṃ janapadassa rājā, catuttho",
  "atk-s0513a3:3433_3": "kapilanagare dummukho nāma uttarapañcālānaṃ janapadassa rājā, ete evarūpāni raṭṭhāni",
  "atk-s0513a3:3433_4": "hitvā akiñcanā hutvā pabbajiṃsu. Sabbepimeti ime pana sabbepi visuddhidevehi purimapaccekabuddhehi",
  "atk-s0513a3:3433_5": "samānā ekato samāgatā. Aggī yathāti yathā hi aggi pajjalito obhāsati. Tathevimeti",
  "atk-s0513a3:3433_6": "imepi tatheva sīlādīhi pañcahi guṇehi obhāsanti. Yathā ete, tathā ahampi pabbajitvā",
  "atk-s0513a3:3433_7": "eko carissāmīti attho. Bhaggavīti bhariyaṃ ālapati. Hitvāna kāmānīti rūpādayo vatthukāme",
  "atk-s0513a3:3433_8": "hitvā. Yathodhikānīti attano odhivasena ṭhitāni. Idaṃ vuttaṃ hoti – rūpādiodhivasena",
  "atk-s0513a3:3433_9": "yathāṭhite kāme pahāya ahampi pabbajitvā eko carissāmīti. “Yatodhikānī”tipi pāṭho,",
  "atk-s0513a3:3433_10": "tassattho – yato uparato odhi etesanti yatodhikāni, uparatakoṭṭhāsāni. Pabbajissāmīti",
  "atk-s0513a3:3433_11": "cintitakālato paṭṭhāya hi kilesakāmānaṃ eko koṭṭhāso uparato nāma hoti niruddho,",
  "atk-s0513a3:3433_12": "tassa vatthubhūto kāmakoṭṭhāsopi uparatova hotīti.",
  "atk-s0513a3:3434": "Sā tassa kathaṃ sutvā “mayhampi kho sāmi, paccekabuddhānaṃ dhammakathaṃ sutakālato paṭṭhāya agāre cittaṃ na saṇṭhātī”ti vatvā imaṃ gāthamāha –",
  "atk-s0513a3:3435": "96.",
  "atk-s0513a3:3436": "“Ayameva kālo na hi añño atthi, anusāsitā me na bhaveyya pacchā;",
  "atk-s0513a3:3437": "Ahampi ekā carissāmi bhaggava, sakuṇīva muttā purisassa hatthā”ti.",
  "atk-s0513a3:3438_0": "Tattha anusāsitā me na bhaveyya pacchāti anusāsako ovādako na bhaveyya dullabhattā",
  "atk-s0513a3:3438_1": "ovādakānaṃ, tasmā ayameva pabbajituṃ kālo, na hi añño atthīti dasseti. Sakuṇīva muttāti",
  "atk-s0513a3:3438_2": "yathā sākuṇikena gahetvā sakuṇapacchiyaṃ khittāsu sakuṇīsu tassa hatthato muttā ekā",
  "atk-s0513a3:3438_3": "sakuṇī anilapathaṃ laṅghayitvā yathārucitaṭṭhānaṃ gantvā ekikāva careyya, tathā ahampi",
  "atk-s0513a3:3438_4": "tava hatthato muttā ekikā carissāmīti sayampi pabbajitukāmā hutvā evamāha.",
  "atk-s0513a3:3439_0": "Bodhisatto tassā kathaṃ sutvā tuṇhī ahosi. Sā pana bodhisattaṃ vañcetvā puretaraṃ",
  "atk-s0513a3:3439_1": "pabbajitukāmā “sāmi, pānīyatitthaṃ gamissāmi, dārake olokehī”ti ghaṭaṃ ādāya gacchantī",
  "atk-s0513a3:3439_2": "viya palāyitvā nagarasāmante tāpasānaṃ santike gantvā pabbaji. Bodhisatto tassā anāgamanaṃ",
  "atk-s0513a3:3439_3": "ñatvā sayaṃ dārake posesi. Aparabhāge tesu thokaṃ vaḍḍhitvā attano ayānayajānanasamatthataṃ",
  "atk-s0513a3:3439_4": "sampattesu tesaṃ vīmaṃsanatthaṃ ekadivasaṃ bhattaṃ pacanto thokaṃ uttaṇḍulaṃ paci,",
  "atk-s0513a3:3439_5": "ekadivasaṃ thokaṃ kilinnaṃ, ekadivasaṃ supakkaṃ, ekadivasaṃ atikilinnaṃ, ekadivasaṃ",
  "atk-s0513a3:3439_6": "aloṇakaṃ, ekadivasaṃ atiloṇakaṃ. Dārakā “tāta, ajja bhattaṃ uttaṇḍulaṃ, ajja kilinnaṃ,",
  "atk-s0513a3:3439_7": "ajja supakkaṃ, ajja atikilinnaṃ, ajja aloṇakaṃ, ajja atiloṇaka”nti āhaṃsu. Taṃ sutvā",
  "atk-s0513a3:3439_8": "bodhisatto “āma, tātā”ti vatvā cintesi “ime dārakā idāni āmapakkaloṇikaatiloṇikāni",
  "atk-s0513a3:3439_9": "jānanti, attano dhammatāya jīvituṃ sakkhissanti, mayā pabbajituṃ vaṭṭatī”ti. Atha",
  "atk-s0513a3:3439_10": "te dārake ñātakānaṃ datvā paṭicchāpetvā “ammatātā, ime dārake sādhukaṃ posethā”ti",
  "atk-s0513a3:3439_11": "vatvā so ñātakānaṃ paridevantānaññeva nagarā nikkhamitvā isipabbajjaṃ pabbajitvā",
  "atk-s0513a3:3439_12": "nagarassa sāmanteyeva vasi.",
  "atk-s0513a3:3440_0": "Atha naṃ ekadivasaṃ bārāṇasiyaṃ bhikkhāya carantaṃ paribbājikā disvā vanditvā “ayya,",
  "atk-s0513a3:3440_1": "dārakā te nāsitā maññe”ti āha. Mahāsatto “nāhaṃ dārake nāsemi, tesaṃ attano ayānayajānanakāle",
  "atk-s0513a3:3440_2": "pabbajitomhi, tvaṃ tesaṃ acintetvā pabbajjāya abhiramā”ti vatvā osānagāthamāha –",
  "atk-s0513a3:3441": "97.",
  "atk-s0513a3:3442": "“Āmaṃ pakkañca jānanti, atho loṇaṃ aloṇakaṃ;",
  "atk-s0513a3:3443": "Tamahaṃ disvāna pabbajiṃ, careva tvaṃ carāmaha”nti.",
  "atk-s0513a3:3444": "Tattha tamahanti taṃ ahaṃ dārakānaṃ kiriyaṃ disvā pabbajito. Careva tvaṃ carāmahanti tvampi bhikkhācariyameva cara, ahampi bhikkhācariyameva carissāmīti.",
  "atk-s0513a3:3445_0": "Iti so paribbājikaṃ ovaditvā uyyojesi. Sāpi ovādaṃ gahetvā mahāsattaṃ vanditvā yathārucitaṃ",
  "atk-s0513a3:3445_1": "ṭhānaṃ gatā. Ṭhapetvā kira taṃ divasaṃ na te puna aññamaññaṃ addasaṃsu. Bodhisatto",
  "atk-s0513a3:3445_2": "ca jhānābhiññaṃ nibbattetvā brahmalokūpago ahosi.",
  "atk-s0513a3:3446_0": "Satthā imaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne",
  "atk-s0513a3:3446_1": "te pañcasatā bhikkhū arahatte patiṭṭhahiṃsu. Tadā dhītā uppalavaṇṇā ahosi, putto",
  "atk-s0513a3:3446_2": "rāhulakumāro, paribbājikā rāhulamātā, paribbājako pana ahameva ahosinti.",
  "atk-s0513a3:3447": "Kumbhakārajātakavaṇṇanā tatiyā.",
  "atk-s0513a3:3449": "[409] 4. Daḷhadhammajātakavaṇṇanā",
  "atk-s0513a3:3450_0": "Ahaṃ ce daḷhadhammassāti idaṃ satthā kosambiṃ nissāya ghositārāme viharanto udenassa",
  "atk-s0513a3:3450_1": "rañño bhaddavatikaṃ hatthiniṃ ārabbha kathesi. Tassā pana hatthiniyā laddhavidhānañca",
  "atk-s0513a3:3450_2": "udenassa rājavaṃso ca mātaṅgajātake āvi bhavissati. Ekadivasaṃ pana sā hatthinī nagarā",
  "atk-s0513a3:3450_3": "nikkhamantī bhagavantaṃ pātova ariyagaṇaparivutaṃ anomāya buddhasiriyā nagaraṃ piṇḍāya",
  "atk-s0513a3:3450_4": "pavisantaṃ disvā tathāgatassa pādamūle nipajjitvā “bhagavā sabbaññu sabbalokanittharaṇa",
  "atk-s0513a3:3450_5": "udeno vaṃsarājā maṃ taruṇakāle kammaṃ nittharituṃ samatthakāle ‘imaṃ nissāya mayā",
  "atk-s0513a3:3450_6": "jīvitañca rajjañca devī ca laddhā’ti piyāyitvā mahantaṃ parihāraṃ adāsi, sabbālaṅkārehi",
  "atk-s0513a3:3450_7": "alaṅkaritvā ṭhitaṭṭhānaṃ gandhena paribhaṇḍaṃ kāretvā matthake suvaṇṇatārakakhacitavitānaṃ",
  "atk-s0513a3:3450_8": "bandhāpetvā samantā citrasāṇiṃ parikkhipāpetvā gandhatelena dīpaṃ jālāpetvā dhūmataṭṭakaṃ",
  "atk-s0513a3:3450_9": "ṭhapāpetvā karīsachaḍḍanaṭṭhāne suvaṇṇakaṭāhaṃ patiṭṭhapāpetvā maṃ cittattharaṇapiṭṭhe",
  "atk-s0513a3:3450_10": "ṭhapesi, rājārahañca me nānaggarasabhojanaṃ dāpesi. Idāni pana me mahallakakāle kammaṃ",
  "atk-s0513a3:3450_11": "nittharituṃ asamatthakāle sabbaṃ taṃ parihāraṃ acchindi, anāthā nippaccayā hutvā",
  "atk-s0513a3:3450_12": "araññe ketakāni khādantī jīvāmi, aññaṃ mayhaṃ paṭisaraṇaṃ natthi, udenaṃ mama guṇaṃ",
  "atk-s0513a3:3450_13": "sallakkhāpetvā porāṇakaparihāraṃ me paṭipākatikaṃ kāretha bhagavā”ti paridevamānā tathāgataṃ yāci.",
  "atk-s0513a3:3451_0": "Satthā “gaccha tvaṃ, ahaṃ te rañño kathetvā yasaṃ paṭipākatikaṃ kāressāmī”ti vatvā",
  "atk-s0513a3:3451_1": "rañño nivesanadvāraṃ agamāsi. Rājā tathāgataṃ antonivesanaṃ pavesetvā buddhappamukhassa",
  "atk-s0513a3:3451_2": "saṅghassa mahādānaṃ pavattesi. Satthā bhattakiccapariyosāne anumodanaṃ karonto “mahārāja,",
  "atk-s0513a3:3451_3": "bhaddavatikā kaha”nti pucchi. “Na jānāmi, bhante”ti. “Mahārāja, upakārakānaṃ yasaṃ",
  "atk-s0513a3:3451_4": "datvā mahallakakāle gahetuṃ nāma na vaṭṭati, kataññunā katavedinā bhavituṃ vaṭṭati.",
  "atk-s0513a3:3451_5": "Bhaddavatikā idāni mahallikā jarājiṇṇā anāthā hutvā araññe ketakāni khādantī jīvati,",
  "atk-s0513a3:3451_6": "taṃ jiṇṇakāle anāthaṃ kātuṃ tumhākaṃ ayutta”nti bhaddavatikāya guṇaṃ kathetvā “sabbaṃ",
  "atk-s0513a3:3451_7": "porāṇakaparihāraṃ paṭipākatikaṃ karohī”ti vatvā pakkāmi. Rājā tathā akāsi. “Tathāgatena",
  "atk-s0513a3:3451_8": "kira bhaddavatikāya guṇaṃ kathetvā porāṇakayaso paṭipākatiko kārito”ti sakalanagaraṃ",
  "atk-s0513a3:3451_9": "patthari, bhikkhusaṅghepi sā pavatti pākaṭā jātā. Atha bhikkhū dhammasabhāyaṃ kathaṃ",
  "atk-s0513a3:3451_10": "samuṭṭhāpesuṃ “āvuso, satthārā kira bhaddavatikāya guṇaṃ kathetvā porāṇakayaso paṭipākatiko",
  "atk-s0513a3:3451_11": "kārito”ti. Satthā āgantvā “kāya nuttha, bhikkhave, etarahi kathāya sannisinnā”ti",
  "atk-s0513a3:3451_12": "pucchitvā “imāya nāmā”ti vutte “na, bhikkhave, idāneva, pubbepi tathāgato etissā",
  "atk-s0513a3:3451_13": "guṇaṃ kathetvā naṭṭhayasaṃ paṭipākatikaṃ kāresiyevā”ti vatvā atītaṃ āhari.",
  "atk-s0513a3:3452_0": "Atīte bārāṇasiyaṃ daḷhadhammo nāma rājā rajjaṃ kāresi. Tadā bodhisatto amaccakule",
  "atk-s0513a3:3452_1": "nibbattitvā vayappatto taṃ rājānaṃ upaṭṭhahi. So tassa santikā mahantaṃ yasaṃ labhitvā",
  "atk-s0513a3:3452_2": "amaccaratanaṭṭhāne aṭṭhāsi. Tadā tassa rañño ekā oṭṭhibyādhi hatthinī thāmabalasampannā",
  "atk-s0513a3:3452_3": "mahabbalā ahosi. Sā ekadivasaṃ yojanasataṃ gacchati, rañño dūteyyaharaṇakiccaṃ karoti,",
  "atk-s0513a3:3452_4": "saṅgāme yuddhaṃ katvā sattu maddanaṃ karoti. Rājā “ayaṃ me bahūpakārā”ti tassā sabbālaṅkāraṃ",
  "atk-s0513a3:3452_5": "datvā udenena bhaddavatikāya dinnasadisaṃ sabbaṃ parihāraṃ dāpesi. Athassā jiṇṇadubbalakāle",
  "atk-s0513a3:3452_6": "rājā sabbaṃ yasaṃ gaṇhi. Sā tato paṭṭhāya anāthā hutvā araññe tiṇapaṇṇāni khādantī",
  "atk-s0513a3:3452_7": "jīvati. Athekadivasaṃ rājakule bhājanesu appahontesu rājā kumbhakāraṃ pakkosāpetvā",
  "atk-s0513a3:3452_8": "“bhājanāni kira nappahontī”ti āha. “Gomayāharaṇayānake yojetuṃ goṇe na labhāmi, devā”ti.",
  "atk-s0513a3:3452_9": "Rājā tassa kathaṃ sutvā “amhākaṃ oṭṭhibyādhi kaha”nti pucchi. “Attano dhammatāya",
  "atk-s0513a3:3452_10": "carati, devā”ti. Rājā “ito paṭṭhāya taṃ yojetvā gomayaṃ āharā”ti taṃ kumbhakārassa",
  "atk-s0513a3:3452_11": "adāsi. Kumbhakāro “sādhu, devā”ti tathā akāsi.",
  "atk-s0513a3:3453_0": "Athekadivasaṃ sā nagarā nikkhamamānā nagaraṃ pavisantaṃ bodhisattaṃ disvā vanditvā",
  "atk-s0513a3:3453_1": "tassa pādamūle nipajjitvā paridevamānā “sāmi, rājā maṃ ‘taruṇakāle bahūpakārā’ti",
  "atk-s0513a3:3453_2": "sallakkhetvā mahantaṃ yasaṃ datvā idāni mahallakakāle sabbaṃ acchinditvā mayi cittampi",
  "atk-s0513a3:3453_3": "na karoti, ahaṃ pana anāthā araññe tiṇapaṇṇāni khādantī jīvāmi, evaṃ dukkhappattaṃ",
  "atk-s0513a3:3453_4": "maṃ idāni yānake yojetuṃ kumbhakārassa adāsi, ṭhapetvā tumhe aññaṃ mayhaṃ paṭisaraṇaṃ",
  "atk-s0513a3:3453_5": "natthi, mayā rañño katūpakāraṃ tumhe jānātha, sādhu idāni me naṭṭhaṃ yasaṃ paṭipākatikaṃ",
  "atk-s0513a3:3453_6": "karothā”ti vatvā tisso gāthā abhāsi –",
  "atk-s0513a3:3454": "98.",
  "atk-s0513a3:3455": "“Ahaṃ ce daḷhadhammassa, vahantī nābhirādhayiṃ;",
  "atk-s0513a3:3456": "Dharantī urasi sallaṃ, yuddhe vikkantacārinī.",
  "atk-s0513a3:3457": "99.",
  "atk-s0513a3:3458": "“Nūna rājā na jānāti, mama vikkamaporisaṃ;",
  "atk-s0513a3:3459": "Saṅgāme sukatantāni, dūtavippahitāni ca.",
  "atk-s0513a3:3460": "100.",
  "atk-s0513a3:3461": "“Sā nūnāhaṃ marissāmi, abandhu aparāyinī;",
  "atk-s0513a3:3462": "Tadā hi kumbhakārassa, dinnā chakaṇahārikā”ti.",
  "atk-s0513a3:3463_0": "Tattha vahantīti dūteyyaharaṇaṃ saṅgāme balakoṭṭhakabhindanaṃ taṃ taṃ kiccaṃ vahantī",
  "atk-s0513a3:3463_1": "nittharantī. Dharantī urasi sallanti urasmiṃ baddhaṃ kaṇḍaṃ vā asiṃ vā sattiṃ vā",
  "atk-s0513a3:3463_2": "yuddhakāle sattūnaṃ upari abhiharantī. Vikkantacārinīti vikkamaṃ parakkamaṃ katvā",
  "atk-s0513a3:3463_3": "parabalavijayena yuddhe vikkantagāminī. Idaṃ vuttaṃ hoti – sace sāmi, ahaṃ imāni",
  "atk-s0513a3:3463_4": "kiccāni karontī rañño daḷhadhammassa cittaṃ nārādhayiṃ na paritosesiṃ, ko dāni añño",
  "atk-s0513a3:3463_5": "tassa cittaṃ ārādhayissatīti.",
  "atk-s0513a3:3464_0": "Mama vikkamaporisanti mayā kataṃ purisaparakkamaṃ. Sukatantānīti sukatāni. Yathā",
  "atk-s0513a3:3464_1": "hi kammāneva kammantāni, vanāneva vanantāni, evamidha sukatāneva “sukatantānī”ti",
  "atk-s0513a3:3464_2": "vuttāni. Dūtavippahitāni cāti gale paṇṇaṃ bandhitvā “asukarañño nāma dehī”ti pahitāya",
  "atk-s0513a3:3464_3": "mayā ekadivaseneva yojanasataṃ gantvā katāni dūtapesanāni ca. Nūna rājā na jānātīti",
  "atk-s0513a3:3464_4": "nūna tumhākaṃ esa rājā etāni mayā katāni kiccāni na jānāti. Aparāyinīti appatiṭṭhā",
  "atk-s0513a3:3464_5": "appaṭisaraṇā. Tadā hīti tathā hi, ayameva vā pāṭho. Dinnāti ahaṃ raññā chakaṇahārikā",
  "atk-s0513a3:3464_6": "katvā kumbhakārassa dinnāti.",
  "atk-s0513a3:3465_0": "Bodhisatto tassā kathaṃ sutvā “tvaṃ mā soci, ahaṃ rañño kathetvā tava yasaṃ paṭipākatikaṃ",
  "atk-s0513a3:3465_1": "karissāmī”ti taṃ samassāsetvā nagaraṃ pavisitvā bhuttapātarāso rañño santikaṃ gantvā",
  "atk-s0513a3:3465_2": "kathaṃ samuṭṭhāpetvā “mahārāja, nanu tumhākaṃ asukā nāma oṭṭhibyādhi asukaṭṭhāne",
  "atk-s0513a3:3465_3": "ca asukaṭṭhāne ca ure sallaṃ bandhitvā saṅgāmaṃ nitthari, asukadivasaṃ nāma gīvāya",
  "atk-s0513a3:3465_4": "paṇṇaṃ bandhitvā pesitā yojanasataṃ agamāsi, tumhepissā mahantaṃ yasaṃ adattha, sā",
  "atk-s0513a3:3465_5": "idāni kaha”nti pucchi. “Tamahaṃ kumbhakārassa gomayaharaṇatthāya adāsi”nti. Atha",
  "atk-s0513a3:3465_6": "naṃ bodhisatto “ayuttaṃ kho, mahārāja, tumhākaṃ taṃ kumbhakārassa yānake yojanatthāya",
  "atk-s0513a3:3465_7": "dātu”nti vatvā rañño ovādavasena catasso gāthā abhāsi –",
  "atk-s0513a3:3466": "101.",
  "atk-s0513a3:3467": "“Yāvatāsīsatī poso, tāvadeva pavīṇati;",
  "atk-s0513a3:3468": "Atthāpāye jahanti naṃ, oṭṭhibyādhiṃva khattiyo.",
  "atk-s0513a3:3469": "102.",
  "atk-s0513a3:3470": "“Yo pubbe katakalyāṇo, katattho nāvabujjhati;",
  "atk-s0513a3:3471": "Atthā tassa palujjanti, ye honti abhipatthitā.",
  "atk-s0513a3:3472": "103.",
  "atk-s0513a3:3473": "“Yo pubbe katakalyāṇo, katattho manubujjhati;",
  "atk-s0513a3:3474": "Atthā tassa pavaḍḍhanti, ye honti abhipatthikā.",
  "atk-s0513a3:3475": "104.",
  "atk-s0513a3:3476": "“Taṃ vo vadāmi bhaddante, yāvantettha samāgatā;",
  "atk-s0513a3:3477": "Sabbe kataññuno hotha, ciraṃ saggamhi ṭhassathā”ti.",
  "atk-s0513a3:3478_0": "Tattha paṭhamagāthāya tāva attho – idhekacco aññāṇajātiko poso yāvatāsīsatī, yāva",
  "atk-s0513a3:3478_1": "“idaṃ nāma me ayaṃ kātuṃ sakkhissatī”ti paccāsīsati, tāvadeva taṃ purisaṃ pavīṇati",
  "atk-s0513a3:3478_2": "bhajati sevati, tassa pana atthāpāye vaḍḍhiyā apagamane parihīnakāle taṃ nānākiccesu",
  "atk-s0513a3:3478_3": "patthitaṃ posaṃ ekacce bālā imaṃ oṭṭhibyādhiṃ ayaṃ khattiyo viya jahanti.",
  "atk-s0513a3:3479_0": "Katakalyāṇoti parena attano katakalyāṇakammo. Katatthoti nipphāditakicco. Nāvabujjhatīti",
  "atk-s0513a3:3479_1": "pacchāpi taṃ parena kataṃ upakāraṃ tassa jarājiṇṇakāle asamatthakāle na sarati, attanā",
  "atk-s0513a3:3479_2": "dinnampi yasaṃ puna gaṇhāti. Palujjantīti bhijjanti nassanti. Ye honti abhipatthitāti",
  "atk-s0513a3:3479_3": "ye keci atthā icchitā nāma honti, sabbe nassantīti dīpeti. Mittadubbhipuggalassa",
  "atk-s0513a3:3479_4": "hi patthitapatthitaṃ aggimhi pakkhittabījaṃ viya nassati. Katattho manubujjhatīti",
  "atk-s0513a3:3479_5": "katattho anubujjhati, ma-kāro byañjanasandhivasena gahito. Taṃ vo vadāmīti tena kāraṇena",
  "atk-s0513a3:3479_6": "tumhe vadāmi. Ṭhassathāti kataññuno hutvā cirakālaṃ saggamhi dibbasampattiṃ anubhavantā patiṭṭhahissatha.",
  "atk-s0513a3:3480_0": "Evaṃ mahāsatto rājānaṃ ādiṃ katvā sannipatitānaṃ sabbesaṃ ovādaṃ adāsi. Taṃ sutvā",
  "atk-s0513a3:3480_1": "rājā oṭṭhibyādhiyā yasaṃ paṭipākatikaṃ akāsi. Bodhisattassa ca ovāde ṭhatvā dānādīni",
  "atk-s0513a3:3480_2": "puññāni katvā saggaparāyaṇo ahosi.",
  "atk-s0513a3:3481": "Satthā imaṃ dhammadesanaṃ āharitvā jātakaṃ samodhānesi – “tadā oṭṭhibyādhi bhaddavatikā ahosi, rājā ānando, amacco pana ahameva ahosi”nti.",
  "atk-s0513a3:3482": "Daḷhadhammajātakavaṇṇanā catutthā.",
  "atk-s0513a3:3484": "[410] 5. Somadattajātakavaṇṇanā",
  "atk-s0513a3:3485_0": "Yo maṃ pure paccuḍḍetīti idaṃ satthā jetavane viharanto aññataraṃ mahallakaṃ ārabbha",
  "atk-s0513a3:3485_1": "kathesi. So kirekaṃ sāmaṇeraṃ pabbājesi, sāmaṇero tassa upakārako hutvā tathārūpena",
  "atk-s0513a3:3485_2": "rogena kālamakāsi. Mahallako tasmiṃ kālakate rodanto paridevanto vicarati. Taṃ disvā",
  "atk-s0513a3:3485_3": "bhikkhū dhammasabhāyaṃ kathaṃ samuṭṭhāpesuṃ “āvuso, asukamahallako sāmaṇerassa kālakiriyāya",
  "atk-s0513a3:3485_4": "rodanto paridevanto vicarati, maraṇassatikammaṭṭhānarahito maññe”ti. Satthā āgantvā",
  "atk-s0513a3:3485_5": "“kāya nuttha, bhikkhave, etarahi kathāya sannisinnā”ti pucchitvā “imāya nāmā”ti vutte",
  "atk-s0513a3:3485_6": "“na, bhikkhave, idāneva, pubbepesa imasmiṃ mate rodiyevā”ti vatvā atītaṃ āhari.",
  "atk-s0513a3:3486_0": "Atīte bārāṇasiyaṃ brahmadatte rajjaṃ kārente bodhisatto tāvatiṃsabhavane sakkattaṃ",
  "atk-s0513a3:3486_1": "kāresi. Atheko kāsigāmavāsī brāhmaṇamahāsālo kāme pahāya himavantaṃ pavisitvā isipabbajjaṃ",
  "atk-s0513a3:3486_2": "pabbajitvā uñchācariyāya vanamūlaphalāphalehi yāpento vāsaṃ kappesi. Ekadivasaṃ phalāphalatthāya",
  "atk-s0513a3:3486_3": "gato ekaṃ hatthichāpaṃ disvā attano assamaṃ ānetvā puttaṭṭhāne ṭhapetvā somadattotissa",
  "atk-s0513a3:3486_4": "nāmaṃ katvā tiṇapaṇṇāni khādāpento paṭijaggi. So vayappatto mahāsarīro hutvā ekadivasaṃ",
  "atk-s0513a3:3486_5": "bahuṃ bhojanaṃ gahetvā ajīrakena dubbalo ahosi. Tāpaso taṃ assamapade katvā phalāphalatthāya",
  "atk-s0513a3:3486_6": "gato, tasmiṃ anāgateyeva hatthipotako kālamakāsi. Tāpaso phalāphalaṃ gahetvā āgacchanto",
  "atk-s0513a3:3486_7": "“aññesu divasesu me putto paccuggamanaṃ karoti, ajja na dissati, kahaṃ nu kho gato”ti",
  "atk-s0513a3:3486_8": "paridevanto paṭhamaṃ gāthamāha –",
  "atk-s0513a3:3487": "105.",
  "atk-s0513a3:3488": "“Yo maṃ pure paccuḍḍeti, araññe dūramāyato;",
  "atk-s0513a3:3489": "So na dissati mātaṅgo, somadatto kuhiṃ gato”ti.",
  "atk-s0513a3:3490": "Tattha pureti ito pure. Paccuḍḍetīti paccuggacchati. Araññe dūranti imasmiṃ nimmanusse araññe maṃ dūraṃ paccuḍḍeti. Āyatoti āyāmasampanno.",
  "atk-s0513a3:3491": "Evaṃ paridevamāno āgantvā taṃ caṅkamanakoṭiyaṃ patitaṃ disvā gale gahetvā paridevamāno dutiyaṃ gāthamāha –",
  "atk-s0513a3:3492": "106.",
  "atk-s0513a3:3493": "“Ayaṃ vā so mato seti, allasiṅgaṃva vacchito;",
  "atk-s0513a3:3494": "Bhūmyā nipatito seti, amarā vata kuñjaro”ti.",
  "atk-s0513a3:3495_0": "Tattha ayaṃ vāti vibhāvanatthe vā-saddo. Ayameva so, na aññoti taṃ vibhāvento evamāha.",
  "atk-s0513a3:3495_1": "Allasiṅganti māluvalatāya aggapavālaṃ. Vacchitoti chinno, gimhakāle majjhanhikasamaye",
  "atk-s0513a3:3495_2": "tattavālikāpuline nakhena chinditvā pātito māluvalatāya aṅkuro viyāti vuttaṃ hoti.",
  "atk-s0513a3:3495_3": "Bhūmyāti bhūmiyaṃ. Amarā vatāti mato vata, “amarī”tipi pāṭho.",
  "atk-s0513a3:3496_0": "Tasmiṃ khaṇe sakko lokaṃ olokento taṃ disvā “ayaṃ tāpaso puttadāraṃ pahāya pabbajito,",
  "atk-s0513a3:3496_1": "idāni hatthipotake puttasaññaṃ katvā paridevati, saṃvejetvā naṃ satiṃ paṭilabhāpessāmī”ti",
  "atk-s0513a3:3496_2": "tassa assamapadaṃ āgantvā ākāse ṭhitova tatiyaṃ gāthamāha –",
  "atk-s0513a3:3497": "107.",
  "atk-s0513a3:3498": "“Anagāriyupetassa, vippamuttassa te sato;",
  "atk-s0513a3:3499": "Samaṇassa na taṃ sādhu, yaṃ petamanusocasī”ti.",
  "atk-s0513a3:3500": "Athassa vacanaṃ sutvā tāpaso catutthaṃ gāthamāha –",
  "atk-s0513a3:3501": "108.",
  "atk-s0513a3:3502": "“Saṃvāsena have sakka, manussassa migassa vā;",
  "atk-s0513a3:3503": "Hadaye jāyate pemaṃ, taṃ na sakkā asocitu”nti.",
  "atk-s0513a3:3504": "Tattha migassa vāti imasmiṃ ṭhāne sabbepi tiracchānā “migā”ti vuttā. Tanti piyāyitaṃ sattaṃ.",
  "atk-s0513a3:3505": "Atha naṃ ovadanto sakko dve gāthā abhāsi –",
  "atk-s0513a3:3506": "109.",
  "atk-s0513a3:3507": "“Mataṃ marissaṃ rodanti, ye rudanti lapanti ca;",
  "atk-s0513a3:3508": "Tasmā tvaṃ isi mā rodi, roditaṃ moghamāhu santo.",
  "atk-s0513a3:3509": "110.",
  "atk-s0513a3:3510": "“Kanditena have brahme, mato peto samuṭṭhahe;",
  "atk-s0513a3:3511": "Sabbe saṅgamma rodāma, aññamaññassa ñātake”ti.",
  "atk-s0513a3:3512_0": "Tattha ye rudanti lapanti cāti brahme ye sattā rodanti paridevanti ca, sabbe te mataṃ,",
  "atk-s0513a3:3512_1": "yo ca marissati, taṃ rodanti, tesaṃyeva evaṃ rodantānaṃ assusukkhanakālo natthi,",
  "atk-s0513a3:3512_2": "tasmā tvaṃ isi mā rodi. Kiṃkāraṇā? Roditaṃ moghamāhu santo, paṇḍitā hi “roditaṃ nipphala”nti",
  "atk-s0513a3:3512_3": "vadanti. Mato petoti yadi esa petoti saṅkhyaṃ gato mato roditena samuṭṭhaheyya, evaṃ",
  "atk-s0513a3:3512_4": "sante sabbepi mayaṃ samāgantvā aññamaññassa ñātake rodāma, kiṃ nikkammā acchāmāti.",
  "atk-s0513a3:3513": "Tāpaso sakkassa vacanaṃ sutvā satiṃ paṭilabhitvā vigatasoko assūni puñchitvā sakkassa thutivasena sesagāthā āha –",
  "atk-s0513a3:3514": "111.",
  "atk-s0513a3:3515": "“Ādittaṃ vata maṃ santaṃ, ghatasittaṃva pāvakaṃ;",
  "atk-s0513a3:3516": "Vārinā viya osiñcaṃ, sabbaṃ nibbāpaye daraṃ.",
  "atk-s0513a3:3517": "112.",
  "atk-s0513a3:3518": "“Abbahī vata me sallaṃ, yamāsi hadayassitaṃ;",
  "atk-s0513a3:3519": "Yo me sokaparetassa, puttasokaṃ apānudi.",
  "atk-s0513a3:3520": "113.",
  "atk-s0513a3:3521": "“Sohaṃ abbūḷhasallosmi, vītasoko anāvilo;",
  "atk-s0513a3:3522": "Na socāmi na rodāmi, tava sutvāna vāsavā”ti.",
  "atk-s0513a3:3523": "Tā heṭṭhā vuttatthāyeva. Evaṃ sakko tāpasassa ovādaṃ datvā sakaṭṭhānameva gato.",
  "atk-s0513a3:3524": "Satthā imaṃ dhammadesanaṃ āharitvā jātakaṃ samodhānesi – “tadā hatthipotako sāmaṇero ahosi, tāpaso mahallako, sakko pana ahameva ahosi”nti.",
  "atk-s0513a3:3525": "Somadattajātakavaṇṇanā pañcamā.",
  "atk-s0513a3:3527": "[411] 6. Susīmajātakavaṇṇanā",
  "atk-s0513a3:3528_0": "Kāḷāni kesāni pure ahesunti idaṃ satthā jetavane viharanto mahābhinikkhamanaṃ ārabbha",
  "atk-s0513a3:3528_1": "kathesi. Tasmiñhi samaye bhikkhū dhammasabhāyaṃ nisīditvā dasabalassa nikkhamanaṃ",
  "atk-s0513a3:3528_2": "vaṇṇayiṃsu. Satthā āgantvā “kāya nuttha, bhikkhave, etarahi kathāya sannisinnā”ti",
  "atk-s0513a3:3528_3": "pucchitvā “imāya nāmā”ti vutte “anacchariyaṃ, bhikkhave, mayā dāni anekāni kappakoṭisatasahassāni",
  "atk-s0513a3:3528_4": "pūritapāraminā mahābhinikkhamanaṃ, pubbepāhaṃ tiyojanasatike kāsiraṭṭhe rajjaṃ chaḍḍetvā",
  "atk-s0513a3:3528_5": "nikkhantoyevā”ti vatvā atītaṃ āhari.",
  "atk-s0513a3:3529_0": "Atīte bārāṇasiyaṃ brahmadatte rajjaṃ kārente bodhisatto tassa purohitassa aggamahesiyā",
  "atk-s0513a3:3529_1": "kucchimhi nibbatti, tassa jātadivaseyeva bārāṇasiraññopi putto jāyi. Tesaṃ nāmaggahaṇadivase",
  "atk-s0513a3:3529_2": "mahāsattassa susīmakumāroti nāmaṃ akaṃsu, rājaputtassa brahmadattakumāroti. Bārāṇasirājā",
  "atk-s0513a3:3529_3": "“puttena me saddhiṃ ekadivase jāto”ti bodhisattaṃ āṇāpetvā dhātiyo datvā tena saddhiṃ",
  "atk-s0513a3:3529_4": "ekato vaḍḍhesi. Te ubhopi vayappattā abhirūpā devakumāravaṇṇino hutvā takkasilāyaṃ",
  "atk-s0513a3:3529_5": "sabbasippāni uggaṇhitvā paccāgamiṃsu. Rājaputto uparājā hutvā bodhisattena saddhiṃ",
  "atk-s0513a3:3529_6": "ekato khādanto pivanto nisīdanto sayanto pitu accayena rajjaṃ patvā mahāsattassa",
  "atk-s0513a3:3529_7": "mahantaṃ yasaṃ datvā purohitaṭṭhāne taṃ ṭhapetvā ekadivasaṃ nagaraṃ sajjāpetvā sakko",
  "atk-s0513a3:3529_8": "devarājā viya alaṅkato alaṅkataerāvaṇapaṭibhāgassa mattavaravāraṇassa khandhe nisīditvā",
  "atk-s0513a3:3529_9": "bodhisattaṃ pacchāsane hatthipiṭṭhe nisīdāpetvā nagaraṃ padakkhiṇaṃ akāsi. Mātāpissa",
  "atk-s0513a3:3529_10": "“puttaṃ olokessāmī”ti sīhapañjare ṭhatvā tassa nagaraṃ padakkhiṇaṃ katvā āgacchantassa",
  "atk-s0513a3:3529_11": "pacchato nisinnaṃ purohitaṃ disvā paṭibaddhacittā hutvā sayanagabbhaṃ pavisitvā “imaṃ",
  "atk-s0513a3:3529_12": "alabhantī ettheva marissāmī”ti āhāraṃ pacchinditvā nipajji.",
  "atk-s0513a3:3530_0": "Rājā mātaraṃ apassanto “kuhiṃ me mātā”ti pucchitvā “gilānā”ti sutvā tassā santikaṃ",
  "atk-s0513a3:3530_1": "gantvā vanditvā “kiṃ amma, aphāsuka”nti pucchi. Sā lajjāya na kathesi. So gantvā",
  "atk-s0513a3:3530_2": "rājapallaṅke nisīditvā attano aggamahesiṃ pakkositvā “gaccha ammāya aphāsukaṃ jānāhī”ti",
  "atk-s0513a3:3530_3": "pesesi. Sā gantvā piṭṭhiṃ parimajjantī pucchi, itthiyo nāma itthīnaṃ rahassaṃ na",
  "atk-s0513a3:3530_4": "niguhanti, sā tassā tamatthaṃ ārocesi. Itarāpi taṃ sutvā gantvā rañño ārocesi. Rājā",
  "atk-s0513a3:3530_5": "“hotu, gaccha naṃ samassāsehi, purohitaṃ rājānaṃ katvā tassa taṃ aggamahesiṃ karissāmī”ti",
  "atk-s0513a3:3530_6": "āha. Sā āgantvā taṃ samassāsesi. Rājāpi purohitaṃ pakkosāpetvā etamatthaṃ ārocetvā",
  "atk-s0513a3:3530_7": "“samma, mātu me jīvitaṃ dehi, tvaṃ rājā bhavissasi, sā aggamahesī, ahaṃ uparājā”ti",
  "atk-s0513a3:3530_8": "āha. So “na sakkā evaṃ kātu”nti paṭikkhipitvā tena punappunaṃ yāciyamāno sampaṭicchi.",
  "atk-s0513a3:3530_9": "Rājā purohitaṃ rājānaṃ, mātaraṃ aggamahesiṃ kāretvā sayaṃ uparājā ahosi.",
  "atk-s0513a3:3531_0": "Tesaṃ samaggavāsaṃ vasantānaṃ aparabhāge bodhisatto agāramajjhe ukkaṇṭhito kāme pahāya",
  "atk-s0513a3:3531_1": "pabbajjāya ninnacitto kilesaratiṃ anallīyanto ekakova tiṭṭhati, ekakova nisīdati,",
  "atk-s0513a3:3531_2": "ekakova sayati, bandhanāgāre baddho viya pañjare pakkhittakukkuṭo viya ca ahosi.",
  "atk-s0513a3:3531_3": "Athassa aggamahesī “ayaṃ rājā mayā saddhiṃ nābhiramati, ekakova tiṭṭhati nisīdati",
  "atk-s0513a3:3531_4": "seyyaṃ kappeti, ayaṃ kho pana daharo taruṇo, ahaṃ mahallikā, sīse me palitāni paññāyanti,",
  "atk-s0513a3:3531_5": "yaṃnūnāhaṃ ‘sīse te deva, ekaṃ palitaṃ paññāyatī’ti musāvādaṃ katvā ekenupāyena rājānaṃ",
  "atk-s0513a3:3531_6": "pattiyāpetvā mayā saddhiṃ abhiramāpeyya”nti cintetvā ekadivasaṃ rañño sīse ūkā vicinantī",
  "atk-s0513a3:3531_7": "viya hutvā “deva, mahallakosi jāto, sīse te ekaṃ palitaṃ paññāyatī”ti āha. “Tena",
  "atk-s0513a3:3531_8": "hi bhadde, etaṃ palitaṃ luñjitvā mayhaṃ hatthe ṭhapehī”ti. Sā tassa sīsato ekaṃ kesaṃ",
  "atk-s0513a3:3531_9": "luñjitvā attano sīse palitaṃ gahetvā “idaṃ te, deva, palita”nti tassa hatthe ṭhapesi.",
  "atk-s0513a3:3531_10": "Bodhisattassa taṃ disvāva bhītatasitassa kañcanapaṭṭasadisā nalāṭā sedā mucciṃsu.",
  "atk-s0513a3:3532_0": "So attānaṃ ovadanto “susīma, tvaṃ daharo hutvā mahallako jāto, ettakaṃ kālaṃ gūthakalale",
  "atk-s0513a3:3532_1": "nimuggo gāmasūkaro viya kāmakalale nimujjitvā taṃ kalalaṃ jahituṃ na sakkosi, nanu",
  "atk-s0513a3:3532_2": "kāme pahāya himavantaṃ pavisitvā pabbajitvā brahmacariyavāsassa te kālo”ti cintetvā",
  "atk-s0513a3:3532_3": "paṭhamaṃ gāthamāha –",
  "atk-s0513a3:3533": "114.",
  "atk-s0513a3:3534": "“Kāḷāni kesāni pure ahesuṃ, jātāni sīsamhi yathāpadese;",
  "atk-s0513a3:3535": "Tānajja setāni susīma disvā, dhammaṃ cara brahmacariyassa kālo”ti.",
  "atk-s0513a3:3536_0": "Tattha yathāpadeseti tava sīse tasmiṃ tasmiṃ kesānaṃ anurūpe padese ito pubbe kāḷāni",
  "atk-s0513a3:3536_1": "bhamarapattavaṇṇāni kesāni jātāni ahesunti vadati. Dhammaṃ carāti dasakusalakammapathadhammaṃ",
  "atk-s0513a3:3536_2": "carāti attānameva āṇāpeti. Brahmacariyassāti methunaviratiyā te kāloti attho.",
  "atk-s0513a3:3537_0": "Evaṃ bodhisattena brahmacariyavāsassa guṇe vaṇṇite itarā “ahaṃ ‘imassa lagganaṃ karissāmī’ti",
  "atk-s0513a3:3537_1": "vissajjanameva kari”nti bhītatasitā “idānissa apabbajjanatthāya sarīravaṇṇaṃ vaṇṇayissāmī”ti",
  "atk-s0513a3:3537_2": "cintetvā dve gāthā abhāsi –",
  "atk-s0513a3:3538": "115.",
  "atk-s0513a3:3539": "“Mameva deva palitaṃ na tuyhaṃ, mameva sīsaṃ mama uttamaṅgaṃ;",
  "atk-s0513a3:3540": "‘Atthaṃ karissa’nti musā abhāṇiṃ, ekāparādhaṃ khama rājaseṭṭha.",
  "atk-s0513a3:3541": "116.",
  "atk-s0513a3:3542": "“Daharo tuvaṃ dassaniyosi rāja, paṭhamuggato hoti yathā kaḷīro;",
  "atk-s0513a3:3543": "Rajjañca kārehi mamañca passa, mā kālikaṃ anudhāvī janindā”ti.",
  "atk-s0513a3:3544_0": "Tattha mameva sīsanti mameva sīse sañjātaṃ palitanti dīpeti. Itaraṃ tasseva vevacanaṃ.",
  "atk-s0513a3:3544_1": "Atthanti attano vuḍḍhiṃ karissāmīti musā kathesiṃ. Ekāparādhanti. Imaṃ mayhaṃ ekaṃ",
  "atk-s0513a3:3544_2": "aparādhaṃ. Paṭhamuggatoti paṭhamavayena uggato. Hohīti hosi, paṭhamavaye patiṭṭhitosīti",
  "atk-s0513a3:3544_3": "attho. “Hosī”tiyeva vā pāṭho. Yathā kaḷīroti yathā siniddhachavitaruṇakaḷīro mandavāterito",
  "atk-s0513a3:3544_4": "ativiya sobhati, evarūposi tvanti dasseti. “Paṭhamuggato hotī”tipi pāṭho, tassattho",
  "atk-s0513a3:3544_5": "– yathā paṭhamuggato taruṇakaḷīro dassanīyo hoti, evaṃ tvampi dassanīyoti. Mamañca",
  "atk-s0513a3:3544_6": "passāti mamañca olokehi, mā maṃ anāthaṃ vidhavaṃ karohīti attho. Kālikanti brahmacariyacaraṇaṃ",
  "atk-s0513a3:3544_7": "nāma dutiye vā tatiye vā attabhāve vipākadānato kālikaṃ nāma, rajjaṃ pana imasmiṃyeva",
  "atk-s0513a3:3544_8": "attabhāve kāmaguṇasukhuppādanato akālikaṃ, so tvaṃ imaṃ akālikaṃ pahāya mā kālikaṃ anudhāvīti vadati.",
  "atk-s0513a3:3545_0": "Bodhisatto tassā vacanaṃ sutvā “bhadde, tvaṃ bhavitabbamevetaṃ kathaṃ kathesi, pariṇamante",
  "atk-s0513a3:3545_1": "hi mama vaye imehi kāḷakesehi parivattetvā sāṇavākasadisehi paṇḍarehi bhavitabbaṃ.",
  "atk-s0513a3:3545_2": "Ahañhi nīluppalādikusumadāmasadisakumārānaṃ kañcanarūpapaṭibhāgānaṃ uttamayobbanavilāsasampattānaṃ",
  "atk-s0513a3:3545_3": "khattiyakaññādīnaṃ vaye pariṇamante jaraṃ pattānaṃ vevaṇṇiyañceva sarīrabhaṅgañca",
  "atk-s0513a3:3545_4": "passāmi. Evaṃ vipattipariyosānovesa bhadde, jīvaloko”ti vatvā upari buddhalīḷāya",
  "atk-s0513a3:3545_5": "dhammaṃ desento gāthādvayamāha –",
  "atk-s0513a3:3546": "117.",
  "atk-s0513a3:3547": "“Passāmi vohaṃ dahariṃ kumāriṃ, sāmaṭṭhapassaṃ sutanuṃ sumajjhaṃ;",
  "atk-s0513a3:3548": "Kāḷappavāḷāva pavellamānā, palobhayantīva naresu gacchati.",
  "atk-s0513a3:3549": "118.",
  "atk-s0513a3:3550": "“Tamena passāmiparena nāriṃ, āsītikaṃ nāvutikaṃva jaccā;",
  "atk-s0513a3:3551": "Daṇḍaṃ gahetvāna pavedhamānaṃ, gopānasībhoggasamaṃ caranti”nti.",
  "atk-s0513a3:3552_0": "Tattha voti nipātamattaṃ. Sāmaṭṭhapassanti sammaṭṭhapassaṃ. Ayameva vā pāṭho, sabbapassesu",
  "atk-s0513a3:3552_1": "maṭṭhachavivaṇṇanti attho. Sutanunti sundarasarīraṃ. Sumajjhanti susaṇṭhitamajjhaṃ.",
  "atk-s0513a3:3552_2": "Kāḷappavāḷāva pavellamānāti yathā nāma taruṇakāle susamuggatā kāḷavallī pavāḷā vā",
  "atk-s0513a3:3552_3": "hutvā mandavāteritā ito cito ca pavellati, evaṃ pavellamānā itthivilāsaṃ dassayamānā",
  "atk-s0513a3:3552_4": "kumārikā palobhayantīva naresu gacchati. Samīpatthe bhummavacanaṃ, purisānaṃ santike",
  "atk-s0513a3:3552_5": "te purise kilesavasena palobhayantī viya gacchati.",
  "atk-s0513a3:3553_0": "Tamena passāmiparena nārinti tamenaṃ nāriṃ aparena samayena jaraṃ pattaṃ antarahitarūpasobhaggappattaṃ",
  "atk-s0513a3:3553_1": "passāmi. Bodhisatto hi paṭhamagāthāya rūpe assādaṃ kathetvā idāni ādīnavaṃ dassento",
  "atk-s0513a3:3553_2": "evamāha. Āsītikaṃ nāvutikaṃva jaccāti asītisaṃvaccharaṃ vā navutisaṃvaccharaṃ vā",
  "atk-s0513a3:3553_3": "jātiyā. Gopānasībhoggasamanti gopānasīsamaṃ bhoggaṃ, gopānasīākārena bhaggasarīraṃ",
  "atk-s0513a3:3553_4": "onamitvā naṭṭhakākaṇikaṃ pariyesantiṃ viya caramānanti attho. Kāmañca bodhisattena",
  "atk-s0513a3:3553_5": "daharakāle disvā puna nāvutikakāle diṭṭhapubbā nāma natthi, ñāṇena diṭṭhabhāvaṃ sandhāya panetaṃ vuttaṃ.",
  "atk-s0513a3:3554": "Iti mahāsatto imāya gāthāya rūpassa ādīnavaṃ dassetvā idāni agāramajjhe attano anabhiratiṃ pakāsento gāthādvayamāha –",
  "atk-s0513a3:3555": "119.",
  "atk-s0513a3:3556": "“Sohaṃ tamevānuvicintayanto, eko sayāmi sayanassa majjhe;",
  "atk-s0513a3:3557": "‘Ahampi evaṃ’ iti pekkhamāno, na gahe rame brahmacariyassa kālo.",
  "atk-s0513a3:3558": "120.",
  "atk-s0513a3:3559": "“Rajjuvālambanī cesā, yā gehe vasato rati;",
  "atk-s0513a3:3560": "Etampi chetvāna vajanti dhīrā, anapekkhino kāmasukhaṃ pahāyā”ti.",
  "atk-s0513a3:3561_0": "Tattha sohanti so ahaṃ. Tamevānuvicintayantoti tameva rūpānaṃ assādañca ādīnavañca",
  "atk-s0513a3:3561_1": "cintento. Evaṃ iti pekkhamānoti “yathā esā pariṇatā, ahampi jaraṃ patto bhaggasarīro",
  "atk-s0513a3:3561_2": "bhavissāmī”ti pekkhamāno. Na gahe rameti gehe na ramāmi. Brahmacariyassa kāloti bhadde,",
  "atk-s0513a3:3561_3": "brahmacariyassa me kālo, tasmā pabbajissāmīti dīpeti.",
  "atk-s0513a3:3562_0": "Rajjuvālambanī cesāti ca-kāro nipātamatto, ālambanarajju viya esāti attho. Katarā?",
  "atk-s0513a3:3562_1": "Yā gehe vasato rati, yā gehe vasantassa rūpādīsu ārammaṇesu kāmaratīti attho. Iminā",
  "atk-s0513a3:3562_2": "kāmānaṃ appassādataṃ dasseti. Ayaṃ etthādhippāyo – yathā gilānassa manussassa attano",
  "atk-s0513a3:3562_3": "balena parivattituṃ asakkontassa “imaṃ ālambitvā parivatteyyāsī”ti ālambanarajjuṃ",
  "atk-s0513a3:3562_4": "bandheyyuṃ, tassa taṃ ālambitvā parivattantassa appamattakaṃ kāyikacetasikasukhaṃ",
  "atk-s0513a3:3562_5": "bhaveyya, evaṃ kilesāturānaṃ sattānaṃ vivekasukhavasena parivattituṃ asakkontānaṃ",
  "atk-s0513a3:3562_6": "agāramajjhe ṭhapitāni kāmaratidāyakāni rūpādīni ārammaṇāni tesaṃ kilesapariḷāhakāle",
  "atk-s0513a3:3562_7": "methunadhammapaṭisevanavasena tāni ārabbha parivattamānānaṃ kāyikacetasikasukhasaṅkhātā",
  "atk-s0513a3:3562_8": "kāmarati nāma taṃ muhuttaṃ uppajjamānā appamattikā hoti, evaṃ appassādā kāmāti. Etampi",
  "atk-s0513a3:3562_9": "chetvānāti yasmā pana bahudukkhā kāmā bahupāyāsā, ādīnavo ettha bhiyyo, tasmā taṃ",
  "atk-s0513a3:3562_10": "ādīnavaṃ sampassamānā paṇḍitā etampi rajjuṃ chetvā gūthakūpe nimuggapuriso taṃ pajahanto",
  "atk-s0513a3:3562_11": "viya anapekkhino etaṃ appamattakaṃ bahudukkhaṃ kāmasukhaṃ pahāya vajanti, nikkhamitvā",
  "atk-s0513a3:3562_12": "manoramaṃ pabbajjaṃ pabbajantīti.",
  "atk-s0513a3:3563_0": "Evaṃ mahāsatto kāmesu assādañca ādīnavañca dassento buddhalīḷāya dhammaṃ desetvā",
  "atk-s0513a3:3563_1": "sahāyaṃ pakkosāpetvā rajjaṃ paṭicchāpetvā ñātimittasuhajjānaṃ rodantānaṃ paridevantānameva",
  "atk-s0513a3:3563_2": "sirivibhavaṃ chaḍḍetvā himavantaṃ pavisitvā isipabbajjaṃ pabbajitvā jhānābhiññaṃ",
  "atk-s0513a3:3563_3": "nibbattetvā brahmalokaparāyaṇo ahosi.",
  "atk-s0513a3:3564_0": "Satthā imaṃ dhammadesanaṃ āharitvā saccāni pakāsetvā bahū jane amatapānaṃ pāyetvā",
  "atk-s0513a3:3564_1": "jātakaṃ samodhānesi – “tadā aggamahesī rāhulamātā ahosi, sahāyarājā ānando, susīmarājā",
  "atk-s0513a3:3564_2": "pana ahameva ahosi”nti.",
  "atk-s0513a3:3565": "Susīmajātakavaṇṇanā chaṭṭhā.",
  "atk-s0513a3:3567": "[412] 7. Koṭasimbalijātakavaṇṇanā",
  "atk-s0513a3:3568_0": "Ahaṃ dasasataṃbyāmanti idaṃ satthā jetavane viharanto kilesaniggahaṃ ārabbha kathesi.",
  "atk-s0513a3:3568_1": "Vatthu pana pānīyajātake āvi bhavissati. Idhāpi satthā antokoṭisanthāre kāmavitakkābhibhūte",
  "atk-s0513a3:3568_2": "pañcasate bhikkhū disvā bhikkhusaṅghaṃ sannipātāpetvā “bhikkhave, āsaṅkitabbayuttakaṃ",
  "atk-s0513a3:3568_3": "nāma āsaṅkituṃ vaṭṭati, kilesā nāma vaḍḍhantā vane nigrodhādayo viya rukkhaṃ, purisaṃ",
  "atk-s0513a3:3568_4": "bhañjanti, teneva pubbepi koṭasimbaliyaṃ nibbattadevatā ekaṃ sakuṇaṃ nigrodhabījāni",
  "atk-s0513a3:3568_5": "khāditvā attano rukkhassa sākhantare vaccaṃ pātentaṃ disvā ‘ito me vimānassa vināso",
  "atk-s0513a3:3568_6": "bhavissatī’ti bhayappattā ahosī”ti vatvā atītaṃ āhari.",
  "atk-s0513a3:3569_0": "Atīte bārāṇasiyaṃ brahmadatte rajjaṃ kārente bodhisatto koṭasimbaliyaṃ rukkhadevatā",
  "atk-s0513a3:3569_1": "hutvā nibbatti. Atheko supaṇṇarājā diyaḍḍhayojanasatikaṃ attabhāvaṃ māpetvā pakkhavātehi",
  "atk-s0513a3:3569_2": "mahāsamudde udakaṃ dvidhā katvā ekaṃ byāmasahassāyāmaṃ nāgarājānaṃ naṅguṭṭhe gahetvā",
  "atk-s0513a3:3569_3": "mukhenassa gahitagocaraṃ chaḍḍāpetvā koṭasimbaliṃ sandhāya vanamatthakena pāyāsi.",
  "atk-s0513a3:3569_4": "Nāgarājā “olambento attānaṃ mocessāmī”ti nigrodharukkhe bhogaṃ pavesetvā nigrodhaṃ",
  "atk-s0513a3:3569_5": "veṭhetvā gaṇhi. Supaṇṇarañño mahābalatāya nāgarājassa ca mahāsarīratāya nigrodharukkho",
  "atk-s0513a3:3569_6": "samugghāṭaṃ agamāsi. Nāgarājā neva rukkhaṃ vissajjesi, supaṇṇarājā saddhiṃ nigrodharukkhena",
  "atk-s0513a3:3569_7": "nāgarājānaṃ gahetvā koṭasimbaliṃ patvā nāgarājānaṃ khandhapiṭṭhe nipajjāpetvā udaramassa",
  "atk-s0513a3:3569_8": "phāletvā nāgamedaṃ khāditvā sesakaḷevaraṃ samudde vissajjesi. Tasmiṃ pana nigrodhe",
  "atk-s0513a3:3569_9": "ekā sakuṇikā atthi, sā nigrodharukkhe vissaṭṭhe uppatitvā koṭasimbaliyā sākhantare",
  "atk-s0513a3:3569_10": "nisīdi. Rukkhadevatā taṃ disvā “ayaṃ sakuṇikā mama rukkhakkhandhe vaccaṃ pātessati,",
  "atk-s0513a3:3569_11": "tato nigrodhagaccho vā pilakkhagaccho vā uṭṭhahitvā sakalarukkhaṃ ottharitvā gacchissati,",
  "atk-s0513a3:3569_12": "atha me vimānaṃ nassissatī”ti bhītatasitā pavedhi. Tassā pavedhantiyā koṭasimbalīpi",
  "atk-s0513a3:3569_13": "yāva mūlā pavedhi. Supaṇṇarājā taṃ pavedhamānaṃ disvā kāraṇaṃ pucchanto dve gāthā abhāsi –",
  "atk-s0513a3:3570": "121.",
  "atk-s0513a3:3571": "“Ahaṃ dasasataṃbyāmaṃ, uragamādāya āgato;",
  "atk-s0513a3:3572": "Tañca mañca mahākāyaṃ, dhārayaṃ nappavedhasi.",
  "atk-s0513a3:3573": "122.",
  "atk-s0513a3:3574": "“Athimaṃ khuddakaṃ pakkhiṃ, appamaṃsataraṃ mayā;",
  "atk-s0513a3:3575": "Dhārayaṃ byathasi bhītā, kamatthaṃ koṭasimbalī”ti.",
  "atk-s0513a3:3576_0": "Tattha dasasataṃbyāmanti sahassabyāmamattāyāmaṃ. Uragamādāya āgatoti evaṃ mahantaṃ",
  "atk-s0513a3:3576_1": "uragaṃ ādāya idha āgato. Tañca mañcāti tañca uragaṃ mañca. Dhārayanti dhārayamānā.",
  "atk-s0513a3:3576_2": "Byathasīti kampasi. Kamatthanti kiṃ atthaṃ, kena kāraṇenāti pucchati, kaṃ vā atthaṃ",
  "atk-s0513a3:3576_3": "sampassamānātipi attho. Koṭasimbalīti rukkhanāmena devaputtaṃ ālapati. So hi simbalirukkho",
  "atk-s0513a3:3576_4": "khandhasākhamahantatāya koṭasimbalināmaṃ labhati, tasmiṃ adhivatthadevaputtassapi tadeva nāmaṃ.",
  "atk-s0513a3:3577": "Athassa kāraṇaṃ kathento devaputto catasso gāthā abhāsi –",
  "atk-s0513a3:3578": "123.",
  "atk-s0513a3:3579": "“Maṃsabhakkho tuvaṃ rāja, phalabhakkho ayaṃ dijo;",
  "atk-s0513a3:3580": "Ayaṃ nigrodhabījāni, pilakkhudumbarāni ca;",
  "atk-s0513a3:3581": "Assatthāni ca bhakkhitvā, khandhe me ohadissati.",
  "atk-s0513a3:3582": "124.",
  "atk-s0513a3:3583": "“Te rukkhā saṃvirūhanti, mama passe nivātajā;",
  "atk-s0513a3:3584": "Te maṃ pariyonandhissanti, arukkhaṃ maṃ karissare.",
  "atk-s0513a3:3585": "125.",
  "atk-s0513a3:3586": "“Santi aññepi rukkhā se, mūlino khandhino dumā;",
  "atk-s0513a3:3587": "Iminā sakuṇajātena, bījamāharitā hatā.",
  "atk-s0513a3:3588": "126.",
  "atk-s0513a3:3589": "“Ajjhārūhābhivaḍḍhanti, brahantampi vanappatiṃ;",
  "atk-s0513a3:3590": "Tasmā rāja pavedhāmi, sampassaṃnāgataṃ bhaya”nti.",
  "atk-s0513a3:3591_0": "Tattha ohadissatīti vaccaṃ pātessati. Te rukkhāti tehi bījehi jātā nigrodhādayo rukkhā.",
  "atk-s0513a3:3591_1": "Saṃvirūhantīti saṃviruhissanti vaḍḍhissanti. Mama passeti mama sākhantarādīsu. Nivātajāti",
  "atk-s0513a3:3591_2": "mama sākhāhi vātassa nivāritattā nivāte jātā. Te maṃ pariyonandhissantīti ete evaṃ",
  "atk-s0513a3:3591_3": "vaḍḍhitā maṃ pariyonandhissantīti ayametthādhippāyo. Karissareti athevaṃ pariyonandhitvā",
  "atk-s0513a3:3591_4": "maṃ arukkhameva karissanti sabbaso bhañjissanti. Rukkhā seti rukkhā. Mūlino khandhinoti",
  "atk-s0513a3:3591_5": "mūlasampannā ceva khandhasampannā ca. Dumāti rukkhavevacanameva. Bījamāharitāti bījaṃ",
  "atk-s0513a3:3591_6": "āharitvā. Hatāti aññepi imasmiṃ vane rukkhā vināsitā santi. Ajjhārūhābhivaḍḍhantīti",
  "atk-s0513a3:3591_7": "nigrodhādayo rukkhā ajjhārūhā hutvā mahantampi aññaṃ vanappatiṃ atikkamma vaḍḍhantīti",
  "atk-s0513a3:3591_8": "dasseti. Ettha pana vane pati, vanassa pati, vanappatīti tayopi pāṭhāyeva. Rājāti supaṇṇaṃ ālapati.",
  "atk-s0513a3:3592": "Rukkhadevatāya vacanaṃ sutvā supaṇṇo osānagāthamāha –",
  "atk-s0513a3:3593": "127.",
  "atk-s0513a3:3594": "“Saṅkeyya saṅkitabbāni, rakkheyyānāgataṃ bhayaṃ;",
  "atk-s0513a3:3595": "Anāgatabhayā dhīro, ubho loke avekkhatī”ti.",
  "atk-s0513a3:3596_0": "Tattha anāgataṃ bhayanti pāṇātipātādīhi viramanto diṭṭhadhammikampi samparāyikampi",
  "atk-s0513a3:3596_1": "anāgataṃ bhayaṃ rakkhati nāma, pāpamitte veripuggale ca anupasaṅkamanto anāgatabhayaṃ",
  "atk-s0513a3:3596_2": "rakkhati nāma. Evaṃ anāgataṃ bhayaṃ rakkheyya. Anāgatabhayāti anāgatabhayakāraṇā",
  "atk-s0513a3:3596_3": "taṃ bhayaṃ passanto dhīro idhalokañca paralokañca avekkhati oloketi nāma.",
  "atk-s0513a3:3597": "Evañca pana vatvā supaṇṇo attano ānubhāvena taṃ pakkhiṃ tamhā rukkhā palāpesi.",
  "atk-s0513a3:3598_0": "Satthā imaṃ dhammadesanaṃ āharitvā “āsaṅkitabbayuttakaṃ āsaṅkituṃ vaṭṭatī”ti vatvā",
  "atk-s0513a3:3598_1": "saccāni pakāsetvā jātakaṃ samodhānesi, saccapariyosāne pañcasatā bhikkhū arahattaphale patiṭṭhahiṃsu.",
  "atk-s0513a3:3599": "Tadā supaṇṇarājā sāriputto ahosi, rukkhadevatā pana ahameva ahosinti.",
  "atk-s0513a3:3600": "Koṭasimbalijātakavaṇṇanā sattamā.",
  "atk-s0513a3:3602": "[413] 8. Dhūmakārijātakavaṇṇanā",
  "atk-s0513a3:3603_0": "Rājā apucchi vidhuranti idaṃ satthā jetavane viharanto kosalarañño āgantukasaṅgahaṃ",
  "atk-s0513a3:3603_1": "ārabbha kathesi. So kira ekasmiṃ samaye paveṇiāgatānaṃ porāṇakayodhānaṃ saṅgahaṃ",
  "atk-s0513a3:3603_2": "akatvā abhinavāgatānaṃ āgantukānaññeva sakkārasammānaṃ akāsi. Athassa paccante kupite",
  "atk-s0513a3:3603_3": "yujjhanatthāya gatassa “āgantukā laddhasakkārā yujjhissantī”ti porāṇakayodhā na yujjhiṃsu,",
  "atk-s0513a3:3603_4": "“porāṇakayodhā yujjhissantī”ti āgantukāpi na yujjhiṃsu. Corā rājānaṃ jiniṃsu. Rājā",
  "atk-s0513a3:3603_5": "parājito āgantukasaṅgahadosena attano parājitabhāvaṃ ñatvā sāvatthiṃ paccāgantvā",
  "atk-s0513a3:3603_6": "“kiṃ nu kho ahameva evaṃ karonto parājito, udāhu aññepi rājāno parājitapubbāti dasabalaṃ",
  "atk-s0513a3:3603_7": "pucchissāmī”ti bhuttapātarāso jetavanaṃ gantvā sakkāraṃ katvā satthāraṃ vanditvā",
  "atk-s0513a3:3603_8": "tamatthaṃ pucchi. Satthā “na kho, mahārāja, tvameveko, porāṇakarājānopi āgantukasaṅgahaṃ",
  "atk-s0513a3:3603_9": "katvā parājitā”ti vatvā tena yācito atītaṃ āhari.",
  "atk-s0513a3:3604_0": "Atīte kururaṭṭhe indapatthanagare yudhiṭṭhilagotto dhanañcayo nāma korabyarājā rajjaṃ",
  "atk-s0513a3:3604_1": "kāresi. Tadā bodhisatto tassa purohitakule nibbattitvā vayappatto takkasilāyaṃ sabbasippāni",
  "atk-s0513a3:3604_2": "uggaṇhitvā indapatthaṃ paccāgantvā pitu accayena purohitaṭṭhānaṃ labhitvā rañño atthadhammānusāsako",
  "atk-s0513a3:3604_3": "ahosi, vidhurapaṇḍitotissa nāmaṃ kariṃsu. Tadā dhanañcayarājā porāṇakayodhe agaṇetvā",
  "atk-s0513a3:3604_4": "āgantukānaññeva saṅgahaṃ akāsi. Tassa paccante kupite yujjhanatthāya gatassa “āgantukā",
  "atk-s0513a3:3604_5": "jānissantī”ti neva porāṇakā yujjhiṃsu, “porāṇakā yujjhissantī”ti na āgantukā yujjhiṃsu.",
  "atk-s0513a3:3604_6": "Rājā parājito indapatthameva paccāgantvā “āgantukasaṅgahassa katabhāvena parājitomhī”ti",
  "atk-s0513a3:3604_7": "cintesi. So ekadivasaṃ “kiṃ nu kho ahameva āgantukasaṅgahaṃ katvā parājito, udāhu",
  "atk-s0513a3:3604_8": "aññepi rājāno parājitapubbā atthīti vidhurapaṇḍitaṃ pucchissāmī”ti cintetvā taṃ rājupaṭṭhānaṃ",
  "atk-s0513a3:3604_9": "āgantvā nisinnaṃ tamatthaṃ pucchi. Athassa taṃ pucchanākāraṃ āvikaronto satthā upaḍḍhaṃ gāthamāha –",
  "atk-s0513a3:3605": "128.",
  "atk-s0513a3:3606": "“Rājā apucchi vidhuraṃ, dhammakāmo yudhiṭṭhilo”ti.",
  "atk-s0513a3:3607": "Tattha dhammakāmoti sucaritadhammappiyo.",
  "atk-s0513a3:3608": "“Api brāhmaṇa jānāsi, ko eko bahu socatī”ti –",
  "atk-s0513a3:3609": "Sesaupaḍḍhagāthāya pana ayamattho – api nāma, brāhmaṇa, tvaṃ jānāsi “ko imasmiṃ loke",
  "atk-s0513a3:3610": "Eko bahu socati, nānākāraṇena socatī”ti.",
  "atk-s0513a3:3611_0": "Taṃ sutvā bodhisatto “mahārāja, kiṃ soko nāma tumhākaṃ soko, pubbe dhūmakārī nāmeko",
  "atk-s0513a3:3611_1": "ajapālabrāhmaṇo mahantaṃ ajayūthaṃ gahetvā araññe vajaṃ katvā tattha ajā ṭhapetvā",
  "atk-s0513a3:3611_2": "aggiñca dhūmañca katvā ajayūthaṃ paṭijagganto khīrādīni paribhuñjanto vasi. So tattha",
  "atk-s0513a3:3611_3": "āgate suvaṇṇavaṇṇe sarabhe disvā tesu sinehaṃ katvā ajā agaṇetvā ajānaṃ sakkāraṃ",
  "atk-s0513a3:3611_4": "sarabhānaṃ katvā saradakāle sarabhesu palāyitvā himavantaṃ gatesu ajāsupi naṭṭhāsu",
  "atk-s0513a3:3611_5": "sarabhe apassanto sokena paṇḍurogī hutvā jīvitakkhayaṃ patto, ayaṃ āgantukasaṅgahaṃ",
  "atk-s0513a3:3611_6": "katvā tumhehi sataguṇena sahassaguṇena socitvā kilamitvā vināsaṃ patto”ti idaṃ udāharaṇaṃ",
  "atk-s0513a3:3611_7": "ānetvā dassento imā gāthā āha –",
  "atk-s0513a3:3612": "129.",
  "atk-s0513a3:3613": "“Brāhmaṇo ajayūthena, pahūtejo vane vasaṃ;",
  "atk-s0513a3:3614": "Dhūmaṃ akāsi vāseṭṭho, rattindivamatandito.",
  "atk-s0513a3:3615": "130.",
  "atk-s0513a3:3616": "“Tassa taṃdhūmagandhena, sarabhā makasaḍḍitā;",
  "atk-s0513a3:3617": "Vassāvāsaṃ upagacchuṃ, dhūmakārissa santike.",
  "atk-s0513a3:3618": "131.",
  "atk-s0513a3:3619": "“Sarabhesu manaṃ katvā, ajā so nāvabujjhatha;",
  "atk-s0513a3:3620": "Āgacchantī vajantī vā, tassa tā vinasuṃ ajā.",
  "atk-s0513a3:3621": "132.",
  "atk-s0513a3:3622": "“Sarabhā sarade kāle, pahīnamakase vane;",
  "atk-s0513a3:3623": "Pāvisuṃ giriduggāni, nadīnaṃ pabhavāni ca.",
  "atk-s0513a3:3624": "133.",
  "atk-s0513a3:3625": "“Sarabhe ca gate disvā, ajā ca vibhavaṃ gatā;",
  "atk-s0513a3:3626": "Kiso ca vivaṇṇo cāsi, paṇḍurogī ca brāhmaṇo.",
  "atk-s0513a3:3627": "134.",
  "atk-s0513a3:3628": "“Evaṃ yo saṃ niraṃkatvā, āgantuṃ kurute piyaṃ;",
  "atk-s0513a3:3629": "So eko bahu socati, dhūmakārīva brāhmaṇo”ti.",
  "atk-s0513a3:3630_0": "Tattha pahūtejoti pahūtaindhano. Dhūmaṃ akāsīti makkhikaparipanthaharaṇatthāya aggiñca",
  "atk-s0513a3:3630_1": "dhūmañca akāsi. Vāseṭṭhoti tassa gottaṃ. Atanditoti analaso hutvā. Taṃdhūmagandhenāti",
  "atk-s0513a3:3630_2": "tena dhūmagandhena. Sarabhāti sarabhamigā. Makasaḍḍitāti makasehi upaddutā pīḷitā.",
  "atk-s0513a3:3630_3": "Sesamakkhikāpi makasaggahaṇeneva gahitā. Vassāvāsanti vassārattavāsaṃ vasiṃsu. Manaṃ",
  "atk-s0513a3:3630_4": "katvāti sinehaṃ uppādetvā. Nāvabujjhathāti araññato caritvā vajaṃ āgacchantī ceva",
  "atk-s0513a3:3630_5": "vajato araññaṃ gacchantī ca “ettakā āgatā, ettakā anāgatā”ti na jānāti. Tassa tā",
  "atk-s0513a3:3630_6": "vinasunti tassa tā evaṃ apaccavekkhantassa sīhaparipanthādito arakkhiyamānā ajā sīhaparipanthādīhi",
  "atk-s0513a3:3630_7": "vinassiṃsu, sabbāva vinaṭṭhā.",
  "atk-s0513a3:3631_0": "Nadīnaṃ pabhavāni cāti pabbateyyānaṃ nadīnaṃ pabhavaṭṭhānāni ca paviṭṭhā. Vibhavanti",
  "atk-s0513a3:3631_1": "abhāvaṃ. Ajā ca vināsaṃ pattā disvā jānitvā. Kiso ca vivaṇṇoti khīrādidāyikā ajā",
  "atk-s0513a3:3631_2": "pahāya sarabhe saṅgaṇhitvā tepi apassanto ubhato parihīno sokābhibhūto kiso ceva",
  "atk-s0513a3:3631_3": "dubbaṇṇo ca ahosi. Evaṃ yo saṃ niraṃkatvāti evaṃ mahārāja, yo sakaṃ porāṇaṃ ajjhattikaṃ",
  "atk-s0513a3:3631_4": "janaṃ nīharitvā pahāya kismiñci agaṇetvā āgantukaṃ piyaṃ karoti, so tumhādiso eko",
  "atk-s0513a3:3631_5": "bahu socati, ayaṃ te mayā dassito dhūmakārī brāhmaṇo viya bahu socatīti.",
  "atk-s0513a3:3632_0": "Evaṃ mahāsatto rājānaṃ saññāpento kathesi. Sopi saññattaṃ gantvā tassa pasīditvā",
  "atk-s0513a3:3632_1": "bahuṃ dhanaṃ adāsi. Tato paṭṭhāya ca ajjhattikasaṅgahameva karonto dānādīni puññāni",
  "atk-s0513a3:3632_2": "katvā saggaparāyaṇo ahosi.",
  "atk-s0513a3:3633": "Satthā imaṃ dhammadesanaṃ āharitvā jātakaṃ samodhānesi – “tadā korabyarājā ānando ahosi, dhūmakārī pasenadikosalo, vidhurapaṇḍito pana ahameva ahosi”nti.",
  "atk-s0513a3:3634": "Dhūmakārijātakavaṇṇanā aṭṭhamā.",
  "atk-s0513a3:3636": "[414] 9. Jāgarajātakavaṇṇanā",
  "atk-s0513a3:3637_0": "Kodha jāgarataṃ suttoti idaṃ satthā jetavane viharanto aññataraṃ upāsakaṃ ārabbha",
  "atk-s0513a3:3637_1": "kathesi. So hi sotāpanno ariyasāvako sāvatthito sakaṭasatthena saddhiṃ kantāramaggaṃ",
  "atk-s0513a3:3637_2": "paṭipajji. Satthavāho tattha ekasmiṃ udakaphāsukaṭṭhāne pañca sakaṭasatāni mocetvā",
  "atk-s0513a3:3637_3": "khādanīyabhojanīyaṃ saṃvidahitvā vāsaṃ upagacchi. Te manussā tattha tattha nipajjitvā",
  "atk-s0513a3:3637_4": "supiṃsu, upāsako pana satthavāhassa santike ekasmiṃ rukkhamūle caṅkamaṃ adhiṭṭhāsi.",
  "atk-s0513a3:3637_5": "Atha naṃ satthaṃ vilumpitukāmā pañcasatā corā nānāvudhāni gahetvā satthaṃ parivāretvā",
  "atk-s0513a3:3637_6": "aṭṭhaṃsu. Te taṃ upāsakaṃ caṅkamantaṃ disvā “imassa niddāyanakāle vilumpissāmā”ti",
  "atk-s0513a3:3637_7": "tattha tattha aṭṭhaṃsu, sopi tiyāmarattiṃ caṅkamiyeva. Corā paccūsasamaye gahitagahitā",
  "atk-s0513a3:3637_8": "pāsāṇamuggarādayo chaḍḍetvā “bho satthavāha, imaṃ appamādena jaggantaṃ purisaṃ nissāya",
  "atk-s0513a3:3637_9": "jīvitaṃ labhitvā tava santakassa sāmiko jāto, etassa sakkāraṃ kareyyāsī”ti vatvā",
  "atk-s0513a3:3637_10": "pakkamiṃsu. Manussā kālasseva vuṭṭhāya tehi chaḍḍitapāsāṇamuggarādayo disvā “imaṃ",
  "atk-s0513a3:3637_11": "nissāya amhehi jīvitaṃ laddha”nti upāsakassa sakkāraṃ akaṃsu. Upāsakopi icchitaṭṭhānaṃ",
  "atk-s0513a3:3637_12": "gantvā katakicco puna sāvatthiṃ āgantvā jetavanaṃ gantvā tathāgataṃ pūjetvā vanditvā",
  "atk-s0513a3:3637_13": "nisinno “kiṃ, upāsaka, na paññāyasī”ti vutte tamatthaṃ ārocesi. Satthā “na kho, upāsaka,",
  "atk-s0513a3:3637_14": "tvaṃyeva aniddāyitvā jagganto visesaṃ labhi, porāṇakapaṇḍitāpi jaggantā visesaṃ guṇaṃ",
  "atk-s0513a3:3637_15": "labhiṃsū”ti vatvā tena yācito atītaṃ āhari.",
  "atk-s0513a3:3638_0": "Atīte bārāṇasiyaṃ brahmadatte rajjaṃ kārente bodhisatto brāhmaṇakule nibbattitvā",
  "atk-s0513a3:3638_1": "vayappatto takkasilāyaṃ sabbasippāni uggaṇhitvā paccāgantvā agāramajjhe vasanto aparabhāge",
  "atk-s0513a3:3638_2": "nikkhamitvā isipabbajjaṃ pabbajitvā na cirasseva jhānābhiññaṃ nibbattetvā himavantapadese",
  "atk-s0513a3:3638_3": "ṭhānacaṅkamiriyāpatho hutvā vasanto niddaṃ anupagantvā sabbarattiṃ caṅkamati. Athassa",
  "atk-s0513a3:3638_4": "caṅkamanakoṭiyaṃ nibbattarukkhadevatā tussitvā rukkhaviṭape ṭhatvā pañhaṃ pucchantī",
  "atk-s0513a3:3638_5": "paṭhamaṃ gāthamāha –",
  "atk-s0513a3:3639": "135.",
  "atk-s0513a3:3640": "“Kodha jāgarataṃ sutto, kodha suttesu jāgaro;",
  "atk-s0513a3:3641": "Ko mametaṃ vijānāti, ko taṃ paṭibhaṇāti me”ti.",
  "atk-s0513a3:3642": "Tattha kodhāti ko idha. Ko mametanti ko mama etaṃ pañhaṃ vijānāti. Ko taṃ paṭibhaṇāti meti etaṃ mayā puṭṭhaṃ pañhaṃ mayhaṃ ko paṭibhaṇāti, ko byākarituṃ sakkhissatīti pucchati.",
  "atk-s0513a3:3643": "Bodhisatto tassā vacanaṃ sutvā –",
  "atk-s0513a3:3644": "136.",
  "atk-s0513a3:3645": "“Ahaṃ jāgarataṃ sutto, ahaṃ suttesu jāgaro;",
  "atk-s0513a3:3646": "Ahametaṃ vijānāmi, ahaṃ paṭibhaṇāmi te”ti. –",
  "atk-s0513a3:3647": "Imaṃ gāthaṃ vatvā puna tāya –",
  "atk-s0513a3:3648": "137.",
  "atk-s0513a3:3649": "“Kathaṃ jāgarataṃ sutto, kathaṃ suttesu jāgaro;",
  "atk-s0513a3:3650": "Kathaṃ etaṃ vijānāsi, kathaṃ paṭibhaṇāsi me”ti. –",
  "atk-s0513a3:3651": "Imaṃ gāthaṃ puṭṭho tamatthaṃ byākaronto –",
  "atk-s0513a3:3652": "138.",
  "atk-s0513a3:3653": "“Ye dhammaṃ nappajānanti, saṃyamoti damoti ca;",
  "atk-s0513a3:3654": "Tesu suppamānesu, ahaṃ jaggāmi devate.",
  "atk-s0513a3:3655": "139.",
  "atk-s0513a3:3656": "“Yesaṃ rāgo ca doso ca, avijjā ca virājitā;",
  "atk-s0513a3:3657": "Tesu jāgaramānesu, ahaṃ suttosmi devate.",
  "atk-s0513a3:3658": "140.",
  "atk-s0513a3:3659": "“Evaṃ jāgarataṃ sutto, evaṃ suttesu jāgaro;",
  "atk-s0513a3:3660": "Evametaṃ vijānāmi, evaṃ paṭibhaṇāmi te”ti. – imā gāthā āha;",
  "atk-s0513a3:3661_0": "Tattha kathaṃ jāgarataṃ suttoti kathaṃ tvaṃ jāgarataṃ sattānaṃ antare sutto nāma",
  "atk-s0513a3:3661_1": "hosi. Esa nayo sabbattha. Ye dhammanti ye sattā navavidhaṃ lokuttaradhammaṃ na pajānanti.",
  "atk-s0513a3:3661_2": "Saṃyamoti damoti cāti “ayaṃ saṃyamo, ayaṃ damo”ti evañca ye maggena āgataṃ sīlañceva",
  "atk-s0513a3:3661_3": "indriyasaṃvarañca na jānanti. Indriyasaṃvaro hi manacchaṭṭhānaṃ indriyānaṃ damanato",
  "atk-s0513a3:3661_4": "“damo”ti vuccati. Tesu suppamānesūti tesu kilesaniddāvasena supantesu sattesu ahaṃ",
  "atk-s0513a3:3661_5": "appamādavasena jaggāmi.",
  "atk-s0513a3:3662_0": "“Yesaṃ rāgo cā”ti gāthāya yesaṃ mahākhīṇāsavānaṃ padasatena niddiṭṭhadiyaḍḍhasahassataṇhālobhasaṅkhāto",
  "atk-s0513a3:3662_1": "rāgo ca navaāghātavatthusamuṭṭhāno doso ca dukkhādīsu aṭṭhasu vatthūsu aññāṇabhūtā",
  "atk-s0513a3:3662_2": "avijjā cāti ime kilesā virājitā pahīnā, tesu ariyesu sabbākārena jāgaramānesu te",
  "atk-s0513a3:3662_3": "upādāya ahaṃ sutto nāma devateti attho. Evaṃ jāgaratanti evaṃ devate ahaṃ iminā kāraṇena",
  "atk-s0513a3:3662_4": "jāgarataṃ sutto nāmāti. Esa nayo sabbapadesu.",
  "atk-s0513a3:3663": "Evaṃ mahāsattena pañhe kathite tuṭṭhā devatā tassa thutiṃ karontī osānagāthamāha –",
  "atk-s0513a3:3664": "141.",
  "atk-s0513a3:3665": "“Sādhu jāgarataṃ sutto, sādhu suttesu jāgaro;",
  "atk-s0513a3:3666": "Sādhu metaṃ vijānāsi, sādhu paṭibhaṇāsi me”ti.",
  "atk-s0513a3:3667": "Tattha sādhūti bhaddakaṃ katvā tvaṃ imaṃ pañhaṃ kathesi, mayampi naṃ evameva kathemāti. Evaṃ sā bodhisattassa thutiṃ katvā attano vimānameva pāvisi.",
  "atk-s0513a3:3668": "Satthā imaṃ dhammadesanaṃ āharitvā jātakaṃ samodhānesi – “tadā devadhītā uppalavaṇṇā ahosi, tāpaso pana ahameva ahosi”nti.",
  "atk-s0513a3:3669": "Jāgarajātakavaṇṇanā navamā.",
  "atk-s0513a3:3671": "[415] 10. Kummāsapiṇḍijātakavaṇṇanā",
  "atk-s0513a3:3672_0": "Na kiratthīti idaṃ satthā jetavane viharanto mallikaṃ deviṃ ārabbha kathesi. Sā hi",
  "atk-s0513a3:3672_1": "sāvatthiyaṃ ekassa mālākārajeṭṭhakassa dhītā uttamarūpadharā mahāpuññā soḷasavassikakāle",
  "atk-s0513a3:3672_2": "ekadivasaṃ kumārikāhi saddhiṃ pupphārāmaṃ gacchantī tayo kummāsapiṇḍe gahetvā pupphapacchiyaṃ",
  "atk-s0513a3:3672_3": "ṭhapetvā gacchati. Sā nagarato nikkhamanakāle bhagavantaṃ sarīrappabhaṃ vissajjetvā",
  "atk-s0513a3:3672_4": "bhikkhusaṅghaparivutaṃ nagaraṃ pavisantaṃ disvā tayo kummāsapiṇḍe upanāmesi. Satthā",
  "atk-s0513a3:3672_5": "catumahārājadattiyaṃ pattaṃ upanetvā paṭiggahesi. Sāpi tathāgatassa pāde sirasā vanditvā",
  "atk-s0513a3:3672_6": "buddhārammaṇaṃ pītiṃ gahetvā ekamantaṃ aṭṭhāsi. Satthā taṃ oloketvā sitaṃ pātvākāsi.",
  "atk-s0513a3:3672_7": "Āyasmā ānando “ko nu kho, bhante, hetu ko paccayo tathāgatassa sitakaraṇe”ti bhagavantaṃ",
  "atk-s0513a3:3672_8": "pucchi. Athassa satthā “ānanda, ayaṃ kumārikā imesaṃ kummāsapiṇḍānaṃ phalena ajjeva",
  "atk-s0513a3:3672_9": "kosalarañño aggamahesī bhavissatī”ti sitakāraṇaṃ kathesi.",
  "atk-s0513a3:3673_0": "Kumārikāpi pupphārāmaṃ gatā. Taṃ divasameva kosalarājā ajātasattunā saddhiṃ yujjhanto",
  "atk-s0513a3:3673_1": "yuddhaparājito palāyitvā assaṃ abhiruyha āgacchanto tassā gītasaddaṃ sutvā paṭibaddhacitto",
  "atk-s0513a3:3673_2": "assaṃ taṃ ārāmābhimukhaṃ pesesi. Puññasampannā kumārikā rājānaṃ disvā apalāyitvāva",
  "atk-s0513a3:3673_3": "āgantvā assassa nāsarajjuyā gaṇhi, rājā assapiṭṭhiyaṃ nisinnova “sasāmikāsi, asāmikāsī”ti",
  "atk-s0513a3:3673_4": "pucchitvā asāmikabhāvaṃ ñatvā assā oruyha vātātapakilanto tassā aṅke nipanno muhuttaṃ",
  "atk-s0513a3:3673_5": "vissamitvā taṃ assapiṭṭhiyaṃ nisīdāpetvā balakāyaparivuto nagaraṃ pavisitvā attano",
  "atk-s0513a3:3673_6": "kulagharaṃ pesetvā sāyanhasamaye yānaṃ pahiṇitvā mahantena sakkārasammānena kulagharato",
  "atk-s0513a3:3673_7": "āharāpetvā ratanarāsimhi ṭhapetvā abhisekaṃ datvā aggamahesiṃ akāsi. Tato paṭṭhāya",
  "atk-s0513a3:3673_8": "ca sā rañño piyā ahosi manāpā, pubbuṭṭhāyikādīhi pañcahi kalyāṇadhammehi samannāgatā",
  "atk-s0513a3:3673_9": "patidevatā, buddhānampi vallabhā ahosi. Tassā satthu tayo kummāsapiṇḍe datvā taṃ",
  "atk-s0513a3:3673_10": "sampattiṃ adhigatabhāvo sakalanagaraṃ pattharitvā gato.",
  "atk-s0513a3:3674_0": "Athekadivasaṃ dhammasabhāyaṃ kathaṃ samuṭṭhāpesuṃ “āvuso, mallikā devī buddhānaṃ",
  "atk-s0513a3:3674_1": "tayo kummāsapiṇḍe datvā tesaṃ phalena taṃ divasaññeva abhisekaṃ pattā, aho buddhānaṃ",
  "atk-s0513a3:3674_2": "mahāguṇatā”ti. Satthā āgantvā “kāya nuttha, bhikkhave, etarahi kathāya sannisinnā”ti",
  "atk-s0513a3:3674_3": "pucchitvā “imāya nāmā”ti vutte “anacchariyaṃ, bhikkhave, mallikāya ekassa sabbaññubuddhassa",
  "atk-s0513a3:3674_4": "tayo kummāsapiṇḍe datvā kosalarañño aggamahesibhāvādhigamo. Kasmā? Buddhānaṃ guṇamahantatāya.",
  "atk-s0513a3:3674_5": "Porāṇakapaṇḍitā pana paccekabuddhānaṃ aloṇakaṃ asnehaṃ aphāṇitaṃ kummāsaṃ datvā tassa",
  "atk-s0513a3:3674_6": "phalena dutiye attabhāve tiyojanasatike kāsiraṭṭhe rajjasiriṃ pāpuṇiṃsū”ti vatvā atītaṃ āhari.",
  "atk-s0513a3:3675_0": "Atīte bārāṇasiyaṃ brahmadatte rajjaṃ kārente bodhisatto ekasmiṃ daliddakule nibbattitvā",
  "atk-s0513a3:3675_1": "vayappatto ekaṃ seṭṭhiṃ nissāya bhatiyā kammaṃ karonto jīvikaṃ kappesi. So ekadivasaṃ",
  "atk-s0513a3:3675_2": "“pātarāsatthāya me bhavissatī”ti antarāpaṇato cattāro kummāsapiṇḍe gahetvā kammantaṃ",
  "atk-s0513a3:3675_3": "gacchanto cattāro paccekabuddhe bhikkhācāratthāya bārāṇasinagarābhimukhe āgacchante",
  "atk-s0513a3:3675_4": "disvā “ime bhikkhaṃ sandhāya bārāṇasiṃ gacchanti, mayhampime cattāro kummāsapiṇḍā",
  "atk-s0513a3:3675_5": "atthi, yaṃnūnāhaṃ ime imesaṃ dadeyya”nti cintetvā te upasaṃkamitvā vanditvā “bhante,",
  "atk-s0513a3:3675_6": "ime me hatthe cattāro kummāsapiṇḍā, ahaṃ ime tumhākaṃ dadāmi, sādhu me, bhante, paṭiggaṇhatha,",
  "atk-s0513a3:3675_7": "evamidaṃ puññaṃ mayhaṃ bhavissati dīgharattaṃ hitāya sukhāyā”ti vatvā tesaṃ adhivāsanaṃ",
  "atk-s0513a3:3675_8": "viditvā vālikaṃ ussāpetvā cattāri āsanāni paññapetvā tesaṃ upari sākhābhaṅgaṃ attharitvā",
  "atk-s0513a3:3675_9": "paccekabuddhe paṭipāṭiyā nisīdāpetvā paṇṇapuṭena udakaṃ āharitvā dakkhiṇodakaṃ pātetvā",
  "atk-s0513a3:3675_10": "catūsu pattesu cattāro kummāsapiṇḍe patiṭṭhāpetvā vanditvā “bhante, etesaṃ nissandena",
  "atk-s0513a3:3675_11": "daliddagehe nibbatti nāma mā hotu, sabbaññutaññāṇappaṭivedhassa paccayo hotū”ti āha.",
  "atk-s0513a3:3675_12": "Paccekabuddhā paribhuñjiṃsu, paribhogāvasāne anumodanaṃ katvā uppatitvā nandamūlakapabbhārameva agamaṃsu.",
  "atk-s0513a3:3676_0": "Bodhisatto añjaliṃ paggayha paccekabuddhagataṃ pītiṃ gahetvā tesu cakkhupathaṃ atītesu",
  "atk-s0513a3:3676_1": "attano kammantaṃ gantvā yāvatāyukaṃ dānaṃ anussaritvā kālaṃ katvā tassa phalena bārāṇasirañño",
  "atk-s0513a3:3676_2": "aggamahesiyā kucchimhi nibbatti, brahmadattakumārotissa nāmaṃ akaṃsu. So attano padasā",
  "atk-s0513a3:3676_3": "gamanakālato paṭṭhāya “ahaṃ imasmiṃyeva nagare bhatako hutvā kammantaṃ gacchanto",
  "atk-s0513a3:3676_4": "paccekabuddhānaṃ cattāro kummāsapiṇḍe datvā tassa dānassa phalena idha nibbatto”ti",
  "atk-s0513a3:3676_5": "pasannādāse mukhanimittaṃ viya sabbaṃ purimajātikiriyaṃ jātissarañāṇena pākaṭaṃ katvā",
  "atk-s0513a3:3676_6": "passi. So vayappatto takkasilāyaṃ gantvā sabbasippāni uggaṇhitvā paccāgantvā sikkhitasippaṃ",
  "atk-s0513a3:3676_7": "pitu dassetvā tuṭṭhena pitarā oparajje patiṭṭhāpito, aparabhāge pitu accayena rajje",
  "atk-s0513a3:3676_8": "patiṭṭhāsi. Athassa uttamarūpadharaṃ kosalarañño dhītaraṃ ānetvā aggamahesiṃ akaṃsu,",
  "atk-s0513a3:3676_9": "chattamaṅgaladivase panassa sakalanagaraṃ devanagaraṃ viya alaṅkariṃsu.",
  "atk-s0513a3:3677_0": "So nagaraṃ padakkhiṇaṃ katvā alaṅkatapāsādaṃ abhiruhitvā mahātalamajjhe samussitasetacchattaṃ",
  "atk-s0513a3:3677_1": "pallaṅkaṃ abhiruyha nisinno parivāretvā ṭhite ekato amacce, ekato brāhmaṇagahapatiādayo",
  "atk-s0513a3:3677_2": "nānāvibhave sirivilāsasamujjale, ekato nānāvidhapaṇṇākārahatthe nāgaramanusse, ekato",
  "atk-s0513a3:3677_3": "alaṅkatadevaccharasaṅghaṃ viya soḷasasahassasaṅkhaṃ nāṭakitthigaṇanti imaṃ atimanoramaṃ",
  "atk-s0513a3:3677_4": "sirivibhavaṃ olokento attano pubbakammaṃ anussaritvā “idaṃ suvaṇṇapiṇḍikaṃ kañcanamālaṃ",
  "atk-s0513a3:3677_5": "setacchattaṃ, imāni ca anekasahassāni hatthivāhanaassavāhanarathavāhanāni, maṇimuttādipūritā",
  "atk-s0513a3:3677_6": "sāragabbhā, nānāvidhadhaññapūritā mahāpathavī, devaccharapaṭibhāgā nāriyo cāti sabbopesa",
  "atk-s0513a3:3677_7": "mayhaṃ sirivibhavo na aññassa santako, catunnaṃ paccekabuddhānaṃ dinnassa catukummāsapiṇḍadānasseva",
  "atk-s0513a3:3677_8": "santako, te nissāya mayā esa laddho”ti paccekabuddhānaṃ guṇaṃ anussaritvā attano",
  "atk-s0513a3:3677_9": "kammaṃ pākaṭaṃ akāsi. Tassa taṃ anussarantassa sakalasarīraṃ pītiyā pūri. So pītiyā",
  "atk-s0513a3:3677_10": "temitahadayo mahājanassa majjhe udānagītaṃ gāyanto dve gāthā abhāsi –",
  "atk-s0513a3:3678": "142.",
  "atk-s0513a3:3679": "“Na kiratthi anomadassisu, pāricariyā buddhesu appikā;",
  "atk-s0513a3:3680": "Sukkhāya aloṇikāya ca, passa phalaṃ kummāsapiṇḍiyā.",
  "atk-s0513a3:3681": "143.",
  "atk-s0513a3:3682": "“Hatthigavāssā cime bahū, dhanadhaññaṃ pathavī ca kevalā;",
  "atk-s0513a3:3683": "Nāriyo cimā accharūpamā, passa phalaṃ kummāsapiṇḍiyā”ti.",
  "atk-s0513a3:3684_0": "Tattha anomadassisūti anomassa alāmakassa paccekabodhiñāṇassa diṭṭhattā paccekabuddhā",
  "atk-s0513a3:3684_1": "anomadassino nāma. Pāricariyāti abhivādanapaccuṭṭhānañjalikammādibhedā sāmīcikiriyāpi,",
  "atk-s0513a3:3684_2": "sampatte disvā attano santakaṃ appaṃ vā bahuṃ vā lūkhaṃ vā paṇītaṃ vā deyyadhammaṃ",
  "atk-s0513a3:3684_3": "cittaṃ pasādetvā guṇaṃ sallakkhetvā tisso cetanā visodhetvā phalaṃ saddahitvā pariccajanakiriyāpi.",
  "atk-s0513a3:3684_4": "Buddhesūti paccekabuddhesu. Appikāti mandā parittā nāma natthi kira. Sukkhāyāti nisnehāya.",
  "atk-s0513a3:3684_5": "Aloṇikāyāti phāṇitavirahitāya. Nipphāṇitattā hi sā “aloṇikā”ti vuttā. Kummāsapiṇḍiyāti",
  "atk-s0513a3:3684_6": "cattāro kummāsapiṇḍe ekato katvā gahitaṃ kummāsaṃ sandhāya evamāha. Guṇavantānaṃ",
  "atk-s0513a3:3684_7": "samaṇabrāhmaṇānaṃ guṇaṃ sallakkhetvā cittaṃ pasādetvā phaluppattiṃ pāṭikaṅkhamānānaṃ",
  "atk-s0513a3:3684_8": "tisso cetanā visodhetvā dinnapadakkhiṇā appikā nāma natthi, nibbattanibbattaṭṭhāne",
  "atk-s0513a3:3684_9": "mahāsampattimeva detīti vuttaṃ hoti. Hoti cettha –",
  "atk-s0513a3:3685": "“Natthi citte pasannamhi, appikā nāma dakkhiṇā;",
  "atk-s0513a3:3686": "Tathāgate vā sambuddhe, atha vā tassa sāvake.",
  "atk-s0513a3:3687": "“Tiṭṭhante nibbute cāpi, same citte samaṃ phalaṃ;",
  "atk-s0513a3:3688": "Cetopaṇidhihetu hi, sattā gacchanti suggati”nti. ;",
  "atk-s0513a3:3689": "Imassa panatthassa dīpanatthāya –",
  "atk-s0513a3:3690": "“Khīrodanaṃ ahamadāsiṃ, bhikkhuno piṇḍāya carantassa; ;",
  "atk-s0513a3:3691": "Tassā me passa vimānaṃ, accharā kāmavaṇṇinīhamasmi. ;",
  "atk-s0513a3:3692": "“Accharāsahassassāhaṃ, pavarā passa puññānaṃ vipākaṃ;",
  "atk-s0513a3:3693": "Tena metādiso vaṇṇo, tena me idha mijjhati.",
  "atk-s0513a3:3694": "“Uppajjanti ca me bhogā, ye keci manaso piyā;",
  "atk-s0513a3:3695": "Tenamhi evaṃ jalitānubhāvā, vaṇṇo ca me sabbadisā pabhāsatī”ti. –",
  "atk-s0513a3:3696": "Evamādīni vimānavatthūni āharitabbāni.",
  "atk-s0513a3:3697_0": "Dhanadhaññanti muttādidhanañca satta dhaññāni ca. Pathavī ca kevalāti sakalā cesā",
  "atk-s0513a3:3697_1": "mahāpathavīti sakalapathaviṃ hatthagataṃ maññamāno vadati. Passa phalaṃ kummāsapiṇḍiyāti",
  "atk-s0513a3:3697_2": "attano dānaphalaṃ attanāva dassento evamāha. Dānaphalaṃ kira bodhisattā ca sabbaññubuddhāyeva",
  "atk-s0513a3:3697_3": "ca jānanti. Teneva satthā itivuttake suttantaṃ kathento –",
  "atk-s0513a3:3698_0": "“Evañce, bhikkhave, sattā jāneyyuṃ dānasaṃvibhāgassa vipākaṃ, yathāhaṃ jānāmi, na",
  "atk-s0513a3:3698_1": "adatvā bhuñjeyyuṃ, na ca nesaṃ maccheramalaṃ cittaṃ pariyādāya tiṭṭheyya. Yopi nesaṃ",
  "atk-s0513a3:3698_2": "assa carimo ālopo carimaṃ kabaḷaṃ, tatopi na asaṃvibhajitvā bhuñjeyyuṃ, sace nesaṃ",
  "atk-s0513a3:3698_3": "paṭiggāhakā assu. Yasmā ca kho, bhikkhave, sattā na evaṃ jānanti dānasaṃvibhāgassa",
  "atk-s0513a3:3698_4": "vipākaṃ, yathāhaṃ jānāmi, tasmā adatvā bhuñjanti, maccheramalañca nesaṃ cittaṃ pariyādāya tiṭṭhatī”ti.",
  "atk-s0513a3:3699_0": "Bodhisattopi attano chattamaṅgaladivase sañjātapītipāmojjo imāhi dvīhi gāthāhi udānagītaṃ",
  "atk-s0513a3:3699_1": "gāyi. Tato paṭṭhāya “rañño piyagīta”nti bodhisattassa nāṭakitthiyo ca sesanāṭakagandhabbādayopi",
  "atk-s0513a3:3699_2": "ca antepurajanopi antonagaravāsinopi bahinagaravāsinopi pānāgāresupi amaccamaṇḍalesupi",
  "atk-s0513a3:3699_3": "“amhākaṃ rañño piyagīta”nti tadeva gītaṃ gāyanti. Evaṃ addhāne gate aggamahesī tassa",
  "atk-s0513a3:3699_4": "gītassa atthaṃ jānitukāmā ahosi, mahāsattaṃ pana pucchituṃ na visahati. Athassā ekasmiṃ",
  "atk-s0513a3:3699_5": "guṇe pasīditvā ekadivasaṃ rājā “bhadde, varaṃ te dassāmi, varaṃ gaṇhāhī”ti āha. “Sādhu,",
  "atk-s0513a3:3699_6": "deva, gaṇhāmī”ti. “Hatthiassādīsu te kiṃ dammī”ti? “Deva, tumhe nissāya mayhaṃ na",
  "atk-s0513a3:3699_7": "kiñci natthi, na me etehi attho, sace pana dātukāmāttha, tumhākaṃ gītassa atthaṃ",
  "atk-s0513a3:3699_8": "kathetvā dethā”ti. “Bhadde, ko te iminā varena attho, aññaṃ gaṇhāhī”ti. “Deva, aññena",
  "atk-s0513a3:3699_9": "me attho natthi, etadeva gaṇhāmī”ti. “Sādhu bhadde, kathessāmi, tuyhaṃ pana ekikāya",
  "atk-s0513a3:3699_10": "raho na kathessāmi, dvādasayojanikāya bārāṇasiyā bheriṃ carāpetvā rājadvāre ratanamaṇḍapaṃ",
  "atk-s0513a3:3699_11": "kāretvā ratanapallaṅkaṃ paññāpetvā amaccabrāhmaṇādīhi ca nāgarehi ceva soḷasahi itthisahassehi",
  "atk-s0513a3:3699_12": "ca parivuto tesaṃ majjhe ratanapallaṅke nisīditvā kathessāmī”ti. Sā “sādhu, devā”ti sampaṭicchi.",
  "atk-s0513a3:3700_0": "Rājā tathā kāretvā amaragaṇaparivuto sakko devarājā viya mahājanakāyaparivuto ratanapallaṅke",
  "atk-s0513a3:3700_1": "nisīdi. Devīpi sabbālaṅkārapaṭimaṇḍitā kañcanabhaddapīṭhaṃ attharitvā ekamante akkhikoṭiyā",
  "atk-s0513a3:3700_2": "oloketvā tathārūpe ṭhāne nisīditvā “deva, tumhākaṃ tussitvā gāyanamaṅgalagītassa",
  "atk-s0513a3:3700_3": "tāva me atthaṃ gaganatale puṇṇacandaṃ uṭṭhāpento viya pākaṭaṃ katvā kathethā”ti vatvā tatiyaṃ gāthamāha –",
  "atk-s0513a3:3701": "144.",
  "atk-s0513a3:3702": "“Abhikkhaṇaṃ rājakuñjara, gāthā bhāsasi kosalādhipa;",
  "atk-s0513a3:3703": "Pucchāmi taṃ raṭṭhavaḍḍhana, bāḷhaṃ pītimano pabhāsasī”ti.",
  "atk-s0513a3:3704_0": "Tattha kosalādhipāti na so kosalaraṭṭhādhipo, kusale pana dhamme adhipatiṃ katvā",
  "atk-s0513a3:3704_1": "viharati, tena naṃ ālapantī evamāha, kusalādhipa kusalajjhāsayāti attho. Bāḷhaṃ pītimano",
  "atk-s0513a3:3704_2": "pabhāsasīti ativiya pītiyuttacitto hutvā bhāsasi, tasmā kathetha tāva me etāsaṃ gāthānaṃ atthanti.",
  "atk-s0513a3:3705": "Athassa gāthānamatthaṃ āvi karonto mahāsatto catasso gāthā abhāsi –",
  "atk-s0513a3:3706": "145.",
  "atk-s0513a3:3707": "“Imasmiṃyeva nagare, kule aññatare ahuṃ;",
  "atk-s0513a3:3708": "Parakammakaro āsiṃ, bhatako sīlasaṃvuto.",
  "atk-s0513a3:3709": "146.",
  "atk-s0513a3:3710": "“Kammāya nikkhamantohaṃ, caturo samaṇeddasaṃ;",
  "atk-s0513a3:3711": "Ācārasīlasampanne, sītibhūte anāsave.",
  "atk-s0513a3:3712": "147.",
  "atk-s0513a3:3713": "“Tesu cittaṃ pasādetvā, nisīdetvā paṇṇasanthate;",
  "atk-s0513a3:3714": "Adaṃ buddhānaṃ kummāsaṃ, pasanno sehi pāṇibhi.",
  "atk-s0513a3:3715": "148.",
  "atk-s0513a3:3716": "“Tassa kammassa kusalassa, idaṃ me edisaṃ phalaṃ;",
  "atk-s0513a3:3717": "Anubhomi idaṃ rajjaṃ, phītaṃ dharaṇimuttama”nti.",
  "atk-s0513a3:3718_0": "Tattha kule aññatareti nāmena vā gottena vā apākaṭe ekasmiṃyeva kule. Ahunti nibbattiṃ.",
  "atk-s0513a3:3718_1": "Parakammakaro āsinti tasmiṃ kule jātovāhaṃ daliddatāya parassa kammaṃ katvā jīvikaṃ",
  "atk-s0513a3:3718_2": "kappento parakammakaro āsiṃ. Bhatakoti paravetanabhato. Sīlasaṃvutoti pañcasīlasaṃvare",
  "atk-s0513a3:3718_3": "ṭhito, bhatiyā jīvantopi dussīlyaṃ pahāya sīlasampannova ahosinti dīpeti. Kammāya",
  "atk-s0513a3:3718_4": "nikkhamantohanti taṃ divasaṃ kattabbakiccassa karaṇatthāya nikkhanto ahaṃ. Caturo",
  "atk-s0513a3:3718_5": "samaṇeddasanti bhadde, ahaṃ nagarā nikkhamma mahāmaggaṃ āruyha attano kammabhūmiṃ",
  "atk-s0513a3:3718_6": "gacchanto bhikkhāya bārāṇasinagaraṃ pavisante samitapāpe cattāro pabbajite addasaṃ.",
  "atk-s0513a3:3718_7": "Ācārasīlasampanneti ekavīsatiyā anesanāhi jīvikakappanaṃ anācāro nāma, tassa paṭipakkhena",
  "atk-s0513a3:3718_8": "ācārena ceva maggaphalehi āgatena sīlena ca samannāgate. Sītibhūteti rāgādipariḷāhavūpasamena",
  "atk-s0513a3:3718_9": "ceva ekādasaagginibbāpanena ca sītibhāvappatte. Anāsaveti kāmāsavādivirahite. Nisīdetvāti",
  "atk-s0513a3:3718_10": "vālikāsanānaṃ upari santhate paṇṇasanthare nisīdāpetvā. Santharo hi idha santhatoti",
  "atk-s0513a3:3718_11": "vutto. Adanti nesaṃ udakaṃ datvā sakkaccaṃ sakehi hatthehi kummāsaṃ adāsiṃ. Kusalassāti",
  "atk-s0513a3:3718_12": "ārogyānavajjaṭṭhena kusalassa. Phalanti tassa nissandaphalaṃ. Phītanti sabbasampattiphullitaṃ.",
  "atk-s0513a3:3719_0": "Evañca mahāsattassa attano kammaphalaṃ vitthāretvā kathentassa sutvā devī pasannamanā",
  "atk-s0513a3:3719_1": "“sace, mahārāja, evaṃ paccakkhato dānaphalaṃ jānātha, ito dāni paṭṭhāya ekaṃ bhattapiṇḍaṃ",
  "atk-s0513a3:3719_2": "labhitvā dhammikasamaṇabrāhmaṇānaṃ datvāva paribhuñjeyyāthā”ti bodhisattassa thutiṃ karontī –",
  "atk-s0513a3:3720": "149.",
  "atk-s0513a3:3721": "“Dadaṃ bhuñja mā ca pamādo, cakkaṃ vattaya kosalādhipa;",
  "atk-s0513a3:3722": "Mā rāja adhammiko ahu, dhammaṃ pālaya kosalādhipā”ti. – imaṃ gāthamāha;",
  "atk-s0513a3:3723_0": "Tattha dadaṃ bhuñjāti aññesaṃ datvāva attanā bhuñja. Mā ca pamādoti dānādīsu puññesu",
  "atk-s0513a3:3723_1": "mā pamajji. Cakkaṃ vattaya kosalādhipāti kusalajjhāsaya, mahārāja, patirūpadesavāsādikaṃ",
  "atk-s0513a3:3723_2": "catubbidhaṃ dhammacakkaṃ pavattehi. Pakatiratho hi dvīhi cakkehi gacchati, ayaṃ pana",
  "atk-s0513a3:3723_3": "kāyo imehi catūhi cakkehi devalokaṃ gacchati, tena te “dhammacakka”nti saṅkhyaṃ gatā,",
  "atk-s0513a3:3723_4": "taṃ tvaṃ cakkaṃ pavattehi. Adhammikoti yathā aññe chandāgatiṃ gacchantā lokaṃ ucchuyante",
  "atk-s0513a3:3723_5": "pīḷetvā viya dhanameva saṃkaḍḍhantā adhammikā honti, tathā tvaṃ mā adhammiko ahu. Dhammaṃ pālayāti –",
  "atk-s0513a3:3724": "“Dānaṃ sīlaṃ pariccāgaṃ, ajjavaṃ maddavaṃ tapaṃ;",
  "atk-s0513a3:3725": "Akkodhaṃ avihiṃsañca, khantiñca avirodhana”nti. –",
  "atk-s0513a3:3726": "Imaṃ pana dasavidhaṃ rājadhammameva pālaya rakkha, mā pariccaji.",
  "atk-s0513a3:3727": "Mahāsatto tassā vacanaṃ sampaṭicchanto –",
  "atk-s0513a3:3728": "150.",
  "atk-s0513a3:3729": "“Sohaṃ tadeva punappunaṃ, vaṭumaṃ ācarissāmi sobhane;",
  "atk-s0513a3:3730": "Ariyācaritaṃ sukosale, arahanto me manāpāva passitu”nti. – gāthamāha;",
  "atk-s0513a3:3731_0": "Tattha vaṭumanti maggaṃ. Ariyācaritanti ariyehi buddhādīhi āciṇṇaṃ. Sukosaleti sobhane",
  "atk-s0513a3:3731_1": "kosalarañño dhīteti attho. Arahantoti kilesehi ārakattā, arānañca arīnañca hatattā,",
  "atk-s0513a3:3731_2": "paccayānaṃ arahattā evaṃladdhanāmā paccekabuddhā. Idaṃ vuttaṃ hoti – bhadde, kosalarājadhīte",
  "atk-s0513a3:3731_3": "so ahaṃ “dānaṃ me dinna”nti tittiṃ akatvā punappunaṃ tadeva ariyācaritaṃ dānamaggaṃ",
  "atk-s0513a3:3731_4": "ācarissāmi. Mayhañhi aggadakkhiṇeyyattā arahanto manāpadassanā, cīvarādīni dātukāmatāya",
  "atk-s0513a3:3731_5": "teyeva passituṃ icchāmīti.",
  "atk-s0513a3:3732_0": "Evañca pana vatvā rājā deviyā sampattiṃ oloketvā “bhadde, mayā tāva purimabhave attano",
  "atk-s0513a3:3732_1": "kusalakammaṃ vitthāretvā kathitaṃ, imāsaṃ pana nārīnaṃ majjhe rūpena vā līḷāvilāsena",
  "atk-s0513a3:3732_2": "vā tayā sadisī ekāpi natthi, sā tvaṃ kiṃ kammaṃ katvā imaṃ sampattiṃ paṭilabhī”ti",
  "atk-s0513a3:3732_3": "pucchanto puna gāthamāha –",
  "atk-s0513a3:3733": "151.",
  "atk-s0513a3:3734": "“Devī viya accharūpamā, majjhe nārigaṇassa sobhasi;",
  "atk-s0513a3:3735": "Kiṃ kammamakāsi bhaddakaṃ, kenāsi vaṇṇavatī sukosale”ti.",
  "atk-s0513a3:3736_0": "Tassattho – bhadde sukosale kosalarañño sudhīte tvaṃ rūpasampattiyā accharūpamā tidasapure",
  "atk-s0513a3:3736_1": "sakkassa devarañño aññatarā devadhītā viya imassa nārīgaṇassa majjhe sobhasi, pubbe",
  "atk-s0513a3:3736_2": "kiṃ nāma bhaddakaṃ kalyāṇakammaṃ akāsi, kenāsi kāraṇena evaṃ vaṇṇavatī jātāti.",
  "atk-s0513a3:3737": "Athassa sā purimabhave kalyāṇakammaṃ kathentī sesagāthādvayamāha –",
  "atk-s0513a3:3738": "152.",
  "atk-s0513a3:3739": "“Ambaṭṭhakulassa khattiya, dāsyāhaṃ parapesiyā ahuṃ;",
  "atk-s0513a3:3740": "Saññatā ca dhammajīvinī, sīlavatī ca apāpadassanā.",
  "atk-s0513a3:3741": "153.",
  "atk-s0513a3:3742": "“Uddhaṭabhattaṃ ahaṃ tadā, caramānassa adāsiṃ bhikkhuno;",
  "atk-s0513a3:3743": "Vittā sumanā sayaṃ ahaṃ, tassa kammassa phalaṃ mamedisa”nti.",
  "atk-s0513a3:3744": "Sāpi kira jātissarāva ahosi, tasmā attano jātissarañāṇena paricchinditvāva kathesi.",
  "atk-s0513a3:3745_0": "Tattha ambaṭṭhakulassāti kuṭumbiyakulassa. Dāsyāhanti dāsī ahaṃ, “dāsāha”ntipi pāṭho.",
  "atk-s0513a3:3745_1": "Parapesiyāti parehi tassa tassa kiccassa karaṇatthāya pesitabbā pesanakārikā. Saññatāti",
  "atk-s0513a3:3745_2": "dāsiyo nāma dussīlā honti, ahaṃ pana tīhi dvārehi saññatā sīlasampannā. Dhammajīvinīti",
  "atk-s0513a3:3745_3": "paravañcanādīni akatvā dhammena samena pavattitajīvikā. Sīlavatīti ācārasampannā",
  "atk-s0513a3:3745_4": "guṇavatī. Apāpadassanāti kalyāṇadassanā piyadhammā.",
  "atk-s0513a3:3746_0": "Uddhaṭabhattanti attano pattakoṭṭhāsavasena uddharitvā laddhabhāgabhattaṃ. Bhikkhunoti",
  "atk-s0513a3:3746_1": "bhinnakilesassa paccekabuddhassa. Vittā sumanāti tuṭṭhā somanassajātā kammaphalaṃ",
  "atk-s0513a3:3746_2": "saddahantī. Tassa kammassāti tassa ekabhikkhādānakammassa. Idaṃ vuttaṃ hoti – ahaṃ,",
  "atk-s0513a3:3746_3": "mahārāja, pubbe sāvatthiyaṃ aññatarassa kuṭumbiyakulassa dāsī hutvā attano laddhabhāgabhattaṃ",
  "atk-s0513a3:3746_4": "ādāya nikkhamantī ekaṃ paccekabuddhaṃ piṇḍāya carantaṃ disvā attano taṇhaṃ milāpetvā",
  "atk-s0513a3:3746_5": "saññatādiguṇasampannā kammaphalaṃ saddahantī tassa taṃ bhattaṃ adāsiṃ, sāhaṃ yāvatāyukaṃ",
  "atk-s0513a3:3746_6": "ṭhatvā kālaṃ katvā tattha sāvatthiyaṃ kosalarañño aggamahesiyā kucchimhi nibbattitvā",
  "atk-s0513a3:3746_7": "idāni tava pāde paricaramānā evarūpaṃ sampattiṃ anubhavāmi, tassa mama kammassa idamīdisaṃ",
  "atk-s0513a3:3746_8": "phalanti. Tattha guṇasampannānaṃ dinnadānassa mahapphalabhāvadassanatthaṃ –",
  "atk-s0513a3:3747": "“Aggato ve pasannāna”nti ca.",
  "atk-s0513a3:3748": "“Esa devamanussānaṃ, sabbakāmadado nidhī”ti ca. –",
  "atk-s0513a3:3749": "Ādigāthā vitthāretabbā.",
  "atk-s0513a3:3750_0": "Iti te ubhopi attano purimakammaṃ vitthārato kathetvā tato paṭṭhāya catūsu nagaradvāresu",
  "atk-s0513a3:3750_1": "nagaramajjhe nivesanadvāreti cha dānasālāyo kāretvā sakalajambudīpaṃ unnaṅgalaṃ katvā",
  "atk-s0513a3:3750_2": "mahādānaṃ pavattetvā sīlaṃ rakkhitvā uposathakammaṃ katvā jīvitapariyosāne saggaparāyaṇā ahesuṃ.",
  "atk-s0513a3:3751": "Satthā imaṃ dhammadesanaṃ āharitvā jātakaṃ samodhānesi – “tadā devī rāhulamātā ahosi, rājā pana ahameva ahosi”nti.",
  "atk-s0513a3:3752": "Kummāsapiṇḍijātakavaṇṇanā dasamā.",
  "atk-s0513a3:3754": "[416] 11. Parantapajātakavaṇṇanā",
  "atk-s0513a3:3755_0": "Āgamissati me pāpanti idaṃ satthā veḷuvane viharanto devadattassa vadhāya parisakkanaṃ",
  "atk-s0513a3:3755_1": "ārabbha kathesi. Tadā hi dhammasabhāyaṃ kathaṃ samuṭṭhāpesuṃ “āvuso, devadatto tathāgatassa",
  "atk-s0513a3:3755_2": "māraṇatthameva parisakkati, dhanuggahe payojesi, silaṃ pavijjhi, nāḷāgiriṃ vissajjāpesi,",
  "atk-s0513a3:3755_3": "tathāgatassa vināsatthameva upāyaṃ karotī”ti. Satthā āgantvā “kāya nuttha, bhikkhave,",
  "atk-s0513a3:3755_4": "etarahi kathāya sannisinnā”ti pucchitvā “imāya nāmā”ti vutte “na, bhikkhave, idāneva,",
  "atk-s0513a3:3755_5": "pubbepesa mama vadhāya parisakki, tāsamattampi pana kātuṃ asakkonto attanāva dukkhaṃ",
  "atk-s0513a3:3755_6": "anubhosī”ti vatvā atītaṃ āhari.",
  "atk-s0513a3:3756_0": "Atīte bārāṇasiyaṃ brahmadatte rajjaṃ kārente bodhisatto tassa aggamahesiyā kucchimhi",
  "atk-s0513a3:3756_1": "nibbattitvā vayappatto takkasilāyaṃ sabbasippāni sikkhi, sabbarutajānanamantaṃ uggaṇhi.",
  "atk-s0513a3:3756_2": "So ācariyassa anuyogaṃ datvā bārāṇasiṃ paccāgacchi, pitā taṃ oparajje ṭhapesi. Kiñcāpi",
  "atk-s0513a3:3756_3": "oparajje ṭhapeti, mārāpetukāmo pana naṃ hutvā daṭṭhumpi na icchi. Athekā siṅgālī",
  "atk-s0513a3:3756_4": "dve potake gahetvā rattiṃ manussesu paṭisallīnesu niddhamanena nagaraṃ pāvisi. Bodhisattassa",
  "atk-s0513a3:3756_5": "ca pāsāde sayanagabbhassa avidūre ekā sālā atthi, tattheko addhikamanusso upāhanā",
  "atk-s0513a3:3756_6": "omuñcitvā pādamūle bhūmiyaṃ ṭhapetvā ekasmiṃ phalake nipajji, na tāva niddāyati.",
  "atk-s0513a3:3756_7": "Tadā siṅgāliyā potakā chātā viraviṃsu. Atha tesaṃ mātā “tātā, mā saddaṃ karittha,",
  "atk-s0513a3:3756_8": "etissā sālāya eko manusso upāhanā omuñcitvā bhūmiyaṃ ṭhapetvā phalake nipanno na",
  "atk-s0513a3:3756_9": "tāva niddāyati, etassa niddāyanakāle etā upāhanā āharitvā tumhe khādāpessāmī”ti attano",
  "atk-s0513a3:3756_10": "bhāsāya āha. Bodhisatto mantānubhāvena tassā bhāsaṃ jānitvā sayanagabbhā nikkhamma",
  "atk-s0513a3:3756_11": "vātapānaṃ vivaritvā “ko etthā”ti āha. “Ahaṃ, deva, addhikamanusso”ti. “Upāhanā te",
  "atk-s0513a3:3756_12": "kuhi”nti? “Bhūmiyaṃ, devā”ti. “Ukkhitvā olambetvā ṭhapehī”ti. Taṃ sutvā siṅgālī bodhisattassa kujjhi.",
  "atk-s0513a3:3757_0": "Puna ekadivasaṃ sā tatheva nagaraṃ pāvisi. Tadā ceko mattamanusso “pānīyaṃ pivissāmī”ti",
  "atk-s0513a3:3757_1": "pokkharaṇiṃ otaranto patitvā nimuggo nirassāso mari. Nivatthā panassa dve sāṭakā",
  "atk-s0513a3:3757_2": "nivāsanantare kahāpaṇasahassaṃ aṅguliyā ca muddikā atthi. Tadāpi sā puttake “chātamhā,",
  "atk-s0513a3:3757_3": "ammā”ti viravante “tātā, mā saddaṃ karittha, etissā pokkharaṇiyā manusso mato, tassa",
  "atk-s0513a3:3757_4": "idañcidañca atthi, so pana maritvā sopāneyeva nipanno, tumhe etaṃ manussaṃ khādāpessāmī”ti",
  "atk-s0513a3:3757_5": "āha. Bodhisatto taṃ sutvā vātapānaṃ vivaritvā “sālāya ko atthī”ti vatvā ekenuṭṭhāya",
  "atk-s0513a3:3757_6": "“ahaṃ, devā”ti vutte “gaccha etissā pokkharaṇiyā matamanussassa sāṭake ca kahāpaṇasahassañca",
  "atk-s0513a3:3757_7": "aṅgulimuddikañca gahetvā sarīramassa yathā na uṭṭhahati, evaṃ udake osīdāpehī”ti",
  "atk-s0513a3:3757_8": "āha. So tathā akāsi. Sā punapi kujjhitvā “purimadivase tāva me puttakānaṃ upāhanā",
  "atk-s0513a3:3757_9": "khādituṃ na adāsi, ajja matamanussaṃ khādituṃ na deti, hotu, ito dāni tatiyadivase",
  "atk-s0513a3:3757_10": "eko sapattarājā āgantvā nagaraṃ parikkhipissati. Atha naṃ pitā yuddhatthāya pesessati,",
  "atk-s0513a3:3757_11": "tatra te sīsaṃ chindissanti, atha te galalohitaṃ pivitvā veraṃ muñcissāmi. Tvaṃ mayā",
  "atk-s0513a3:3757_12": "saddhiṃ veraṃ bandhasi, jānissāmī”ti viravitvā bodhisattaṃ tajjetvā puttake gahetvā nikkhamati.",
  "atk-s0513a3:3758_0": "Tatiyadivase eko sapattarājā āgantvā nagaraṃ parivāresi. Rājā bodhisattaṃ “gaccha,",
  "atk-s0513a3:3758_1": "tāta, tena saddhiṃ yujjhā”ti āha. “Mayā, deva, ekaṃ diṭṭhaṃ atthi, gantuṃ na visahāmi,",
  "atk-s0513a3:3758_2": "jīvitantarāyaṃ bhāyāmī”ti. “Mayhaṃ tayi mate vā amate vā kiṃ, gacchāheva tva”nti?",
  "atk-s0513a3:3758_3": "So “sādhu, devā”ti mahāsatto parisaṃ gahetvā sapattarañño ṭhitadvārena anikkhamitvā",
  "atk-s0513a3:3758_4": "aññaṃ dvāraṃ vivaritvā nikkhami. Tasmiṃ gacchante sakalanagaraṃ tucchaṃ viya ahosi.",
  "atk-s0513a3:3758_5": "Sabbe teneva saddhiṃ nikkhamiṃsu. So ekasmiṃ sabhāgaṭṭhāne khandhāvāraṃ nivāsetvā",
  "atk-s0513a3:3758_6": "acchi. Rājā cintesi “uparājā nagaraṃ tucchaṃ katvā balaṃ gahetvā palāyi, sapattarājāpi",
  "atk-s0513a3:3758_7": "nagaraṃ parivāretvā ṭhito, idāni mayhaṃ jīvitaṃ natthī”ti. So “jīvitaṃ rakkhissāmī”ti",
  "atk-s0513a3:3758_8": "deviñca purohitañca parantapaṃ nāmekaṃ pādamūlikañca dāsaṃ gahetvā rattibhāge aññātakavesena",
  "atk-s0513a3:3758_9": "palāyitvā araññaṃ pāvisi. Bodhisatto tassa palātabhāvaṃ ñatvā nagaraṃ pavisitvā yuddhaṃ",
  "atk-s0513a3:3758_10": "katvā sapattaṃ palāpetvā rajjaṃ gaṇhi. Pitāpissa ekasmiṃ nadītīre paṇṇasālaṃ kāretvā",
  "atk-s0513a3:3758_11": "phalāphalena yāpento vasi. Rājā ca purohito ca phalāphalatthāya gacchanti. Parantapadāso",
  "atk-s0513a3:3758_12": "deviyā saddhiṃ paṇṇasālāyameva hoti. Tatrāpi rājānaṃ paṭicca deviyā kucchismiṃ gabbho",
  "atk-s0513a3:3758_13": "patiṭṭhāsi. Sā abhiṇhasaṃsaggavasena parantapena saddhiṃ aticari. Sā ekadivasaṃ parantapaṃ",
  "atk-s0513a3:3758_14": "āha “raññā ñāte neva tava, na mayhaṃ jīvitaṃ atthi, tasmā mārehi na”nti. “Kathaṃ",
  "atk-s0513a3:3758_15": "māremī”ti? Esa taṃ khaggañca nhānasāṭakañca gāhāpetvā nhāyituṃ gacchati, tatrassa",
  "atk-s0513a3:3758_16": "nhānaṭṭhāne pamādaṃ ñatvā khaggena sīsaṃ chinditvā sarīraṃ khaṇḍākhaṇḍikaṃ katvā",
  "atk-s0513a3:3758_17": "bhūmiyaṃ nikhaṇāhīti. So “sādhū”ti sampaṭicchi.",
  "atk-s0513a3:3759_0": "Athekadivasaṃ purohitoyeva phalāphalatthāya gantvā avidūre rañño nhānatitthasāmante",
  "atk-s0513a3:3759_1": "ekaṃ rukkhaṃ āruyha phalāphalaṃ gaṇhāti. Rājā “nhāyissāmī”ti parantapaṃ khaggañca",
  "atk-s0513a3:3759_2": "nhānasāṭakañca gāhāpetvā nadītīraṃ agamāsi. Tattha naṃ nhānakāle pamādamāpannaṃ “māressāmī”ti",
  "atk-s0513a3:3759_3": "parantapo gīvāya gahetvā khaggaṃ ukkhipi. So maraṇabhayena viravi. Purohito taṃ saddaṃ",
  "atk-s0513a3:3759_4": "sutvā olokento parantapaṃ rājānaṃ mārentaṃ disvā bhītatasito sākhaṃ vissajjetvā rukkhato",
  "atk-s0513a3:3759_5": "oruyha ekaṃ gumbaṃ pavisitvā nilīyi. Parantapo tassa sākhāvissajjanasaddaṃ sutvā",
  "atk-s0513a3:3759_6": "rājānaṃ māretvā bhūmiyaṃ khaṇitvā “imasmiṃ ṭhāne sākhāvissajjanasaddo ahosi, ko nu",
  "atk-s0513a3:3759_7": "kho etthā”ti vicinanto kañci adisvā nhatvā gato. Tassa gatakāle purohito nisinnaṭṭhānā",
  "atk-s0513a3:3759_8": "nikkhamitvā rañño sarīraṃ khaṇḍākhaṇḍikaṃ chinditvā āvāṭe nikhātabhāvaṃ ñatvā nhatvā",
  "atk-s0513a3:3759_9": "attano vadhabhayena andhavesaṃ gahetvā paṇṇasālaṃ agamāsi. Taṃ disvā parantapo “kiṃ",
  "atk-s0513a3:3759_10": "te, brāhmaṇa, kata”nti āha. So ajānanto viya “deva, akkhīni me nāsetvā āgatomhi,",
  "atk-s0513a3:3759_11": "ussannāsīvise araññe ekasmiṃ vammikapasse aṭṭhāsiṃ, tatrekena āsīvisena nāsavāto",
  "atk-s0513a3:3759_12": "vissaṭṭho me bhavissatī”ti āha. Parantapo “na maṃ sañjānāti, ‘devā’ti vadati, samassāsessāmi",
  "atk-s0513a3:3759_13": "na”nti cintetvā “brāhmaṇa, mā cintayi, ahaṃ taṃ paṭijaggissāmī”ti assāsetvā phalāphalaṃ",
  "atk-s0513a3:3759_14": "datvā santappesi. Tato paṭṭhāya parantapadāso phalāphalaṃ āhari, devīpi puttaṃ vijāyi.",
  "atk-s0513a3:3759_15": "Sā putte vaḍḍhante ekadivasaṃ paccūsasamaye sukhanisinnā saṇikaṃ parantapadāsaṃ etadavoca",
  "atk-s0513a3:3759_16": "“tvaṃ rājānaṃ mārento kenaci diṭṭho”ti. “Na maṃ koci addasa, sākhāvissajjanasaddaṃ",
  "atk-s0513a3:3759_17": "pana assosiṃ, tassā sākhāya manussena vā tiracchānena vā vissaṭṭhabhāvaṃ na jānāmi,",
  "atk-s0513a3:3759_18": "yadā kadāci pana me bhayaṃ āgacchantaṃ sākhāvissaṭṭhaṭṭhānato āgamissatī”ti tāya",
  "atk-s0513a3:3759_19": "saddhiṃ sallapanto paṭhamaṃ gāthamāha –",
  "atk-s0513a3:3760": "154.",
  "atk-s0513a3:3761": "“Āgamissati me pāpaṃ, āgamissati me bhayaṃ;",
  "atk-s0513a3:3762": "Tadā hi calitā sākhā, manussena migena vā”ti.",
  "atk-s0513a3:3763_0": "Tattha pāpanti lāmakaṃ aniṭṭhaṃ akantaṃ. Bhayanti cittutrāsabhayampi me āgamissati,",
  "atk-s0513a3:3763_1": "na sakkā nāgantuṃ. Kiṃkāraṇā? Tadā hi calitā sākhā manussena migena vāti na paññāyati,",
  "atk-s0513a3:3763_2": "tasmā tato maṃ bhayaṃ āgamissati.",
  "atk-s0513a3:3764_0": "Te “purohito niddāyatī”ti maññiṃsu. So pana aniddāyamānova tesaṃ kathaṃ assosi. Athekadivasaṃ",
  "atk-s0513a3:3764_1": "purohito parantapadāse phalāphalatthāya gate attano brāhmaṇiṃ saritvā vilapanto dutiyaṃ gāthamāha –",
  "atk-s0513a3:3765": "155.",
  "atk-s0513a3:3766": "“Bhīruyā nūna me kāmo, avidūre vasantiyā;",
  "atk-s0513a3:3767": "Karissati kisaṃ paṇḍuṃ, sāva sākhā parantapa”nti.",
  "atk-s0513a3:3768_0": "Tattha bhīruyāti itthī ca nāma appamattakenāpi bhāyati, tasmā “bhīrū”ti vuccati.",
  "atk-s0513a3:3768_1": "Avidūreti nātidūre ito katipayayojanamatthake vasantiyā bhīruyā mayhaṃ brāhmaṇiyā",
  "atk-s0513a3:3768_2": "yo mama kāmo uppanno, so nūna maṃ kisañca paṇḍuñca karissatīti dasseti. “Sāva sākhā”ti",
  "atk-s0513a3:3768_3": "iminā pana opammaṃ dasseti, yathā sākhā parantapaṃ kisaṃ paṇḍuṃ karoti, evanti attho.",
  "atk-s0513a3:3769_0": "Iti brāhmaṇo gāthameva vadati, atthaṃ pana na katheti, tasmā imāya gāthāya kiccaṃ",
  "atk-s0513a3:3769_1": "deviyā apākaṭaṃ. Atha naṃ “kiṃ kathesi brāhmaṇā”ti āha. Sopi “sallakkhitaṃ me”ti",
  "atk-s0513a3:3769_2": "vatvā puna ekadivasaṃ tatiyaṃ gāthamāha –",
  "atk-s0513a3:3770": "156.",
  "atk-s0513a3:3771": "“Socayissati maṃ kantā, gāme vasamaninditā;",
  "atk-s0513a3:3772": "Karissati kisaṃ paṇḍuṃ, sāva sākhā parantapa”nti.",
  "atk-s0513a3:3773": "Tattha socayissatīti sokuppādanena sukkhāpessati. Kantāti iṭṭhabhariyā. Gāme vasanti bārāṇasiyaṃ vasantīti adhippāyo. Aninditāti agarahitā uttamarūpadharā.",
  "atk-s0513a3:3774": "Punekadivasaṃ catutthaṃ gāthamāha –",
  "atk-s0513a3:3775": "157.",
  "atk-s0513a3:3776": "“Tayā maṃ asitāpaṅgi, sitāni bhaṇitāni ca;",
  "atk-s0513a3:3777": "Kisaṃ paṇḍuṃ karissanti, sāva sākhā parantapa”nti.",
  "atk-s0513a3:3778_0": "Tattha tayā maṃ asitāpaṅgīti tayā maṃ asitā apaṅgi. Idaṃ vuttaṃ hoti – bhadde, akkhikoṭito",
  "atk-s0513a3:3778_1": "añjanasalākāya nīharitvā abhisaṅkhataasitāpaṅgi tayā pavattitāni mandahasitāni ca",
  "atk-s0513a3:3778_2": "madhurabhāsitāni ca maṃ sā vissaṭṭhasākhā viravamānā parantapaṃ viya kisaṃ paṇḍuṃ",
  "atk-s0513a3:3778_3": "karissatīti. Pa-kārassa va-kāraṃ katvā “vaṅgī”tipi pāṭhoyeva.",
  "atk-s0513a3:3779_0": "Aparabhāge kumāro vayappatto ahosi soḷasavassuddesiko. Atha naṃ brāhmaṇo yaṭṭhikoṭiṃ",
  "atk-s0513a3:3779_1": "gāhāpetvā nhānatitthaṃ gantvā akkhīni ummīletvā olokesi. Kumāro “nanu tvaṃ brāhmaṇa,",
  "atk-s0513a3:3779_2": "andho”ti āha. So “nāhaṃ andho, iminā me upāyena jīvitaṃ rakkhāmī”ti vatvā “tava pitaraṃ",
  "atk-s0513a3:3779_3": "jānāsī”ti āha. “Ayaṃ me pitā”ti vutte “nāyaṃ tava pitā, pitā pana te bārāṇasirājā,",
  "atk-s0513a3:3779_4": "ayaṃ tumhākaṃ dāso, so mātari te vippaṭipajjitvā imasmiṃ ṭhāne tava pitaraṃ māretvā",
  "atk-s0513a3:3779_5": "nikhaṇī”ti aṭṭhīni nīharitvā dassesi. Kumārassa balavakodho uppajji. Atha naṃ “idāni",
  "atk-s0513a3:3779_6": "kiṃ karomī”ti pucchi. “Yaṃ te ismiṃyeva titthe pitu tena kataṃ, taṃ karohī”ti sabbaṃ",
  "atk-s0513a3:3779_7": "pavattiṃ ācikkhitvā kumāraṃ katipāhaṃ tharugaṇhanaṃ sikkhāpesi. Athekadivasaṃ kumāro",
  "atk-s0513a3:3779_8": "khaggañca nhānasāṭakañca gahetvā “nhāyituṃ gacchāma, tātā”ti āha. Parantapo “sādhū”ti",
  "atk-s0513a3:3779_9": "tena saddhiṃ gato. Athassa nhāyituṃ otiṇṇakāle dakkhiṇahatthena asiṃ, vāmahatthena",
  "atk-s0513a3:3779_10": "cūḷaṃ gahetvā “tvaṃ kira imasmiṃyeva titthe mama pitaraṃ cūḷāya gahetvā viravantaṃ",
  "atk-s0513a3:3779_11": "māresi, ahampi taṃ tatheva karissāmī”ti āha. So maraṇabhayabhīto paridevamāno dve gāthā abhāsi –",
  "atk-s0513a3:3780": "158.",
  "atk-s0513a3:3781": "“Āgamā nūna so saddo, asaṃsi nūna so tava;",
  "atk-s0513a3:3782": "Akkhātaṃ nūna taṃ tena, yo taṃ sākhamakampayi.",
  "atk-s0513a3:3783": "159.",
  "atk-s0513a3:3784": "“Idaṃ kho taṃ samāgamma, mama bālassa cintitaṃ;",
  "atk-s0513a3:3785": "Tadā hi calitā sākhā, manussena migena vā”ti.",
  "atk-s0513a3:3786_0": "Tattha āgamāti so sākhasaddo nūna taṃ āgato sampatto. Asaṃsi nūna so tavāti so saddo",
  "atk-s0513a3:3786_1": "tava ārocesi maññe. Akkhātaṃ nūna taṃ tenāti yo satto tadā taṃ sākhaṃ akampayi, tena",
  "atk-s0513a3:3786_2": "“evaṃ te pitā mārito”ti nūna taṃ kāraṇaṃ akkhātaṃ. Samāgammāti saṅgamma, samāgatanti",
  "atk-s0513a3:3786_3": "attho. Yaṃ mama bālassa “tadā calitā sākhā manussena migena vā, tato me bhayaṃ uppajjissatī”ti",
  "atk-s0513a3:3786_4": "cintitaṃ parivitakkitaṃ ahosi, idaṃ tayā saddhiṃ samāgatanti vuttaṃ hoti.",
  "atk-s0513a3:3787": "Tato kumāro osānagāthamāha –",
  "atk-s0513a3:3788": "160.",
  "atk-s0513a3:3789": "“Tatheva tvaṃ avedesi, avañci pitaraṃ mama;",
  "atk-s0513a3:3790": "Hantvā sākhāhi chādento, āgamissati me bhaya”nti.",
  "atk-s0513a3:3791_0": "Tattha tatheva tvaṃ avedesīti tatheva tvaṃ aññāsi. Avañci pitaraṃ mamāti tvaṃ mama",
  "atk-s0513a3:3791_1": "pitaraṃ “nhāyituṃ gacchāmā”ti vissāsetvā nhāyantaṃ māretvā khaṇḍākhaṇḍikaṃ chinditvā",
  "atk-s0513a3:3791_2": "nikhaṇitvā “sace koci jānissati, mayhampi evarūpaṃ bhayaṃ āgacchissatī”ti vañcesi,",
  "atk-s0513a3:3791_3": "idaṃ kho pana maraṇabhayaṃ idāni tavāgatanti.",
  "atk-s0513a3:3792_0": "Iti taṃ vatvā tattheva jīvitakkhayaṃ pāpetvā nikhaṇitvā sākhāhi paṭicchādetvā khaggaṃ",
  "atk-s0513a3:3792_1": "dhovitvā nhatvā paṇṇasālaṃ gantvā tassa māritabhāvaṃ purohitassa kathetvā mātaraṃ",
  "atk-s0513a3:3792_2": "paribhāsitvā “idha kiṃ karissāmā”ti tayo janā bārāṇasimeva agamaṃsu. Bodhisatto kaniṭṭhassa",
  "atk-s0513a3:3792_3": "oparajjaṃ datvā dānādīni puññāni katvā saggapadaṃ pūresi.",
  "atk-s0513a3:3793": "Satthā imaṃ dhammadesanaṃ āharitvā saccāni pakāsetvā jātakaṃ samodhānesi – “tadā piturājā devadatto ahosi, purohito ānando, puttarājā pana ahameva ahosi”nti.",
  "atk-s0513a3:3794": "Parantapajātakavaṇṇanā ekādasamā.",
  "atk-s0513a3:3795": "Gandhāravaggo dutiyo.",
  "atk-s0513a3:3796": "Jātakuddānaṃ –",
  "atk-s0513a3:3797": "Kukku manoja sutano, gijjha dabbhapuppha paṇṇako;",
  "atk-s0513a3:3798": "Sattubhasta aṭṭhiseno, kapi bakabrahmā dasa.",
  "atk-s0513a3:3799": "Gandhāro mahākapi ca, kumbhakāro daḷhadhammo;",
  "atk-s0513a3:3800": "Somadatto susīmo ca, koṭasimbali dhūmakārī;",
  "atk-s0513a3:3801": "Jāgaro kummāsapiṇḍo, parantapā ekādasa.",
  "atk-s0513a3:3802": "Sattakanipātavaṇṇanā niṭṭhitā.",
  "atk-s0513a3:3803": "8. Aṭṭhakanipāto",
  "atk-s0513a3:3805": "[417] 1. Kaccānijātakavaṇṇanā",
  "atk-s0513a3:3806_0": "Odātavatthā suci allakesāti idaṃ satthā jetavane viharanto aññataraṃ mātuposakaṃ",
  "atk-s0513a3:3806_1": "upāsakaṃ ārabbha kathesi. So kira sāvatthiyaṃ kuladārako ācārasampanno pitari kālakate",
  "atk-s0513a3:3806_2": "mātudevato hutvā mukhadhovanadantakaṭṭhadānanhāpanapādadhovanādiveyyāvaccakammena",
  "atk-s0513a3:3806_3": "ceva yāgubhattādīhi ca mātaraṃ paṭijaggi. Atha naṃ mātā “tāta, tava aññānipi gharāvāsakiccāni",
  "atk-s0513a3:3806_4": "atthi, ekaṃ samajātikaṃ kulakumārikaṃ gaṇhāhi, sā maṃ posessati, tvampi attano kammaṃ",
  "atk-s0513a3:3806_5": "karissasī”ti āha. “Amma, ahaṃ attano hitasukhaṃ apaccāsīsamāno tumhe upaṭṭhahāmi,",
  "atk-s0513a3:3806_6": "ko añño evaṃ upaṭṭhahissatī”ti? “Kulavaḍḍhanakammaṃ nāma tāta, kātuṃ vaṭṭatī”ti.",
  "atk-s0513a3:3806_7": "“Na mayhaṃ gharāvāsena attho, ahaṃ tumhe upaṭṭhahitvā tumhākaṃ dhūmakāle pabbajissāmī”ti.",
  "atk-s0513a3:3806_8": "Athassa mātā punappunaṃ yācitvāpi manaṃ alabhamānā tassa chandaṃ aggahetvā samajātikaṃ",
  "atk-s0513a3:3806_9": "kulakumārikaṃ ānesi. So mātaraṃ appaṭikkhipitvā tāya saddhiṃ saṃvāsaṃ kappesi. Sāpi",
  "atk-s0513a3:3806_10": "“mayhaṃ sāmiko mahantena ussāhena mātaraṃ upaṭṭhahati, ahampi naṃ upaṭṭhahissāmi,",
  "atk-s0513a3:3806_11": "evamassa piyā bhavissāmī”ti cintetvā taṃ sakkaccaṃ upaṭṭhahi. So “ayaṃ me mātaraṃ",
  "atk-s0513a3:3806_12": "sakkaccaṃ upaṭṭhahī”ti tato paṭṭhāya laddhaladdhāni madhurakhādanīyādīni tassāyeva",
  "atk-s0513a3:3806_13": "deti. Sā aparabhāge cintesi “ayaṃ laddhaladdhāni madhurakhādanīyādīni mayhaññeva",
  "atk-s0513a3:3806_14": "deti, addhā mātaraṃ nīharitukāmo bhavissati, nīharaṇūpāyamassā karissāmī”ti evaṃ",
  "atk-s0513a3:3806_15": "ayoniso ummujjitvā ekaṃ divasaṃ āha – “sāmi, tayi bahi nikkhamante tava mātā maṃ",
  "atk-s0513a3:3806_16": "akkosatī”ti. So tuṇhī ahosi.",
  "atk-s0513a3:3807_0": "Sā cintesi – “imaṃ mahallikaṃ ujjhāpetvā puttassa paṭikūlaṃ kāressāmī”ti. Tato paṭṭhāya",
  "atk-s0513a3:3807_1": "yāguṃ dadamānā accuṇhaṃ vā atisītalaṃ vā atiloṇaṃ vā aloṇaṃ vā deti. “Amma, accuṇhā”ti",
  "atk-s0513a3:3807_2": "vā “atiloṇā”ti vā vutte pūretvā sītodakaṃ pakkhipati. Puna “atisītalā, aloṇāyevā”ti",
  "atk-s0513a3:3807_3": "vutte “idāneva ‘accuṇhā, atiloṇā’ti vatvā puna ‘atisītalā, aloṇā’ti vadasi, kā taṃ",
  "atk-s0513a3:3807_4": "tosetuṃ sakkhissatī”ti mahāsaddaṃ karoti. Nhānodakampi accuṇhaṃ katvā piṭṭhiyaṃ āsiñcati.",
  "atk-s0513a3:3807_5": "“Amma, piṭṭhi me dahatī”ti ca vutte puna pūretvā sītodakaṃ pakkhipati. “Atisītaṃ,",
  "atk-s0513a3:3807_6": "ammā”ti vutte “idāneva ‘accuṇha’nti vatvā puna ‘atisīta’nti vadati, kā etissā avamānaṃ",
  "atk-s0513a3:3807_7": "sahituṃ sakkhissatī”ti paṭivissakānaṃ kathesi. “Amma, mañcake me bahū maṅgulā”ti",
  "atk-s0513a3:3807_8": "ca vuttā mañcakaṃ nīharitvā tassa upari attano mañcakaṃ pothetvā “pothito me”ti atiharitvā",
  "atk-s0513a3:3807_9": "paññapeti. Mahāupāsikā diguṇehi maṅgulehi khajjamānā sabbarattiṃ nisinnāva vītināmetvā",
  "atk-s0513a3:3807_10": "“amma, sabbarattiṃ maṅgulehi khāditāmhī”ti vadati. Itarā “hiyyo te mañcako pothito,",
  "atk-s0513a3:3807_11": "kā imissā kiccaṃ nittharituṃ sakkotī”ti paṭivatvā “idāni naṃ puttena ujjhāpessāmī”ti",
  "atk-s0513a3:3807_12": "tattha tattha kheḷasiṅghāṇikādīni vippakiritvā “kā imaṃ sakalagehaṃ asuciṃ karotī”ti",
  "atk-s0513a3:3807_13": "vutte “mātā te evarūpaṃ karoti, ‘mā karī’ti vuccamānā kalahaṃ karoti, ahaṃ evarūpāya",
  "atk-s0513a3:3807_14": "kāḷakaṇṇiyā saddhiṃ ekagehe vasituṃ na sakkomi, etaṃ vā ghare vasāpehi, maṃ vā”ti āha.",
  "atk-s0513a3:3808_0": "So tassā vacanaṃ sutvā “bhadde, tvaṃ taruṇā yattha katthaci gantvā jīvituṃ sakkā,",
  "atk-s0513a3:3808_1": "mātā pana me jarādubbalā, ahamevassā paṭisaraṇaṃ, tvaṃ nikkhamitvā attano kulagehaṃ",
  "atk-s0513a3:3808_2": "gacchāhī”ti āha. Sā tassa vacanaṃ sutvā bhītā cintesi “na sakkā imaṃ mātu antare",
  "atk-s0513a3:3808_3": "bhindituṃ, ekaṃsenassa mātā piyā, sace panāhaṃ kulagharaṃ gamissaṃ, vidhavavāsaṃ",
  "atk-s0513a3:3808_4": "vasantī dukkhitā bhavissāmi, purimanayeneva sassuṃ ārādhetvā paṭijaggissāmī”ti. Sā",
  "atk-s0513a3:3808_5": "tato paṭṭhāya purimasadisameva taṃ paṭijaggi. Athekadivasaṃ so uposako dhammassavanatthāya",
  "atk-s0513a3:3808_6": "jetavanaṃ gantvā satthāraṃ vanditvā ekamantaṃ nisīdi. “Kiṃ, upāsaka, tvaṃ puññakammesu",
  "atk-s0513a3:3808_7": "na pamajjasi, mātuupaṭṭhānakammaṃ pūresī”ti ca vutto “āma, bhante, sā pana mama mātā",
  "atk-s0513a3:3808_8": "mayhaṃ aruciyāyeva ekaṃ kuladārikaṃ ānesi, sā idañcidañca anācārakammaṃ akāsī”ti",
  "atk-s0513a3:3808_9": "sabbaṃ satthu ācikkhitvā “iti bhagavā sā itthī neva maṃ mātu antare bhindituṃ sakkhi,",
  "atk-s0513a3:3808_10": "idāni naṃ sakkaccaṃ upaṭṭhahatī”ti āha. Satthā tassa kathaṃ sutvā “idāni tāva tvaṃ",
  "atk-s0513a3:3808_11": "upāsaka, tassā vacanaṃ na akāsi, pubbe panetissā vacanena tava mātaraṃ nikkaḍḍhitvā",
  "atk-s0513a3:3808_12": "maṃ nissāya puna gehaṃ ānetvā paṭijaggī”ti vatvā tena yācito atītaṃ āhari.",
  "atk-s0513a3:3809_0": "Atīte bārāṇasiyaṃ brahmadatte rajjaṃ kārente aññatarassa kulassa putto pitari kālakate",
  "atk-s0513a3:3809_1": "mātudevato hutvā vuttaniyāmeneva mātaraṃ paṭijaggīti sabbaṃ heṭṭhā kathitanayeneva",
  "atk-s0513a3:3809_2": "vitthāretabbaṃ. “Ahaṃ evarūpāya kāḷakaṇṇiyā saddhiṃ vasituṃ na sakkomi, etaṃ vā ghare",
  "atk-s0513a3:3809_3": "vasāpehi, maṃ vā”ti vutte tassā kathaṃ gahetvā “mātuyeva me doso”ti mātaraṃ āha “amma,",
  "atk-s0513a3:3809_4": "tvaṃ niccaṃ imasmiṃ ghare kalahaṃ karosi, ito nikkhamitvā aññasmiṃ yathārucite ṭhāne",
  "atk-s0513a3:3809_5": "vasāhī”ti. Sā “sādhū”ti rodamānā nikkhamitvā ekaṃ samiddhakulaṃ nissāya bhatiṃ katvā",
  "atk-s0513a3:3809_6": "dukkhena jīvikaṃ kappesi. Sassuyā gharā nikkhantakāle suṇisāya gabbho patiṭṭhahi.",
  "atk-s0513a3:3809_7": "Sā “tāya kāḷakaṇṇiyā gehe vasamānāya gabbhampi na paṭilabhiṃ, idāni me gabbho laddho”ti",
  "atk-s0513a3:3809_8": "patino ca paṭivissakānañca kathentī vicarati.",
  "atk-s0513a3:3810_0": "Aparabhāge puttaṃ vijāyitvā sāmikaṃ āha “tava mātari gehe vasamānāya puttaṃ na labhiṃ,",
  "atk-s0513a3:3810_1": "idāni me laddho, imināpi kāraṇena tassā kāḷakaṇṇibhāvaṃ jānāhī”ti. Itarā “mama kira",
  "atk-s0513a3:3810_2": "nikkaḍḍhitakāle puttaṃ labhī”ti sutvā cintesi “addhā imasmiṃ loke dhammo mato bhavissati,",
  "atk-s0513a3:3810_3": "sace hi dhammo mato na bhaveyya, mātaraṃ pothetvā nikkaḍḍhantā puttaṃ na labheyyuṃ,",
  "atk-s0513a3:3810_4": "sukhaṃ na jīveyyuṃ, dhammassa matakabhattaṃ dassāmī”ti. Sā ekadivasaṃ tilapiṭṭhañca",
  "atk-s0513a3:3810_5": "taṇḍulañca pacanathāliñca dabbiñca ādāya āmakasusānaṃ gantvā tīhi manussasīsehi uddhanaṃ",
  "atk-s0513a3:3810_6": "katvā aggiṃ jāletvā udakaṃ oruyha sasīsaṃ nhatvā sāṭakaṃ nivāsetvā mukhaṃ vikkhāletvā",
  "atk-s0513a3:3810_7": "uddhanaṭṭhānaṃ gantvā kese mocetvā taṇḍule dhovituṃ ārabhi. Tadā bodhisatto sakko",
  "atk-s0513a3:3810_8": "devarājā ahosi. Bodhisattā ca nāma appamattā honti, so tasmiṃ khaṇe lokaṃ olokento",
  "atk-s0513a3:3810_9": "taṃ dukkhappattaṃ “dhammo mato”ti saññāya dhammassa matakabhattaṃ dātukāmaṃ disvā",
  "atk-s0513a3:3810_10": "“ajja mayhaṃ balaṃ dassessāmī”ti brāhmaṇavesena mahāmaggaṃ paṭipanno viya hutvā taṃ",
  "atk-s0513a3:3810_11": "disvā maggā okkamma tassā santike ṭhatvā “amma, susāne āhāraṃ pacantā nāma natthi,",
  "atk-s0513a3:3810_12": "tvaṃ iminā idha pakkena tilodanena kiṃ karissasī”ti kathaṃ samuṭṭhāpento paṭhamaṃ gāthamāha –",
  "atk-s0513a3:3811": "1.",
  "atk-s0513a3:3812": "“Odātavatthā suci allakesā, kaccāni kiṃ kumbhimadhissayitvā;",
  "atk-s0513a3:3813": "Piṭṭhā tilā dhovasi taṇḍulāni, tilodano hehiti kissahetū”ti.",
  "atk-s0513a3:3814_0": "Tattha kaccānīti taṃ gottena ālapati. Kumbhimadhissayitvāti pacanathālikaṃ manussasīsuddhanaṃ",
  "atk-s0513a3:3814_1": "āropetvā. Hehitīti ayaṃ tilodano kissa hetu bhavissati, kiṃ attanā bhuñjissasi, udāhu",
  "atk-s0513a3:3814_2": "aññaṃ kāraṇamatthīti.",
  "atk-s0513a3:3815": "Athassa sā ācikkhantī dutiyaṃ gāthamāha –",
  "atk-s0513a3:3816": "2.",
  "atk-s0513a3:3817": "“Na kho ayaṃ brāhmaṇa bhojanatthā, tilodano hehiti sādhupakko;",
  "atk-s0513a3:3818": "Dhammo mato tassa pahuttamajja, ahaṃ karissāmi susānamajjhe”ti.",
  "atk-s0513a3:3819": "Tattha dhammoti jeṭṭhāpacāyanadhammo ceva tividhasucaritadhammo ca. Tassa pahuttamajjāti tassāhaṃ dhammassa idaṃ matakabhattaṃ karissāmīti attho.",
  "atk-s0513a3:3820": "Tato sakko tatiyaṃ gāthamāha –",
  "atk-s0513a3:3821": "3.",
  "atk-s0513a3:3822": "“Anuvicca kaccāni karohi kiccaṃ, dhammo mato ko nu taveva saṃsi;",
  "atk-s0513a3:3823": "Sahassanetto atulānubhāvo, na miyyatī dhammavaro kadācī”ti.",
  "atk-s0513a3:3824": "Tattha anuviccāti upaparikkhitvā jānitvā. Ko nu taveva saṃsīti ko nu tava evaṃ ācikkhi. Sahassanettoti attānaṃ dhammavaraṃ uttamadhammaṃ katvā dassento evamāha.",
  "atk-s0513a3:3825": "Taṃ vacanaṃ sutvā itarā dve gāthā abhāsi –",
  "atk-s0513a3:3826": "4.",
  "atk-s0513a3:3827": "“Daḷhappamāṇaṃ mama ettha brahme, dhammo mato natthi mamettha kaṅkhā;",
  "atk-s0513a3:3828": "Ye yeva dāni pāpā bhavanti, te teva dāni sukhitā bhavanti.",
  "atk-s0513a3:3829": "5.",
  "atk-s0513a3:3830": "“Suṇisā hi mayhaṃ vañjhā ahosi, sā maṃ vadhitvāna vijāyi puttaṃ;",
  "atk-s0513a3:3831": "Sā dāni sabbassa kulassa issarā, ahaṃ panamhi apaviddhā ekikā”ti.",
  "atk-s0513a3:3832_0": "Tattha daḷhappamāṇanti daḷhaṃ thiraṃ nissaṃsayaṃ brāhmaṇa ettha mama pamāṇanti vadati.",
  "atk-s0513a3:3832_1": "Ye yeti tassa matabhāve kāraṇaṃ dassentī evamāha. Vadhitvānāti pothetvā nikkaḍḍhitvā.",
  "atk-s0513a3:3832_2": "Apaviddhāti chaḍḍitā anāthā hutvā ekikā vasāmi.",
  "atk-s0513a3:3833": "Tato sakko chaṭṭhaṃ gāthamāha –",
  "atk-s0513a3:3834": "6.",
  "atk-s0513a3:3835": "“Jīvāmi vohaṃ na matohamasmi, taveva atthāya idhāgatosmi;",
  "atk-s0513a3:3836": "Yā taṃ vadhitvāna vijāyi puttaṃ, sahāva puttena karomi bhasma”nti.",
  "atk-s0513a3:3837": "Tattha voti nipātamattaṃ.",
  "atk-s0513a3:3838": "Itarā taṃ sutvā “dhī ahaṃ kiṃ kathesiṃ, mama nattu amaraṇakāraṇaṃ karissāmī”ti sattamaṃ gāthamāha –",
  "atk-s0513a3:3839": "7.",
  "atk-s0513a3:3840": "“Evañca te ruccati devarāja, mameva atthāya idhāgatosi;",
  "atk-s0513a3:3841": "Ahañca putto suṇisā ca nattā, sammodamānā gharamāvasemā”ti.",
  "atk-s0513a3:3842": "Athassā sakko aṭṭhamaṃ gāthamāha –",
  "atk-s0513a3:3843": "8.",
  "atk-s0513a3:3844": "“Evañca te ruccati kātiyāni, hatāpi santā na jahāsi dhammaṃ;",
  "atk-s0513a3:3845": "Tuvañca putto suṇisā ca nattā, sammodamānā gharamāvasethā”ti.",
  "atk-s0513a3:3846": "Tattha hatāpi santāti yadi tvaṃ pothitāpi nikkaḍḍhitāpi samānā tava dārakesu mettadhammaṃ na jahāsi, evaṃ sante yathā tvaṃ icchasi, tathā hotu, ahaṃ te imasmiṃ guṇe pasannoti.",
  "atk-s0513a3:3847_0": "Evañca pana vatvā alaṅkatapaṭiyatto sakko attano ānubhāvena ākāse ṭhatvā “kaccāni",
  "atk-s0513a3:3847_1": "tvaṃ mā bhāyi, putto ca te suṇisā ca mamānubhāvena āgantvā antarāmagge taṃ khamāpetvā",
  "atk-s0513a3:3847_2": "ādāya gamissanti, appamattā hohī”ti vatvā attano ṭhānameva gato. Tepi sakkānubhāvena",
  "atk-s0513a3:3847_3": "tassā guṇaṃ anussaritvā “kahaṃ no mātā”ti antogāme manusse pucchitvā “susānābhimukhaṃ",
  "atk-s0513a3:3847_4": "gatā”ti sutvā “amma, ammā”ti susānamaggaṃ paṭipajjitvā taṃ disvāva pādesu patitvā",
  "atk-s0513a3:3847_5": "“amma, amhākaṃ dosaṃ khamāhī”ti taṃ khamāpesuṃ. Sāpi nattāraṃ gaṇhi. Iti te sammodamānā",
  "atk-s0513a3:3847_6": "gehaṃ gantvā tato paṭṭhāya samaggavāsaṃ vasiṃsu.",
  "atk-s0513a3:3848": "9.",
  "atk-s0513a3:3849": "“Sā kātiyānī suṇisāya saddhiṃ, sammodamānā gharamāvasittha;",
  "atk-s0513a3:3850": "Putto ca nattā ca upaṭṭhahiṃsu, devānamindena adhiggahītā”ti. –",
  "atk-s0513a3:3851": "Ayaṃ abhisambuddhagāthā.",
  "atk-s0513a3:3852": "Tattha sā kātiyānīti bhikkhave, sā kaccānagottā. Devānamindena adhiggahītāti devindena sakkena anuggahitā hutvā tassānubhāvena samaggavāsaṃ vasiṃsūti.",
  "atk-s0513a3:3853_0": "Satthā imaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne",
  "atk-s0513a3:3853_1": "so upāsako sotāpattiphale patiṭṭhahi. Tadā mātuposako etarahi mātuposako ahosi, bhariyāpissa",
  "atk-s0513a3:3853_2": "tadā bhariyāyeva, sakko pana ahameva ahosinti.",
  "atk-s0513a3:3854": "Kaccānijātakavaṇṇanā paṭhamā.",
  "atk-s0513a3:3856": "[418] 2. Aṭṭhasaddajātakavaṇṇanā",
  "atk-s0513a3:3857_0": "Idaṃ pure ninnamāhūti idaṃ satthā jetavane viharanto kosalarañño aḍḍharattasamaye",
  "atk-s0513a3:3857_1": "sutaṃ bhiṃsanakaṃ avinibbhogasaddaṃ ārabbha kathesi. Vatthu heṭṭhā lohakumbhijātake",
  "atk-s0513a3:3857_2": "kathitasadisameva. Idha pana satthā “mayhaṃ, bhante, imesaṃ saddānaṃ sutattā kinti",
  "atk-s0513a3:3857_3": "bhavissatī”ti vutte “mā bhāyi, mahārāja, na te etesaṃ sutapaccayā koci antarāyo bhavissati,",
  "atk-s0513a3:3857_4": "na hi, mahārāja, evarūpaṃ bhayānakaṃ avinibbhogasaddaṃ tvameveko suṇi, pubbepi rājāno",
  "atk-s0513a3:3857_5": "evarūpaṃ saddaṃ sutvā brāhmaṇānaṃ kathaṃ gahetvā sabbacatukkayaññaṃ yajitukāmā paṇḍitānaṃ",
  "atk-s0513a3:3857_6": "vacanaṃ sutvā yaññaharaṇatthāya gahitasatte vissajjetvā nagare māghātabheriṃ carāpesu”nti",
  "atk-s0513a3:3857_7": "vatvā tena yācito atītaṃ āhari.",
  "atk-s0513a3:3858_0": "Atīte bārāṇasiyaṃ brahmadatte rajjaṃ kārente bodhisatto asītikoṭivibhave brāhmaṇakule",
  "atk-s0513a3:3858_1": "nibbattitvā vayappatto takkasilāyaṃ uggahitasippo mātāpitūnaṃ accayena ratanavilokanaṃ",
  "atk-s0513a3:3858_2": "katvā sabbaṃ vibhavajātaṃ dānamukhe vissajjetvā kāme pahāya himavantaṃ pavisitvā",
  "atk-s0513a3:3858_3": "isipabbajjaṃ pabbajitvā jhānābhiññāyo nibbattetvā aparabhāge loṇambilasevanatthāya",
  "atk-s0513a3:3858_4": "manussapathaṃ caranto bārāṇasiṃ patvā rājuyyāne vasi. Tadā bārāṇasirājā sirisayane",
  "atk-s0513a3:3858_5": "nisinno aḍḍharattasamaye aṭṭha sadde assosi – paṭhamaṃ rājanivesanasāmantā uyyāne",
  "atk-s0513a3:3858_6": "eko bako saddamakāsi, dutiyaṃ tasmiṃ sadde anupacchinneyeva hatthisālāya toraṇanivāsinī",
  "atk-s0513a3:3858_7": "kākī saddamakāsi, tatiyaṃ rājagehe kaṇṇikāyaṃ nivutthaghuṇapāṇako saddamakāsi, catutthaṃ",
  "atk-s0513a3:3858_8": "rājagehe posāvaniyakokilo saddamakāsi, pañcamaṃ tattheva posāvaniyamigo saddamakāsi,",
  "atk-s0513a3:3858_9": "chaṭṭhaṃ tattheva posāvaniyavānaro saddamakāsi, sattamaṃ tattheva posāvaniyakinnaro",
  "atk-s0513a3:3858_10": "saddamakāsi, aṭṭhamaṃ tasmiṃ sadde anupacchinneyeva rājanivesanamatthakena uyyānaṃ",
  "atk-s0513a3:3858_11": "gacchanto paccekabuddho ekaṃ udānaṃ udānento saddamakāsi.",
  "atk-s0513a3:3859_0": "Bārāṇasirājā ime aṭṭha sadde sutvā bhītatasito punadivase brāhmaṇe pucchi. Brāhmaṇā",
  "atk-s0513a3:3859_1": "“antarāyo te, mahārāja, bhavissati, sabbacatukkayaññaṃ yajissāmā”ti vatvā raññā “yathārucitaṃ",
  "atk-s0513a3:3859_2": "karothā”ti anuññātā haṭṭhapahaṭṭhā rājakulato nikkhamitvā yaññakammaṃ ārabhiṃsu.",
  "atk-s0513a3:3859_3": "Atha nesaṃ jeṭṭhakassa yaññakārabrāhmaṇassa antevāsī māṇavo paṇḍito byatto ācariyaṃ",
  "atk-s0513a3:3859_4": "āha – “ācariya, evarūpaṃ kakkhaḷaṃ pharusaṃ asātaṃ bahūnaṃ sattānaṃ vināsakammaṃ",
  "atk-s0513a3:3859_5": "mā karī”ti. “Tāta, tvaṃ kiṃ jānāsi, sacepi aññaṃ kiñci na bhavissati, macchamaṃsaṃ",
  "atk-s0513a3:3859_6": "tāva bahuṃ khādituṃ labhissāmā”ti. “Ācariya, kucchiṃ nissāya niraye nibbattanakammaṃ",
  "atk-s0513a3:3859_7": "mā karothā”ti. Taṃ sutvā sesabrāhmaṇā “ayaṃ amhākaṃ lābhantarāyaṃ karotī”ti tassa",
  "atk-s0513a3:3859_8": "kujjhiṃsu. Māṇavo tesaṃ bhayena “tena hi tumheva macchamaṃsakhādanūpāyaṃ karothā”ti",
  "atk-s0513a3:3859_9": "vatvā nikkhamitvā bahinagare rājānaṃ nivāretuṃ samatthaṃ dhammikasamaṇabrāhmaṇaṃ",
  "atk-s0513a3:3859_10": "upadhārento rājuyyānaṃ gantvā bodhisattaṃ disvā vanditvā “bhante, kiṃ tumhākaṃ sattesu",
  "atk-s0513a3:3859_11": "anukampā natthi, rājā bahū satte māretvā yaññaṃ yajāpeti, kiṃ vo mahājanassa bandhanamokkhaṃ",
  "atk-s0513a3:3859_12": "kātuṃ na vaṭṭatī”ti āha. “Māṇava, ettha neva rājā amhe jānāti, na mayaṃ rājānaṃ jānāmā”ti.",
  "atk-s0513a3:3859_13": "“Jānātha pana, bhante, raññā sutasaddānaṃ nipphatti”nti? “Āma, jānāmī”ti. “Jānantā",
  "atk-s0513a3:3859_14": "rañño kasmā na kathethā”ti? “Māṇava kiṃ sakkā ‘ahaṃ jānāmī’ti nalāṭe siṅgaṃ bandhitvā",
  "atk-s0513a3:3859_15": "carituṃ, sace idhāgantvā pucchissati, kathessāmī”ti.",
  "atk-s0513a3:3860_0": "Māṇavo vegena rājakulaṃ gantvā “kiṃ, tātā”ti vutte “mahārāja, tumhehi sutasaddānaṃ",
  "atk-s0513a3:3860_1": "nipphattiṃ jānanako eko tāpaso tumhākaṃ uyyāne maṅgalasilāyaṃ nisinno ‘sace maṃ pucchissati,",
  "atk-s0513a3:3860_2": "kathessāmī’ti vadati, gantvā taṃ pucchituṃ vaṭṭatī”ti āha. Rājā vegena tattha gantvā",
  "atk-s0513a3:3860_3": "tāpasaṃ vanditvā katapaṭisanthāro nisīditvā “saccaṃ kira, bhante, tumhe mayā sutasaddānaṃ",
  "atk-s0513a3:3860_4": "nipphattiṃ jānāthā”ti pucchi. “Āma, mahārājā”ti. “Tena hi kathetha taṃ me”ti. “Mahārāja,",
  "atk-s0513a3:3860_5": "tesaṃ sutapaccayā tava koci antarāyo natthi, porāṇuyyāne pana te eko bako atthi,",
  "atk-s0513a3:3860_6": "so gocaraṃ alabhanto jighacchāya pareto paṭhamaṃ saddamakāsī”ti tassa kiriyaṃ attano",
  "atk-s0513a3:3860_7": "ñāṇena paricchinditvā paṭhamaṃ gāthamāha –",
  "atk-s0513a3:3861": "10.",
  "atk-s0513a3:3862": "“Idaṃ pure ninnamāhu, bahumacchaṃ mahodakaṃ;",
  "atk-s0513a3:3863": "Āvāso bakarājassa, pettikaṃ bhavanaṃ mama;",
  "atk-s0513a3:3864": "Tyajja bhekena yāpema, okaṃ na vijahāmase”ti.",
  "atk-s0513a3:3865_0": "Tattha idanti maṅgalapokkharaṇiṃ sandhāya vadati. Sā hi pubbe udakatumbena udake",
  "atk-s0513a3:3865_1": "pavisante mahodakā bahumacchā, idāni pana udakassa pacchinnattā na mahodakā jātā.",
  "atk-s0513a3:3865_2": "Tyajja bhekenāti te mayaṃ ajja macche alabhantā maṇḍūkamattena yāpema. Okanti evaṃ",
  "atk-s0513a3:3865_3": "jighacchāya pīḷitāpi vasanaṭṭhānaṃ na vijahāma.",
  "atk-s0513a3:3866_0": "Iti, mahārāja, so bako jighacchāpīḷito saddamakāsi. Sacepi taṃ jighacchāto mocetukāmo,",
  "atk-s0513a3:3866_1": "taṃ uyyānaṃ sodhāpetvā pokkharaṇiṃ udakassa pūrehīti. Rājā tathā kāretuṃ ekaṃ amaccaṃ āṇāpesi.",
  "atk-s0513a3:3867": "“Hatthisālatoraṇe pana te, mahārāja, ekā kākī vasamānā attano puttasokena dutiyaṃ saddamakāsi, tatopi te bhayaṃ natthī”ti vatvā dutiyaṃ gāthamāha –",
  "atk-s0513a3:3868": "11.",
  "atk-s0513a3:3869": "“Ko dutiyaṃ asīlissa, bandharassakkhi bhecchati;",
  "atk-s0513a3:3870": "Ko me putte kulāvakaṃ, mañca sotthiṃ karissatī”ti.",
  "atk-s0513a3:3871_0": "Vatvā ca pana “ko nāma te, mahārāja, hatthisālāya hatthimeṇḍo”ti pucchi. “Bandharo",
  "atk-s0513a3:3871_1": "nāma, bhante”ti. “Ekakkhikāṇo so, mahārājā”ti? “Āma, bhante”ti. Mahārāja, hatthisālāya",
  "atk-s0513a3:3871_2": "te dvāratoraṇe ekā kākī kulāvakaṃ katvā aṇḍakāni nikkhipi. Tāni pariṇatāni kākapotakā",
  "atk-s0513a3:3871_3": "nikkhantā, hatthimeṇḍo hatthiṃ āruyha sālato nikkhamanto ca pavisanto ca aṅkusakena",
  "atk-s0513a3:3871_4": "kākimpi puttakepissā paharati, kulāvakampi viddhaṃseti. Sā tena dukkhena pīḷitā tassa",
  "atk-s0513a3:3871_5": "akkhibhedanaṃ āyācantī evamāha, sace te kākiyā mettacittaṃ atthi, etaṃ bandharaṃ",
  "atk-s0513a3:3871_6": "pakkosāpetvā kulāvakaviddhaṃsanato vārehīti. Rājā taṃ pakkosāpetvā paribhāsitvā hāretvā",
  "atk-s0513a3:3871_7": "aññassa taṃ hatthiṃ adāsi.",
  "atk-s0513a3:3872_0": "“Pāsādakaṇṇikāya pana te, mahārāja, eko ghuṇapāṇako vasati. So tattha phegguṃ khāditvā",
  "atk-s0513a3:3872_1": "tasmiṃ khīṇe sāraṃ khādituṃ nāsakkhi, so bhakkhaṃ alabhitvā nikkhamitumpi asakkonto",
  "atk-s0513a3:3872_2": "paridevamāno tatiyaṃ saddamakāsi, tatopi te bhayaṃ natthī”ti vatvā tassa kiriyaṃ",
  "atk-s0513a3:3872_3": "attano ñāṇena paricchinditvā tatiyaṃ gāthamāha –",
  "atk-s0513a3:3873": "12.",
  "atk-s0513a3:3874": "“Sabbā parikkhatā pheggu, yāva tassā gatī ahu;",
  "atk-s0513a3:3875": "Khīṇabhakkho mahārāja, sāre na ramatī ghuṇo”ti.",
  "atk-s0513a3:3876_0": "Tattha yāva tassā gatī ahūti yāva tassā phegguyā nipphatti ahosi, sā sabbā khāditā.",
  "atk-s0513a3:3876_1": "Na ramatīti “mahārāja, so pāṇako tato nikkhamitvā gamanaṭṭhānampi apassanto paridevati,",
  "atk-s0513a3:3876_2": "nīharāpehi na”nti āha. Rājā ekaṃ purisaṃ āṇāpetvā upāyena naṃ nīharāpesi.",
  "atk-s0513a3:3877_0": "“Nivesane pana te, mahārāja, ekā posāvaniyā kokilā atthī”ti? “Atthi, bhante”ti. “Mahārāja,",
  "atk-s0513a3:3877_1": "sā attanā nivutthapubbaṃ vanasaṇḍaṃ saritvā ukkaṇṭhitvā ‘kadā nu kho imamhā pañjarā",
  "atk-s0513a3:3877_2": "muccitvā ramaṇīyaṃ vanasaṇḍaṃ gacchissāmī’ti catutthaṃ saddamakāsi, tatopi te bhayaṃ",
  "atk-s0513a3:3877_3": "natthī”ti vatvā catutthaṃ gāthamāha –",
  "atk-s0513a3:3878": "13.",
  "atk-s0513a3:3879": "“Sā nūnāhaṃ ito gantvā, rañño muttā nivesanā;",
  "atk-s0513a3:3880": "Attānaṃ ramayissāmi, dumasākhaniketinī”ti.",
  "atk-s0513a3:3881": "Tattha dumasākhaniketinīti supupphitāsu rukkhasākhāsu sakaniketā hutvā. Evañca pana vatvā “ukkaṇṭhitā, mahārāja, sā kokilā, vissajjehi na”nti āha. Rājā tathā kāresi.",
  "atk-s0513a3:3882_0": "“Nivesane pana te, mahārāja, eko posāvaniyo migo atthī”ti? “Atthi, bhante”ti. “Mahārāja,",
  "atk-s0513a3:3882_1": "so eko yūthapati attano migiṃ anussaritvā kilesavasena ukkaṇṭhito pañcamaṃ saddamakāsi,",
  "atk-s0513a3:3882_2": "tatopi te bhayaṃ natthī”ti vatvā pañcamaṃ gāthamāha –",
  "atk-s0513a3:3883": "14.",
  "atk-s0513a3:3884": "“So nūnāhaṃ ito gantvā, rañño mutto nivesanā;",
  "atk-s0513a3:3885": "Aggodakāni pissāmi, yūthassa purato vaja”nti.",
  "atk-s0513a3:3886": "Tattha aggodakānīti aggaudakāni, aññehi migehi paṭhamataraṃ apītāni anucchiṭṭhodakāni yūthassa purato gacchanto kadā nu kho pivissāmīti.",
  "atk-s0513a3:3887_0": "Mahāsatto tampi migaṃ vissajjāpetvā “nivesane pana te, mahārāja, posāvaniyo makkaṭo",
  "atk-s0513a3:3887_1": "atthī”ti pucchi. “Atthi, bhante”ti vutte “sopi, mahārāja, himavantapadese yūthapati",
  "atk-s0513a3:3887_2": "makkaṭīhi saddhiṃ kāmagiddho hutvā vicaranto bharatena nāma luddena idha ānīto, idāni",
  "atk-s0513a3:3887_3": "ukkaṇṭhitvā tattheva gantukāmo chaṭṭhaṃ saddamakāsi, tatopi te bhayaṃ natthī”ti vatvā",
  "atk-s0513a3:3887_4": "chaṭṭhaṃ gāthamāha –",
  "atk-s0513a3:3888": "15.",
  "atk-s0513a3:3889": "“Taṃ maṃ kāmehi sammattaṃ, rattaṃ kāmesu mucchitaṃ;",
  "atk-s0513a3:3890": "Ānayī bharato luddo, bāhiko bhaddamatthu te”ti.",
  "atk-s0513a3:3891": "Tattha bāhikoti bāhikaraṭṭhavāsī. Bhaddamatthu teti imamatthaṃ so vānaro āha, tuyhaṃ pana bhaddamatthu, vissajjehi nanti.",
  "atk-s0513a3:3892_0": "Mahāsatto taṃ vānaraṃ vissajjāpetvā “nivesane pana te, mahārāja, posāvaniyo kinnaro",
  "atk-s0513a3:3892_1": "atthī”ti pucchitvā “atthī”ti vutte “so, mahārāja, attano kinnariyā kataguṇaṃ anussaritvā",
  "atk-s0513a3:3892_2": "kilesāturo saddamakāsi. So hi tāya saddhiṃ ekadivasaṃ tuṅgapabbatasikharaṃ āruhi.",
  "atk-s0513a3:3892_3": "Te tattha vaṇṇagandharasasampannāni nānāpupphāni ocinantā piḷandhantā sūriyaṃ atthaṅgataṃ",
  "atk-s0513a3:3892_4": "na sallakkhesuṃ, atthaṅgate sūriye otarantānaṃ andhakāro ahosi. Tatra naṃ kinnarī",
  "atk-s0513a3:3892_5": "‘sāmi, andhakāro vattati, apakkhalanto appamādena otarāhī’ti vatvā hatthe gahetvā",
  "atk-s0513a3:3892_6": "otāresi, so tāya taṃ vacanaṃ anussaritvā saddamakāsi, tatopi te bhayaṃ natthī”ti",
  "atk-s0513a3:3892_7": "taṃ kāraṇaṃ attano ñāṇabalena paricchinditvā pākaṭaṃ karonto sattamaṃ gāthamāha –",
  "atk-s0513a3:3893": "16.",
  "atk-s0513a3:3894": "“Andhakāratimisāyaṃ, tuṅge uparipabbate;",
  "atk-s0513a3:3895": "Sā maṃ saṇhena mudunā, mā pādaṃ khali yasmanī”ti.",
  "atk-s0513a3:3896_0": "Tattha andhakāratimisāyanti andhabhāvakārake tame. Tuṅgeti tikhiṇe. Saṇhena mudunāti",
  "atk-s0513a3:3896_1": "maṭṭhena mudukena vacanena. Mā pādaṃ khali yasmanīti ya-kāro byañjanasandhivasena",
  "atk-s0513a3:3896_2": "gahito. Idaṃ vuttaṃ hoti – sā maṃ kinnarī saṇhena mudakena vacanena “sāmi, appamatto",
  "atk-s0513a3:3896_3": "hohi, mā pādaṃ khali asmani, yathā te upakkhalitvā pādo pāsāṇasmiṃ na khalati, tathā",
  "atk-s0513a3:3896_4": "otarā”ti vatvā hatthena gahetvā otāresīti.",
  "atk-s0513a3:3897_0": "Iti mahāsatto kinnarena katasaddakāraṇaṃ kathetvā taṃ vissajjāpetvā “mahārāja, aṭṭhamo",
  "atk-s0513a3:3897_1": "udānasaddo ahosi. Nandamūlakapabbhārasmiṃ kira eko paccekabuddho attano āyusaṅkhāraparikkhayaṃ",
  "atk-s0513a3:3897_2": "ñatvā ‘manussapathaṃ gantvā bārāṇasirañño uyyāne parinibbāyissāmi, tassa me manussā",
  "atk-s0513a3:3897_3": "sarīranikkhepaṃ kāretvā sādhukīḷaṃ kīḷitvā dhātupūjaṃ katvā saggapathaṃ pūressantī’ti",
  "atk-s0513a3:3897_4": "iddhānubhāvena āgacchanto tava pāsādassa matthakaṃ pattakāle khandhabhāraṃ otāretvā",
  "atk-s0513a3:3897_5": "nibbānapurapavesanadīpanaṃ udānaṃ udānesī”ti paccekabuddhena vuttaṃ gāthamāha –",
  "atk-s0513a3:3898": "17.",
  "atk-s0513a3:3899": "“Asaṃsayaṃ jātikhayantadassī, na gabbhaseyyaṃ punarāvajissaṃ;",
  "atk-s0513a3:3900": "Ayamantimā pacchimā gabbhaseyyā, khīṇo me saṃsāro punabbhavāyā”ti.",
  "atk-s0513a3:3901_0": "Tassattho – jātiyā khayantasaṅkhātassa nibbānassa diṭṭhattā jātikhayantadassī ahaṃ",
  "atk-s0513a3:3901_1": "asaṃsayaṃ puna gabbhaseyyaṃ na āvajissaṃ, ayaṃ me antimā jāti, pacchimā gabbhaseyyā,",
  "atk-s0513a3:3901_2": "khīṇo me punabbhavāya khandhapaṭipāṭisaṅkhāto saṃsāroti.",
  "atk-s0513a3:3902_0": "“Idañca pana so udānaṃ vatvā imaṃ uyyānavanaṃ āgamma ekassa supupphitassa sālassa",
  "atk-s0513a3:3902_1": "mūle parinibbuto, ehi, mahārāja, sarīrakiccamassa karissāmā”ti mahāsatto rājānaṃ",
  "atk-s0513a3:3902_2": "gahetvā paccekabuddhassa parinibbutaṭṭhānaṃ gantvā sarīraṃ dassesi. Rājā tassa sarīraṃ",
  "atk-s0513a3:3902_3": "disvā saddhiṃ balakāyena gandhamālādīhi pūjetvā bodhisattassa vacanaṃ nissāya yaññaṃ",
  "atk-s0513a3:3902_4": "hāretvā sabbasattānaṃ jīvitadānaṃ datvā nagare māghātabheriṃ carāpetvā sattāhaṃ sādhukīḷaṃ",
  "atk-s0513a3:3902_5": "kīḷitvā sabbagandhacitake mahantena sakkārena paccekabuddhassa sarīraṃ jhāpetvā dhātuyo",
  "atk-s0513a3:3902_6": "catumahāpathe thūpaṃ kāresi. Bodhisattopi rañño dhammaṃ desetvā “appamatto hohī”ti",
  "atk-s0513a3:3902_7": "ovaditvā himavantameva pavisitvā brahmavihāresu parikammaṃ katvā aparihīnajjhāno",
  "atk-s0513a3:3902_8": "brahmalokaparāyaṇo ahosi.",
  "atk-s0513a3:3903_0": "Satthā imaṃ dhammadesanaṃ āharitvā “mahārāja, tassa saddassa sutakāraṇā tava koci",
  "atk-s0513a3:3903_1": "antarāyo natthī”ti yaññaṃ harāpetvā “mahājanassa jīvitaṃ dehī”ti jīvitadānaṃ dāpetvā",
  "atk-s0513a3:3903_2": "nagare dhammabheriṃ carāpetvā dhammaṃ desetvā jātakaṃ samodhānesi “tadā rājā ānando",
  "atk-s0513a3:3903_3": "ahosi, māṇavo sāriputto, tāpaso pana ahameva ahosi”nti.",
  "atk-s0513a3:3904": "Aṭṭhasaddajātakavaṇṇanā dutiyā.",
  "atk-s0513a3:3906": "[419] 3. Sulasājātakavaṇṇanā",
  "atk-s0513a3:3907_0": "Idaṃ suvaṇṇakāyūranti idaṃ satthā jetavane viharanto ekaṃ anāthapiṇḍikassa dāsiṃ",
  "atk-s0513a3:3907_1": "ārabbha kathesi. Sā kira ekasmiṃ ussavadivase dāsigaṇena saddhiṃ uyyānaṃ gacchantī",
  "atk-s0513a3:3907_2": "attano sāminiṃ puññalakkhaṇadeviṃ ābharaṇaṃ yāci. Sā tassā satasahassamūlaṃ attano",
  "atk-s0513a3:3907_3": "ābharaṇaṃ adāsi. Sā taṃ piḷandhitvā dāsigaṇena saddhiṃ uyyānaṃ pāvisi. Atheko coro",
  "atk-s0513a3:3907_4": "tassā ābharaṇe lobhaṃ uppādetvā “imaṃ māretvā ābharaṇaṃ harissāmī”ti tāya saddhiṃ",
  "atk-s0513a3:3907_5": "sallapanto uyyānaṃ gantvā tassā macchamaṃsasurādīni adāsi. Sā “kilesavasena deti",
  "atk-s0513a3:3907_6": "maññe”ti gahetvā uyyānakīḷaṃ kīḷitvā vīmaṃsanatthāya sāyanhasamaye nipanne dāsigaṇe",
  "atk-s0513a3:3907_7": "uṭṭhāya tassa santikaṃ agamāsi. So “bhadde, imaṃ ṭhānaṃ appaṭicchannaṃ, thokaṃ purato",
  "atk-s0513a3:3907_8": "gacchāmā”ti āha. Taṃ sutvā itarā “imasmiṃ ṭhāne sakkā rahassakammaṃ kātuṃ, ayaṃ pana",
  "atk-s0513a3:3907_9": "nissaṃsayaṃ maṃ māretvā piḷandhanabhaṇḍaṃ haritukāmo bhavissati, hotu, sikkhāpessāmi",
  "atk-s0513a3:3907_10": "na”nti cintetvā “sāmi, surāmadena me sukkhaṃ sarīraṃ, pānīyaṃ tāva maṃ pāyehī”ti",
  "atk-s0513a3:3907_11": "ekaṃ kūpaṃ netvā “ito me pānīyaṃ osiñcā”ti rajjuñca ghaṭañca dassesi. Coro rajjuṃ",
  "atk-s0513a3:3907_12": "kūpe otāresi, atha naṃ onamitvā udakaṃ osiñcantaṃ mahabbaladāsī ubhohi hatthehi āṇisadaṃ",
  "atk-s0513a3:3907_13": "paharitvā kūpe khipitvā “na tvaṃ ettakena marissasī”ti ekaṃ mahantaṃ iṭṭhakaṃ matthake",
  "atk-s0513a3:3907_14": "āsumbhi. So tattheva jīvitakkhayaṃ patto. Sāpi nagaraṃ pavisitvā sāminiyā ābharaṇaṃ",
  "atk-s0513a3:3907_15": "dadamānā “manamhi ajja imaṃ ābharaṇaṃ nissāya matā”ti sabbaṃ taṃ pavattiṃ ārocesi,",
  "atk-s0513a3:3907_16": "sāpi anāthapiṇḍikassa ārocesi, anāthapiṇḍiko tathāgatassa ārocesi. Satthā “na kho,",
  "atk-s0513a3:3907_17": "gahapati, idāneva sā dāsī ṭhānuppattikāya paññāya samannāgatā, pubbepi samannāgatāva,",
  "atk-s0513a3:3907_18": "na ca idāneva tāya so mārito, pubbepi naṃ māresiyevā”ti vatvā tena yācito atītaṃ āhari.",
  "atk-s0513a3:3908_0": "Atīte bārāṇasiyaṃ brahmadatte rajjaṃ kārente sulasā nāma nagarasobhinī pañcasatavaṇṇadāsiparivārā",
  "atk-s0513a3:3908_1": "ahosi, sahassena rattiṃ gacchati. Tasmiṃyeva nagare sattuko nāma coro ahosi nāgabalo,",
  "atk-s0513a3:3908_2": "rattibhāge issaragharāni pavisitvā yathāruciṃ vilumpati. Nāgarā sannipatitvā rañño",
  "atk-s0513a3:3908_3": "upakkosiṃsu. Rājā nagaraguttikaṃ āṇāpetvā tattha tattha gumbaṃ ṭhapāpetvā coraṃ gaṇhāpetvā",
  "atk-s0513a3:3908_4": "“sīsamassa chindathā”ti āha. Taṃ pacchābāhaṃ bandhitvā catukke catukke kasāhi tāḷetvā",
  "atk-s0513a3:3908_5": "āghātanaṃ nenti. “Coro kira gahito”ti sakalanagaraṃ saṅkhubhi. Tadā sulasā vātapāne",
  "atk-s0513a3:3908_6": "ṭhatvā antaravīthiṃ olokentī taṃ disvā paṭibaddhacittā hutvā “sace imaṃ coroti gahitapurisaṃ",
  "atk-s0513a3:3908_7": "mocetuṃ sakkhissāmi, idaṃ kiliṭṭhakammaṃ akatvā imināva saddhiṃ samaggavāsaṃ kappessāmī”ti",
  "atk-s0513a3:3908_8": "cintetvā heṭṭhā kaṇaverajātake vuttanayeneva nagaraguttikassa sahassaṃ pesetvā taṃ",
  "atk-s0513a3:3908_9": "mocetvā tena saddhiṃ sammodamānā samaggavāsaṃ vasi. Coro tiṇṇaṃ catunnaṃ māsānaṃ",
  "atk-s0513a3:3908_10": "accayena cintesi “ahaṃ imasmiṃyeva ṭhāne vasituṃ na sakkhissāmi, tucchahatthena palāyitumpi",
  "atk-s0513a3:3908_11": "na sakkā, sulasāya piḷandhanabhaṇḍaṃ satasahassaṃ agghati, sulasaṃ māretvā idaṃ gaṇhissāmī”ti.",
  "atk-s0513a3:3908_12": "Atha naṃ ekadivasaṃ āha – “bhadde, ahaṃ tadā rājapurisehi nīyamāno asukapabbatamatthake",
  "atk-s0513a3:3908_13": "rukkhadevatāya balikammaṃ paṭissuṇiṃ, sā maṃ balikammaṃ alabhamānā bhāyāpeti, balikammamassā",
  "atk-s0513a3:3908_14": "karomā”ti. “Sādhu, sāmi, sajjetvā pesehī”ti. “Bhadde, pesetuṃ na vaṭṭati, mayaṃ ubhopi",
  "atk-s0513a3:3908_15": "sabbābharaṇapaṭimaṇḍitā mahantena parivārena gantvā dassāmā”ti. “Sādhu, sāmi, tathā karomā”ti.",
  "atk-s0513a3:3909_0": "Atha naṃ tathā kāretvā pabbatapādaṃ gatakāle āha – “bhadde, mahājanaṃ disvā devatā",
  "atk-s0513a3:3909_1": "balikammaṃ na sampaṭicchissati, mayaṃ ubhova abhiruhitvā demā”ti. So tāya “sādhū”ti",
  "atk-s0513a3:3909_2": "sampaṭicchito taṃ balipātiṃ ukkhipāpetvā sayaṃ sannaddhapañcāvudho hutvā pabbatamatthakaṃ",
  "atk-s0513a3:3909_3": "abhiruhitvā ekaṃ sataporisapapātaṃ nissāya jātarukkhamūle balibhājanaṃ ṭhapāpetvā",
  "atk-s0513a3:3909_4": "“bhadde, nāhaṃ balikammatthāya āgato, taṃ pana māretvā piḷandhanaṃ te gahetvā gamissāmīti",
  "atk-s0513a3:3909_5": "āgatomhi, tava piḷandhanaṃ omuñcitvā uttarasāṭakena bhaṇḍikaṃ karohī”ti āha. “Sāmi,",
  "atk-s0513a3:3909_6": "maṃ kasmā māresī”ti? “Dhanakāraṇā”ti. “Sāmi, mayā kataguṇaṃ anussara, ahaṃ taṃ bandhitvā",
  "atk-s0513a3:3909_7": "nīyamānaṃ seṭṭhiputtena parivattetvā bahuṃ dhanaṃ datvā jīvitaṃ labhāpesiṃ, devasikaṃ",
  "atk-s0513a3:3909_8": "sahassaṃ labhamānāpi aññaṃ purisaṃ na olokemi, evañhi tava upakārikaṃ mā maṃ mārehi,",
  "atk-s0513a3:3909_9": "bahuñca te dhanaṃ dassāmi, tava dāsī ca bhavissāmī”ti yācantī paṭhamaṃ gāthamāha –",
  "atk-s0513a3:3910": "18.",
  "atk-s0513a3:3911": "“Idaṃ suvaṇṇakāyūraṃ, muttā veḷuriyā bahū;",
  "atk-s0513a3:3912": "Sabbaṃ harassu bhaddante, mañca dāsīti sāvayā”ti.",
  "atk-s0513a3:3913": "Tattha kāyūranti gīvāyaṃ piḷandhanapasādhanaṃ kāyūraṃ. Sāvayāti mahājanamajjhe sāvetvā dāsiṃ katvā gaṇhāti.",
  "atk-s0513a3:3914": "Tato sattukena –",
  "atk-s0513a3:3915": "19.",
  "atk-s0513a3:3916": "“Oropayassu kalyāṇi, mā bāḷhaṃ paridevasi;",
  "atk-s0513a3:3917": "Na cāhaṃ abhijānāmi, ahantvā dhanamābhata”nti. –",
  "atk-s0513a3:3918_0": "Attano ajjhāsayānurūpaṃ dutiyagāthāya vuttāya sulasā ṭhānuppattikāraṇaṃ paṭilabhitvā",
  "atk-s0513a3:3918_1": "“ayaṃ coro mayhaṃ jīvitaṃ na dassati, upāyena naṃ paṭhamataraṃ papāte pātetvā jīvitakkhayaṃ",
  "atk-s0513a3:3918_2": "pāpessāmī”ti cintetvā gāthādvayamāha –",
  "atk-s0513a3:3919": "20.",
  "atk-s0513a3:3920": "“Yato sarāmi attānaṃ, yato pattāsmi viññutaṃ;",
  "atk-s0513a3:3921": "Na cāhaṃ abhijānāmi, aññaṃ piyataraṃ tayā.",
  "atk-s0513a3:3922": "21.",
  "atk-s0513a3:3923": "“Ehi taṃ upagūhissaṃ, karissañca padakkhiṇaṃ;",
  "atk-s0513a3:3924": "Na hi dāni puna atthi, mama tuyhañca saṅgamo”ti.",
  "atk-s0513a3:3925_0": "Sattuko tassādhippāyaṃ ajānanto “sādhu, bhadde, ehi upagūhassu ma”nti āha. Sulasā",
  "atk-s0513a3:3925_1": "taṃ tikkhattuṃ padakkhiṇaṃ katvā upagūhitvā “idāni taṃ, sāmi, catūsu passesu vandissāmī”ti",
  "atk-s0513a3:3925_2": "vatvā pādapiṭṭhiyaṃ sīsaṃ ṭhapetvā bāhupasse vanditvā pacchimapassaṃ gantvā vandamānā",
  "atk-s0513a3:3925_3": "viya hutvā nāgabalā gaṇikā coraṃ dvīsu pacchāpādesu gahetvā heṭṭhā sīsaṃ katvā sataporise",
  "atk-s0513a3:3925_4": "narake khipi. So tattheva cuṇṇavicuṇṇaṃ patvā mari. Taṃ kiriyaṃ disvā pabbatamatthake",
  "atk-s0513a3:3925_5": "nibbattadevatā imā gāthā abhāsi –",
  "atk-s0513a3:3926": "22.",
  "atk-s0513a3:3927": "“Na hi sabbesu ṭhānesu, puriso hoti paṇḍito;",
  "atk-s0513a3:3928": "Itthīpi paṇḍitā hoti, tattha tattha vicakkhaṇā.",
  "atk-s0513a3:3929": "23.",
  "atk-s0513a3:3930": "“Na hi sabbesu ṭhānesu, puriso hoti paṇḍito;",
  "atk-s0513a3:3931": "Itthīpi paṇḍitā hoti, lahuṃ atthaṃ vicintikā.",
  "atk-s0513a3:3932": "24.",
  "atk-s0513a3:3933": "“Lahuñca vata khippañca, nikaṭṭhe samacetayi;",
  "atk-s0513a3:3934": "Migaṃ puṇṇāyateneva, sulasā sattukaṃ vadhi.",
  "atk-s0513a3:3935": "25.",
  "atk-s0513a3:3936": "“Yodha uppatitaṃ atthaṃ, na khippamanubujjhati;",
  "atk-s0513a3:3937": "So haññati mandamati, corova girigabbhare.",
  "atk-s0513a3:3938": "26.",
  "atk-s0513a3:3939": "“Yo ca uppatitaṃ atthaṃ, khippameva nibodhati;",
  "atk-s0513a3:3940": "Muccate sattusambādhā, sulasā sattukāmivā”ti.",
  "atk-s0513a3:3941_0": "Tattha paṇḍitā hotīti itthīpi paṇḍitā tattha tattha vicakkhaṇā hoti, atha vā itthī",
  "atk-s0513a3:3941_1": "paṇḍitā ceva tattha tattha vicakkhaṇā ca hoti. Lahuṃ atthaṃ vicintikāti lahuṃ khippaṃ",
  "atk-s0513a3:3941_2": "atthaṃ vicintikā. Lahuñca vatāti adandhañca vata. Khippañcāti acireneva. Nikaṭṭhe",
  "atk-s0513a3:3941_3": "samacetayīti santike ṭhitāva tassa maraṇūpāyaṃ cintesi. Puṇṇāyatenevāti pūritadhanusmiṃ.",
  "atk-s0513a3:3941_4": "Idaṃ vuttaṃ hoti – yathā cheko migaluddako sakaṇḍapuṇṇadhanusmiṃ khippaṃ migaṃ vadhati,",
  "atk-s0513a3:3941_5": "evaṃ sulasā sattukaṃ vadhīti. Yodhāti yo imasmiṃ sattaloke. Nibodhatīti jānāti. Sattukāmivāti",
  "atk-s0513a3:3941_6": "sattukā iva, yathā sulasā muttā, evaṃ muccatīti attho.",
  "atk-s0513a3:3942": "Iti sulasā coraṃ vadhitvā pabbatā oruyha attano parijanassa santikaṃ gantvā “ayyaputto kaha”nti puṭṭhā “mā taṃ pucchathā”ti vatvā rathaṃ abhiruhitvā nagarameva pāvisi.",
  "atk-s0513a3:3943": "Satthā imaṃ dhammadesanaṃ āharitvā jātakaṃ samodhānesi “tadā te ubhopi imeyeva ahesuṃ, devatā pana ahameva ahosi”nti.",
  "atk-s0513a3:3944": "Sulasājātakavaṇṇanā tatiyā.",
  "atk-s0513a3:3946": "[420] 4. Sumaṅgalajātakavaṇṇanā",
  "atk-s0513a3:3947": "Bhusamhi kuddhoti idaṃ satthā jetavane viharanto rājovādasuttaṃ ārabbha kathesi. Tadā pana satthā raññā yācito atītaṃ āhari.",
  "atk-s0513a3:3948_0": "Atīte bārāṇasiyaṃ brahmadatte rajjaṃ kārente bodhisatto tassa aggamahesiyā kucchimhi",
  "atk-s0513a3:3948_1": "nibbatto vayappatto pitu accayena rajjaṃ kāresi, mahādānaṃ pavattesi. Tassa sumaṅgalo",
  "atk-s0513a3:3948_2": "nāma uyyānapālo ahosi. Atheko paccekabuddho nandamūlakapabbhārā nikkhamitvā cārikaṃ",
  "atk-s0513a3:3948_3": "caramāno bārāṇasiṃ patvā uyyāne vasitvā punadivase nagaraṃ piṇḍāya pāvisi. Tamenaṃ",
  "atk-s0513a3:3948_4": "rājā disvā pasannacitto vanditvā pāsādaṃ āropetvā rājāsane nisīdāpetvā nānaggarasehi",
  "atk-s0513a3:3948_5": "khādanīyabhojanīyehi parivisitvā anumodanaṃ sutvā pasanno attano uyyāne vasanatthāya",
  "atk-s0513a3:3948_6": "paṭiññaṃ gāhāpetvā uyyānaṃ pavesetvā sayampi bhuttapātarāso tattha gantvā rattiṭṭhānadivāṭṭhānādīni",
  "atk-s0513a3:3948_7": "saṃvidahitvā sumaṅgalaṃ nāma uyyānapālaṃ veyyāvaccakaraṃ katvā nagaraṃ pāvisi. Paccekabuddho",
  "atk-s0513a3:3948_8": "tato paṭṭhāya nibaddhaṃ rājagehe bhuñjanto tattha ciraṃ vasi, sumaṅgalopi naṃ sakkaccaṃ upaṭṭhahi.",
  "atk-s0513a3:3949_0": "Athekadivasaṃ paccekabuddho sumaṅgalaṃ āmantetvā “ahaṃ katipāhaṃ asukagāmaṃ nissāya",
  "atk-s0513a3:3949_1": "vasitvā āgacchissāmi, rañño ārocehī”ti vatvā pakkāmi. Sumaṅgalopi rañño ārocesi.",
  "atk-s0513a3:3949_2": "Paccekabuddho katipāhaṃ tattha vasitvā sāyaṃ sūriye atthaṅgate taṃ uyyānaṃ paccāgami.",
  "atk-s0513a3:3949_3": "Sumaṅgalo tassa āgatabhāvaṃ ajānanto attano gehaṃ agamāsi. Paccekabuddhopi pattacīvaraṃ",
  "atk-s0513a3:3949_4": "paṭisāmetvā thokaṃ caṅkamitvā pāsāṇaphalake nisīdi. Taṃ divasaṃ pana uyyānapālassa",
  "atk-s0513a3:3949_5": "gharaṃ pāhunakā āgamiṃsu. So tesaṃ sūpabyañjanatthāya “uyyāne abhayaladdhaṃ migaṃ",
  "atk-s0513a3:3949_6": "māressāmī”ti dhanuṃ ādāya uyyānaṃ gantvā migaṃ upadhārento paccekabuddhaṃ disvā “mahāmigo",
  "atk-s0513a3:3949_7": "bhavissatī”ti saññāya saraṃ sannayhitvā vijjhi. Paccekabuddho sīsaṃ vivaritvā “sumaṅgalā”ti",
  "atk-s0513a3:3949_8": "āha. So saṃvegappatto vanditvā “bhante, ahaṃ tumhākaṃ āgatabhāvaṃ ajānanto ‘migo’ti",
  "atk-s0513a3:3949_9": "saññāya vijjhiṃ, khamatha me”ti vatvā “hotu dāni kiṃ karissasi, ehi saraṃ luñcitvā",
  "atk-s0513a3:3949_10": "gaṇhāhī”ti vutte vanditvā saraṃ luñci, mahatī vedanā uppajji. Paccekabuddho tattheva",
  "atk-s0513a3:3949_11": "parinibbāyi. Uyyānapālo “sace rājā jānissati, nāsessatī”ti puttadāraṃ gahetvā tatova",
  "atk-s0513a3:3949_12": "palāyi. Tāvadeva “paccekabuddho parinibbuto”ti devatānubhāvena sakalanagaraṃ ekakolāhalaṃ jātaṃ.",
  "atk-s0513a3:3950_0": "Punadivase manussā uyyānaṃ gantvā paccekabuddhaṃ disvā “uyyānapālo paccekabuddhaṃ",
  "atk-s0513a3:3950_1": "māretvā palāto”ti rañño kathayiṃsu. Rājā mahantena parivārena uyyānaṃ gantvā sattāhaṃ",
  "atk-s0513a3:3950_2": "sarīrapūjaṃ katvā mahantena sakkārena jhāpetvā dhātuyo ādāya cetiyaṃ katvā taṃ pūjento",
  "atk-s0513a3:3950_3": "dhammena rajjaṃ kāresi. Sumaṅgalopi ekasaṃvaccharaṃ vītināmetvā “rañño cittaṃ jānissāmī”ti",
  "atk-s0513a3:3950_4": "āgantvā ekaṃ amaccaṃ passitvā “mayi rañño cittaṃ jānāhī”ti āha. Amaccopi rañño santikaṃ",
  "atk-s0513a3:3950_5": "gantvā tassa guṇaṃ kathesi. Rājā asuṇanto viya ahosi. Puna kiñci avatvā rañño anattamanabhāvaṃ",
  "atk-s0513a3:3950_6": "sumaṅgalassa kathesi. So dutiyasaṃvaccharepi āgantvā tatheva rājā tuṇhī ahosi. Tatiyasaṃvacchare",
  "atk-s0513a3:3950_7": "āgantvā puttadāraṃ gahetvāva āgami. Amacco rañño cittamudubhāvaṃ ñatvā taṃ rājadvāre",
  "atk-s0513a3:3950_8": "ṭhapetvā tassāgatabhāvaṃ rañño kathesi. Rājā taṃ pakkosāpetvā paṭisanthāraṃ katvā",
  "atk-s0513a3:3950_9": "“sumaṅgala, kasmā tayā mama puññakkhettaṃ paccekabuddho mārito”ti pucchi. So “nāhaṃ,",
  "atk-s0513a3:3950_10": "deva, ‘paccekabuddhaṃ māremī’ti māresiṃ, apica kho iminā nāma kāraṇena idaṃ nāma",
  "atk-s0513a3:3950_11": "akāsi”nti taṃ pavattiṃ ācikkhi. Atha naṃ rājā “tena hi mā bhāyī”ti samassāsetvā puna",
  "atk-s0513a3:3950_12": "uyyānapālameva akāsi.",
  "atk-s0513a3:3951_0": "Atha naṃ so amacco pucchi “deva, kasmā tumhe dve vāre sumaṅgalassa guṇaṃ sutvāpi",
  "atk-s0513a3:3951_1": "kiñci na kathayittha, kasmā pana tatiyavāre sutvā taṃ pakkositvā anukampitthā”ti?",
  "atk-s0513a3:3951_2": "Rājā “tāta, raññā nāma kuddhena sahasā kiñci kātuṃ na vaṭṭati, tenāhaṃ pubbe tuṇhī",
  "atk-s0513a3:3951_3": "hutvā tatiyavāre sumaṅgale mama cittassa mudubhāvaṃ ñatvā taṃ pakkosāpesi”nti rājavattaṃ",
  "atk-s0513a3:3951_4": "kathento imā gāthā āha –",
  "atk-s0513a3:3952": "27.",
  "atk-s0513a3:3953": "“Bhusamhi kuddhoti avekkhiyāna, na tāva daṇḍaṃ paṇayeyya issaro;",
  "atk-s0513a3:3954": "Aṭṭhānaso appatirūpamattano, parassa dukkhāni bhusaṃ udīraye.",
  "atk-s0513a3:3955": "28.",
  "atk-s0513a3:3956": "“Yato ca jāneyya pasādamattano, atthaṃ niyuñjeyya parassa dukkaṭaṃ;",
  "atk-s0513a3:3957": "Tadāyamatthoti sayaṃ avekkhiya, athassa daṇḍaṃ sadisaṃ nivesaye.",
  "atk-s0513a3:3958": "29.",
  "atk-s0513a3:3959": "“Na cāpi jhāpeti paraṃ na attanaṃ, amucchito yo nayate nayānayaṃ;",
  "atk-s0513a3:3960": "Yo daṇḍadhāro bhavatīdha issaro, sa vaṇṇagutto siriyā na dhaṃsati.",
  "atk-s0513a3:3961": "30.",
  "atk-s0513a3:3962": "“Ye khattiyā se anisammakārino, paṇenti daṇḍaṃ sahasā pamucchitā;",
  "atk-s0513a3:3963": "Avaṇṇasaṃyutā jahanti jīvitaṃ, ito vimuttāpi ca yanti duggatiṃ.",
  "atk-s0513a3:3964": "31.",
  "atk-s0513a3:3965": "“Dhamme ca ye ariyappavedite ratā, anuttarā te vacasā manasā kammunā ca;",
  "atk-s0513a3:3966": "Te santisoraccasamādhisaṇṭhitā, vajanti lokaṃ dubhayaṃ tathāvidhā.",
  "atk-s0513a3:3967": "32.",
  "atk-s0513a3:3968": "“Rājāhamasmi narapamadānamissaro, sacepi kujjhāmi ṭhapemi attanaṃ;",
  "atk-s0513a3:3969": "Nisedhayanto janataṃ tathāvidhaṃ, paṇemi daṇḍaṃ anukampa yoniso”ti.",
  "atk-s0513a3:3970_0": "Tattha avekkhiyānāti avekkhitvā jānitvā. Idaṃ vuttaṃ hoti – tāta, pathavissaro rājā",
  "atk-s0513a3:3970_1": "nāma “ahaṃ bhusaṃ kuddho balavakodhābhibhūto”ti ñatvā aṭṭhavatthukādibhedaṃ daṇḍaṃ",
  "atk-s0513a3:3970_2": "parassa na paṇayeyya na vatteyya. Kiṃkāraṇā? Kuddho hi aṭṭhavatthukaṃ soḷasavatthukaṃ",
  "atk-s0513a3:3970_3": "katvā aṭṭhānena akāraṇena attano rājabhāvassa ananurūpaṃ “imaṃ ettakaṃ nāma āharatha,",
  "atk-s0513a3:3970_4": "idañca tassa karothā”ti parassa bhusaṃ dukkhāni balavadukkhāni udīraye.",
  "atk-s0513a3:3971_0": "Yatoti yadā. Idaṃ vuttaṃ hoti – yadā pana rājā parasmiṃ uppannaṃ attano pasādaṃ jāneyya,",
  "atk-s0513a3:3971_1": "atha parassa dukkaṭaṃ atthaṃ niyuñjeyya upaparikkheyya, tadā evaṃ niyuñjanto “ayaṃ",
  "atk-s0513a3:3971_2": "nāmettha attho, ayaṃ etassa doso”ti sayaṃ attapaccakkhaṃ katvā athassa aparādhakārakassa",
  "atk-s0513a3:3971_3": "aṭṭhavatthukahetu aṭṭheva, soḷasavatthukahetu soḷaseva kahāpaṇe gaṇhamāno daṇḍaṃ",
  "atk-s0513a3:3971_4": "sadisaṃ katadosānurūpaṃ nivesaye ṭhapeyya pavatteyyāti.",
  "atk-s0513a3:3972_0": "Amucchitoti chandādīhi agatikilesehi amucchito anabhibhūto hutvā yo nayānayaṃ nayate",
  "atk-s0513a3:3972_1": "upaparikkhati, so neva paraṃ jhāpeti, na attānaṃ. Chandādivasena hi ahetukaṃ daṇḍaṃ",
  "atk-s0513a3:3972_2": "pavattento parampi tena daṇḍena jhāpeti dahati pīḷeti, attānampi tatonidānena pāpena.",
  "atk-s0513a3:3972_3": "Ayaṃ pana na paraṃ jhāpeti, na attānaṃ. Yo daṇḍadhāro bhavatīdha issaroti yo idha",
  "atk-s0513a3:3972_4": "pathavissaro rājā idha sattaloke dosānucchavikaṃ daṇḍaṃ pavattento daṇḍadhāro hoti.",
  "atk-s0513a3:3972_5": "Sa vaṇṇaguttoti guṇavaṇṇena ceva yasavaṇṇena ca gutto rakkhito siriyā na dhaṃsati",
  "atk-s0513a3:3972_6": "na parihāyati. Avaṇṇasaṃyutā jahantīti adhammikā lolarājāno avaṇṇena yuttā hutvā jīvitaṃ jahanti.",
  "atk-s0513a3:3973_0": "Dhamme ca ye ariyappavediteti ye rājāno ācāraariyehi dhammikarājūhi pavedite dasavidhe",
  "atk-s0513a3:3973_1": "rājadhamme ratā. Anuttarā teti te vacasā manasā kammunā ca tīhipi etehi anuttarā",
  "atk-s0513a3:3973_2": "jeṭṭhakā. Te santisoraccasamādhisaṇṭhitāti te agatipahānena kilesasantiyañca susīlyasaṅkhāte",
  "atk-s0513a3:3973_3": "soracce ca ekaggatāsamādhimhi ca saṇṭhitā patiṭṭhitā dhammikarājāno. Vajanti lokaṃ",
  "atk-s0513a3:3973_4": "dubhayanti dhammena rajjaṃ kāretvā manussalokato devalokaṃ, devalokato manussalokanti",
  "atk-s0513a3:3973_5": "ubhayalokameva vajanti, nirayādīsu na nibbattanti. Narapamadānanti narānañca nārīnañca.",
  "atk-s0513a3:3973_6": "Ṭhapemi attananti kuddhopi kodhavasena agantvā attānaṃ porāṇakarājūhi ṭhapitanayasmiṃyeva",
  "atk-s0513a3:3973_7": "dhamme ṭhapemi, vinicchayadhammaṃ na bhindāmīti.",
  "atk-s0513a3:3974_0": "Evaṃ chahi gāthāhi raññā attano guṇe kathite sabbāpi rājaparisā tuṭṭhā “ayaṃ sīlācāraguṇasampatti",
  "atk-s0513a3:3974_1": "tumhākaññeva anurūpā”ti rañño guṇe kathesuṃ. Sumaṅgalo pana parisāya kathitāvasāne",
  "atk-s0513a3:3974_2": "uṭṭhāya rājānaṃ vanditvā añjaliṃ paggayha rañño thutiṃ karonto tisso gāthā abhāsi –",
  "atk-s0513a3:3975": "33.",
  "atk-s0513a3:3976": "“Sirī ca lakkhī ca taveva khattiya, janādhipa mā vijahi kudācanaṃ;",
  "atk-s0513a3:3977": "Akkodhano niccapasannacitto, anīgho tuvaṃ vassasatāni pālaya.",
  "atk-s0513a3:3978": "34.",
  "atk-s0513a3:3979": "“Guṇehi etehi upeta khattiya, ṭhitamariyavattī suvaco akodhano;",
  "atk-s0513a3:3980": "Sukhī anuppīḷa pasāsa mediniṃ, ito vimuttopi ca yāhi suggatiṃ.",
  "atk-s0513a3:3981": "35.",
  "atk-s0513a3:3982": "“Evaṃ sunītena subhāsitena, dhammena ñāyena upāyaso nayaṃ;",
  "atk-s0513a3:3983": "Nibbāpaye saṅkhubhitaṃ mahājanaṃ, mahāva megho salilena medini”nti.",
  "atk-s0513a3:3984_0": "Tattha sirī ca lakkhī cāti parivārasampatti ca paññā ca. Anīghoti niddukkho hutvā.",
  "atk-s0513a3:3984_1": "Upeta khattiyāti upeto khattiya, ayameva vā pāṭho. Ṭhitamariyavattīti ṭhitaariyavatti,",
  "atk-s0513a3:3984_2": "ariyavatti nāma dasarājadhammasaṅkhātaṃ porāṇarājavattaṃ, tattha patiṭṭhitattā ṭhitarājadhammo",
  "atk-s0513a3:3984_3": "hutvāti attho. Anuppīḷa pasāsa medininti anuppīḷaṃ pasāsa mediniñca, ayameva vā pāṭho.",
  "atk-s0513a3:3984_4": "Sunītenāti sunayena suṭṭhu kāraṇena. Dhammenāti dasakusalakammapathadhammena. Ñāyenāti",
  "atk-s0513a3:3984_5": "purimapadasseva vevacanaṃ. Upāyasoti upāyakosallena. Nayanti nayanto rajjaṃ anusāsanto",
  "atk-s0513a3:3984_6": "dhammikarājā. Nibbāpayeti imāya paṭipattiyā kāyikacetasikadukkhaṃ darathaṃ apanento",
  "atk-s0513a3:3984_7": "kāyikacetasikadukkhasaṅkhubhitampi mahājanaṃ mahāmegho salilena mediniṃ viya nibbāpeyya,",
  "atk-s0513a3:3984_8": "tvampi tatheva nibbāpehīti dassento evamāha.",
  "atk-s0513a3:3985": "Satthā kosalarañño ovādavasena imaṃ dhammadesanaṃ āharitvā jātakaṃ samodhānesi – “tadā paccekabuddho parinibbuto, sumaṅgalo ānando ahosi, rājā pana ahameva ahosi”nti.",
  "atk-s0513a3:3986": "Sumaṅgalajātakavaṇṇanā catutthā.",
  "atk-s0513a3:3988": "[421] 5. Gaṅgamālajātakavaṇṇanā",
  "atk-s0513a3:3989_0": "Aṅgārajātāti idaṃ satthā jetavane viharanto uposathakammaṃ ārabbha kathesi. Ekadivasañhi",
  "atk-s0513a3:3989_1": "satthā uposathike upāsake āmantetvā “upāsakā sādhurūpaṃ vo kataṃ uposathaṃ upavasantehi,",
  "atk-s0513a3:3989_2": "dānaṃ dātabbaṃ, sīlaṃ rakkhitabbaṃ, kodho na kātabbo, mettā bhāvetabbā, uposathavāso",
  "atk-s0513a3:3989_3": "vasitabbo, porāṇakapaṇḍitā hi ekaṃ upaḍḍhuposathakammaṃ nissāya mahāyasaṃ labhiṃsū”ti",
  "atk-s0513a3:3989_4": "vatvā tehi yācito atītaṃ āhari.",
  "atk-s0513a3:3990_0": "Atīte bārāṇasiyaṃ brahmadatte rajjaṃ kārente tasmiṃ nagare suciparivāro nāma seṭṭhi",
  "atk-s0513a3:3990_1": "ahosi asītikoṭidhanavibhavo dānādipuññābhirato. Tassa puttadārāpi parijanopi antamaso",
  "atk-s0513a3:3990_2": "tasmiṃ ghare vacchapālakāpi sabbe māsassa cha divase uposathaṃ upavasanti. Tadā bodhisatto",
  "atk-s0513a3:3990_3": "ekasmiṃ daliddakule nibbattitvā bhatiṃ katvā kicchena jīvati. So “bhatiṃ karissāmī”ti",
  "atk-s0513a3:3990_4": "tassa gehaṃ gantvā vanditvā ekamantaṃ ṭhito “kiṃ āgatosī”ti vutte “tumhākaṃ gehe",
  "atk-s0513a3:3990_5": "bhatiyā kammakaraṇattha”nti āha. Seṭṭhi aññesaṃ bhatikānaṃ āgatadivaseyeva “imasmiṃ",
  "atk-s0513a3:3990_6": "gehe kammaṃ karontā sīlaṃ rakkhanti, sīlaṃ rakkhituṃ sakkontā kammaṃ karothā”ti vadati,",
  "atk-s0513a3:3990_7": "bodhisattassa pana sīlarakkhaṇaācikkhaṇe saññaṃ akatvā “sādhu, tāta, attano bhatiṃ",
  "atk-s0513a3:3990_8": "jānitvā kammaṃ karohī”ti āha. So tato paṭṭhāya suvaco hutvā uraṃ datvā attano kilamathaṃ",
  "atk-s0513a3:3990_9": "agaṇetvā tassa sabbakiccāni karoti, pātova kammantaṃ gantvā sāyaṃ āgacchati.",
  "atk-s0513a3:3991_0": "Athekadivasaṃ nagare chaṇaṃ ghosesuṃ. Mahāseṭṭhi dāsiṃ āmantetvā “ajjuposathadivaso,",
  "atk-s0513a3:3991_1": "gehe kammakarānaṃ pātova bhattaṃ pacitvā dehi, kālasseva bhuñjitvā uposathikā bhavissantī”ti",
  "atk-s0513a3:3991_2": "āha. Bodhisatto kālasseva uṭṭhāya kammantaṃ agamāsi, “ajjuposathiko bhaveyyāsī”ti",
  "atk-s0513a3:3991_3": "tassa koci nārocesi. Sesakammakarā pātova bhuñjitvā uposathikāva ahesuṃ. Seṭṭhipi",
  "atk-s0513a3:3991_4": "saputtadāro saparijano uposathaṃ adhiṭṭhahi, sabbepi uposathikā attano attano vasanaṭṭhānaṃ",
  "atk-s0513a3:3991_5": "gantvā sīlaṃ āvajjentā nisīdiṃsu. Bodhisatto sakaladivasaṃ kammaṃ katvā sūriyatthaṅgamanavelāya",
  "atk-s0513a3:3991_6": "āgato. Athassa bhattakārikā hatthadhovanaṃ datvā pātiyaṃ bhattaṃ vaḍḍhetvā upanāmesi.",
  "atk-s0513a3:3991_7": "Bodhisatto “aññesu divasesu imāya velāya mahāsaddo hoti, ajja kahaṃ gatā”ti pucchi.",
  "atk-s0513a3:3991_8": "“Sabbe uposathaṃ samādiyitvā attano attano vasanaṭṭhānāni gatā”ti. Taṃ sutvā bodhisatto",
  "atk-s0513a3:3991_9": "cintesi “ettakānaṃ sīlavantānaṃ antare ahaṃ eko dussīlo hutvā na vasissāmi, idāni",
  "atk-s0513a3:3991_10": "uposathaṅgesu adhiṭṭhitesu hoti nu kho uposathakammaṃ, no”ti. So gantvā seṭṭhiṃ pucchi.",
  "atk-s0513a3:3991_11": "Atha naṃ seṭṭhi “tāta pātova anadhiṭṭhitattā sakalaṃ uposathakammaṃ na hoti, upaḍḍhuposathakammaṃ pana hotī”ti āha.",
  "atk-s0513a3:3992_0": "So “ettakampi hotū”ti seṭṭhissa santike samādinnasīlo hutvā uposathakammaṃ adhiṭṭhāya",
  "atk-s0513a3:3992_1": "attano vasanokāsaṃ pavisitvā sīlaṃ āvajjento nipajji. Athassa sakaladivasaṃ nirāhāratāya",
  "atk-s0513a3:3992_2": "pacchimayāmasamanantare satthakavātā samuṭṭhahiṃsu. Seṭṭhinā nānāvidhāni bhesajjāni",
  "atk-s0513a3:3992_3": "āharitvā “bhuñjā”ti vuccamānopi “uposathaṃ na bhindissāmi, jīvitapariyantikaṃ katvā",
  "atk-s0513a3:3992_4": "samādiyi”nti āha. Balavavedanā uppajji, aruṇuggamanavelāya satiṃ paccupaṭṭhāpetuṃ",
  "atk-s0513a3:3992_5": "nāsakkhi. Atha naṃ “idāni marissatī”ti nīharitvā “osārake nipajjāpesuṃ. Tasmiṃ khaṇe",
  "atk-s0513a3:3992_6": "bārāṇasirājā rathavaragato mahantena parivārena nagaraṃ padakkhiṇaṃ karonto taṃ ṭhānaṃ",
  "atk-s0513a3:3992_7": "sampāpuṇi. Bodhisatto tassa siriṃ oloketvā tasmiṃ lobhaṃ uppādetvā rajjaṃ patthesi.",
  "atk-s0513a3:3992_8": "So cavitvā upaḍḍhuposathakammanissandena tassa aggamahesiyā kucchimhi paṭisandhiṃ",
  "atk-s0513a3:3992_9": "gaṇhi. Sā laddhagabbhaparihārā dasamāsaccayena puttaṃ vijāyi, “udayakumāro”tissa",
  "atk-s0513a3:3992_10": "nāmaṃ akaṃsu. So vayappatto sabbasippesu nipphattiṃ pāpuṇi, jātissarañāṇena attano",
  "atk-s0513a3:3992_11": "pubbakammaṃ saritvā “appakassa kammassa phalaṃ mama ida”nti abhikkhaṇaṃ udānaṃ udānesi.",
  "atk-s0513a3:3992_12": "So pitu accayena rajjaṃ patvāpi attano mahantaṃ sirivibhavaṃ oloketvā tadeva udānaṃ udānesi.",
  "atk-s0513a3:3993_0": "Athekadivasaṃ nagare chaṇaṃ sajjayiṃsu, mahājano kīḷāpasuto ahosi. Tadā bārāṇasiyā",
  "atk-s0513a3:3993_1": "uttaradvāravāsī eko bhatiko udakabhatiṃ katvā laddhaṃ aḍḍhamāsakaṃ pākāriṭṭhakāya",
  "atk-s0513a3:3993_2": "antare ṭhapetvā bhatiṃ karonto dakkhiṇadvāraṃ patvā tattha udakabhatimeva katvā jīvamānāya",
  "atk-s0513a3:3993_3": "ekāya kapaṇitthiyā saddhiṃ saṃvāsaṃ kappesi. Sā taṃ āha – “sāmi, nagare chaṇo vattati,",
  "atk-s0513a3:3993_4": "sace te kiñci atthi, mayampi kīḷeyyāmā”ti? “Āma, atthī”ti. “Kittakaṃ, sāmī”ti? “Aḍḍhamāsako”ti.",
  "atk-s0513a3:3993_5": "“Kahaṃ so”ti? “Uttaradvāre iṭṭhakabbhantare ṭhapitoti ito me dvādasayojanantare nidhānaṃ,",
  "atk-s0513a3:3993_6": "tava pana hatthe kiñci atthī”ti? “Āma, atthī”ti. “Kittaka”nti? “Aḍḍhamāsakovā”ti.",
  "atk-s0513a3:3993_7": "“Iti tava aḍḍhamāsako, mama aḍḍhamāsakoti māsakova hoti, tato ekena koṭṭhāsena mālaṃ,",
  "atk-s0513a3:3993_8": "ekena koṭṭhāsena gandhaṃ, ekena koṭṭhāsena suraṃ gahetvā kīḷissāma, gaccha tayā ṭhapitaṃ",
  "atk-s0513a3:3993_9": "aḍḍhamāsakaṃ āharā”ti. So “bhariyāya me santikā kathā laddhā”ti haṭṭhatuṭṭho “bhadde,",
  "atk-s0513a3:3993_10": "mā cintayi, āharissāmi na”nti vatvā pakkāmi. Nāgabalo bhatiko cha yojanāni atikkamma",
  "atk-s0513a3:3993_11": "majjhanhikasamaye vītaccikaṅgārasanthataṃ viya uṇhaṃ vālukaṃ maddanto dhanalobhena",
  "atk-s0513a3:3993_12": "haṭṭhapahaṭṭho kasāvarattanivāsano kaṇṇe tālapaṇṇaṃ piḷandhitvā ekena āyogavattena",
  "atk-s0513a3:3993_13": "gītaṃ gāyanto rājaṅgaṇena pāyāsi.",
  "atk-s0513a3:3994_0": "Udayarājā sīhapañjaraṃ vivaritvā ṭhito taṃ tathā gacchantaṃ disvā “kiṃ nu kho esa",
  "atk-s0513a3:3994_1": "evarūpaṃ vātātapaṃ agaṇetvā haṭṭhatuṭṭho gāyanto gacchati, pucchissāmi na”nti cintetvā",
  "atk-s0513a3:3994_2": "pakkosanatthāya ekaṃ purisaṃ pahiṇi. Tena gantvā “rājā taṃ pakkosatī”ti vutte “rājā",
  "atk-s0513a3:3994_3": "mayhaṃ kiṃ hoti, nāhaṃ rājānaṃ jānāmī”ti vatvā balakkārena nīto ekamantaṃ aṭṭhāsi.",
  "atk-s0513a3:3994_4": "Atha naṃ rājā pucchanto dve gāthā abhāsi –",
  "atk-s0513a3:3995": "36.",
  "atk-s0513a3:3996": "“Aṅgārajātā pathavī, kukkuḷānugatā mahī;",
  "atk-s0513a3:3997": "Atha gāyasi vattāni, na taṃ tapati ātapo.",
  "atk-s0513a3:3998": "37.",
  "atk-s0513a3:3999": "“Uddhaṃ tapati ādicco, adho tapati vālukā;",
  "atk-s0513a3:4000": "Atha gāyasi vattāni, na taṃ tapati ātapo”ti.",
  "atk-s0513a3:4001_0": "Tattha aṅgārajātāti bho purisa, ayaṃ pathavī vītaccikaṅgārā viya uṇhajātā. Kukkuḷānugatāti",
  "atk-s0513a3:4001_1": "ādittachārikasaṅkhātena kukkuḷena viya uṇhavālukāya anugatā. Vattānīti āyogavattāni",
  "atk-s0513a3:4001_2": "āropetvā gītaṃ gāyasīti.",
  "atk-s0513a3:4002": "So rañño kathaṃ sutvā tatiyaṃ gāthamāha –",
  "atk-s0513a3:4003": "38.",
  "atk-s0513a3:4004": "“Na maṃ tapati ātapo, ātapā tapayanti maṃ;",
  "atk-s0513a3:4005": "Atthā hi vividhā rāja, te tapanti na ātapo”ti.",
  "atk-s0513a3:4006_0": "Tattha ātapāti vatthukāmakilesakāmā. Purisañhi te abhitapanti, tasmā “ātapā”ti vuttā.",
  "atk-s0513a3:4006_1": "Atthā hi vividhāti, mahārāja, mayhaṃ vatthukāmakilesakāme nissāya kattabbā nānākiccasaṅkhātā",
  "atk-s0513a3:4006_2": "vividhā atthā atthi, te maṃ tapanti, na ātapoti.",
  "atk-s0513a3:4007_0": "Atha naṃ rājā “ko nāma te attho”ti pucchi. So āha “ahaṃ, deva, dakkhiṇadvāre kapaṇitthiyā",
  "atk-s0513a3:4007_1": "saddhiṃ saṃvāsaṃ kappesiṃ, sā maṃ ‘chaṇaṃ kīḷissāma, atthi te kiñci hatthe’ti pucchi,",
  "atk-s0513a3:4007_2": "atha naṃ ahaṃ ‘mama nidhānaṃ uttaradvāre pākārantare ṭhapita’nti avacaṃ, sā ‘gaccha",
  "atk-s0513a3:4007_3": "taṃ āhara, ubhopi kīḷissāmā’ti maṃ pahiṇi, sā me tassā kathā hadayaṃ na vijahati,",
  "atk-s0513a3:4007_4": "taṃ maṃ anussarantaṃ kāmatapo tapati, ayaṃ me, deva, attho”ti. Atha “evarūpaṃ vātātapaṃ",
  "atk-s0513a3:4007_5": "agaṇetvā kiṃ te tussanakāraṇaṃ, yena gāyanto gacchasī”ti? “Deva, taṃ nidhānaṃ āharitvā",
  "atk-s0513a3:4007_6": "‘tāya saddhiṃ abhiramissāmī’ti iminā kāraṇena tuṭṭho gāyāmī”ti. “Kiṃ pana te, bho",
  "atk-s0513a3:4007_7": "purisa, uttaradvāre ṭhapitanidhānaṃ satasahassamattaṃ atthī”ti? “Natthi, devā”ti.",
  "atk-s0513a3:4007_8": "Rājā “tena hi paññāsa sahassāni, cattālīsa, tiṃsa, vīsa, dasa, sahassaṃ, pañca satāni,",
  "atk-s0513a3:4007_9": "cattāri, tīṇi, dve, ekaṃ, sataṃ, paññāsaṃ, cattālīsaṃ, tiṃsaṃ, vīsaṃ, dasa, pañca,",
  "atk-s0513a3:4007_10": "cattāri, tayo, dve, eko kahāpaṇo, aḍḍho, pādo, cattāro māsakā, tayo, dve, eko māsako”ti",
  "atk-s0513a3:4007_11": "pucchi. Sabbaṃ paṭikkhipitvā “aḍḍhamāsako”ti vutto “āma, deva, ettakaṃ mayhaṃ dhanaṃ,",
  "atk-s0513a3:4007_12": "taṃ āharitvā tāya saddhiṃ abhiramissāmīti gacchāmi, tāya pītiyā tena somanassena",
  "atk-s0513a3:4007_13": "na maṃ esa vātātapo tapatī”ti āha.",
  "atk-s0513a3:4008_0": "Atha naṃ rājā “bho purisa, evarūpe ātape tattha mā gami, ahaṃ te aḍḍhamāsakaṃ dassāmī”ti",
  "atk-s0513a3:4008_1": "āha. “Deva, ahaṃ tumhākaṃ kathāya ṭhatvā tañca gaṇhissāmi, itarañca dhanaṃ na nāsessāmi,",
  "atk-s0513a3:4008_2": "mama gamanaṃ ahāpetvā tampi gahessāmī”ti. “Bho purisa, nivatta, māsakaṃ te dassāmi,",
  "atk-s0513a3:4008_3": "dve māsakehi evaṃ vaḍḍhetvā koṭiṃ koṭisataṃ aparimitaṃ dhanaṃ dassāmi, nivattā”ti",
  "atk-s0513a3:4008_4": "vuttepi “deva, taṃ gahetvā itarampi gaṇhissāmi”icceva āha. Tato seṭṭhiṭṭhānādīhi",
  "atk-s0513a3:4008_5": "ṭhānantarehi palobhito yāva uparajjā tatheva vatvā “upaḍḍharajjaṃ te dassāmi, nivattā”ti",
  "atk-s0513a3:4008_6": "vutte sampaṭicchi. Rājā “gacchatha mama sahāyassa kesamassuṃ kāretvā nhāpetvā alaṅkaritvā",
  "atk-s0513a3:4008_7": "ānetha na”nti amacce āṇāpesi. Amaccā tathā akaṃsu. Rājā rajjaṃ dvidhā bhinditvā tassa",
  "atk-s0513a3:4008_8": "upaḍḍharajjaṃ adāsi. “So pana taṃ gahetvāpi aḍḍhamāsakapemena uttarapassaṃ gatoyevā”ti",
  "atk-s0513a3:4008_9": "vadanti. So aḍḍhamāsakarājā nāma ahosi. Te samaggā sammodamānā rajjaṃ kārentā ekadivasaṃ",
  "atk-s0513a3:4008_10": "uyyānaṃ gamiṃsu. Tattha kīḷitvā udayarājā aḍḍhamāsakarañño aṅke sīsaṃ katvā nipajji.",
  "atk-s0513a3:4008_11": "Tasmiṃ niddaṃ okkante parivāramanussā kīḷānubhavanavasena tattha tattha agamaṃsu.",
  "atk-s0513a3:4009_0": "Aḍḍhamāsakarājā “kiṃ me niccakālaṃ upaḍḍharajjena, imaṃ māretvā ahameva sakalarajjaṃ",
  "atk-s0513a3:4009_1": "kāressāmī”ti khaggaṃ abbāhitvā “paharissāmi na”nti cintetvā puna “ayaṃ rājā maṃ daliddakapaṇaṃ",
  "atk-s0513a3:4009_2": "manussaṃ attanā samānaṃ katvā mahante issariye patiṭṭhapesi, evarūpaṃ nāma yasadāyakaṃ",
  "atk-s0513a3:4009_3": "māretvā rajjaṃ kāressāmīti mama icchā uppannā, ayuttaṃ vata me kamma”nti satiṃ paṭilabhitvā",
  "atk-s0513a3:4009_4": "asiṃ pavesesi. Athassa dutiyampi tatiyampi tatheva cittaṃ uppajji. Tato cintesi “idaṃ",
  "atk-s0513a3:4009_5": "cittaṃ punappunaṃ uppajjamānaṃ maṃ pāpakamme niyojeyyā”ti. So asiṃ bhūmiyaṃ khipitvā",
  "atk-s0513a3:4009_6": "rājānaṃ uṭṭhāpetvā “khamāhi me, devā”ti pādesu pati. “Nanu samma, tava mamantare",
  "atk-s0513a3:4009_7": "doso natthī”ti? “Atthi, mahārāja, ahaṃ idaṃ nāma akāsi”nti. “Tena hi samma, khamāmi",
  "atk-s0513a3:4009_8": "te, icchanto pana rajjaṃ kārehi, ahaṃ uparājā hutvā taṃ upaṭṭhahissāmī”ti. So “na",
  "atk-s0513a3:4009_9": "me, deva, rajjena attho, ayañhi taṇhā maṃ apāyesu nibbattāpessati, tava rajjaṃ tvameva",
  "atk-s0513a3:4009_10": "gaṇha, ahaṃ pabbajissāmi, diṭṭhaṃ me kāmassa mūlaṃ, ayañhi saṅkappena vaḍḍhati, na",
  "atk-s0513a3:4009_11": "dāni naṃ tato paṭṭhāya saṅkappessāmī”ti udānento catutthaṃ gāthamāha –",
  "atk-s0513a3:4010": "39.",
  "atk-s0513a3:4011": "“Addasaṃ kāma te mūlaṃ, saṅkappā kāma jāyasi;",
  "atk-s0513a3:4012": "Na taṃ saṅkappayissāmi, evaṃ kāma na hehisī”ti.",
  "atk-s0513a3:4013": "Tattha evanti evaṃ mamantare. Na hehisīti na uppajjissasīti.",
  "atk-s0513a3:4014": "Evañca pana vatvā puna kāmesu anuyuñjantassa mahājanassa dhammaṃ desento pañcamaṃ gāthamāha –",
  "atk-s0513a3:4015": "40.",
  "atk-s0513a3:4016": "“Appāpi kāmā na alaṃ, bahūhipi na tappati;",
  "atk-s0513a3:4017": "Ahahā bālalapanā, parivajjetha jaggato”ti.",
  "atk-s0513a3:4018_0": "Tattha ahahāti saṃvegadīpanaṃ. Jaggatoti jagganto. Idaṃ vuttaṃ hoti – mahārāja, imassa",
  "atk-s0513a3:4018_1": "mahājanassa appakāpi vatthukāmakilesakāmā na alaṃ pariyattāva, bahūhipi ca tehi na",
  "atk-s0513a3:4018_2": "tappateva, “aho ime mama rūpā mama saddā”ti lapanato bālalapanā kāmā, ime vipassanaṃ",
  "atk-s0513a3:4018_3": "vaḍḍhetvā bodhipakkhiyānaṃ dhammānaṃ bhāvanānuyogamanuyutto jagganto kulaputto parivajjetha,",
  "atk-s0513a3:4018_4": "pariññāpahānābhisamayehi abhisametvā pajaheyyāti.",
  "atk-s0513a3:4019_0": "Evaṃ so mahājanassa dhammaṃ desetvā udayarājānaṃ rajjaṃ paṭicchāpetvā mahājanaṃ assumukhaṃ",
  "atk-s0513a3:4019_1": "rodamānaṃ pahāya himavantaṃ pavisitvā pabbajitvā jhānābhiññāyo nibbattetvā vihāsi.",
  "atk-s0513a3:4019_2": "Tassa pabbajitakāle rājā taṃ udānaṃ sakalaṃ katvā udānento chaṭṭhaṃ gāthamāha –",
  "atk-s0513a3:4020": "41.",
  "atk-s0513a3:4021": "“Appassa kammassa phalaṃ mamedaṃ, udayo ajjhāgamā mahattapattaṃ;",
  "atk-s0513a3:4022": "Suladdhalābho vata māṇavassa, yo pabbajī kāmarāgaṃ pahāyā”ti.",
  "atk-s0513a3:4023_0": "Tattha udayoti attānaṃ sandhāya vadati. Mahattapattanti mahantabhāvappattaṃ vipulaṃ",
  "atk-s0513a3:4023_1": "issariyaṃ ajjhāgamā. Māṇavassāti sattassa mayhaṃ sahāyassa suladdhalābho, yo kāmarāgaṃ",
  "atk-s0513a3:4023_2": "pahāya pabbajitoti adhippāyenevamāha.",
  "atk-s0513a3:4024_0": "Imissā pana gāthāya na koci atthaṃ jānāti. Atha naṃ ekadivasaṃ aggamahesī gāthāya",
  "atk-s0513a3:4024_1": "atthaṃ pucchi, rājā na kathesi. Eko panassa gaṅgamālo nāma maṅgalanhāpito, so rañño",
  "atk-s0513a3:4024_2": "massuṃ karonto paṭhamaṃ khuraparikammaṃ katvā pacchā saṇḍāsena lomāni gaṇhāti, rañño",
  "atk-s0513a3:4024_3": "ca khuraparikammakāle sukhaṃ hoti, lomaharaṇakāle dukkhaṃ. So paṭhamaṃ tassa varaṃ",
  "atk-s0513a3:4024_4": "dātukāmo hoti, pacchā sīsacchedanamākaṅkhati. Athekadivasaṃ “bhadde, amhākaṃ gaṅgamālakappako",
  "atk-s0513a3:4024_5": "bālo”ti deviyā tamatthaṃ ārocetvā “ki pana, deva, kātuṃ vaṭṭatī”ti vutte “paṭhamaṃ",
  "atk-s0513a3:4024_6": "saṇḍāsena lomāni gahetvā pacchā khuraparikamma”nti āha. Sā taṃ kappakaṃ pakkosāpetvā",
  "atk-s0513a3:4024_7": "“tāta, idāni rañño massukaraṇadivase paṭhamaṃ lomāni gahetvā pacchā khuraparikammaṃ",
  "atk-s0513a3:4024_8": "kareyyāsi, raññā ca ‘varaṃ gaṇhāhī’ti vutte ‘aññena, deva, me attho natthi, tumhākaṃ",
  "atk-s0513a3:4024_9": "udānagāthāya atthaṃ ācikkhathā’ti vadeyyāsi, ahaṃ te bahuṃ dhanaṃ dassāmī”ti āha.",
  "atk-s0513a3:4024_10": "So “sādhū”ti sampaṭicchitvā massukaraṇadivase paṭhamaṃ saṇḍāsaṃ gaṇhi. “Kiṃ, bhaṇe",
  "atk-s0513a3:4024_11": "gaṅgamāla, apubbaṃ te karaṇa”nti raññā vutte “deva, kappakā nāma apubbampi karontī”ti",
  "atk-s0513a3:4024_12": "vatvā paṭhamaṃ lomāni gahetvā pacchā khuraparikammaṃ akāsi. Rājā “varaṃ gaṇhāhī”ti",
  "atk-s0513a3:4024_13": "āha. “Deva, aññena me attho natthi, tumhākaṃ udānagāthāya atthaṃ kathethā”ti. Rājā",
  "atk-s0513a3:4024_14": "attano daliddakāle kataṃ kathetuṃ lajjanto “tāta, iminā te varena ko attho, aññaṃ",
  "atk-s0513a3:4024_15": "gaṇhāhī”ti āha. “Etameva dehi, devā”ti. So musāvādabhayena “sādhū”ti sampaṭicchitvā",
  "atk-s0513a3:4024_16": "kummāsapiṇḍijātake vuttanayeneva sabbaṃ saṃvidahāpetvā ratanapallaṅke nisīditvā “ahaṃ",
  "atk-s0513a3:4024_17": "gaṅgamāla, purimabhave imasmiṃyeva nagare”ti sabbaṃ purimakiriyaṃ ācikkhitvā “iminā",
  "atk-s0513a3:4024_18": "kāraṇena upaḍḍhagāthaṃ, ‘sahāyo pana me pabbajito, ahaṃ pamatto hutvā rajjameva kāremī’ti",
  "atk-s0513a3:4024_19": "iminā kāraṇena pacchā upaḍḍhagāthaṃ vadāmī”ti udānassa atthaṃ kathesi.",
  "atk-s0513a3:4025_0": "Taṃ sutvā kappako “upaḍḍhuposathakammena kira raññā ayaṃ sampatti laddhā, kusalaṃ",
  "atk-s0513a3:4025_1": "nāma kātabbameva, yaṃnūnāhaṃ pabbajitvā attano patiṭṭhaṃ kareyya”nti cintetvā ñātibhogaparivaṭṭaṃ",
  "atk-s0513a3:4025_2": "pahāya rājānaṃ pabbajjaṃ anujānāpetvā himavantaṃ gantvā isipabbajjaṃ pabbajitvā tilakkhaṇaṃ",
  "atk-s0513a3:4025_3": "āropento vipassanaṃ vaḍḍhetvā paccekabodhiṃ patvā iddhiyā nibbattapattacīvaradharo",
  "atk-s0513a3:4025_4": "gandhamādanapabbate pañcachabbassāni vasitvā “bārāṇasirājānaṃ olokessāmī”ti ākāsenāgantvā",
  "atk-s0513a3:4025_5": "uyyāne maṅgalasilāyaṃ nisīdi. Uyyānapālo sañjānitvā gantvā rañño ārocesi “deva, gaṅgamālo",
  "atk-s0513a3:4025_6": "paccekabuddho hutvā ākāsenāgantvā uyyāne nisinno”ti. Rājā taṃ sutvā “paccekabuddhaṃ",
  "atk-s0513a3:4025_7": "vandissāmī”ti vegena nikkhami. Rājamātā ca puttena saddhiṃyeva nikkhami. Rājā uyyānaṃ",
  "atk-s0513a3:4025_8": "pavisitvā taṃ vanditvā ekamantaṃ nisīdi saddhiṃ parisāya. So raññā saddhiṃ paṭisanthāraṃ",
  "atk-s0513a3:4025_9": "karonto “kiṃ, brahmadatta, appamattosi, dhammena rajjaṃ kāresi, dānādīni puññāni",
  "atk-s0513a3:4025_10": "karosī”ti rājānaṃ kulanāmena ālapitvā paṭisanthāraṃ karoti. Taṃ sutvā rañño mātā",
  "atk-s0513a3:4025_11": "“ayaṃ hīnajacco malamajjako nhāpitaputto attānaṃ na jānāti, mama puttaṃ pathavissaraṃ",
  "atk-s0513a3:4025_12": "jātikhattiyaṃ ‘brahmadattā’ti nāmenālapatī”ti kujjhitvā sattamaṃ gāthamāha –",
  "atk-s0513a3:4026": "42.",
  "atk-s0513a3:4027": "“Tapasā pajahanti pāpakammaṃ, tapasā nhāpitakumbhakārabhāvaṃ;",
  "atk-s0513a3:4028": "Tapasā abhibhuyya gaṅgamāla, nāmenālapasajja brahmadattā”ti.",
  "atk-s0513a3:4029_0": "Tassattho – ime tāva sattā tapasā attanā katena tapoguṇena pāpakammaṃ jahanti, kiṃ",
  "atk-s0513a3:4029_1": "panete tapasā nhāpitakumbhakārabhāvampi jahanti, yaṃ tvaṃ gaṅgamāla, attano tapasā",
  "atk-s0513a3:4029_2": "abhibhuyya mama puttaṃ brahmadattaṃ nāmenālapasi, patirūpaṃ nu te etanti?",
  "atk-s0513a3:4030": "Rājā mātaraṃ vāretvā paccekabuddhassa guṇaṃ pakāsento aṭṭhamaṃ gāthamāha –",
  "atk-s0513a3:4031": "43.",
  "atk-s0513a3:4032": "“Sandiṭṭhikameva amma passatha, khantīsoraccassa ayaṃ vipāko;",
  "atk-s0513a3:4033": "Yo sabbajanassa vanditohu, taṃ vandāma sarājikā samaccā”ti.",
  "atk-s0513a3:4034": "Tattha khantīsoraccassāti adhivāsanakhantiyā ca soraccassa ca. Taṃ vandāmāti taṃ idāni mayaṃ sarājikā samaccā sabbe vandāma, passatha amma, khantīsoraccānaṃ vipākanti.",
  "atk-s0513a3:4035_0": "Raññā mātari vāritāya sesamahājano uṭṭhahitvā “ayuttaṃ vata, deva, evarūpassa hīnajaccassa",
  "atk-s0513a3:4035_1": "tumhe nāmenālapana”nti āha. Rājā mahājanampi paṭibāhitvā tassa guṇakathaṃ kathetuṃ osānagāthamāha –",
  "atk-s0513a3:4036": "44.",
  "atk-s0513a3:4037": "“Mā kiñci avacuttha gaṅgamālaṃ, muninaṃ monapathesu sikkhamānaṃ;",
  "atk-s0513a3:4038": "Eso hi atari aṇṇavaṃ, yaṃ taritvā caranti vītasokā”ti.",
  "atk-s0513a3:4039_0": "Tattha muninanti agārikānagārikasekkhāsekkhapaccekamunīsu paccekamuniṃ. Monapathesu",
  "atk-s0513a3:4039_1": "sikkhamānanti pubbabhāgapaṭipadābodhipakkhiyadhammasaṅkhātesu monapathesu sikkhamānaṃ.",
  "atk-s0513a3:4039_2": "Aṇṇavanti saṃsāramahāsamuddaṃ.",
  "atk-s0513a3:4040_0": "Evañca pana vatvā rājā paccekabuddhaṃ vanditvā “bhante, mayhaṃ mātu khamathā”ti āha.",
  "atk-s0513a3:4040_1": "“Khamāmi, mahārājā”ti. Rājaparisāpi naṃ khamāpesi. Rājā attānaṃ nissāya vasanatthāya",
  "atk-s0513a3:4040_2": "paṭiññaṃ yāci. Paccekabuddho pana paṭiññaṃ adatvā sarājikāya parisāya passantiyāva",
  "atk-s0513a3:4040_3": "ākāse ṭhatvā rañño ovādaṃ datvā gandhamādanameva gato.",
  "atk-s0513a3:4041_0": "Satthā imaṃ dhammadesanaṃ āharitvā “evañca upāsakā uposathavāso nāma vasitabbayuttako”ti",
  "atk-s0513a3:4041_1": "vatvā jātakaṃ samodhānesi – “tadā paccekabuddho parinibbāyi, aḍḍhamāsakarājā ānando",
  "atk-s0513a3:4041_2": "ahosi, rañño mātā mahāmāyā, aggamahesī rāhulamātā, udayarājā pana ahameva ahosi”nti.",
  "atk-s0513a3:4042": "Gaṅgamālajātakavaṇṇanā pañcamā.",
  "atk-s0513a3:4044": "[422] 6. Cetiyajātakavaṇṇanā",
  "atk-s0513a3:4045_0": "Dhammo have hato hantīti idaṃ satthā jetavane viharanto devadattassa pathavipavesanaṃ",
  "atk-s0513a3:4045_1": "ārabbha kathesi. Tasmiñhi divase bhikkhū dhammasabhāyaṃ kathaṃ samuṭṭhāpesuṃ “āvuso,",
  "atk-s0513a3:4045_2": "devadatto musāvādaṃ katvā pathaviṃ paviṭṭho avīciparāyaṇo jāto”ti. Satthā āgantvā",
  "atk-s0513a3:4045_3": "“kāya nuttha, bhikkhave, etarahi kathāya sannisinnā”ti pucchitvā “imāya nāmā”ti vutte",
  "atk-s0513a3:4045_4": "“na, bhikkhave, idāneva, pubbepi pathaviṃ paviṭṭhoyevā”ti vatvā atītaṃ āhari.",
  "atk-s0513a3:4046_0": "Atīte paṭhamakappe mahāsammato nāma rājā asaṅkhyeyyāyuko ahosi. Tassa putto rojo",
  "atk-s0513a3:4046_1": "nāma, tassa putto vararojo nāma, tassa putto kalyāṇo nāma, kalyāṇassa putto varakalyāṇo",
  "atk-s0513a3:4046_2": "nāma, varakalyāṇassa putto uposatho nāma, uposathassa putto varauposatho nāma, varauposathassa",
  "atk-s0513a3:4046_3": "putto mandhātā nāma, mandhātussa putto varamandhātā nāma, varamandhātussa putto varo",
  "atk-s0513a3:4046_4": "nāma, varassa putto upavaro nāma ahosi, uparivarotipi tasseva nāmaṃ. So cetiyaraṭṭhe",
  "atk-s0513a3:4046_5": "sotthiyanagare rajjaṃ kāresi, catūhi rājiddhīhi samannāgato ahosi uparicaro ākāsagāmī,",
  "atk-s0513a3:4046_6": "cattāro naṃ devaputtā catūsu disāsu khaggahatthā rakkhanti, kāyato candanagandho",
  "atk-s0513a3:4046_7": "vāyati, mukhato uppalagandho. Tassa kapilo nāma brāhmaṇo purohito ahosi. Kapilabrāhmaṇassa",
  "atk-s0513a3:4046_8": "pana kaniṭṭho korakalambo nāma raññā saddhiṃ ekācariyakule uggahitasippo bālasahāyo.",
  "atk-s0513a3:4046_9": "So tassa kumārakāleyeva “ahaṃ rajjaṃ patvā tuyhaṃ purohitaṭṭhānaṃ dassāmī”ti paṭijāni.",
  "atk-s0513a3:4046_10": "So rajjaṃ patvā pitu purohitaṃ kapilabrāhmaṇaṃ purohitaṭṭhānato cāvetuṃ nāsakkhi.",
  "atk-s0513a3:4046_11": "Purohite pana attano upaṭṭhānaṃ āgacchante tasmiṃ gāravena apacitākāraṃ dassesi.",
  "atk-s0513a3:4046_12": "Brāhmaṇo taṃ sallakkhetvā “rajjaṃ nāma samavayehi saddhiṃ suparihāraṃ hoti, ahaṃ",
  "atk-s0513a3:4046_13": "rājānaṃ āpucchitvā pabbajissāmī”ti cintetvā “deva, ahaṃ mahallako, gehe kumārako",
  "atk-s0513a3:4046_14": "atthi, taṃ purohitaṃ karohi, ahaṃ pabbajissāmī”ti rājānaṃ anujānāpetvā puttaṃ purohitaṭṭhāne",
  "atk-s0513a3:4046_15": "ṭhapāpetvā rājuyyānaṃ pavisitvā isipabbajjaṃ pabbajitvā jhānābhiññāyo nibbattetvā",
  "atk-s0513a3:4046_16": "puttaṃ nissāya tattheva vāsaṃ kappesi.",
  "atk-s0513a3:4047_0": "Korakalambo “ayaṃ pabbajantopi na mayhaṃ ṭhānantaraṃ dāpesī”ti bhātari āghātaṃ bandhitvā",
  "atk-s0513a3:4047_1": "ekadivasaṃ sukhakathāya nisinnasamaye raññā “korakalamba kiṃ tvaṃ purohitaṭṭhānaṃ",
  "atk-s0513a3:4047_2": "na karosī”ti vutte “āma, deva, na karomi, bhātā me karotī”ti āha. “Nanu te bhātā",
  "atk-s0513a3:4047_3": "pabbajito”ti? “Āma pabbajito, ṭhānantaraṃ pana puttassa dāpesī”ti. “Tena hi tvaṃ",
  "atk-s0513a3:4047_4": "karohī”ti? “Deva, paveṇiyā āgataṃ ṭhānantaraṃ mama bhātaraṃ apanetvā na sakkā mayā",
  "atk-s0513a3:4047_5": "kātu”nti. “Evaṃ sante ahaṃ taṃ mahallakaṃ katvā bhātaraṃ te kaniṭṭhaṃ karissāmī”ti.",
  "atk-s0513a3:4047_6": "“Kathaṃ, devā”ti? “Musāvādaṃ katvā”ti. “Kiṃ deva, na jānātha, yadā mama bhātā mahantena",
  "atk-s0513a3:4047_7": "abbhutadhammena samannāgato vijjādharo, so abbhutadhammena tumhe vañcessati, cattāro",
  "atk-s0513a3:4047_8": "devaputte antarahite viya karissati, kāyato ca mukhato ca sugandhaṃ duggandhaṃ viya",
  "atk-s0513a3:4047_9": "karissati, tumhe ākāsā otāretvā bhūmiyaṃ ṭhite viya karissati, tumhe pathaviṃ pavisantā",
  "atk-s0513a3:4047_10": "viya bhavissatha, tadā tumhākaṃ kathāya patiṭṭhātuṃ na sakkhissathā”ti. “Tvaṃ evaṃ",
  "atk-s0513a3:4047_11": "saññaṃ mā kari, ahaṃ kātuṃ sakkhissāmī”ti. “Kadā karissatha, devā”ti? “Ito sattame",
  "atk-s0513a3:4047_12": "divase”ti. Sā kathā sakalanagare pākaṭā ahosi. “Rājā kira musāvādaṃ katvā mahallakaṃ",
  "atk-s0513a3:4047_13": "khuddakaṃ, khuddakaṃ mahallakaṃ karissati, ṭhānantaraṃ khuddakassa dāpessati, kīdiso",
  "atk-s0513a3:4047_14": "nu kho musāvādo nāma, kiṃ nīlako, udāhu pītakādīsu aññataravaṇṇo”ti evaṃ mahājanassa",
  "atk-s0513a3:4047_15": "vitakko udapādi. Tadā kira lokassa saccavādīkālo, “musāvādo nāma evarūpo”ti na jānanti.",
  "atk-s0513a3:4048_0": "Purohitaputtopi taṃ kathaṃ sutvā pitu santikaṃ gantvā kathesi “tāta, rājā kira musāvādaṃ",
  "atk-s0513a3:4048_1": "katvā tumhe khuddake katvā amhākaṃ ṭhānantaraṃ mama cūḷapitussa dassatī”ti. “Tāta,",
  "atk-s0513a3:4048_2": "rājā musāvādaṃ katvāpi amhākaṃ ṭhānantaraṃ harituṃ na sakkhissati. Kataradivase pana",
  "atk-s0513a3:4048_3": "karissatī”ti? “Ito kira sattame divase”ti. “Tena hi tadā mayhaṃ āroceyyāsī”ti. Sattame",
  "atk-s0513a3:4048_4": "divase mahājanā “musāvādaṃ passissāmā”ti rājaṅgaṇe sannipatitvā mañcātimañce bandhitvā",
  "atk-s0513a3:4048_5": "aṭṭhaṃsu. Kumāro gantvā pitu ārocesi. Rājā alaṅkatapaṭiyatto nikkhamma mahājanamajjhe",
  "atk-s0513a3:4048_6": "rājaṅgaṇe ākāse aṭṭhāsi. Tāpaso ākāsenāgantvā rañño purato nisīdanacammaṃ attharitvā",
  "atk-s0513a3:4048_7": "ākāse pallaṅkena nisīditvā “saccaṃ kira tvaṃ mahārāja, musāvādaṃ katvā khuddakaṃ",
  "atk-s0513a3:4048_8": "mahallakaṃ katvā tassa ṭhānantaraṃ dātukāmosī”ti? “Āma ācariya, evaṃ me kathita”nti.",
  "atk-s0513a3:4048_9": "Atha naṃ so ovadanto “mahārāja, musāvādo nāma bhāriyo guṇaparidhaṃsako catūsu apāyesu",
  "atk-s0513a3:4048_10": "nibbattāpeti. Rājā nāma musāvādaṃ karonto dhammaṃ hanati, so dhammaṃ hanitvā sayameva",
  "atk-s0513a3:4048_11": "haññatī”ti vatvā paṭhamaṃ gāthamāha –",
  "atk-s0513a3:4049": "45.",
  "atk-s0513a3:4050": "“Dhammo have hato hanti, nāhato hanti kiñcanaṃ;",
  "atk-s0513a3:4051": "Tasmā hi dhammaṃ na hane, mā tvaṃ dhammo hato hanī”ti.",
  "atk-s0513a3:4052": "Tattha dhammoti jeṭṭhāpacāyanadhammo idhādhippeto.",
  "atk-s0513a3:4053": "Atha naṃ uttaripi ovadanto “sace, mahārāja, musāvādaṃ karissasi, catasso iddhiyo antaradhāyissantī”ti vatvā dutiyaṃ gāthamāha –",
  "atk-s0513a3:4054": "46.",
  "atk-s0513a3:4055": "“Alikaṃ bhāsamānassa, apakkamanti devatā;",
  "atk-s0513a3:4056": "Pūtikañca mukhaṃ vāti, sakaṭṭhānā ca dhaṃsati;",
  "atk-s0513a3:4057": "Yo jānaṃ pucchito pañhaṃ, aññathā naṃ viyākare”ti.",
  "atk-s0513a3:4058_0": "Tattha apakkamanti devatāti mahārāja, sace alikaṃ bhaṇissasi, cattāro devaputtā ārakkhaṃ",
  "atk-s0513a3:4058_1": "chaḍḍetvā antaradhāyissantīti adhippāyenetaṃ vadati. Pūtikañca mukhaṃ vātīti mukhañca",
  "atk-s0513a3:4058_2": "te kāyo ca ubho pūtigandhaṃ vāyissantīti sandhāyāha. Sakaṭṭhānā ca dhaṃsatīti ākāsato",
  "atk-s0513a3:4058_3": "bhassitvā pathaviṃ pavisissasīti dīpento evamāha.",
  "atk-s0513a3:4059_0": "Taṃ sutvā rājā bhīto korakalambaṃ olokesi. Atha naṃ so “mā bhāyi, mahārāja, nanu",
  "atk-s0513a3:4059_1": "mayā paṭhamameva tumhākaṃ etaṃ kathita”nti āha. Rājā kapilassa vacanaṃ sutvāpi anādiyitvā",
  "atk-s0513a3:4059_2": "attanā kathitameva purato karonto “tvaṃsi, bhante, kaniṭṭho, korakalambo jeṭṭho”ti",
  "atk-s0513a3:4059_3": "āha. Athassa saha musāvādena cattāro devaputtā “tādisassa musāvādino ārakkhaṃ na",
  "atk-s0513a3:4059_4": "gaṇhissāmā”ti khagge pādamūle chaḍḍetvā antaradhāyiṃsu, mukhaṃ bhinnakukkuṭaṇḍapūti",
  "atk-s0513a3:4059_5": "viya, kāyo vivaṭavaccakuṭī viya duggandhaṃ vāyi, ākāsato bhassitvā pathaviyaṃ patiṭṭhahi,",
  "atk-s0513a3:4059_6": "catassopi iddhiyo parihāyiṃsu. Atha naṃ mahāpurohito “mā bhāyi, mahārāja, sace saccaṃ",
  "atk-s0513a3:4059_7": "bhaṇissasi, sabbaṃ te pākatikaṃ karissāmī”ti vatvā tatiyaṃ gāthamāha –",
  "atk-s0513a3:4060": "47.",
  "atk-s0513a3:4061": "“Sace hi saccaṃ bhaṇasi, hohi rāja yathā pure;",
  "atk-s0513a3:4062": "Musā ce bhāsase rāja, bhūmiyaṃ tiṭṭha cetiyā”ti.",
  "atk-s0513a3:4063": "Tattha bhūmiyaṃ tiṭṭhāti bhūmiyaṃyeva patiṭṭha, puna ākāsaṃ laṅghituṃ na sakkhissasīti attho.",
  "atk-s0513a3:4064_0": "So “passa, mahārāja, paṭhamaṃ musāvādeneva te catasso iddhiyo antarahitā, sallakkhehi,",
  "atk-s0513a3:4064_1": "idānipi sakkā pākatikaṃ kātu”nti vuttopi “evaṃ vatvā tumhe maṃ vañcetukāmā”ti dutiyampi",
  "atk-s0513a3:4064_2": "musāvādaṃ bhaṇitvā yāva gopphakā pathaviṃ pāvisi. Atha naṃ punapi brāhmaṇo “sallakkhehi,",
  "atk-s0513a3:4064_3": "mahārāja, idānipi sakkā pākatikaṃ kātu”nti vatvā catutthaṃ gāthamāha –",
  "atk-s0513a3:4065": "48.",
  "atk-s0513a3:4066": "“Akāle vassatī tassa, kāle tassa na vassati;",
  "atk-s0513a3:4067": "Yo jānaṃ pucchito pañhaṃ, aññathā naṃ viyākare”ti.",
  "atk-s0513a3:4068": "Tattha tassāti yo jānanto pucchitaṃ pañhaṃ musāvādaṃ katvā aññathā byākaroti, tassa rañño vijite devo yuttakāle avassitvā akāle vassatīti attho.",
  "atk-s0513a3:4069": "Atha naṃ punapi musāvādaphalena yāva jaṅghā pathaviṃ paviṭṭhaṃ “sallakkhehi, mahārājā”ti vatvā pañcamaṃ gāthamāha –",
  "atk-s0513a3:4070": "49.",
  "atk-s0513a3:4071": "“Sace hi saccaṃ bhaṇasi, hohi rāja yathā pure;",
  "atk-s0513a3:4072": "Musā ce bhāsase rāja, bhūmiṃ pavisa cetiyā”ti.",
  "atk-s0513a3:4073": "So tatiyampi “tvaṃsi, bhante, kaniṭṭho, jeṭṭho korakalambo”ti musāvādameva katvā yāva jāṇukā pathaviṃ pāvisi. Atha naṃ punapi “sallakkhehi, mahārājā”ti vatvā dve gāthā abhāsi –",
  "atk-s0513a3:4074": "50.",
  "atk-s0513a3:4075": "“Jivhā tassa dvidhā hoti, uragasseva disampati;",
  "atk-s0513a3:4076": "Yo jānaṃ pucchito pañhaṃ, aññathā naṃ viyākare.",
  "atk-s0513a3:4077": "51.",
  "atk-s0513a3:4078": "“Sace hi saccaṃ bhaṇasi, hohi rāja yathā pure;",
  "atk-s0513a3:4079": "Musā ce bhāsase rāja, bhiyyo pavisa cetiyā”ti.",
  "atk-s0513a3:4080_0": "Imā dve gāthā vatvā “idāni sakkā pākatikaṃ kātu”nti āha. Rājā tassa vacanaṃ sutvāpi",
  "atk-s0513a3:4080_1": "anādiyitvā “tvaṃsi, bhante, kaniṭṭho, jeṭṭho korakalambo”ti catutthampi musāvādaṃ",
  "atk-s0513a3:4080_2": "katvā yāva kaṭito pathaviṃ pāvisi. Atha naṃ brāhmaṇo “sallakkhehi, mahārājā”ti vatvā",
  "atk-s0513a3:4080_3": "puna dve gāthā abhāsi –",
  "atk-s0513a3:4081": "52.",
  "atk-s0513a3:4082": "“Jivhā tassa na bhavati, macchasseva disampati;",
  "atk-s0513a3:4083": "Yo jānaṃ pucchito pañhaṃ, aññathā naṃ viyākare.",
  "atk-s0513a3:4084": "53.",
  "atk-s0513a3:4085": "“Sace hi saccaṃ bhaṇasi, hohi rāja yathā pure;",
  "atk-s0513a3:4086": "Musā ce bhāsase rāja, bhiyyo pavisa cetiyā”ti.",
  "atk-s0513a3:4087": "Tattha macchassevāti nibbattanibbattaṭṭhāne musāvādino macchassa viya kathanasamatthā jivhā na hoti, mūgova hotīti attho.",
  "atk-s0513a3:4088": "So pañcamampi “tvaṃsi kaniṭṭho, jeṭṭho korakalambo”ti musāvādaṃ katvā yāva nābhito pathaviṃ pāvisi. Atha naṃ brāhmaṇo punapi “sallakkhehi, mahārājā”ti vatvā dve gāthā abhāsi –",
  "atk-s0513a3:4089": "54.",
  "atk-s0513a3:4090": "“Thiyova tassa jāyanti, na pumā jāyare kule;",
  "atk-s0513a3:4091": "Yo jānaṃ pucchito pañhaṃ, aññathā naṃ viyākare.",
  "atk-s0513a3:4092": "55.",
  "atk-s0513a3:4093": "“Sace hi saccaṃ bhaṇasi, hohi rāja yathā pure;",
  "atk-s0513a3:4094": "Musā ce bhāsase rāja, bhiyyo pavisa cetiyā”ti.",
  "atk-s0513a3:4095": "Tattha thiyovāti nibbattanibbattaṭṭhāne musāvādissa dhītarova jāyanti, puttā na jāyantīti attho.",
  "atk-s0513a3:4096": "Rājā tassa vacanaṃ anādiyitvā chaṭṭhampi tatheva musāvādaṃ bhaṇitvā yāva thanā pathaviṃ pāvisi. Atha naṃ punapi brāhmaṇo “sallakkhehi, mahārājā”ti vatvā dve gāthā abhāsi –",
  "atk-s0513a3:4097": "56.",
  "atk-s0513a3:4098": "“Puttā tassa na bhavanti, pakkamanti disodisaṃ;",
  "atk-s0513a3:4099": "Yo jānaṃ pucchito pañhaṃ, aññathā naṃ viyākare.",
  "atk-s0513a3:4100": "57.",
  "atk-s0513a3:4101": "“Sace hi saccaṃ bhaṇasi, hohi rāja yathā pure;",
  "atk-s0513a3:4102": "Musā ce bhāsase rāja, bhiyyo pavisa cetiyā”ti.",
  "atk-s0513a3:4103": "Tattha pakkamantīti sace musāvādissa puttā bhavanti, mātāpitūnaṃ anupakārā hutvā palāyantīti attho.",
  "atk-s0513a3:4104": "So pāpamittasaṃsaggadosena tassa vacanaṃ anādiyitvā sattamampi tatheva musāvādaṃ akāsi. Athassa pathavī vivaraṃ adāsi, avīcito jālā uṭṭhahitvā gaṇhi.",
  "atk-s0513a3:4105": "58.",
  "atk-s0513a3:4106": "“Sa rājā isinā satto, antalikkhacaro pure;",
  "atk-s0513a3:4107": "Pāvekkhi pathaviṃ cecco, hīnatto patva pariyāyaṃ.",
  "atk-s0513a3:4108": "59.",
  "atk-s0513a3:4109": "Tasmā hi chandāgamanaṃ, nappasaṃsanti paṇḍitā;",
  "atk-s0513a3:4110": "Aduṭṭhacitto bhāseyya, giraṃ saccūpasaṃhita”nti. –",
  "atk-s0513a3:4111": "Imā dve abhisambuddhagāthā honti.",
  "atk-s0513a3:4112_0": "Tattha sa rājāti bhikkhave, so rājā cetiyo pubbe antalikkhacaro hutvā pacchā isinā",
  "atk-s0513a3:4112_1": "abhisatto parihīnasabhāvo hutvā. Patva pariyāyanti attano kālapariyāyaṃ patvā pathaviṃ",
  "atk-s0513a3:4112_2": "pāvisīti attho. Tasmāti yasmā cetiyarājā chandāgamanena avīciparāyaṇo jāto, tasmā.",
  "atk-s0513a3:4112_3": "Aduṭṭhacittoti chandādīhi adūsitacitto hutvā saccameva bhāseyya.",
  "atk-s0513a3:4113_0": "Mahājano “cetiyarājā isiṃ akkositvā musāvādaṃ katvā avīciṃ paviṭṭho”ti bhayappatto",
  "atk-s0513a3:4113_1": "ahosi. Rañño pañca puttā āgantvā brāhmaṇassa pādesu patitvā “amhākaṃ avassayo hohī”ti",
  "atk-s0513a3:4113_2": "vadiṃsu. Brāhmaṇo “tātā, tumhākaṃ pitā dhammaṃ nāsetvā musāvādaṃ katvā isiṃ akkositvā",
  "atk-s0513a3:4113_3": "avīciṃ upapanno, dhammo nāmesa hato hanati, tumhehi na sakkā idha vasitu”nti vatvā",
  "atk-s0513a3:4113_4": "tesu sabbajeṭṭhakaṃ “ehi tvaṃ, tāta, pācīnadvārena nikkhamitvā ujukaṃ gacchanto sabbasetaṃ",
  "atk-s0513a3:4113_5": "sattapatiṭṭhaṃ hatthiratanaṃ passissasi, tāya saññāya tattha nagaraṃ māpetvā vasa,",
  "atk-s0513a3:4113_6": "taṃ nagaraṃ hatthipuraṃ nāma bhavissatī”ti āha. Dutiyaṃ āmantetvā “tvaṃ, tāta, dakkhiṇadvārena",
  "atk-s0513a3:4113_7": "nikkhamitvā ujukameva gacchanto sabbasetaṃ assaratanaṃ passissasi, tāya saññāya tattha",
  "atk-s0513a3:4113_8": "nagaraṃ māpetvā vasa, taṃ nagaraṃ assapuraṃ nāma bhavissatī”ti āha. Tatiyaṃ āmantetvā",
  "atk-s0513a3:4113_9": "“tvaṃ, tāta, pacchimadvārena nikkhamitvā ujukameva gacchanto kesarasīhaṃ passissasi,",
  "atk-s0513a3:4113_10": "tāya saññāya tattha nagaraṃ māpetvā vasa, taṃ nagaraṃ sīhapuraṃ nāma bhavissatī”ti",
  "atk-s0513a3:4113_11": "āha. Catutthaṃ āmantetvā “tvaṃ, tāta, uttaradvārena nikkhamitvā ujukameva gacchanto",
  "atk-s0513a3:4113_12": "sabbaratanamayaṃ cakkapañjaraṃ passissasi, tāya saññāya tattha nagaraṃ māpetvā vasa,",
  "atk-s0513a3:4113_13": "taṃ nagaraṃ uttarapañcālaṃ nāma bhavissatī”ti āha. Pañcamaṃ āmantetvā “tāta, tayā",
  "atk-s0513a3:4113_14": "imasmiṃ ṭhāne vasituṃ na sakkā, imasmiṃ nagare mahāthūpaṃ katvā nikkhamitvā pacchimuttarāya",
  "atk-s0513a3:4113_15": "disāya ujukameva gacchanto dve pabbate aññamaññaṃ paharitvā paharitvā daddarasaddaṃ",
  "atk-s0513a3:4113_16": "karonte passissasi, tāya saññāya tattha nagaraṃ māpetvā vasa, taṃ nagaraṃ daddarapuraṃ",
  "atk-s0513a3:4113_17": "nāma bhavissatī”ti āha. Te pañcapi janā tāya tāya saññāya gantvā tasmiṃ tasmiṃ ṭhāne",
  "atk-s0513a3:4113_18": "nagarāni māpetvā vasiṃsu.",
  "atk-s0513a3:4114_0": "Satthā imaṃ dhammadesanaṃ āharitvā “na, bhikkhave, idāneva, pubbepi devadatto musāvādaṃ",
  "atk-s0513a3:4114_1": "katvā pathaviṃ paviṭṭho”ti vatvā jātakaṃ samodhānesi – “tadā cetiyarājā devadatto",
  "atk-s0513a3:4114_2": "ahosi, kapilabrāhmaṇo pana ahameva ahosi”nti.",
  "atk-s0513a3:4115": "Cetiyajātakavaṇṇanā chaṭṭhā.",
  "atk-s0513a3:4117": "[423] 7. Indriyajātakavaṇṇanā",
  "atk-s0513a3:4118_0": "Yo indriyānanti idaṃ satthā jetavane viharanto purāṇadutiyikāpalobhanaṃ ārabbha kathesi.",
  "atk-s0513a3:4118_1": "Sāvatthiyaṃ kireko kulaputto satthu dhammadesanaṃ sutvā “na sakkā agāramajjhe vasantena",
  "atk-s0513a3:4118_2": "ekantaparipuṇṇaṃ ekantaparisuddhaṃ brahmacariyaṃ carituṃ, niyyānikasāsane pabbajitvā",
  "atk-s0513a3:4118_3": "dukkhassantaṃ karissāmī”ti ghare vibhavaṃ puttadārassa niyyādetvā nikkhamitvā satthāraṃ",
  "atk-s0513a3:4118_4": "pabbajjaṃ yāci. Satthāpissa pabbajjaṃ dāpesi. Tassa ācariyupajjhāyehi saddhiṃ piṇḍāya",
  "atk-s0513a3:4118_5": "carato navakattā ceva bhikkhūnaṃ bahubhāvena ca kulaghare vā āsanasālāya vā āsanaṃ",
  "atk-s0513a3:4118_6": "na pāpuṇāti, saṅghanavakānaṃ koṭiyaṃ pīṭhakaṃ vā phalakaṃ vā pāpuṇāti. Āhāropi uḷuṅkapiṭṭhena",
  "atk-s0513a3:4118_7": "ghaṭṭitā bhinnasitthakayāgu vā pūtisukkhakhajjakaṃ vā jhāmasukkhakūro vā pāpuṇāti,",
  "atk-s0513a3:4118_8": "yāpanapamāṇaṃ na hoti. So attanā laddhaṃ gahetvā purāṇadutiyikāya santikaṃ gacchati.",
  "atk-s0513a3:4118_9": "Athassa sā pattaṃ gahetvā vanditvā pattato bhattaṃ nīharitvā susampāditāni yāgubhattasūpabyañjanāni",
  "atk-s0513a3:4118_10": "deti. Mahallako rasataṇhāya bajjhitvā purāṇadutiyikaṃ jahituṃ na sakkoti. Sā cintesi",
  "atk-s0513a3:4118_11": "“baddho nu kho, noti vīmaṃsissāmi na”nti.",
  "atk-s0513a3:4119_0": "Athekadivasaṃ janapadamanussaṃ setamattikāya nhāpetvā gehe nisīdāpetvā aññepissa",
  "atk-s0513a3:4119_1": "katipaye parivāramanusse āṇāpetvā thokathokaṃ pānabhojanaṃ dāpesi. Te khādantā bhuñjantā",
  "atk-s0513a3:4119_2": "nisīdiṃsu. Gehadvāre ca cakkesu goṇe bandhāpetvā ekaṃ sakaṭampi ṭhapāpesi, sayaṃ",
  "atk-s0513a3:4119_3": "pana piṭṭhigabbhe nisīditvā pūve paci. Mahallako āgantvā dvāre aṭṭhāsi. Taṃ disvā",
  "atk-s0513a3:4119_4": "eko mahallakapuriso “ayye, eko thero dvāre ṭhito”ti āha. “Vanditvā aticchāpehī”ti.",
  "atk-s0513a3:4119_5": "So “aticchatha, bhante”ti punappunaṃ kathetvāpi taṃ agacchantaṃ disvā “ayye, thero",
  "atk-s0513a3:4119_6": "na gacchatī”ti āha. Sā āgantvā sāṇiṃ ukkhipitvā oloketvā “ambho ayaṃ mama dārakapitā”ti",
  "atk-s0513a3:4119_7": "vatvā nikkhamitvā pattaṃ gahetvā gehaṃ pavesetvā parivisitvā bhojanapariyosāne vanditvā",
  "atk-s0513a3:4119_8": "“bhante, tumhe idheva parinibbāyatha, mayaṃ ettakaṃ kālaṃ aññaṃ kulaṃ na gaṇhimha,",
  "atk-s0513a3:4119_9": "asāmike pana ghare gharāvāso na saṇṭhāti, mayaṃ aññaṃ kulaṃ gaṇhāma, dūraṃ janapadaṃ",
  "atk-s0513a3:4119_10": "gacchissāma, tumhe appamattā hotha, sace me doso atthi, khamathā”ti āha. Mahallakassa",
  "atk-s0513a3:4119_11": "hadayaphālanakālo viya ahosi. Atha naṃ “ahaṃ taṃ jahituṃ na sakkomi, mā gaccha, vibbhamissāmi,",
  "atk-s0513a3:4119_12": "asukaṭṭhāne me sāṭakaṃ pesehi, pattacīvaraṃ paṭicchāpetvā āgacchissāmī”ti āha. Sā",
  "atk-s0513a3:4119_13": "“sādhū”ti sampaṭicchi. Mahallako vihāraṃ gantvā ācariyupajjhāye pattacīvaraṃ paṭicchāpento",
  "atk-s0513a3:4119_14": "“kasmā, āvuso, evaṃ karosī”ti vutto “purāṇadutiyikaṃ jahituṃ na sakkomi vibbhamissāmī”ti",
  "atk-s0513a3:4119_15": "āha. Atha naṃ te anicchantaññeva satthu santikaṃ netvā “kiṃ, bhikkhave, imaṃ anicchantaññeva",
  "atk-s0513a3:4119_16": "ānayitthā”ti vutte “bhante, ayaṃ ukkaṇṭhitvā vibbhamitukāmo”ti vadiṃsu. Atha naṃ",
  "atk-s0513a3:4119_17": "satthā “saccaṃ kira tvaṃ bhikkhu ukkaṇṭhitosī”ti pucchi. “Saccaṃ, bhante”ti. “Ko",
  "atk-s0513a3:4119_18": "taṃ ukkaṇṭhāpesī”ti? “Purāṇadutiyikā bhante”ti vutte “bhikkhu na idāneva sā itthī",
  "atk-s0513a3:4119_19": "tuyhaṃ anatthakārikā, pubbepi tvaṃ taṃ nissāya catūhi jhānehi parihīno mahādukkhaṃ",
  "atk-s0513a3:4119_20": "patvā maṃ nissāya tamhā dukkhā muccitvā naṭṭhajjhānaṃ paṭilabhī”ti vatvā atītaṃ āhari.",
  "atk-s0513a3:4120_0": "Atīte bārāṇasiyaṃ brahmadatte rajjaṃ kārente bodhisatto tassa purohitaṃ paṭicca tassa",
  "atk-s0513a3:4120_1": "brāhmaṇiyā kucchimhi nibbatti. Jātadivase cassa sakalanagare āvudhāni pajjaliṃsu,",
  "atk-s0513a3:4120_2": "tenassa “jotipālakumāro”ti nāmaṃ kariṃsu. So vayappatto takkasilāyaṃ sabbasippāni",
  "atk-s0513a3:4120_3": "uggaṇhitvā rañño sippaṃ dassetvā issariyaṃ pahāya kañci ajānāpetvā aggadvārena nikkhamitvā",
  "atk-s0513a3:4120_4": "araññaṃ pavisitvā sakkadattiye kaviṭṭhakaassame isipabbajjaṃ pabbajitvā jhānābhiññāyo",
  "atk-s0513a3:4120_5": "nibbattesi. Taṃ tattha vasantaṃ anekāni isisatāni parivāresuṃ, mahāsamāgamo ahosi.",
  "atk-s0513a3:4120_6": "So sarabhaṅgasatthā nāma ahosi, tassa satta antevāsikajeṭṭhakā ahesuṃ. Tesu sālissaro",
  "atk-s0513a3:4120_7": "nāma isi kaviṭṭhakaassamā nikkhamitvā suraṭṭhajanapade puratthimajanapade sātodikāya",
  "atk-s0513a3:4120_8": "nāma nadiyā tīre anekasahassaisiparivāro vasi. Meṇḍissaro nāma isi pajjotakapañcālarañño",
  "atk-s0513a3:4120_9": "vijite kalabbacūḷakaṃ nāma nigamaṃ nissāya anekasahassaisiparivāro vasi. Pabbato",
  "atk-s0513a3:4120_10": "nāma isi ekaṃ aṭavijanapadaṃ nissāya anekasahassaisiparivāro vasi. Kāḷadevilo nāma",
  "atk-s0513a3:4120_11": "isi avantidakkhiṇāpathe ekagghanaselaṃ nissāya anekasahassaisiparivāro vasi. Kisavaccho",
  "atk-s0513a3:4120_12": "nāma isi ekakova daṇḍakirañño kumbhavatīnagaraṃ nissāya uyyāne vasi. Anupiyatāpaso",
  "atk-s0513a3:4120_13": "pana bodhisattassa upaṭṭhāko tassa santike vasi. Nārado nāma isi kāḷadevilassa kaniṭṭho",
  "atk-s0513a3:4120_14": "majjhimadese ārañjaragirimhi pabbatajālantare ekakova ekasmiṃ guhāleṇe vasi.",
  "atk-s0513a3:4121_0": "Ārañjaragirino nāma avidūre eko ākiṇṇamanusso nigamo atthi, tesaṃ antare mahatī nadī",
  "atk-s0513a3:4121_1": "atthi, taṃ nadiṃ bahū manussā otaranti. Uttamarūpadharā vaṇṇadāsiyopi purise palobhayamānā",
  "atk-s0513a3:4121_2": "tassā nadiyā tīre nisīdanti. Nāradatāpaso tāsu ekaṃ disvā paṭibaddhacitto hutvā jhānaṃ",
  "atk-s0513a3:4121_3": "antaradhāpetvā nirāhāro parisussanto kilesavasaṃ gantvā sattāhaṃ vasitvā nipajji.",
  "atk-s0513a3:4121_4": "Athassa bhātā kāḷadevilo āvajjento taṃ kāraṇaṃ ñatvā ākāsenāgantvā leṇaṃ pāvisi.",
  "atk-s0513a3:4121_5": "Nārado taṃ disvā “kasmā bhavaṃ āgatosī”ti āha. “Bhavaṃ ‘akallako’ti bhavantaṃ paṭijaggituṃ",
  "atk-s0513a3:4121_6": "āgatomhī”ti. Atha naṃ so “abhūtaṃ kathaṃ kathesi, alikaṃ tucchaṃ kathesī”ti musāvādena",
  "atk-s0513a3:4121_7": "niggaṇhi. So “netaṃ pahātuṃ vaṭṭatī”ti sālissaraṃ ānesi, meṇḍissaraṃ ānesi, pabbatampi",
  "atk-s0513a3:4121_8": "ānesi. Itaropi te tayo musāvādena niggaṇhi. Kāḷadevilo “sarabhaṅgasatthāraṃ ānessāmī”ti",
  "atk-s0513a3:4121_9": "ākāsenāgantvā taṃ ānesi. So āgantvā taṃ disvā “indriyavasaṃ gato”ti ñatvā “kacci",
  "atk-s0513a3:4121_10": "nārada, indriyānaṃ vasaṃ gato”ti pucchi. Itarena taṃ sutvāva uṭṭhāya vanditvā “āma,",
  "atk-s0513a3:4121_11": "ācariyā”ti vutte “nārada, indriyavasaṃ gatā nāma imasmiṃ attabhāve sussantā dukkhaṃ",
  "atk-s0513a3:4121_12": "anubhavitvā dutiye attabhāve niraye nibbattantī”ti vatvā paṭhamaṃ gāthamāha –",
  "atk-s0513a3:4122": "60.",
  "atk-s0513a3:4123": "“Yo indriyānaṃ kāmena, vasaṃ nārada gacchati;",
  "atk-s0513a3:4124": "So pariccajjubho loke, jīvantova visussatī”ti.",
  "atk-s0513a3:4125_0": "Tattha yo indriyānanti nārada, yo puriso rūpādīsu subhākāraṃ gahetvā kilesakāmavasena",
  "atk-s0513a3:4125_1": "channaṃ indriyānaṃ vasaṃ gacchati. Pariccajjubho loketi so manussalokañca devalokañcāti",
  "atk-s0513a3:4125_2": "ubholoke pariccajitvā nirayādīsu nibbattantīti attho. Jīvantova visussatīti jīvantoyeva",
  "atk-s0513a3:4125_3": "attanā icchitaṃ kilesavatthuṃ alabhanto sokena visussati, mahādukkhaṃ pāpuṇātīti.",
  "atk-s0513a3:4126": "Taṃ sutvā nārado “ācariya, kāmasevanaṃ nāma sukhaṃ, evarūpaṃ sukhaṃ kiṃ sandhāya dukkhanti vadasī”ti pucchi. Athassa sarabhaṅgo “tena hi suṇāhī”ti dutiyaṃ gāthamāha –",
  "atk-s0513a3:4127": "61.",
  "atk-s0513a3:4128": "“Sukhassānantaraṃ dukkhaṃ, dukkhassānantaraṃ sukhaṃ;",
  "atk-s0513a3:4129": "Sosi patto sukhā dukkhaṃ, pāṭikaṅkha varaṃ sukha”nti.",
  "atk-s0513a3:4130_0": "Tattha sukhassānantaranti kāmasukhassa anantaraṃ nirayadukkhaṃ. Dukkhassāti sīlarakkhaṇadukkhassa",
  "atk-s0513a3:4130_1": "anantaraṃ dibbamānusakasukhañceva nibbānasukhañca. Idaṃ vuttaṃ hoti – nārada, ime",
  "atk-s0513a3:4130_2": "hi sattā kāmasevanasamaye kālaṃ katvā ekantadukkhe niraye nibbattanti, sīlaṃ rakkhantā",
  "atk-s0513a3:4130_3": "vipassanāya kammaṃ karontā ca pana kilamanti, te dukkhena sīlaṃ rakkhitvā sīlabalena",
  "atk-s0513a3:4130_4": "vuttappakāraṃ sukhaṃ labhanti, idaṃ dukkhaṃ sandhāyāhaṃ evaṃ vadāmīti. Sosi pattoti",
  "atk-s0513a3:4130_5": "so tvaṃ nārada, idāni jhānasukhaṃ nāsetvā tato sukhā mahantaṃ kāmanissitaṃ cetasikadukkhaṃ",
  "atk-s0513a3:4130_6": "patto. Pāṭikaṅkhāti idaṃ kilesadukkhaṃ chaḍḍetvā puna tadeva varaṃ uttamaṃ jhānasukhaṃ iccha patthehīti.",
  "atk-s0513a3:4131": "Nārado “idaṃ ācariya, dukkhaṃ dussahaṃ, na taṃ adhivāsetuṃ sakkomī”ti āha. Atha naṃ mahāsatto “nārada, dukkhaṃ nāma uppannaṃ adhivāsetabbamevā”ti vatvā tatiyaṃ gāthamāha –",
  "atk-s0513a3:4132": "62.",
  "atk-s0513a3:4133": "“Kicchakāle kicchasaho, yo kicchaṃ nātivattati;",
  "atk-s0513a3:4134": "Sa kicchantaṃ sukhaṃ dhīro, yogaṃ samadhigacchatī”ti.",
  "atk-s0513a3:4135_0": "Tattha nātivattatīti nānuvattati, ayameva vā pāṭho. Idaṃ vuttaṃ hoti – nārada, yo",
  "atk-s0513a3:4135_1": "kāyikacetasikadukkhasaṅkhātassa kicchassa uppannakāle appamatto tassa kicchassa haraṇūpāyaṃ",
  "atk-s0513a3:4135_2": "karonto kicchasaho hutvā taṃ kicchaṃ nānuvattati, tassa vase avattitvā tehi tehi",
  "atk-s0513a3:4135_3": "upāyehi taṃ kicchaṃ abhibhavati vināseti, so dhīro kicchassa antimasaṅkhātaṃ nirāmisasukhasaṅkhātaṃ",
  "atk-s0513a3:4135_4": "jhānasukhaṃ adhigacchati, taṃ vā kicchantaṃ yogasukhaṃ adhigacchati, akilamantova pāpuṇātīti.",
  "atk-s0513a3:4136": "So “ācariya, kāmasukhaṃ nāma uttamasukhaṃ, na taṃ jahituṃ sakkomī”ti āha. Atha naṃ mahāsatto “nārada, dhammo nāma na kenaci kāraṇena nāsetabbo”ti vatvā catutthaṃ gāthamāha –",
  "atk-s0513a3:4137": "63.",
  "atk-s0513a3:4138": "“Na heva kāmāna kāmā, nānatthā nātthakāraṇā;",
  "atk-s0513a3:4139": "Na katañca niraṅkatvā, dhammā cavitumarahasī”ti.",
  "atk-s0513a3:4140_0": "Tattha kāmāna kāmāti kāmānaṃ kāmā, vatthukāmānaṃ patthanāyāti attho. Nānatthā nātthakāraṇāti",
  "atk-s0513a3:4140_1": "na anatthato na atthakāraṇā. Na katañca niraṅkatvāti katañca nipphāditaṃ jhānaṃ niraṃkatvā.",
  "atk-s0513a3:4140_2": "Idaṃ vuttaṃ hoti – nārada, na heva vatthukāmapatthanāya dhammā cavitumarahasi, ekasmiṃ",
  "atk-s0513a3:4140_3": "anatthe uppanne taṃ paṭihanitukāmo nānatthā na atthenapi kāraṇabhūtena dhammā cavitumarahasi,",
  "atk-s0513a3:4140_4": "“asuko nāma me attho uppajjissatī”ti evampi atthakāraṇāpi na dhammā cavitumarahasi,",
  "atk-s0513a3:4140_5": "kataṃ pana nipphāditaṃ jhānasukhaṃ niraṃkatvā vināsetvā neva dhammā cavitumarahasīsi.",
  "atk-s0513a3:4141": "Evaṃ sarabhaṅgena catūhi gāthāhi dhamme desite kāḷadevilo attano kaniṭṭhaṃ ovadanto pañcamaṃ gāthamāha –",
  "atk-s0513a3:4142": "64.",
  "atk-s0513a3:4143": "“Dakkhaṃ gahapatī sādhu, saṃvibhajjañca bhojanaṃ;",
  "atk-s0513a3:4144": "Ahāso atthalābhesu, atthabyāpatti abyatho”ti.",
  "atk-s0513a3:4145_0": "Tattha dakkhaṃ gahapatīti nārada gharāvāsaṃ vasantānaṃ gahapatīnaṃ bhoguppādanatthāya",
  "atk-s0513a3:4145_1": "analasyachekakusalabhāvasaṅkhātaṃ dakkhaṃ nāma sādhu, dakkhabhāvo bhaddako. Saṃvibhajjañca",
  "atk-s0513a3:4145_2": "bhojananti dukkhena uppāditabhogānaṃ dhammikasamaṇabrāhmaṇehi saddhiṃ saṃvibhajitvā",
  "atk-s0513a3:4145_3": "paribhogakaraṇaṃ dutiyaṃ sādhu. Ahāso atthalābhesūti mahante issariye uppanne appamādavasena",
  "atk-s0513a3:4145_4": "ahāso anuppilāvitattaṃ tatiyaṃ sādhu. Atthabyāpattīti yadā pana attano atthabyāpatti",
  "atk-s0513a3:4145_5": "yasavināso hoti, tadā abyatho akilamanaṃ catutthaṃ sādhu, tasmā tvaṃ, nārada, “jhānaṃ",
  "atk-s0513a3:4145_6": "me antarahita”nti mā soci, sace indriyānaṃ vasaṃ na gamissasi, naṭṭhampi te jhānaṃ",
  "atk-s0513a3:4145_7": "puna pākatikameva bhavissatīti.",
  "atk-s0513a3:4146": "Taṃ puna kāḷadevilena nāradassa ovaditabhāvaṃ ñatvā satthā abhisambuddho hutvā chaṭṭhaṃ gāthamāha –",
  "atk-s0513a3:4147": "65.",
  "atk-s0513a3:4148": "“Ettāvatetaṃ paṇḍiccaṃ, api so devilo bravi;",
  "atk-s0513a3:4149": "Na yito kiñci pāpiyo, yo indriyānaṃ vasaṃ vaje”ti.",
  "atk-s0513a3:4150": "Tassattho – bhikkhave, ettakaṃ etaṃ paṇḍiccaṃ soyaṃ devilo abravi. Yo pana kilesavasena indriyānaṃ vasaṃ vajati, ito añño pāpiyo natthīti.",
  "atk-s0513a3:4151": "Atha naṃ sarabhaṅgo āmantetvā “nārada, idaṃ tāva suṇa, yo hi paṭhamameva kattabbayuttakaṃ na karoti, so araññaṃ paviṭṭhamāṇavako viya socati paridevatī”ti vatvā atītaṃ āhari.",
  "atk-s0513a3:4152_0": "Atīte ekasmiṃ kāsinigame eko brāhmaṇamāṇavo abhirūpo ahosi thāmasampanno nāgabalo.",
  "atk-s0513a3:4152_1": "So cintesi – “kiṃ me kasikammādīni katvā mātāpitūhi puṭṭhehi, kiṃ puttadārena, kiṃ",
  "atk-s0513a3:4152_2": "dānādīhi puññehi katehi, kañci aposetvā kiñci puññaṃ akatvā araññaṃ pavisitvā mige",
  "atk-s0513a3:4152_3": "māretvā attānaṃyeva posessāmī”ti? So pañcāvudhasannaddho himavantaṃ gantvā nānāmige",
  "atk-s0513a3:4152_4": "vadhitvā khādanto antohimavante vidhavāya nāma nadiyā tīre giriparikkhittaṃ mahantaṃ",
  "atk-s0513a3:4152_5": "pabbatajālaṃ patvā tattha mige vadhitvā aṅgāre pakkamaṃsaṃ khādanto vāsaṃ kappesi.",
  "atk-s0513a3:4152_6": "So cintesi “ahaṃ sabbadā thāmasampanno na bhavissāmi, dubbalakāle araññe carituṃ",
  "atk-s0513a3:4152_7": "na sakkhissāmi, idāneva nānāvaṇṇe mige pabbatajālaṃ pavesetvā dvāraṃ yojetvā araññaṃ",
  "atk-s0513a3:4152_8": "anāhiṇḍantova yathāruciyā mige vadhitvā khādissāmī”ti tathā akāsi. Athassa kāle atikkante",
  "atk-s0513a3:4152_9": "taṃ kammaṃ matthakappattaṃ diṭṭhadhammavedanīyaṃ jātaṃ, attano hatthapādehi na labhi",
  "atk-s0513a3:4152_10": "gantuṃ, aparāparaṃ parivattetuṃ nāsakkhi, neva kiñci khādanīyaṃ bhojanīyaṃ, na pānīyaṃ",
  "atk-s0513a3:4152_11": "passi, sarīraṃ milāyi, manussapeto ahosi, gimhakāle pathavī viya sarīraṃ bhijjitvā",
  "atk-s0513a3:4152_12": "rājiyo dassesi, so durūpo dussaṇṭhito mahādukkhaṃ anubhavi.",
  "atk-s0513a3:4153_0": "Evaṃ addhāne gate siviraṭṭhe sivirājā nāma “araññe aṅgārapakkamaṃsaṃ khādissāmī”ti",
  "atk-s0513a3:4153_1": "amaccānaṃ rajjaṃ niyyādetvā pañcāvudhasannaddho araññaṃ pavisitvā mige vadhitvā maṃsaṃ",
  "atk-s0513a3:4153_2": "khādamāno anupubbena taṃ padesaṃ patvā taṃ purisaṃ disvā bhītopi satiṃ upaṭṭhapetvā",
  "atk-s0513a3:4153_3": "“kosi tvaṃ ambho purisā”ti pucchi. “Sāmi, manussapeto ahaṃ, attano katakammassa phalaṃ",
  "atk-s0513a3:4153_4": "anubhomi, tvaṃ pana kosī”ti? “Sivirājāhamasmī”ti. “Atha kasmā idhāgatosī”ti? “Migamaṃsaṃ",
  "atk-s0513a3:4153_5": "khādanatthāyā”ti. Athassa so “ahampi mahārāja, imināva kāraṇena āgantvā manussapeto",
  "atk-s0513a3:4153_6": "jāto”ti sabbaṃ vitthārena kathetvā attano dukkhitabhāvaṃ rañño ācikkhanto sesagāthā āha –",
  "atk-s0513a3:4154": "66.",
  "atk-s0513a3:4155": "“Amittānaṃva hatthatthaṃ, sivi pappoti māmiva;",
  "atk-s0513a3:4156": "Kammaṃ vijjañca dakkheyyaṃ, vivāhaṃ sīlamaddavaṃ;",
  "atk-s0513a3:4157": "Ete ca yase hāpetvā, nibbatto sehi kammehi.",
  "atk-s0513a3:4158": "67.",
  "atk-s0513a3:4159": "“Sohaṃ sahassajīnova, abandhu aparāyaṇo;",
  "atk-s0513a3:4160": "Ariyadhammā apakkanto, yathā peto tathevahaṃ.",
  "atk-s0513a3:4161": "68.",
  "atk-s0513a3:4162": "“Sukhakāme dukkhāpetvā, āpannosmi padaṃ imaṃ;",
  "atk-s0513a3:4163": "So sukhaṃ nādhigacchāmi, ṭhito bhāṇumatāmivā”ti.",
  "atk-s0513a3:4164_0": "Tattha amittānaṃva hatthatthanti amittānaṃ hatthe atthaṃ vināsaṃ viya. Sivīti rājānaṃ",
  "atk-s0513a3:4164_1": "ālapati. Pappoti māmivāti mādiso pāpakammena pāpuṇāti, attanova kammena vināsaṃ pāpuṇātīti",
  "atk-s0513a3:4164_2": "vuttaṃ hoti. Kammanti kasikammādibhedaṃ ājīvasādhakaṃ kiccaṃ. Vijjanti nānappakārakaṃ",
  "atk-s0513a3:4164_3": "hatthisippādikaṃ sippaṃ. Dakkheyyanti nānappakārena bhoguppādanakosallaṃ. Vivāhanti",
  "atk-s0513a3:4164_4": "āvāhavivāhasambandhaṃ. Sīlamaddavanti pañcavidhasīlañceva muduvacanaṃ hitakāmaṃ pāpanivāraṇaṃ",
  "atk-s0513a3:4164_5": "kalyāṇamittatañca. So hi idha maddavoti adhippeto. Ete ca yase hāpetvāti ete ettake",
  "atk-s0513a3:4164_6": "yasadāyake dhamme hāpetvā ca. Nibbatto sehi kammehīti attano kammehi nibbatto. Idaṃ",
  "atk-s0513a3:4164_7": "vuttaṃ hoti – ahaṃ, mahārāja, imasmiṃ loke issariyadāyakaṃ kattabbayuttakaṃ kammaṃ",
  "atk-s0513a3:4164_8": "akatvā sippaṃ asikkhitvā upāyena bhoge anuppādetvā āvāhavivāhaṃ akatvā sīlaṃ arakkhitvā",
  "atk-s0513a3:4164_9": "maṃ akiccaṃ karontaṃ pāpanivāraṇasamatthe kalyāṇamitte abhajitvā ime ettake yasadāyakattā",
  "atk-s0513a3:4164_10": "“yase”ti saṅkhyaṃ gate lokappavattidhamme hāpetvā chaḍḍetvā imaṃ araññaṃ pavisitvā",
  "atk-s0513a3:4164_11": "sayaṃ katehi pāpakammehi idāni manussapeto hutvā nibbattosmīti.",
  "atk-s0513a3:4165_0": "Sahassajīnovāti sahassajīnapuriso viyāti attho. Svāhaṃ sammā paṭipajjitvā bhoge uppādeyyaṃ,",
  "atk-s0513a3:4165_1": "tehi anekasahassehi bhogehi jitotipi attho. Aparāyaṇoti asaraṇo, nippatiṭṭhoti attho.",
  "atk-s0513a3:4165_2": "Ariyadhammāti sappurisadhammato. Yathā petoti yathā mato peto hutvā uppajjeyya, jīvamānoyeva",
  "atk-s0513a3:4165_3": "tathā manussapeto jātosmīti attho. Sukhakāme dukkhāpetvāti sukhakāme satte dukkhāpetvā.",
  "atk-s0513a3:4165_4": "“Sukhakāmo”tipi pāṭho, sayaṃ sukhakāmo paraṃ dukkhāpetvāti attho. Āpannosmi padaṃ",
  "atk-s0513a3:4165_5": "imanti evarūpaṃ koṭṭhāsaṃ pattosmi. Pathantipi pāṭho, idaṃ dukkhassa pathabhūtaṃ",
  "atk-s0513a3:4165_6": "attabhāvaṃ pattosmīti attho. Ṭhito bhāṇumatāmivāti bhāṇumā vuccati aggi, vītaccikaṅgārehi",
  "atk-s0513a3:4165_7": "samantā parikiṇṇo viya sarīre uṭṭhitena mahādāhena dayhanto kāyikacetasikasukhaṃ",
  "atk-s0513a3:4165_8": "na vindāmīti vadati.",
  "atk-s0513a3:4166_0": "Evañca pana vatvā “ahaṃ, mahārāja, sukhakāmo paraṃ dukkhāpetvā diṭṭheva dhamme manussapeto",
  "atk-s0513a3:4166_1": "jāto, tasmā tvaṃ pāpaṃ mā kari, attano nagaraṃ gantvā dānādīni puññāni karohī”ti",
  "atk-s0513a3:4166_2": "āha. Rājā tathā katvā saggapuraṃ pūresi. Sarabhaṅgasatthā imaṃ kāraṇaṃ āharitvā tāpasaṃ",
  "atk-s0513a3:4166_3": "saññāpesi. So tassa dhammakathāya saṃvegaṃ paṭilabhitvā taṃ vanditvā khamāpetvā kasiṇaparikammaṃ",
  "atk-s0513a3:4166_4": "katvā naṭṭhaṃ jhānaṃ paṭipākatikaṃ akāsi. Sarabhaṅgo tassa tattha vasituṃ adatvā",
  "atk-s0513a3:4166_5": "taṃ ādāya attano assamaṃ gato.",
  "atk-s0513a3:4167": "Satthā imaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne ukkaṇṭhitabhikkhu sotāpattiphale patiṭṭhahi.",
  "atk-s0513a3:4168_0": "Tadā nārado ukkaṇṭhitabhikkhu ahosi, nagarasobhiṇī purāṇadutiyikā, sālissaro sāriputto,",
  "atk-s0513a3:4168_1": "meṇḍissaro kassapo, pabbato anuruddho, kāḷadevilo kaccāyano, anupiyo ānando, kisavaccho",
  "atk-s0513a3:4168_2": "mahāmoggallāno, sarabhaṅgo pana ahameva ahosinti.",
  "atk-s0513a3:4169": "Indriyajātakavaṇṇanā sattamā.",
  "atk-s0513a3:4171": "[424] 8. Ādittajātakavaṇṇanā",
  "atk-s0513a3:4172_0": "Ādittasminti idaṃ satthā jetavane viharanto asadisadānaṃ ārabbha kathesi. Asadisadānaṃ",
  "atk-s0513a3:4172_1": "mahāgovindasuttavaṇṇanāto vitthāretvā kathetabbaṃ. Tassa pana dinnadivasato dutiyadivase",
  "atk-s0513a3:4172_2": "dhammasabhāyaṃ kathaṃ samuṭṭhāpesuṃ “āvuso, kosalarājā vicinitvāva, puññakkhettaṃ",
  "atk-s0513a3:4172_3": "ñatvā buddhappamukhassa ariyasaṅghassa asadisadānaṃ adāsī”ti. Satthā āgantvā “kāya",
  "atk-s0513a3:4172_4": "nuttha, bhikkhave, etarahi kathāya sannisinnā”ti pucchitvā “imāya nāmā”ti vutte “anacchariyaṃ,",
  "atk-s0513a3:4172_5": "bhikkhave, rañño vicinitvā anuttare puññakkhette dānapatiṭṭhāpanaṃ, porāṇakapaṇḍitāpi",
  "atk-s0513a3:4172_6": "vicinitvāva mahādānaṃ adaṃsū”ti vatvā atītaṃ āhari.",
  "atk-s0513a3:4173_0": "Atīte siviraṭṭhe roruvanagare roruvamahārājā nāma dasa rājadhamme akopetvā catūhi",
  "atk-s0513a3:4173_1": "saṅgahavatthūhi janaṃ saṅgaṇhanto mahājanassa mātāpituṭṭhāne ṭhatvā kapaṇaddhikavanibbakayācakādīnaṃ",
  "atk-s0513a3:4173_2": "mahādānaṃ pavattesi. Tassa samuddavijayā nāma aggamahesī ahosi paṇḍitā ñāṇasampannā.",
  "atk-s0513a3:4173_3": "So ekadivasaṃ dānaggaṃ olokento “mayhaṃ dānaṃ dussīlā lolasattā bhuñjanti, taṃ maṃ",
  "atk-s0513a3:4173_4": "na hāseti, ahaṃ kho pana sīlavantānaṃ aggadakkhiṇeyyānaṃ paccekabuddhānaṃ dātukāmo,",
  "atk-s0513a3:4173_5": "te ca himavantapadese vasanti, ko nu kho te nimantetvā ānessati, kaṃ pesessāmī”ti",
  "atk-s0513a3:4173_6": "cintetvā tamatthaṃ deviyā ārocesi. Atha naṃ sā āha “mahārāja, mā cintayittha, amhākaṃ",
  "atk-s0513a3:4173_7": "dātabbadānabalena sīlabalena saccabalena pupphāni pesetvā paccekabuddhe nimantetvā",
  "atk-s0513a3:4173_8": "tesaṃ āgatakāle sabbaparikkhārasampannadānaṃ dassāmā”ti. Rājā “sādhū”ti sampaṭicchitvā",
  "atk-s0513a3:4173_9": "“sakalanagaravāsino sīlaṃ samādiyantū”ti nagare bheriṃ carāpetvā sayampi saparijano",
  "atk-s0513a3:4173_10": "uposathaṅgāni adhiṭṭhāya mahādānaṃ pavattetvā sumanapupphapuṇṇaṃ suvaṇṇasamuggaṃ",
  "atk-s0513a3:4173_11": "gāhāpetvā pāsādā oruyha rājaṅgaṇe ṭhatvā pañcaṅgāni pathaviyaṃ patiṭṭhāpetvā pācīnadisābhimukho",
  "atk-s0513a3:4173_12": "vanditvā “pācīnadisāya arahante vandāmi, sace amhākaṃ koci guṇo atthi, amhesu anukampaṃ",
  "atk-s0513a3:4173_13": "katvā amhākaṃ bhikkhaṃ gaṇhathā”ti vatvā satta pupphamuṭṭhiyo khipi. Pācīnadisāya",
  "atk-s0513a3:4173_14": "paccekabuddhānaṃ abhāvena punadivase nāgamiṃsu. Dutiyadivase dakkhiṇadisaṃ namassi,",
  "atk-s0513a3:4173_15": "tatopi nāgatā. Tatiyadivase pacchimadisaṃ namassi, tatopi nāgatā. Catutthadivase",
  "atk-s0513a3:4173_16": "uttaradisaṃ namassi, namassitvā ca pana “uttarahimavantapadesavāsino paccekabuddhā",
  "atk-s0513a3:4173_17": "amhākaṃ bhikkhaṃ gaṇhantū”ti satta pupphamuṭṭhiyo vissajjesi. Pupphāni gantvā nandamūlakapabbhāre",
  "atk-s0513a3:4173_18": "pañcannaṃ paccekabuddhasatānaṃ upari patiṃsu.",
  "atk-s0513a3:4174_0": "Te āvajjamānā raññā attano nimantitabhāvaṃ ñatvā punadivase satta paccekabuddhe āmantetvā",
  "atk-s0513a3:4174_1": "“mārisā, rājā vo nimanteti, tassa saṅgahaṃ karothā”ti vadiṃsu. Satta paccekabuddhā",
  "atk-s0513a3:4174_2": "ākāsenāgantvā rājadvāre otariṃsu. Te disvā rājā somanassajāto vanditvā pāsādaṃ āropetvā",
  "atk-s0513a3:4174_3": "mahantaṃ sakkāraṃ katvā dānaṃ datvā bhattakiccapariyosāne punadivasatthāya punadivasatthāyāti",
  "atk-s0513a3:4174_4": "evaṃ cha divase nimantetvā sattame divase sabbaparikkhāradānaṃ sajjetvā sattaratanakhacitāni",
  "atk-s0513a3:4174_5": "mañcapīṭhādīni paññapetvā ticīvarādike sabbasamaṇaparibhoge sattannaṃ paccekabuddhānaṃ",
  "atk-s0513a3:4174_6": "santike ṭhapetvā “mayaṃ ime parikkhāre tumhākaṃ demā”ti vatvā tesaṃ bhattakiccapariyosāne",
  "atk-s0513a3:4174_7": "rājā ca devī ca ubhopi namassamānā aṭṭhaṃsu. Atha nesaṃ anumodanaṃ karonto saṅghatthero dve gāthā abhāsi –",
  "atk-s0513a3:4175": "69.",
  "atk-s0513a3:4176": "“Ādittasmiṃ agārasmiṃ, yaṃ nīharati bhājanaṃ;",
  "atk-s0513a3:4177": "Taṃ tassa hoti atthāya, no ca yaṃ tattha ḍayhati.",
  "atk-s0513a3:4178": "70.",
  "atk-s0513a3:4179": "“Evamādīpito loko, jarāya maraṇena ca;",
  "atk-s0513a3:4180": "Nīharetheva dānena, dinnaṃ hoti sunīhata”nti.",
  "atk-s0513a3:4181_0": "Tattha ādittasminti taṅkhaṇe pajjalite. Bhājananti upakaraṇaṃ. No ca yaṃ tattha ḍayhatīti",
  "atk-s0513a3:4181_1": "yaṃ pana tattha ḍayhati, antamaso tiṇasanthāropi, sabbaṃ tassa anupakaraṇameva hoti.",
  "atk-s0513a3:4181_2": "Jarāya maraṇena cāti desanāsīsametaṃ, atthato panesa ekādasahi aggīhi ādīpito nāma.",
  "atk-s0513a3:4181_3": "Nīharethevāti tato ekādasati aggīhi pajjalitalokā dasavidhadānavatthubhedaṃ taṃ taṃ",
  "atk-s0513a3:4181_4": "parikkhāradānaṃ cetanāya nikkaḍḍhetheva. Dinnaṃ hotīti appaṃ vā bahuṃ vā yaṃ dinnaṃ,",
  "atk-s0513a3:4181_5": "tadeva sunīhataṃ nāma hotīti.",
  "atk-s0513a3:4182_0": "Evaṃ saṅghatthero anumodanaṃ katvā “appamatto hohi, mahārājā”ti rañño ovādaṃ datvā",
  "atk-s0513a3:4182_1": "ākāse uppatitvā pāsādakaṇṇikaṃ dvidhā katvā gantvā nandamūlakapabbhāreyeva otari.",
  "atk-s0513a3:4182_2": "Tassa dinnaparikkhāropi teneva saddhiṃ uppatitvā nandamūlakapabbhāreyeva otari. Rañño",
  "atk-s0513a3:4182_3": "ca deviyā ca sakalasarīraṃ pītiyā puṇṇaṃ ahosi. Evaṃ tasmiṃ gate avasesāpi –",
  "atk-s0513a3:4183": "71.",
  "atk-s0513a3:4184": "“Yo dhammaladdhassa dadāti dānaṃ, uṭṭhānavīriyādhigatassa jantu;",
  "atk-s0513a3:4185": "Atikkamma so vetaraṇiṃ yamassa, dibbāni ṭhānāni upeti macco.",
  "atk-s0513a3:4186": "72.",
  "atk-s0513a3:4187": "“Dānañca yuddhañca samānamāhu, appāpi santā bahuke jinanti;",
  "atk-s0513a3:4188": "Appampi ce saddahāno dadāti, teneva so hoti sukhī parattha.",
  "atk-s0513a3:4189": "73.",
  "atk-s0513a3:4190": "“Viceyya dānaṃ sugatappasatthaṃ, ye dakkhiṇeyyā idha jīvaloke;",
  "atk-s0513a3:4191": "Etesu dinnāni mahapphalāni, bījāni vuttāni yathā sukhette.",
  "atk-s0513a3:4192": "74.",
  "atk-s0513a3:4193": "“Yo pāṇabhūtāni aheṭhayaṃ caraṃ, parūpavādā na karoti pāpaṃ;",
  "atk-s0513a3:4194": "Bhīruṃ pasaṃsanti na tattha sūraṃ, bhayā hi santo na karonti pāpaṃ.",
  "atk-s0513a3:4195": "75.",
  "atk-s0513a3:4196": "“Hīnena brahmacariyena, khattiye upapajjati;",
  "atk-s0513a3:4197": "Majjhimena ca devattaṃ, uttamena visujjhati.",
  "atk-s0513a3:4198": "76.",
  "atk-s0513a3:4199": "“Addhā hi dānaṃ bahudhā pasatthaṃ, dānā ca kho dhammapadaṃva seyyo;",
  "atk-s0513a3:4200": "Pubbeva hi pubbatareva santo, nibbānamevajjhagamuṃ sapaññā”ti. –",
  "atk-s0513a3:4201": "Evamekekāya gāthāya anumodanaṃ katvā tatheva agamiṃsu saddhiṃ parikkhārehi.",
  "atk-s0513a3:4202_0": "Tattha dhammaladdhassāti khīṇāsavaṃ ādiṃ katvā yāva sukkhavipassakayogāvacaro puggalo",
  "atk-s0513a3:4202_1": "dhammassa laddhattā dhammaladdho nāma. Sveva uṭṭhānavīriyena tassa dhammassa adhigatattā",
  "atk-s0513a3:4202_2": "uṭṭhānavīriyādhigato nāma. Tassa puggalassa yo jantu dadāti dānanti attho, dhammena",
  "atk-s0513a3:4202_3": "laddhassa uṭṭhānasaṅkhātena vīriyena adhigatassa deyyadhammassa aggaṃ gahetvā yo",
  "atk-s0513a3:4202_4": "jantu sīlavantesu dānaṃ dadātītipi attho. Upayogatthe vā sāmivacanaṃ katvāpettha",
  "atk-s0513a3:4202_5": "attho veditabbo. Vetaraṇinti desanāsīsametaṃ, aṭṭha mahāniraye soḷasa ca ussade atikkamitvāti",
  "atk-s0513a3:4202_6": "attho. Dibbāni ṭhānāni upetīti devaloke uppajjati.",
  "atk-s0513a3:4203_0": "Samānamāhūti sadisaṃ vadanti. Khayabhīrukassa hi dānaṃ natthi, bhayabhīrukassa yuddhaṃ",
  "atk-s0513a3:4203_1": "natthi. Jīvite ālayaṃ vijahitvā yujjantova yujjhituṃ sakkoti, bhogesu ālayaṃ vijahitvā",
  "atk-s0513a3:4203_2": "dāyako dātuṃ sakkoti, teneva taṃ ubhayaṃ “samāna”nti vadanti. Appāpi santāti thokāpi",
  "atk-s0513a3:4203_3": "samānā pariccattajīvitā bahuke jinanti, evameva appāpi muñcacetanā bahumpi maccheracittaṃ",
  "atk-s0513a3:4203_4": "lobhādiṃ vā kilesagahanaṃ jināti. Appampi ceti thokampi ce deyyadhammaṃ kammañca",
  "atk-s0513a3:4203_5": "phalañca saddahanto deti. Teneva soti tena parittadeyyadhammavatthukena parittakenāpi",
  "atk-s0513a3:4203_6": "cāgena so parattha sukhī hoti, mahārājāti.",
  "atk-s0513a3:4204_0": "Viceyya dānanti dakkhiṇañca dakkhiṇeyyañca vicinitvā dinnadānaṃ. Tattha yaṃ vā taṃ",
  "atk-s0513a3:4204_1": "vā adatvā aggaṃ paṇītaṃ deyyadhammaṃ vicinitvā dadanto dakkhiṇaṃ vicināti nāma, yesaṃ",
  "atk-s0513a3:4204_2": "tesaṃ vā adatvā sīlādiguṇasampanne vicinitvā tesaṃ dadanto dakkhiṇeyyaṃ vicināti",
  "atk-s0513a3:4204_3": "nāma. Sugatappasatthanti evarūpaṃ dānaṃ buddhehi pasatthaṃ. Tattha dakkhiṇeyyavicinanaṃ",
  "atk-s0513a3:4204_4": "dassetuṃ “ye dakkhiṇeyyā”tiādi vuttaṃ. Tattha dakkhiṇeyyāti dakkhiṇāya anucchavikā buddhādayo.",
  "atk-s0513a3:4205_0": "Pāṇabhūtānīti pāṇasaṅkhātāni bhūtāni. Aheṭhayaṃ caranti kāruññena aviheṭhayanto caramāno.",
  "atk-s0513a3:4205_1": "Parūpavādāti parūpavādabhayena pāpaṃ na karoti. Bhīrunti upavādabhīrukaṃ. Na tattha",
  "atk-s0513a3:4205_2": "sūranti yo pana ayonisomanasikārena tasmiṃ upavāde sūro hoti, taṃ paṇḍitā nappasaṃsanti.",
  "atk-s0513a3:4205_3": "Bhayā hīti upavādabhayena hi paṇḍitā pāpaṃ na karonti.",
  "atk-s0513a3:4206_0": "Hīnena brahmacariyenāti bāhiratitthāyatane tāva methunaviratisīlamattakaṃ hīnaṃ brahmacariyaṃ",
  "atk-s0513a3:4206_1": "nāma, tena khattiyakule uppajjati. Jhānassa upacāramattaṃ majjhimaṃ, tena devaloke",
  "atk-s0513a3:4206_2": "uppajjati. Aṭṭha samāpattiyo uttamaṃ, tena brahmaloke uppajjanto visujjhati nāma.",
  "atk-s0513a3:4206_3": "Sāsane pana sīlavantasseva ekaṃ devanikāyaṃ paṇidhāya brahmacariyaṃ hīnaṃ nāma, parisuddhasīlasseva",
  "atk-s0513a3:4206_4": "samāpattinibbattanaṃ majjhimaṃ nāma, parisuddhasīle ṭhatvā vipassanaṃ vaḍḍhetvā arahattuppatti uttamaṃ nāma.",
  "atk-s0513a3:4207_0": "Osānagāthāya ayamattho – mahārāja, kiñcāpi ekaṃseneva dānaṃ bahudhā pasatthaṃ vaṇṇitaṃ,",
  "atk-s0513a3:4207_1": "dānato pana samathavipassanāsaṅkhātaṃ nibbānasaṅkhātañca dhammakoṭṭhāsabhūtaṃ dhammapadameva",
  "atk-s0513a3:4207_2": "uttaritaraṃ. Kiṃkāraṇā? Pubbeva hi imasmiṃ kappe kassapadasabalādayo pubbatareva",
  "atk-s0513a3:4207_3": "vessabhūdasabalādayo santo sappurisā sapaññā samathavipassanaṃ bhāvetvā nibbānameva",
  "atk-s0513a3:4207_4": "ajjhagamuṃ adhigatāti.",
  "atk-s0513a3:4208_0": "Evaṃ satta paccekabuddhā anumodanāya rañño amatamahānibbānaṃ vaṇṇetvā rājānaṃ appamādena",
  "atk-s0513a3:4208_1": "ovaditvā vuttanayeneva attano vasanaṭṭhānameva gatā. Rājāpi saddhiṃ aggamahesiyā",
  "atk-s0513a3:4208_2": "dānaṃ datvā yāvajīvaṃ ṭhatvā tato cavitvā saggapuraṃ pūresi.",
  "atk-s0513a3:4209_0": "Satthā imaṃ dhammadesanaṃ āharitvā “evaṃ pubbepi paṇḍitā viceyya dānaṃ adaṃsū”ti",
  "atk-s0513a3:4209_1": "vatvā jātakaṃ samodhānesi – “tadā paccekabuddhā parinibbāyiṃsu, samuddavijayā rāhulamātā",
  "atk-s0513a3:4209_2": "ahosi, roruvamahārājā pana ahameva ahosi”nti.",
  "atk-s0513a3:4210": "Ādittajātakavaṇṇanā aṭṭhamā.",
  "atk-s0513a3:4212": "[425] 9. Aṭṭhānajātakavaṇṇanā",
  "atk-s0513a3:4213_0": "Gaṅgā kumudinīti idaṃ satthā jetavane viharanto ekaṃ ukkaṇṭhitabhikkhuṃ ārabbha kathesi.",
  "atk-s0513a3:4213_1": "Tañhi bhikkhuṃ satthā “saccaṃ kira tvaṃ bhikkhu ukkaṇṭhitosī”ti pucchitvā “saccaṃ,",
  "atk-s0513a3:4213_2": "bhante”ti vutte “kiṃkāraṇā”ti vatvā “kilesavasenā”ti vutte “bhikkhu mātugāmo nāma",
  "atk-s0513a3:4213_3": "akataññū mittadubbhī avissāsanīyo. Atīte paṇḍitā devasikaṃ sahassaṃ dentāpi mātugāmaṃ",
  "atk-s0513a3:4213_4": "tosetuṃ nāsakkhiṃsu. Sā ekadivasamattaṃ sahassaṃ alabhitvāva te gīvāyaṃ gāhāpetvā",
  "atk-s0513a3:4213_5": "nīharāpesi, evaṃ akataññū mātugāmo, mā tassa kāraṇā kilesavasaṃ gacchā”ti vatvā atītaṃ āhari.",
  "atk-s0513a3:4214_0": "Atīte bārāṇasiyaṃ brahmadatte rajjaṃ kārente tassa ca putto brahmadattakumāro, bārāṇasiseṭṭhino",
  "atk-s0513a3:4214_1": "ca putto mahādhanakumāro nāma. Te ubhopi sahapaṃsukīḷakā sahāyakā ahesuṃ, ekācariyakuleyeva",
  "atk-s0513a3:4214_2": "sippaṃ gaṇhiṃsu. Rājakumāro pitu accayena rajje patiṭṭhāsi, seṭṭhiputtopissa santikeyeva",
  "atk-s0513a3:4214_3": "ahosi. Bārāṇasiyañca ekā nagarasobhiṇī vaṇṇadāsī abhirūpā ahosi sobhaggappattā. Seṭṭhiputto",
  "atk-s0513a3:4214_4": "devasikaṃ sahassaṃ datvā niccakāle tāyeva saddhiṃ abhiramanto pitu accayena seṭṭhiṭṭhānaṃ",
  "atk-s0513a3:4214_5": "labhitvāpi na taṃ vijahi, tatheva devasikaṃ sahassaṃ datvā abhirami. Seṭṭhiputto",
  "atk-s0513a3:4214_6": "divasassa tayo vāre rājupaṭṭhānaṃ gacchati. Athassa ekadivasaṃ rājupaṭṭhānaṃ gatassa",
  "atk-s0513a3:4214_7": "raññā saddhiṃ samullapantasseva sūriyo atthaṅgami, andhakāraṃ jātaṃ. So rājakulā",
  "atk-s0513a3:4214_8": "nikkhamitvā “idāni gehaṃ gantvā āgamanavelā natthi, nagarasobhiṇiyāyeva gehaṃ gamissāmī”ti",
  "atk-s0513a3:4214_9": "upaṭṭhāke uyyojetvā ekakova tassā gehaṃ pāvisi. Atha naṃ sā disvā “ayyaputta, sahassaṃ",
  "atk-s0513a3:4214_10": "ābhata”nti āha. “Bhadde, ahaṃ ajjeva ativikālo jāto, tasmā gehaṃ agantvā manusse",
  "atk-s0513a3:4214_11": "uyyojetvā ekakova paviṭṭhosmi, sve pana te dve sahassāni dassāmī”ti.",
  "atk-s0513a3:4215_0": "Sā cintesi “sacāhaṃ ajja okāsaṃ karissāmi, aññesupi divasesu tucchahatthakova āgamissati,",
  "atk-s0513a3:4215_1": "evaṃ me dhanaṃ parihāyissati, na dānissa okāsaṃ karissāmī”ti. Atha naṃ evamāha “sāmi,",
  "atk-s0513a3:4215_2": "mayaṃ vaṇṇadāsiyo nāma, amhākaṃ sahassaṃ adatvā keḷi nāma natthī”ti. “Bhadde, sve",
  "atk-s0513a3:4215_3": "diguṇaṃ āharissāmī”ti punappunaṃ yāci. Nagarasobhiṇī dāsiyo āṇāpesi “etassa idha",
  "atk-s0513a3:4215_4": "ṭhatvā maṃ oloketuṃ mā adattha, gīvāyaṃ taṃ gahetvā nīharitvā dvāraṃ pidahathā”ti.",
  "atk-s0513a3:4215_5": "Taṃ sutvā dāsiyo tathā kariṃsu. Atha so cintesi “ahaṃ imāya saddhiṃ asītikoṭidhanaṃ",
  "atk-s0513a3:4215_6": "khādiṃ, sā maṃ ekadivasaṃ tucchahatthaṃ disvā gīvāyaṃ gahetvā nīharāpesi, aho mātugāmo",
  "atk-s0513a3:4215_7": "nāma pāpo nillajjo akataññū mittadubbhī”ti. So mātugāmassa aguṇaṃ anussarantova virajji,",
  "atk-s0513a3:4215_8": "paṭikūlasaññaṃ paṭilabhi, gharāvāsepi ukkaṇṭhito “kiṃ me gharāvāsena, ajjeva nikkhamitvā",
  "atk-s0513a3:4215_9": "pabbajissāmī”ti puna gehaṃ agantvā rājānampi adisvāva nagarā nikkhamitvā araññaṃ",
  "atk-s0513a3:4215_10": "pavisitvā gaṅgātīre assamaṃ māpetvā isipabbajjaṃ pabbajitvā jhānābhiññāyo uppādetvā",
  "atk-s0513a3:4215_11": "vanamūlaphalāhāro tattha vāsaṃ kappesi.",
  "atk-s0513a3:4216_0": "Rājā taṃ apassanto “kahaṃ mama sahāyo”ti pucchi. Nagarasobhiṇiyāpi katakammaṃ sakalanagare",
  "atk-s0513a3:4216_1": "pākaṭaṃ jātaṃ. Athassa tamatthaṃ ācikkhitvā “iti te deva, sahāyo lajjāya gharampi",
  "atk-s0513a3:4216_2": "agantvā araññaṃ pavisitvā pabbajito bhavissatī”ti āhaṃsu. Rājā taṃ sutvā nagarasobhiṇiṃ",
  "atk-s0513a3:4216_3": "pakkosāpetvā “saccaṃ kira tvaṃ ekadivasaṃ sahassaṃ alabhitvā mama sahāyaṃ gīvāyaṃ",
  "atk-s0513a3:4216_4": "gāhāpetvā nīharāpesī”ti pucchi. “Saccaṃ, devā”ti. “Pāpe jammī, sīghaṃ mama sahāyassa",
  "atk-s0513a3:4216_5": "gataṭṭhānaṃ gantvā taṃ ānehi, no ce ānessasi, jīvitaṃ te natthī”ti. Sā rañño vacanaṃ",
  "atk-s0513a3:4216_6": "sutvā bhītā rathaṃ āruyha mahantena parivārena nagarā nikkhamitvā tassa vasanaṭṭhānaṃ",
  "atk-s0513a3:4216_7": "pariyesantī sutavasena taṃ ṭhānaṃ sutvā tattha gantvā vanditvā “ayya, mayā andhabālabhāvena",
  "atk-s0513a3:4216_8": "kataṃ dosaṃ khamatha, ahaṃ na punevaṃ karissāmī”ti yācitvā “sādhu, khamāmi te, natthi",
  "atk-s0513a3:4216_9": "me tayi āghāto”ti vutte “sace me khamatha, mayā saddhiṃ rathaṃ abhiruhatha, nagaraṃ",
  "atk-s0513a3:4216_10": "gacchissāma, gatakāle yaṃ mama ghare dhanaṃ atthi, sabbaṃ dassāmī”ti āha. So tassā",
  "atk-s0513a3:4216_11": "vacanaṃ sutvā “bhadde, idāni tayā saddhiṃ gantuṃ na sakkā, yadā pana imasmiṃ loke",
  "atk-s0513a3:4216_12": "yena na bhavitabbaṃ, taṃ bhavissati, api nāma tadā gaccheyya”nti vatvā paṭhamaṃ gāthamāha –",
  "atk-s0513a3:4217": "77.",
  "atk-s0513a3:4218": "“Gaṅgā kumudinī santā, saṅkhavaṇṇā ca kokilā;",
  "atk-s0513a3:4219": "Jambū tālaphalaṃ dajjā, atha nūna tadā siyā”ti.",
  "atk-s0513a3:4220_0": "Tassattho – bhadde, yathā hi kumudasarā kumudehi sañchannā tiṭṭhanti, tatheva sace",
  "atk-s0513a3:4220_1": "sakalāpi mahāgaṅgā kumudinī sīghasotaṃ pahāya santā upasantā siyā, sabbe kokilā ca",
  "atk-s0513a3:4220_2": "saṅkhavaṇṇā bhaveyyuṃ, sabbo jamburukkho ca tālaphalaṃ dadeyya. Atha nūna tadā siyāti",
  "atk-s0513a3:4220_3": "atha tādise kāle amhākampi samāgamo nūna siyā, bhaveyya nāmāti vuttaṃ hoti.",
  "atk-s0513a3:4221": "Evañca vatvā punapi tāya “ehi, ayya, gacchāmā”ti vutte “gacchissāmā”ti vatvā “kasmiṃ kāle”ti vutte “asukasmiñca asukasmiñcā”ti vatvā sesagāthā abhāsi –",
  "atk-s0513a3:4222": "78.",
  "atk-s0513a3:4223": "“Yadā kacchapalomānaṃ, pāvāro tividho siyā;",
  "atk-s0513a3:4224": "Hemantikaṃ pāvuraṇaṃ, atha nūna tadā siyā.",
  "atk-s0513a3:4225": "79.",
  "atk-s0513a3:4226": "“Yadā makasapādānaṃ, aṭṭālo sukato siyā;",
  "atk-s0513a3:4227": "Daḷho ca avikampī ca, atha nūna tadā siyā.",
  "atk-s0513a3:4228": "80.",
  "atk-s0513a3:4229": "“Yadā sasavisāṇānaṃ, nisseṇī sukatā siyā;",
  "atk-s0513a3:4230": "Saggassārohaṇatthāya, atha nūna tadā siyā.",
  "atk-s0513a3:4231": "81.",
  "atk-s0513a3:4232": "“Yadā nisseṇimāruyha, candaṃ khādeyyu mūsikā;",
  "atk-s0513a3:4233": "Rāhuñca paripāteyyuṃ, atha nūna tadā siyā.",
  "atk-s0513a3:4234": "82.",
  "atk-s0513a3:4235": "“Yadā surāghaṭaṃ pitvā, makkhikā gaṇacāriṇī;",
  "atk-s0513a3:4236": "Aṅgāre vāsaṃ kappeyyuṃ, atha nūna tadā siyā.",
  "atk-s0513a3:4237": "83.",
  "atk-s0513a3:4238": "“Yadā bimboṭṭhasampanno, gadrabho sumukho siyā;",
  "atk-s0513a3:4239": "Kusalo naccagītassa, atha nūna tadā siyā.",
  "atk-s0513a3:4240": "84.",
  "atk-s0513a3:4241": "“Yadā kākā ulūkā ca, mantayeyyuṃ rahogatā;",
  "atk-s0513a3:4242": "Aññamaññaṃ pihayyeyyuṃ, atha nūna tadā siyā.",
  "atk-s0513a3:4243": "85.",
  "atk-s0513a3:4244": "“Yadā muḷālapattānaṃ, chattaṃ thirataraṃ siyā;",
  "atk-s0513a3:4245": "Vassassa paṭighātāya, atha nūna tadā siyā.",
  "atk-s0513a3:4246": "86.",
  "atk-s0513a3:4247": "“Yadā kulako sakuṇo, pabbataṃ gandhamādanaṃ;",
  "atk-s0513a3:4248": "Tuṇḍenādāya gaccheyya, atha nūna tadā siyā.",
  "atk-s0513a3:4249": "87.",
  "atk-s0513a3:4250": "“Yadā sāmuddikaṃ nāvaṃ, sayantaṃ savaṭākaraṃ;",
  "atk-s0513a3:4251": "Ceṭo ādāya gaccheyya, atha nūna tadā siyā”ti.",
  "atk-s0513a3:4252_0": "Tattha tividhoti eko kacchapalomamayena pupphena, eko tūlena, eko ubhayenāti evaṃ",
  "atk-s0513a3:4252_1": "tippakāro. Hemantikaṃ pāvuraṇanti himapātasamaye pāvuraṇāya bhavituṃ samattho. Atha",
  "atk-s0513a3:4252_2": "nūna tadā siyāti atha tasmiṃ kāle mama tayā saddhiṃ ekaṃseneva saṃsaggo siyā. Evaṃ",
  "atk-s0513a3:4252_3": "sabbattha pacchimapadaṃ yojetabbaṃ. Aṭṭālo sukatoti abhiruhitvā yujjhantaṃ purisasataṃ",
  "atk-s0513a3:4252_4": "dhāretuṃ yathā sakkoti, evaṃ sukato. Paripāteyyunti palāpeyyuṃ. Aṅgāreti vītaccikaṅgārasanthare.",
  "atk-s0513a3:4252_5": "Vāsaṃ kappeyyunti ekekaṃ surāghaṭaṃ pivitvā mattā vaseyyuṃ. Bimboṭṭhasampannoti bimbaphalasadisehi",
  "atk-s0513a3:4252_6": "oṭṭhehi samannāgato. Sumukhoti suvaṇṇaādāsasadiso mukho. Pihayeyyunti aññamaññassa",
  "atk-s0513a3:4252_7": "sampattiṃ icchantā pihayeyyuṃ pattheyyuṃ. Muḷālapattānanti saṇhānaṃ muḷālagacchapattānaṃ.",
  "atk-s0513a3:4252_8": "Kulakoti eko khuddakasakuṇo. Sāmuddikanti samuddapakkhandanamahānāvaṃ. Sayantaṃ savaṭākaranti",
  "atk-s0513a3:4252_9": "yantena ceva vaṭākarena ca saddhiṃ sabbasambhārayuttaṃ. Ceṭo ādāyāti yadā evarūpaṃ",
  "atk-s0513a3:4252_10": "nāvaṃ khuddako gāmadārako hatthena gahetvā gaccheyyāti attho.",
  "atk-s0513a3:4253": "Iti mahāsatto iminā aṭṭhānaparikappena ekādasa gāthā abhāsi. Taṃ sutvā nagarasobhiṇī mahāsattaṃ khamāpetvā nagaraṃ gantvā rañño taṃ kāraṇaṃ ārocetvā attano jīvitaṃ yācitvā gaṇhi.",
  "atk-s0513a3:4254_0": "Satthā imaṃ dhammadesanaṃ āharitvā “evaṃ bhikkhu mātugāmo nāma akataññū mittadubbhī”ti",
  "atk-s0513a3:4254_1": "vatvā saccāni pakāsetvā jātakaṃ samodhānesi, saccapariyosāne ukkaṇṭhitabhikkhu sotāpattiphale",
  "atk-s0513a3:4254_2": "patiṭṭhahi. Tadā rājā ānando ahosi, tāpaso pana ahameva ahosinti.",
  "atk-s0513a3:4255": "Aṭṭhānajātakavaṇṇanā navamā.",
  "atk-s0513a3:4257": "[426] 10. Dīpijātakavaṇṇanā",
  "atk-s0513a3:4258_0": "Khamanīyaṃ yāpanīyanti idaṃ satthā veḷuvane viharanto ekaṃ eḷikaṃ ārabbha kathesi.",
  "atk-s0513a3:4258_1": "Ekasmiñhi samaye mahāmoggallānatthero giriparikkhitte ekadvāre giribbajasenāsane",
  "atk-s0513a3:4258_2": "vihāsi. Dvārasamīpeyevassa caṅkamo ahosi. Tadā eḷakapālakā “eḷakā ettha carantū”ti",
  "atk-s0513a3:4258_3": "giribbajaṃ pavesetvā kīḷantā viharanti. Tesu ekadivasaṃ sāyaṃ āgantvā eḷake gahetvā",
  "atk-s0513a3:4258_4": "gacchantesu ekā eḷikā dūre caramānā eḷake nikkhamante adisvā ohīyi. Taṃ pacchā nikkhamantiṃ",
  "atk-s0513a3:4258_5": "eko dīpiko disvā “khādissāmi na”nti giribbajadvāre aṭṭhāsi. Sāpi ito cito ca olokentī",
  "atk-s0513a3:4258_6": "taṃ disvā “esa maṃ māretvā khāditukāmatāya ṭhito, sace nivattitvā palāyissāmi, jīvitaṃ",
  "atk-s0513a3:4258_7": "me natthi, ajja mayā purisakāraṃ kātuṃ vaṭṭatī”ti cintetvā siṅgāni ukkhipitvā tassa",
  "atk-s0513a3:4258_8": "abhimukhaṃ vegena pakkhanditvā dīpikassa “ito gaṇhissāmi, ito gaṇhissāmī”ti vipphandatova",
  "atk-s0513a3:4258_9": "gahaṇaṃ anupagantvā vegena palāyitvā eḷakānaṃ antaraṃ pāvisi. Atha thero taṃ tesaṃ",
  "atk-s0513a3:4258_10": "kiriyaṃ disvā punadivase gantvā tathāgatassa ārocetvā “evaṃ bhante, sā eḷikā attano",
  "atk-s0513a3:4258_11": "upāyakusalatāya parakkamaṃ katvā dīpikato muccī”ti āha. Satthā “moggallāna, idāni",
  "atk-s0513a3:4258_12": "tāva so dīpiko taṃ gahetuṃ nāsakkhi, pubbe pana naṃ viravantiṃ māretvā khādī”ti vatvā",
  "atk-s0513a3:4258_13": "tena yācito atītaṃ āhari.",
  "atk-s0513a3:4259_0": "Atīte magadharaṭṭhe bodhisatto ekasmiṃ gāme mahābhogakule nibbattitvā vayappatto",
  "atk-s0513a3:4259_1": "kāme pahāya isipabbajjaṃ pabbajitvā jhānābhiññāyo nibbattetvā ciraṃ himavante vasitvā",
  "atk-s0513a3:4259_2": "loṇambilasevanatthāya rājagahaṃ gantvā ekasmiṃyeva giribbaje paṇṇasālaṃ māpetvā vāsaṃ",
  "atk-s0513a3:4259_3": "kappesi. Tadā imināva niyāmena eḷakapālakesu eḷake carantesu ekadivasaṃ evameva ekaṃ",
  "atk-s0513a3:4259_4": "eḷikaṃ pacchā nikkhamantiṃ disvā eko dīpiko “khādissāmi na”nti dvāre aṭṭhāsi. Sāpi",
  "atk-s0513a3:4259_5": "taṃ disvā “ajja mayhaṃ jīvitaṃ natthi, ekenupāyena iminā saddhiṃ madhurapaṭisanthāraṃ",
  "atk-s0513a3:4259_6": "katvā hadayamassa mudukaṃ janetvā jīvitaṃ rakkhissāmī”ti cintetvā dūratova tena saddhiṃ",
  "atk-s0513a3:4259_7": "paṭisanthāraṃ karontī āgacchamānā paṭhamaṃ gāthamāha –",
  "atk-s0513a3:4260": "88.",
  "atk-s0513a3:4261": "“Khamanīyaṃ yāpanīyaṃ, kacci mātula te sukhaṃ;",
  "atk-s0513a3:4262": "Sukhaṃ te ammā avaca, sukhakāmāva te maya”nti.",
  "atk-s0513a3:4263": "Tattha sukhaṃ te ammāti mayhaṃ mātāpi “tumhākaṃ sukhaṃ puccheyyāsī”ti ajja maṃ avacāti attho. Mayanti mātula mayampi tumhākaṃ sukhaṃ eva icchāmāti.",
  "atk-s0513a3:4264": "Taṃ sutvā dīpiko “ayaṃ dhuttikā maṃ mātulavādena vañcetukāmā, na me kakkhaḷabhāvaṃ jānātī”ti cintetvā dutiyaṃ gāthamāha –",
  "atk-s0513a3:4265": "89.",
  "atk-s0513a3:4266": "“Naṅguṭṭhaṃ me avakkamma, heṭhayitvāna eḷike;",
  "atk-s0513a3:4267": "Sājja mātulavādena, muñcitabbā nu maññasī”ti.",
  "atk-s0513a3:4268": "Tassattho – tvaṃ mama naṅguṭṭhamaṇḍalaṃ akkamitvā heṭhayitvā āgacchasi, sā tvaṃ “ajja mātulavādena muñcitabbāhamasmī”ti maññasi nu, evaṃ maññasi maññeti.",
  "atk-s0513a3:4269": "Taṃ sutvā itarā “mātula, mā evaṃ karī”ti vatvā tatiyaṃ gāthamāha –",
  "atk-s0513a3:4270": "90.",
  "atk-s0513a3:4271": "“Puratthāmukho nisinnosi, ahaṃ te mukhamāgatā;",
  "atk-s0513a3:4272": "Pacchato tuyhaṃ naṅguṭṭhaṃ, kathaṃ khvāhaṃ avakkami”nti.",
  "atk-s0513a3:4273": "Tattha mukhanti abhimukhaṃ. Kathaṃ khvāhaṃ avakkaminti tava pacchato ṭhitaṃ ahaṃ kathaṃ avakkaminti attho.",
  "atk-s0513a3:4274": "Atha naṃ so “kiṃ kathesi eḷike, mama naṅguṭṭhassa aṭṭhitaṭṭhānaṃ nāma natthī”ti vatvā catutthaṃ gāthamāha –",
  "atk-s0513a3:4275": "91.",
  "atk-s0513a3:4276": "“Yāvatā caturo dīpā, sasamuddā sapabbatā;",
  "atk-s0513a3:4277": "Tāvatā mayhaṃ naṅguṭṭhaṃ, kathaṃ kho taṃ vivajjayī”ti.",
  "atk-s0513a3:4278": "Tattha tāvatāti ettakaṃ ṭhānaṃ mama naṅguṭṭhaṃ parikkhipitvā gatanti vadati.",
  "atk-s0513a3:4279": "Taṃ sutvā eḷikā “ayaṃ pāpo madhurakathāya na allīyati, paṭisattu hutvā tassa kathessāmī”ti vatvā pañcamaṃ gāthamāha –",
  "atk-s0513a3:4280": "92.",
  "atk-s0513a3:4281": "“Pubbeva metamakkhiṃsu, mātā pitā ca bhātaro;",
  "atk-s0513a3:4282": "Dīghaṃ duṭṭhassa naṅguṭṭhaṃ, sāmhi vehāyasāgatā”ti.",
  "atk-s0513a3:4283_0": "Tattha akkhiṃsūti pubbeva me etaṃ mātā ca pitā ca bhātaro ca ācikkhiṃsu. Sāmhīti",
  "atk-s0513a3:4283_1": "sā ahaṃ ñātakānaṃ santikā tava naṅguṭṭhassa dīghabhāvaṃ sutvā tava naṅguṭṭhaṃ pariharantī",
  "atk-s0513a3:4283_2": "vehāyasā ākāsena āgatāti.",
  "atk-s0513a3:4284": "Atha naṃ so “jānāmi te ahaṃ ākāsena āgatabhāvaṃ, evaṃ āgacchantī pana mayhaṃ bhakkhe nāsetvā āgatāsī”ti vatvā chaṭṭhaṃ gāthamāha –",
  "atk-s0513a3:4285": "93.",
  "atk-s0513a3:4286": "“Tañca disvāna āyantiṃ, antalikkhasmi eḷike;",
  "atk-s0513a3:4287": "Migasaṅgho palāyittha, bhakkho me nāsito tayā”ti.",
  "atk-s0513a3:4288_0": "Taṃ sutvā itarā maraṇabhayabhītā aññaṃ kāraṇaṃ āharituṃ asakkontī “mātula, mā evarūpaṃ",
  "atk-s0513a3:4288_1": "kakkhaḷakammaṃ kari, jīvitaṃ me dehī”ti vilapi. Itaropi naṃ vilapantiññeva khandhe",
  "atk-s0513a3:4288_2": "gahetvā māretvā khādi.",
  "atk-s0513a3:4289": "94.",
  "atk-s0513a3:4290": "“Iccevaṃ vilapantiyā, eḷakiyā ruhagghaso;",
  "atk-s0513a3:4291": "Galakaṃ anvāvamaddi, natthi duṭṭhe subhāsitaṃ.",
  "atk-s0513a3:4292": "95.",
  "atk-s0513a3:4293": "“Neva duṭṭhe nayo atthi, na dhammo na subhāsitaṃ;",
  "atk-s0513a3:4294": "Nikkamaṃ duṭṭhe yuñjetha, so ca sabbhiṃ na rañjatī”ti. –",
  "atk-s0513a3:4295": "Imā dve abhisambuddhagāthā –",
  "atk-s0513a3:4296_0": "Tattha ruhagghasoti ruhirabhakkho lohitapāyī sāhasikadīpiko. Galakaṃ anvāvamaddīti",
  "atk-s0513a3:4296_1": "gīvaṃ maddi, ḍaṃsitvā phālesīti attho. Nayoti kāraṇaṃ. Dhammoti sabhāvo. Subhāsitanti",
  "atk-s0513a3:4296_2": "sukathitavacanaṃ, sabbametaṃ duṭṭhe natthīti attho. Nikkamaṃ duṭṭhe yuñjethāti bhikkhave,",
  "atk-s0513a3:4296_3": "duṭṭhapuggale parakkamameva yuñjeyya. So ca sabbhiṃ na rañjatīti so pana puggalo",
  "atk-s0513a3:4296_4": "sabbhiṃ sundaraṃ subhāsitaṃ na rañjati, na piyāyatīti attho. Tāpaso tesaṃ kiriyaṃ sabbaṃ addasa.",
  "atk-s0513a3:4297": "Satthā imaṃ dhammadesanaṃ āharitvā jātakaṃ samodhānesi – “tadā eḷikāva etarahi eḷikā ahosi, dīpikopi etarahi dīpikova, tāpaso pana ahameva ahosi”nti.",
  "atk-s0513a3:4298": "Dīpijātakavaṇṇanā dasamā.",
  "atk-s0513a3:4299": "Jātakuddānaṃ –",
  "atk-s0513a3:4300": "Kaccānī aṭṭhasaddañca, sulasā ca sumaṅgalaṃ;",
  "atk-s0513a3:4301": "Gaṅgamālañca cetiyaṃ, indriyañceva ādittaṃ;",
  "atk-s0513a3:4302": "Aṭṭhānañceva dīpi ca, dasa aṭṭhanipātake.",
  "atk-s0513a3:4303": "Aṭṭhakanipātavaṇṇanā niṭṭhitā.",
  "atk-s0513a3:4304": "9. Navakanipāto",
  "atk-s0513a3:4306": "[427] 1. Gijjhajātakavaṇṇanā",
  "atk-s0513a3:4307_0": "Parisaṅkupatho nāmāti idaṃ satthā jetavane viharanto ekaṃ dubbacabhikkhuṃ ārabbha",
  "atk-s0513a3:4307_1": "kathesi. So kira eko kulaputto niyyānikasāsane pabbajitvāpi atthakāmehi ācariyupajjhāyehi",
  "atk-s0513a3:4307_2": "ceva sabrahmacārīhi ca “evaṃ te abhikkamitabbaṃ, evaṃ paṭikkamitabbaṃ, evaṃ ālokitabbaṃ,",
  "atk-s0513a3:4307_3": "evaṃ vilokitabbaṃ, evaṃ samiñjitabbaṃ, evaṃ pasāritabbaṃ, evaṃ nivāsetabbaṃ, evaṃ",
  "atk-s0513a3:4307_4": "pārupitabbaṃ, evaṃ patto gahetabbo, yāpanamattaṃ bhattaṃ gahetvā paccavekkhitvāva",
  "atk-s0513a3:4307_5": "paribhuñjitabbaṃ, indriyesu guttadvārena bhojane mattaññunā jāgariyamanuyuttena bhavitabbaṃ,",
  "atk-s0513a3:4307_6": "idaṃ āgantukavattaṃ nāma jānitabbaṃ, idaṃ gamikavattaṃ nāma, imāni cuddasa khandhakavattāni,",
  "atk-s0513a3:4307_7": "asīti mahāvattāni. Tattha te sammā vattitabbaṃ, ime terasa dhutaṅgaguṇā nāma, ete",
  "atk-s0513a3:4307_8": "samādāya vattitabba”nti ovadiyamāno dubbaco ahosi akkhamo appadakkhiṇaggāhī anusāsaniṃ.",
  "atk-s0513a3:4307_9": "“Ahaṃ tumhe na vadāmi, tumhe pana maṃ kasmā vadatha, ahameva attano atthaṃ vā anatthaṃ",
  "atk-s0513a3:4307_10": "vā jānissāmī”ti attānaṃ avacanīyaṃ akāsi. Athassa dubbacabhāvaṃ ñatvā bhikkhū dhammasabhāyaṃ",
  "atk-s0513a3:4307_11": "aguṇakathaṃ kathentā nisīdiṃsu. Satthā āgantvā “kāya nuttha, bhikkhave, etarahi kathāya",
  "atk-s0513a3:4307_12": "sannisinnā”ti pucchitvā “imāya nāmā”ti vutte taṃ bhikkhuṃ pakkosāpetvā “saccaṃ kira",
  "atk-s0513a3:4307_13": "tvaṃ bhikkhu dubbacosī”ti pucchitvā “sacca”nti vutte “kasmā bhikkhu evarūpe niyyānikasāsane",
  "atk-s0513a3:4307_14": "pabbajitvā atthakāmānaṃ vacanaṃ na karosi, pubbepi tvaṃ paṇḍitānaṃ vacanaṃ akatvā",
  "atk-s0513a3:4307_15": "verambhavātamukhe cuṇṇavicuṇṇo jāto”ti vatvā atītaṃ āhari.",
  "atk-s0513a3:4308_0": "Atīte gijjhakūṭe pabbate bodhisatto gijjhayoniyaṃ nibbatti. Putto panassa supatto",
  "atk-s0513a3:4308_1": "nāma gijjharājā anekasahassagijjhaparivāro thāmasampanno ahosi. So mātāpitaro posesi,",
  "atk-s0513a3:4308_2": "thāmasampannattā pana atidūraṃ uppatati. Atha naṃ pitā “tāta, ettakaṃ nāma ṭhānaṃ",
  "atk-s0513a3:4308_3": "atikkamitvā na gantabba”nti ovadi. So “sādhū”ti vatvāpi ekadivasaṃ pana vuṭṭhe deve",
  "atk-s0513a3:4308_4": "gijjhehi saddhiṃ uppatitvā sese ohāya atibhūmiṃ gantvā verambhavātamukhaṃ patvā cuṇṇavicuṇṇabhāvaṃ",
  "atk-s0513a3:4308_5": "pāpuṇi. Satthā tamatthaṃ dassento abhisambuddho hutvā imā gāthā abhāsi –",
  "atk-s0513a3:4309": "1.",
  "atk-s0513a3:4310": "“Parisaṅkupatho nāma, gijjhapantho sanantano;",
  "atk-s0513a3:4311": "Tatrāsi mātāpitaro, gijjho posesi jiṇṇake;",
  "atk-s0513a3:4312": "Tesaṃ ajagaramedaṃ, accahāsi bahuttaso.",
  "atk-s0513a3:4313": "2.",
  "atk-s0513a3:4314": "“Pitā ca puttaṃ avaca, jānaṃ uccaṃ papātinaṃ;",
  "atk-s0513a3:4315": "Supattaṃ thāmasampannaṃ, tejassiṃ dūragāminaṃ.",
  "atk-s0513a3:4316": "3.",
  "atk-s0513a3:4317": "“Pariplavantaṃ pathaviṃ, yadā tāta vijānahi;",
  "atk-s0513a3:4318": "Sāgarena parikkhittaṃ, cakkaṃva parimaṇḍalaṃ;",
  "atk-s0513a3:4319": "Tato tāta nivattassu, māssu etto paraṃ gami.",
  "atk-s0513a3:4320": "4.",
  "atk-s0513a3:4321": "“Udapattosi vegena, balī pakkhī dijuttamo;",
  "atk-s0513a3:4322": "Olokayanto vakkaṅgo, pabbatāni vanāni ca.",
  "atk-s0513a3:4323": "5.",
  "atk-s0513a3:4324": "“Addassa pathaviṃ gijjho, yathāsāsi pitussutaṃ;",
  "atk-s0513a3:4325": "Sāgarena parikkhittaṃ, cakkaṃva parimaṇḍalaṃ.",
  "atk-s0513a3:4326": "6.",
  "atk-s0513a3:4327": "“Tañca so samatikkamma, paramevaccavattatha;",
  "atk-s0513a3:4328": "Tañca vātasikhā tikkhā, accahāsi baliṃ dijaṃ.",
  "atk-s0513a3:4329": "7.",
  "atk-s0513a3:4330": "“Nāsakkhātigato poso, punadeva nivattituṃ;",
  "atk-s0513a3:4331": "Dijo byasanamāpādi, verambhānaṃ vasaṃ gato.",
  "atk-s0513a3:4332": "8.",
  "atk-s0513a3:4333": "“Tassa puttā ca dārā ca, ye caññe anujīvino;",
  "atk-s0513a3:4334": "Sabbe byasanamāpāduṃ, anovādakare dije.",
  "atk-s0513a3:4335": "9.",
  "atk-s0513a3:4336": "“Evampi idha vuḍḍhānaṃ, yo vākyaṃ nāvabujjhati;",
  "atk-s0513a3:4337": "Atisīmacaro ditto, gijjhovātītasāsano;",
  "atk-s0513a3:4338": "Sa ve byasanaṃ pappoti, akatvā vuḍḍhasāsana”nti.",
  "atk-s0513a3:4339_0": "Tattha parisaṅkupathoti saṅkupatho. Manussā hiraññasuvaṇṇatthāya gacchantā tasmiṃ",
  "atk-s0513a3:4339_1": "padese khāṇuke koṭṭetvā tesu rajjuyo bandhitvā gacchanti, tena so gijjhapabbate jaṅghamaggo",
  "atk-s0513a3:4339_2": "“saṅkupatho”ti vuccati. Gijjhapanthoti gijjhapabbatamatthake mahāmaggo. Sanantanoti",
  "atk-s0513a3:4339_3": "porāṇo. Tatrāsīti tasmiṃ gijjhapabbatamatthake saṅkupathe eko gijjho āsi, so jiṇṇake",
  "atk-s0513a3:4339_4": "mātāpitaro posesi. Ajagaramedanti ajagarānaṃ medaṃ. Accahāsīti ativiya āhari. Bahuttasoti",
  "atk-s0513a3:4339_5": "bahuso. Jānaṃ uccaṃ papātinanti “putto te atiuccaṃ ṭhānaṃ laṅghatī”ti sutvā “ucce",
  "atk-s0513a3:4339_6": "papātī aya”nti jānanto. Tejassinti purisatejasampannaṃ. Dūragāminanti teneva tejena",
  "atk-s0513a3:4339_7": "dūragāmiṃ. Pariplavantanti uppalapattaṃ viya udake uplavamānaṃ. Vijānahīti vijānāsi.",
  "atk-s0513a3:4339_8": "Cakkaṃva parimaṇḍalanti yasmiṃ te padese ṭhitassa samuddena paricchinno jambudīpo",
  "atk-s0513a3:4339_9": "cakkamaṇḍalaṃva paññāyati, tato tāta nivattāhīti ovadanto evamāha.",
  "atk-s0513a3:4340_0": "Udapattosīti pitu ovādaṃ akatvā ekadivasaṃ gijjhehi saddhiṃ uppatito te ohāya pitarā",
  "atk-s0513a3:4340_1": "kathitaṭṭhānaṃ agamāsi. Olokayantoti taṃ ṭhānaṃ patvā heṭṭhā olokento. Vakkaṅgoti",
  "atk-s0513a3:4340_2": "vaṅkagīvo. Yathāsāsi pitussutanti yathāssa pitu santikā sutaṃ āsi, tatheva addasa,",
  "atk-s0513a3:4340_3": "“yathāssāsī”tipi pāṭho. Paramevaccavattathāti pitarā akkhātaṭṭhānato paraṃ ativattova.",
  "atk-s0513a3:4340_4": "Tañca vātasikhā tikkhāti taṃ anovādakaṃ balimpi samānaṃ dijaṃ tikhiṇaverambhavātasikhā",
  "atk-s0513a3:4340_5": "accahāsi atihari, cuṇṇavicuṇṇaṃ akāsi. Nāsakkhātigatoti nāsakkhi atigato. Posoti",
  "atk-s0513a3:4340_6": "satto. Anovādakareti tasmiṃ dije paṇḍitānaṃ ovādaṃ akaronte sabbepi te mahādukkhaṃ",
  "atk-s0513a3:4340_7": "pāpuṇiṃsu. Akatvā vuḍḍhasāsananti vuḍḍhānaṃ hitakāmānaṃ vacanaṃ akatvā evameva byasanaṃ",
  "atk-s0513a3:4340_8": "mahādukkhaṃ pāpuṇāti. Tasmā tvaṃ bhikkhu mā gijjhasadiso bhava, atthakāmānaṃ vacanaṃ",
  "atk-s0513a3:4340_9": "karohīti. So satthārā evaṃ ovadito tato paṭṭhāya suvaco ahosi.",
  "atk-s0513a3:4341": "Satthā imaṃ dhammadesanaṃ āharitvā jātakaṃ samodhānesi – “tadā dubbacagijjho etarahi dubbacabhikkhu ahosi, gijjhapitā pana ahameva ahosi”nti.",
  "atk-s0513a3:4342": "Gijjhajātakavaṇṇanā paṭhamā.",
  "atk-s0513a3:4344": "[428] 2. Kosambiyajātakavaṇṇanā",
  "atk-s0513a3:4345_0": "Puthusaddoti idaṃ satthā kosambiṃ nissāya ghositārāme viharanto kosambiyaṃ bhaṇḍanakārake",
  "atk-s0513a3:4345_1": "bhikkhū ārabbha kathesi. Vatthu kosambakakkhandhake āgatameva, ayaṃ panettha saṅkhepo.",
  "atk-s0513a3:4345_2": "Tadā kira dve bhikkhū ekasmiṃ āvāse vasiṃsu vinayadharo ca suttantiko ca. Tesu suttantiko",
  "atk-s0513a3:4345_3": "ekadivasaṃ sarīravalañjaṃ katvā udakakoṭṭhake ācamanaudakāvasesaṃ bhājane ṭhapetvā",
  "atk-s0513a3:4345_4": "nikkhami. Pacchā vinayadharo tattha paviṭṭho taṃ udakaṃ disvā nikkhamitvā itaraṃ",
  "atk-s0513a3:4345_5": "pucchi “āvuso, tayā udakaṃ ṭhapita”nti. “Āmāvuso”ti. “Kiṃ panettha āpattibhāvaṃ na",
  "atk-s0513a3:4345_6": "jānāsī”ti? “Āmāvuso na jānāmī”ti. “Hoti, āvuso, ettha āpattī”ti? “Tena hi paṭikarissāmi",
  "atk-s0513a3:4345_7": "na”nti. “Sace pana te, āvuso, asañcicca asatiyā kataṃ, natthi āpattī”ti. So tassā",
  "atk-s0513a3:4345_8": "āpattiyā anāpattidiṭṭhi ahosi. Vinayadharopi attano nissitakānaṃ “ayaṃ suttantiko",
  "atk-s0513a3:4345_9": "āpattiṃ āpajjamānopi na jānātī”ti ārocesi. Te tassa nissitake disvā “tumhākaṃ upajjhāyo",
  "atk-s0513a3:4345_10": "āpattiṃ āpajjitvāpi āpattibhāvaṃ na jānātī”ti āhaṃsu. Te gantvā attano upajjhāyassa",
  "atk-s0513a3:4345_11": "ārocesuṃ. So evamāha – “ayaṃ vinayadharo pubbe ‘anāpattī’ti vatvā idāni ‘āpattī’ti",
  "atk-s0513a3:4345_12": "vadati, musāvādī eso”ti. Te gantvā “tumhākaṃ upajjhāyo musāvādī”ti evaṃ aññamaññaṃ",
  "atk-s0513a3:4345_13": "kalahaṃ vaḍḍhayiṃsu. Tato vinayadharo okāsaṃ labhitvā tassa āpattiyā adassanena ukkhepanīyakammaṃ",
  "atk-s0513a3:4345_14": "akāsi. Tato paṭṭhāya tesaṃ paccayadāyakā upāsakāpi dve koṭṭhāsā ahesuṃ. Ovādapaṭiggāhikā",
  "atk-s0513a3:4345_15": "bhikkhuniyopi ārakkhadevatāpi dve koṭṭhāsā ahesuṃ. Tāsaṃ sandiṭṭhasambhattā ākāsaṭṭhadevatāpi",
  "atk-s0513a3:4345_16": "yāva brahmalokā sabbe puthujjanā dve pakkhā ahesuṃ. Yāva akaniṭṭhabhavanā pana idaṃ kolāhalaṃ agamāsi.",
  "atk-s0513a3:4346_0": "Atheko bhikkhu tathāgataṃ upasaṅkamitvā ukkhepakānaṃ “dhammikeneva kammena ayaṃ ukkhitto,",
  "atk-s0513a3:4346_1": "ukkhittānuvattakānaṃ adhammikena kammena ukkhitto”ti laddhiṃ, ukkhepakehi vāriyamānānampi",
  "atk-s0513a3:4346_2": "tesaṃ taṃ anuparivāretvā caraṇabhāvañca satthu ārocesi. Bhagavā “samaggā kira hontū”ti",
  "atk-s0513a3:4346_3": "dve vāre pesetvā “na icchanti bhante samaggā bhavitu”nti sutvā tatiyavāre “bhinno",
  "atk-s0513a3:4346_4": "bhikkhusaṅgho”ti tesaṃ santikaṃ gantvā ukkhepakānaṃ ukkhepane, itaresañca asañcicca",
  "atk-s0513a3:4346_5": "āpattiyā adassane ādīnavaṃ vatvā pakkāmi. Puna tesaṃ tattheva ekasīmāyaṃ uposathādīni",
  "atk-s0513a3:4346_6": "kāretvā bhattaggādīsu bhaṇḍanajātānaṃ “āsanantarikāya nisīditabba”nti bhattagge vattaṃ",
  "atk-s0513a3:4346_7": "paññāpetvā “idānipi bhaṇḍanajātā viharantī”ti sutvā tattha gantvā “alaṃ, bhikkhave,",
  "atk-s0513a3:4346_8": "mā bhaṇḍana”ntiādīni vatvā aññatarena bhikkhunā dhammavādinā bhagavato vihesaṃ anicchantena",
  "atk-s0513a3:4346_9": "“āgametu, bhante, bhagavā dhammasāmi, appossukko bhante, bhagavā diṭṭhadhammasukhavihāraṃ",
  "atk-s0513a3:4346_10": "anuyutto viharatu, mayaṃ tena bhaṇḍanena kalahena viggahena vivādena paññāyissāmā”ti vutte –",
  "atk-s0513a3:4347_0": "Bhūtapubbaṃ, bhikkhave, bārāṇasiyaṃ brahmadatto nāma kāsirājā ahosīti brahmadattena",
  "atk-s0513a3:4347_1": "dīghītissa kosalarañño rajjaṃ acchanditvā aññātakavesena vasantassa māritabhāvañceva",
  "atk-s0513a3:4347_2": "dīghāvukumārena attano jīvite dinne tato paṭṭhāya tesaṃ samaggabhāvañca kathetvā",
  "atk-s0513a3:4347_3": "“tesañhi nāma, bhikkhave, rājūnaṃ ādinnadaṇḍānaṃ ādinnasatthānaṃ evarūpaṃ khantisoraccaṃ",
  "atk-s0513a3:4347_4": "bhavissati. Idha kho taṃ, bhikkhave, sobhetha, yaṃ tumhe evaṃ svākkhāte dhammavinaye",
  "atk-s0513a3:4347_5": "pabbajitā samānā khamā ca bhaveyyātha soratā cā”ti ovaditvā dutiyampi tatiyampi “alaṃ,",
  "atk-s0513a3:4347_6": "bhikkhave, mā bhaṇḍana”nti vāretvā anoramante disvā “pariyādiṇṇarūpā kho ime moghapurisā,",
  "atk-s0513a3:4347_7": "na yime sukarā saññāpetu”nti pakkamitvā punadivase piṇḍapātapaṭikkanto gandhakuṭiyā",
  "atk-s0513a3:4347_8": "thokaṃ vissamitvā senāsanaṃ saṃsāmetvā attano pattacīvaramādāya saṅghamajjhe ākāse",
  "atk-s0513a3:4347_9": "ṭhatvā imā gāthā abhāsi –",
  "atk-s0513a3:4348": "10.",
  "atk-s0513a3:4349": "“Puthusaddo samajano, na bālo koci maññatha;",
  "atk-s0513a3:4350": "Saṅghasmiṃ bhijjamānasmiṃ, nāññaṃ bhiyyo amaññaruṃ.",
  "atk-s0513a3:4351": "11.",
  "atk-s0513a3:4352": "“Parimuṭṭhā paṇḍitābhāsā, vācāgocarabhāṇino;",
  "atk-s0513a3:4353": "Yāvicchanti mukhāyāmaṃ, yena nītā na taṃ vidū.",
  "atk-s0513a3:4354": "12.",
  "atk-s0513a3:4355": "“Akkocchi maṃ avadhi maṃ, ajini maṃ ahāsi me;",
  "atk-s0513a3:4356": "Ye ca taṃ upanayhanti, veraṃ tesaṃ na sammati.",
  "atk-s0513a3:4357": "13.",
  "atk-s0513a3:4358": "“Akkocchi maṃ avadhi maṃ, ajini maṃ ahāsi me;",
  "atk-s0513a3:4359": "Ye ca taṃ nupanayhanti, veraṃ tesūpasammati.",
  "atk-s0513a3:4360": "14.",
  "atk-s0513a3:4361": "“Na hi verena verāni, sammantīdha kudācanaṃ;",
  "atk-s0513a3:4362": "Averena ca sammanti, esa dhammo sanantano.",
  "atk-s0513a3:4363": "15.",
  "atk-s0513a3:4364": "“Pare ca na vijānanti, mayamettha yamāmase;",
  "atk-s0513a3:4365": "Ye ca tattha vijānanti, tato sammanti medhagā.",
  "atk-s0513a3:4366": "16.",
  "atk-s0513a3:4367": "“Aṭṭhicchinnā pāṇaharā, gavāssadhanahārino;",
  "atk-s0513a3:4368": "Raṭṭhaṃ vilumpamānānaṃ, tesampi hoti saṅgati;",
  "atk-s0513a3:4369": "Kasmā tumhāka no siyā.",
  "atk-s0513a3:4370": "17.",
  "atk-s0513a3:4371": "“Sace labhetha nipakaṃ sahāyaṃ, saddhiṃcaraṃ sādhuvihāridhīraṃ;",
  "atk-s0513a3:4372": "Abhibhuyya sabbāni parissayāni, careyya tenattamano satīmā.",
  "atk-s0513a3:4373": "18.",
  "atk-s0513a3:4374": "“No ce labhetha nipakaṃ sahāyaṃ, saddhiṃcaraṃ sādhuvihāridhīraṃ;",
  "atk-s0513a3:4375": "Rājāva raṭṭhaṃ vijitaṃ pahāya, eko care mātaṅgaraññeva nāgo.",
  "atk-s0513a3:4376": "19.",
  "atk-s0513a3:4377": "“Ekassa caritaṃ seyyo, natthi bāle sahāyatā;",
  "atk-s0513a3:4378": "Eko care na pāpāni kayirā, appossukko mātaṅgaraññeva nāgo”ti.",
  "atk-s0513a3:4379_0": "Tattha puthu mahāsaddo assāti puthusaddo. Samajanoti samāno ekasadiso jano, sabbovāyaṃ",
  "atk-s0513a3:4379_1": "bhaṇḍanakārakajano samantato saddanicchāraṇena puthusaddo ceva sadiso cāti vuttaṃ",
  "atk-s0513a3:4379_2": "hoti. Na bālo koci maññathāti tattha koci ekopi “ahaṃ bālo”ti na maññittha, sabbe",
  "atk-s0513a3:4379_3": "paṇḍitamānino, sabbovāyaṃ bhaṇḍanakārako janoyeva. Nāññaṃ bhiyyo amaññarunti koci",
  "atk-s0513a3:4379_4": "ekopi “ahaṃ bālo”ti na maññittha, bhiyyo ca saṅghasmiṃ bhijjamāne aññampi ekaṃ “mayhaṃ",
  "atk-s0513a3:4379_5": "kāraṇā saṅgho bhijjatī”ti idaṃ kāraṇaṃ na maññitthāti attho.",
  "atk-s0513a3:4380_0": "Parimuṭṭhāti muṭṭhassatino. Paṇḍitābhāsāti attano paṇḍitamānena paṇḍitasadisā. Vācāgocarabhāṇinoti",
  "atk-s0513a3:4380_1": "rā-kārassa rassādeso kato, vācāgocarā ca na satipaṭṭhānādiariyadhammagocarā, bhāṇino",
  "atk-s0513a3:4380_2": "ca. Kathaṃ bhāṇino? Yāvicchanti mukhāyāmanti, yāva mukhaṃ pasāretuṃ icchanti, tāva",
  "atk-s0513a3:4380_3": "pasāretvā aggapādehi ṭhatvā bhāṇino, ekopi saṅghagāravena mukhasaṅkocanaṃ na karotīti",
  "atk-s0513a3:4380_4": "attho. Yena nītāti yena bhaṇḍanena imaṃ nillajjabhāvaṃ nītā. Na taṃ vidūti evaṃ “ādīnavaṃ",
  "atk-s0513a3:4380_5": "ida”nti taṃ na jānanti.",
  "atk-s0513a3:4381_0": "Ye ca taṃ upanayhantīti taṃ “akkocchi ma”ntiādikaṃ ākāraṃ ye upanayhanti. Sanantanoti",
  "atk-s0513a3:4381_1": "porāṇo. Pareti paṇḍite ṭhapetvā tato aññe bhaṇḍanakārakā pare nāma. Te ettha saṅghamajjhe",
  "atk-s0513a3:4381_2": "kolāhalaṃ karontā “mayaṃ yamāmase upayamāma nassāma, satataṃ samitaṃ maccusantikaṃ",
  "atk-s0513a3:4381_3": "gacchāmā”ti na jānanti. Ye ca tattha vijānantīti ye tattha paṇḍitā “mayaṃ maccusamīpaṃ",
  "atk-s0513a3:4381_4": "gacchāmā”ti vijānanti. Tato sammanti medhagāti bhikkhave, evañhi te jānantā yonisomanasikāraṃ",
  "atk-s0513a3:4381_5": "uppādetvā medhagānaṃ kalahānaṃ vūpasamāya paṭipajjanti.",
  "atk-s0513a3:4382_0": "Aṭṭhicchinnāti ayaṃ gāthā brahmadattañca dīghāvukumārañca sandhāya vuttā. Tesampi",
  "atk-s0513a3:4382_1": "hoti saṅgati. Kasmā tumhākaṃ na hoti? Yesaṃ vo neva mātāpitūnaṃ aṭṭhīni chinnāni,",
  "atk-s0513a3:4382_2": "na pāṇā haṭā, na gavāssadhanāni haṭāni. Idaṃ vuttaṃ hoti – bhikkhave, tesañhi nāma",
  "atk-s0513a3:4382_3": "ādinnadaṇḍānaṃ ādinnasatthānaṃ rājūnaṃ evarūpā saṅgati samāgamo āvāhavivāhasambandhaṃ",
  "atk-s0513a3:4382_4": "katvā ekato pānabhojanaṃ hoti, tumhe evarūpe sāsane pabbajitvā attano veramattampi",
  "atk-s0513a3:4382_5": "jahituṃ na sakkotha, ko tumhākaṃ bhikkhubhāvoti.",
  "atk-s0513a3:4383_0": "Sace labhethātiādigāthāyo paṇḍitasahāyassa ca bālasahāyassa ca vaṇṇāvaṇṇadīpanatthaṃ",
  "atk-s0513a3:4383_1": "vuttā. Abhibhuyya sabbāni parissayānīti sabbe pākaṭaparissaye ca paṭicchannaparissaye",
  "atk-s0513a3:4383_2": "ca abhibhavitvā tena saddhiṃ attamano satimā careyya. Rājāva raṭṭhaṃ vijitaṃ pahāyāti",
  "atk-s0513a3:4383_3": "yathā attano vijitaṃ raṭṭhaṃ mahājanakarājā ca arindamarājā ca pahāya ekakova cariṃsu,",
  "atk-s0513a3:4383_4": "evaṃ careyyāti attho. Mātaṅgaraññeva nāgoti mātaṅgo araññe nāgova. Mātaṅgoti hatthī",
  "atk-s0513a3:4383_5": "vuccati, nāgoti mahantādhivacanametaṃ. Yathā hi mātuposako mātaṅganāgo araññe ekako",
  "atk-s0513a3:4383_6": "cari, na ca pāpāni akāsi, yathā ca sīlavahatthināgo. Yathā ca pālileyyako, evaṃ eko",
  "atk-s0513a3:4383_7": "care, na ca pāpāni kayirāti vuttaṃ hoti.",
  "atk-s0513a3:4384_0": "Satthā evaṃ kathetvāpi te bhikkhū samagge kātuṃ asakkonto bālakaloṇakagāmaṃ gantvā",
  "atk-s0513a3:4384_1": "bhaguttherassa ekībhāve ānisaṃsaṃ kathetvā tato tiṇṇaṃ kulaputtānaṃ vasanaṭṭhānaṃ",
  "atk-s0513a3:4384_2": "gantvā tesaṃ sāmaggivāse ānisaṃsaṃ kathetvā tato pālileyyakavanasaṇḍaṃ gantvā tattha",
  "atk-s0513a3:4384_3": "temāsaṃ vasitvā puna kosambiṃ agantvā sāvatthimeva agamāsi. Kosambivāsinopi upāsakā",
  "atk-s0513a3:4384_4": "“ime kho ayyā, kosambakā bhikkhū bahuno amhākaṃ anatthassa kārakā, imehi ubbāḷho",
  "atk-s0513a3:4384_5": "bhagavā pakkanto, imesaṃ neva abhivādanādīni karissāma, na upagatānaṃ piṇḍapātaṃ",
  "atk-s0513a3:4384_6": "dassāma, evaṃ ime pakkamissanti vā veraṃ viramissanti vā bhagavantaṃ vā pasādessantī”ti",
  "atk-s0513a3:4384_7": "sammantayitvā tatheva akaṃsu. Te tena daṇḍakammena pīḷitā sāvatthiṃ gantvā bhagavantaṃ khamāpesuṃ.",
  "atk-s0513a3:4385": "Satthā imaṃ dhammadesanaṃ āharitvā jātakaṃ samodhānesi – “pitā suddhodanamahārājā ahosi, mātā mahāmāyā, dīghāvukumāro pana ahameva ahosi”nti.",
  "atk-s0513a3:4386": "Kosambiyajātakavaṇṇanā dutiyā.",
  "atk-s0513a3:4388": "[429] 3. Mahāsuvajātakavaṇṇanā",
  "atk-s0513a3:4389_0": "Dumo yadā hotīti idaṃ satthā jetavane viharanto aññataraṃ bhikkhuṃ ārabbha kathesi.",
  "atk-s0513a3:4389_1": "So kira satthu santike kammaṭṭhānaṃ gahetvā kosalajanapade aññataraṃ paccantagāmaṃ",
  "atk-s0513a3:4389_2": "upanissāya araññe vihāsi. Manussā tassa rattiṭṭhānadivāṭṭhānāni sampādetvā gamanāgamanasampanne",
  "atk-s0513a3:4389_3": "ṭhāne senāsanaṃ katvā sakkaccaṃ upaṭṭhahiṃsu. Tassa vassūpagatassa paṭhamamāseyeva",
  "atk-s0513a3:4389_4": "so gāmo jhāyi, manussānaṃ bījamattampi avasiṭṭhaṃ nāhosi. Te tassa paṇītaṃ piṇḍapātaṃ",
  "atk-s0513a3:4389_5": "dātuṃ nāsakkhiṃsu. So sappāyasenāsanepi piṇḍapātena kilamanto maggaṃ vā phalaṃ vā",
  "atk-s0513a3:4389_6": "nibbattetuṃ nāsakkhi. Atha naṃ temāsaccayena satthāraṃ vandituṃ āgataṃ satthā paṭisanthāraṃ",
  "atk-s0513a3:4389_7": "katvā “kacci bhikkhu piṇḍapātena na kilamantosi, senāsanasappāyañca ahosī”ti pucchi.",
  "atk-s0513a3:4389_8": "So tamatthaṃ ārocesi. Satthā “tassa senāsanaṃ sappāya”nti ñatvā “bhikkhu samaṇena",
  "atk-s0513a3:4389_9": "nāma senāsanasappāye sati loluppacāraṃ pahāya kiñcideva yathāladdhaṃ paribhuñjitvā",
  "atk-s0513a3:4389_10": "santuṭṭhena samaṇadhammaṃ kātuṃ vaṭṭati. Porāṇakapaṇḍitā tiracchānayoniyaṃ nibbattitvā",
  "atk-s0513a3:4389_11": "attano nivāsasukkharukkhe cuṇṇaṃ khādantāpi loluppacāraṃ pahāya santuṭṭhā mittadhammaṃ",
  "atk-s0513a3:4389_12": "abhinditvā aññattha na gamiṃsu, tvaṃ pana kasmā ‘piṇḍapāto paritto lūkho’ti sappāyasenāsanaṃ",
  "atk-s0513a3:4389_13": "pariccajī”ti vatvā tena yācito atītaṃ āhari.",
  "atk-s0513a3:4390_0": "Atīte himavante gaṅgātīre ekasmiṃ udumbaravane anekasatasahassā sukā vasiṃsu. Tatra",
  "atk-s0513a3:4390_1": "eko suvarājā attano nivāsarukkhassa phalesu khīṇesu yadeva avasiṭṭhaṃ hoti aṅkuro",
  "atk-s0513a3:4390_2": "vā pattaṃ vā taco vā papaṭikā vā, taṃ khāditvā gaṅgāya pānīyaṃ pivitvā paramappicchasantuṭṭho",
  "atk-s0513a3:4390_3": "hutvā aññattha na gacchati. Tassa appicchasantuṭṭhabhāvaguṇena sakkassa bhavanaṃ",
  "atk-s0513a3:4390_4": "kampi. Sakko āvajjamāno taṃ disvā tassa vīmaṃsanatthaṃ attano ānubhāvena taṃ rukkhaṃ",
  "atk-s0513a3:4390_5": "sukkhāpesi. Rukkho khāṇukamatto hutvā chiddāvachiddo vāte paharante ākoṭiyamāno viya",
  "atk-s0513a3:4390_6": "aṭṭhāsi. Tassa chiddehi cuṇṇāni nikkhamanti. Suvarājā tāni cuṇṇāni khāditvā gaṅgāya",
  "atk-s0513a3:4390_7": "pānīyaṃ pivitvā aññattha agantvā vātātapaṃ agaṇetvā udumbarakhāṇuke nisīdi. Sakko",
  "atk-s0513a3:4390_8": "tassa paramappicchabhāvaṃ ñatvā “mittadhammaguṇaṃ kathāpetvā varamassa datvā udumbaraṃ",
  "atk-s0513a3:4390_9": "amataphalaṃ karitvā āgamissāmī”ti eko haṃsarājā hutvā sujaṃ asurakaññaṃ purato katvā",
  "atk-s0513a3:4390_10": "taṃ udumbaravanaṃ gantvā avidūre ekarukkhassa sākhāya nisīditvā tena saddhiṃ kathaṃ",
  "atk-s0513a3:4390_11": "samuṭṭhāpento paṭhamaṃ gāthamāha –",
  "atk-s0513a3:4391": "20.",
  "atk-s0513a3:4392": "“Dumo yadā hoti phalūpapanno, bhuñjanti naṃ vihaṅgamā sampatantā;",
  "atk-s0513a3:4393": "Khīṇanti ñatvāna dumaṃ phalaccaye, disodisaṃ yanti tato vihaṅgamā”ti.",
  "atk-s0513a3:4394_0": "Tassattho – suvarāja, rukkho nāma yadā phalasampanno hoti, tadā taṃ sākhato sākhaṃ",
  "atk-s0513a3:4394_1": "sampatantāva vihaṅgamā bhuñjanti, taṃ pana khīṇaṃ ñatvā phalānaṃ accayena tato rukkhato",
  "atk-s0513a3:4394_2": "disodisaṃ vihaṅgamā gacchantīti.",
  "atk-s0513a3:4395": "Evañca pana vatvā tato naṃ uyyojetuṃ dutiyaṃ gāthamāha –",
  "atk-s0513a3:4396": "21.",
  "atk-s0513a3:4397": "“Cara cārikaṃ lohitatuṇḍa mā mari, kiṃ tvaṃ suva sukkhadumamhi jhāyasi;",
  "atk-s0513a3:4398": "Tadiṅgha maṃ brūhi vasantasannibha, kasmā suva sukkhadumaṃ na riñcasī”ti.",
  "atk-s0513a3:4399_0": "Tattha jhāyasīti kiṃkāraṇā sukkhakhāṇumatthake jhāyanto pajjhāyanto tiṭṭhasi. Iṅghāti",
  "atk-s0513a3:4399_1": "codanatthe nipāto. Vasantasannibhāti vasantakāle vanasaṇḍo suvagaṇasamokiṇṇo viya",
  "atk-s0513a3:4399_2": "nīlobhāso hoti, tena taṃ “vasantasannibhā”ti ālapati. Na riñcasīti na chaḍḍesi.",
  "atk-s0513a3:4400": "Atha naṃ suvarājā “ahaṃ haṃsa attano kataññukataveditāya imaṃ rukkhaṃ na jahāmī”ti vatvā dve gāthā abhāsi –",
  "atk-s0513a3:4401": "22.",
  "atk-s0513a3:4402": "“Ye ve sakhīnaṃ sakhāro bhavanti, pāṇaccaye dukkhasukhesu haṃsa;",
  "atk-s0513a3:4403": "Khīṇaṃ akhīṇampi na taṃ jahanti, santo sataṃ dhammamanussarantā.",
  "atk-s0513a3:4404": "23.",
  "atk-s0513a3:4405": "“Sohaṃ sataṃ aññatarosmi haṃsa, ñātī ca me hoti sakhā ca rukkho;",
  "atk-s0513a3:4406": "Taṃ nussahe jīvikattho pahātuṃ, khīṇanti ñatvāna na hesa dhammo”ti.",
  "atk-s0513a3:4407_0": "Tattha ye ve sakhīnaṃ sakhāro bhavantīti ye sahāyānaṃ sahāyā honti. Khīṇaṃ akhīṇampīti",
  "atk-s0513a3:4407_1": "paṇḍitā nāma attano sahāyaṃ bhogaparikkhayena khīṇampi akhīṇampi na jahanti. Sataṃ",
  "atk-s0513a3:4407_2": "dhammamanussarantāti paṇḍitānaṃ paveṇiṃ anussaramānā. Ñātī ca meti haṃsarāja, ayaṃ",
  "atk-s0513a3:4407_3": "rukkho sampiyāyanatthena mayhaṃ ñāti ca samāciṇṇacaraṇatāya sakhā ca. Jīvikatthoti",
  "atk-s0513a3:4407_4": "tamahaṃ jīvikāya atthiko hutvā pahātuṃ na sakkomi.",
  "atk-s0513a3:4408": "Sakko tassa vacanaṃ sutvā tuṭṭho pasaṃsitvā varaṃ dātukāmo dve gāthā abhāsi –",
  "atk-s0513a3:4409": "24.",
  "atk-s0513a3:4410": "“Sādhu sakkhi kataṃ hoti, metti saṃsati santhavo;",
  "atk-s0513a3:4411": "Sacetaṃ dhammaṃ rocesi, pāsaṃsosi vijānataṃ.",
  "atk-s0513a3:4412": "25.",
  "atk-s0513a3:4413": "“So te suva varaṃ dammi, pattayāna vihaṅgama;",
  "atk-s0513a3:4414": "Varaṃ varassu vakkaṅga, yaṃ kiñci manasicchasī”ti.",
  "atk-s0513a3:4415_0": "Tattha sādhūti sampahaṃsanaṃ. Sakkhi kataṃ hoti, metti saṃsati santhavoti sakhibhāvo",
  "atk-s0513a3:4415_1": "ca metti ca parisamajjhe santhavo cāti tayā mittaṃ kataṃ sādhu hoti laddhakaṃ bhaddakameva.",
  "atk-s0513a3:4415_2": "Sacetaṃ dhammanti sace etaṃ mittadhammaṃ. Vijānatanti evaṃ sante viññūnaṃ pasaṃsitabbayuttakosīti",
  "atk-s0513a3:4415_3": "attho. So teti so ahaṃ tuyhaṃ. Varassūti icchassu. Yaṃ kiñci manasicchasīti yaṃ kiñci",
  "atk-s0513a3:4415_4": "manasā icchasi, sabbaṃ taṃ varaṃ dadāmi teti.",
  "atk-s0513a3:4416": "Taṃ sutvā suvarājā varaṃ gaṇhanto sattamaṃ gāthamāha –",
  "atk-s0513a3:4417": "26.",
  "atk-s0513a3:4418": "“Varañca me haṃsa bhavaṃ dadeyya, ayañca rukkho punarāyuṃ labhetha;",
  "atk-s0513a3:4419": "So sākhavā phalimā saṃvirūḷho, madhutthiko tiṭṭhatu sobhamāno”ti.",
  "atk-s0513a3:4420_0": "Tattha sākhavāti sākhasampanno. Phalimāti phalena upeto. Saṃvirūḷhoti samantato virūḷhapatto",
  "atk-s0513a3:4420_1": "taruṇapattasampanno hutvā. Madhutthikoti saṃvijjamānamadhuraphalesu pakkhittamadhu",
  "atk-s0513a3:4420_2": "viya madhuraphalo hutvāti attho.",
  "atk-s0513a3:4421": "Athassa sakko varaṃ dadamāno aṭṭhamaṃ gāthamāha –",
  "atk-s0513a3:4422": "27.",
  "atk-s0513a3:4423": "“Taṃ passa samma phalimaṃ uḷāraṃ, sahāva te hotu udumbarena;",
  "atk-s0513a3:4424": "So sākhavā phalimā saṃvirūḷho, madhutthiko tiṭṭhatu sobhamāno”ti.",
  "atk-s0513a3:4425": "Tattha sahāva te hotu udumbarenāti tava udumbarena saddhiṃ saha ekatova vāso hotu.",
  "atk-s0513a3:4426_0": "Evañca pana vatvā sakko taṃ attabhāvaṃ vijahitvā attano ca sujāya ca ānubhāvaṃ dassetvā",
  "atk-s0513a3:4426_1": "gaṅgāto hatthena udakaṃ gahetvā udumbarakhāṇukaṃ pahari. Tāvadeva sākhāviṭapasacchanno",
  "atk-s0513a3:4426_2": "madhuraphalo rukkho uṭṭhahitvā muṇḍamaṇipabbato viya vilāsasampanno aṭṭhāsi. Suvarājā",
  "atk-s0513a3:4426_3": "taṃ disvā somanassappatto sakkassa thutiṃ karonto navamaṃ gāthamāha –",
  "atk-s0513a3:4427": "28.",
  "atk-s0513a3:4428": "“Evaṃ sakka sukhī hohi, saha sabbehi ñātibhi;",
  "atk-s0513a3:4429": "Yathāhamajja sukhito, disvāna saphalaṃ duma”nti.",
  "atk-s0513a3:4430": "Sakkopi tassa varaṃ datvā udumbaraṃ amataphalaṃ katvā saddhiṃ sujāya attano ṭhānameva gato. Tamatthaṃ dīpayamānā osāne abhisambuddhagāthā ṭhapitā –",
  "atk-s0513a3:4431": "29.",
  "atk-s0513a3:4432": "“Suvassa ca varaṃ datvā, katvāna saphalaṃ dumaṃ;",
  "atk-s0513a3:4433": "Pakkāmi saha bhariyāya, devānaṃ nandanaṃ vana”nti.",
  "atk-s0513a3:4434_0": "Satthā imaṃ dhammadesanaṃ āharitvā “evaṃ bhikkhu porāṇakapaṇḍitā tiracchānayoniyaṃ",
  "atk-s0513a3:4434_1": "nibbattāpi aloluppacārā ahesuṃ. Tvaṃ pana kasmā evarūpe sāsane pabbajitvā loluppacāraṃ",
  "atk-s0513a3:4434_2": "carasi, gaccha tattheva vasāhī”ti kammaṭṭhānamassa kathetvā jātakaṃ samodhānesi.",
  "atk-s0513a3:4434_3": "So bhikkhu tattha gantvā vipassanaṃ vaḍḍhento arahattaṃ pāpuṇi. Tadā sakko anuruddho",
  "atk-s0513a3:4434_4": "ahosi, suvarājā pana ahameva ahosinti.",
  "atk-s0513a3:4435": "Mahāsuvajātakavaṇṇanā tatiyā.",
  "atk-s0513a3:4437": "[430] 4. Cūḷasuvajātakavaṇṇanā",
  "atk-s0513a3:4438_0": "Santi rukkhāti idaṃ satthā sāvatthiyaṃ jetavane viharanto verañjakaṇḍaṃ ārabbha kathesi.",
  "atk-s0513a3:4438_1": "Satthari verañjāyaṃ vassaṃ vasitvā anupubbena sāvatthiṃ anuppatte bhikkhū dhammasabhāyaṃ",
  "atk-s0513a3:4438_2": "kathaṃ samuṭṭhāpesuṃ “āvuso, tathāgato khattiyasukhumālo buddhasukhumālo mahantena",
  "atk-s0513a3:4438_3": "iddhānubhāvena samannāgatopi verañjabrāhmaṇena nimantito temāsaṃ vasanto mārāvaṭṭanavasena",
  "atk-s0513a3:4438_4": "tassa santikā ekadivasampi bhikkhaṃ alabhitvā loluppacāraṃ pahāya temāsaṃ patthapulakapiṭṭhodakena",
  "atk-s0513a3:4438_5": "yāpento aññattha na agamāsi, aho tathāgatānaṃ appicchasantuṭṭhabhāvo”ti. Satthā āgantvā",
  "atk-s0513a3:4438_6": "“kāya nuttha, bhikkhave, etarahi kathāya sannisinnā”ti pucchitvā “imāya nāmā”ti vutte",
  "atk-s0513a3:4438_7": "“anacchariyaṃ, bhikkhave, tathāgatassa idāni loluppacārappahānaṃ, pubbepi tiracchānayoniyaṃ",
  "atk-s0513a3:4438_8": "nibbattopi loluppacāraṃ pahāsi”nti vatvā atītaṃ āhari. Sabbampi vatthu purimanayeneva vitthāretabbaṃ.",
  "atk-s0513a3:4439": "30.",
  "atk-s0513a3:4440": "“Santi rukkhā haripattā, dumā nekaphalā bahū;",
  "atk-s0513a3:4441": "Kasmā nu sukkhe koḷāpe, suvassa nirato mano.",
  "atk-s0513a3:4442": "31.",
  "atk-s0513a3:4443": "“Phalassa upabhuñjimhā, nekavassagaṇe bahū;",
  "atk-s0513a3:4444": "Aphalampi viditvāna, sāva metti yathā pure.",
  "atk-s0513a3:4445": "32.",
  "atk-s0513a3:4446": "“Sukkhañca rukkhaṃ koḷāpaṃ, opattamaphalaṃ dumaṃ;",
  "atk-s0513a3:4447": "Ohāya sakuṇā yanti, kiṃ dosaṃ passase dija.",
  "atk-s0513a3:4448": "33.",
  "atk-s0513a3:4449": "“Ye phalatthā sambhajanti, aphaloti jahanti naṃ;",
  "atk-s0513a3:4450": "Attatthapaññā dummedhā, te honti pakkhapātino.",
  "atk-s0513a3:4451": "34.",
  "atk-s0513a3:4452": "“Sādhu sakkhi kataṃ hoti, metti saṃsati santhavo;",
  "atk-s0513a3:4453": "Sacetaṃ dhammaṃ rocesi, pāsaṃsosi vijānataṃ.",
  "atk-s0513a3:4454": "35.",
  "atk-s0513a3:4455": "“So te suva varaṃ dammi, pattayāna vihaṅgama;",
  "atk-s0513a3:4456": "Varaṃ varassu vakkaṅga, yaṃ kiñci manasicchasi.",
  "atk-s0513a3:4457": "36.",
  "atk-s0513a3:4458": "“Api nāma naṃ passeyyaṃ, sapattaṃ saphalaṃ dumaṃ;",
  "atk-s0513a3:4459": "Daliddova nidhiṃ laddhā, nandeyyāhaṃ punappunaṃ.",
  "atk-s0513a3:4460": "37.",
  "atk-s0513a3:4461": "“Tato amatamādāya, abhisiñci mahīruhaṃ;",
  "atk-s0513a3:4462": "Tassa sākhā virūhiṃsu, sītacchāyā manoramā.",
  "atk-s0513a3:4463": "38.",
  "atk-s0513a3:4464": "“Evaṃ sakka sukhī hohi, saha sabbehi ñātibhi;",
  "atk-s0513a3:4465": "Yathāhamajja sukhito, disvāna saphalaṃ dumaṃ.",
  "atk-s0513a3:4466": "39.",
  "atk-s0513a3:4467": "“Suvassa ca varaṃ datvā, katvāna saphalaṃ dumaṃ;",
  "atk-s0513a3:4468": "Pakkāmi saha bhariyāya, devānaṃ nandanaṃ vana”nti. –",
  "atk-s0513a3:4469": "Pañhapaṭipañhāpi atthopi purimanayeneva veditabbā, anuttānapadameva pana vaṇṇayissāma.",
  "atk-s0513a3:4470_0": "Haripattāti nīlapattasacchannā. Koḷāpeti vāte paharante ākoṭitasaddaṃ viya muñcamāne",
  "atk-s0513a3:4470_1": "nissāre. Suvassāti āyasmato suvarājassa kasmā evarūpe rukkhe mano nirato. Phalassāti",
  "atk-s0513a3:4470_2": "phalaṃ assa rukkhassa. Nekavassagaṇeti anekavassagaṇe. Bahūti samānepi anekasate",
  "atk-s0513a3:4470_3": "na dve tayo, atha kho bahūva. Viditvānāti haṃsarāja idāni amhākaṃ imaṃ rukkhaṃ aphalaṃ",
  "atk-s0513a3:4470_4": "viditvāpi yathā pure etena saddhiṃ metti, sāva metti, tañhi mayaṃ na bhindāma, mettiṃ",
  "atk-s0513a3:4470_5": "bhindantā hi anariyā asappurisā nāma hontīti pakāsento evamāha.",
  "atk-s0513a3:4471_0": "Opattanti avapattaṃ nippattaṃ patitapattaṃ. Kiṃ dosaṃ passaseti aññe sakuṇā etaṃ",
  "atk-s0513a3:4471_1": "ohāya aññattha gacchanti, tvaṃ evaṃ gamane kiṃ nāma dosaṃ passasi. Ye phalatthāti",
  "atk-s0513a3:4471_2": "ye pakkhino phalatthāya phalakāraṇā sambhajanti upagacchanti, aphaloti ñatvā etaṃ",
  "atk-s0513a3:4471_3": "jahanti. Attatthapaññāti attano atthāya paññā, paraṃ anoloketvā attaniyeva vā ṭhitā",
  "atk-s0513a3:4471_4": "etesaṃ paññāti attatthapaññā. Pakkhapātinoti te attanoyeva vuḍḍhiṃ paccāsīsamānā",
  "atk-s0513a3:4471_5": "mittapakkhaṃ pātenti nāsentīti pakkhapātino nāma honti. Attapakkheyeva vā patantīti pakkhapātino.",
  "atk-s0513a3:4472_0": "Api nāma nanti haṃsarāja, sace me manoratho nipphajjeyya, tayā dinno varo sampajjeyya,",
  "atk-s0513a3:4472_1": "api nāma ahaṃ imaṃ rukkhaṃ sapattaṃ saphalaṃ puna passeyyaṃ, tato daliddo nidhiṃ",
  "atk-s0513a3:4472_2": "labhitvāva punappunaṃ etaṃ abhinandeyyaṃ, taṃ disvāva pamodeyyaṃ. Amatamādāyāti attano",
  "atk-s0513a3:4472_3": "ānubhāvena ṭhito gaṅgodakaṃ gahetvā abhisiñcayīti attho. Imasmiṃ jātake imāya saddhiṃ",
  "atk-s0513a3:4472_4": "dve abhisambuddhagāthā honti.",
  "atk-s0513a3:4473": "Satthā imaṃ dhammadesanaṃ āharitvā jātakaṃ samodhānesi – “tadā sakko anuruddho ahosi, suvarājā pana ahameva ahosi”nti.",
  "atk-s0513a3:4474": "Cūḷasuvajātakavaṇṇanā catutthā.",
  "atk-s0513a3:4476": "[431] 5. Haritacajātakavaṇṇanā",
  "atk-s0513a3:4477_0": "Sutaṃ metaṃ mahābrahmeti idaṃ satthā jetavane viharanto ukkaṇṭhitabhikkhuṃ ārabbha",
  "atk-s0513a3:4477_1": "kathesi. Tañhi bhikkhuṃ ekaṃ alaṅkatamātugāmaṃ disvā ukkaṇṭhitaṃ dīghakesanakhalomaṃ",
  "atk-s0513a3:4477_2": "vibbhamitukāmaṃ ācariyupajjhāyehi aruciyā ānītaṃ. Satthā “saccaṃ kira tvaṃ bhikkhu",
  "atk-s0513a3:4477_3": "ukkaṇṭhitosī”ti pucchitvā “saccaṃ, bhante”ti vutte “kiṃkāraṇā”ti vatvā “alaṅkatamātugāmaṃ",
  "atk-s0513a3:4477_4": "disvā kilesavasena, bhante”ti vutte “bhikkhu kileso nāma guṇaviddhaṃsako appassādo",
  "atk-s0513a3:4477_5": "niraye nibbattāpeti, esa pana kileso kiṃkāraṇā taṃ na kilamessati? Na hi sineruṃ",
  "atk-s0513a3:4477_6": "paharitvā paharaṇavāto purāṇapaṇṇassa lajjati, imañhi kilesaṃ nissāya bodhiñāṇassa",
  "atk-s0513a3:4477_7": "anupadaṃ caramānā pañcaabhiññaaṭṭhasamāpattilābhino visuddhamahāpurisāpi satiṃ upaṭṭhapetuṃ",
  "atk-s0513a3:4477_8": "asakkontā jhānaṃ antaradhāpesu”nti vatvā atītaṃ āhari.",
  "atk-s0513a3:4478_0": "Atīte bārāṇasiyaṃ brahmadatte rajjaṃ kārente bodhisatto ekasmiṃ nigame asītikoṭivibhave",
  "atk-s0513a3:4478_1": "brāhmaṇakule nibbatti, kañcanachavitāya panassa “haritacakumāro”ti nāmaṃ kariṃsu.",
  "atk-s0513a3:4478_2": "So vayappatto takkasilaṃ gantvā uggahitasippo kuṭumbaṃ saṇṭhapetvā mātāpitūnaṃ accayena",
  "atk-s0513a3:4478_3": "dhanavilokanaṃ katvā “dhanameva paññāyati, dhanassa uppādakā na paññāyanti, mayāpi",
  "atk-s0513a3:4478_4": "maraṇamukhe cuṇṇavicuṇṇena bhavitabba”nti maraṇabhayabhīto mahādānaṃ datvā himavantaṃ",
  "atk-s0513a3:4478_5": "pavisitvā isipabbajjaṃ pabbajitvā sattame divase abhiññā ca samāpattiyo ca nibbattetvā",
  "atk-s0513a3:4478_6": "tattha ciraṃ vanamūlaphalāhāro yāpetvā loṇambilasevanatthāya pabbatā otaritvā anupubbena",
  "atk-s0513a3:4478_7": "bārāṇasiṃ patvā rājuyyāne vasitvā punadivase bārāṇasiyaṃ bhikkhāya caranto rājadvāraṃ",
  "atk-s0513a3:4478_8": "sampāpuṇi. Rājā taṃ disvā pasannacitto pakkosāpetvā samussitasetacchatte rājapallaṅke",
  "atk-s0513a3:4478_9": "nisīdāpetvā nānaggarasabhojanaṃ bhojetvā anumodanāvasāne atirekataraṃ pasīditvā “kahaṃ,",
  "atk-s0513a3:4478_10": "bhante, gacchathā”ti vatvā “vassāvāsaṭṭhānaṃ upadhārema, mahārājā”ti vutte “sādhu,",
  "atk-s0513a3:4478_11": "bhante”ti bhuttapātarāso taṃ ādāya uyyānaṃ gantvā tattha rattiṭṭhānadivāṭṭhānādīni",
  "atk-s0513a3:4478_12": "kārāpetvā uyyānapālaṃ paricārakaṃ katvā datvā vanditvā nikkhami. Mahāsatto tato paṭṭhāya",
  "atk-s0513a3:4478_13": "nibaddhaṃ rañño gehe bhuñjanto dvādasa vassāni tattha vasi.",
  "atk-s0513a3:4479_0": "Athekadivasaṃ rājā paccantaṃ kupitaṃ vūpasametuṃ gacchanto “amhākaṃ puññakkhettaṃ",
  "atk-s0513a3:4479_1": "mā pamajjī”ti mahāsattaṃ deviyā niyyādetvā agamāsi. Tato paṭṭhāya sā mahāsattaṃ sahatthā",
  "atk-s0513a3:4479_2": "parivisati. Athekadivasaṃ sā bhojanaṃ sampādetvā tasmiṃ cirāyamāne gandhodakena nhatvā",
  "atk-s0513a3:4479_3": "saṇhaṃ maṭṭhasāṭakaṃ nivāsetvā sīhapañjaraṃ vivarāpetvā sarīre vātaṃ paharāpentī",
  "atk-s0513a3:4479_4": "khuddakamañcake nipajji. Mahāsattopi divātaraṃ sunivattho supāruto bhikkhābhājanaṃ",
  "atk-s0513a3:4479_5": "ādāya ākāsenāgantvā sīhapañjaraṃ pāpuṇi. Deviyā tassa vākacirasaddaṃ sutvā vegena",
  "atk-s0513a3:4479_6": "uṭṭhahantiyā maṭṭhasāṭako bhassi, mahāsattassa visabhāgārammaṇaṃ cakkhuṃ paṭihaññi.",
  "atk-s0513a3:4479_7": "Athassa anekavassakoṭisatasahassakāle abbhantare nivutthakileso karaṇḍake sayitaāsīviso",
  "atk-s0513a3:4479_8": "viya uṭṭhahitvā jhānaṃ antaradhāpesi. So satiṃ upaṭṭhāpetuṃ asakkonto gantvā deviṃ",
  "atk-s0513a3:4479_9": "hatthe gaṇhi, tāvadeva sāṇiṃ parikkhipiṃsu. So tāya saddhiṃ lokadhammaṃ sevitvā bhuñjitvā",
  "atk-s0513a3:4479_10": "uyyānaṃ gantvā tato paṭṭhāya devasikaṃ tatheva akāsi. Tassa tāya saddhiṃ lokadhammapaṭisevanaṃ",
  "atk-s0513a3:4479_11": "sakalanagare pākaṭaṃ jātaṃ. Amaccā “haritacatāpaso evamakāsī”ti rañño paṇṇaṃ pahiṇiṃsu.",
  "atk-s0513a3:4479_12": "Rājā “maṃ bhinditukāmā evaṃ vadantī”ti asaddahitvā paccantaṃ vūpasametvā bārāṇasiṃ",
  "atk-s0513a3:4479_13": "paccāgantvā nagaraṃ padakkhiṇaṃ katvā deviyā santikaṃ gantvā “saccaṃ, kira mama ayyo",
  "atk-s0513a3:4479_14": "haritacatāpaso tayā saddhiṃ lokadhammaṃ paṭisevatī”ti pucchi. “Saccaṃ, devā”ti. So",
  "atk-s0513a3:4479_15": "tassāpi asaddahitvā “tameva paṭipucchissāmī”ti uyyānaṃ gantvā vanditvā ekamantaṃ",
  "atk-s0513a3:4479_16": "nisīditvā taṃ pucchanto paṭhamaṃ gāthamāha –",
  "atk-s0513a3:4480": "40.",
  "atk-s0513a3:4481": "“Sutaṃ metaṃ mahābrahme, kāme bhuñjati hārito;",
  "atk-s0513a3:4482": "Kaccetaṃ vacanaṃ tucchaṃ, kacci suddho iriyyasī”ti.",
  "atk-s0513a3:4483": "Tattha kaccetanti kacci etaṃ “hārito kāme paribhuñjatī”ti amhehi sutaṃ vacanaṃ tucchaṃ abhūtaṃ, kacci tvaṃ suddho iriyyasi viharasīti.",
  "atk-s0513a3:4484_0": "So cintesi – “ayaṃ rājā ‘nāhaṃ paribhuñjāmī’ti vuttepi mama saddahissateva, imasmiṃ",
  "atk-s0513a3:4484_1": "loke saccasadisī patiṭṭhā nāma natthi. Ujjhitasaccā hi bodhimūle nisīditvā bodhiṃ",
  "atk-s0513a3:4484_2": "pāpuṇituṃ na sakkonti, mayā saccameva kathetuṃ vaṭṭatī”ti. Bodhisattassa hi ekaccesu",
  "atk-s0513a3:4484_3": "ṭhānesu pāṇātipātopi adinnādānampi kāmesumicchācāropi surāmerayamajjapānampi hotiyeva,",
  "atk-s0513a3:4484_4": "atthabhedakavisaṃvādanaṃ purakkhatvā musāvādo nāma na hoti, tasmā so saccameva kathento dutiyaṃ gāthamāha –",
  "atk-s0513a3:4485": "41.",
  "atk-s0513a3:4486": "“Evametaṃ mahārāja, yathā te vacanaṃ sutaṃ;",
  "atk-s0513a3:4487": "Kummaggaṃ paṭipannosmi, mohaneyyesu mucchito”ti.",
  "atk-s0513a3:4488": "Tattha mohaneyyesūti kāmaguṇesu. Kāmaguṇesu hi loko muyhati, te ca lokaṃ mohayanti, tasmā te “mohaneyyā”ti vuccantīti.",
  "atk-s0513a3:4489": "Taṃ sutvā rājā tatiyaṃ gāthamāha –",
  "atk-s0513a3:4490": "42.",
  "atk-s0513a3:4491": "“Adu paññā kimatthiyā, nipuṇā sādhucintinī;",
  "atk-s0513a3:4492": "Yāya uppatitaṃ rāgaṃ, kiṃ mano na vinodaye”ti.",
  "atk-s0513a3:4493_0": "Tattha adūti nipāto. Idaṃ vuttaṃ hoti – bhante, gilānassa nāma bhesajjaṃ, pipāsitassa",
  "atk-s0513a3:4493_1": "pānīyaṃ paṭisaraṇaṃ, tumhākaṃ panesā nipuṇā sādhūnaṃ atthānaṃ cintinī paññā kimatthiyā,",
  "atk-s0513a3:4493_2": "yāya puna uppatitaṃ rāgaṃ kiṃ mano na vinodaye, kiṃ cittaṃ vinodetuṃ nāsakkhīti.",
  "atk-s0513a3:4494": "Athassa kilesabalaṃ dassento hārito catutthaṃ gāthamāha –",
  "atk-s0513a3:4495": "43.",
  "atk-s0513a3:4496": "“Cattārome mahārāja, loke atibalā bhusā;",
  "atk-s0513a3:4497": "Rāgo doso mado moho, yattha paññā na gādhatī”ti.",
  "atk-s0513a3:4498": "Tattha yatthāti yesu pariyuṭṭhānaṃ pattesu mahoghe patitā viya paññā gādhaṃ patiṭṭhaṃ na labhati.",
  "atk-s0513a3:4499": "Taṃ sutvā rājā pañcamaṃ gāthamāha –",
  "atk-s0513a3:4500": "44.",
  "atk-s0513a3:4501": "“Arahā sīlasampanno, suddho carati hārito;",
  "atk-s0513a3:4502": "Medhāvī paṇḍito ceva, iti no sammato bhava”nti.",
  "atk-s0513a3:4503": "Tattha iti no sammatoti evaṃ amhākaṃ sammato sambhāvito bhavaṃ.",
  "atk-s0513a3:4504": "Tato hārito chaṭṭhamaṃ gāthamāha –",
  "atk-s0513a3:4505": "45.",
  "atk-s0513a3:4506": "“Medhāvīnampi hiṃsanti, isiṃ dhammaguṇe rataṃ;",
  "atk-s0513a3:4507": "Vitakkā pāpakā rāja, subhā rāgūpasaṃhitā”ti.",
  "atk-s0513a3:4508": "Tattha subhāti subhanimittaggahaṇena pavattāti.",
  "atk-s0513a3:4509": "Atha naṃ kilesappahāne ussāhaṃ kārento rājā sattamaṃ gāthamāha –",
  "atk-s0513a3:4510": "46.",
  "atk-s0513a3:4511": "“Uppannāyaṃ sarīrajo, rāgo vaṇṇavidūsano tava;",
  "atk-s0513a3:4512": "Taṃ pajaha bhaddamatthu te, bahunnāsi medhāvisammato”ti.",
  "atk-s0513a3:4513": "Tattha vaṇṇavidūsano tavāti tava sarīravaṇṇassa ca guṇavaṇṇassa ca vidūsano. Bahunnāsīti bahūnaṃ āsi medhāvīti sammato.",
  "atk-s0513a3:4514": "Tato mahāsatto satiṃ labhitvā kāmesu ādīnavaṃ sallakkhetvā aṭṭhamaṃ gāthamāha –",
  "atk-s0513a3:4515": "47.",
  "atk-s0513a3:4516": "“Te andhakārake kāme, bahudukkhe mahāvise;",
  "atk-s0513a3:4517": "Tesaṃ mūlaṃ gavesissaṃ, checchaṃ rāgaṃ sabandhana”nti.",
  "atk-s0513a3:4518_0": "Tattha andhakāraketi paññācakkhuvināsanato andhabhāvakare. Bahudukkheti ettha “appassādā",
  "atk-s0513a3:4518_1": "kāmā”tiādīni suttāni haritvā tesaṃ bahudukkhatā dassetabbā. Mahāviseti sampayuttakilesavisassa",
  "atk-s0513a3:4518_2": "ceva vipākavisassa ca mahantatāya mahāvise. Tesaṃ mūlanti te vuttappakāre kāme pahātuṃ",
  "atk-s0513a3:4518_3": "tesaṃ mūlaṃ gavesissaṃ pariyesissāmi. Kiṃ pana tesaṃ mūlanti? Ayonisomanasikāro.",
  "atk-s0513a3:4518_4": "Checchaṃ rāgaṃ sabandhananti mahārāja, idāneva paññākhaggena paharitvā subhanimittabandhanena",
  "atk-s0513a3:4518_5": "sabandhanaṃ rāgaṃ chindissāmīti.",
  "atk-s0513a3:4519_0": "Idañca pana vatvā “mahārāja, okāsaṃ tāva me karohī”ti okāsaṃ kāretvā paṇṇasālaṃ pavisitvā",
  "atk-s0513a3:4519_1": "kasiṇamaṇḍalaṃ oloketvā puna naṭṭhajjhānaṃ uppādetvā paṇṇasālato nikkhamitvā ākāse",
  "atk-s0513a3:4519_2": "pallaṅkena nisīditvā rañño dhammaṃ desetvā “mahārāja, ahaṃ aṭṭhāne vutthakāraṇā mahājanamajjhe",
  "atk-s0513a3:4519_3": "garahappatto, appamatto hohi, puna dāni ahaṃ anitthigandhavanasaṇḍameva gamissāmī”ti",
  "atk-s0513a3:4519_4": "rañño rodantassa paridevantassa himavantameva gantvā aparihīnajjhāno brahmalokūpago ahosi.",
  "atk-s0513a3:4520": "Satthā taṃ kāraṇaṃ ñatvā –",
  "atk-s0513a3:4521": "48.",
  "atk-s0513a3:4522": "“Idaṃ vatvāna hārito, isi saccaparakkamo;",
  "atk-s0513a3:4523": "Kāmarāgaṃ virājetvā, brahmalokūpago ahū”ti. –",
  "atk-s0513a3:4524": "Abhisambuddho hutvā imaṃ gāthaṃ vatvā saccāni pakāsetvā jātakaṃ samodhānesi, saccapariyosāne ukkaṇṭhitabhikkhu arahatte patiṭṭhahi.",
  "atk-s0513a3:4525": "Tadā rājā ānando ahosi, haritacatāpaso pana ahameva ahosinti.",
  "atk-s0513a3:4526": "Haritacajātakavaṇṇanā pañcamā.",
  "atk-s0513a3:4528": "[432] 6. Padakusalamāṇavajātakavaṇṇanā",
  "atk-s0513a3:4529_0": "Bahussutanti idaṃ satthā jetavane viharanto ekaṃ dārakaṃ ārabbha kathesi. So kira",
  "atk-s0513a3:4529_1": "sāvatthiyaṃ kuṭumbikaputto sattavassakāleyeva padakusalo ahosi. Athassa pitā “imaṃ",
  "atk-s0513a3:4529_2": "vīmaṃsissāmī”ti tassa ajānantasseva mittagharaṃ agamāsi. So pitu gataṭṭhānaṃ apucchitvāva",
  "atk-s0513a3:4529_3": "tassa padānusārena gantvā pitu santike aṭṭhāsi. Atha naṃ pitā ekadivasaṃ pucchi “tāta,",
  "atk-s0513a3:4529_4": "tvaṃ mayi taṃ ajānāpetvā gatepi mama gataṭṭhānaṃ kiṃ jānāsī”ti? “Tāta, padaṃ te sañjānāmi,",
  "atk-s0513a3:4529_5": "padakusalo aha”nti. Athassa vīmaṃsanatthāya pitā bhuttapātarāso gharā nikkhamitvā",
  "atk-s0513a3:4529_6": "anantaraṃ paṭivissakagharaṃ gantvā tato dutiyaṃ, tato tatiyaṃ gharaṃ pavisitvā tatiyagharā",
  "atk-s0513a3:4529_7": "nikkhamitvā puna attano gharaṃ āgantvā tato uttaradvārena nikkhamitvā nagaraṃ vāmaṃ",
  "atk-s0513a3:4529_8": "karonto jetavanaṃ gantvā satthāraṃ vanditvā dhammaṃ suṇanto nisīdi. Dārako “kahaṃ",
  "atk-s0513a3:4529_9": "me pitā”ti pucchitvā “na jānāmā”ti vutte tassa padānusārena anantarapaṭivissakassa",
  "atk-s0513a3:4529_10": "gharaṃ ādiṃ katvā pitu gatamaggeneva jetavanaṃ gantvā satthāraṃ vanditvā pitu santike",
  "atk-s0513a3:4529_11": "aṭṭhāsi. Pitarā ca “kathaṃ tāta, mama idhāgatabhāvaṃ aññāsī”ti puṭṭho “padaṃ te sañjānitvā",
  "atk-s0513a3:4529_12": "padānusārena āgatomhī”ti āha. Satthā “kiṃ kathesi upāsakā”ti pucchitvā “bhante, ayaṃ",
  "atk-s0513a3:4529_13": "dārako padakusalo, ahaṃ imaṃ vīmaṃsanto iminā nāma upāyena āgato, ayampi maṃ gehe",
  "atk-s0513a3:4529_14": "adisvā mama padānusārena āgato”ti vutte “anacchariyaṃ, upāsaka, bhūmiyaṃ padasañjānanaṃ,",
  "atk-s0513a3:4529_15": "porāṇakapaṇḍitā ākāse padaṃ sañjāniṃsū”ti vatvā tena yācito atītaṃ āhari.",
  "atk-s0513a3:4530_0": "Atīte bārāṇasiyaṃ brahmadatte rajjaṃ kārente tassa aggamahesī aticaritvā raññā pucchitā",
  "atk-s0513a3:4530_1": "“sace ahaṃ tumhe aticarāmi, assamukhī yakkhinī homī”ti sapathaṃ katvā tato kālaṃ",
  "atk-s0513a3:4530_2": "katvā ekasmiṃ pabbatapāde assamukhī yakkhinī hutvā leṇaguhāyaṃ vasamānā mahāaṭaviyaṃ",
  "atk-s0513a3:4530_3": "pubbantato aparantaṃ gamanamagge anusañcarante manusse gahetvā khādati. Sā kira tīṇi",
  "atk-s0513a3:4530_4": "vassāni vessavaṇaṃ upaṭṭhahitvā āyāmato tiṃsayojane vitthārato pañcayojane ṭhāne",
  "atk-s0513a3:4530_5": "manusse khādituṃ labhi. Athekadivasaṃ eko aḍḍho mahaddhano mahābhogo abhirūpo brāhmaṇo",
  "atk-s0513a3:4530_6": "bahūhi manussehi parivuto taṃ maggaṃ abhiruhi. Taṃ disvā yakkhinī tussitvā pakkhandi,",
  "atk-s0513a3:4530_7": "taṃ disvā parivāramanussā palāyiṃsu. Sā vātavegena gantvā brāhmaṇaṃ gahetvā piṭṭhiyā",
  "atk-s0513a3:4530_8": "nipajjāpetvā guhaṃ gacchantī purisasamphassaṃ paṭilabhitvā kilesavasena tasmiṃ sinehaṃ",
  "atk-s0513a3:4530_9": "uppādetvā taṃ akhāditvā attano sāmikaṃ akāsi. Te ubhopi samaggasaṃvāsaṃ vasiṃsu tato",
  "atk-s0513a3:4530_10": "paṭṭhāya yakkhinī manusse gaṇhantī vatthataṇḍulatelādīnipi gahetvā tassa nānaggarasabhojanaṃ",
  "atk-s0513a3:4530_11": "upanetvā attanā manussamaṃsaṃ khādati. Gamanakāle tassa palāyanabhayena mahatiyā",
  "atk-s0513a3:4530_12": "silāya guhādvāraṃ pidahitvā gacchati. Evaṃ tesu sammodamānesu vasantesu bodhisatto",
  "atk-s0513a3:4530_13": "nibbattaṭṭhānā cavitvā brāhmaṇaṃ paṭicca tassā kucchimhi paṭisandhiṃ gaṇhi. Sā dasamāsaccayena",
  "atk-s0513a3:4530_14": "puttaṃ vijāyitvā putte ca brāhmaṇe ca balavasinehā hutvā ubhopi posesi. Sā aparabhāge",
  "atk-s0513a3:4530_15": "putte vuḍḍhippatte puttampi pitarā saddhiṃ antoguhāyaṃ pavesetvā dvāraṃ pidahi.",
  "atk-s0513a3:4531_0": "Athekadivasaṃ bodhisatto tassā gatakālaṃ ñatvā silaṃ apanetvā pitaraṃ bahi akāsi.",
  "atk-s0513a3:4531_1": "Sā āgantvā “kena silā apanītā”ti vatvā “amma, mayā apanītā, andhakāre nisīdituṃ na",
  "atk-s0513a3:4531_2": "sakkomī”ti vutte puttasinehena na kiñci avoca. Athekadivasaṃ bodhisatto pitaraṃ pucchi",
  "atk-s0513a3:4531_3": "“tāta, mayhaṃ mātu mukhaṃ aññādisaṃ, tumhākaṃ mukhaṃ aññādisaṃ, kiṃ nu kho kāraṇa”nti?",
  "atk-s0513a3:4531_4": "“Tāta, tava mātā manussamaṃsakhādikā yakkhinī, mayaṃ ubho manussā”ti. “Tāta, yadi",
  "atk-s0513a3:4531_5": "evaṃ, idha kasmā vasāma, ehi manussapathaṃ gacchāmā”ti. “Tāta, sace mayaṃ palāyissāma,",
  "atk-s0513a3:4531_6": "ubhopi amhe tava mātā khādissatī”ti. Bodhisatto “mā bhāyi, tāta, tava manussapathasampāpanaṃ",
  "atk-s0513a3:4531_7": "mama bhāro”ti pitaraṃ samassāsetvā punadivase mātari gatāya pitaraṃ gahetvā palāyi.",
  "atk-s0513a3:4531_8": "Yakkhinī āgantvā te adisvā vātavegena pakkhanditvā te gahetvā “brāhmaṇa, kiṃ palāyasi,",
  "atk-s0513a3:4531_9": "kiṃ te idha natthī”ti vatvā “bhadde, mā mayhaṃ kujjhi, putto te maṃ gahetvā palāyatī”ti",
  "atk-s0513a3:4531_10": "vutte puttasinehena kiñci avatvā te assāsetvā attano vasanaṭṭhānaññeva te gahetvā",
  "atk-s0513a3:4531_11": "gantvā evaṃ punapi katipaye divase palāyante ānesi.",
  "atk-s0513a3:4532_0": "Bodhisatto cintesi “mayhaṃ mātu paricchinnena okāsena bhavitabbaṃ, yaṃnūnāhaṃ imissā",
  "atk-s0513a3:4532_1": "āṇāpavattiṭṭhānasīmaṃ puccheyyaṃ, atha naṃ atikkamitvā palāyissāmā”ti. So ekadivasaṃ",
  "atk-s0513a3:4532_2": "mātaraṃ gahetvā ekamantaṃ nisinno “amma, mātusantakaṃ nāma puttānaṃ pāpuṇāti, akkhāhi",
  "atk-s0513a3:4532_3": "tāva me attano santakāya bhūmiyā pariccheda”nti āha. Sā sabbadisāsu pabbatanadīnimittādīni",
  "atk-s0513a3:4532_4": "kathetvā āyāmato tiṃsayojanaṃ, vitthārato pañcayojanaṃ puttassa kathetvā “idaṃ ettakaṃ",
  "atk-s0513a3:4532_5": "ṭhānaṃ sallakkhehi puttā”ti āha. So dve tayo divase atikkamitvā mātu aṭavigatakāle",
  "atk-s0513a3:4532_6": "pitaraṃ khandhaṃ āropetvā tassā dinnasaññāya vātavegena pakkhando paricchedanadītīraṃ",
  "atk-s0513a3:4532_7": "sampāpuṇi. Sāpi āgantvā te apassantī anubandhi. Bodhisatto pitaraṃ gahetvā nadīmajjhaṃ",
  "atk-s0513a3:4532_8": "agamāsi. Sā āgantvā nadītīre ṭhatvā attano paricchedaṃ atikkantabhāvaṃ ñatvā tattheva",
  "atk-s0513a3:4532_9": "ṭhatvā “tāta, pitaraṃ gahetvā ehi, ko mayhaṃ doso, tumhākaṃ maṃ nissāya kiṃ nāma",
  "atk-s0513a3:4532_10": "na sampajjati, nivatta, sāmī”ti puttañca patiñca yāci. Atha brāhmaṇo nadiṃ uttari.",
  "atk-s0513a3:4532_11": "Sā puttameva yācantī “tāta, mā evaṃ kari, nivattāhī”ti āha. “Amma, mayaṃ manussā,",
  "atk-s0513a3:4532_12": "tvaṃ yakkhinī, na sakkā sabbakālaṃ tava santike vasitu”nti. “Neva nivattissasi, tātā”ti.",
  "atk-s0513a3:4532_13": "“Āma, ammā”ti. “Tāta, yadi na nivattissasi, manussaloke jīvitaṃ nāma dukkhaṃ, sippaṃ",
  "atk-s0513a3:4532_14": "ajānantā jīvituṃ na sakkonti, ahaṃ ekaṃ cintāmaṇiṃ nāma vijjaṃ jānāmi, tassānubhāvena",
  "atk-s0513a3:4532_15": "dvādasasaṃvaccharamatthake haṭabhaṇḍampi padānupadaṃ gantvā sakkā jānituṃ. Ayaṃ te",
  "atk-s0513a3:4532_16": "jīvikā bhavissati, uggaṇha, tāta, anagghaṃ manta”nti tathārūpena dukkhena abhibhūtāpi",
  "atk-s0513a3:4532_17": "puttasinehena mantaṃ adāsi.",
  "atk-s0513a3:4533_0": "Bodhisatto nadiyā ṭhitakova mātaraṃ vanditvā atisakkaccaṃ sutaṃ katvā mantaṃ gahetvā",
  "atk-s0513a3:4533_1": "mātaraṃ vanditvā “gacchatha, ammā”ti āha. “Tāta, tumhesu anivattantesu mayhaṃ jīvitaṃ natthī”ti vatvā –",
  "atk-s0513a3:4534": "“Ehi putta nivattassu, mā anāthaṃ karohi me;",
  "atk-s0513a3:4535": "Ajja puttaṃ apassantī, yakkhinī maraṇaṃ gatā”ti.",
  "atk-s0513a3:4536_0": "Yakkhinī uraṃ pahari, tāvadevassā puttasokena hadayaṃ phali. Sā maritvā tattheva",
  "atk-s0513a3:4536_1": "patitā. Tadā bodhisatto tassā matabhāvaṃ ñatvā pitaraṃ pakkositvā mātu santikaṃ gantvā",
  "atk-s0513a3:4536_2": "citakaṃ katvā jhāpetvā āḷāhanaṃ nibbāpetvā nānāvaṇṇehi pupphehi pūjetvā vanditvā",
  "atk-s0513a3:4536_3": "roditvā paridevitvā pitaraṃ ādāya bārāṇasiṃ gantvā rājadvāre ṭhatvā “padakusalo māṇavo",
  "atk-s0513a3:4536_4": "dvāre ṭhito”ti rañño paṭivedetvā “tena hi āgacchatū”ti vutte pavisitvā rājānaṃ vanditvā",
  "atk-s0513a3:4536_5": "“tāta, kiṃ sippaṃ jānāsī”ti vutte “deva, dvādasasaṃvaccharamatthake haṭabhaṇḍaṃ padānupadaṃ",
  "atk-s0513a3:4536_6": "gantvā gaṇhituṃ jānāmī”ti āha. “Tena hi maṃ upaṭṭhāhī”ti. “Deva, devasikaṃ sahassaṃ",
  "atk-s0513a3:4536_7": "labhanto upaṭṭhahissāmī”ti. “Sādhu tāta, upaṭṭhahā”ti. Rājā devasikaṃ sahassaṃ dāpesi.",
  "atk-s0513a3:4537_0": "Athekadivasaṃ purohito rājānaṃ āha – “mahārāja, mayaṃ tassa māṇavassa sippānubhāvena",
  "atk-s0513a3:4537_1": "kassaci kammassa akatattā ‘sippaṃ atthi vā natthi vā’ti na jānāma, vīmaṃsissāma tāva",
  "atk-s0513a3:4537_2": "na”nti. Rājā “sādhū”ti sampaṭicchitvā ubhopi janā nānāratanagopakānaṃ saññaṃ datvā",
  "atk-s0513a3:4537_3": "ratanasārabhaṇḍikaṃ gahetvā pāsādā oruyha rājanivesanantare tikkhattuṃ āvijjhitvā",
  "atk-s0513a3:4537_4": "nisseṇiṃ attharitvā pākāramatthakena bahi otaritvā vinicchayasālaṃ pavisitvā tattha",
  "atk-s0513a3:4537_5": "nisīditvā puna gantvā nisseṇiṃ attharitvā pākāramatthakena otaritvā antepure pokkharaṇiyā",
  "atk-s0513a3:4537_6": "tīraṃ gantvā pokkharaṇiṃ tikkhattuṃ padakkhiṇaṃ katvā otaritvā antopokkharaṇiyaṃ",
  "atk-s0513a3:4537_7": "bhaṇḍikaṃ ṭhapetvā pāsādaṃ abhiruhiṃsu. Punadivase “rājanivesanato kira ratanaṃ hariṃsū”ti",
  "atk-s0513a3:4537_8": "ekakolāhalaṃ ahosi. Rājā ajānanto viya hutvā bodhisattaṃ pakkosāpetvā “tāta, rājanivesanato",
  "atk-s0513a3:4537_9": "bahuratanabhaṇḍaṃ haṭaṃ, handa naṃ anuvicinituṃ vaṭṭatī”ti āha. “Mahārāja, dvādasasaṃvaccharamatthake",
  "atk-s0513a3:4537_10": "haṭabhaṇḍaṃ corānaṃ padānupadaṃ gantvā āharaṇasamatthassa mama anacchariyaṃ ajja",
  "atk-s0513a3:4537_11": "rattiṃ haṭabhaṇḍaṃ āharituṃ, āharissāmi taṃ, mā cintayitthā”ti. “Tena hi āharā”ti.",
  "atk-s0513a3:4537_12": "So “sādhu, devā”ti vatvā mātaraṃ vanditvā mantaṃ parivattetvā mahātale ṭhitova “mahārāja,",
  "atk-s0513a3:4537_13": "dvinnaṃ corānaṃ padaṃ paññāyatī”ti vatvā rañño ca purohitassa ca padānusārena sirigabbhaṃ",
  "atk-s0513a3:4537_14": "pavisitvā tato nikkhamitvā pāsādā oruyha rājanivesanantare tikkhattuṃ parigantvā",
  "atk-s0513a3:4537_15": "padānusāreneva pākārasamīpaṃ gantvā pākāre ṭhatvā “mahārāja, imasmiṃ ṭhāne pākārato",
  "atk-s0513a3:4537_16": "muccitvā ākāse padaṃ paññāyati, nisseṇiṃ attharāpetvā dethā”ti nisseṇiṃ pākāramatthakena",
  "atk-s0513a3:4537_17": "otaritvā padānusāreneva vinicchayasālaṃ gantvā puna rājanivesanaṃ āgantvā nisseṇiṃ",
  "atk-s0513a3:4537_18": "attharāpetvā pākāramatthakena oruyha pokkharaṇiṃ gantvā tikkhattuṃ padakkhiṇaṃ katvā",
  "atk-s0513a3:4537_19": "“mahārāja, corā imaṃ pokkharaṇiṃ otiṇṇā”ti vatvā attanā ṭhapitaṃ viya bhaṇḍikaṃ nīharitvā",
  "atk-s0513a3:4537_20": "rañño datvā “mahārāja, ime dve corā abhiññātamahācorā iminā maggena rājanivesanaṃ",
  "atk-s0513a3:4537_21": "abhiruḷhā”ti āha. Mahājanā tuṭṭhapahaṭṭhā aṅguliyo phoṭesuṃ, celukkhepā pavattiṃsu.",
  "atk-s0513a3:4538_0": "Rājā cintesi – “ayaṃ māṇavo padānusārena gantvā corehi ṭhapitabhaṇḍaṭṭhānameva maññe",
  "atk-s0513a3:4538_1": "jānāti, core pana gaṇhituṃ na sakkotī”ti. Atha naṃ āha “corehi haṭabhaṇḍaṃ tāva no",
  "atk-s0513a3:4538_2": "tayā āhaṭaṃ, corā pana na āhaṭā”ti. “Mahārāja, idheva corā, na dūre”ti. “Ko ca ko",
  "atk-s0513a3:4538_3": "cā”ti. “Yo mahārāja, icchati, sova coro hoti, tato tumhākaṃ bhaṇḍikassa laddhakālato",
  "atk-s0513a3:4538_4": "paṭṭhāya corehi ko attho, mā pucchitthā”ti. “Tāta, ahaṃ tuyhaṃ devasikaṃ sahassaṃ",
  "atk-s0513a3:4538_5": "dammi, core me gahetvā dehī”ti. “Mahārāja, dhane laddhe kiṃ corehī”ti. “Dhanatopi",
  "atk-s0513a3:4538_6": "no, tāta, core laddhuṃ vaṭṭatī”ti. “Tena hi, mahārāja, ‘ime nāma corā’ti tumhākaṃ",
  "atk-s0513a3:4538_7": "na kathessāmi, atīte pavattakāraṇaṃ pana te āharissāmi, sace tumhe paññavanto, taṃ",
  "atk-s0513a3:4538_8": "kāraṇaṃ jānāthā”ti so evaṃ vatvā atītaṃ āhari.",
  "atk-s0513a3:4539_0": "Atīte bārāṇasito avidūre nadītīragāmake pāṭali nāma eko naṭo vasati. So ekasmiṃ ussavadivase",
  "atk-s0513a3:4539_1": "bhariyamādāya bārāṇasiṃ pavisitvā naccitvā vīṇaṃ vāditvā gāyitvā dhanaṃ labhitvā",
  "atk-s0513a3:4539_2": "ussavapariyosāne bahuṃ surābhattaṃ gāhāpetvā attano gāmaṃ gacchanto nadītīraṃ patvā",
  "atk-s0513a3:4539_3": "navodakaṃ āgacchantaṃ disvā bhattaṃ bhuñjanto suraṃ pivanto nisīditvā matto hutvā",
  "atk-s0513a3:4539_4": "attano balaṃ ajānanto “mahāvīṇaṃ gīvāya bandhitvā nadiṃ uttaritvā gamissāmī”ti bhariyaṃ",
  "atk-s0513a3:4539_5": "hatthe gahetvā nadiṃ otari. Vīṇāchiddehi udakaṃ pāvisi. Atha naṃ sā vīṇā udake osīdāpesi.",
  "atk-s0513a3:4539_6": "Bhariyā panassa osīdanabhāvaṃ ñatvā taṃ vissajjetvā uttaritvā tīre aṭṭhāsi. Naṭapāṭali",
  "atk-s0513a3:4539_7": "sakiṃ ummujjati, sakiṃ nimujjati, udakaṃ pavisitvā uddhumātaudaro ahosi. Athassa",
  "atk-s0513a3:4539_8": "bhariyā cintesi “mayhaṃ sāmiko idāni marissati, ekaṃ naṃ gītakaṃ yācitvā parisamajjhe",
  "atk-s0513a3:4539_9": "taṃ gāyantī jīvikaṃ kappessāmī”ti cintetvā “sāmi, tvaṃ udake nimujjasi, ekaṃ me gītakaṃ",
  "atk-s0513a3:4539_10": "dehi, tena jīvikaṃ kappessāmī”ti vatvā gāthamāha –",
  "atk-s0513a3:4540": "49.",
  "atk-s0513a3:4541": "“Bahussutaṃ cittakathiṃ, gaṅgā vahati pāṭaliṃ;",
  "atk-s0513a3:4542": "Vuyhamānaka bhaddante, ekaṃ me dehi gāthaka”nti.",
  "atk-s0513a3:4543": "Tattha gāthakanti khuddakaṃ gāthaṃ.",
  "atk-s0513a3:4544": "Atha naṃ naṭapāṭali “bhadde, kathaṃ tava gītakaṃ dassāmi, idāni mahājanassa paṭisaraṇabhūtaṃ udakaṃ maṃ māretī”ti vatvā gāthamāha –",
  "atk-s0513a3:4545": "50.",
  "atk-s0513a3:4546": "“Yena siñcanti dukkhitaṃ, yena siñcanti āturaṃ;",
  "atk-s0513a3:4547": "Tassa majjhe marissāmi, jātaṃ saraṇato bhaya”nti.",
  "atk-s0513a3:4548_0": "Bodhisatto imaṃ gāthaṃ vatvā “mahārāja, yathā udakaṃ mahājanassa paṭisaraṇaṃ, tathā",
  "atk-s0513a3:4548_1": "rājānopi, tesaṃ santikā bhaye uppanne taṃ bhayaṃ ko paṭibāhissatī”ti vatvā “mahārāja,",
  "atk-s0513a3:4548_2": "idaṃ kāraṇaṃ paṭicchannaṃ, mayā pana paṇḍitavedanīyaṃ katvā kathitaṃ, jānāhi, mahārājā”ti",
  "atk-s0513a3:4548_3": "āha. “Tāta ahaṃ evarūpaṃ paṭicchannakathaṃ na jānāmi, core me gahetvā dehī”ti. Athassa",
  "atk-s0513a3:4548_4": "mahāsatto “tena hi, mahārāja, idaṃ sutvā jānāhī”ti aparampi kāraṇaṃ āhari. Deva,",
  "atk-s0513a3:4548_5": "pubbe imissāva bārāṇasiyā dvāragāme eko kumbhakāro bhājanatthāya mattikaṃ āharanto",
  "atk-s0513a3:4548_6": "ekasmiṃyeva ṭhāne nibaddhaṃ gaṇhitvā antopabbhāraṃ mahantaṃ āvāṭaṃ khaṇi. Athekadivasaṃ",
  "atk-s0513a3:4548_7": "tassa mattikaṃ gaṇhantassa akālamahāmegho uṭṭhahitvā mahāvuṭṭhiṃ pātesi. Udakaṃ avattharamānaṃ",
  "atk-s0513a3:4548_8": "āvāṭaṃ pātesi, tenassa matthako bhijji. So paridevanto gāthamāha –",
  "atk-s0513a3:4549": "51.",
  "atk-s0513a3:4550": "“Yattha bījāni rūhanti, sattā yattha patiṭṭhitā;",
  "atk-s0513a3:4551": "Sā me sīsaṃ nipīḷeti, jātaṃ saraṇato bhaya”nti.",
  "atk-s0513a3:4552": "Tattha nipīḷetīti nipatitvā pīḷeti bhindati.",
  "atk-s0513a3:4553_0": "Yathā hi deva, mahājanassa paṭisaraṇabhūtā mahāpathavī kumbhakārassa sīsaṃ bhindi,",
  "atk-s0513a3:4553_1": "evameva mahāpathavīsame sabbalokassa paṭisaraṇe narinde uṭṭhāya corakammaṃ karonte",
  "atk-s0513a3:4553_2": "ko bāhissati, sakkhissasi, mahārāja, evaṃ paṭicchādetvā kathitaṃ coraṃ jānitunti.",
  "atk-s0513a3:4553_3": "Tāta, mayhaṃ paṭicchannena kāraṇaṃ natthi, ayaṃ coroti evaṃ me coraṃ gahetvā dehīti.",
  "atk-s0513a3:4553_4": "So rājānaṃ rakkhanto “tvaṃ coro”ti avatvā aparampi udāharaṇaṃ āhari. Mahārāja, pubbe",
  "atk-s0513a3:4553_5": "imasmiṃyeva nagare ekassa purisassa gehaṃ ādittaṃ. So “anto pavisitvā bhaṇḍakaṃ nīharā”ti",
  "atk-s0513a3:4553_6": "aññaṃ āṇāpesi. Tasmiṃ pavisitvā nīharante gehadvāraṃ pidahi. So dhūmandho hutvā nikkhamanamaggaṃ",
  "atk-s0513a3:4553_7": "alabhanto uppannaḍāhadukkho hutvā anto ṭhitova paridevanto gāthamāha –",
  "atk-s0513a3:4554": "52.",
  "atk-s0513a3:4555": "“Yena bhattāni paccanti, sītaṃ yena vihaññati;",
  "atk-s0513a3:4556": "So maṃ ḍahati gattāni, jātaṃ saraṇato bhaya”nti.",
  "atk-s0513a3:4557": "Tattha so maṃ ḍahatīti so me ḍahati, ayameva vā pāṭho.",
  "atk-s0513a3:4558_0": "“Mahārāja, aggi viya mahājanassa paṭisaraṇabhūto eko manusso ratanabhaṇḍikaṃ hari,",
  "atk-s0513a3:4558_1": "mā maṃ coraṃ pucchā”ti. “Tāta, mayhaṃ coraṃ dehiyevā”ti. So rājānaṃ “tvaṃ coro”ti",
  "atk-s0513a3:4558_2": "avatvā aparampi udāharaṇaṃ āhari. Deva, pubbe imasmiṃyeva nagare eko puriso atibahuṃ",
  "atk-s0513a3:4558_3": "bhuñjitvā jīrāpetuṃ asakkonto vedanāppatto hutvā paridevanto gāthamāha –",
  "atk-s0513a3:4559": "53.",
  "atk-s0513a3:4560": "“Yena bhuttena yāpanti, puthū brāhmaṇakhattiyā;",
  "atk-s0513a3:4561": "So maṃ bhutto byāpādeti, jātaṃ saraṇato bhaya”nti.",
  "atk-s0513a3:4562": "Tattha so maṃ bhutto byāpādetīti so odano bhutto maṃ byāpādeti māreti.",
  "atk-s0513a3:4563_0": "“Mahārāja, bhattaṃ viya mahājanassa paṭisaraṇabhūto eko bhaṇḍaṃ hari, tasmiṃ laddhe",
  "atk-s0513a3:4563_1": "kiṃ coraṃ pucchasī”ti? “Tāta, sakkonto coraṃ me dehī”ti. So tassa saññāpanatthaṃ",
  "atk-s0513a3:4563_2": "aparampi udāharaṇaṃ āhari. Mahārāja, pubbepi imasmiṃyeva nagare ekassa vāto uṭṭhahitvā",
  "atk-s0513a3:4563_3": "gattāni bhañji. So paridevanto gāthamāha –",
  "atk-s0513a3:4564": "54.",
  "atk-s0513a3:4565": "“Gimhānaṃ pacchime māse, vātamicchanti paṇḍitā;",
  "atk-s0513a3:4566": "So maṃ bhañjati gattāni, jātaṃ saraṇato bhaya”nti.",
  "atk-s0513a3:4567_0": "Iti mahārāja, saraṇato bhayaṃ uppannaṃ, jānāhi taṃ kāraṇanti. Tāta, coraṃ me dehīti.",
  "atk-s0513a3:4567_1": "So tassa saññāpanatthaṃ aparampi udāharaṇaṃ āhari. Deva, atīte himavantapadese sākhāviṭapasampanno",
  "atk-s0513a3:4567_2": "mahārukkho ahosi pupphaphalasampanno anekasahassānaṃ sakuṇānaṃ nivāso tassa dve sākhā",
  "atk-s0513a3:4567_3": "aññamaññaṃ saṅghaṭṭesuṃ, tato dhūmo uppajji, aggicuṇṇāni patiṃsu. Taṃ disvā sakuṇajeṭṭhako gāthamāha –",
  "atk-s0513a3:4568": "55.",
  "atk-s0513a3:4569": "“Yaṃ nissitā jagatiruhaṃ, svāyaṃ aggiṃ pamuñcati;",
  "atk-s0513a3:4570": "Disā bhajatha vakkaṅgā, jātaṃ saraṇato bhaya”nti.",
  "atk-s0513a3:4571": "Tattha jagatiruhanti mahīruhaṃ.",
  "atk-s0513a3:4572_0": "Yathā hi, deva, rukkho pakkhīnaṃ paṭisaraṇaṃ, evaṃ rājā mahājanassa paṭisaraṇaṃ,",
  "atk-s0513a3:4572_1": "tasmiṃ corikaṃ karonte ko paṭibāhissati, sallakkhehi, devāti. Tāta, mayhaṃ corameva",
  "atk-s0513a3:4572_2": "dehīti. Athassa so aparampi udāharaṇaṃ āhari. Mahārāja, ekasmiṃ kāsigāme aññatarassa",
  "atk-s0513a3:4572_3": "kulagharassa pacchimabhāge kakkhaḷā susumāranadī atthi, tassa ca kulassa ekova putto.",
  "atk-s0513a3:4572_4": "So pitari kālakate mātaraṃ paṭijaggi. Tassa mātā anicchamānasseva ekaṃ kuladhītaraṃ",
  "atk-s0513a3:4572_5": "ānesi. Sā pubbabhāge sassuṃ sampiyāyitvā pacchā puttadhītāhi vaḍḍhamānā taṃ nīharitukāmā",
  "atk-s0513a3:4572_6": "ahosi. Tassā pana mātāpi tasmiṃyeva ghare vasati. Sā sāmikassa santike sassuyā nānappakāraṃ",
  "atk-s0513a3:4572_7": "dosaṃ vatvā paribhinditvā “ahaṃ te mātaraṃ posetuṃ na sakkomi, mārehi na”nti vatvā",
  "atk-s0513a3:4572_8": "“manussamāraṇaṃ nāma bhāriyaṃ, kathaṃ naṃ māremī”ti vutte “niddokkamanakāle naṃ mañcakeneva",
  "atk-s0513a3:4572_9": "saddhiṃ gahetvā susumāranadiyaṃ khipissāma, atha naṃ susamārā khādissantī”ti āha.",
  "atk-s0513a3:4572_10": "“Tuyhaṃ pana mātā kaha”nti? “Tassāyeva santike supatī”ti. “Tena hi gaccha, tassā",
  "atk-s0513a3:4572_11": "nipannamañcake rajjuṃ bandhitvā saññaṃ karohī”ti. Sā tathā katvā “katā me saññā”ti",
  "atk-s0513a3:4572_12": "āha. Itaro “thokaṃ adhivāsehi, manussā tāva niddāyantū”ti niddāyanto viya nipajjitvā",
  "atk-s0513a3:4572_13": "gantvā taṃ rajjukaṃ bhariyāya mātu mañcake bandhitvā bhariyaṃ pabodhetvā ubhopi gantvā",
  "atk-s0513a3:4572_14": "taṃ mañcakeneva saddhiṃ ukkhipitvā nadiyaṃ khipiṃsu. Tattha naṃ niddāyamānaṃ susumārā",
  "atk-s0513a3:4572_15": "viddhaṃsetvā khādiṃsu.",
  "atk-s0513a3:4573_0": "Sā punadivase mātu parivattitabhāvaṃ ñatvā “sāmi, mama mātāva māritā, idāni tava",
  "atk-s0513a3:4573_1": "mātaraṃ mārehī”ti vatvā “tena hi sādhū”ti vutte “susāne citakaṃ katvā aggimhi naṃ",
  "atk-s0513a3:4573_2": "pakkhipitvā māressāmā”ti āha. Atha naṃ niddāyamānaṃ ubhopi susānaṃ netvā ṭhapayiṃsu.",
  "atk-s0513a3:4573_3": "Tattha sāmiko bhariyaṃ āha “aggi te ābhato”ti? “Pamuṭṭhāsmi, sāmī”ti. “Tena hi gantvā",
  "atk-s0513a3:4573_4": "ānehī”ti. “Na sakkomi sāmi, gantuṃ, tayi gatepi ṭhātuṃ na sakkhissāmi, ubhopi mayaṃ",
  "atk-s0513a3:4573_5": "gacchissāmā”ti. Tesu gatesu mahallikā sītavātena pabodhitā susānabhāvaṃ ñatvā “ime",
  "atk-s0513a3:4573_6": "maṃ māretukāmā aggiatthāya gatā”ti ca upadhāretvā “na me balaṃ jānantī”ti ekaṃ matakaḷevaraṃ",
  "atk-s0513a3:4573_7": "gahetvā mañcake nipajjāpetvā upari pilotikāya paṭicchādetvā sayaṃ palāyitvā tattheva",
  "atk-s0513a3:4573_8": "leṇaguhaṃ pāvisi. Itare aggiṃ āharitvā “mahallikā”ti saññāya kaḷevaraṃ jhāpetvā pakkamiṃsu.",
  "atk-s0513a3:4573_9": "Ekena corena tasmiṃ guhāleṇe pubbe bhaṇḍikā ṭhapitā, so “taṃ gaṇhissāmī”ti āgantvā",
  "atk-s0513a3:4573_10": "mahallikaṃ disvā “ekā yakkhinī bhavissati, bhaṇḍikā me amanussapariggahitā”ti ekaṃ",
  "atk-s0513a3:4573_11": "bhūtavejjaṃ ānesi. Vejjo mantaṃ karonto guhaṃ pāvisi.",
  "atk-s0513a3:4574_0": "Atha naṃ sā āha “nāhaṃ yakkhinī, ehi ubhopi imaṃ dhanaṃ bhājessāmā”ti. “Kathaṃ saddahitabba”nti?",
  "atk-s0513a3:4574_1": "“Tava jivhaṃ mama jivhāya ṭhapehī”ti. So tathā akāsi. Athassa sā jivhaṃ ḍaṃsitvā",
  "atk-s0513a3:4574_2": "chinditvā pātesi. Bhūtavejjo “addhā esā yakkhinī”ti jivhāya lohitaṃ paggharantiyā",
  "atk-s0513a3:4574_3": "viravamāno palāyi. Mahallikā punadivase maṭṭhasāṭakaṃ nivāsetvā nānāratanabhaṇḍikaṃ",
  "atk-s0513a3:4574_4": "gahetvā gharaṃ agamāsi. Suṇisā taṃ disvā “kahaṃ te, amma, idaṃ laddha”nti pucchi.",
  "atk-s0513a3:4574_5": "“Amma, etasmiṃ susāne dārucitakāya jhāpitā evarūpaṃ labhantī”ti. “Amma, mayāpi sakkā",
  "atk-s0513a3:4574_6": "laddhu”nti. “Mādisī hutvā labhissasī”ti. Sā laddhabhaṇḍikalobhena sāmikassa kathetvā",
  "atk-s0513a3:4574_7": "tattha attānaṃ jhāpesi. Atha naṃ punadivase sāmiko apassanto “amma, imāyapi velāya",
  "atk-s0513a3:4574_8": "tvaṃ āgatā, suṇisā te nāgacchatī”ti āha. Sā taṃ sutvā “are pāpapurisa, kiṃ matā nāma",
  "atk-s0513a3:4574_9": "āgacchantī”ti taṃ tajjetvā gāthamāha –",
  "atk-s0513a3:4575": "56.",
  "atk-s0513a3:4576": "“Yamānayiṃ somanassaṃ, māliniṃ candanussadaṃ;",
  "atk-s0513a3:4577": "Sā maṃ gharā nicchubhati, jātaṃ saraṇato bhaya”nti.",
  "atk-s0513a3:4578_0": "Tattha somanassanti somanassaṃ uppādetvā. “Somanassā”tipi pāṭho, somanassavatī hutvāti",
  "atk-s0513a3:4578_1": "attho. Idaṃ vuttaṃ hoti – yamahaṃ “imaṃ me nissāya putto puttadhītāhi vaḍḍhissati,",
  "atk-s0513a3:4578_2": "mañca mahallikakāle posessatī”ti māliniṃ candanussadaṃ katvā alaṅkaritvā somanassajātā",
  "atk-s0513a3:4578_3": "ānesiṃ. Sā maṃ ajja gharā nīharati, saraṇatoyeva me bhayaṃ uppannanti.",
  "atk-s0513a3:4579_0": "“Mahārāja, suṇisā viya sassuyā mahājanassa rājā paṭisaraṇaṃ, tato bhaye uppanne kiṃ",
  "atk-s0513a3:4579_1": "sakkā kātuṃ, sallakkhehi, devā”ti. Taṃ sutvā rājā “tāta, nāhaṃ tayā ānītakāraṇāni",
  "atk-s0513a3:4579_2": "jānāmi, corameva me dehī”ti āha. So “rājānaṃ rakkhissāmī”ti aparampi udāharaṇaṃ āhari.",
  "atk-s0513a3:4579_3": "Deva, pubbe imasmiṃyeva nagare eko puriso patthanaṃ katvā puttaṃ labhi. So puttajātakāle",
  "atk-s0513a3:4579_4": "“putto me laddho”ti somanassajāto taṃ posetvā vayappattakāle dārena saṃyojetvā aparabhāge",
  "atk-s0513a3:4579_5": "jaraṃ patvā kammaṃ adhiṭṭhātuṃ nāsakkhi. Atha naṃ putto “tvaṃ kammaṃ kātuṃ na sakkosi,",
  "atk-s0513a3:4579_6": "ito nikkhamā”ti gehato nīhari. So kicchena kasirena jīvikaṃ kappento paridevamāno gāthamāha –",
  "atk-s0513a3:4580": "57.",
  "atk-s0513a3:4581": "“Yena jātena nandissaṃ, yassa ca bhavamicchisaṃ;",
  "atk-s0513a3:4582": "So maṃ gharā nicchubhati, jātaṃ saraṇato bhaya”nti.",
  "atk-s0513a3:4583": "Tattha so manti so putto maṃ gharato nicchubhati nīharati. Svāhaṃ bhikkhaṃ caritvā dukkhena jīvāmi, saraṇatoyeva me bhayaṃ uppannanti.",
  "atk-s0513a3:4584_0": "“Mahārāja, yathā pitā nāma mahallako paṭibalena puttena rakkhitabbo, evaṃ sabbopi",
  "atk-s0513a3:4584_1": "janapado raññā rakkhitabbo, idañca bhayaṃ uppajjamānaṃ sabbasatte rakkhantassa rañño",
  "atk-s0513a3:4584_2": "santikā uppannaṃ, iminā kāraṇena ‘asuko nāma coro’ti jānāhi, devā”ti. “Tāta, nāhaṃ",
  "atk-s0513a3:4584_3": "kāraṇaṃ vā akāraṇaṃ vā jānāmi, coraṃ vā me dehi, tvaññeva vā coro hohī”ti evaṃ rājā",
  "atk-s0513a3:4584_4": "punappunaṃ māṇavaṃ anuyuñji. Atha naṃ so evamāha “kiṃ pana, mahārāja, ekaṃsena coragahaṇaṃ",
  "atk-s0513a3:4584_5": "rocethā”ti? “Āma, tātā”ti. Tena hi “asuko ca asuko ca coro”ti parisamajjhe pakāsemīti.",
  "atk-s0513a3:4584_6": "“Evaṃ karohi, tātā”ti. So tassa vacanaṃ sutvā “ayaṃ rājā attānaṃ rakkhituṃ na deti,",
  "atk-s0513a3:4584_7": "gaṇhissāmi dāni cora”nti sannipatite mahājane āmantetvā imā gāthā āha –",
  "atk-s0513a3:4585": "58.",
  "atk-s0513a3:4586": "“Suṇantu me jānapadā, negamā ca samāgatā;",
  "atk-s0513a3:4587": "Yatodakaṃ tadādittaṃ, yato khemaṃ tato bhayaṃ.",
  "atk-s0513a3:4588": "59.",
  "atk-s0513a3:4589": "“Rājā vilumpate raṭṭhaṃ, brāhmaṇo ca purohito;",
  "atk-s0513a3:4590": "Attaguttā viharatha, jātaṃ saraṇato bhaya”nti.",
  "atk-s0513a3:4591_0": "Tattha yatodakaṃ tadādittanti yaṃ udakaṃ tadeva ādittaṃ. Yato khemanti yato rājato",
  "atk-s0513a3:4591_1": "khemena bhavitabbaṃ, tatova bhayaṃ uppannaṃ. Atthaguttā viharathāti tumhe idāni anāthā",
  "atk-s0513a3:4591_2": "jātā, attānaṃ mā vināsetha, attanāva guttā hutvā attano santakaṃ dhanadhaññaṃ rakkhatha,",
  "atk-s0513a3:4591_3": "rājā nāma mahājanassa paṭisaraṇaṃ, tato tumhākaṃ bhayaṃ uppannaṃ, rājā ca purohito",
  "atk-s0513a3:4591_4": "ca vilopakhādakacorā, sace core gaṇhitukāmattha, ime dve gahetvā kammakaraṇaṃ karothāti.",
  "atk-s0513a3:4592_0": "Te tassa kathaṃ sutvā cintayiṃsu “ayaṃ rājā rakkhaṇārahopi samāno idāni aññassa upari",
  "atk-s0513a3:4592_1": "dosaṃ āropetvā attano bhaṇḍikaṃ sayameva pokkharaṇiyaṃ ṭhapetvā coraṃ pariyesāpeti,",
  "atk-s0513a3:4592_2": "ito dāni paṭṭhāya puna corakammassa akaraṇatthāya mārema naṃ pāparājāna”nti. Te daṇḍamuggarādihatthā",
  "atk-s0513a3:4592_3": "uṭṭhāya tattheva rājānañca purohitañca pothetvā jīvitakkhayaṃ pāpetvā mahāsattaṃ",
  "atk-s0513a3:4592_4": "abhisiñcitvā rajje patiṭṭhapesuṃ.",
  "atk-s0513a3:4593_0": "Satthā imaṃ dhammadesanaṃ āharitvā “anacchariyaṃ, upāsaka, pathaviyaṃ padasañjānanaṃ,",
  "atk-s0513a3:4593_1": "porāṇakapaṇḍitā evaṃ ākāse padaṃ sañjāniṃsū”ti vatvā saccāni pakāsetvā jātakaṃ samodhānesi,",
  "atk-s0513a3:4593_2": "saccapariyosāne upāsako ca putto ca sotāpattiphale patiṭṭhitā. Tadā pitā kassapo",
  "atk-s0513a3:4593_3": "ahosi, padakusalamāṇavo pana ahameva ahosinti.",
  "atk-s0513a3:4594": "Padakusalamāṇavajātakavaṇṇanā chaṭṭhā.",
  "atk-s0513a3:4596": "[433] 7. Lomasakassapajātakavaṇṇanā",
  "atk-s0513a3:4597_0": "Assa indasamo rājāti idaṃ satthā jetavane viharanto ekaṃ ukkaṇṭhitabhikkhuṃ ārabbha",
  "atk-s0513a3:4597_1": "kathesi. Tañhi bhikkhuṃ satthā “saccaṃ kira tvaṃ bhikkhu ukkaṇṭhitosī”ti pucchitvā",
  "atk-s0513a3:4597_2": "“sacca”nti vutte “bhikkhu sinerukampanavāto kiṃ purāṇapaṇṇāni na kampessati, yasasamaṅginopi",
  "atk-s0513a3:4597_3": "sappurisā āyasakyaṃ pāpuṇanti, kilesā nāmete parisuddhasattepi saṃkiliṭṭhe karonti,",
  "atk-s0513a3:4597_4": "pageva tādisa”nti vatvā tena yācito atītaṃ āhari.",
  "atk-s0513a3:4598_0": "Atīte bārāṇasiyaṃ brahmadatte rajjaṃ kārente brahmadattassa putto brahmadattakumāro",
  "atk-s0513a3:4598_1": "nāma purohitaputto ca kassapo nāma dve sahāyakā hutvā ekācariyakule sabbasippāni",
  "atk-s0513a3:4598_2": "uggaṇhiṃsu. Aparabhāge brahmadattakumāro pitu accayena rajje patiṭṭhāsi. Kassapo",
  "atk-s0513a3:4598_3": "cintesi “mayhaṃ sahāyo rājā jāto, idāni me mahantaṃ issariyaṃ dassati, kiṃ me issariyena,",
  "atk-s0513a3:4598_4": "ahaṃ mātāpitaro ca rājānañca āpucchitvā pabbajissāmī”ti. So rājānañca mātāpitaro",
  "atk-s0513a3:4598_5": "ca āpucchitvā himavantaṃ pavisitvā isipabbajjaṃ pabbajitvā sattame divase abhiññā",
  "atk-s0513a3:4598_6": "ca samāpattiyo ca nibbattetvā uñchācariyāya yāpento vihāsi. Pabbajitaṃ pana naṃ “lomasakassapo”ti",
  "atk-s0513a3:4598_7": "sañjāniṃsu. So paramajitindriyo ghoratapo tāpaso ahosi. Tassa tejena sakkassa bhavanaṃ",
  "atk-s0513a3:4598_8": "kampi. Sakko āvajjento taṃ disvā cintesi “ayaṃ tāpaso ativiya uggatejo sakkabhāvāpi",
  "atk-s0513a3:4598_9": "maṃ cāveyya, bārāṇasiraññā saddhiṃ ekato hutvā tapamassa bhindissāmī”ti. So sakkānubhāvena",
  "atk-s0513a3:4598_10": "aḍḍharattasamaye bārāṇasirañño sirigabbhaṃ pavisitvā sakalagabbhaṃ sarīrappabhāya",
  "atk-s0513a3:4598_11": "obhāsetvā rañño santike ākāse ṭhito “uṭṭhehi, mahārājā”ti rājānaṃ pabodhesi. “Kosi",
  "atk-s0513a3:4598_12": "tva”nti vutte “sakkohamasmī”ti āha. “Kimatthaṃ āgatosī”ti? “Mahārāja, sakalajambudīpe",
  "atk-s0513a3:4598_13": "ekarajjaṃ icchasi, na icchasī”ti? “Kissa na icchāmī”ti? Atha naṃ sakko “tena hi lomasakassapaṃ",
  "atk-s0513a3:4598_14": "ānetvā pasughātayaññaṃ yajāpehi, sakkasamo ajarāmaro hutvā sakalajambudīpe rajjaṃ",
  "atk-s0513a3:4598_15": "kāressasī”ti vatvā paṭhamaṃ gāthamāha –",
  "atk-s0513a3:4599": "60.",
  "atk-s0513a3:4600": "“Assa indasamo rāja, accantaṃ ajarāmaro;",
  "atk-s0513a3:4601": "Sace tvaṃ yaññaṃ yājeyya, isiṃ lomasakassapa”nti.",
  "atk-s0513a3:4602": "Tattha assāti bhavissasi. Yājeyyāti sace tvaṃ araññāyatanato isiṃ lomasakassapaṃ ānetvā yaññaṃ yajeyyāsīti.",
  "atk-s0513a3:4603_0": "Tassa vacanaṃ sutvā rājā “sādhū”ti sampaṭicchi. Sakko “tena hi mā papañcaṃ karī”ti",
  "atk-s0513a3:4603_1": "vatvā pakkāmi. Rājā punadivase seyyaṃ nāma amaccaṃ pakkosāpetvā “samma, mayhaṃ piyasahāyakassa",
  "atk-s0513a3:4603_2": "lomasakassapassa santikaṃ gantvā mama vacanena evaṃ vadehi ‘rājā kira tumhehi pasughātayaññaṃ",
  "atk-s0513a3:4603_3": "yajāpetvā sakalajambudīpe ekarājā bhavissati, tumhākampi yattakaṃ padesaṃ icchatha,",
  "atk-s0513a3:4603_4": "tattakaṃ dassati, mayā saddhiṃ yaññaṃ yajituṃ āgacchathā”’ti āha. So “sādhu, devā”ti",
  "atk-s0513a3:4603_5": "tāpasassa vasanokāsajānanatthaṃ nagare bheriṃ carāpetvā ekena vanacarakena “ahaṃ",
  "atk-s0513a3:4603_6": "jānāmī”ti vutte taṃ purato katvā mahantena parivārena tattha gantvā isiṃ vanditvā",
  "atk-s0513a3:4603_7": "ekamantaṃ nisinno taṃ sāsanaṃ ārocesi. Atha naṃ so “seyya kiṃ nāmetaṃ kathesī”ti",
  "atk-s0513a3:4603_8": "vatvā paṭikkhipanto catasso gāthā abhāsi –",
  "atk-s0513a3:4604": "61.",
  "atk-s0513a3:4605": "“Sasamuddapariyāyaṃ, mahiṃ sāgarakuṇḍalaṃ;",
  "atk-s0513a3:4606": "Na icche saha nindāya, evaṃ seyya vijānahi.",
  "atk-s0513a3:4607": "62.",
  "atk-s0513a3:4608": "“Dhiratthu taṃ yasalābhaṃ, dhanalābhañca brāhmaṇa;",
  "atk-s0513a3:4609": "Yā vutti vinipātena, adhammacaraṇena vā.",
  "atk-s0513a3:4610": "63.",
  "atk-s0513a3:4611": "“Api ce pattamādāya, anagāro paribbaje;",
  "atk-s0513a3:4612": "Sāyeva jīvikā seyyo, yā cādhammena esanā.",
  "atk-s0513a3:4613": "64.",
  "atk-s0513a3:4614": "“Api ce pattamādāya, anagāro paribbaje;",
  "atk-s0513a3:4615": "Aññaṃ ahiṃsayaṃ loke, api rajjena taṃ vara”nti.",
  "atk-s0513a3:4616_0": "Tattha sasamuddapariyāyanti sasamuddaparikkhepaṃ. Sāgarakuṇḍalanti cattāro dīpe parikkhipitvā",
  "atk-s0513a3:4616_1": "ṭhitasāgarehi kaṇṇavaliyā ṭhapitakuṇḍalehi viya samannāgataṃ. Saha nindāyāti “iminā",
  "atk-s0513a3:4616_2": "pasughātakammaṃ kata”nti imāya nindāya saha cakkavāḷapariyantaṃ mahāpathaviṃ na icchāmīti",
  "atk-s0513a3:4616_3": "vadati. Yā vutti vinipātenāti narake vinipātakammena yā ca jīvitavutti hoti, taṃ",
  "atk-s0513a3:4616_4": "dhiratthu, garahāmi taṃ vuttinti dīpeti. Sāyeva jīvikāti pabbajitassa mattikāpattaṃ",
  "atk-s0513a3:4616_5": "ādāya paragharāni upasaṅkamitvā āhārapariyesanajīvikāva yasadhanalābhato sataguṇena",
  "atk-s0513a3:4616_6": "sahassaguṇena varatarāti attho api rajjena taṃ varanti taṃ anagārassa sato aññaṃ",
  "atk-s0513a3:4616_7": "avihiṃsantassa paribbajanaṃ sakalajambudīparajjenapi varanti attho.",
  "atk-s0513a3:4617_0": "Amacco tassa kathaṃ sutvā gantvā rañño ārocesi. Taṃ sutvā rājā “anāgacchante kiṃ",
  "atk-s0513a3:4617_1": "sakkā kātu”nti tuṇhī ahosi. Puna sakko aḍḍharattasamaye āgantvā ākāse ṭhatvā “kiṃ,",
  "atk-s0513a3:4617_2": "mahārāja, lomasakassapaṃ ānetvā yaññaṃ na yajāpesī”ti āha. “Mayā pesitopi nāgacchatī”ti.",
  "atk-s0513a3:4617_3": "“Tena hi, mahārāja, attano dhītaraṃ candavatiṃ kumārikaṃ alaṅkaritvā seyyaṃ tatheva",
  "atk-s0513a3:4617_4": "pesetvā ‘sace kira āgantvā yaññaṃ yajissasi, rājā te imaṃ kumārikaṃ dassatī’ti vadāpehi,",
  "atk-s0513a3:4617_5": "addhā so kumārikāya paṭibaddhacitto hutvā āgacchissatī”ti. Rājā “sādhū”ti sampaṭicchitvā",
  "atk-s0513a3:4617_6": "punadivase seyyassa hatthe dhītaraṃ adāsi. So rājadhītaraṃ gahetvā tattha gantvā",
  "atk-s0513a3:4617_7": "isiṃ vanditvā paṭisanthāraṃ katvā devaccharapaṭibhāgaṃ rājadhītaraṃ tassa dassetvā",
  "atk-s0513a3:4617_8": "ekamantaṃ aṭṭhāsi. Atha isi indriyāni bhinditvā taṃ olokesi, saha olokaneneva paṭibaddhacitto",
  "atk-s0513a3:4617_9": "hutvā jhānā parihāyi. Amacco tassa paṭibaddhacittabhāvaṃ ñatvā “bhante, sace kira",
  "atk-s0513a3:4617_10": "yaññaṃ yajissatha, rājā te imaṃ dārikaṃ pādaparicārikaṃ katvā dassatī”ti āha. So",
  "atk-s0513a3:4617_11": "kilesavasena kampanto “imaṃ kira me dassatī”ti āha. “Āma, yaññaṃ yajantassa te dassatī”ti.",
  "atk-s0513a3:4617_12": "So “sādhu imaṃ labhanto yajissāmī”ti vatvā taṃ gahetvā saheva jaṭāhi alaṅkatarathaṃ",
  "atk-s0513a3:4617_13": "abhiruyha bārāṇasiṃ agamāsi. Rājāpi “āgacchati kirā”ti sutvā yaññāvāṭe kammaṃ paṭṭhapesi.",
  "atk-s0513a3:4617_14": "Atha naṃ āgataṃ disvā “sve yaññaṃ yajāhi, ahaṃ indasamo bhavissāmi, yaññapariyosāne",
  "atk-s0513a3:4617_15": "te dhītaraṃ dassāmī”ti āha. Kassapo “sādhū”ti sampaṭicchi. Atha naṃ rājā punadivase",
  "atk-s0513a3:4617_16": "taṃ ādāya candavatiyā saddhiṃyeva yaññāvāṭaṃ gato. Tattha hatthiassausabhādisabbacatuppadā",
  "atk-s0513a3:4617_17": "paṭipāṭiyā ṭhapitāva ahesuṃ. Kassapo te sabbe hanitvāva ghātetvā yaññaṃ yajituṃ ārabhi.",
  "atk-s0513a3:4617_18": "Atha naṃ tattha sannipatito mahājano disvā “idaṃ te lomasakassapa ayuttaṃ appatirūpaṃ,",
  "atk-s0513a3:4617_19": "kiṃ nāmetaṃ karosī”ti vatvā paridevanto dve gāthā abhāsi –",
  "atk-s0513a3:4618": "65.",
  "atk-s0513a3:4619": "“Balaṃ cando balaṃ suriyo, balaṃ samaṇabrāhmaṇā;",
  "atk-s0513a3:4620": "Balaṃ velā samuddassa, balātibalamitthiyo.",
  "atk-s0513a3:4621": "66.",
  "atk-s0513a3:4622": "“Yathā uggatapaṃ santaṃ, isiṃ lomasakassapaṃ;",
  "atk-s0513a3:4623": "Pitu atthā candavatī, vājapeyyaṃ ayājayī”ti.",
  "atk-s0513a3:4624_0": "Tattha balaṃ cando balaṃ suriyoti mahandhakāravidhamane aññaṃ balaṃ nāma natthi,",
  "atk-s0513a3:4624_1": "candimasūriyāvettha balavantoti attho. Samaṇabrāhmaṇāti iṭṭhāniṭṭhavisayavegasahane",
  "atk-s0513a3:4624_2": "khantibalañāṇabalena samannāgatā samitapāpabāhitapāpā samaṇabrāhmaṇā. Balaṃ velā",
  "atk-s0513a3:4624_3": "samuddassāti mahāsamuddassa uttarituṃ adatvā udakaṃ āvaritvā vināsetuṃ samatthatāya",
  "atk-s0513a3:4624_4": "velā balaṃ nāma. Balātibalamitthiyoti itthiyo pana visadañāṇepi avītarāge attano",
  "atk-s0513a3:4624_5": "vasaṃ ānetvā vināsetuṃ samatthatāya tehi sabbehi balehipi atibalā nāma, sabbabalehi",
  "atk-s0513a3:4624_6": "itthibalameva mahantanti attho. Yathāti yasmā. Pitu atthāti pitu vuḍḍhiatthāya. Idaṃ",
  "atk-s0513a3:4624_7": "vuttaṃ hoti – yasmā imaṃ uggatapaṃ samānaṃ sīlādiguṇānaṃ esitattā isiṃ ayaṃ candavatī",
  "atk-s0513a3:4624_8": "nissīlaṃ katvā pitu vuḍḍhiatthāya vājapeyyaṃ yaññaṃ yājeti, tasmā jānitabbametaṃ",
  "atk-s0513a3:4624_9": "“balātibalamitthiyo”ti.",
  "atk-s0513a3:4625_0": "Tasmiṃ samaye kassapo yaññaṃ yajanatthāya “maṅgalahatthiṃ gīvāyaṃ paharissāmī”ti",
  "atk-s0513a3:4625_1": "khaggaratanaṃ ukkhipi. Hatthī taṃ disvā maraṇabhayatajjito mahāravaṃ ravi. Tassa",
  "atk-s0513a3:4625_2": "ravaṃ sutvā sesāpi hatthiassausabhādayo maraṇabhayatajjitā bhayena viraviṃsu. Mahājanopi",
  "atk-s0513a3:4625_3": "viravi. Kassapo taṃ mahāviravaṃ sutvā saṃvegappatto hutvā attano jaṭādīni olokesi.",
  "atk-s0513a3:4625_4": "Athassa jaṭāmassukacchalomāni pākaṭāni ahesuṃ. So vippaṭisārī hutvā “ananurūpaṃ vata",
  "atk-s0513a3:4625_5": "me pāpakammaṃ kata”nti saṃvegaṃ pakāsento aṭṭhamaṃ gāthamāha –",
  "atk-s0513a3:4626": "67.",
  "atk-s0513a3:4627": "“Taṃ lobhapakataṃ kammaṃ, kaṭukaṃ kāmahetukaṃ;",
  "atk-s0513a3:4628": "Tassa mūlaṃ gavesissaṃ, checchaṃ rāgaṃ sabandhana”nti.",
  "atk-s0513a3:4629_0": "Tassattho – mahārāja, yaṃ etaṃ mayā candavatiyā lobhaṃ uppādetvā tena lobhena pakataṃ",
  "atk-s0513a3:4629_1": "kāmahetukaṃ pāpakaṃ, taṃ kaṭukaṃ tikhiṇavipākaṃ. Tassāhaṃ ayonisomanasikārasaṅkhātaṃ",
  "atk-s0513a3:4629_2": "mūlaṃ gavesissaṃ, alaṃ me iminā khaggena, paññākhaggaṃ nīharitvā subhanimittabandhanena",
  "atk-s0513a3:4629_3": "saddhiṃ sabandhanaṃ rāgaṃ chindissāmīti.",
  "atk-s0513a3:4630_0": "Atha naṃ rājā “mā bhāyi samma, idāni te candavatiṃ kumāriñca raṭṭhañca sattaratanarāsiñca",
  "atk-s0513a3:4630_1": "dassāmi, yajāhi yañña”nti āha. Taṃ sutvā kassapo “na me, mahārāja, iminā kilesena",
  "atk-s0513a3:4630_2": "attho”ti vatvā osānagāthamāha –",
  "atk-s0513a3:4631": "68.",
  "atk-s0513a3:4632": "“Dhiratthu kāme subahūpi loke, tapova seyyo kāmaguṇehi rāja;",
  "atk-s0513a3:4633": "Tapo karissāmi pahāya kāme, taveva raṭṭhaṃ candavatī ca hotū”ti.",
  "atk-s0513a3:4634": "Tattha subahūpīti atibahukepi. Tapo karissāmīti sīlasaṃyamatapameva karissāmi.",
  "atk-s0513a3:4635_0": "So evaṃ vatvā kasiṇaṃ samannāharitvā naṭṭhaṃ visesaṃ uppādetvā ākāse pallaṅkena nisīditvā",
  "atk-s0513a3:4635_1": "rañño dhammaṃ desetvā “appamatto hohī”ti ovaditvā yaññāvāṭaṃ viddhaṃsāpetvā mahājanassa",
  "atk-s0513a3:4635_2": "abhayadānaṃ dāpetvā rañño yācantasseva uppatitvā attano vasanaṭṭhānameva gantvā yāvajīvaṃ",
  "atk-s0513a3:4635_3": "ṭhatvā āyupariyosāne brahmalokaparāyaṇo ahosi.",
  "atk-s0513a3:4636_0": "Satthā imaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne",
  "atk-s0513a3:4636_1": "ukkaṇṭhitabhikkhu sotāpattiphale patiṭṭhahi. Tadā seyyo mahāamacco sāriputto ahosi,",
  "atk-s0513a3:4636_2": "lomasakassapo pana ahameva ahosinti.",
  "atk-s0513a3:4637": "Lomasakassapajātakavaṇṇanā sattamā.",
  "atk-s0513a3:4639": "[434] 8. Cakkavākajātakavaṇṇanā",
  "atk-s0513a3:4640_0": "Kāsāyavattheti idaṃ satthā jetavane viharanto ekaṃ lolabhikkhuṃ ārabbha kathesi.",
  "atk-s0513a3:4640_1": "So kira lolo ahosi paccayaluddho, ācariyupajjhāyavattādīni chaḍḍetvā pātova sāvatthiṃ",
  "atk-s0513a3:4640_2": "pavisitvā visākhāya gehe anekakhādanīyaparivāraṃ yāguṃ pivitvā nānaggarasasālimaṃsodanaṃ",
  "atk-s0513a3:4640_3": "bhuñjitvāpi tena atitto tato cūḷaanāthapiṇḍikassa mahāanāthapiṇḍikassa kosalaraññoti",
  "atk-s0513a3:4640_4": "tesaṃ tesaṃ nivesanāni sandhāya vicari. Athekadivasaṃ tassa lolabhāvaṃ ārabbha dhammasabhāyaṃ",
  "atk-s0513a3:4640_5": "kathaṃ samuṭṭhāpesuṃ. Satthā āgantvā “kāya nuttha, bhikkhave, etarahi kathāya sannisinnā”ti",
  "atk-s0513a3:4640_6": "pucchitvā “imāya nāmā”ti vutte taṃ bhikkhuṃ pakkosāpetvā “saccaṃ kira tvaṃ bhikkhu",
  "atk-s0513a3:4640_7": "lolo”ti pucchitvā “saccaṃ, bhante”ti vutte “bhikkhu kasmā lolosi, pubbepi tvaṃ lolabhāvena",
  "atk-s0513a3:4640_8": "bārāṇasiyaṃ hatthikuṇapādīni khāditvā vicaranto tehi atitto tato nikkhamitvā gaṅgātīre",
  "atk-s0513a3:4640_9": "vicaranto himavantaṃ pavaṭṭho”ti vatvā atītaṃ āhari.",
  "atk-s0513a3:4641_0": "Atīte bārāṇasiyaṃ brahmadatte rajjaṃ kārente eko lolakāko bārāṇasiyaṃ hatthikuṇapādīni",
  "atk-s0513a3:4641_1": "khāditvā vicaranto tehi atitto “gaṅgākūle macchamataṃ khādissāmī”ti gantvā tattha",
  "atk-s0513a3:4641_2": "matamacche khādanto katipāhaṃ vasitvā himavantaṃ pavisitvā nānāphalāphalāni khādanto",
  "atk-s0513a3:4641_3": "bahumacchakacchapaṃ mahantaṃ padumasaraṃ patvā tattha suvaṇṇavaṇṇe dve cakkavāke",
  "atk-s0513a3:4641_4": "sevālaṃ khāditvā vasante disvā “ime ativiya vaṇṇasampannā sobhaggappattā, imesaṃ",
  "atk-s0513a3:4641_5": "bhojanaṃ manāpaṃ bhavissati, imesaṃ bhojanaṃ pucchitvā ahampi tadeva bhuñjitvā suvaṇṇavaṇṇo",
  "atk-s0513a3:4641_6": "bhavissāmī”ti cintetvā tesaṃ santikaṃ gantvā paṭisanthāraṃ katvā ekasmiṃ sākhapariyante",
  "atk-s0513a3:4641_7": "nisīditvā tesaṃ pasaṃsanapaṭisaṃyuttaṃ kathaṃ kathento paṭhamaṃ gāthamāha –",
  "atk-s0513a3:4642": "69.",
  "atk-s0513a3:4643": "“Kāsāyavatthe sakuṇe vadāmi, duve duve nandamane carante;",
  "atk-s0513a3:4644": "Kaṃ aṇḍajaṃ aṇḍajā mānusesu, jātiṃ pasaṃsanti tadiṅgha brūthā”ti.",
  "atk-s0513a3:4645_0": "Tattha kāsāyavattheti suvaṇṇavaṇṇe kāsāyavatthe viya. Duve duveti dve dve hutvā.",
  "atk-s0513a3:4645_1": "Nandamaneti tuṭṭhacitte. Kaṃ aṇḍajaṃ aṇḍajā mānusesu jātiṃ pasaṃsantīti ambho aṇḍajā",
  "atk-s0513a3:4645_2": "tumhe manussesu pasaṃsantā kaṃ aṇḍajaṃ jātiṃ kataraṃ nāma aṇḍajanti vatvā pasaṃsanti,",
  "atk-s0513a3:4645_3": "kaṃ sakuṇaṃ nāmāti vatvā tumhe manussānaṃ antare vaṇṇentīti attho. “Kaṃ aṇḍajaṃ aṇḍajamānusesū”tipi",
  "atk-s0513a3:4645_4": "pāṭho. Tassattho – tumhe aṇḍajesu ca mānusesu ca kataraṃ aṇḍajanti vatvā pasaṃsantīti.",
  "atk-s0513a3:4646": "Taṃ sutvā cakkavāko dutiyaṃ gāthamāha –",
  "atk-s0513a3:4647": "70.",
  "atk-s0513a3:4648": "“Amhe manussesu manussahiṃsa, anubbate cakkavāke vadanti;",
  "atk-s0513a3:4649": "Kalyāṇabhāvamhe dijesu sammatā, abhirūpā vicarāma aṇṇave”ti.",
  "atk-s0513a3:4650_0": "Tattha manussahiṃsāti kāko manusse hiṃsati viheṭheti, tena naṃ evaṃ ālapati. Anubbateti",
  "atk-s0513a3:4650_1": "aññamaññaṃ anugate sammodamāne viyasaṃvāse. Cakkavāketi cakkavākā nāma sā aṇḍajajātīti",
  "atk-s0513a3:4650_2": "pasaṃsanti vaṇṇenti kathenti. Dijesūti yattakā pakkhino nāma, tesu mayaṃ “kalyāṇabhāvā”tipi",
  "atk-s0513a3:4650_3": "manussesu sammatā. Dutiye atthavikappe manussesu amhe “cakkavākā”tipi vadanti, dijesu",
  "atk-s0513a3:4650_4": "pana mayaṃ “kalyāṇabhāvā”ti sammatā, “kalyāṇabhāvā”ti no dijā vadantīti attho. Aṇṇaveti",
  "atk-s0513a3:4650_5": "imasmiṃ ṭhāne saro “aṇṇavo”ti vutto, imasmiṃ padumasare mayameva dve janā paresaṃ",
  "atk-s0513a3:4650_6": "ahiṃsanato abhirūpā vicarāmāti attho. Imissāya pana gāthāya catutthapadaṃ “na ghāsahetūpi",
  "atk-s0513a3:4650_7": "karoma pāpa”nti paṭhanti. Tassattho – yasmā mayaṃ ghāsahetūpi pāpaṃ na karoma, tasmā",
  "atk-s0513a3:4650_8": "“kalyāṇabhāvā”ti amhe manussesu ca dijesu ca sammatā.",
  "atk-s0513a3:4651": "Taṃ sutvā kāko tatiyaṃ gāthamāha –",
  "atk-s0513a3:4652": "71.",
  "atk-s0513a3:4653": "“Kiṃ aṇṇave kāni phalāni bhuñje, maṃsaṃ kuto khādatha cakkavākā;",
  "atk-s0513a3:4654": "Kiṃ bhojanaṃ bhuñjatha vo anomā, balañca vaṇṇo ca anapparūpā”ti.",
  "atk-s0513a3:4655_0": "Tattha kinti pucchāvasena ālapanaṃ, kiṃ bho cakkavākāti vuttaṃ hoti. Aṇṇaveti imasmiṃ",
  "atk-s0513a3:4655_1": "sare. Bhuñjeti bhuñjatha, kiṃ bhuñjathāti attho maṃsaṃ kuto khādathāti katarapāṇānaṃ",
  "atk-s0513a3:4655_2": "sarīrato maṃsaṃ khādatha. Bhuñjatha voti vokāro nipātamattaṃ, parapadena vāssa sambandho",
  "atk-s0513a3:4655_3": "“balañca vā vaṇṇo ca anapparūpā”ti.",
  "atk-s0513a3:4656": "Tato cakkavāko catutthaṃ gāthamāha –",
  "atk-s0513a3:4657": "72.",
  "atk-s0513a3:4658": "“Na aṇṇave santi phalāni dhaṅka, maṃsaṃ kuto khādituṃ cakkavāke;",
  "atk-s0513a3:4659": "Sevālabhakkhamha apāṇabhojanā, na ghāsahetūpi karoma pāpa”nti.",
  "atk-s0513a3:4660_0": "Tattha cakkavāketi cakkavākassa. Apāṇabhojanāti pāṇakarahitaudakabhojanā. Amhākañhi",
  "atk-s0513a3:4660_1": "sevālañceva udakañca bhojananti dasseti. Na ghāsahetūti tumhādisā viya mayaṃ ghāsahetu pāpaṃ na karomāti.",
  "atk-s0513a3:4661": "Tato kāko dve gāthā abhāsi –",
  "atk-s0513a3:4662": "73.",
  "atk-s0513a3:4663": "“Na me idaṃ ruccati cakkavāka, asmiṃ bhave bhojanasannikāso;",
  "atk-s0513a3:4664": "Ahosi pubbe tato me aññathā, icceva me vimati ettha jātā.",
  "atk-s0513a3:4665": "74.",
  "atk-s0513a3:4666": "“Ahampi maṃsāni phalāni bhuñje, annāni ca loṇiyateliyāni;",
  "atk-s0513a3:4667": "Rasaṃ manussesu labhāmi bhottuṃ, sūrova saṅgāmamukhaṃ vijetvā;",
  "atk-s0513a3:4668": "Na ca me tādiso vaṇṇo, cakkavāka yathā tavā”ti.",
  "atk-s0513a3:4669_0": "Tattha idanti idaṃ tumhākaṃ bhuñjanabhojanaṃ mayhaṃ na ruccati. Asmiṃ bhave bhojanasannikāsoti",
  "atk-s0513a3:4669_1": "imasmiṃ bhave bhojanasannikāso yaṃ imasmiṃ cakkavākabhave bhojanaṃ, tvaṃ tena sannikāso",
  "atk-s0513a3:4669_2": "taṃsadiso tadanurūpo ahosi, ativiya pasannasarīrosīti attho. Tato me aññathāti yaṃ",
  "atk-s0513a3:4669_3": "mayhaṃ pubbe tumhe disvāva ete ettha nānāvidhāni phalāni ceva macchamaṃsañca khādanti,",
  "atk-s0513a3:4669_4": "tena evaṃ sobhaggappattāti ahosi, idāni me tato aññathā hotīti attho. Icceva meti",
  "atk-s0513a3:4669_5": "eteneva me kāraṇena ettha tumhākaṃ sarīravaṇṇe vimati jātā “kathaṃ nu kho ete evarūpaṃ",
  "atk-s0513a3:4669_6": "lūkhabhojanaṃ bhuñjantā vaṇṇavanto jātā”ti. Ahampīti ahañhi, ayameva vā pāṭho. Bhuñjeti",
  "atk-s0513a3:4669_7": "bhuñjāmi. Annāni cāti bhojanāni ca. Loṇiyateliyānīti loṇatelayuttāni. Rasanti manussesu",
  "atk-s0513a3:4669_8": "paribhogaṃ paṇītarasaṃ. Vijetvāti yathā sūro vīrayodho saṅgāmamukhaṃ vijetvā vilumpitvā",
  "atk-s0513a3:4669_9": "paribhuñjati, tathā vilumpitvā paribhuñjāmīti attho. Yathā tavāti evaṃ paṇītaṃ bhojanaṃ",
  "atk-s0513a3:4669_10": "bhuñjantassapi mama tādiso vaṇṇo natthi, yādiso tava vaṇṇo, tena tava vacanaṃ na saddahāmīti dīpeti.",
  "atk-s0513a3:4670": "Athassa vaṇṇasampattiyā abhāvakāraṇaṃ attano ca bhāvakāraṇaṃ kathento cakkavāko sesagāthā abhāsi –",
  "atk-s0513a3:4671": "75.",
  "atk-s0513a3:4672": "“Asuddhabhakkhosi khaṇānupātī, kicchena te labbhati annapānaṃ;",
  "atk-s0513a3:4673": "Na tussasī rukkhaphalehi dhaṅka, maṃsāni vā yāni susānamajjhe.",
  "atk-s0513a3:4674": "76.",
  "atk-s0513a3:4675": "“Yo sāhasena adhigamma bhoge, paribhuñjati dhaṅka khaṇānupātī;",
  "atk-s0513a3:4676": "Tato upakkosati naṃ sabhāvo, upakkuṭṭho vaṇṇabalaṃ jahāti.",
  "atk-s0513a3:4677": "77.",
  "atk-s0513a3:4678": "“Appampi ce nibbutiṃ bhuñjatī yadi, asāhasena aparūpaghātī;",
  "atk-s0513a3:4679": "Balañca vaṇṇo ca tadassa hoti, na hi sabbo āhāramayena vaṇṇo”ti.",
  "atk-s0513a3:4680_0": "Tattha asuddhabhakkhosīti tvaṃ thenetvā vañcetvā bhakkhanato asuddhabhakkho asi.",
  "atk-s0513a3:4680_1": "Khaṇānupātīti pamādakkhaṇe anupatanasīlo. Kicchena teti tayā dukkhena annapānaṃ labbhati.",
  "atk-s0513a3:4680_2": "Maṃsāni vā yānīti yāni vā susānamajjhe maṃsāni, tehi na tussasi. Tatoti pacchā. Upakkosati",
  "atk-s0513a3:4680_3": "naṃ sabhāvoti attāva taṃ puggalaṃ garahi. Upakkuṭṭhoti attanāpi parehipi upakkuṭṭho",
  "atk-s0513a3:4680_4": "garahito vippaṭisāritāya vaṇṇañca balañca jahāsi. Nibbutiṃ bhuñjatī yadīti yadi pana",
  "atk-s0513a3:4680_5": "paraṃ aviheṭhetvā appakampi dhammaladdhaṃ nibbutibhojanaṃ bhuñjati. Tadassa hotīti",
  "atk-s0513a3:4680_6": "tadā assa paṇḍitassa sarīre balañca vaṇṇo ca hoti. Āhāramayenāti nānappakārena āhāreneva.",
  "atk-s0513a3:4680_7": "Idaṃ vuttaṃ hoti – bho kāka, vaṇṇo nāmesa catusamuṭṭhāno, so na āhāramatteneva hoti,",
  "atk-s0513a3:4680_8": "utucittakammehipi hotiyevāti.",
  "atk-s0513a3:4681": "Evaṃ cakkavāko anekapariyāyena kākaṃ garahi. Kāko harāyitvā “na mayhaṃ tava vaṇṇena attho, kā kā”ti vassanto palāyi.",
  "atk-s0513a3:4682_0": "Satthā imaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne",
  "atk-s0513a3:4682_1": "lolabhikkhu anāgāmiphale patiṭṭhahi. Tadā kāko lolabhikkhu ahosi, cakkavākī rāhulamātā,",
  "atk-s0513a3:4682_2": "cakkavāko pana ahameva ahosinti.",
  "atk-s0513a3:4683": "Cakkavākajātakavaṇṇanā aṭṭhamā.",
  "atk-s0513a3:4685": "[435] 9. Haliddirāgajātakavaṇṇanā",
  "atk-s0513a3:4686_0": "Sutitikkhanti idaṃ satthā jetavane viharanto thullakumārikāpalobhanaṃ ārabbha kathesi.",
  "atk-s0513a3:4686_1": "Vatthu terasakanipāte cūḷanāradajātake āvi bhavissati. Atītavatthumhi pana sā kumārikā",
  "atk-s0513a3:4686_2": "tassa tāpasakumārassa sīlaṃ bhinditvā attano vase ṭhitabhāvaṃ ñatvā “imaṃ vañcetvā",
  "atk-s0513a3:4686_3": "manussapathaṃ nessāmī”ti cintetvā “rūpādikāmaguṇavirahite araññe rakkhitasīlaṃ nāma",
  "atk-s0513a3:4686_4": "na mahapphalaṃ hoti, manussapathe rūpādīnaṃ paccupaṭṭhāne mahapphalaṃ hoti, ehi mayā",
  "atk-s0513a3:4686_5": "saddhiṃ tattha gantvā sīlaṃ rakkhāhi, kiṃ te araññenā”ti vatvā paṭhamaṃ gāthamāha –",
  "atk-s0513a3:4687": "78.",
  "atk-s0513a3:4688": "“Sutitikkhaṃ araññamhi, pantamhi sayanāsane;",
  "atk-s0513a3:4689": "Ye ca gāme titikkhanti, te uḷāratarā tayā”ti.",
  "atk-s0513a3:4690": "Tattha sutitikkhanti suṭṭhu adhivāsanaṃ. Titikkhantīti sītādīni adhivāsenti.",
  "atk-s0513a3:4691_0": "Taṃ sutvā tāpasakumāro “pitā me araññaṃ gato, tasmiṃ āgate taṃ āpucchitvā gamissāmī”ti",
  "atk-s0513a3:4691_1": "āha. Sā cintesi “pitā kirassa atthi, sace maṃ so passissati, kājakoṭiyā maṃ pothetvā",
  "atk-s0513a3:4691_2": "vināsaṃ pāpessati, mayā paṭhamameva gantabba”nti. Atha naṃ sā “tena hi ahaṃ maggasaññaṃ",
  "atk-s0513a3:4691_3": "kurumānā paṭhamataraṃ gamissāmi, tvaṃ pacchā āgacchāhī”ti vatvā agamāsi. So tassā",
  "atk-s0513a3:4691_4": "gatakāle neva dārūni āhari, na pānīyaṃ, na paribhojanīyaṃ upaṭṭhāpesi, kevalaṃ pajjhāyantova",
  "atk-s0513a3:4691_5": "nisīdi, pitu āgamanakāle paccuggamanaṃ nākāsi. Atha naṃ pitā “itthīnaṃ vasaṃ gato",
  "atk-s0513a3:4691_6": "eso”ti ñatvāpi “kasmā tāta, neva dārūni āhari, na pānīyaṃ, na paribhojanīyaṃ upaṭṭhāpesi,",
  "atk-s0513a3:4691_7": "pajjhāyantoyeva pana nisinnosī”ti āha. Atha naṃ tāpasakumāro “tāta, araññe kira rakkhitasīlaṃ",
  "atk-s0513a3:4691_8": "nāma na mahapphalaṃ hoti, manussapathe mahapphalaṃ, ahaṃ tattha gantvā sīlaṃ rakkhissāmi,",
  "atk-s0513a3:4691_9": "sahāyo me maṃ ‘āgaccheyyāsī’ti vatvā purato gato, ahaṃ teneva saddhiṃ gamissāmi,",
  "atk-s0513a3:4691_10": "tattha pana vasantena mayā kataro puriso sevitabbo”ti pucchanto dutiyaṃ gāthamāha –",
  "atk-s0513a3:4692": "79.",
  "atk-s0513a3:4693": "“Araññā gāmamāgamma, kiṃsīlaṃ kiṃvataṃ ahaṃ;",
  "atk-s0513a3:4694": "Purisaṃ tāta seveyyaṃ, taṃ me akkhāhi pucchito”ti.",
  "atk-s0513a3:4695": "Athassa pitā kathento sesagāthā abhāsi –",
  "atk-s0513a3:4696": "80.",
  "atk-s0513a3:4697": "“Yo te vissāsaye tāta, vissāsañca khameyya te;",
  "atk-s0513a3:4698": "Sussūsī ca titikkhī ca, taṃ bhajehi ito gato.",
  "atk-s0513a3:4699": "81.",
  "atk-s0513a3:4700": "“Yassa kāyena vācāya, manasā natthi dukkaṭaṃ;",
  "atk-s0513a3:4701": "Urasīva patiṭṭhāya, taṃ bhajehi ito gato.",
  "atk-s0513a3:4702": "82.",
  "atk-s0513a3:4703": "“Yo ca dhammena carati, carantopi na maññati;",
  "atk-s0513a3:4704": "Visuddhakāriṃ sappaññaṃ, taṃ bhajehi ito gato.",
  "atk-s0513a3:4705": "83.",
  "atk-s0513a3:4706": "“Haliddirāgaṃ kapicittaṃ, purisaṃ rāgavirāginaṃ;",
  "atk-s0513a3:4707": "Tādisaṃ tāta mā sevi, nimmanussampi ce siyā.",
  "atk-s0513a3:4708": "84.",
  "atk-s0513a3:4709": "“Āsīvisaṃva kupitaṃ, mīḷhalittaṃ mahāpathaṃ;",
  "atk-s0513a3:4710": "Ārakā parivajjehi, yānīva visamaṃ pathaṃ.",
  "atk-s0513a3:4711": "85.",
  "atk-s0513a3:4712": "“Anatthā tāta vaḍḍhanti, bālaṃ accupasevato;",
  "atk-s0513a3:4713": "Māssu bālena saṃgacchi, amitteneva sabbadā.",
  "atk-s0513a3:4714": "86.",
  "atk-s0513a3:4715": "“Taṃ tāhaṃ tāta yācāmi, karassu vacanaṃ mama;",
  "atk-s0513a3:4716": "Māssu bālena saṃgacchi, dukkho bālehi saṅgamo”ti.",
  "atk-s0513a3:4717_0": "Tattha yo te vissāsayeti yo tava vissāseyya. Khameyya teti yo ca tava attani tayā",
  "atk-s0513a3:4717_1": "kataṃ vissāsaṃ khameyya. Sussūsī ca titikkhī cāti tava vacanaṃ sussūsāya ceva vacanādhivāsanena",
  "atk-s0513a3:4717_2": "ca samannāgato bhaveyyāti attho. Urasīva patiṭṭhāyāti yathā mātu urasi putto patiṭṭhāti,",
  "atk-s0513a3:4717_3": "evaṃ patiṭṭhahitvā attano mātaraṃ viya maññamāno taṃ bhajeyyāsīti vadati. Yo ca dhammena",
  "atk-s0513a3:4717_4": "caratīti yo tividhena sucaritena dhammena iriyati. Na maññatīti tathā carantopi “ahaṃ",
  "atk-s0513a3:4717_5": "dhammaṃ carāmī”ti mānaṃ na karoti. Visuddhakārinti visuddhānaṃ dasakusalakammapathānaṃ kārakaṃ.",
  "atk-s0513a3:4718_0": "Rāgavirāginanti rāginañca virāginañca rajjitvā taṃkhaṇaññeva virajjanasabhāvaṃ. Nimmanussampi",
  "atk-s0513a3:4718_1": "ce siyāti sacepi sakalajambudīpatalaṃ nimmanussaṃ hoti, soyeva eko manusso tiṭṭhati,",
  "atk-s0513a3:4718_2": "tathāpi tādisaṃ mā sevi. Mahāpathanti gūthamakkhitaṃ maggaṃ viya. Yānīvāti yānena",
  "atk-s0513a3:4718_3": "gacchanto viya. Visamanti ninnaunnatakhāṇupāsāṇādivisamaṃ. Bālaṃ accupasevatoti bālaṃ",
  "atk-s0513a3:4718_4": "appaññaṃ atisevantassa. Sabbadāti tāta, bālena saha saṃvāso nāma amittasaṃvāso viya",
  "atk-s0513a3:4718_5": "sabbadā niccakālameva dukkho. Taṃ tāhanti tena kāraṇena taṃ ahaṃ.",
  "atk-s0513a3:4719_0": "So evaṃ pitarā ovadito “tāta, ahaṃ manussapathaṃ gantvā tumhādise paṇḍite na labhissāmi,",
  "atk-s0513a3:4719_1": "tattha gantuṃ bhāyāmi, idheva tumhākaṃ santike vasissāmī”ti āha. Athassa bhiyyopi",
  "atk-s0513a3:4719_2": "ovādaṃ datvā kasiṇaparikammaṃ ācikkhi. So na cirasseva abhiññāsamāpattiyo nibbattetvā",
  "atk-s0513a3:4719_3": "saddhiṃ pitarā brahmalokaparāyaṇo ahosi.",
  "atk-s0513a3:4720": "Satthā imaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne ukkaṇṭhitabhikkhu sotāpattiphale patiṭṭhahi.",
  "atk-s0513a3:4721": "Tadā tāpasakumāro ukkaṇṭhitabhikkhu ahosi, kumārikā thullakumārikāva, pitā tāpaso pana ahameva ahosinti.",
  "atk-s0513a3:4722": "Haliddirāgajātakavaṇṇanā navamā.",
  "atk-s0513a3:4724": "[436] 10. Samuggajātakavaṇṇanā",
  "atk-s0513a3:4725_0": "Kuto nu āgacchathāti idaṃ satthā jetavane viharanto ukkaṇṭhitabhikkhuṃ ārabbha kathesi.",
  "atk-s0513a3:4725_1": "Tañhi satthā “saccaṃ kira tvaṃ bhikkhu ukkaṇṭhitosī”ti pucchitvā “saccaṃ, bhante”ti",
  "atk-s0513a3:4725_2": "vutte “kasmā bhikkhu mātugāmaṃ patthesi, mātugāmo nāmesa asabbho akataññū, pubbe",
  "atk-s0513a3:4725_3": "dānavarakkhasā gilitvā kucchinā pariharantāpi mātugāmaṃ rakkhituṃ ekapurisanissitaṃ",
  "atk-s0513a3:4725_4": "kātuṃ nāsakkhiṃsu, tvaṃ kathaṃ sakkhissasī”ti vatvā atītaṃ āhari.",
  "atk-s0513a3:4726_0": "Atīte bārāṇasiyaṃ brahmadatte rajjaṃ kārente bodhisatto kāme pahāya himavantaṃ pavisitvā",
  "atk-s0513a3:4726_1": "isipabbajjaṃ pabbajitvā abhiññā ca samāpattiyo ca nibbattetvā phalāphalena yāpento",
  "atk-s0513a3:4726_2": "vihāsi. Tassa paṇṇasālāya avidūre eko dānavarakkhaso vasati. So antarantarā mahāsattaṃ",
  "atk-s0513a3:4726_3": "upasaṅkamitvā dhammaṃ suṇāti, aṭaviyaṃ pana manussānaṃ sañcaraṇamagge ṭhatvā āgatāgate",
  "atk-s0513a3:4726_4": "manusse gahetvā khādati. Tasmiṃ kāle ekā kāsiraṭṭhe kuladhītā uttamarūpadharā aññatarasmiṃ",
  "atk-s0513a3:4726_5": "paccantagāme nivutthā hoti. Tassā ekadivasaṃ mātāpitūnaṃ dassanatthāya gantvā paccāgamanakāle",
  "atk-s0513a3:4726_6": "parivāramanusse disvā so dānavo bheravarūpena pakkhandi. Manussā bhītā gahitagahitāvudhāni",
  "atk-s0513a3:4726_7": "chaḍḍetvā palāyiṃsu. Dānavo yāne nisinnaṃ abhirūpaṃ mātugāmaṃ disvā paṭibaddhacitto",
  "atk-s0513a3:4726_8": "hutvā taṃ attano guhaṃ netvā bhariyaṃ akāsi. Tato paṭṭhāya sappitelataṇḍulamacchamaṃsādīni",
  "atk-s0513a3:4726_9": "ceva madhuraphalāphalāni ca āharitvā taṃ posesi, vatthālaṅkārehi ca naṃ alaṅkaritvā",
  "atk-s0513a3:4726_10": "rakkhaṇatthāya ekasmiṃ karaṇḍake pakkhipitvā karaṇḍakaṃ gilitvā kucchinā pariharati.",
  "atk-s0513a3:4726_11": "So ekadivasaṃ nhāyitukāmatāya ekaṃ saraṃ gantvā karaṇḍakaṃ uggilitvā taṃ tato nīharitvā",
  "atk-s0513a3:4726_12": "nhāpetvā vilimpetvā alaṅkāretvā “thokaṃ tava sarīraṃ utuṃ gaṇhāpehī”ti taṃ karaṇḍakasamīpe",
  "atk-s0513a3:4726_13": "ṭhapetvā sayaṃ nhānatitthaṃ otaritvā taṃ anāsaṅkamāno thokaṃ dūraṃ gantvā nhāyi.",
  "atk-s0513a3:4727_0": "Tasmiṃ samaye vāyussaputto nāma vijjādharo sannaddhakhaggo ākāsena gacchati. Sā taṃ",
  "atk-s0513a3:4727_1": "disvā “ehī”ti hatthamuddaṃ akāsi, vijjādharo khippaṃ otari. Atha naṃ sā karaṇḍake",
  "atk-s0513a3:4727_2": "pakkhipitvā dānavassa āgamanaṃ olokentī karaṇḍakūpari nisīditvā taṃ āgacchantaṃ disvā",
  "atk-s0513a3:4727_3": "tassa attānaṃ dassetvā tasmiṃ karaṇḍakasamīpaṃ asampatteyeva karaṇḍakaṃ vivaritvā",
  "atk-s0513a3:4727_4": "anto pavisitvā vijjādharassa upari nipajjitvā attano sāṭakaṃ pārupi. Dānavo āgantvā",
  "atk-s0513a3:4727_5": "karaṇḍakaṃ asodhetvā “mātugāmoyeva me”ti saññāya karaṇḍakaṃ gilitvā attano guhaṃ",
  "atk-s0513a3:4727_6": "gacchanto antarāmagge cintesi “tāpaso me ciraṃ diṭṭho, ajja tāva naṃ gantvā vandissāmī”ti.",
  "atk-s0513a3:4727_7": "So tassa santikaṃ agamāsi. Tāpasopi naṃ dūratova āgacchantaṃ disvā dvinnaṃ janānaṃ",
  "atk-s0513a3:4727_8": "kucchigatabhāvaṃ ñatvā sallapanto paṭhamaṃ gāthamāha –",
  "atk-s0513a3:4728": "87.",
  "atk-s0513a3:4729": "“Kuto nu āgacchatha bho tayo janā, svāgatā etha nisīdathāsane;",
  "atk-s0513a3:4730": "Kaccittha, bhonto kusalaṃ anāmayaṃ, cirassamabbhāgamanañhi vo idhā”ti.",
  "atk-s0513a3:4731_0": "Tattha bhoti ālapanaṃ. Kaccitthāti kacci hotha bhavatha vijjatha. Bhontoti puna ālapanto",
  "atk-s0513a3:4731_1": "āha. Kusalaṃ anāmayanti kacci tumhākaṃ kusalaṃ ārogyaṃ. Cirassamabbhāgamanañhi vo",
  "atk-s0513a3:4731_2": "idhāti ajja tumhākaṃ idha abbhāgamanañca ciraṃ jātaṃ.",
  "atk-s0513a3:4732_0": "Taṃ sutvā dānavo “ahaṃ imassa tāpasassa santikaṃ ekakova āgato, ayañca tāpaso ‘tayo",
  "atk-s0513a3:4732_1": "janā’ti vadati, kiṃ nāmesa katheti, kiṃ nu kho sabhāvaṃ ñatvā katheti, udāhu ummattako",
  "atk-s0513a3:4732_2": "hutvā vilapatī”ti cintetvā tāpasaṃ upasaṅkamitvā vanditvā ekamantaṃ nisīditvā tena",
  "atk-s0513a3:4732_3": "saddhiṃ sallapanto dutiyaṃ gāthamāha –",
  "atk-s0513a3:4733": "88.",
  "atk-s0513a3:4734": "“Ahameva eko idha majja patto, na cāpi me dutiyo koci vijjati;",
  "atk-s0513a3:4735": "Kimeva sandhāya te bhāsitaṃ ise, kuto nu āgacchatha bho tayo janā”ti.",
  "atk-s0513a3:4736": "Tattha idha majjāti idha ajja. Kimeva sandhāya te bhāsitaṃ iseti bhante, isi kiṃ nāmetaṃ sandhāya tayā bhāsitaṃ, pākaṭaṃ tāva me katvā kathehīti.",
  "atk-s0513a3:4737": "Tāpaso “ekaṃsenevāvuso sotukāmosī”ti pucchitvā “āma, bhante”ti vutte “tena hi suṇāhī”ti vatvā tatiyaṃ gāthamāha –",
  "atk-s0513a3:4738": "89.",
  "atk-s0513a3:4739": "“Tuvañca eko bhariyā ca te piyā, samuggapakkhittanikiṇṇamantare;",
  "atk-s0513a3:4740": "Sā rakkhitā kucchigatāva te sadā, vāyussaputtena sahā tahiṃ ratā”ti.",
  "atk-s0513a3:4741_0": "Tattha tuvañca ekoti paṭhamaṃ tāva tvaṃ eko jano. Pakkhittanikiṇṇamantareti pakkhittānikiṇṇaantare",
  "atk-s0513a3:4741_1": "taṃ tattha bhariyaṃ rakkhitukāmena sadā tayā samugge pakkhittā saddhiṃ samuggena",
  "atk-s0513a3:4741_2": "nikiṇṇā antare, antokucchiyaṃ ṭhapitāti attho. Vāyussaputtena sahāti evaṃnāmakena",
  "atk-s0513a3:4741_3": "vijjādharena saddhiṃ. Tahiṃ ratāti tattha tava antokucchiyaññeva kilesaratiyā ratā.",
  "atk-s0513a3:4741_4": "So dāni tvaṃ mātugāmaṃ “ekaṃ purisanissitaṃ karissāmī”ti kucchināpi pariharanto tassā",
  "atk-s0513a3:4741_5": "jāraṃ ukkhipitvā carasīti.",
  "atk-s0513a3:4742_0": "Taṃ sutvā dānavo “vijjādharā nāma bahumāyā honti, sacassa khaggo hatthagato bhavissati,",
  "atk-s0513a3:4742_1": "kucchiṃ me phāletvāpi palāyissatī”ti bhītatasito hutvā khippaṃ karaṇḍakaṃ uggilitvā",
  "atk-s0513a3:4742_2": "purato ṭhapesi. Satthā abhisambuddho hutvā taṃ pavattiṃ pakāsento catutthaṃ gāthamāha –",
  "atk-s0513a3:4743": "90.",
  "atk-s0513a3:4744": "“Saṃviggarūpo isinā viyākato, so dānavo tattha samuggamuggili;",
  "atk-s0513a3:4745": "Addakkhi bhariyaṃ sucimāladhāriniṃ, vāyussaputtena sahā tahiṃ rata”nti.",
  "atk-s0513a3:4746": "Tattha addakkhīti so karaṇḍakaṃ vivaritvā addasa.",
  "atk-s0513a3:4747": "Karaṇḍake pana vivaṭamatteyeva vijjādharo vijjaṃ jappitvā khaggaṃ gahetvā ākāsaṃ pakkhandi. Taṃ disvā dānavo mahāsattassa tussitvā thutipubbaṅgamā sesagāthā abhāsi –",
  "atk-s0513a3:4748": "91.",
  "atk-s0513a3:4749": "“Sudiṭṭharūpamuggatapānuvattinā, hīnā narā ye pamadāvasaṃ gatā;",
  "atk-s0513a3:4750": "Yathā have pāṇarivettha rakkhitā, duṭṭhā mayī aññamabhippamodayi.",
  "atk-s0513a3:4751": "92.",
  "atk-s0513a3:4752": "“Divā ca ratto ca mayā upaṭṭhitā, tapassinā jotirivā vane vasaṃ;",
  "atk-s0513a3:4753": "Sā dhammamukkamma adhammamācari, akiriyarūpo pamadāhi santhavo.",
  "atk-s0513a3:4754": "93.",
  "atk-s0513a3:4755": "“Sarīramajjhamhi ṭhitāti maññahaṃ, mayhaṃ ayanti asatiṃ asaññataṃ;",
  "atk-s0513a3:4756": "Sā dhammamukkamma adhammamācari, akiriyarūpo pamadāhi santhavo.",
  "atk-s0513a3:4757": "94.",
  "atk-s0513a3:4758": "“Surakkhitaṃ meti kathaṃ nu vissase, anekacittāsu na hatthi rakkhaṇā;",
  "atk-s0513a3:4759": "Etā hi pātālapapātasannibhā, etthappamatto byasanaṃ nigacchati.",
  "atk-s0513a3:4760": "95.",
  "atk-s0513a3:4761": "“Tasmā hi te sukhino vītasokā, ye mātugāmehi caranti nissaṭā;",
  "atk-s0513a3:4762": "Etaṃ sivaṃ uttamamābhipatthayaṃ, na mātugāmehi kareyya santhava”nti.",
  "atk-s0513a3:4763_0": "Tattha sudiṭṭharūpamuggatapānuvattināti bhante, isi uggatapānuvattinā tayā sudiṭṭharūpaṃ",
  "atk-s0513a3:4763_1": "idaṃ kāraṇaṃ. Hīnāti nīcā. Yathā have pāṇarivettha rakkhitāti ayaṃ mayā attano pāṇā",
  "atk-s0513a3:4763_2": "viya ettha antokucchiyaṃ pariharantena rakkhitā. Duṭṭhā mayīti idāni mayi mittadubbhikammaṃ",
  "atk-s0513a3:4763_3": "katvā duṭṭhā aññaṃ purisaṃ abhippamodati. Jotirivā vane vasanti vane vasantena tapassinā",
  "atk-s0513a3:4763_4": "aggi viya mayā upaṭṭhitā paricaritā. Sā dhammamukkammāti sā esā dhammaṃ okkamitvā",
  "atk-s0513a3:4763_5": "atikkamitvā. Akiriyarūpoti akattabbarūpo. Sarīramajjhamhi ṭhitāti maññahaṃ, mayhaṃ",
  "atk-s0513a3:4763_6": "ayanti asatiṃ asaññatanti imaṃ asatiṃ asappurisadhammasamannāgataṃ asaññataṃ dussīlaṃ",
  "atk-s0513a3:4763_7": "“mayhaṃ sarīramajjhamhi ṭhitā”ti ca “mayhaṃ aya”nti ca maññāmi.",
  "atk-s0513a3:4764_0": "Surakkhitaṃ meti kathaṃ nu vissaseti ayaṃ mayā surakkhitāti kathaṃ paṇḍito vissāseyya,",
  "atk-s0513a3:4764_1": "yatra hi nāma mādisopi antokucchiyaṃ rakkhanto rakkhituṃ nāsakkhi. Pātālapapātasannibhāti",
  "atk-s0513a3:4764_2": "lokassādena duppūraṇīyattā mahāsamudde pātālasaṅkhātena papātena sadisā. Etthappamattoti",
  "atk-s0513a3:4764_3": "etāsu evarūpāsu nigguṇāsu pamatto puriso mahābyasanaṃ pāpuṇāti. Tasmā hīti yasmā",
  "atk-s0513a3:4764_4": "mātugāmavasaṃ gatā mahāvināsaṃ pāpuṇanti, tasmā ye mātugāmehi nissaṭā hutvā caranti,",
  "atk-s0513a3:4764_5": "te sukhino. Etaṃ sivanti yadetaṃ mātugāmato nissaṭānaṃ visaṃsaṭṭhānaṃ caraṇaṃ, etaṃ",
  "atk-s0513a3:4764_6": "jhānasukhameva sivaṃ khemaṃ uttamaṃ abhipatthetabbaṃ, etaṃ patthayamāno mātugāmehi",
  "atk-s0513a3:4764_7": "saddhiṃ santhavaṃ na kareyyāti.",
  "atk-s0513a3:4765_0": "Evañca pana vatvā dānavo mahāsattassa pādesu nipatitvā “bhante, tumhe nissāya mayā",
  "atk-s0513a3:4765_1": "jīvitaṃ laddhaṃ, ahaṃ imāya pāpadhammāya vijjādharena mārāpito”ti mahāsattaṃ abhitthavi.",
  "atk-s0513a3:4765_2": "Sopissa dhammaṃ desetvā “imissā mā kiñci pāpaṃ akāsi, sīlāni gaṇhāhī”ti taṃ pañcasu",
  "atk-s0513a3:4765_3": "sīlesu patiṭṭhāpesi. Dānavo “ahaṃ kucchinā pariharantopi taṃ rakkhituṃ na sakkomi,",
  "atk-s0513a3:4765_4": "añño ko rakkhissatī”ti taṃ uyyojetvā attano araññameva agamāsi.",
  "atk-s0513a3:4766": "Satthā imaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne ukkaṇṭhitabhikkhu sotāpattiphale patiṭṭhahi. Tadā dibbacakkhukatāpaso ahameva ahosinti.",
  "atk-s0513a3:4767": "Samuggajātakavaṇṇanā dasamā.",
  "atk-s0513a3:4769": "[437] 11. Pūtimaṃsajātakavaṇṇanā",
  "atk-s0513a3:4770_0": "Na kho me ruccatīti idaṃ satthā jetavane viharanto indriyaasaṃvaraṃ ārabbha kathesi.",
  "atk-s0513a3:4770_1": "Ekasmiñhi samaye bahū bhikkhū indriyesu aguttadvārā ahesuṃ. Satthā “ime bhikkhū ovadituṃ",
  "atk-s0513a3:4770_2": "vaṭṭatī”ti ānandattherassa vatvā aniyamavasena bhikkhusaṅghaṃ sannipātāpetvā alaṅkatapallaṅkavaramajjhagato",
  "atk-s0513a3:4770_3": "bhikkhū āmantetvā “na, bhikkhave, bhikkhunā nāma rūpādīsu subhanimittavasena nimittaṃ",
  "atk-s0513a3:4770_4": "gahetuṃ vaṭṭati, sace hi tasmiṃ samaye kālaṃ karoti, nirayādīsu nibbattati, tasmā",
  "atk-s0513a3:4770_5": "rūpādīsu subhanimittaṃ mā gaṇhatha. Bhikkhunā nāma rūpādigocarena na bhavitabbaṃ,",
  "atk-s0513a3:4770_6": "rūpādigocarā hi diṭṭheva dhamme mahāvināsaṃ pāpuṇanti, tasmā varaṃ, bhikkhave, tattāya",
  "atk-s0513a3:4770_7": "ayosalākāya ādittāya sampajjalitāya sajotibhūtāya cakkhundriyaṃ sampalimaṭṭha”nti",
  "atk-s0513a3:4770_8": "vitthāretvā “tumhākaṃ rūpaṃ olokanakālopi atthi anolokanakālopi. Olokanakāle subhavasena",
  "atk-s0513a3:4770_9": "anoloketvā asubhavaseneva olokeyyātha, evaṃ attano gocarā na parihāyissatha. Ko pana",
  "atk-s0513a3:4770_10": "tumhākaṃ gocaroti? Cattāro satipaṭṭhānā, cattāro sammappadhānā, cattāro iddhipādā,",
  "atk-s0513a3:4770_11": "ariyo aṭṭhaṅgiko maggo, nava lokuttaradhammā. Etasmiñhi vo gocare carantānaṃ na lacchati",
  "atk-s0513a3:4770_12": "māro otāraṃ, sace pana kilesavasikā hutvā subhanimittavasena olokessatha, pūtimaṃsasiṅgālo",
  "atk-s0513a3:4770_13": "viya attano gocarā parihāyissathā”ti vatvā atītaṃ āhari.",
  "atk-s0513a3:4771_0": "Atīte bārāṇasiyaṃ brahmadatte rajjaṃ kārente himavantapadese araññāyatane pabbataguhāyaṃ",
  "atk-s0513a3:4771_1": "anekasatā eḷakā vasanti. Tesaṃ vasanaṭṭhānato avidūre ekissā guhāya pūtimaṃso nāma",
  "atk-s0513a3:4771_2": "siṅgālo veṇiyā nāma bhariyāya saddhiṃ vasati. So ekadivasaṃ bhariyāya saddhiṃ vicaranto",
  "atk-s0513a3:4771_3": "te eḷake disvā “ekena upāyena imesaṃ maṃsaṃ khādituṃ vaṭṭatī”ti cintetvā upāyena",
  "atk-s0513a3:4771_4": "ekekaṃ eḷakaṃ māresi. Te ubhopi eḷakamaṃsaṃ khādantā thāmasampannā thūlasarīrā ahesuṃ.",
  "atk-s0513a3:4771_5": "Anupubbena eḷakā parikkhayaṃ agamaṃsu. Tesaṃ antare meṇḍamātā nāma ekā eḷikā byattā",
  "atk-s0513a3:4771_6": "ahosi upāyakusalā. Siṅgālo taṃ māretuṃ asakkonto ekadivasaṃ bhariyāya saddhiṃ sammantento",
  "atk-s0513a3:4771_7": "“bhadde, eḷakā khīṇā, imaṃ eḷikaṃ ekena upāyena khādituṃ vaṭṭati, ayaṃ panettha upāyo,",
  "atk-s0513a3:4771_8": "tvaṃ ekikāva gantvā etāya saddhiṃ sakhī hohi, atha te tāya saddhiṃ vissāse uppanne",
  "atk-s0513a3:4771_9": "ahaṃ matālayaṃ karitvā nipajjissāmi, tvaṃ etaṃ upasaṅkamitvā ‘eḷike sāmiko me mato,",
  "atk-s0513a3:4771_10": "ahañca anāthā, ṭhapetvā taṃ añño me ñātako natthi, ehi roditvā kanditvā tassa sarīrakiccaṃ",
  "atk-s0513a3:4771_11": "karissāmā’ti vatvā taṃ gahetvā āgaccheyyāsi, atha naṃ ahaṃ uppatitvā gīvāya ḍaṃsitvā māressāmī”ti āha.",
  "atk-s0513a3:4772_0": "Sā “sādhū”ti sampaṭicchitvā tāya saddhiṃ sakhibhāvaṃ katvā vissāse uppanne eḷikaṃ",
  "atk-s0513a3:4772_1": "tathā avoca. Eḷikā “āḷi siṅgāli tava sāmikena sabbe mama ñātakā khāditā, bhāyāmi",
  "atk-s0513a3:4772_2": "na sakkomi gantu”nti āha. “Āḷi, mā bhāyi, matako kiṃ karissatī”ti? “Kharamanto te",
  "atk-s0513a3:4772_3": "sāmiko, bhāyāmevāha”nti sā evaṃ vatvāpi tāya punappunaṃ yāciyamānā “addhā mato bhavissatī”ti",
  "atk-s0513a3:4772_4": "sampaṭicchitvā tāya saddhiṃ pāyāsi. Gacchantī pana “ko jānāti, kiṃ bhavissatī”ti",
  "atk-s0513a3:4772_5": "tasmiṃ āsaṅkāya siṅgāliṃ purato katvā siṅgālaṃ pariggaṇhantīyeva gacchati. Siṅgālo",
  "atk-s0513a3:4772_6": "tāsaṃ padasaddaṃ sutvā “āgatā nu kho eḷikā”ti sīsaṃ ukkhipitvā akkhīni parivattetvā",
  "atk-s0513a3:4772_7": "olokesi. Eḷikā taṃ tathā karontaṃ disvā “ayaṃ pāpadhammo maṃ vañcetvā māretukāmo",
  "atk-s0513a3:4772_8": "matālayaṃ dassetvā nipanno”ti nivattitvā palāyantī siṅgāliyā “kasmā palāyasī”ti vutte",
  "atk-s0513a3:4772_9": "taṃ kāraṇaṃ kathentī paṭhamaṃ gāthamāha –",
  "atk-s0513a3:4773": "96.",
  "atk-s0513a3:4774": "“Na kho me ruccati āḷi, pūtimaṃsassa pekkhanā;",
  "atk-s0513a3:4775": "Etādisā sakhārasmā, ārakā parivajjaye”ti.",
  "atk-s0513a3:4776": "Tattha āḷīti ālapanaṃ, sakhi sahāyiketi attho. Etādisā sakhārasmāti evarūpā sahāyakā apakkamitvā taṃ sahāyakaṃ ārakā parivajjeyyāti attho.",
  "atk-s0513a3:4777_0": "Evañca pana vatvā sā nivattitvā attano vasanaṭṭhānameva gatā. Siṅgālī taṃ nivattetuṃ",
  "atk-s0513a3:4777_1": "asakkontī tassā kujjhitvā attano sāmikasseva santikaṃ gantvā pajjhāyamānā nisīdi.",
  "atk-s0513a3:4777_2": "Atha naṃ siṅgālo garahanto dutiyaṃ gāthamāha –",
  "atk-s0513a3:4778": "97.",
  "atk-s0513a3:4779": "“Ummattikā ayaṃ veṇī, vaṇṇeti patino sakhiṃ;",
  "atk-s0513a3:4780": "Pajjhāyi paṭigacchantiṃ, āgataṃ meṇḍamātara”nti.",
  "atk-s0513a3:4781_0": "Tattha veṇīti tassā nāmaṃ. Vaṇṇeti patino sakhinti paṭhamameva attano sakhiṃ eḷikaṃ",
  "atk-s0513a3:4781_1": "“mayi sinehā vissāsikā āgamissati no santikaṃ, matālayaṃ karohī”ti patino santike",
  "atk-s0513a3:4781_2": "vaṇṇeti. Atha naṃ sā idāni āgataṃ mama santikaṃ anāgantvāva paṭigacchantiṃ meṇḍamātaraṃ",
  "atk-s0513a3:4781_3": "pajjhāyati anusocatīti.",
  "atk-s0513a3:4782": "Taṃ sutvā siṅgālī tatiyaṃ gāthamāha –",
  "atk-s0513a3:4783": "98.",
  "atk-s0513a3:4784": "“Tvaṃ khosi samma ummatto, dummedho avicakkhaṇo;",
  "atk-s0513a3:4785": "Yo tvaṃ matālayaṃ katvā, akālena vipekkhasī”ti.",
  "atk-s0513a3:4786": "Tattha avicakkhaṇoti vicāraṇapaññārahito. Akālena vipekkhasīti eḷikāya attano santikaṃ anāgatāyeva olokesīti attho.",
  "atk-s0513a3:4787": "99.",
  "atk-s0513a3:4788": "“Na akāle vipekkhayya, kāle pekkheyya paṇḍito;",
  "atk-s0513a3:4789": "Pūtimaṃsova pajjhāyi, yo akāle vipekkhatī”ti. – ayaṃ abhisambuddhagāthā;",
  "atk-s0513a3:4790_0": "Tattha akāleti kāmaguṇe ārabbha subhavasena cittuppādakāle. Ayañhi bhikkhuno rūpaṃ",
  "atk-s0513a3:4790_1": "oloketuṃ akālo nāma. Kāleti asubhavasena anussativasena kasiṇavasena vā rūpaggahaṇakāle.",
  "atk-s0513a3:4790_2": "Ayañhi bhikkhuno rūpaṃ oloketuṃ kālo nāma. Tattha akāle sārattakāle rūpaṃ olokentā",
  "atk-s0513a3:4790_3": "mahāvināsaṃ pāpuṇantīti haritacajātakalomasakassapajātakādīhi dīpetabbaṃ. Kāle asubhavasena",
  "atk-s0513a3:4790_4": "olokentā arahatte patiṭṭhahantīti asubhakammikatissattheravatthunā kathetabbaṃ. Pūtimaṃsova",
  "atk-s0513a3:4790_5": "pajjhāyīti bhikkhave, yathā pūtimaṃsasiṅgālo akāle eḷikaṃ oloketvā attano gocarā",
  "atk-s0513a3:4790_6": "parihīno pajjhāyati, evaṃ bhikkhu akāle subhavasena rūpaṃ oloketvā satipaṭṭhānādigocarā",
  "atk-s0513a3:4790_7": "parihīno diṭṭhadhamme samparāyepi socati pajjhāyati kilamatīti.",
  "atk-s0513a3:4791_0": "Veṇīpi kho siṅgālī pūtimaṃsaṃ assāsetvā “sāmi, mā cintesi, ahaṃ taṃ punapi upāyena",
  "atk-s0513a3:4791_1": "ānessāmi, tvaṃ āgatakāle appamatto gaṇheyyāsī”ti vatvā tassā santikaṃ gantvā “āḷi,",
  "atk-s0513a3:4791_2": "tava āgatakāleyeva no attho jāto, tava āgatakālasmiṃyeva hi me sāmiko satiṃ paṭilabhi,",
  "atk-s0513a3:4791_3": "idāni jīvati, ehi tena saddhiṃ paṭisanthāraṃ karohī”ti vatvā pañcamaṃ gāthamāha –",
  "atk-s0513a3:4792": "100.",
  "atk-s0513a3:4793": "“Piyaṃ kho āḷi me hotu, puṇṇapattaṃ dadāhi me;",
  "atk-s0513a3:4794": "Pati sañjīvito mayhaṃ, eyyāsi piyapucchikā”ti.",
  "atk-s0513a3:4795": "Tattha puṇṇapattaṃ dadāhi meti piyakkhānaṃ akkhāyikā mayhaṃ tuṭṭhidānaṃ dehi. Pati sañjīvito mayhanti mama sāmiko sañjīvito uṭṭhito arogoti attho. Eyyāsīti mayā saddhiṃ āgaccha.",
  "atk-s0513a3:4796": "Eḷikā “ayaṃ pāpadhammā maṃ vañcetukāmā, ayuttaṃ kho pana paṭipakkhakaraṇaṃ, upāyeneva naṃ vañcessāmī”ti cintetvā chaṭṭhaṃ gāthamāha –",
  "atk-s0513a3:4797": "101.",
  "atk-s0513a3:4798": "“Piyaṃ kho āḷi te hotu, puṇṇapattaṃ dadāmi te;",
  "atk-s0513a3:4799": "Mahatā parivārena, essaṃ kayirāhi bhojana”nti.",
  "atk-s0513a3:4800": "Tattha essanti āgamissāmi. Āgacchamānā ca attano ārakkhaṃ katvā mahantena parivārena āgamissāmīti.",
  "atk-s0513a3:4801": "Atha naṃ siṅgālī parivāraṃ pucchantī sattamaṃ gāthamāha –",
  "atk-s0513a3:4802": "102.",
  "atk-s0513a3:4803": "“Kīdiso tuyhaṃ parivāro, yesaṃ kāhāmi bhojanaṃ;",
  "atk-s0513a3:4804": "Kiṃ nāmakā ca te sabbe, te me akkhāhi pucchitā”ti.",
  "atk-s0513a3:4805": "Sā ācikkhantī aṭṭhamaṃ gāthamāha –",
  "atk-s0513a3:4806": "103.",
  "atk-s0513a3:4807": "“Māliyo caturakkho ca, piṅgiyo atha jambuko;",
  "atk-s0513a3:4808": "Ediso mayhaṃ parivāro, tesaṃ kayirāhi bhojana”nti.",
  "atk-s0513a3:4809_0": "Tattha te meti te parivāre mayhaṃ ācikkhi. Māliyotiādīni catunnaṃ sunakhānaṃ nāmāni.",
  "atk-s0513a3:4809_1": "“Tattha ekekassa pañca pañca sunakhasatāni parivārenti, evaṃ dvīhi sunakhasahassehi",
  "atk-s0513a3:4809_2": "parivāritā āgamissāmī”ti vatvā “sace te bhojanaṃ na labhissanti, tumhe dvepi jane",
  "atk-s0513a3:4809_3": "māretvā khādissantī”ti āha.",
  "atk-s0513a3:4810": "Taṃ sutvā siṅgālī bhītā “alaṃ imissā tattha gamanena, upāyenassā anāgamanameva karissāmī”ti cintetvā navamaṃ gāthamāha –",
  "atk-s0513a3:4811": "104.",
  "atk-s0513a3:4812": "“Nikkhantāya agārasmā, bhaṇḍakampi vinassati;",
  "atk-s0513a3:4813": "Ārogyaṃ āḷino vajjaṃ, idheva vasa māgamā”ti.",
  "atk-s0513a3:4814_0": "Tassattho – āḷi, tava gehe bahubhaṇḍakaṃ atthi, taṃ te nikkhantāya agārasmā anārakkhaṃ",
  "atk-s0513a3:4814_1": "bhaṇḍakaṃ vinassati, ahameva te āḷino sahāyakassa ārogyaṃ vajjaṃ vadissāmi, tvaṃ",
  "atk-s0513a3:4814_2": "idheva vasa māgamāti.",
  "atk-s0513a3:4815": "Evañca pana vatvā maraṇabhayabhītā vegena sāmikassa santikaṃ gantvā taṃ gahetvā palāyi. Te puna taṃ ṭhānaṃ āgantuṃ nāsakkhiṃsu.",
  "atk-s0513a3:4816": "Satthā imaṃ dhammadesanaṃ āharitvā jātakaṃ samodhānesi “tadā ahaṃ tasmiṃ ṭhāne vanajeṭṭhakarukkhe nibbattadevatā ahosi”nti.",
  "atk-s0513a3:4817": "Pūtimaṃsajātakavaṇṇanā ekādasamā.",
  "atk-s0513a3:4819": "[438] 12. Daddarajātakavaṇṇanā",
  "atk-s0513a3:4820_0": "Yo te puttaketi idaṃ satthā gijjhakūṭe viharanto devadattassa vadhāya parisakkanaṃ",
  "atk-s0513a3:4820_1": "ārabbha kathesi. Tasmiñhi samaye dhammasabhāyaṃ kathaṃ samuṭṭhāpesuṃ “aho āvuso devadatto",
  "atk-s0513a3:4820_2": "nillajjo anariyo evaṃ uttamaguṇadharassa sammāsambuddhassa ajātasattunā saddhiṃ ekato",
  "atk-s0513a3:4820_3": "hutvā dhanuggahapayojanasilāpavijjhananāḷāgirivissajjanehi vadhāya upāyaṃ karotī”ti.",
  "atk-s0513a3:4820_4": "Satthā āgantvā “kāya nuttha, bhikkhave, etarahi kathāya sannisinnā”ti pucchitvā “imāya",
  "atk-s0513a3:4820_5": "nāmā”ti vutte “na, bhikkhave, idāneva, pubbepi devadatto mayhaṃ vadhāya parisakki,",
  "atk-s0513a3:4820_6": "idāni pana me tāsamattampi kātuṃ nāsakkhī”ti vatvā atītaṃ āhari.",
  "atk-s0513a3:4821_0": "Atīte bārāṇasiyaṃ brahmadatte rajjaṃ kārente eko disāpāmokkho ācariyo pañcasatānaṃ",
  "atk-s0513a3:4821_1": "māṇavakānaṃ sippaṃ vācento ekadivasaṃ cintesi “mayhaṃ idha vasantassa palibodho hoti,",
  "atk-s0513a3:4821_2": "māṇavakānampi sippaṃ na niṭṭhāti, himavantapadese araññāyatanaṃ pavisitvā tattha",
  "atk-s0513a3:4821_3": "vasanto vācessāmī”ti. So māṇavakānaṃ kathetvā tilataṇḍulatelavatthādīni gāhāpetvā",
  "atk-s0513a3:4821_4": "araññaṃ pavisitvā maggato avidūre ṭhāne paṇṇasālaṃ kāretvā nivāsaṃ kappesi, māṇavāpi",
  "atk-s0513a3:4821_5": "attano paṇṇasālaṃ kariṃsu. Māṇavakānaṃ ñātakā telataṇḍulādīni pesenti. Raṭṭhavāsinopi",
  "atk-s0513a3:4821_6": "“disāpāmokkho ācariyo kira araññe asukaṭṭhāne nāma vasanto sippaṃ uggaṇhāpetī”ti",
  "atk-s0513a3:4821_7": "tassa taṇḍulādīni abhiharanti, kantārappaṭipannāpi denti, aññataropi puriso khīrapānatthāya",
  "atk-s0513a3:4821_8": "savacchaṃ dhenuṃ adāsi. Ācariyassa paṇṇasālāya santike dvīhi potakehi saddhiṃ ekā",
  "atk-s0513a3:4821_9": "godhā vasati, sīhabyagghāpissa upaṭṭhānaṃ āgacchanti. Eko tittiropi tattha nibaddhavāso",
  "atk-s0513a3:4821_10": "ahosi. So ācariyassa māṇavānaṃ mante vācentassa saddaṃ sutvā tayopi vede uggaṇhi.",
  "atk-s0513a3:4821_11": "Māṇavā tena saddhiṃ ativissāsikā ahesuṃ.",
  "atk-s0513a3:4822_0": "Aparabhāge māṇavesu nipphattiṃ appattesuyeva ācariyo kālamakāsi. Māṇavā tassa sarīraṃ",
  "atk-s0513a3:4822_1": "jhāpetvā vālukāya thūpaṃ katvā nānāpupphehi pūjetvā rodanti paridevanti. Atha ne",
  "atk-s0513a3:4822_2": "tittiro “kasmā rodathā”ti āha. “Ācariyo no sippe aniṭṭhiteyeva kālakato, tasmā rodāmā”ti.",
  "atk-s0513a3:4822_3": "“Evaṃ sante mā socittha, ahaṃ vo sippaṃ vācessāmī”ti. “Tvaṃ kathaṃ jānāsī”ti? “Ahaṃ",
  "atk-s0513a3:4822_4": "ācariye tumhākaṃ vācente saddaṃ sutvā tayo vede paguṇe akāsinti. Tena hi attano paguṇabhāvaṃ",
  "atk-s0513a3:4822_5": "amhe jānāpehī”ti. Tittiro “tena hi suṇāthā”ti tesaṃ gaṇṭhiṭṭhānameva pabbatamatthakā",
  "atk-s0513a3:4822_6": "nadiṃ otaranto viya osāresi. Māṇavā haṭṭhatuṭṭhā hutvā tittirapaṇḍitassa santike",
  "atk-s0513a3:4822_7": "sippaṃ paṭṭhapesuṃ. Sopi disāpāmokkhācariyassa ṭhāne ṭhatvā tesaṃ sippaṃ vācesi.",
  "atk-s0513a3:4822_8": "Māṇavā tassa suvaṇṇapañjaraṃ karitvā upari vitānaṃ bandhitvā suvaṇṇataṭṭake madhulājādīni",
  "atk-s0513a3:4822_9": "upaharantā nānāvaṇṇehi pupphehi pūjentā mahantaṃ sakkāraṃ kariṃsu. “Tittiro kira",
  "atk-s0513a3:4822_10": "araññāyatane pañcasate māṇavake mantaṃ vācetī”ti sakalajambudīpe pākaṭo ahosi.",
  "atk-s0513a3:4823_0": "Tadā jambudīpe giraggasamajjasadisaṃ mahantaṃ chaṇaṃ ghosayiṃsu. Māṇavānaṃ mātāpitaro",
  "atk-s0513a3:4823_1": "“chaṇadassanatthāya āgacchantū”ti pesesuṃ. Māṇavā tittirassa ārocetvā tittirapaṇḍitaṃ",
  "atk-s0513a3:4823_2": "sabbañca assamapadaṃ godhaṃ paṭicchāpetvā attano attano nagarameva agamiṃsu. Tadā",
  "atk-s0513a3:4823_3": "eko nikkāruṇiko duṭṭhatāpaso tattha tattha vicaranto taṃ ṭhānaṃ sampāpuṇi. Godhā",
  "atk-s0513a3:4823_4": "taṃ disvā paṭisanthāraṃ katvā “asukaṭṭhāne taṇḍulā, asukaṭṭhāne telādīni atthi, bhattaṃ",
  "atk-s0513a3:4823_5": "pacitvā bhuñjāhī”ti vatvā gocaratthāya gatā. Tāpaso pātova bhattaṃ pacitvā dve godhāputtake",
  "atk-s0513a3:4823_6": "māretvā khādi, divā tittirapaṇḍitañca vacchakañca māretvā khādi, sāyaṃ dhenuṃ āgacchantaṃ",
  "atk-s0513a3:4823_7": "disvā tampi māretvā maṃsaṃ khāditvā rukkhamūle nipajjitvā ghurughurāyanto niddaṃ",
  "atk-s0513a3:4823_8": "okkami. Godhā sāyaṃ āgantvā puttake apassantī upadhārayamānā vicari. Rukkhadevatā",
  "atk-s0513a3:4823_9": "godhaṃ puttake adisvā kampamānaṃ oloketvā khandhaviṭapabbhantare dibbānubhāvena ṭhatvā",
  "atk-s0513a3:4823_10": "“godhe mā kampi, iminā pāpapurisena tava puttakā ca tittiro ca vaccho ca dhenu ca",
  "atk-s0513a3:4823_11": "māritā, gīvāya naṃ ḍaṃsitvā jīvitakkhayaṃ pāpehī”ti sallapantī paṭhamaṃ gāthamāha –",
  "atk-s0513a3:4824": "105.",
  "atk-s0513a3:4825": "“Yo te puttake akhādi, dinnabhatto adūsake;",
  "atk-s0513a3:4826": "Tasmiṃ dāṭhaṃ nipātehi, mā te muccittha jīvato”ti.",
  "atk-s0513a3:4827_0": "Tattha dinnabhattoti bhattaṃ pacitvā bhuñjāhīti tayā dinnabhatto. Adūsaketi niddose",
  "atk-s0513a3:4827_1": "niraparādhe. Tasmiṃ dāṭhaṃ nipātehīti tasmiṃ pāpapurise catassopi dāṭhā nipātehīti",
  "atk-s0513a3:4827_2": "adhippāyo. Mā te muccittha jīvatoti jīvanto sajīvo hutvā tava hatthato eso pāpadhammo",
  "atk-s0513a3:4827_3": "mā muccittha, mokkhaṃ mā labhatu, jīvitakkhayaṃ pāpehīti attho.",
  "atk-s0513a3:4828": "Tato godhā dve gāthā abhāsi –",
  "atk-s0513a3:4829": "106.",
  "atk-s0513a3:4830": "“Ākiṇṇaluddo puriso, dhāticelaṃva makkhito;",
  "atk-s0513a3:4831": "Padesaṃ taṃ na passāmi, yattha dāṭhaṃ nipātaye.",
  "atk-s0513a3:4832": "107.",
  "atk-s0513a3:4833": "“Akataññussa posassa, niccaṃ vivaradassino;",
  "atk-s0513a3:4834": "Sabbaṃ ce pathaviṃ dajjā, neva naṃ abhirādhaye”ti.",
  "atk-s0513a3:4835_0": "Tattha ākiṇṇaluddoti gāḷhaluddo. Vivaradassinoti chiddaṃ otāraṃ pariyesantassa. Neva",
  "atk-s0513a3:4835_1": "naṃ abhirādhayeti evarūpaṃ puggalaṃ sakalapathaviṃ dentopi tosetuṃ na sakkuṇeyya,",
  "atk-s0513a3:4835_2": "kimaṅgaṃ panāhaṃ bhattamattadāyikāti dasseti.",
  "atk-s0513a3:4836_0": "Godhā evaṃ vatvā “ayaṃ pabujjhitvā mampi khādeyyā”ti attano jīvitaṃ rakkhamānā palāyi.",
  "atk-s0513a3:4836_1": "Tepi pana sīhabyagghā tittirassa sahāyakāva, kadāci te āgantvā tittiraṃ passanti,",
  "atk-s0513a3:4836_2": "kadāci so gantvā tesaṃ dhammaṃ desetvā āgacchati, tasmiṃ pana divase sīho byagghaṃ",
  "atk-s0513a3:4836_3": "āha – “samma, ciraṃ diṭṭho no tittiro, ajja sattaṭṭhadivasā honti, gaccha, tāvassa",
  "atk-s0513a3:4836_4": "pavattiṃ ñatvā ehī”ti. Byaggho “sādhū”ti sampaṭicchitvā godhāya palāyanakāle taṃ",
  "atk-s0513a3:4836_5": "ṭhānaṃ patvā taṃ pāpapurisaṃ niddāyantaṃ passi. Tassa jaṭantare tittirapaṇḍitassa",
  "atk-s0513a3:4836_6": "lomāni paññāyanti, dhenuyā ca vacchakassa ca aṭṭhīni paññāyanti. Byaggharājā taṃ",
  "atk-s0513a3:4836_7": "sabbaṃ disvā suvaṇṇapañjare ca tittirapaṇḍitaṃ adisvā “iminā pāpapurisena ete māritā",
  "atk-s0513a3:4836_8": "bhavissantī”ti taṃ pādena paharitvā uṭṭhāpesi. Sopi taṃ disvā bhītatasito ahosi.",
  "atk-s0513a3:4836_9": "Atha naṃ byaggho “tvaṃ ete māretvā khādasī”ti pucchi. “Neva māremi, na khādāmī”ti.",
  "atk-s0513a3:4836_10": "“Pāpadhamma tayi amārente añño ko māressati, kathehi tāva kāraṇaṃ, akathentassa jīvitaṃ",
  "atk-s0513a3:4836_11": "te natthī”ti. So maraṇabhayabhīto “āma, sāmi, godhāputtake ca vacchakañca dhenuñca",
  "atk-s0513a3:4836_12": "māretvā khādāmi, tittiraṃ pana na māremī”tiāha. So tassa bahuṃ kathentassapi asaddahitvā",
  "atk-s0513a3:4836_13": "“tvaṃ kuto āgatosī”ti pucchitvā “sāmi, kaliṅgaraṭṭhato vāṇijakānaṃ bhaṇḍaṃ vahanto",
  "atk-s0513a3:4836_14": "jīvikahetu idañcidañca kammaṃ katvā idānimhi idhāgato”ti tena sabbasmiṃ attanā katakamme",
  "atk-s0513a3:4836_15": "kathite “pāpadhamma tayi tittiraṃ amārente añño ko māressati, ehi sīhassa migarañño",
  "atk-s0513a3:4836_16": "santikaṃ taṃ nessāmī”ti taṃ purato katvā tāsento agamāsi. Sīharājā taṃ ānentaṃ byagghaṃ",
  "atk-s0513a3:4836_17": "pucchanto catutthaṃ gāthamāha –",
  "atk-s0513a3:4837": "108.",
  "atk-s0513a3:4838": "“Kiṃ nu subāhu taramānarūpo, paccāgatosi saha māṇavena;",
  "atk-s0513a3:4839": "Kiṃ kiccamatthaṃ idhamatthi tuyhaṃ, akkhāhi me pucchito etamattha”nti.",
  "atk-s0513a3:4840_0": "Tattha subāhūti byagghaṃ nāmenālapati. Byagghassa hi purimakāyo manāpo hoti, tena",
  "atk-s0513a3:4840_1": "taṃ evamāha. Kiṃ kiccamatthaṃ idhamatthi tuyhanti kiṃ karaṇīyaṃ atthasaññitaṃ iminā",
  "atk-s0513a3:4840_2": "māṇavena idha atthi. “Tuyhaṃ kiṃ kiccamattha”ntipi pāṭho, ayamevattho.",
  "atk-s0513a3:4841": "Taṃ sutvā byaggho pañcamaṃ gāthamāha –",
  "atk-s0513a3:4842": "109.",
  "atk-s0513a3:4843": "“Yo te sakhā daddaro sādhurūpo, tassa vadhaṃ parisaṅkāmi ajja;",
  "atk-s0513a3:4844": "Purisassa kammāyatanāni sutvā, nāhaṃ sukhiṃ daddaraṃ ajja maññe”ti.",
  "atk-s0513a3:4845": "Tattha daddaroti tittiro. Tassa vadhanti tassa tittirapaṇḍitassa imamhā purisamhā ajja vadhaṃ parisaṅkāmi. Nāhaṃ sukhinti ahaṃ ajja daddaraṃ sukhiṃ arogaṃ na maññāmi.",
  "atk-s0513a3:4846": "Atha naṃ sīho chaṭṭhaṃ gāthamāha –",
  "atk-s0513a3:4847": "110.",
  "atk-s0513a3:4848": "“Kānissa kammāyatanāni assu, purisassa vuttisamodhānatāya;",
  "atk-s0513a3:4849": "Kaṃ vā paṭiññaṃ purisassa sutvā, parisaṅkasi daddaraṃ māṇavenā”ti.",
  "atk-s0513a3:4850_0": "Tattha assūti assosi. Vuttisamodhānatāyāti jīvitavuttisamodhānatāya, kāni nāma iminā",
  "atk-s0513a3:4850_1": "attano kammāni tuyhaṃ kathitānīti attho. Māṇavenāti kiṃ sutvā iminā māṇavena māritaṃ parisaṅkasi.",
  "atk-s0513a3:4851": "Athassa kathento byaggharājā sesagāthā abhāsi –",
  "atk-s0513a3:4852": "111.",
  "atk-s0513a3:4853": "“Ciṇṇā kaliṅgā caritā vaṇijjā, vettācaro saṅkupathopi ciṇṇo;",
  "atk-s0513a3:4854": "Naṭehi ciṇṇaṃ saha vākurehi, daṇḍena yuddhampi samajjamajjhe.",
  "atk-s0513a3:4855": "112.",
  "atk-s0513a3:4856": "“Baddhā kulīkā mitamāḷakena, akkhā jitā saṃyamo abbhatīto;",
  "atk-s0513a3:4857": "Abbāhitaṃ pubbakaṃ aḍḍharattaṃ, hatthā daḍḍhā piṇḍapaṭiggahena.",
  "atk-s0513a3:4858": "113.",
  "atk-s0513a3:4859": "“Tānissa kammāyatanāni assu, purisassa vuttisamodhānatāya;",
  "atk-s0513a3:4860": "Yathā ayaṃ dissati lomapiṇḍo, gāvo hatā kiṃ pana daddarassā”ti.",
  "atk-s0513a3:4861_0": "Tattha ciṇṇā kaliṅgāti vāṇijakānaṃ bhaṇḍaṃ vahantena kira tena kaliṅgaraṭṭhe ciṇṇā.",
  "atk-s0513a3:4861_1": "Caritā vaṇijjāti vaṇijjāpi tena katā. Vettācaroti vettehi sañcaritabbo. Saṅkupathopi",
  "atk-s0513a3:4861_2": "ciṇṇoti khāṇukamaggopi valañjito. Naṭehīti jīvikahetuyeva naṭehipi saddhiṃ. Ciṇṇaṃ",
  "atk-s0513a3:4861_3": "saha vākurehīti vākuraṃ vahantena vākurehi saddhiṃ caritaṃ. Daṇḍena yuddhanti daṇḍena",
  "atk-s0513a3:4861_4": "yuddhampi kira tena yujjhitaṃ.",
  "atk-s0513a3:4862_0": "Baddhā kulīkāti sakuṇikāpi kira tena baddhā. Mitamāḷakenāti dhaññamāpakakammampi",
  "atk-s0513a3:4862_1": "kira tena kataṃ. Akkhā jitāti akkhadhuttānaṃ veyyāvaccaṃ karontena akkhā haṭā. Saṃyamo",
  "atk-s0513a3:4862_2": "abbhatītoti jīvitavuttiṃ nissāya pabbajanteneva sīlasaṃyamo atikkanto. Abbāhitanti",
  "atk-s0513a3:4862_3": "apaggharaṇaṃ kataṃ. Pubbakanti lohitaṃ. Idaṃ vuttaṃ hoti – iminā kira jīvikaṃ nissāya",
  "atk-s0513a3:4862_4": "rājāparādhikānaṃ hatthapāde chinditvā te ānetvā sālāya nipajjāpetvā vaṇamukhehi paggharantaṃ",
  "atk-s0513a3:4862_5": "lohitaṃ aḍḍharattasamaye tattha gantvā kuṇḍakadhūmaṃ datvā ṭhapitanti. Hatthā daḍḍhāti",
  "atk-s0513a3:4862_6": "ājīvikapabbajjaṃ pabbajitakāle uṇhapiṇḍapātapaṭiggahaṇe hatthāpi kirassa daḍḍhā.",
  "atk-s0513a3:4863_0": "Tānissa kammāyatanānīti tāni assa kammāni. Assūti assosiṃ. Yathā ayanti yathā esa",
  "atk-s0513a3:4863_1": "etassa jaṭantare tittiralomapiṇḍopi dissati, iminā kāraṇena veditabbametaṃ “eteneva",
  "atk-s0513a3:4863_2": "so mārito”ti. Gāvo hatā kiṃ pana daddarassāti gāvopi etena hatā, daddarassa pana",
  "atk-s0513a3:4863_3": "kiṃ na hanitabbaṃ, kasmā esa taṃ na māressatīti.",
  "atk-s0513a3:4864_0": "Sīho taṃ purisaṃ pucchi “mārito te tittirapaṇḍito”ti? “Āma, sāmī”ti. Athassa saccavacanaṃ",
  "atk-s0513a3:4864_1": "sutvā sīho taṃ vissajjetukāmo ahosi. Byaggharājā pana “māretabbayuttako eso”ti vatvā",
  "atk-s0513a3:4864_2": "tattheva naṃ dāṭhāhi paharitvā māretvā āvāṭaṃ khaṇitvā pakkhipi. Māṇavā āgantvā tittirapaṇḍikaṃ",
  "atk-s0513a3:4864_3": "adisvā roditvā paridevitvā nivattiṃsu.",
  "atk-s0513a3:4865_0": "Satthā imaṃ dhammadesanaṃ āharitvā “evaṃ, bhikkhave, devadatto pubbepi mayhaṃ vadhāya",
  "atk-s0513a3:4865_1": "parisakkī”ti vatvā jātakaṃ samodhānesi – “tadā kūṭajaṭilo devadatto ahosi, godhā",
  "atk-s0513a3:4865_2": "uppalavaṇṇā, byaggho moggallāno, sīho sāriputto, disāpāmokkho ācariyo mahākassapo,",
  "atk-s0513a3:4865_3": "tittirapaṇḍito pana ahameva ahosi”nti.",
  "atk-s0513a3:4866": "Daddarajātakavaṇṇanā dvādasamā.",
  "atk-s0513a3:4867": "Jātakuddānaṃ –",
  "atk-s0513a3:4868": "Gijjhakosambī suvañca, cūḷasūvaṃ harittacaṃ;",
  "atk-s0513a3:4869": "Kusalaṃ lomakassapaṃ, cakkavākaṃ haliddi ca.",
  "atk-s0513a3:4870": "Samuggaṃ pūtimaṃsañca, daddarañceva dvādasa;",
  "atk-s0513a3:4871": "Jātake navanipāte, gīyiṃsu gītikārakā.",
  "atk-s0513a3:4872": "Navakanipātavaṇṇanā niṭṭhitā.",
  "atk-s0513a3:4873": "(Tatiyo bhāgo niṭṭhito.)"
}