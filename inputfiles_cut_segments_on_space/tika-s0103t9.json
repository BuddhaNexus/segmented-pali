{
  "tika-s0103t9:0": "10. Saṅgītisuttavaṇṇanā",
  "tika-s0103t9:1_0": "296.Dasasahassacakkavāḷeti buddhakhettabhūte dasasahassaparimāṇe cakkavāḷe. Tattha",
  "tika-s0103t9:1_1": "hi imasmiṁ cakkavāḷe devamanussāyeva katādhikārā, itaresu devā visesabhāgino. Tena",
  "tika-s0103t9:1_2": "vuttaṁ “dasasahassacakkavāḷe ñāṇajālaṁ pattharitvā”ti. Ñāṇajālapattharaṇanti ca tesaṁ",
  "tika-s0103t9:1_3": "tesaṁ sattānaṁ āsayādivibhāvanavasena ñāṇassa pavattanameva. Tenāha “lokaṁ volokayamāno”ti,",
  "tika-s0103t9:1_4": "sattalokaṁ byavalokayamāno āsayānusayacaritādhimuttiādike visesato ogāhetvā passantoti",
  "tika-s0103t9:1_5": "attho. Maṅgalaṁ bhaṇāpessanti “taṁ tesaṁ āyatiṁ visesādhigamassa vijjāṭṭhānaṁ hutvā",
  "tika-s0103t9:1_6": "dīgharattaṁ hitāya sukhāya bhavissā”ti. Tīhi piṭakehi sammasitvāti tipiṭakato ekakadukādinā",
  "tika-s0103t9:1_7": "saṅgahetabbassa saṅgaṇhanavasena sammasitvā vīmaṁsitvā. Ñātuṁ icchitā atthā pañhā,",
  "tika-s0103t9:1_8": "te pana imasmiṁ sutte ekakādivasena āgatā sahassaṁ, cuddasa cāti āha “cuddasapañhādhikena",
  "tika-s0103t9:1_9": "pañhasahassena paṭimaṇḍetvā”ti. Evamidha sampiṇḍetvā dassite pañhe parato suttapariyosāne",
  "tika-s0103t9:1_10": "“ekakavasena dve pañhā kathitā”tiādinā vibhāgena parigaṇetvā sayameva dassessati.",
  "tika-s0103t9:2": "Ubbhatakanavasandhāgāravaṇṇanā",
  "tika-s0103t9:3_0": "297. Uccādhiṭṭhānatāya taṁ sandhāgāraṁ bhūmito ubbhataṁ viyāti “ubbhataka”nti nāmaṁ",
  "tika-s0103t9:3_1": "labhati. Tenāha “uccattā vā evaṁ vutta”nti. Sandhāgārasālāti ekā mahāsālā. Uyyogakaraṇādīsu",
  "tika-s0103t9:3_2": "hi rājāno tattha ṭhatvā “ettakā purato gacchantu, ettakā pacchā”tiādinā tattha nisīditvā",
  "tika-s0103t9:3_3": "sandhaṁ karonti mariyādaṁ bandhanti, tasmā taṁ ṭhānaṁ “sandhāgāra”nti vuccati. Uyyogaṭṭhānato",
  "tika-s0103t9:3_4": "ca āgantvā yāva gehaṁ gomayaparibhaṇḍādivasena paṭijagganaṁ karonti, tāva ekaṁ dve",
  "tika-s0103t9:3_5": "divase te rājāno tattha santhambhantītipi sandhāgāraṁ, tesaṁ rājūnaṁ saha atthānusāsanaagārantipi",
  "tika-s0103t9:3_6": "sandhāgāranti. Yasmā vā te tattha sannipatitvā “imasmiṁ kāle kasituṁ vaṭṭati, imasmiṁ",
  "tika-s0103t9:3_7": "kālevapitu”ntiādinā gharāvāsakiccaṁ sandharanti, tasmā chiddāvachiddaṁ gharāvāsaṁ",
  "tika-s0103t9:3_8": "tattha sandharantītipi sandhāgāraṁ, sā eva sālāti sandhāgārasālā. Devatāti gharadevatā.",
  "tika-s0103t9:3_9": "Nivāsavasena anajjhāvutthattā “kenaci vā manussabhūtenā”ti vuttaṁ. Kammakaraṇavasena",
  "tika-s0103t9:3_10": "pana manussā tattha nisajjādīni kappesumeva. “Sayameva pana satthu idhāgamanaṁ amhākaṁ",
  "tika-s0103t9:3_11": "puññavaseneva, aho mayaṁ puññavanto”ti haṭṭhatuṭṭhā evaṁ sammā cintesunti dassento “amhehī”tiādimāha.",
  "tika-s0103t9:4_0": "298.Aṭṭakāti cittakammakaraṇatthaṁ baddhā mañcakā. Muttamattāti tāvadeva sandhāgāre",
  "tika-s0103t9:4_1": "navakammassa niṭṭhāpitabhāvamāha, tena“acirakārita”ntiādinā vuttamevatthaṁ vibhāveti.",
  "tika-s0103t9:4_2": "Araññaṁ ārāmo āramitabbaṭṭhānaṁ etesanti araññārāmā. Santharaṇaṁ santhari, sabbo",
  "tika-s0103t9:4_3": "sakalo santhari etthāti sabbasanthari, bhāvanapuṁsakaniddesoyaṁ. Tenāha “yathā sabbaṁ",
  "tika-s0103t9:4_4": "santhataṁ hoti, eva”nti.",
  "tika-s0103t9:5_0": "299.Samantapāsādikoti samantato sabbabhāgena pasādāvaho cāturiyaso. “Asītihatthaṁ",
  "tika-s0103t9:5_1": "ṭhānaṁ gaṇhātī”ti idaṁ buddhānaṁ kāyappabhāya pakatiyā asītihatthe ṭhāne abhibyāpanato",
  "tika-s0103t9:5_2": "vuttaṁ. Iddhānubhāvena pana anantaṁ aparimāṇaṁ ṭhānaṁ vijjotateva. Nīlapītalohitodātamañjaṭṭhapabhassaravasena",
  "tika-s0103t9:5_3": "chabbaṇṇā. Sabbe disābhāgāti sarīrappabhāya bāhullato vuttaṁ.",
  "tika-s0103t9:6_0": "Abbhamahikādīhi upakkiliṭṭhaṁ suññaṁ na sobhati, tārakācitaṁ pana antalikkhaṁ tāsaṁ",
  "tika-s0103t9:6_1": "pabhāhi samantato vijjotamānaṁ virocatīti āha “samuggatatārakaṁ viya gaganatala”nti.",
  "tika-s0103t9:6_2": "Sabbapāliphulloti mūlato paṭṭhāya yāva sākhaggā phullo. “Paṭipāṭiyāṭhapitāna”ntiādi",
  "tika-s0103t9:6_3": "parikappūpamā. Tathā hi viya-saddaggahaṇaṁ kataṁ. Siriyā siriṁ abhibhavamānaṁ viyāti",
  "tika-s0103t9:6_4": "attano sobhāya tesaṁ sobhanti attho. “Bhikkhūpi sabbevā”ti idaṁ nesaṁ “appicchā”tiādinā",
  "tika-s0103t9:6_5": "vuttaguṇesu lokiyaguṇānaṁ vasena yojetabbaṁ. Na hi te sabbeva dasakathāvatthulābhino.",
  "tika-s0103t9:6_6": "Tena vuttaṁ “suttantaṁ āvajjetvā…pe… arahattaṁ pāpuṇissantī”ti. Tasmā ye tattha ariyā,",
  "tika-s0103t9:6_7": "te sabbesampi padānaṁ vasena bodhitā honti. Ye pana puthujjanā, te lokiyaguṇadīpakehi",
  "tika-s0103t9:6_8": "padehīti na tathā heṭṭhā “asītimahātherā”tiādi vuttaṁ. Pubbe arahattabhāgino gahitā.",
  "tika-s0103t9:7_0": "Rūpakāyassa asītianubyañjana-paṭimaṇḍita-dvattiṁsamahāpurisalakkhaṇakāyappabhābyāmappabhāketumālāvicittatāva",
  "tika-s0103t9:7_1": "buddhaveso. Chabbaṇṇā buddharasmiyo vissajjentassa bhagavato kāyassa ālokitavilokitādīsu",
  "tika-s0103t9:7_2": "paramukkaṁsagato buddhāveṇiko accantupasamo buddhavilāso. Assanti tassaṁ.",
  "tika-s0103t9:8_0": "Sandhāgārānumodanapaṭisaṁyuttāti “sītaṁ uṇhaṁ paṭihantī”tiādinā nayena sandhāgāraguṇūpasañhitā",
  "tika-s0103t9:8_1": "sandhāgārakaraṇapuññānisaṁsabhāvinī. Pakiṇṇakakathāti saṅgītianāruḷhā suṇantānaṁ",
  "tika-s0103t9:8_2": "ajjhāsayānurūpatāya vividhavipulahetūpamāsamālaṅkatā nānānayavicittā vitthārakathā.",
  "tika-s0103t9:8_3": "Tenāha “tadā hī”tiādi. Ākāsagaṅgaṁ otārento viya nirupakkilesatāya suvisuddhena,",
  "tika-s0103t9:8_4": "vipulodāratāya aparimeyyena ca atthena suṇantānaṁ kāyacittapariḷāhavūpasamanato.",
  "tika-s0103t9:8_5": "Pathavojaṁ ākaḍḍhanto viya aññesaṁ sudukkaratāya, mahāsāratāya vā atthassa. Mahājambuṁ",
  "tika-s0103t9:8_6": "matthake gahetvā cālento viya cālanapaccayaṭṭhānavasena pubbenāparaṁ anusandhānato.",
  "tika-s0103t9:8_7": "Yojaniya…pe… pāyamāno viya desanaṁ catusaccayante pakkhipitvā atthavedadhammavedasseva",
  "tika-s0103t9:8_8": "labhāpanena sātamadhuradhammāmatarasūpasaṁharaṇato. Madhugaṇḍanti madhupaṭalaṁ.",
  "tika-s0103t9:9_0": "300.“Tuṇhībhūtaṁ tuṇhībhūta”nti byāpanicchāyaṁ idaṁ āmeḍitavacananti dassetuṁ “yaṁ",
  "tika-s0103t9:9_1": "yandisa”ntiādi vuttaṁ. Anuviloketvāti ettha anu-saddo “parī”ti iminā samānattho,",
  "tika-s0103t9:9_2": "vilokanañcettha satthu cakkhudvayenapi icchitabbanti “maṁsacakkhunā…pe… tato tato",
  "tika-s0103t9:9_3": "viloketvā”ti saṅkhepato vatvā tamatthaṁ vitthārato dassetuṁ “maṁsacakkhunā hī”tiādi",
  "tika-s0103t9:9_4": "vuttaṁ. Hatthena kucchitaṁ kataṁ hatthakukkuccaṁ kukatameva kukkuccanti katvā. Evaṁ",
  "tika-s0103t9:9_5": "pādakukkuccaṁ daṭṭhabbaṁ. Niccalā nisīdiṁsu attano suvinītabhāvena, buddhagāravena",
  "tika-s0103t9:9_6": "ca. “Ālokaṁ pana vaḍḍhayitvā”tiādi kadāci bhagavā evampi karotīti adhippāyena vuttaṁ.",
  "tika-s0103t9:9_7": "Na hi satthu sāvakānaṁ viya evaṁ payogasampādanīyametaṁ ñāṇaṁ. Tirohitavidūravattanipi",
  "tika-s0103t9:9_8": "rūpagate maṁsacakkhuno pavattiyā icchitattā vīmaṁsitabbaṁ. Arahattupagaṁ arahattapadaṭṭhānaṁ.",
  "tika-s0103t9:9_9": "Cakkhutalesu nimittaṁ ṭhapetvāti bhāvanānuyogasampattiyā sabbesaṁ tesaṁ bhikkhūnaṁ",
  "tika-s0103t9:9_10": "cakkhutalesu labbhamānaṁ santindriyavigatathinamiddhatākārasaṅkhātaṁ nimittaṁ attano",
  "tika-s0103t9:9_11": "hadaye ṭhapetvā sallakkhetvā. Kasmā āgilāyati koṭisatasahassahatthināgānaṁ balaṁ",
  "tika-s0103t9:9_12": "dhārentassāti codakassa adhippāyo. Ācariyo esa saṅkhārānaṁ sabhāvo, yadidaṁ aniccatā.",
  "tika-s0103t9:9_13": "Ye pana aniccā, te ekanteneva udayavayapaṭipīḷitatāya dukkhā eva, dukkhasabhāvesu",
  "tika-s0103t9:9_14": "tesu satthu kāye dukkhuppattiyā ayaṁ paccayoti dassetuṁ “bhagavato hī”tiādi vuttaṁ.",
  "tika-s0103t9:9_15": "Piṭṭhivāto uppajji, so ca kho pubbe katakammapaccayā. Svāyamattho paramatthadīpaniyaṁ",
  "tika-s0103t9:9_16": "udānaṭṭhakathāyaṁ āgatanayeneva veditabbo.",
  "tika-s0103t9:10": "Bhinnanigaṇṭhavatthuvaṇṇanā",
  "tika-s0103t9:11": "301.Heṭṭhā vuttameva pāsādikasuttavaṇṇanāyaṁ.",
  "tika-s0103t9:12_0": "302.Svākhyātaṁ dhammaṁ desetukāmoti svākhyātaṁ katvā dhammaṁ kathetukāmo, satthārā",
  "tika-s0103t9:12_1": "vā svākhyātaṁ dhammaṁ sayaṁ bhikkhūnaṁ kathetukāmo. Satthārā desitadhammameva hi",
  "tika-s0103t9:12_2": "tato tato gahetvā sāvakā sabrahmacārīnaṁ kathenti.",
  "tika-s0103t9:13": "Ekakavaṇṇanā",
  "tika-s0103t9:14_0": "303.Samaggehi bhāsitabbanti aññamaññaṁ samaggehi hutvā bhāsitabbaṁ, sajjhāyitabbañceva",
  "tika-s0103t9:14_1": "vaṇṇetabbañcāti attho. Yathā pana samaggehi saṅgāyanaṁ hoti, tampi dassetuṁ “ekavacanehī”tiādi",
  "tika-s0103t9:14_2": "vuttaṁ. Ekavacanehīti virodhābhāvena samānavacanehi. Tenāha “aviruddhavacanehī”tiādi.",
  "tika-s0103t9:14_3": "Sāmaggirasaṁ dassetukāmoti yasmiṁ dhamme saṅgāyane sāmaggirasānubhavanaṁ icchitaṁ",
  "tika-s0103t9:14_4": "desanākusalatāya, tattha ekakadukatikādivasena bahudhā sāmaggirasaṁ dassetukāmo.",
  "tika-s0103t9:14_5": "Sabbe sattāti anavasesā sattā, te pana bhavabhedato saṅkhepeneva bhinditvā dassento",
  "tika-s0103t9:14_6": "“kāmabhavādīsū”tiādimāha. Byadhikaraṇānampi bāhiratthasamāso hoti yathā “urasilomo”ti",
  "tika-s0103t9:14_7": "āha “āhārato ṭhiti etesanti āhāraṭṭhitikā”ti. Tiṭṭhati etenāti ṭhiti, āhāro ṭhiti",
  "tika-s0103t9:14_8": "etesanti āhāraṭṭhitikāti evaṁ vā ettha samāsaviggaho daṭṭhabbo. Āhāraṭṭhitikāti paccayaṭṭhitikā,",
  "tika-s0103t9:14_9": "paccayāyattavuttikāti attho. Paccayattho hettha āhāra-saddo “ayaṁ āhāro anuppannassa",
  "tika-s0103t9:14_10": "vā kāmacchandassauppādāyā”tiādīsu viya. Evañhi “sabbe sattā”ti iminā asaññasattāpi",
  "tika-s0103t9:14_11": "pariggahitā honti. Sā panāyaṁ āhāraṭṭhitikatā nippariyāyato saṅkhāradhammo, na sattadhammo.",
  "tika-s0103t9:14_12": "Tenevāhu aṭṭhakathācariyā “sabbe sattā āhāraṭṭhitikāti āgataṭṭhāne saṅkhāraloko veditabbo”ti",
  "tika-s0103t9:14_13": "yadi evaṁ “sabbe sattā”ti idaṁ kathanti? Puggalādhiṭṭhānā desanāti nāyaṁ doso. Yathāha",
  "tika-s0103t9:14_14": "bhagavā “ekadhamme bhikkhave bhikkhu sammā nibbindamāno sammā virajjamāno sammā vimuccamāno",
  "tika-s0103t9:14_15": "sammā pariyantadassāvī sammattaṁ abhisamecca diṭṭheva dhamme dukkhassantakaro hoti,",
  "tika-s0103t9:14_16": "katamasmiṁ ekadhamme? Sabbe sattā āhāraṭṭhitikā”ti eko dhammoti “sabbe sattā āhāraṭṭhitikā”ti",
  "tika-s0103t9:14_17": "yvāyaṁ puggalādhiṭṭhānāya kathāya sabbesaṁ saṅkhārānaṁ paccayāyattavuttitāya āhārapariyāyena",
  "tika-s0103t9:14_18": "sāmaññato paccayadhammo vutto, ayaṁ āhāro nāma eko dhammo. Yāthāvato ñatvāti yathāsabhāvato",
  "tika-s0103t9:14_19": "abhisambujjhitvā. Sammadakkhātoti teneva abhisambuddhākārena sammadeva desito.",
  "tika-s0103t9:15_0": "Codako vuttampi atthaṁ yāthāvato appaṭipajjamāno neyyatthaṁ suttapadaṁ nītatthato",
  "tika-s0103t9:15_1": "dahanto “sabbe sattā”ti vacanamatte ṭhatvā “nanu cā”tiādinā codeti. Ācariyo aviparītaṁ",
  "tika-s0103t9:15_2": "tattha yathādhippetamatthaṁ pavedento “na virujjhatī”ti vatvā “tesañhi jhānaṁ āhāro",
  "tika-s0103t9:15_3": "hotī”ti āha. Jhānanti ekavokārabhavāvahaṁ saññāya virajjanavasena pavattaṁ rūpāvacaracatutthajjhānaṁ.",
  "tika-s0103t9:15_4": "Pāḷiyaṁ pana “anāhārā”ti vacanaṁ asaññabhave catunnaṁ āhārānaṁ abhāvaṁ sandhāya vuttaṁ,",
  "tika-s0103t9:15_5": "na paccayāhārassa abhāvato. “Evaṁ santepī”ti idaṁ sāsane yesu dhammesu visesato āhāra-saddo",
  "tika-s0103t9:15_6": "niruḷho, “āhāraṭṭhitikā”ti ettha yadi te eva gayhanti, abyāpitadoso āpanno. Atha",
  "tika-s0103t9:15_7": "sabbopi paccayadhammo āhāroti adhippeto, imāya āhārapāḷiyā virodho āpannoti dassetuṁ",
  "tika-s0103t9:15_8": "āraddhaṁ. “Na virujjhatī”ti yenādhippāyena vuttaṁ, taṁ vivaranto “etasmiñhi sutte”tiādimāha.",
  "tika-s0103t9:15_9": "Kabaḷīkārāhārādīnaṁ ojaṭṭhamakarūpāharaṇādi nippariyāyena āhārabhāvo. Yathā hi kabaḷīkārāhāro",
  "tika-s0103t9:15_10": "ojaṭṭhamakarūpāharaṇena rūpakāyaṁ upatthambheti, evaṁ phassādayo ca vedanādiāharaṇena",
  "tika-s0103t9:15_11": "nāmakāyaṁ upatthambhenti, tasmā satipi janakabhāve upatthambhakabhāvo ojādīsu sātisayo",
  "tika-s0103t9:15_12": "labbhamāno mukhyo āhāraṭṭhoti te eva nippariyāyena āhāralakkhaṇā dhammā vuttā. Idhāti",
  "tika-s0103t9:15_13": "imasmiṁ saṅgītisutte. Pariyāyena paccayo āhāroti vutto sabbo paccayo dhammo attano",
  "tika-s0103t9:15_14": "phalaṁ āharatīti imaṁ pariyāyaṁ labhatīti. Tenāha “sabbadhammānañhī”tiādi. Tattha",
  "tika-s0103t9:15_15": "sabbadhammānanti sabbesaṁ saṅkhatadhammānaṁ. Idāni yathāvuttamatthaṁ suttena samatthetuṁ",
  "tika-s0103t9:15_16": "“tenevāhā”tiādi vuttaṁ. Ayanti paccayāhāro.",
  "tika-s0103t9:16_0": "Nippariyāyāhāropi gahitova hoti, yāvatā sopi paccayabhāveneva janako, upatthambhako",
  "tika-s0103t9:16_1": "ca hutvā taṁ taṁ phalaṁ āharatīti vattabbataṁ labhatīti. Tatthāti pariyāyāhāro, nippariyāyāhāroti",
  "tika-s0103t9:16_2": "dvīsu āhāresu. Asaññabhave yadipi nippariyāyāhāro na labbhati, paccayāhāro pana labbhati",
  "tika-s0103t9:16_3": "pariyāyāhāralakkhaṇo. Idāni imamevatthaṁ vitthārena dassetuṁ “anuppanne hi buddhe”tiādi",
  "tika-s0103t9:16_4": "vuttaṁ. Uppanne buddhe titthakaramatanissitānaṁ jhānabhāvanāya asijjhanato “anuppannebuddhe”ti",
  "tika-s0103t9:16_5": "vuttaṁ. Sāsanikā tādisaṁ jhānaṁ na nibbattentīti “titthāyatane pabbajitā”ti vuttaṁ.",
  "tika-s0103t9:16_6": "Titthiyā hi upattivisese vimuttisaññino, aññāvirāgāvirāgesu ādīnavānisaṁsadassino",
  "tika-s0103t9:16_7": "vā hutvā asaññasamāpattiṁ nibbattetvā akkhaṇabhūmiyaṁ uppajjanti, na sāsanikā. Vāyokasiṇe",
  "tika-s0103t9:16_8": "parikammaṁ katvāti vāyokasiṇe paṭhamādīni tīṇi jhānāni nibbattetvā tatiyajjhāne ciṇṇavasī",
  "tika-s0103t9:16_9": "hutvā tato vuṭṭhāya catutthajjhānādhigamāya parikammaṁ katvā. Tenāha “catutthajjhānaṁ",
  "tika-s0103t9:16_10": "nibbattetvā”ti. Kasmā panettha vāyokasiṇeyeva parikammaṁ vuttanti? Yadettha vattabbaṁ,",
  "tika-s0103t9:16_11": "taṁ brahmajālaṭīkāyaṁ vitthāritameva. Dhīti jigucchanatthe nipāto, tasmā dhī cittanti",
  "tika-s0103t9:16_12": "cittaṁ jigucchāmīti attho. Dhibbatetaṁ cittanti etaṁ mama cittaṁ jigucchitaṁ vata",
  "tika-s0103t9:16_13": "hotu. Vatāti sambhāvane, tena jigucchaṁ sambhāvento vadati. Nāmāti ca sambhāvane",
  "tika-s0103t9:16_14": "eva, tena cittassa abhāvaṁ sambhāveti. Cittassa bhāvābhāvesu ādīnavānisaṁse dassetuṁ",
  "tika-s0103t9:16_15": "“cittañhī”tiādi vuttaṁ. Khantiṁ ruciṁ uppādetvāti “cittassa abhāvo eva sādhu suṭṭhū”ti",
  "tika-s0103t9:16_16": "imaṁ diṭṭhinijjhānakkhantiṁ, tattha ca abhiruciṁ uppādetvā.",
  "tika-s0103t9:17_0": "Tathā bhāvitassa jhānassa ṭhitibhāgiyabhāvappattiyā aparihīnajjhānassa titthāyatane",
  "tika-s0103t9:17_1": "pabbajitasseva tathā jhānabhāvanā hotīti āha “manussaloke”ti. Paṇihito ahosīti maraṇassa",
  "tika-s0103t9:17_2": "āsannakāle ṭhapito ahosi. Yadi ṭhānādinā ākārena nibbatteyya, kammabalena yāva bhedā",
  "tika-s0103t9:17_3": "tenevākārena tiṭṭheyya vāti āha “so tena iriyāpathenā”tiādi.",
  "tika-s0103t9:18_0": "Eva rūpānampīti evaṁ acetanānampi. Pi-saddena pageva sacetanānanti dasseti. Kathaṁ",
  "tika-s0103t9:18_1": "pana acetanānaṁ nesaṁ paccayāhārassa upakappananti codanaṁ sandhāya tattha nidassanaṁ",
  "tika-s0103t9:18_2": "dassento “yathā”tiādimāha.",
  "tika-s0103t9:19_0": "Ye uṭṭhānavīriyeneva divasaṁ vītināmetvā tassa nissandaphalamattaṁ kiñcideva labhitvā",
  "tika-s0103t9:19_1": "jīvikaṁ kappenti, te uṭṭhānaphalūpajīvino. Ye pana attano puññaphalameva upajīventi,",
  "tika-s0103t9:19_2": "te puññaphalūpajīvino. Nerayikānaṁ pana neva uṭṭhānavīriyavasena jīvikākappanaṁ,",
  "tika-s0103t9:19_3": "puññaphalassa pana lesopi natthīti vuttaṁ “ye pana te nerayikā…pe… na puññaphalūpajīvīti",
  "tika-s0103t9:19_4": "vuttā”ti. Paṭisandhiviññāṇassa āharaṇena manosañcetanāhāroti vuttā, na yassa kassaci",
  "tika-s0103t9:19_5": "phalassāti adhippāyena “kiṁ pañca āhārā atthī”ti codeti. Ācariyo nippariyāyāhāre",
  "tika-s0103t9:19_6": "adhippete siyā tava codanāyāvasaro, sā pana ettha anavasarāti dassetuṁ “pañca na",
  "tika-s0103t9:19_7": "pañcāti idaṁ na vattabba”nti vatvā pariyāyāhārasseva panettha adhippetabhāvaṁ dassento",
  "tika-s0103t9:19_8": "“nanu paccayo āhārotivuttameta”nti āha. Tasmāti yassa kassaci paccayassa “āhāro”ti",
  "tika-s0103t9:19_9": "icchitattā. Idāni vuttamevatthaṁ pāḷiyā samatthento “yaṁ sandhāyā”tiādimāha.",
  "tika-s0103t9:20_0": "Mukhyāhāravasenapi nerayikānaṁ āhāraṭṭhitikataṁ dassetuṁ “kabaḷīkāraṁ āhāraṁ…pe…",
  "tika-s0103t9:20_1": "sādhetī”ti vuttaṁ. Yadi evaṁ nerayikā sukhapaṭisaṁvedinopi hontīti? Noti dassetuṁ",
  "tika-s0103t9:20_2": "“kheḷopi hī”tiādi vuttaṁ. Tayoti tayo arūpāhārā kabaḷīkārāhārassa abhāvato. Avasesānanti",
  "tika-s0103t9:20_3": "asaññasattehi avasesānaṁ. Kāmabhavādīsu nibbattasattānaṁ paccayāhāro hi sabbesaṁ",
  "tika-s0103t9:20_4": "sādhāraṇoti. Etaṁ pañhanti “katamo eko dhammo”ti evaṁ coditametaṁ pañhaṁ. Kathetvāti vissajjetvā.",
  "tika-s0103t9:21_0": "“Tattha tattha…pe… dukkhaṁ hotī”ti etena yathā idha paṭhamassa pañhassa niyyātanaṁ,",
  "tika-s0103t9:21_1": "dutiyassa uddharaṇaṁ na kataṁ, evaṁ iminā eva adhippāyena ito paresu dukatikādipañhesu",
  "tika-s0103t9:21_2": "tattha tattha ādipariyosānesu eva uddharaṇaniyyātanāni katvā sesesu na katanti dasseti.",
  "tika-s0103t9:21_3": "Paṭicca etasmā phalaṁ etīti paccayo, kāraṇaṁ, tadeva attano phalaṁ saṅkharotīti saṅkhāroti",
  "tika-s0103t9:21_4": "āha “imasmimpi…pe… saṅkhāroti vutto”ti. Āhārapaccayoti āharaṇaṭṭhavisiṭṭho paccayo.",
  "tika-s0103t9:21_5": "Āharaṇañcettha uppādakattappadhānaṁ, saṅkharaṇaṁ upatthambhakattappadhānanti ayametesaṁ",
  "tika-s0103t9:21_6": "viseso. Tenāha “ayamettha heṭṭhimato viseso”ti. Nippariyāyāhāre gahite “sabbe sattā”ti",
  "tika-s0103t9:21_7": "vuttepi asaññasattā na gahitā eva bhavissantīti padesavisayo sabba-saddo hoti yathā",
  "tika-s0103t9:21_8": "“sabbe tasantidaṇḍassā”tiādīsu. Na hettha khīṇāsavādīnaṁ gahaṇaṁ hoti. Pākaṭo bhaveyya",
  "tika-s0103t9:21_9": "visesasāmaññassa visayattā pañhānaṁ. No ca gaṇhiṁsu aṭṭhakathācariyā. Dhammo nāma",
  "tika-s0103t9:21_10": "natthi saṅkhatoti adhippāyo. Idha dutiyapañhe “saṅkhāro”ti paccayo eva kathitoti sambandho.",
  "tika-s0103t9:22_0": "Yadā sammāsambodhisamadhigato, tadā eva sabbañeyyaṁ sacchikataṁ jātanti āha “mahābodhimaṇḍe",
  "tika-s0103t9:22_1": "nisīditvā”ti. Sayanti sāmaṁyeva. Addhaniyanti addhānakkhamaṁ cirakālāvaṭṭhāyi pārampariyavasena.",
  "tika-s0103t9:22_2": "Tenāha “ekena hī”tiādi. Paramparakathāniyamenāti paramparakathākathananiyamena, niyamitatthabyañjanānupubbiyā",
  "tika-s0103t9:22_3": "kathāyāti attho. Ekakavasenāti ekaṁ ekaṁ parimāṇaṁ etassāti ekako, pañho. Tassa ekakassa",
  "tika-s0103t9:22_4": "vasena. Ekakaṁ niṭṭhitaṁ vissajjananti adhippāyoti.",
  "tika-s0103t9:23": "Ekakavaṇṇanā niṭṭhitā.",
  "tika-s0103t9:24": "Dukavaṇṇanā",
  "tika-s0103t9:25_0": "304.Cattārokhandhāti tesaṁ tāva nāmanaṭṭhena nāmabhāvaṁ paṭhamaṁ vatvā pacchā nibbānassa",
  "tika-s0103t9:25_1": "vattukāmo āha. Tassāpi hi tathā nāmabhāvaṁ parato vakkhati. “Nāmaṁ karoti nāmayatī”ti",
  "tika-s0103t9:25_2": "ettha yaṁ nāmakaraṇaṁ, taṁ nāmanti āha “nāmanaṭṭhenāti nāmakaraṇaṭṭhenā”ti, attanovāti",
  "tika-s0103t9:25_3": "adhippāyo. Evañhi sātisayamidaṁ tesaṁ nāmakaraṇaṁ hoti. Tenāha “attano nāmaṁ karontāva",
  "tika-s0103t9:25_4": "uppajjantī”tiādi. Idāni tamatthaṁ byatirekamukhena vibhāvetuṁ “yathā hī”tiādi vuttaṁ.",
  "tika-s0103t9:25_5": "Yassa nāmassa karaṇeneva te “nāma”nti vuccanti, taṁ sāmaññanāmaṁ, kittimanāmaṁ, guṇanāmaṁ",
  "tika-s0103t9:25_6": "vā na hoti, atha kho opapātikanāmanti purimāni tīṇi nāmāni udāharaṇavasena dassetvā",
  "tika-s0103t9:25_7": "“na evaṁ vedanādīna”nti te paṭikkhipitvā itaranāmameva nāmakaraṇaṭṭhena nāmanti dassento",
  "tika-s0103t9:25_8": "“vedanādayo hī”tiādimāha. “Mahāpathaviādayo”ti kasmā vuttaṁ, nanu pathaviāpādayo",
  "tika-s0103t9:25_9": "idha nāmanti anadhippetā, rūpanti pana adhippetāti? Saccametaṁ, phassavedanādīnaṁ",
  "tika-s0103t9:25_10": "viya pana pathaviādīnaṁ opapātikanāmatāsāmaññena “pathaviādayo viyā”ti nidassanaṁ",
  "tika-s0103t9:25_11": "kataṁ, na arūpadhammā viya rūpadhammānaṁ nāmasabhāvattā. Phassavedanādīnañhi arūpadhammānaṁ",
  "tika-s0103t9:25_12": "sabbadāpi phassādināmakattā, pathaviādīnaṁ kesakumbhādināmantarāpatti viya nāmantarānāpajjanato",
  "tika-s0103t9:25_13": "ca sadā attanāva katanāmatāya catukkhandhanibbānāni nāmakaraṇaṭṭhena nāmaṁ. Atha",
  "tika-s0103t9:25_14": "vā adhivacanasamphasso viya adhivacananāmamantarena ye anupacitasambhārānaṁ gahaṇaṁ",
  "tika-s0103t9:25_15": "na gacchanti, te nāmāyattaggahaṇā nāmaṁ. Rūpaṁ pana vināpi nāmasādhanaṁ attano ruppanasabhāvena",
  "tika-s0103t9:25_16": "gahaṇaṁ upayātīti rūpaṁ. Tenāha “tesu uppannesū”tiādi. Idhāpi “yathāpathaviyā”tiādīsu",
  "tika-s0103t9:25_17": "vuttanayeneva attho veditabbo nidassanavasena āgatattā. “Atītepī”tiādinā vedanādīsu",
  "tika-s0103t9:25_18": "nāmasaññā niruḷhā, anādikālikā cāti dasseti.",
  "tika-s0103t9:26_0": "Iti atītādivibhāgavantānampi vedanādīnaṁ nāmakaraṇaṭṭhena nāmabhāvo ekantiko, tabbibhāgarahite",
  "tika-s0103t9:26_1": "pana ekasabhāve nicce nibbāne vattabbameva natthīti dassento “nibbānaṁ pana…pe… nāmanaṭṭhena",
  "tika-s0103t9:26_2": "nāma”nti āha. Nāmanaṭṭhenāti nāmakaraṇaṭṭhena. Namantīti ekantato sārammaṇattā tanninnā",
  "tika-s0103t9:26_3": "honti, tehi vinā nappavattantīti attho. Sabbanti khandhacatukkaṁ, nibbānañca. Yasmiṁ",
  "tika-s0103t9:26_4": "ārammaṇeyeva vedanākkhandho pavattati, taṁsampayuttatāya saññākkhandhādayopi tattha",
  "tika-s0103t9:26_5": "pavattantīti so ne tattha nāmento viya hoti vinā appavattanato. Esa nayo saññākkhandhādīsupīti",
  "tika-s0103t9:26_6": "vuttaṁ “ārammaṇe aññamaññaṁ nāmentī”ti. Anavajjadhamme maggaphalādike. Kāmaṁ kesuci",
  "tika-s0103t9:26_7": "rūpadhammesupi ārammaṇādhipatibhāvo labbhateva, nibbāne panesa sātisayo tassa accantasantapaṇītatākappabhāvatoti",
  "tika-s0103t9:26_8": "tadeva ārammaṇādhipatipaccayatāya “attani nāmetī”ti vuttaṁ. Tathā hi ariyā sakalampi",
  "tika-s0103t9:26_9": "divasabhāgaṁ taṁ ārabbha vītināmentāpi tittiṁ na gacchanti.",
  "tika-s0103t9:27_0": "“Ruppanaṭṭhenā”ti etena ruppatīti rūpanti dasseti. Tattha sītādivirodhipaccayasannipāte",
  "tika-s0103t9:27_1": "visadisuppatti ruppanaṁ. Nanu ca arūpadhammānampi virodhipaccayasamāgame visadisuppatti",
  "tika-s0103t9:27_2": "labbhatīti? Saccaṁ labbhati, na pana vibhūtataraṁ. Vibhūtatarañhettha ruppanaṁ adhippetaṁ",
  "tika-s0103t9:27_3": "sītādiggahaṇato. Vuttañhetaṁ “ruppatīti kho bhikkhave tasmā ‘rūpa’nti vuccati. Kena",
  "tika-s0103t9:27_4": "ruppati? Sītenapi ruppati, uṇhenapi ruppatī”tiādi. Yadi evaṁ kathaṁ brahmaloke rūpasamaññāti?",
  "tika-s0103t9:27_5": "Tatthāpi taṁsabhāvānativattanato hotiyeva rūpasamaññā. Anuggāhakapaccayavasena vā",
  "tika-s0103t9:27_6": "visadisapaccayasannipāteti evamattho veditabbo. “Yo attano santāne vijjamānassayeva",
  "tika-s0103t9:27_7": "visadisuppattihetubhāvo, taṁ ruppana”nti aññe. Imasmiṁ pakkhe rūpayati vikāramāpādetīti",
  "tika-s0103t9:27_8": "rūpaṁ. “Saṅghaṭṭanena vikārāpattiyaṁ ruppana-saddo niruḷho”ti keci. Etasmiṁ pakkhe",
  "tika-s0103t9:27_9": "arūpadhammesu rūpasamaññāya pasaṅgo eva natthi saṅghaṭṭanābhāvato. “Paṭighato ruppana”nti",
  "tika-s0103t9:27_10": "apare. “Tassāti rūpassā”ti vadanti, nāmarūpassāti pana yuttaṁ. Yathā hi rūpassa,",
  "tika-s0103t9:27_11": "evaṁ nāmassāpi vedanākkhandhādivasena, madanimmadanādivasena ca vitthārakathā visuddhimagge",
  "tika-s0103t9:27_12": "vuttā evāti. Iti ayaṁ duko kusalattikena saṅgahite sabhāvadhamme pariggahetvā pavattoti.",
  "tika-s0103t9:28_0": "Avijjāti avindiyaṁ “attā, jīvo, itthī, puriso”ti evamādikaṁ vindatīti avijjā. Vindiyaṁ",
  "tika-s0103t9:28_1": "“dukkhaṁ, samudayo”ti evamādikaṁ na vindatīti avijjā. Sabbampi dhammajātaṁ aviditakaraṇaṭṭhena",
  "tika-s0103t9:28_2": "avijjā. Antarahite saṁsāre satte javāpetīti avijjā. Atthato pana sā dukkhādīnaṁ catunnaṁ",
  "tika-s0103t9:28_3": "saccānaṁ sabhāvacchādako sammoho hotīti āha “dukkhādīsu aññāṇa”nti. Bhavapatthanā",
  "tika-s0103t9:28_4": "nāma kāmabhavādīnaṁ patthanāvasena pavattataṇhā. Tenāha “yo bhavesu bhavacchando”tiādi.",
  "tika-s0103t9:28_5": "Iti “ayaṁ duko vaṭṭamūlasamudācāradassanatthaṁ gahito.",
  "tika-s0103t9:29_0": "Bhavadiṭṭhīti khandhapañcakaṁ “attā ca loko cā”ti gāhetvā taṁ “bhavissatī”ti gaṇhanavasena",
  "tika-s0103t9:29_1": "niviṭṭhā sassatadiṭṭhīti attho. Tenāha “bhavo vuccatī”tiādi. Bhavissatīti bhavo,",
  "tika-s0103t9:29_2": "tiṭṭhati sabbakālaṁ atthīti attho. Sassatanti sassatabhāvo. Vibhavadiṭṭhīti khandhapañcakameva",
  "tika-s0103t9:29_3": "“attā”ti ca “loko”ti ca gahetvā taṁ “na bhavissatī”ti gaṇhanavasena niviṭṭhā ucchedadiṭṭhīti",
  "tika-s0103t9:29_4": "attho. Tenāha “vibhavo vuccatī”tiādi. Vibhavissati vinassati ucchijjatīti vibhavo, ucchedo.",
  "tika-s0103t9:30_0": "Yaṁ na hirīyatīti yena dhammena taṁsampayuttadhammasamūho, puggalo vā na hirīyati",
  "tika-s0103t9:30_1": "na lajjati, liṅgavipallāsaṁ vā katvā yo dhammoti attho veditabbo. Hirīyitabbenāti",
  "tika-s0103t9:30_2": "upayogatthe karaṇavacanaṁ, hirīyitabbayuttakaṁ kāyaduccaritādidhammaṁ na jigucchatīti",
  "tika-s0103t9:30_3": "attho. Nillajjatāti pāpassa ajigucchanā. Yaṁ na ottappatīti etthāpi vuttanayeneva",
  "tika-s0103t9:30_4": "attho veditabbo. Ottappitabbenāti pana hetuatthe karaṇavacanaṁ, ottappitabbayuttakena",
  "tika-s0103t9:30_5": "ottappassa hetubhūtena kāyaduccaritādināti attho. Hirīyitabbenāti etthāpi vā evameva",
  "tika-s0103t9:30_6": "attho veditabbo. Abhāyanakaākāroti pāpato anuttāsanākāro.",
  "tika-s0103t9:31_0": "“Yaṁ hirīyatī”tiādīsu anantaraduke vuttanayena attho veditabbo. Niyakajjhattaṁ jātiādisamuṭṭhānaṁ",
  "tika-s0103t9:31_1": "etissāti ajjhattasamuṭṭhānā. Niyakajjhattato bahibhāvato bahiddhā parasantāne samuṭṭhānaṁ",
  "tika-s0103t9:31_2": "etissāti bahiddhā samuṭṭhānā. Attā eva adhipati attādhipati, ajjhattasamuṭṭhānattā",
  "tika-s0103t9:31_3": "eva attādhipatito āgamanato attādhipateyyā. Lokādhipateyyanti etthāpi eseva nayo.",
  "tika-s0103t9:31_4": "Lajjāsabhāvasaṇṭhitāti pāpato jigucchanarūpena avaṭṭhitā. Bhayasabhāvasaṇṭhitanti",
  "tika-s0103t9:31_5": "tato uttāsanarūpena avaṭṭhitaṁ. Ajjhattasamuṭṭhānāditā ca hirottappānaṁ tattha tattha",
  "tika-s0103t9:31_6": "pākaṭabhāvena vuttā, na pana tesaṁ kadācipi aññamaññavippayogato. Na hi lajjanaṁ",
  "tika-s0103t9:31_7": "nibbhayaṁ, pāpabhayaṁ vā alajjanaṁ atthīti.",
  "tika-s0103t9:32_0": "Dukkhanti kicchaṁ, aniṭṭhanti vā attho. Vippaṭikūlagāhimhīti dhammānudhammapaṭipattiyā",
  "tika-s0103t9:32_1": "vilomagāhake. Tassā eva vipaccanīkaṁ duppaṭipatti sātaṁ iṭṭhaṁ etassāti vipaccanīkasāto,",
  "tika-s0103t9:32_2": "tasmiṁ vipaccanīkasāte. Evaṁbhūto ca ovādabhūte sāsanakkame ovādake ca ādarabhāvarahito",
  "tika-s0103t9:32_3": "hotīti āha “anādare”ti. Tassa kammanti tassa dubbacassa puggalassa anādariyavasena",
  "tika-s0103t9:32_4": "pavattacetanā dovacassaṁ. Tassa bhāvoti tassa yathāvuttassa dovacassassa atthibhāvo",
  "tika-s0103t9:32_5": "dovacassatā, atthato dovacassameva. Tenevāha “sā atthato saṅkhārakkhandho hotī”ti.",
  "tika-s0103t9:32_6": "Cetanāppadhānatāya hi saṅkhārakkhandhassa evaṁ vuttaṁ. Etenākārenāti appadakkhiṇaggāhitākārena.",
  "tika-s0103t9:32_7": "Assaddhiyadussīlyādipāpadhammayogato puggalā pāpā nāma hontīti dassetuṁ “ye te puggalā",
  "tika-s0103t9:32_8": "assaddhā”tiādi vuttaṁ. Yāya cetanāya puggalo pāpasampavaṅko nāma hoti, sā cetanā",
  "tika-s0103t9:32_9": "pāpamittatā, cattāropi vā arūpino khandhā tadākārappavattā pāpamittatāti dassento",
  "tika-s0103t9:32_10": "“sāpi atthato dovacassatā viya daṭṭhabbā”ti āha.",
  "tika-s0103t9:33_0": "“Sukhaṁ vaco etasmiṁ padakkhiṇaggāhimhi anulomasāte sādare puggaleti subbacotiādinā,",
  "tika-s0103t9:33_1": "“kalyāṇā saddhādayo puggalā etassa mittāti kalyāṇamitto”tiādinā ca anantaradukassa",
  "tika-s0103t9:33_2": "attho icchitoti āha sovacassatā…pe… vuttapaṭipakkhanayena veditabbā”ti. Ubhoti sovacassatā,",
  "tika-s0103t9:33_3": "kalyāṇamittatā ca. Tesaṁ khandhānaṁ pavattiākāravisesā “sovacassatā, kalyāṇamittatā”ti",
  "tika-s0103t9:33_4": "ca vuccanti, te lokiyāpi honti lokuttarāpīti āha “lokiyalokuttaramissakā kathitā”ti.",
  "tika-s0103t9:34_0": "Vatthubhedādinā anekabhedabhinnā taṁtaṁjātivasena ekajjhaṁ katvā rāsito gayhamānā",
  "tika-s0103t9:34_1": "āpattiyova āpattikkhandhā. Tā pana antarāpattīnaṁ aggahaṇe pañcapi āpattikkhandhā",
  "tika-s0103t9:34_2": "āpattiyo, tāsaṁ pana gahaṇe sattapi āpattikkhandhā āpattiyo. “Imā āpattiyo, ettakā",
  "tika-s0103t9:34_3": "āpattiyo, evañca tesaṁ āpajjanaṁ hotī”ti jānanapaññā āpattikusalatāti āha “yā tāsa”ntiādi.",
  "tika-s0103t9:34_4": "Tāsaṁ āpattīnanti tāsu āpattīsu. Tattha yaṁ sambhinnavatthukāsu viya ṭhitāsu, duviññeyyavibhāgāsu",
  "tika-s0103t9:34_5": "ca āpattīsu asaṅkarato vavatthāna, ayaṁ visesato āpattikusalatāti dassetuṁ dutiyaṁ",
  "tika-s0103t9:34_6": "āpattiggahaṇaṁ kataṁ. Sahakammavācāyāti kammavācāya saheva. Āpattito vuṭṭhāpanapayogatāya",
  "tika-s0103t9:34_7": "kammabhūtā vācā kammavācā, tathābhūtā anusāvanavācā ceva “passissāmī”ti evaṁ pavattavācā",
  "tika-s0103t9:34_8": "ca. Tāya kammavācāya saddhiṁ samakālameva “imāya kammavācāya ito āpattito vuṭṭhānaṁ",
  "tika-s0103t9:34_9": "hoti, hontañca paṭhame vā tatiye vā anusāvaneyyakārappatte, ‘saṁvarissāmī’ti vā pade",
  "tika-s0103t9:34_10": "pariyosite hotī”ti evaṁ taṁ taṁ āpattīhi vuṭṭhānaparicchedaparijānanapaññā āpattivuṭṭhānakusalatā.",
  "tika-s0103t9:34_11": "Vuṭṭhānanti ca yathāpannāya āpattiyā yathā tathā anantarāyatāpādanaṁ, evaṁ vuṭṭhānaggahaṇeneva",
  "tika-s0103t9:34_12": "desanāyapi saṅgaho siddho hoti.",
  "tika-s0103t9:35_0": "“Ito pubbe parikammaṁ pavattaṁ, ito paraṁ bhavaṅga majjhe samāpattī”ti evaṁ samāpattīnaṁ",
  "tika-s0103t9:35_1": "appanāparicchedajānanapaññā samāpattikusalatā. Vuṭṭhāne kusalabhāvo vuṭṭhānakusalatā,",
  "tika-s0103t9:35_2": "pageva vuṭṭhāna paricchedakaraṁ ñāṇaṁ. Tenāha “yathāparicchinnasamayavasenevā”tiādi.",
  "tika-s0103t9:35_3": "Vuṭṭhānasamatthāti vuṭṭhāpane samatthā.",
  "tika-s0103t9:36_0": "“Dhātukusalatā”ti ettha pathavīdhātuādayo, sukhadhātuādayo, kāmadhātuādayo ca dhātuyo",
  "tika-s0103t9:36_1": "etāsveva antogadhāti etāsu kosalle dassite tāsupi kosallaṁ dassitameva hotīti “aṭṭhārasa",
  "tika-s0103t9:36_2": "dhātuyo cakkhudhātu…pe… manoviññāṇadhātū”ti vatvā “aṭṭhārasannaṁ dhātūnaṁ sabhāvaparicchedakā”ti",
  "tika-s0103t9:36_3": "vuttaṁ. Tattha sabhāvaparicchedakāti yathābhūtasabhāvāvabodhinī. “Savanapaññā dhāraṇapaññā”tiādinā",
  "tika-s0103t9:36_4": "paccekaṁ paññā-saddo yojetabbo. Dhātūnaṁ savanadhāraṇapaññā sutamayā, itarā bhāvanāmayā.",
  "tika-s0103t9:36_5": "Tatthāpi sammasanapaññā lokiyā. Vipassanā paññā hi sā, itarā lokuttarā. Lakkhaṇādivasena,",
  "tika-s0103t9:36_6": "aniccādivasena ca manasikaraṇaṁ manasikāro, tattha kosallaṁ manasikārakusalatā. Taṁ",
  "tika-s0103t9:36_7": "pana ādimajjhapariyosānavasena tidhā bhinditvā dassento “sammasanapaṭivedhapaccavekkhaṇapaññā”ti",
  "tika-s0103t9:36_8": "āha. Sammasanapaññā hi tassā ādi, paṭivedhapaññā majjhe, paccavekkhaṇapaññā pariyosānaṁ.",
  "tika-s0103t9:37_0": "Āyatanānaṁ ganthato ca atthato ca uggaṇhanavasena tesaṁ dhātulakkhaṇādivibhāgassa",
  "tika-s0103t9:37_1": "jānanapaññā uggahajānanapaññā. Sammasanapaṭivedhapaccavekkhaṇavidhino jānanapaññā",
  "tika-s0103t9:37_2": "manasikārajānanapaññā. Yasmā āyatanānipi atthato dhātuyova manasikāro ca uggaṇhanādivasena",
  "tika-s0103t9:37_3": "tesameva manasikāravidhi, tasmā dhātukusalatādikā tissopi kusalatā ekadese katvā",
  "tika-s0103t9:37_4": "dassetuṁ “apicā”tiādi vuttaṁ. Savanaṁ viya uggaṇhanapaccavekkhaṇānipi parittañāṇakattukānīti",
  "tika-s0103t9:37_5": "āha “savana uggahaṇapaccavekkhaṇā lokiyā”ti. Ariyamaggakkhaṇe sammasanamanasikārānaṁ",
  "tika-s0103t9:37_6": "nipphatti pariniṭṭhānanti tesaṁ lokuttaratāpariyāyopi labbhatīti vuttaṁ “sammasanamanasikārā",
  "tika-s0103t9:37_7": "lokiyalokuttaramissakā”ti. Paccayadhammānaṁ hetuādīnaṁ attano paccayuppannānaṁ hetupaccayādibhāvena",
  "tika-s0103t9:37_8": "paccayabhāvo paccayākāro, so pana avijjādīnaṁ dvādasannaṁ paṭiccasamuppādaṅgānaṁ",
  "tika-s0103t9:37_9": "vasena dvādasavidhoti āha “dvādasannaṁ paccayākārāna”nti. Uggahādivasenāti uggahamanasikārasavanasammasanapaṭivedhapaccavekkhaṇavasena.",
  "tika-s0103t9:38_0": "Ṭhānañceva tiṭṭhati phalaṁ tadāyattavuttitāyāti kāraṇañca hetupaccayabhāvena karaṇato",
  "tika-s0103t9:38_1": "nipphādanato. Tesaṁ sotaviññāṇādīnaṁ. Etasmiṁ duke attho veditabboti sambandho. Ye",
  "tika-s0103t9:38_2": "dhammā yassa dhammassa kāraṇabhāvato ṭhānaṁ, teva dhammā taṁvidhurassa dhammassa",
  "tika-s0103t9:38_3": "akāraṇabhāvato aṭṭhānanti paṭhamanaye phalabhedena tasseva dhammassa ṭhānāṭṭhānatā",
  "tika-s0103t9:38_4": "dīpitā; dutiyanaye pana abhinnepi phale paccayadhammabhedena tesaṁ ṭhānāṭṭhānatā",
  "tika-s0103t9:38_5": "dīpitāti ayametesaṁ viseso. Na hi kadāci ariyā diṭṭhisampadā niccaggāhassa kāraṇaṁ",
  "tika-s0103t9:38_6": "hoti, akiriyatā pana siyā tassa kāraṇanti.",
  "tika-s0103t9:39_0": "Ujuno bhāvo ajjavaṁ, ajimhatā akuṭilatā avaṅkatāti atthoti tamatthaṁ anajjavapaṭikkhepamukhena",
  "tika-s0103t9:39_1": "dassetuṁ “gomuttavaṅkatā”tiādi vuttaṁ. Svāyaṁ anajjavo bhikkhūnaṁ yebhuyyena anesanāya,",
  "tika-s0103t9:39_2": "agocaracāritāya ca hotīti āha “ekacco hi…pe… caratī”ti. Ayaṁ gomuttavaṅkatā nāma",
  "tika-s0103t9:39_3": "ādito paṭṭhāya yāva pariyosānā paṭipattiyā vaṅkabhāvato. Purimasadisoti paṭhamaṁ",
  "tika-s0103t9:39_4": "vuttabhikkhusadiso. Candavaṅkatā nāma paṭipattiyā majjhaṭṭhāne vaṅkabhāvāpattito.",
  "tika-s0103t9:39_5": "Naṅgalakoṭivaṅkatā nāma pariyosāne vaṅkabhāvāpattito. Idaṁ ajjavaṁ nāma sabbatthakameva",
  "tika-s0103t9:39_6": "ujubhāvasiddhito. Ajjavatāti ākāraniddeso, yenākārenassa ajjavo pavattati, tadākāraniddesoti",
  "tika-s0103t9:39_7": "attho. Lajjatīti lajjī, hirimā, tassa bhāvo lajjavaṁ, hirīti attho. Lajjā etassa",
  "tika-s0103t9:39_8": "atthīti lajjī yathā “mālī, māyī”ti ca, tassa bhāvo lajjībhāvo, sā eva lajjā.",
  "tika-s0103t9:40": "Parāparādhādīnaṁ adhivāsanakkhamaṁ adhivāsanakhanti. Sucisīlatā soraccaṁ. Sā hi sobhanakammaratatā, suṭṭhu vā pāpato oratabhāvo viratatā soraccaṁ. Tenāha “suratabhāvo”ti.",
  "tika-s0103t9:41_0": "“Nāmañca rūpañcā”tiādīsu ayaṁ aparo nayo – nāmakaraṇaṭṭhenāti aññaṁ anapekkhitvā",
  "tika-s0103t9:41_1": "sayameva attano nāmakaraṇasabhāvatoti attho. Yañhi parassa nāmaṁ karoti, tassa ca",
  "tika-s0103t9:41_2": "tadapekkhattā aññāpekkhaṁ nāmakaraṇanti nāmakaraṇasabhāvatā na hoti, tasmā mahājanassa",
  "tika-s0103t9:41_3": "ñātīnaṁ, guṇānañca sāmaññanāmādikārakānaṁ nāmabhāvo nāpajjati. Yassa ca aññehi nāmaṁ",
  "tika-s0103t9:41_4": "karīyati, tassa ca nāmakaraṇasabhāvatā natthīti, natthiyeva nāmabhāvo. Vedanādīnaṁ",
  "tika-s0103t9:41_5": "pana sabhāvasiddhattā vedanādināmassa nāmakaraṇasabhāvato nāmatā vuttā. Pathavīādi",
  "tika-s0103t9:41_6": "nidassanena nāmassa sabhāvasiddhataṁyeva nidasseti, na nāmabhāvasāmaññaṁ, niruḷhattā",
  "tika-s0103t9:41_7": "pana nāma-saddo arūpadhammesu eva vattati, na pathavīādīsūti na tesaṁ nāmabhāvo.",
  "tika-s0103t9:41_8": "Na hi pathavīādināmaṁ vijahitvā kesādināmehi rūpadhammānaṁ viya vedanādināmaṁ vijahitvā",
  "tika-s0103t9:41_9": "aññena nāmena arūpadhammānaṁ voharitabbena piṇḍākārena pavatti atthīti.",
  "tika-s0103t9:42_0": "Atha vā rūpadhammā cakkhādayo rūpādayo ca, tesaṁ pakāsakapakāsitabbabhāvato vināpi",
  "tika-s0103t9:42_1": "nāmena pākaṭā honti, na evaṁ arūpadhammāti te adhivacanasamphasso viya nāmāyattaggahaṇīyabhāvena",
  "tika-s0103t9:42_2": "“nāma”nti vuttā. Paṭighasamphasso ca na cakkhādīni viya nāmena vinā pākaṭoti “nāma”nti",
  "tika-s0103t9:42_3": "vutto, arūpatāya vā aññanāmasabhāgattā saṅgahitoyaṁ, aññaphassasabhāgattā vā. Vacanatthopi",
  "tika-s0103t9:42_4": "hi rūpayatīti rūpaṁ, nāmayatīti nāmanti idha pacchimapurimānaṁ sambhavati. Rūpayatīti",
  "tika-s0103t9:42_5": "vināpi nāmena attānaṁ pakāsetīti attho. Nāmayatīti nāmena vinā apākaṭabhāvato attano",
  "tika-s0103t9:42_6": "pakāsakaṁ nāmaṁ karotīti attho. Ārammaṇādhipatipaccayatāyāti satipi rūpassa ārammaṇādhipatipaccayabhāve",
  "tika-s0103t9:42_7": "na taṁ paramassāsabhūtaṁ nibbānaṁ viya sātisayaṁ nāmanabhāvena paccayoti nibbānameva “nāma”nti vuttaṁ.",
  "tika-s0103t9:43_0": "“Avijjāca bhavataṇhā cā”ti ayaṁ duko sattānaṁ vaṭṭamūlasamudācāradassanattho. Samudācaratīti",
  "tika-s0103t9:43_1": "hi samudācāro, vaṭṭamūlameva samudācāro vaṭṭamūlasamudācāro, vaṭṭamūladassanena vā",
  "tika-s0103t9:43_2": "vaṭṭamūlānaṁ pavatti dassitā hotīti vaṭṭamūlānaṁ samudācāro vaṭṭamūlasamudācāro,",
  "tika-s0103t9:43_3": "taṁdassanatthoti attho.",
  "tika-s0103t9:44_0": "Ekekasmiñca “attā”ti ca “loko”ti ca gahaṇavisesaṁ upādāya “attā ca loko cā”ti vuttaṁ,",
  "tika-s0103t9:44_1": "ekaṁ vā khandhaṁ “attā”ti gahetvā aññaṁ attano upabhogabhūtaṁ “loko”ti gaṇhantassa,",
  "tika-s0103t9:44_2": "attano attānaṁ “attā”ti gahetvā parassa attānaṁ “loko”ti gaṇhantassa vā vasena “attā",
  "tika-s0103t9:44_3": "ca loko cā”ti vuttaṁ.",
  "tika-s0103t9:45_0": "Saha sikkhitabbo dhammo sahadhammo, tattha bhavaṁ sahadhammikaṁ, tasmiṁ sahadhammike.",
  "tika-s0103t9:45_1": "Dovacassa-saddato āya-saddaṁ anaññattaṁ katvā “dovacassāya”nti vuttaṁ, dovacassassa",
  "tika-s0103t9:45_2": "vā ayanaṁ pavatti dovacassāyaṁ. Āsevantassāpi anusikkhanā ajjhāsayena bhajanāti āha",
  "tika-s0103t9:45_3": "“sevanā…pe… bhajanā”ti. Sabbatobhāgena bhatti sambhatti.",
  "tika-s0103t9:46_0": "Saha kammavācāyāti abbhānatiṇavatthārakakammavācāya, “ahaṁ bhante itthannāmaṁ āpattiṁ",
  "tika-s0103t9:46_1": "āpajji”ntiādikāya ca saheva. Saheva hi kammavācāya āpattivuṭṭhānañca paricchijjati,",
  "tika-s0103t9:46_2": "“paññattilakkhaṇāya āpattiyā vā kāraṇaṁ vītikkamalakkhaṇaṁ kāyakammaṁ, vacīkammaṁ",
  "tika-s0103t9:46_3": "vā, vuṭṭhānassa kāraṇaṁ kammavācā”ti kāraṇena saha phalassa jānanavasena “saha kammavācāyā”ti",
  "tika-s0103t9:46_4": "vuttaṁ.“Saha kammavācāyā”ti. Iminā nayena saha parikammenāti etthāpi attho veditabbo.",
  "tika-s0103t9:47_0": "Dhātuvisayā sabbāpi paññā dhātukusalatā. Tadekadesā manasikārakusalatāti adhippāyena",
  "tika-s0103t9:47_1": "purimapadepi sammasanapaṭivedhapaññā vuttā. Yasmā pana nippariyāyato vipassanādipaññā",
  "tika-s0103t9:47_2": "eva manasikārakosallaṁ, tasmā “tāsaṁyeva dhātūnaṁ sammasanapaṭivedhapaccavekkhaṇapaññā”ti vuttaṁ.",
  "tika-s0103t9:48_0": "Āyatanavisayā sabbāpi paññā āyatanakusalatāti dassento “dvādasannaṁ āyatanānaṁ uggahamanasikārajānanapaññā”ti",
  "tika-s0103t9:48_1": "vatvā puna “apicā”tiādi vuttaṁ. Dvīsupi vā padesu vācuggatāya āyatanapāḷiyā, dhātupāḷiyā",
  "tika-s0103t9:48_2": "ca manasikaraṇaṁ manasikāro. Tathā uggaṇhantī, manasi karontī, tadatthaṁ suṇantī,",
  "tika-s0103t9:48_3": "ganthato ca atthato ca dhārentī, “idaṁ cakkhāyatanaṁ nāma, ayaṁ cakkhudhātu nāmā”tiādinā",
  "tika-s0103t9:48_4": "sabhāvato, gaṇanato ca paricchedaṁ jānantī ca paññā uggahapaññādikā vuttā. Manasikārapade",
  "tika-s0103t9:48_5": "pana catubbidhāpi paññā uggahoti tato pavatto aniccādimanasikāro “uggahamanasikāro”ti",
  "tika-s0103t9:48_6": "vutto. Tassa jānanaṁ pavattanameva, “yathā pavattaṁ vā uggahaṁ, evameva pavatto uggaho”ti",
  "tika-s0103t9:48_7": "jānanaṁ uggahajānanaṁ. “Manasikāro evaṁ pavattetabbo, evañca pavatto”ti jānanaṁ manasikārajānanaṁ.",
  "tika-s0103t9:48_8": "Tadubhayampi “manasikārakosalla”nti vuttaṁ. Uggahopi hi manasikārasampayogato manasikāraniruttiṁ",
  "tika-s0103t9:48_9": "laddhuṁ arahati. Yo ca manasikātabbo, yo ca manasikaraṇūpāyo, sabbo so “manasikāro”ti",
  "tika-s0103t9:48_10": "vattuṁ vaṭṭati, tattha kosallaṁ manasikārakusalatāti. Sammasanaṁ paññā, sā maggasampayuttā",
  "tika-s0103t9:48_11": "aniccādisammasanakiccaṁ sādheti niccasaññādipajahanato. Manasikāro sammasanasampayutto,",
  "tika-s0103t9:48_12": "so tattheva aniccādimanasikārakiccaṁ maggasampayutto sādhetīti āha “sammasanamanasikārā",
  "tika-s0103t9:48_13": "lokiyalokuttaramissakā”ti. “Iminā paccayenidaṁ hotī”ti evaṁ avijjādīnaṁ saṅkhārādipaccayuppannassa",
  "tika-s0103t9:48_14": "paccayabhāvajānanaṁ paṭiccasamuppādakusalatā.",
  "tika-s0103t9:49_0": "Adhivāsanaṁ khamanaṁ. Tañhi paresaṁ dukkaṭaṁ duruttañca paṭivirodhākaraṇena attano",
  "tika-s0103t9:49_1": "upari āropetvā vāsanaṁ “adhivāsana”nti vuccati. Acaṇḍikkanti akujjhanaṁ. Domanassavasena",
  "tika-s0103t9:49_2": "paresaṁ akkhīsu assūnaṁ anuppādanā anassuropo. Attamanatāti sakamanatā. Cittassa",
  "tika-s0103t9:49_3": "abyāpanno sako manobhāvo attamanatā. Cittanti vā cittappabandhaṁ ekattena gahetvā",
  "tika-s0103t9:49_4": "tassa antarā uppannena pītisahagatamanena sakamanatā. Attamano vā puggalo, tassa",
  "tika-s0103t9:49_5": "bhāvo attamanatā, sā na sattassāti puggaladiṭṭhinivāraṇatthaṁ “cittassā”ti vuttaṁ.",
  "tika-s0103t9:49_6": "Adhivāsanalakkhaṇā khanti adhivāsanakhanti. Sucisīlatā soraccaṁ. Sā hi sobhanakammaratatā.",
  "tika-s0103t9:49_7": "Suṭṭhu pāpato oratabhāvo viratatā soraccaṁ. Tenāha “suratabhāvo”ti.",
  "tika-s0103t9:50_0": "Sakhilo vuccati saṇhavāco, tassa bhāvo sākhalyaṁ, saṇhavācatā. Taṁ pana byatirekamukhena",
  "tika-s0103t9:50_1": "vibhāventī yā pāḷi pavattā, taṁ dassento “tattha katamaṁ sākhalya”ntiādimāha. Tattha",
  "tika-s0103t9:50_2": "aṇḍakāti sadosavaṇe rukkhe niyyāsapiṇḍiyo, ahicchattakādīni vā uṭṭhitāni “aṇḍakānī”ti",
  "tika-s0103t9:50_3": "vadanti. Pheggurukkhassa pana kuthitassa aṇḍāni viya uṭṭhitā cuṇṇapiṇḍiyo, gaṇṭhiyo",
  "tika-s0103t9:50_4": "vā aṇḍakā. Idha pana byāpajjanakakkasādibhāvato aṇḍakapakatibhāvena vācā “aṇḍakā”ti",
  "tika-s0103t9:50_5": "vuttā. Padumanāḷaṁ viya sotaṁ ghaṁsayamānā pavisantī kakkasā daṭṭhabbā. Kodhena nibbattattā",
  "tika-s0103t9:50_6": "tassa parivārabhūtā kodhasāmantā. Pure saṁvaddhanārī porī, sā viya sukumārā mudukā",
  "tika-s0103t9:50_7": "vācā porī viyāti porī. Tatthāti “bhāsitā hotī”ti vuttāya kiriyāyātipi yojanā sambhavati,",
  "tika-s0103t9:50_8": "tattha vācāyāti vā. “Saṇhavācatā”tiādinā taṁ vācaṁ pavattayamānaṁ cetanaṁ dasseti.",
  "tika-s0103t9:50_9": "Sammodakassa puggalassa mudukabhāvo maddavaṁ sammodakamudukabhāvo. Āmisena alabbhamānena,",
  "tika-s0103t9:50_10": "tathā dhammena cāti dvīhi chiddo. Āmisassa, dhammassa ca alābhena attano parassa",
  "tika-s0103t9:50_11": "ca antare sambhavantassa hi chiddassa vivarassa bhedassa paṭisantharaṇaṁ pidahanaṁ",
  "tika-s0103t9:50_12": "saṅgaṇhanaṁ paṭisanthāro. Taṁ sarūpato, paṭipattito ca pāḷidassanamukhena vibhāvetuṁ",
  "tika-s0103t9:50_13": "“abhidhammepī”tiādimāha. Aggaṁ aggahetvāti aggaṁ attano aggahetvā. Uddesadānanti",
  "tika-s0103t9:50_14": "pāḷiyā, aṭṭhakathāya ca uddisanaṁ. Pāḷivaṇṇanāti pāḷiyā atthavaṇṇanā. Dhammakathākathananti",
  "tika-s0103t9:50_15": "sarabhaññasarabhaṇanādivasena dhammakathanaṁ.",
  "tika-s0103t9:51_0": "Karuṇāti karuṇābrahmavihāramāha. Karuṇāpubbabhāgoti tassa pubbabhāgaupacārajjhānaṁ",
  "tika-s0103t9:51_1": "vadati. Pāḷipade pana yā kāci karuṇā “karuṇā”ti vuttā, karuṇācetovimuttīti pana appanāppattāva.",
  "tika-s0103t9:51_2": "Mettāyapi eseva nayo. Suci-saddato bhāve yya-kāraṁ, i-kārassa ca e-kārādesaṁ katvā",
  "tika-s0103t9:51_3": "ayaṁ niddesoti āha “soceyyanti sucibhāvo”ti. Hotu tāva sucibhāvo soceyyaṁ, tassa",
  "tika-s0103t9:51_4": "pana mettāpubbabhāgatā kathanti āha “vuttampi ceta”ntiādi.",
  "tika-s0103t9:52_0": "Muṭṭhā sati etassāti muṭṭhassati, tassa bhāvo muṭṭhassaccaṁ, satipaṭipakkho dhammo,",
  "tika-s0103t9:52_1": "na satiyā abhāvamattaṁ. Yasmā paṭipakkhe sati tassa vasena sativigatā vippavutthā",
  "tika-s0103t9:52_2": "nāma hoti, tasmā vuttaṁ “sativippavāso”ti. “Assatī”tiādīsu a-kāro paṭipakkhe daṭṭhabbo,",
  "tika-s0103t9:52_3": "na sattapaṭisedhe. Udake lābu viya yena cittaṁ ārammaṇe pilavantā viya tiṭṭhati,",
  "tika-s0103t9:52_4": "na ogāhati, sā pilāpanatā. Yena gahitampi ārammaṇaṁ sammussati na sarati, sā sammussanatā.",
  "tika-s0103t9:52_5": "Yathā vijjāpaṭipakkhā avijjā vijjāya pahātabbato, evaṁ sampajaññapaṭipakkhaṁ asampajaññaṁ, avijjāyeva.",
  "tika-s0103t9:53": "Indriyasaṁvarabhedoti indriyasaṁvaravināso. Appaṭisaṅkhāti apaccavekkhitvā ayoniso ca āhāraparibhoge ādīnavānisaṁse avīmaṁsitvā.",
  "tika-s0103t9:54_0": "Appaṭisaṅkhāyāti itikattabbatāsu appaccavekkhaṇāya nāmaṁ. Aññāṇaṁ appaṭisaṅkhāta",
  "tika-s0103t9:54_1": "nimittaṁ. Akampanañāṇanti tāya anabhibhavanīyaṁ ñāṇaṁ, tattha tattha paccavekkhaṇāñāṇañceva",
  "tika-s0103t9:54_2": "paccavekkhaṇāya muddhabhūtaṁ lokuttarañāṇañca. Nippariyāyato maggabhāvanā bhāvanā",
  "tika-s0103t9:54_3": "nāma, yā ca tadatthā, tadubhayañca bhāventasseva icchitabbaṁ, na bhāvitabhāvanassāti",
  "tika-s0103t9:54_4": "vuttaṁ “bhāventassa uppannaṁ bala”nti. Tenāha “yā kusalānaṁ dhammānaṁ āsevanā bhāvanā bahulīkamma”nti.",
  "tika-s0103t9:55_0": "Kāmaṁ sampayuttadhammesu thirabhāvopi balaṭṭho eva, paṭipakkhehi pana akampanīyatā",
  "tika-s0103t9:55_1": "sātisayaṁ balaṭṭhoti vuttaṁ “assatiyā akampanavasenā”ti. Paccanīkadhammasamanato",
  "tika-s0103t9:55_2": "samatho samādhi. Aniccādinā vividhenākārena dassanato vipassanā paññā. Taṁ ākāraṁ",
  "tika-s0103t9:55_3": "gahetvāti samādhānākāraṁ gahetvā. Yenākārena pubbe alīnaṁ anuddhataṁ majjhimaṁ bhāvanāvīthipaṭipannaṁ",
  "tika-s0103t9:55_4": "hutvā cittaṁ samāhitaṁ hoti, taṁ ākāraṁ gahetvā sallakkhetvā. Nimittavasenāti kāraṇavasena.",
  "tika-s0103t9:55_5": "“Eseva nayo”ti iminā paggahova taṁ ākāraṁ gahetvā puna pavattetabbassa paggāhassa",
  "tika-s0103t9:55_6": "nimittavasena paggāhanimittanti imamatthaṁ atidisati, tassattho samathe vuttanayānusārena",
  "tika-s0103t9:55_7": "veditabbo. Paggāho vīriyaṁ kosajjapakkhato cittassa patituṁ adatvā paggaṇhanato.",
  "tika-s0103t9:55_8": "Avikkhepo ekaggatā vikkhepassa uddhaccassa paṭipakkhabhāvato. Paṭisaṅkhānakiccanibbattibhāvato",
  "tika-s0103t9:55_9": "lokuttaradhammānaṁ paṭisaṅkhānabalabhāvo, tathā pubbe pavattākārasallakkhaṇavasena",
  "tika-s0103t9:55_10": "samathapaggāhānaṁ upari pavattisabbhāvato samathanimittadukassapi missakatā vuttā.",
  "tika-s0103t9:56": "Yathāsamādinnassa sīlassa bhedakaro vītikkamo. Sīlavināsako asaṁvaro. Sammādiṭṭhivināsikāti “atthi dinna”ntiādi nayappavattāya sammādiṭṭhiyā dūsikā.",
  "tika-s0103t9:57_0": "Sīlassasampādanaṁ nāma sabbabhāgato tassa anūnatāpādananti āha “sampādanato paripūraṇato”ti.",
  "tika-s0103t9:57_1": "Pāripūrattho hi sampadā-saddoti. Mānasikasīlaṁ nāma sīlavisodhanavasena abhijjhādippahānaṁ.",
  "tika-s0103t9:57_2": "Diṭṭhipāripūribhūtaṁ ñāṇanti atthikadiṭṭhiādisammādiṭṭhiyā pāripūribhāvena pavattaṁ ñāṇaṁ.",
  "tika-s0103t9:58_0": "Visuddhiṁpāpetuṁ samatthanti cittavisuddhiādiuparivisuddhiyā paccayo bhavituṁ samatthaṁ.",
  "tika-s0103t9:58_1": "Suvisuddhameva hi sīlaṁ tassā padaṭṭhānaṁ hotīti. Visuddhiṁ pāpetuṁ samatthaṁ dassananti",
  "tika-s0103t9:58_2": "ñāṇadassanavisuddhiṁ, paramatthavisuddhinibbānañca pāpetuṁ upanetuṁ samatthaṁ kammassakatāñāṇādisammādassanaṁ.",
  "tika-s0103t9:58_3": "Tenāha “abhidhamme”tiādi. Ettha ca “idaṁ akusalaṁ kammaṁ no sakaṁ, idaṁ pana kammaṁ",
  "tika-s0103t9:58_4": "saka”nti evaṁ byatirekato anvayato ca kammassakatājānanañāṇaṁ kammassakatāñāṇaṁ.",
  "tika-s0103t9:58_5": "Tenāha “ettha cā”tiādi. “Parena katampī”ti idaṁ nidassanavasena vuttaṁ yathā parena",
  "tika-s0103t9:58_6": "kataṁ, evaṁ attanā katampi sakakammaṁ nāma na hotīti. Attanā vā ussāhitena parena",
  "tika-s0103t9:58_7": "kataṁpīti evaṁ vā attho daṭṭhabbo. Yañhi taṁ parassa ussāhanavasena kataṁ, tampi",
  "tika-s0103t9:58_8": "sakakammaṁ nāma hotīti ayañhettha adhippāyo. Atthabhañjanatoti diṭṭhadhammikādisabbaatthavināsanato.",
  "tika-s0103t9:58_9": "Atthajananatoti idhalokatthaparalokatthaparamatthānaṁ uppādanato. Ārabbhakāle “aniccaṁ",
  "tika-s0103t9:58_10": "dukkhaṁ anattā”ti pavattampi vacīsaccañca lakkhaṇāni paṭivijjhantaṁ vipassanāñāṇaṁ",
  "tika-s0103t9:58_11": "anulometi tattheva paṭivijjhanato. Paramatthasaccañca nibbānaṁ na vilometi na virodheti",
  "tika-s0103t9:58_12": "ekanteneva sampāpanato.",
  "tika-s0103t9:59_0": "Ñāṇadassananti ñāṇabhūtaṁ dassanaṁ, tena maggaṁ vadati. Taṁsampayuttameva vīriyanti",
  "tika-s0103t9:59_1": "paṭhamamaggasampayuttaṁ vīriyamāha. Sabbāpi maggapaññā diṭṭhivisuddhiyevāti dassetuṁ",
  "tika-s0103t9:59_2": "“apicā”tiādi vuttaṁ. Ayameva ca nayo abhidhammapāḷiyā sametīti dassento “abhidhamme panā”ti ādiṁ avoca.",
  "tika-s0103t9:60_0": "Yasmā saṁvego nāma sahottappañāṇaṁ, tasmā saṁvegavatthuṁ bhayato bhāyitabbato dassanavasena",
  "tika-s0103t9:60_1": "pavattañāṇaṁ. Tenāha “jātibhaya”ntiādi. Bhāyanti etasmāti bhayaṁ, jāti eva bhayaṁ",
  "tika-s0103t9:60_2": "jātibhayaṁ. Saṁvejanīyanti saṁvijjitabbaṁ bhāyitabbaṁ uttāsitabbaṁ. Ṭhānanti kāraṇaṁ,",
  "tika-s0103t9:60_3": "vatthūti attho. Saṁvegajātassāti uppannasaṁvegassa. Upāyapadhānanti upāyena pavattetabbaṁ vīriyaṁ.",
  "tika-s0103t9:61_0": "Kusalānaṁ dhammānanti sīlādīnaṁ anavajjadhammānaṁ. Bhāvanāyāti uppādanena vaḍḍhanena",
  "tika-s0103t9:61_1": "ca. Asantuṭṭhassāti “alaṁ ettāvatā, kathaṁ ettāvatā”ti saṅkocāpattivasena na santuṭṭhassa.",
  "tika-s0103t9:61_2": "Bhiyyokamyatāti bhiyyo bhiyyo uppādanicchā. Vosānanti saṅkocaṁ asamatthanti. Tussanaṁ",
  "tika-s0103t9:61_3": "tuṭṭhi santuṭṭhi, natthi etassa santuṭṭhīti asantuṭṭhi, tassa bhāvo asantuṭṭhitā.",
  "tika-s0103t9:61_4": "Vīriyappavāhe vattamāne antarā eva paṭigamanaṁ nivattanaṁ paṭivānaṁ, taṁ tassa atthīti",
  "tika-s0103t9:61_5": "paṭivānī, na paṭivānī appaṭivānī, tassa bhāvo appaṭivānitā. Sakkaccakiriyatāti kusalānaṁ",
  "tika-s0103t9:61_6": "karaṇe sakkaccakiriyatā ādarakiriyatā. Sātaccakiriyatāti satatameva karaṇaṁ. Aṭṭhitakiriyatāti",
  "tika-s0103t9:61_7": "antarā aṭṭhapetvā khaṇḍaṁ akatvā karaṇaṁ. Anolīnavuttitāti na līnappavattitā. Anikkhittachandatāti",
  "tika-s0103t9:61_8": "kusalacchandassa anikkhipanaṁ. Anikkhittadhuratāti kusalakaraṇe vīriyadhurassa anikkhipanaṁ.",
  "tika-s0103t9:61_9": "Āsevanāti ādarena sevanā. Bhāvanāti vaḍḍhanā brūhanā. Bahulīkammanti punappunaṁ karaṇaṁ.",
  "tika-s0103t9:62_0": "Tisso vijjāti pubbenivāsānussatiñāṇaṁ, dibbacakkhuñāṇaṁ āsavakkhayañāṇanti imā tisso",
  "tika-s0103t9:62_1": "vijjā. Paṭipakkhavijjhanaṭṭhena pubbe nivutthakkhandhādīnaṁ viditakaraṇaṭṭhena visiṭṭhā",
  "tika-s0103t9:62_2": "muttīti vimutti. Svāyaṁ viseso paṭipakkhavigamanena, paṭiyogivigamanena ca icchitabboti",
  "tika-s0103t9:62_3": "tadubhayaṁ dassetuṁ “ettha cā”tiādi vuttaṁ. Tattha yena visesena samāpattiyo paccanīkadhammehi",
  "tika-s0103t9:62_4": "suṭṭhu muttā, tato nirāsaṅkatāya ārammaṇe ca abhiratā, taṁ visesaṁ upādāya tā adhikaṁ",
  "tika-s0103t9:62_5": "muccanato, ārammaṇe adhimuccanato ca adhimuttiyo nāmāti vuttaṁ “cittassa ca adhimuttī”ti.",
  "tika-s0103t9:62_6": "Muttattāti sabbasaṅkhārehi visesena nissaṭattā vimutti.",
  "tika-s0103t9:63_0": "Khaye ñāṇanti samucchedavasena kilese khepetīti khayo, ariyamaggo, tappariyāpannaṁ",
  "tika-s0103t9:63_1": "ñāṇaṁ khaye ñāṇaṁ.Paṭisandhivasenāti kilesānaṁ taṁtaṁmaggavajjhānaṁ uppannamagge",
  "tika-s0103t9:63_2": "khandhasantāne puna sandahanavasena. Anuppādabhūteti taṁtaṁphale. Anuppādapariyosāneti",
  "tika-s0103t9:63_3": "anuppādakaro maggo anuppādo, tassa pariyosāne, kilesānaṁ vā anuppajjanasaṅkhāte pariyosāne, bhaṅgeti atthoti.",
  "tika-s0103t9:64": "Dukavaṇṇanā niṭṭhitā.",
  "tika-s0103t9:65": "Tikavaṇṇanā",
  "tika-s0103t9:66_0": "305. Dhammato añño kattā natthīti dassetuṁ kattusādhanavasena “lubbhatīti lobho”ti",
  "tika-s0103t9:66_1": "vuttaṁ. Lubbhati tena, lubbhanamattametanti karaṇabhāvasādhanavasenapi attho yujjateva.",
  "tika-s0103t9:66_2": "Dussati muyhatīti etthāpi eseva nayo. Akusalañca taṁ akosallasambhūtaṭṭhena ekantākusalabhāvato",
  "tika-s0103t9:66_3": "mūlañca attanā sampayuttadhammānaṁ suppatiṭṭhitabhāvasādhanato, na akusalabhāvasādhanato.",
  "tika-s0103t9:66_4": "Na hi mūlakato akusalānaṁ akusalabhāvo, kusalādīnañca kusalādibhāvo. Tathā sati momūhacittadvaye",
  "tika-s0103t9:66_5": "mohassa akusalabhāvo na siyā. Tesanti lobhādīnaṁ. “Na lubbhatīti alobho”tiādinā paṭipakkhanayena.",
  "tika-s0103t9:67_0": "Duṭṭhucaritānīti paccayato, sampayuttadhammato, pavattiākārato ca na suṭṭhu asammā",
  "tika-s0103t9:67_1": "pavattitāni. Virūpānīti bībhacchāni sampati, āyatiñca aniṭṭharūpattā. Kāyenāti kāyadvārena",
  "tika-s0103t9:67_2": "karaṇabhūtena. Kāyatoti kāyadvārato. “Suṭṭhu caritānī”tiādīsu vuttavipariyāyena attho",
  "tika-s0103t9:67_3": "veditabbo. Yassa sikkhāpadassa vītikkame kāyasamuṭṭhānā āpatti hoti, taṁ kāyadvāre",
  "tika-s0103t9:67_4": "paññattasikkhāpadaṁ. Avītikkamo kāyasucaritanti vārittasīlassa vasena vadati, cārittasīlassapi",
  "tika-s0103t9:67_5": "vā, yassa akaraṇe āpatti hoti. Vacīduccaritasucaritaniddhāraṇampi vuttanayānusārena",
  "tika-s0103t9:67_6": "veditabbaṁ. Ubhayattha paññattassāti kāyadvāre, vacīdvāre ca paññattassa. Sikkhāpadassa",
  "tika-s0103t9:67_7": "vītikkamova manoduccaritaṁ manodvāre paññattassa sikkhāpadassa abhāvato, tayidaṁ",
  "tika-s0103t9:67_8": "dvāradvaye akiriyasamuṭṭhānāya āpattiyā vasena veditabbaṁ. Avītikkamoti yathāvuttāya",
  "tika-s0103t9:67_9": "āpattiyā avītikkamo manosucaritaṁ. “Sabbassāpi sikkhāpadassa avītikkamo manosucarita”nti",
  "tika-s0103t9:67_10": "keci. Tadubhayañhi cārittasīlaṁ uddissapaññattaṁ sikkhāpadaṁ, tassa avītikkamo siyā",
  "tika-s0103t9:67_11": "kāyasucaritaṁ, siyā vacīsucaritanti.",
  "tika-s0103t9:68_0": "Pāṇo atipātīyati etāyāti pāṇātipāto, tathāpavattā cetanā, evaṁ adinnādānādayopīti",
  "tika-s0103t9:68_1": "āha “pāṇātipātādayo pana tisso cetanā”ti. Vacīdvārepi uppannā kāyaduccaritaṁ dvārantare",
  "tika-s0103t9:68_2": "uppannassāpi kammassa sanāmāpariccāgato yebhuyyavuttiyā, tabbahulavuttiyā ca. Tenāhu aṭṭhakathācariyā –",
  "tika-s0103t9:69": "“Dvāre caranti kammāni, na dvārā dvāracārino;",
  "tika-s0103t9:70": "Tasmā dvārehi kammāni, aññamaññaṁ vavatthitā”ti. ;",
  "tika-s0103t9:71_0": "Vacīduccaritaṁ kāyadvārepi vacīdvārepi uppannāti ānetvā sambandhitabbaṁ. Cetanāsampayuttadhammāti",
  "tika-s0103t9:71_1": "manokammabhūtāya cetanāya sampayuttadhammā. Kāyavacīkammabhūtāya pana cetanāya sampayuttā",
  "tika-s0103t9:71_2": "abhijjhādayo taṁ taṁ pakkhikā vā honti abbohārikā vāti. Cetanāsampayuttadhammā manosucaritanti",
  "tika-s0103t9:71_3": "etthāpi eseva nayo. Tividhassa duccaritassa akaraṇavasena pavattā tisso cetanāpi",
  "tika-s0103t9:71_4": "viratiyopi kāyasucaritaṁ kāyikassa vītikkamassa akaraṇavasena pavattanato, kāyena",
  "tika-s0103t9:71_5": "pana sikkhāpadānaṁ samādiyane sīlassa kāyasucaritabhāve vattabbameva natthi. Eseva nayo vacīsucarite.",
  "tika-s0103t9:72_0": "Kāmapaṭisaṁyuttoti ettha dve kāmā vatthukāmo ca kilesakāmo ca. Tattha vatthukāmapakkhe",
  "tika-s0103t9:72_1": "ārammaṇakaraṇavasena kāmehi paṭisaṁyutto vitakko kāmavitakko. Kilesakāmapakkhe pana",
  "tika-s0103t9:72_2": "sampayogavasena kāmena paṭisaṁyuttoti yojetabbaṁ. “Byāpādapaṭisaṁyutto”tiādīsu sampayogavaseneva",
  "tika-s0103t9:72_3": "attho veditabbo. Byāpādavatthupaṭisaṁyuttopi byāpādapaṭisaṁyuttoti gayhamāne ubhayathāpi",
  "tika-s0103t9:72_4": "yojanā labbhateva. Vihiṁsāpaṭisaṁyuttoti etthāpi eseva nayo. Vihiṁsanti etāya satte,",
  "tika-s0103t9:72_5": "vihiṁsanaṁ vā esā sattānanti vihiṁsā, tāya paṭisaṁyutto vihiṁsāpaṭisaṁyuttoti evaṁ",
  "tika-s0103t9:72_6": "saddattho veditabbo. Appiye amanāpe saṅkhāre ārabbha byāpādavitakkappavatti aṭṭhānāghātavasena",
  "tika-s0103t9:72_7": "dīpetabbā. Byāpādavitakkassa avadhiṁ dassetuṁ “yāva vināsanā”ti vuttaṁ. Vināsanaṁ",
  "tika-s0103t9:72_8": "pana pāṇātipāto evāti. “Saṅkhāro” hi dukkhāpetabbo nāma natthī”ti kasmā vuttaṁ, nanu",
  "tika-s0103t9:72_9": "ye “dukkhāpetabbā”ti icchitā sattasaññitā, tepi atthato saṅkhārā evāti? Saccametaṁ,",
  "tika-s0103t9:72_10": "ye pana indriyabaddhā saviññāṇakatāya dukkhaṁ paṭisaṁvedenti, tasmā te vihiṁsāvitakkassa",
  "tika-s0103t9:72_11": "visayā icchitā sattasaññitā. Ye pana na dukkhaṁ paṭisaṁvedenti vuttalakkhaṇāyogato,",
  "tika-s0103t9:72_12": "te sandhāya “vihiṁsāvitakko saṅkhāresu nuppajjatī”ti vuttaṁ. Yattha pana uppajjati,",
  "tika-s0103t9:72_13": "yathā ca uppajjati, taṁ dassetuṁ “ime sattā”tiādi vuttaṁ.",
  "tika-s0103t9:73_0": "Nekkhammaṁ vuccati lobhato nikkhantattā alobho, nīvaraṇehi nikkhantattāpi paṭhamajjhānaṁ,",
  "tika-s0103t9:73_1": "sabbākusalehi nikkhantattā sabbo kusalo dhammo, sabbasaṅkhatehi pana nikkhantattā,",
  "tika-s0103t9:73_2": "nibbānaṁ. Upanissayato, sampayogato, ārammaṇakaraṇato ca nekkhammena paṭisaṁyuttoti",
  "tika-s0103t9:73_3": "nekkhammapaṭisaṁyutto. Nekkhammavitakko sammāsaṅkappo. Idāni taṁ bhūmivibhāgena dassetuṁ",
  "tika-s0103t9:73_4": "“so”tiādi vuttaṁ. Asubhapubbabhāgeti asubhajjhānassa pubbabhāge. Asubhaggahaṇañcettha",
  "tika-s0103t9:73_5": "kāmavitakkassa ujuvipaccanīkadassanatthaṁ kataṁ. Kāmavitakkapaṭipakkho hi nekkhammavitakkoti.",
  "tika-s0103t9:73_6": "Evañca katvā uparivitakkadvayassa bhūmiṁ dassentena sapubbabhāgāni mettākaruṇājhānādīni",
  "tika-s0103t9:73_7": "uddhaṭāni. Asubhajjhāneti asubhārammaṇe paṭhamajjhāne. Avayave hi samudāyavohāraṁ",
  "tika-s0103t9:73_8": "katvā niddisati yathā “rukkhe sākhā”ti. Jhānaṁ pādakaṁ katvāti nidassanamattaṁ. Taṁ",
  "tika-s0103t9:73_9": "jhānaṁ sammasitvā uppannamaggaphalakālepi hi so lokuttaroti. Byāpādassa paṭipakkho,",
  "tika-s0103t9:73_10": "kiñcipi na byāpādeti etenāti vā abyāpādo, mettā, tāya paṭisaṁyutto abyāpādapaṭisaṁyutto.",
  "tika-s0103t9:73_11": "Mettājhāneti mettābhāvanāvasena adhigate paṭhamajjhāne. Karuṇājhāneti etthāpi eseva",
  "tika-s0103t9:73_12": "nayo. Vihiṁsāya paṭipakkho, na vihiṁsanti vā etāya satteti avihiṁsā, karuṇā.",
  "tika-s0103t9:74_0": "Nanu ca alobhādosānaṁ aññamaññāvirahato tesaṁ vasena uppajjanakānaṁ imesaṁ nekkhammavitakkādīnaṁ",
  "tika-s0103t9:74_1": "aññamaññaṁ asaṅkaraṇato vavatthānaṁ na hotīti? Noti dassetuṁ “yadā”tiādi āraddhaṁ.",
  "tika-s0103t9:74_2": "Alobho sīsaṁ hotīti alobho padhāno hoti. Niyamitapariṇatasamudācārādivasena yadā",
  "tika-s0103t9:74_3": "alobhappadhāno nekkhammagaruko cittuppādo hoti, tadā laddhāvasaro nekkhammavitakko",
  "tika-s0103t9:74_4": "patiṭṭhahati. Taṁsampayuttassa pana adosalakkhaṇassa abyāpādassa vasena yo tasseva",
  "tika-s0103t9:74_5": "abyāpādavitakkabhāvo sambhaveyya, sati ca abyāpādavitakkabhāve kassacipi aviheṭhanajātikatāya",
  "tika-s0103t9:74_6": "avihiṁsāvitakkabhāvo ca sambhaveyya, te itare dve. Tadanvayikāti tasseva nekkhammavitakkassa",
  "tika-s0103t9:74_7": "anugāmino, sarūpato adissanato “tasmiṁ sati honti, asati na hontī”ti tadanumānaneyyā",
  "tika-s0103t9:74_8": "bhavanti. Sesadvayepi iminā nayena attho veditabbo. Vuttanayenevāti “kāmapaṭisaṁyutto",
  "tika-s0103t9:74_9": "saṅkappo kāmasaṅkappo”tiādinā vitakkattike vuttanayeneva veditabbo atthato abhinnattā.",
  "tika-s0103t9:74_10": "Yadi evaṁ kasmā puna desanā katāti? Tathā desanāya bujjhanakānaṁ ajjhāsayavasena desanāmattamevetaṁ.",
  "tika-s0103t9:75_0": "Kāmavitakkādīnaṁ viya uppajjanākāro veditabbo “tāsu dve sattesupi saṅkhāresupi uppajjantī”tiādinā.",
  "tika-s0103t9:75_1": "Tattha kāraṇamāha “taṁsampayuttāyeva hi etā”ti. Tathevāti yathā nekkhammavitakkādīnaṁ",
  "tika-s0103t9:75_2": "“asubhapubbabhāge kāmāvacaro hotī”tiādinā kāmāvacarādibhāvo vutto, tatheva tāsampi",
  "tika-s0103t9:75_3": "nekkhammasaññādīnampi kāmāvacarādibhāvo veditabbo.",
  "tika-s0103t9:76_0": "Kāmapaṭisaṁyuttoti sampayogavasena kāmena paṭisaṁyutto. Takkanavasena takko. Visesato",
  "tika-s0103t9:76_1": "takkanavasena vitakko. Saṅkappanaparikappanavasena saṅkappo. Aññesupi kāmapaṭisaṁyuttesu",
  "tika-s0103t9:76_2": "dhammesu vijjamānesu vitakke eva kāmopapado dhātu-saddo niruḷho veditabbo vitakkassa",
  "tika-s0103t9:76_3": "kāmasaṅkappappavattiyā sātisayattā. Esa nayo byāpādadhātuādīsu. Sabbepi akusalā dhammā",
  "tika-s0103t9:76_4": "kāmadhātū hīnajjhāsayehi kāmitabbadhātubhāvato kilesakāmassa ārammaṇasabhāvattāti",
  "tika-s0103t9:76_5": "attho. Viheṭhetīti vibādhati. Tatthāti tasmiṁ yathāvutte kāmadhātuttike. Sabbākusalasaṅgāhikāya",
  "tika-s0103t9:76_6": "kāmadhātuyā itarā dve saṅgahetvā kathanaṁ sabbasaṅgāhikā kathā. Tisso dhātuyo aññamaññaṁ",
  "tika-s0103t9:76_7": "asaṅkarato kathā asambhinnā. Itarā dve gahitāva hontīti itarā dve dhātuyo gahitā",
  "tika-s0103t9:76_8": "eva honti sabbepi akusalā dhammā kāmadhātū”ti vuttattā sāmaññajotanāya savisayassa",
  "tika-s0103t9:76_9": "atibyāpanena. Tatoti itaradhātudvayasaṅgāhikāya kāmadhātuyā. Nīharitvāti niddhāretvā.",
  "tika-s0103t9:76_10": "Dassetīti evaṁ bhagavā dassetīti vattuṁ vaṭṭati. Byāpādadhātuṁ…pe… kathesi. Kasmā?",
  "tika-s0103t9:76_11": "Pageva apavādā abhinivisanti, tato paraṁ ussaggo pavattati, ṭhapetvā vā apavādavisayaṁ",
  "tika-s0103t9:76_12": "taṁ pariharantova ussaggo pavattatīti, ñāyo hesa loke niruḷhoti.",
  "tika-s0103t9:77_0": "Dvekathāti “sabbasaṅgāhikā, asambhinnā cā”ti anantarattike vuttā dve kathā. Tattha",
  "tika-s0103t9:77_1": "vuttanayena ānetvā kathanavasena veditabbā. Tasmā tattha vuttaattho idhāpi āharitvā",
  "tika-s0103t9:77_2": "veditabbo “nekkhammadhātuyā gahitāya itarā dve gahitāva hontī”tiādinā.",
  "tika-s0103t9:78_0": "Suññataṭṭhenāti attasuññatāya. Kāmabhavo kāmo uttarapadalopena suññataṭṭhena dhātu",
  "tika-s0103t9:78_1": "cāti kāmadhātu. Brahmalokanti paṭhamajjhānabhūmisaññitaṁ brahmalokaṁ. Dhātuyā āgataṭṭhānamhīti",
  "tika-s0103t9:78_2": "“kāmadhātu rūpadhātū”tiādinā dhātuggahaṇe kate. Bhavena paricchinditabbāti “kāmabhavo",
  "tika-s0103t9:78_3": "rūpabhavo”tiādinā bhavavasena tadattho paricchinditabbo, na yāya kāyaci dhātuyā vasena.",
  "tika-s0103t9:78_4": "Yadaggena ca dhātuyā āgataṭṭhāne bhavena paricchedo kātabbo, tadaggena bhavassa āgataṭṭhāne",
  "tika-s0103t9:78_5": "dhātuyā paricchedo kātabbo bhavavasena dhātuyā paricchijjanato. Nirujjhati kilesavaṭṭametthāti",
  "tika-s0103t9:78_6": "nirodho, sā eva suññataṭṭhena dhātūti nirodhadhātu, nibbānaṁ. Niruddhe ca kilesavaṭṭe",
  "tika-s0103t9:78_7": "kammavipākavaṭṭā niruddhā eva honti.",
  "tika-s0103t9:79_0": "Hīnadhātuttiko abhidhamme hīnattikena paricchinditabboti vuttaṁ “hīnā dhātūti dvādasa",
  "tika-s0103t9:79_1": "akusalacittuppādā”ti. Te hi lāmakaṭṭhena hīnadhātu. Hīnapaṇītānaṁ majjhe bhavāti",
  "tika-s0103t9:79_2": "majjhimadhātu, avasesā tebhūmakadhammā. Uttamaṭṭhena atappakaṭṭhena ca paṇītadhātu,",
  "tika-s0103t9:79_3": "navalokuttaradhammā.",
  "tika-s0103t9:80_0": "Pañcakāmaguṇā visayabhūtā etassa santīti pañcakāmaguṇiko, kāmarāgo. Rūpārūpabhavesūti",
  "tika-s0103t9:80_1": "rūpārūpūpapattibhavesu yathādhigatesu. Anadhigatesu pana so patthanā nāma na hotīti",
  "tika-s0103t9:80_2": "bhavavasena patthanāti imināva gahito. Jhānanikantīti rūpārūpajjhānesu nikanti. Bhavavasena",
  "tika-s0103t9:80_3": "patthanāti bhavesu patthanāti. Evaṁ catūhipi padehi yathākkamaṁ mahaggatūpapattibhavavisayā,",
  "tika-s0103t9:80_4": "mahaggatakammabhavavisayā, bhavadiṭṭhisahagatā, bhavapatthanābhūtā ca taṇhā “bhavataṇhā”ti",
  "tika-s0103t9:80_5": "vuttā. Vibhavadiṭṭhi vibhavo uttarapadalopena, vibhavasahagatā taṇhā vibhavataṇhā.",
  "tika-s0103t9:80_6": "Rūpādipañcavatthu kāmavisayā balavarāgabhūtā taṇhā kāmataṇhāti paṭhamanayo, “sabbepi",
  "tika-s0103t9:80_7": "tebhūmakadhammā kāmanīyaṭṭhena kāmā”ti vacanato te ārabbha pavattā diṭṭhivippayuttā",
  "tika-s0103t9:80_8": "sabbāpi taṇhā kāmataṇhāti dutiyanayoti ayametesaṁ viseso.",
  "tika-s0103t9:81_0": "Abhidhamme panāti pana-saddo visesatthajotano, tena pañcakāmaguṇikarāgato aññopi",
  "tika-s0103t9:81_1": "kāmāvacaradhammavisayo lobho abhidhamme “kāmataṇhā”ti āgatoti imaṁ visesaṁ joteti.",
  "tika-s0103t9:81_2": "Tikantarampi samānaṁ taṇhaṁyeva nissāya pavattitadesanānantaratāya taṁ “vāro”ti vattabbataṁ",
  "tika-s0103t9:81_3": "arahatīti “iminā vārenā”ti vuttaṁ. Iminā vārenāti iminā pariyāyenāti attho. Rajanīyaṭṭhenāti",
  "tika-s0103t9:81_4": "kāmanīyaṭṭhena. Pariyādiyitvāti pariggahetvā. Tatoti kāmataṇhāya. Nīharitvāti niddhāretvā.",
  "tika-s0103t9:81_5": "Itarā dve taṇhāti rūpataṇhaṁ, arūpataṇhañca dasseti. Etena “kāmataṇhā”ti sādhāraṇavacanametaṁ",
  "tika-s0103t9:81_6": "sabbassapi lobhassa, tassa pana “rūpataṇhā arūpataṇhā”ti visesavacanaṁ yathā kāmaguṇikarāgo",
  "tika-s0103t9:81_7": "rūparāgo arūparāgoti dasseti. Nirodhataṇhāti bhavanirodhe bhavasamucchede taṇhā.",
  "tika-s0103t9:81_8": "Yasmā hi ucchedadiṭṭhi manussattabhāve, kāmāvacaradevattabhāve, rūpāvacaraarūpāvacarattabhāve",
  "tika-s0103t9:81_9": "ṭhitassa attano sammā samucchedo hotīti bhavanirodhaṁ ārabbha pavattati, tasmā taṁsahagatāpi",
  "tika-s0103t9:81_10": "taṇhā tameva ārabbha pavattatīti.",
  "tika-s0103t9:82_0": "Vaṭṭasminti tividhepi vaṭṭe. Yathā te hi nissarituṁ appadānavasena kammavipākavaṭṭe",
  "tika-s0103t9:82_1": "taṁsamaṅgisattaṁ tesaṁ parāparuppattiyā paccayabhāvena saṁyojenti, evaṁ kilesavaṭṭepīti.",
  "tika-s0103t9:82_2": "Satīti paramatthato vijjamāne. Rūpādibhedeti rūpavedanādivibhāge. Kāyeti khandhasamūhe.",
  "tika-s0103t9:82_3": "Vijjamānāti satī paramatthato upalabbhamānā. Diṭṭhiyā parikappito hi attādi paramatthato",
  "tika-s0103t9:82_4": "natthi, diṭṭhi pana ayaṁ atthevāti. Vicinantoti dhammasabhāvaṁ vīmaṁsanto. Kicchatīti",
  "tika-s0103t9:82_5": "kilamati. Parāmasatīti parato āmasati. “Sīlena suddhi, vatena suddhī”ti gaṇhanto",
  "tika-s0103t9:82_6": "hi visuddhimaggaṁ atikkamitvā tassa parato āmasati nāma. Vīsativatthukā diṭṭhīti",
  "tika-s0103t9:82_7": "rūpādi-dhamme, paccekaṁ te vā nissitaṁ, tesaṁ vā nissayabhūtaṁ, sāmibhūtaṁ vā katvā",
  "tika-s0103t9:82_8": "parikappanavasena pavattiyā vīsativatthukā attadiṭṭhi vīsati. Vimatīti dhammesu sammā,",
  "tika-s0103t9:82_9": "micchā vā mananābhāvato saṁsayitaṭṭhena amati, appaṭipajjananti attho. Vipariyāsaggāhoti",
  "tika-s0103t9:82_10": "asuddhimagge “suddhimaggo”ti viparītaggāho.",
  "tika-s0103t9:83_0": "Cirapārivāsiyaṭṭhenāti ciraparivutthatāya purāṇabhāvena. Āsavanaṭṭhenāti sandanaṭṭhena,",
  "tika-s0103t9:83_1": "pavattanaṭṭhenāti attho. Savatīti pavattati. Avadhiattho ā-kāro, avadhi ca mariyādābhividhibhedato",
  "tika-s0103t9:83_2": "duvidho. Tattha mariyādo kiriyaṁ bahi katvā pavattati yathā “ā pāṭaliputtā vuṭṭho",
  "tika-s0103t9:83_3": "devo”ti. Abhividhi kiriyaṁ byāpetvā pavattati yathā “ā bhavaggā bhagavato yaso pavatto”ti.",
  "tika-s0103t9:83_4": "Abhividhiattho ayaṁ ā-kāro veditabbo.",
  "tika-s0103t9:84_0": "Katthaci dve āsavā āgatāti vinayapāḷiṁ sandhāyāha. Tattha hi “diṭṭhadhammikānaṁ āsavānaṁ",
  "tika-s0103t9:84_1": "saṁvarāya, samparāyikānaṁ āsavānaṁ paṭighātāyā”ti dvidhā āsavā āgatāti. Katthacīti",
  "tika-s0103t9:84_2": "tikanipāte āsavasutte, aññesu ca saḷāyatanasuttādīsu. Saḷāyatanasuttesupi hi “tayome",
  "tika-s0103t9:84_3": "āvuso āsavā kāmāsavo bhavāsavo avijjāsavo”ti tayo eva āgatāti. Nirayaṁ gamentīti",
  "tika-s0103t9:84_4": "nirayagāminīyā. Yasmā idha sāsavaṁ kusalākusalaṁ kammaṁ āsavapariyāyena desitaṁ,",
  "tika-s0103t9:84_5": "tasmā pañcagatisaṁvattanīyabhāvena āsavā āgatā. Imasmiṁ saṅgītisutte tayo āgatāti.",
  "tika-s0103t9:84_6": "Ettha yasmā aññesu ca ā bhavaggaṁ ā gotrabhuṁ pavattantesu mānādīsu vijjamānesu attattaniyādiggāhavasena,",
  "tika-s0103t9:84_7": "abhibyāpanamadakaraṇavasena āsavasadisatā ca etesaṁyeva, na aññesaṁ, tasmā etesveva",
  "tika-s0103t9:84_8": "āsava-saddo niruḷho daṭṭhabbo. Na cettha “diṭṭhāsavo nāgato”ti cintetabbaṁ bhavataṇhāya,",
  "tika-s0103t9:84_9": "bhavadiṭṭhiyāpi bhavāsavaggahaṇeneva gahitattā. Kāmāsavo nāma kāmanaṭṭhena, āsavanaṭṭhena",
  "tika-s0103t9:84_10": "ca. Vuttāyeva atthato ninnānākaraṇato.",
  "tika-s0103t9:85_0": "Kāme esati gavesati etāyāti kāmesanā, kāmānaṁ abhipatthanāvasena, pariyeṭṭhivasena,",
  "tika-s0103t9:85_1": "paribhuñjanavasena vā pavattarāgo. Bhavesanā pana bhavapatthanā, bhavābhiratibhavajjhosānavasena",
  "tika-s0103t9:85_2": "pavattarāgo. Diṭṭhigatikasammatassāti aññatitthiyehi parikappitassa, sambhāvitassa",
  "tika-s0103t9:85_3": "ca. Brahmacariyassāti tapopakkamassa. Tadekaṭṭhanti tāhi rāgadiṭṭhīhi sahajekaṭṭhaṁ.",
  "tika-s0103t9:85_4": "Kammanti akusalakammaṁ. Tampi hi kāmādike nibbattanādhiṭṭhānādivasena pavattaṁ “esatī”ti",
  "tika-s0103t9:85_5": "vuccati. Antaggāhikā diṭṭhīti nidassanamattametaṁ. Yā kāci pana micchādiṭṭhi tapopakkamahetukā",
  "tika-s0103t9:85_6": "brahmacariyesanā eva.",
  "tika-s0103t9:86_0": "Ākārasaṇṭhānanti visiṭṭhākārāvaṭṭhānaṁ kathaṁvidhanti hi kena pakārena saṇṭhitaṁ,",
  "tika-s0103t9:86_1": "samavaṭṭhitanti attho. Saddatthato pana vidahanaṁ visiṭṭhākārena avaṭṭhānaṁ vidhā,",
  "tika-s0103t9:86_2": "vidhīyati visadisākārena ṭhapīyatīti vidhā, koṭṭhāso. Vidahanato hīnādivasena vividhenākārena",
  "tika-s0103t9:86_3": "dahanato upadhāraṇato vidhā, mānova. Seyyasadisahīnānaṁ vasenāti seyyasadisahīnabhāvānaṁ",
  "tika-s0103t9:86_4": "yāthāvā’ yāthāvabhūtānaṁ vasena. Tayo mānā vuttā seyyasseva uppajjanakā. Esa nayo",
  "tika-s0103t9:86_5": "sadisahīnesupi. Tenāha “ayañhi māno”tiādi. Idāni yathāuddiṭṭhe navavidhepi māne vatthuvibhāgena",
  "tika-s0103t9:86_6": "dassetuṁ “tatthā”tiādi vuttaṁ. Rājūnañceva pabbajitānañca uppajjati kasmā? Te visesato",
  "tika-s0103t9:86_7": "attānaṁ seyyato dahantīti. Idāni tamatthaṁ vitthārato dassento “rājā hī”tiādimāha.",
  "tika-s0103t9:86_8": "Ko mayā sadiso atthīti ko-saddo paṭikkhepattho, añño sadiso natthīti adhippāyo. Etesaṁyevāti",
  "tika-s0103t9:86_9": "rājūnaṁ, pabbajitānañca. Uppajjati seṭṭhavatthukattā tassa. “Hīnohamasmī”ti mānepi eseva nayo.",
  "tika-s0103t9:87_0": "“Ko mayā sadiso añño rājapuriso atthī”ti vā “mayhaṁ aññehi saddhiṁ kiṁ nānākaraṇa”nti",
  "tika-s0103t9:87_1": "vā “amacco ti nāmāmeva…pe… nāmāha”nti vāti sadisassa seyyamānādīnaṁ tiṇṇaṁ pavattiākāradassanaṁ.",
  "tika-s0103t9:88_0": "Dāsādīnanti ādi-saddena bhatika kammakarādīnaṁ parādhīnavuttikānaṁ gahaṇaṁ. Ādi-saddena",
  "tika-s0103t9:88_1": "vā gahite eva “pukkusacaṇḍālādayopī”ti sayameva dasseti. Nanu ca māno nāmāyaṁ saṁpaggaharaso,",
  "tika-s0103t9:88_2": "so kathaṁ omāne sambhavatīti? Sopi avakaraṇamukhena vidhānavatthunā paggaṇhanavaseneva",
  "tika-s0103t9:88_3": "pavattatīti nāyaṁ virodho. Tenevāha “kiṁ dāso nāma ahanti ete māne karotī”ti. Tathā",
  "tika-s0103t9:88_4": "hissa yāthāvamānatā vuttā.",
  "tika-s0103t9:89_0": "Yāthāvamānā bhavanikanti viya, attadiṭṭhi viya ca na mahāsāvajjā, tasmā te na apāyagamanīyā.",
  "tika-s0103t9:89_1": "Yathābhūtavatthukatāya hi te yāthāvamānā. “Arahattamaggavajjhā”ti ca tassa anavasesappahāyitāya",
  "tika-s0103t9:89_2": "vuttaṁ. Dutiyatatiyamaggehi ca te yathākkamaṁ pahīyanti, ye oḷārikatarā, oḷārikatamā",
  "tika-s0103t9:89_3": "ca. Māno hi “ahaṁ asmī”ti pavattiyā uparimaggesu sammādiṭṭhiyā ujuvipaccanīko hutvā",
  "tika-s0103t9:89_4": "pahīyati. Ayāthāvamānā nāma ayathābhūtavatthukatāya, teneva te mahāsāvajjabhāvena",
  "tika-s0103t9:89_5": "paṭhamamaggavajjhā vuttā.",
  "tika-s0103t9:90_0": "Atati satataṁ gacchati pavattatīti addhā, kāloti āha “tayo addhāti tayo kālā”ti.",
  "tika-s0103t9:90_1": "Suttantapariyāyenāti bhaddekarattasuttādīsu āgatanayena. Tattha hi “yo cāvuso mano,",
  "tika-s0103t9:90_2": "ye ca dhammā, ubhayametaṁ paccuppannaṁ, tasmiṁ ce paccuppanne chandarāgapaṭibaddhaṁ",
  "tika-s0103t9:90_3": "hoti viññāṇaṁ, chandarāgapaṭibaddhattā viññāṇassa tadabhinandati, tadabhinandanto",
  "tika-s0103t9:90_4": "paccuppannesu dhammesu saṁhīratī”ti addhāpaccuppannaṁ sandhāya evaṁ vuttaṁ. Tenāha",
  "tika-s0103t9:90_5": "“paṭisandhito pubbe”tiādi. Tadantaranti tesaṁ cutipaṭisandhīnaṁ vemajjhaṁ paccuppanno",
  "tika-s0103t9:90_6": "addhā, yo pubbantāparantānaṁ vemajjhatāya “pubbantāparante kaṅkhati, pubbantāparante",
  "tika-s0103t9:90_7": "aññāṇa”nti evamādīsu “pubbantāparanto”ti ca vuccati. Bhaṅgo dhammo atītaṁsena saṅgahitoti",
  "tika-s0103t9:90_8": "āha “bhaṅgato uddhaṁ atīto addhā nāmā”ti. Tathā anuppanno dhammo anāgataṁsena saṅgahitoti",
  "tika-s0103t9:90_9": "āha “uppādato pubbe anāgato addhā nāmā”ti. Khaṇattayeti uppādo, ṭhiti, bhaṅgoti tīsu",
  "tika-s0103t9:90_10": "khaṇesu. Yadā hi dhammo hetupaccayassa samavāye uppajjati, yadā ca veti, iti dvīsupi",
  "tika-s0103t9:90_11": "khaṇesu ṭhitikkhaṇe viya paccuppannoti. Dhammānañhi pākabhāvūpādhikaṁ pattabbaṁ udayo,",
  "tika-s0103t9:90_12": "viddhaṁsabhāvūpādhikaṁ vayo, tadubhayavemajjhaṁ ṭhiti. Yadi evaṁ addhā nāmāyaṁ dhammo",
  "tika-s0103t9:90_13": "eva āpannoti? Na dhammo, dhammassa pana avatthābhedo, tañca upādāya loke kālasamaññāti",
  "tika-s0103t9:90_14": "dassetuṁ “atītādibhedo ca nāma aya”ntiādi vuttaṁ. Idhāti imasmiṁ loke. Teneva vohārenāti",
  "tika-s0103t9:90_15": "taṁ taṁ avatthāvisesaṁ upādāya dhammo “atīto anāgato paccuppanno”ti yena vohārena",
  "tika-s0103t9:90_16": "voharīyati, dhammappavattimattatāya hi paramatthato avijjamānopi kālo tasseva dhammassa",
  "tika-s0103t9:90_17": "pavattiavatthāvisesaṁ upādāya teneva vohārena “atīto addhā”tiādinā vutto.",
  "tika-s0103t9:91_0": "Anta-saddo loke pariyosāne, koṭiyaṁ niruḷhoti tadatthaṁ dassento “antoyeva anto”ti",
  "tika-s0103t9:91_1": "āha, koṭi antoti attho. Parabhāgoti pārimanto. Amati gacchati bhavappabandho niṭṭhānaṁ",
  "tika-s0103t9:91_2": "etthāti anto, koṭi. Amanaṁ niṭṭhānagamananti anto, osānaṁ. So pana “esevanto dukkhassā”ti",
  "tika-s0103t9:91_3": "vuttattā dukkhaṇṇavassa pārimantoti āha “parabhāgo”ti. Ammati paribhuyyati hīḷīyatīti",
  "tika-s0103t9:91_4": "anto, lāmako. Ammati bhāgaso ñāyatīti anto, aṁsoti āha “koṭṭhāso anto”ti. Santo paramatthato",
  "tika-s0103t9:91_5": "vijjamāno kāyo dhammasamūhoti sakkāyo, khandhā, te pana ariyasaccabhūtā idhādhippetāti",
  "tika-s0103t9:91_6": "vuttaṁ “pañcupādānakkhandhā”ti. Purimataṇhāti yesaṁ nibbattikā, tannibbattito pageva",
  "tika-s0103t9:91_7": "siddhā taṇhā. Appavattibhūtanti nappavattati tadubhayaṁ etthāti tesaṁ appavattiṭṭhānabhūtaṁ.",
  "tika-s0103t9:91_8": "Yadi “sakkāyo anto”tiādinā aññamaññaṁ vibhattitāya dukkhasaccādayo gahitā, atha kasmā",
  "tika-s0103t9:91_9": "maggo na gahitoti āha “maggo panā”tiādi. Tattha upāyattāti upāyabhāvato, sampāpakahetubhāvatoti attho.",
  "tika-s0103t9:92_0": "Yadi pana hetumantaggahaṇeneva hetu gahito hoti, nanu evaṁ sakkāyaggahaṇeneva tassa",
  "tika-s0103t9:92_1": "hetubhūto sakkāyasamudayo gahito hotīti? Tassa gahaṇe saṅkhataduko viya, sappaccayaduko",
  "tika-s0103t9:92_2": "viya ca dukovāyaṁ āpajjati, na tiko. Yathā pana sakkāyaṁ gahetvā sakkāyasamudayopi",
  "tika-s0103t9:92_3": "gahito, evaṁ sakkāyanirodhaṁ gahetvā sakkāyanirodhupāyo gayheyya, evaṁ sati catukko",
  "tika-s0103t9:92_4": "ayaṁ āpajjeyya, na tiko, tasmā hetumantaggahaṇena hetuggahaṇaṁ na cintetabbaṁ. Ayaṁ",
  "tika-s0103t9:92_5": "panettha adhippāyo yutto siyā – idha sakkāyasakkāyasamudayā anādikālikā, asati maggabhāvanāyaṁ",
  "tika-s0103t9:92_6": "paccayānuparamena apariyantā ca, nibbānaṁ pana appaccayattā attano niccatāya eva",
  "tika-s0103t9:92_7": "sabbadābhāvīti anādikāliko, apariyanto ca. Iti imāni tīṇi saccāni mahāthero imāya",
  "tika-s0103t9:92_8": "sabhāgatāya “tayo antā”ti tikaṁ katvā dasseti. Ariyamaggo pana kadāci karahaci labbhamāno",
  "tika-s0103t9:92_9": "na tathāti tassa ativiya dullabhapātubhāvataṁ dīpetuṁ tikato bahikatoti ayamettha attanomati.",
  "tika-s0103t9:93_0": "Dukkhatāti dukkhabhāvo, dukkhaṁyeva vā yathā devo eva devatā. Dukkha-saddo cāyaṁ",
  "tika-s0103t9:93_1": "adukkhasabhāvesupi sukhupekkhāsu kañci aniṭṭhatāvisesaṁ upādāya pavattatīti tato",
  "tika-s0103t9:93_2": "nivattento sabhāvadukkhavācinā ekena dukkha-saddena visesetvā “dukkhadukkhatā”ti",
  "tika-s0103t9:93_3": "āha. Bhavati hi ekantato taṁsabhāvepi atthe aññassa dhammassa yena kenaci sadisatālesena",
  "tika-s0103t9:93_4": "byabhicārāsaṅkāti visesitabbatā yathā “rūparūpaṁ tilatela”nti ca. Saṅkhārabhāvenāti",
  "tika-s0103t9:93_5": "saṅkhatabhāvena. Paccayehi saṅkharīyantīti saṅkhārā, adukkhamasukhavedanā. Saṅkhariyamānattā",
  "tika-s0103t9:93_6": "eva hi asārakatāya paridubbalabhāvena bhaṅgabhaṅgābhimukhakkhaṇesu viya attalābhakkhaṇepi",
  "tika-s0103t9:93_7": "vibādhappattā eva hutvā saṅkhārā pavattantīti āha “saṅkhatattā uppādajarābhaṅgapīḷitā”ti.",
  "tika-s0103t9:93_8": "Tasmāti yathāvuttakāraṇato. Aññadukkhasabhāvavirahatoti dukkhadukkhatāvipariṇāmadukkhatāsaṅkhātassa",
  "tika-s0103t9:93_9": "aññassa dukkhasabhāvassa abhāvato. Vipariṇāmeti pariṇāme, vigameti attho. Tenāha",
  "tika-s0103t9:93_10": "papañcasūdaniyaṁ “vipariṇāmadukkhāti natthibhāvo dukkha”nti. Apariññātavatthukānañhi",
  "tika-s0103t9:93_11": "sukhavedanuparamo dukkhato upaṭṭhāti, svāyamattho piyavippayogena dīpetabbo. Tenāha",
  "tika-s0103t9:93_12": "“sukhassa hī”tiādi. Pubbe vuttanayo padesanissito vedanāvisesamattavisayattāti anavasesato",
  "tika-s0103t9:93_13": "saṅkhāradukkhataṁ dassetuṁ “apicā”ti dutiyanayo vutto. Nanu ca “sabbe saṅkhārā dukkhā”ti",
  "tika-s0103t9:93_14": "vacanato sukhadukkhavedanānampi saṅkhāradukkhatā āpannāti ? Saccametaṁ, sā pana sāmaññajotanāapavādabhūtena",
  "tika-s0103t9:93_15": "itaradukkhatāvacanena nivattīyatīti nāyaṁ virodho. Tenevāha “ṭhapetvā dukkhavedanaṁ sukhavedanañcā”ti.",
  "tika-s0103t9:94_0": "Micchāsabhāvoti “hitasukhāvaho me bhavissatī”ti evaṁ āsīsitopi tathā abhāvato, asubhādīsuyeva",
  "tika-s0103t9:94_1": "“subha”ntiādiviparītappavattito ca micchāsabhāvo, musāsabhāvoti attho. Mātughātakādīsu",
  "tika-s0103t9:94_2": "pavattamānāpi hi hitasukhaṁ icchantāva pavattantīti te dhammā “hitasukhāvahā me bhavissantī”ti",
  "tika-s0103t9:94_3": "āsīsitā honti. Tathā asubhāsukhāniccānattesu subhādivipariyāsadaḷhatāya ānantariyakammaniyatamicchādiṭṭhīsu",
  "tika-s0103t9:94_4": "pavatti hotīti te dhammā asubhādīsu subhādiviparītappavattikā honti. Vipākadāne sati",
  "tika-s0103t9:94_5": "khandhabhedānantarameva vipākadānato niyato, micchatto ca so niyato cāti micchattaniyato.",
  "tika-s0103t9:94_6": "Anekesu ānantariyesu katesu yaṁ tattha balavaṁ, taṁ vipaccati, na itarānīti ekantavipākajanakatāya",
  "tika-s0103t9:94_7": "niyatatā na sakkā vattunti “vipākadāne satī”ti vuttaṁ. Khandhabhedānantaranti cutianantaranti",
  "tika-s0103t9:94_8": "attho. Cuti hi maraṇaniddese “khandhānaṁ bhedo”ti vuttā, etena vacanena sati phaladāne",
  "tika-s0103t9:94_9": "cutianantaro eva etesaṁ phalakālo, na aññoti phalakālaniyamena niyatatā vuttā hoti,",
  "tika-s0103t9:94_10": "na phaladānaniyamenāti niyataphalakālānaṁ aññesampi upapajjavedanīyānaṁ, diṭṭhadhammavedanīyānampi",
  "tika-s0103t9:94_11": "niyatatā āpajjati, tasmā vipākadhammadhammānaṁ paccayantaravikalatādīhi avipaccamānānampi",
  "tika-s0103t9:94_12": "attano sabhāvena vipākadhammatā viya balavatā ānantariyena vipāke dinne avipaccamānānampi",
  "tika-s0103t9:94_13": "ānantariyānaṁ phaladāne niyatasabhāvā, ānantariyasabhāvā ca pavattīti attano sabhāvena",
  "tika-s0103t9:94_14": "phaladānaniyameneva niyatatā, ānantariyatā ca veditabbā. Avassañca niyatasabhāvā,",
  "tika-s0103t9:94_15": "ānantariyasabhāvā ca tesaṁ pavattīti sampaṭicchitabbametaṁ aññassa balavato ānantariyassa",
  "tika-s0103t9:94_16": "abhāve cutianantaraṁ ekantena phaladānato.",
  "tika-s0103t9:95_0": "Nanu evaṁ aññesampi upapajjavedanīyānaṁ aññasmiṁ vipākadāyake asati cutianantarameva",
  "tika-s0103t9:95_1": "ekantena phaladānato ānantariyasabhāvā, niyatasabhāvā ca pavatti āpajjatīti? Nāpajjati",
  "tika-s0103t9:95_2": "asamānajātikena cetopaṇidhivasena, upaghātakena ca nivattetabbavipākattā anantarekantaphaladāyakattābhāvā,",
  "tika-s0103t9:95_3": "na pana ānantariyānaṁ paṭhamajjhānādīnaṁ dutiyajjhānādīni viya asamānajātikaṁ phalanivattakaṁ",
  "tika-s0103t9:95_4": "atthi sabbānantariyānaṁ avīciphalattā, na ca heṭṭhūpapattiṁ icchato sīlavato cetopaṇidhi",
  "tika-s0103t9:95_5": "viya uparūpapattijanakakammabalaṁ ānantariyabalaṁ nivattetuṁ samattho cetopaṇidhi",
  "tika-s0103t9:95_6": "atthi anicchantasseva avīcipātanato, na ca ānantariyupaghātakaṁ kiñci kammaṁ atthi.",
  "tika-s0103t9:95_7": "Tasmā tesaṁyeva anantarekantavipākajanakasabhāvā pavattīti. Anekāni ca ānantariyāni",
  "tika-s0103t9:95_8": "katāni ekante vipāke niyatattā uparatāvipaccanasabhāvāsaṅkattā nicchitāni sabhāvato",
  "tika-s0103t9:95_9": "niyatāneva. Cutianantaraṁ pana phalaṁ anantaraṁ nāma, tasmiṁ anantare niyuttāni,",
  "tika-s0103t9:95_10": "tannibbattanena anantarakaraṇasīlāni anantarapayojanāni cāti sabhāvato ānantariyāneva",
  "tika-s0103t9:95_11": "ca honti. Tesu pana samānasabhāvesu ekena vipāke dinne itarāni attanā kātabbakiccassa",
  "tika-s0103t9:95_12": "teneva katattā na dutiyaṁ tatiyañca paṭisandhiṁ karonti, na samatthatāvighātattāti",
  "tika-s0103t9:95_13": "natthi tesaṁ niyatānantariyatānivattīti. Na hi samānasabhāvaṁ samānasabhāvassa samatthataṁ",
  "tika-s0103t9:95_14": "vihanatīti. Ekassa pana aññānipi upatthambhakāni hontīti daṭṭhabbānīti. Sammāsabhāveti",
  "tika-s0103t9:95_15": "saccasabhāve. Niyato ekantiko anantarameva phaladānenāti sammattaniyamato.Na niyatoti",
  "tika-s0103t9:95_16": "ubhayathāpi na niyato. Avasesānaṁ dhammānanti kilesānantariyakammaniyyānikadhammehi aññesaṁ dhammānaṁ.",
  "tika-s0103t9:96_0": "Tamandhakāroti tamo andhakāroti padavibhāgo. Avijjā tamo nāma ārammaṇassa chādanaṭṭhena.",
  "tika-s0103t9:96_1": "Tenevāha “tamo vihato, āloko uppanno, tamokkhandho padālito”ti ca ādi. Avijjāsīsena",
  "tika-s0103t9:96_2": "vicikicchā vuttā mahatā sammohena sabbakālaṁ aviyujjanato. Āgammāti patvā. Kaṅkhatīti",
  "tika-s0103t9:96_3": "“ahosiṁ nu kho ahaṁ atītamaddhāna”ntiādinā kaṅkhaṁ uppādeti saṁsayaṁ āpajjati. Adhimuccituṁ",
  "tika-s0103t9:96_4": "na sakkotīti pasādādhimokkhavasena adhimuccituṁ na sakkoti. Tenāha “na sampasīdatī”ti.",
  "tika-s0103t9:96_5": "Yāvattakañhi yasmiṁ vatthusmiṁ vicikicchā na vigacchati, tāva tattha saddhādhimokkho",
  "tika-s0103t9:96_6": "anavasarova. Na kevalaṁ saddhādhimokkho, nicchayādhimokkhopi tattha na patiṭṭhahati eva.",
  "tika-s0103t9:97_0": "Na rakkhitabbānīti “imāni mayā rakkhitabbānī”ti evaṁ katthaci rakkhākiccaṁ natthi",
  "tika-s0103t9:97_1": "parato rakkhitabbasseva abhāvato. Satiyā eva rakkhitānīti muṭṭhassaccassa bodhimūle",
  "tika-s0103t9:97_2": "eva savāsanaṁ samucchinnattā satiyā rakkhitabbāni nāma sabbadāpi rakkhitāni eva.",
  "tika-s0103t9:97_3": "Natthi tathāgatassa kāyaduccaritanti tathāgatassa kāyaduccaritaṁ nāma nattheva, yato",
  "tika-s0103t9:97_4": "suparisuddho kāyasamācāro bhagavato. No aparisuddhā, parisuddhā eva aparisuddhihetūnaṁ",
  "tika-s0103t9:97_5": "kilesānaṁ pahīnattā. Tathāpi vinaye apakataññutāvasena siyā tesaṁ apārisuddhileso,",
  "tika-s0103t9:97_6": "na bhagavatoti dassetuṁ “na panā”tiādi vuttaṁ. Tattha vihārakāraṁ āpattinti ekavacanavasena",
  "tika-s0103t9:97_7": "“āpattiyo”ti ettha āpatti-saddaṁ ānetvā yojetabbaṁ. Abhidheyyānurūpañhi liṅgavacanāni",
  "tika-s0103t9:97_8": "honti. Esa nayo sesesupi. “Manodvāre”ti idaṁ tassā āpattiyā akiriyasamuṭṭhānatāya",
  "tika-s0103t9:97_9": "vuttaṁ. Na hi manodvāre paññattā āpatti atthīti. Saupārambhavasenāti savattabbatāvasena,",
  "tika-s0103t9:97_10": "na pana duccaritalakkhaṇāpattivasena, yato naṁ bhagavā paṭikkhipati. Yathā āyasmato",
  "tika-s0103t9:97_11": "mahākappinassāpi “gaccheyyaṁ vāhaṁ uposathaṁ, na vā gaccheyyaṁ. Gaccheyyaṁ vāhaṁ",
  "tika-s0103t9:97_12": "saṅghakammaṁ, na vā gaccheyya”nti parivitakkitaṁ. Manoduccaritanti manodvārikaṁ appasatthaṁ",
  "tika-s0103t9:97_13": "caritaṁ. Satthārā appasatthatāya hi taṁ duccaritaṁ nāma jātaṁ, na sabhāvato.",
  "tika-s0103t9:98_0": "Yasmā mahākāruṇiko bhagavā sadevakassa lokassa hitasukhāya eva paṭipajjamāno accantavivekajjhāsayatāya",
  "tika-s0103t9:98_1": "tabbidhuraṁ dhammasenāpatino cittuppādaṁ paṭikkhipanto “na kho te…pe… uppādetabba”nti",
  "tika-s0103t9:98_2": "avoca, tasmā so therassa cittuppādo bhagavato na pāsaṁsoti katvā manoduccaritaṁ nāma",
  "tika-s0103t9:98_3": "jāto, tassa ca paṭikkhepo upārambhoti āha “tasmiṁ manoduccarite upārambhaṁ āropento”ti.",
  "tika-s0103t9:98_4": "Bhagavato pana ettakampi natthi, yato pavāraṇāsutte “handa dāni, bhikkhave, pavāremi",
  "tika-s0103t9:98_5": "vo, na ca me kiñci garahatha kāyikaṁ vā vācasikaṁ vā”ti vutto bhikkhusaṅgho “na kho",
  "tika-s0103t9:98_6": "mayaṁ bhante bhagavato kiñci garahāma kāyikaṁ vā vācasikaṁ vā”ti satthu parisuddhakāyasamācārādikaṁ",
  "tika-s0103t9:98_7": "sirasā sampaṭicchi. Ayañhi lokanāthassa duccaritābhāvo bodhisattabhūmiyampi cariyācirānugato",
  "tika-s0103t9:98_8": "ahosi, pageva buddhabhūmiyanti dassento “anacchariyañceta”ntiādimāha.",
  "tika-s0103t9:99_0": "Buddhānaṁyeva dhammā guṇā, na aññesanti buddhadhammā. Tathā hi te buddhānaṁ āveṇikadhammāti",
  "tika-s0103t9:99_1": "vuccanti. Tattha “natthi tathāgatassa kāyaduccarita”ntiādinā kāyavacīmanoduccaritābhāvavacanaṁ",
  "tika-s0103t9:99_2": "yathādhikāraṁ kāyakammādīnaṁ ñāṇānuparivattitāya laddhaguṇakittanaṁ, na āveṇikadhammantaradassanaṁ.",
  "tika-s0103t9:99_3": "Sabbasmiñhi kāyakammādike ñāṇānuparivattini kuto kāyaduccaritādīnaṁ sambhavo. “Buddhassa",
  "tika-s0103t9:99_4": "appaṭihatañāṇa”ntiādinā vuttāni sabbaññutaññāṇato visuṁyeva tīṇi ñāṇāni catuyonipañcagatiparicchedakañāṇāni",
  "tika-s0103t9:99_5": "viyā”ti vadanti. Ekaṁyeva hutvā tīsu kālesu appaṭihatañāṇaṁ nāma sabbaññutaññāṇameva.",
  "tika-s0103t9:99_6": "Natthi chandassa hānīti sattesu hitachandassa hāni natthi. Natthi vīriyassahānīti",
  "tika-s0103t9:99_7": "khemapavivekavitakkānugatassa vīriyassa hāni natthi. “Natthi davāti khiḍḍādhippāyena",
  "tika-s0103t9:99_8": "kiriyā natthi. Natthi ravāti sahasā kiriyā natthī”ti vadanti, sahasā pana kiriyā",
  "tika-s0103t9:99_9": "davā “aññaṁ karissāmī”ti aññakaraṇaṁ ravā. Khalitanti virajjhanaṁ ñāṇena apphuṭaṁ.",
  "tika-s0103t9:99_10": "Sahasāti vegāyitattaṁ turitakiriyā. Abyāvaṭo manoti niratthako cittasamudācāro. Akusalacittanti",
  "tika-s0103t9:99_11": "aññāṇupekkhamāha, ayañca dīghabhāṇakānaṁ pāṭho ākulo viya. Ayaṁ pana pāṭho anākulo –",
  "tika-s0103t9:100_0": "Atītaṁse buddhassa bhagavato appaṭihatañāṇaṁ, anāgataṁse, paccuppannaṁse. Imehi tīhi",
  "tika-s0103t9:100_1": "dhammehi samannāgatassa buddhassa bhagavato sabbaṁ kāyakammaṁ ñāṇapubbaṅgamaṁ ñāṇānuparivatti,",
  "tika-s0103t9:100_2": "sabbaṁ vacīkammaṁ, sabbaṁ manokammaṁ. Imehi chahi dhammehi samannāgatassa buddhassa",
  "tika-s0103t9:100_3": "bhagavato natthi chandassa hāni, natthi dhammadesanāya, natthi vīriyassa, natthi",
  "tika-s0103t9:100_4": "samādhissa, natthi paññāya, natthi vimuttiyā. Imehi dvādasahi dhammehi samannāgatassa",
  "tika-s0103t9:100_5": "buddhassa bhagavato natthi davā, natthi ravā, natthi apphuṭaṁ, natthi vegāyitattaṁ,",
  "tika-s0103t9:100_6": "natthi abyāvaṭamano, natthi appaṭisaṅkhānupekkhāti.",
  "tika-s0103t9:101_0": "Tattha appaṭisaṅkhānupekkhāti aññāṇupekkhā. Sesaṁ vuttanayameva. Ettha ca tathāgatassa",
  "tika-s0103t9:101_1": "ājīvapārisuddhiṁ kāyavacīmanosamācārapārisuddhiyāva saṅgahetvā samācārattayavasena",
  "tika-s0103t9:101_2": "mahātherena tiko desito.",
  "tika-s0103t9:102": "Kiñcanāti kiñcikkhā. Ime pana rāgādayo palibundhanaṭṭhena kiñcanā viyāti kiñcanā. Tenāha “kiñcanāti palibodhā”ti.",
  "tika-s0103t9:103_0": "Anudahanaṭṭhenāti anu anu dahanaṭṭhena. Rāgādayo arūpadhammā ittarakkhaṇā kathaṁ",
  "tika-s0103t9:103_1": "anudahantīti āsaṅkaṁ nivattetuṁ “tattha vatthūnī”ti vuttaṁ, daṭṭhabbānīti vacanaseso.",
  "tika-s0103t9:103_2": "Tatthāti tasmiṁ rāgādīnaṁ anudahanaṭṭhe. Vatthūnīti sāsane, loke ca pākaṭattā paccakkhabhūtāni",
  "tika-s0103t9:103_3": "kāraṇāni. Rāgouppanno tikhiṇakaro hutvā. Tasmā taṁsamuṭṭhānā tejodhātu ativiya tikhiṇabhāvena",
  "tika-s0103t9:103_4": "saddhiṁ attanā sahajātadhammehi hadayappadesaṁ jhāpesi yathā taṁ bāhirā tejodhātu",
  "tika-s0103t9:103_5": "sanissayaṁ. Tena sā bhikkhunī supato viya byādhi jhāyitvā matā. Tenāha “teneva jhāyitvā",
  "tika-s0103t9:103_6": "kālamakāsī”ti. Dosassa nissayānaṁ dahanatā pākaṭā evāti itaraṁ dassetuṁ “mohavasena",
  "tika-s0103t9:103_7": "hī”tiādi vuttaṁ. Ativattitvāti atikkamitvā.",
  "tika-s0103t9:104_0": "Kāmaṁ āhuneyyaggiādayo tayo aggī brāhmaṇehi icchitā santi, te pana tehi icchitamattā,",
  "tika-s0103t9:104_1": "na sattānaṁ tādisā atthasādhakā. Ye pana sattānaṁ atthasādhakā, te dassetuṁ “āhunaṁ",
  "tika-s0103t9:104_2": "vuccatī”tiādi vuttaṁ. Tattha ādarena hunanaṁ pūjanaṁ āhunanti sakkāro “āhuna”nti",
  "tika-s0103t9:104_3": "vuccati, taṁ āhunaṁ arahanti. Tenāha bhagavā “āhuneyyāti bhikkhave mātāpitūnametaṁ",
  "tika-s0103t9:104_4": "adhivacana”nti. Yadaggena ca te puttānaṁ bahukāratāya āhuneyyāti tesu sammāpaṭipatti",
  "tika-s0103t9:104_5": "nesaṁ hitasukhāvahā, tadaggena tesu micchāpaṭipatti ahitadukkhāvahāti āha “tesu…pe…",
  "tika-s0103t9:104_6": "nibbattantī”ti. Svāyamatthoti yo mātāpitūnaṁ attano upari vippaṭipannānaṁ puttānaṁ",
  "tika-s0103t9:104_7": "anudahanassa paccayabhāvena anudahanaṭṭho, so ayamattho. Mittavindakavatthunāti mittavindakassa",
  "tika-s0103t9:104_8": "nāma mātari vippaṭipannassa purisassa tāya eva vippaṭipattiyā cirataraṁ kālaṁ āpāyikadukkhānubhavanadīpanena vatthunā veditabbo.",
  "tika-s0103t9:105_0": "Idāni tamatthaṁ kassapassa bhagavato kāle pavattaṁ vibhāvetuṁ “mittavindako hī”tiādi",
  "tika-s0103t9:105_1": "vuttaṁ. Dhanalobhena, na dhammacchandenāti adhippāyo. Akutobhayaṁ kenaci anuṭṭhāpanīyatāya.",
  "tika-s0103t9:105_2": "Nivāresi samuddapayātā nāma bahvantarāyāti adhippāyena. Antaraṁ katvāti atikkamanavasena",
  "tika-s0103t9:105_3": "dvinnaṁ pādānaṁ antare katvā.",
  "tika-s0103t9:106_0": "Nāvā aṭṭhāsi tassa pāpakammabalena vātassa avāyanato. Ekadivasaṁ rakkhitauposathakammānubhāvena",
  "tika-s0103t9:106_1": "sampattiṁ anubhavanto. Yathā purimāhi parato mā agamāsīti vutto, evaṁ aparāparāhipīti",
  "tika-s0103t9:106_2": "āha “tāhi ‘parato parato mā agamāsī’ti vuccamāno”ti. Khuracakkadharanti khuradhārūpamacakkadharaṁ",
  "tika-s0103t9:106_3": "ekaṁ purisaṁ. Upaṭṭhāsi pāpakammassa balena.",
  "tika-s0103t9:107_0": "Catubbhīti catūhi accharāsadisīhi vimānapetīhi, sampattiṁ anubhavitvāti vacanaseso.",
  "tika-s0103t9:107_1": "Aṭṭhajjhagamāti rūpādikāmaguṇehi tato visiṭṭhatarā aṭṭha vimānapetiyo adhigacchi.",
  "tika-s0103t9:107_2": "Atricchanti atricchāsaṅkhātena atilobhena samannāgatattā atra atra kāmaguṇe icchanto.",
  "tika-s0103t9:107_3": "Cakkanti khuracakkaṁ. Āsadoti anatthāvahabhāvena āsādeti.",
  "tika-s0103t9:108": "Soti gehasāmiko bhattā. Purimanayenevāti anudahanassa paccayatāya.",
  "tika-s0103t9:109_0": "Aticārinīti sāmikaṁ atikkamitvā cārinī micchācārinī. Rattiṁ dukkhanti attano pāpakammānubhāvasamupaṭṭhitena",
  "tika-s0103t9:109_1": "sunakhena khāditabbatādukkhaṁ. Vañcetvāti taṁ ajānāpetvāva kāraṇaṭṭhānagamanaṁ sandhāya",
  "tika-s0103t9:109_2": "vuttaṁ. Paṭapaṭantīti paṭapaṭā katvā. Anuravadassanañhetaṁ. Muṭṭhiyogo kirāyaṁ tassa",
  "tika-s0103t9:109_3": "sunakhantaradhānassa, yadidaṁ kheḷapiṇḍaṁ bhūmiyaṁ niṭṭhubhitvā pādena ghaṁsanaṁ.",
  "tika-s0103t9:109_4": "Tena vuttaṁ “so tathā akāsi.Sunakhā antaradhāyiṁsū”ti.",
  "tika-s0103t9:110_0": "Dakkhiṇāticattāro paccayā diyyamānā dakkhanti etehi hitasukhānīti. Taṁ dakkhiṇaṁ",
  "tika-s0103t9:110_1": "arahatīti dakkhiṇeyyo, bhikkhusaṅgho. Revatīvatthu vimānavatthupetavatthūsu tesaṁ",
  "tika-s0103t9:110_2": "aṭṭhakathāyañca āgatanayena veditabbaṁ.",
  "tika-s0103t9:111_0": "“Tividhena rūpasaṅgaho”ti ettha nanu saṅgaho ekavidhova, so kasmā “catubbidho”ti",
  "tika-s0103t9:111_1": "vuttoti? “Saṅgaho”ti atthaṁ avatvā aniddhāritatthassa saddasseva vuttattā. “Tividhena",
  "tika-s0103t9:111_2": "rūpasaṅgaho”tiādīsu padesu saṅgaha-saddo tāva attano atthavasena catubbidhoti ayañhettha",
  "tika-s0103t9:111_3": "attho. Atthopi vā aniddhāritaviseso sāmaññena gahetabbataṁ patto “tividhena rūpasaṅgaho”tiādīsu",
  "tika-s0103t9:111_4": "“saṅgaho”ti vuttoti na koci doso. Niddhārite hi visese tassa ekavidhatā siyā, na",
  "tika-s0103t9:111_5": "tato pubbeti. “Jātisaṅgaho”ti vuttepi jāti-saddassa sāpekkhasaddattā attano jātiyā",
  "tika-s0103t9:111_6": "saṅgahoti ayamattho viññāyateva sambandhārahassa aññassa avuttattā yathā “mātāpitu",
  "tika-s0103t9:111_7": "upaṭṭhāna”nti. Aṭṭhakathāyaṁ pana yathādhippetamatthaṁ aparipuṇṇaṁ katvā dassetuṁ",
  "tika-s0103t9:111_8": "“jātisaṅgaho” icceva vuttaṁ. Samānajātikānaṁ saṅgaho, samānajātiyā vā saṅgaho sajātisaṅgaho.",
  "tika-s0103t9:111_9": "Sañjāyati etthāti sañjāti, sañjātiyā saṅgaho sañjātisaṅgaho, sañjātidesena saṅgahoti",
  "tika-s0103t9:111_10": "attho. Kiriyāya evarūpāya saṅgaho kiriyāsaṅgaho. Rūpakkhandhagaṇananti “rūpakkhandho”ti",
  "tika-s0103t9:111_11": "gaṇanaṁ saṅkhyaṁ gacchati ruppanasabhāvattā. Tīhi koṭṭhāsehi rūpagaṇanāti vakkhamānehi",
  "tika-s0103t9:111_12": "tīhi bhāgehi rūpassa saṅgaho, gaṇetabbatāti attho.",
  "tika-s0103t9:112_0": "Rūpāyatanaṁ nipassati paccakkhato vijānātīti nidassanaṁ, cakkhuviññāṇaṁ, nidassatīti",
  "tika-s0103t9:112_1": "vā nidassanaṁ, daṭṭhabbabhāvo, cakkhuviññāṇassa gocarabhāvo, tassa ca rūpāyatanato",
  "tika-s0103t9:112_2": "anaññattepi aññehi dhammehi rūpāyatanaṁ visesetuṁ aññaṁ viya katvā “saha nidassanenāti",
  "tika-s0103t9:112_3": "sanidassana”nti evamettha attho veditabbo. Dhammasabhāvasāmaññena hi ekībhūtesu dhammesu",
  "tika-s0103t9:112_4": "yo nānattakaro sabhāvo, so añño viya katvā upacarituṁ yutto. Evañhi atthavisesāvabodho",
  "tika-s0103t9:112_5": "hotīti. Cakkhupaṭihananasamatthatoti cakkhuno ghaṭṭanasamatthatāya. Ghaṭṭanaṁ viya",
  "tika-s0103t9:112_6": "ca ghaṭṭanaṁ daṭṭhabbaṁ. Dutiyena atthavikappena daṭṭhabbabhāvasaṅkhātaṁ nāssa nidassananti",
  "tika-s0103t9:112_7": "anidassananti yojanā. Ettha ca dasannaṁ āyatanānaṁ yathārahaṁ sayaṁ, nissayavasena",
  "tika-s0103t9:112_8": "ca sampattānaṁ, asampattānañca paṭimukhabhāvo aññamaññapatanaṁ paṭihananaṁ, yena",
  "tika-s0103t9:112_9": "byāpārādivikārapaccayantarasannidhāne cakkhādīnaṁ visayesu vikāruppatti. Tattha byāpāro",
  "tika-s0103t9:112_10": "cakkhādīnaṁ savisayesu āvicchannaṁ, rūpādīnaṁ iṭṭhāniṭṭhatā, tattha ca cittassa ābhujananti",
  "tika-s0103t9:112_11": "ime ādisaddasaṅgahitā. Tehi vikārappattiyā paccayantarabyāpārato aññanti katvā anuggahūpaghāto",
  "tika-s0103t9:112_12": "vikāro. Upanissayo pana appadhānassa paccayo idha gahito. Kāraṇakāraṇampi kāraṇamevāti",
  "tika-s0103t9:112_13": "gayhamāne siyā tassāpi saṅgahoti. Vuttappakāranti “cakkhuviññāṇasaṅkhāta”nti vuttappakāraṁ.",
  "tika-s0103t9:112_14": "Nāssa paṭighoti etthāpi “vuttappakāra”nti ānetvā sambandho. Avasesaṁ soḷasavidhaṁ sukhumarūpaṁ.",
  "tika-s0103t9:113_0": "Saṅkharontīti sampiṇḍenti. Cetanā hi āyūhanarasatāya yathā sampayuttadhamme yathāsakaṁ",
  "tika-s0103t9:113_1": "kiccesu saṁvidahantī viya abhisandahantī vattamānā teneva kiccavisesena te sampiṇḍentī",
  "tika-s0103t9:113_2": "viya hoti, evaṁ attano vipākadhammepi paccayasamavāye saṅkharontī sampiṇḍentī viya",
  "tika-s0103t9:113_3": "hoti. Tenāha “sahajāta…pe… rāsī karontī”ti. Abhisaṅkharotīti abhivisiṭṭhaṁ katvā",
  "tika-s0103t9:113_4": "saṅkharoti. Puññābhisaṅkhāro hi attano phalaṁ itarassa phalato ativiya visiṭṭhaṁ",
  "tika-s0103t9:113_5": "bhinnaṁ katvā saṅkharoti paccayato, sabhāvato, pavattiākārato ca sayaṁ itarehi visiṭṭhasabhāvattā.",
  "tika-s0103t9:113_6": "Esa nayo itarehipi. Pujjabhavaphalanibbattanato, attano santānassa punanato ca puñño.",
  "tika-s0103t9:114_0": "Mahācittacetanānanti asaṅkhyeyyāyunipphādanādimahānubhāvatāya mahācittesu pavattacetanānaṁ.",
  "tika-s0103t9:114_1": "Aṭṭheva cetanā honti, yā kāmāvacarā kusalā. “Terasapī”ti kasmā vuttaṁ, nanu “navā”ti",
  "tika-s0103t9:114_2": "vattabbaṁ. Na hi bhāvanā ñāṇarahitā yuttāti anuyogaṁ sandhāyāha “yathā hī”tiādi.",
  "tika-s0103t9:114_3": "Kasiṇaparikammaṁ karontassāti kasiṇesu jhānaparikammaṁ karontassa. “Pathavī pathavī”tiādi",
  "tika-s0103t9:114_4": "bhāvanā hi kasiṇaparikammaṁ. Tassa hi parikammassa supaguṇabhāvato anuyuttassa tattha",
  "tika-s0103t9:114_5": "ādarākaraṇena siyā ñāṇarahitacittaṁ. Jhānapaccavekkhaṇāyapi eseva nayo. Keci maṇḍalakaraṇampi",
  "tika-s0103t9:114_6": "bhāvanaṁ bhajāpenti.",
  "tika-s0103t9:115_0": "Dānavasena pavattacittacetasikadhammā dānaṁ, tattha byāpārabhūtā āyūhanacetanā dānaṁ",
  "tika-s0103t9:115_1": "ārabbha, dānañca adhikicca uppajjatīti vuttā. Evaṁ itaresupi. Ayaṁ saṅkhepadesanāti",
  "tika-s0103t9:115_2": "ayaṁ puññābhisaṅkhāre saṅkhepato atthadesanā, atthavaṇṇanāti attho.",
  "tika-s0103t9:116_0": "Somanassacittenāti anumodanāpavattidassanamattametaṁ daṭṭhabbaṁ. Upekkhāsahagatenāpi",
  "tika-s0103t9:116_1": "hi anussarati evāti. Kāmaṁ niccasīlaṁ, uposathasīlaṁ, niyamasīlampi sīlameva, paripuṇṇaṁ",
  "tika-s0103t9:116_2": "pana sabbaṅgasampannaṁ sīlaṁ dassetuṁ “sīlapūraṇatthāyā”tiādi vuttaṁ. Nayadassanaṁ",
  "tika-s0103t9:116_3": "vā etaṁ, tasmā “niccasīlaṁ, uposathasīlaṁ, niyamasīlaṁ samādiyissāmī”ti vihāraṁ gacchantassa,",
  "tika-s0103t9:116_4": "samādiyitvā samādinnasīle ca tasmiṁ, “sādhu suṭṭhū”ti āvajjantassa, taṁ sīlaṁ sodhentassa",
  "tika-s0103t9:116_5": "ca pavattā cetanā sīlamayāti evamettha yojanā veditabbā.",
  "tika-s0103t9:117_0": "Pubbe samathavasena bhāvanānayo gahitoti idāni sammasananayena taṁ dassetuṁ “paṭisambhidāyaṁ",
  "tika-s0103t9:117_1": "vuttenā”tiādi vuttaṁ. Tattha aniccatoti aniccabhāvato. Dukkhato, anattatoti etthāpi eseva nayo.",
  "tika-s0103t9:118_0": "Tattha ye pañcupādānakkhandhā nāmarūpabhāvena pariggahitā, te yasmā dvārārammaṇehi",
  "tika-s0103t9:118_1": "saddhiṁ dvārappavattadhammavasena vibhāgaṁ labhanti, tasmā dvārachakkādivasena cha",
  "tika-s0103t9:118_2": "chakkā gahitā. Yasmā pana lakkhaṇesu anattalakkhaṇaṁ dubbibhāvaṁ, tasmā tassa vibhāvanāya",
  "tika-s0103t9:118_3": "cha dhātuyo gahitā. Tato yesu kasiṇesu ito bāhirakānaṁ attābhiniveso, tāni imesaṁ",
  "tika-s0103t9:118_4": "jhānānaṁ ārammaṇabhāvena upaṭṭhānākāramattāni, imāni pana tāni jhānānīti dassanatthaṁ",
  "tika-s0103t9:118_5": "dasa kasiṇāni gahitāni. Tato dukkhānupassanāya parivārabhāvena paṭikkūlākāravasena",
  "tika-s0103t9:118_6": "dvattiṁsa koṭṭhāsā gahitā. Pubbe khandhavasena saṅkhepato ime dhammā gahitā, idāni",
  "tika-s0103t9:118_7": "nātisaṅkhepavitthāranayena ca manasi kātabbāti dassanatthaṁ dvādasāyatanāni, aṭṭhārasa",
  "tika-s0103t9:118_8": "dhātuyo ca gahitā. Tesu ime dhammā satipi suññānirīhaabyāpārabhāve dhammasabhāvato",
  "tika-s0103t9:118_9": "ādhipaccabhāvena pavattantīti anattabhāvavibhāvanatthaṁ indriyāni gahitāni. Evaṁ",
  "tika-s0103t9:118_10": "anekabhedabhinnāpi ime dhammā bhūmittayapariyāpannatāya tividhāva hontīti dassanatthaṁ",
  "tika-s0103t9:118_11": "tisso dhātuyo gahitā. Ettāvatā nimittaṁ dassetvā pavattaṁ dassetuṁ kāmabhavādayo",
  "tika-s0103t9:118_12": "nava bhavā gahitā. Ettake abhiññeyyavisese pavattamanasikārakosallena saṇhasukhumesu",
  "tika-s0103t9:118_13": "nibbattitamahaggatadhammesu manasikāro pavattetabboti dassanatthaṁ jhānaappamaññārūpāni",
  "tika-s0103t9:118_14": "gahitāni. Tattha jhānāni nāma vuttāvasesārammaṇāni rūpāvacarajjhānāni. Puna paccayapaccayuppannavibhāgato",
  "tika-s0103t9:118_15": "ime dhammā vibhajja manasikātabbāti dassanatthaṁ paṭiccasamuppādaṅgāni gahitāni.",
  "tika-s0103t9:118_16": "Paccayākāramanasikāro hi sukhena, suṭṭhutarañca lakkhaṇattayaṁ vibhāveti, tasmā so",
  "tika-s0103t9:118_17": "pacchato gahito. Evaṁ ete sammasanīyabhāvena gahitā khandhādivasena koṭṭhāsato pañcavīsatividhā,",
  "tika-s0103t9:118_18": "pabhedato pana atītādibhedaṁ anāmasitvā gayhamānā dvīhi ūnāni dvesatāni honti. Idaṁ",
  "tika-s0103t9:118_19": "tāvettha pāḷivavatthānaṁ, atthavicāraṁ pana icchantehi paramatthamañjūsāyaṁ visuddhimaggasaṁvaṇṇanāyaṁ",
  "tika-s0103t9:118_20": "vuttanayeneva veditabbaṁ.",
  "tika-s0103t9:119_0": "Na puññoti apuñño. Tassa puñña-sadde vuttavipariyāyena attho veditabbo. Santānassa",
  "tika-s0103t9:119_1": "iñjanahetūnaṁ nīvaraṇādīnaṁ suvikkhambhanato rūpataṇhāsaṅkhātassa iñjitassa abhāvato",
  "tika-s0103t9:119_2": "aniñjaṁ, aniñjameva “āneñja”nti vuttaṁ. Tathā hi rūpārammaṇaṁ rūpanimittārammaṇaṁ",
  "tika-s0103t9:119_3": "sabbampi catutthajjhānaṁ nippariyāyena “āneñja”nti vuccati.",
  "tika-s0103t9:120_0": "Cattāro maggaṭṭhā, heṭṭhimā tayo phalaṭṭhāti evaṁ sattavidho. Tisso sikkhāti adhisīlādikā",
  "tika-s0103t9:120_1": "tisso sikkhā. Tāsu jātoti vā sekkho, ariyapuggalo hi ariyāya jātiyā jāyamāno sikkhāsu",
  "tika-s0103t9:120_2": "jāyati, na yoniyaṁ. Sikkhanasīloti vā sekkho. Puggalādhiṭṭhānāya vā kathāya sekkhassa",
  "tika-s0103t9:120_3": "ayanti aññāsādhāraṇamaggaphalattayadhammā sekkhapariyāyena vuttā. Asekkhoti ca yattha",
  "tika-s0103t9:120_4": "sekkhabhāvāsaṅkā atthi, tatthāyaṁ paṭisedhoti lokiyanibbānesu asekkhabhāvanāpatti",
  "tika-s0103t9:120_5": "daṭṭhabbā. Sīlasamādhipaññāsaṅkhātā hi sikkhā attano paṭipakkhakilesehivippamuttā",
  "tika-s0103t9:120_6": "parisuddhā upakkilesānaṁ ārammaṇabhāvampi anupagamanato etā “sikkhā”ti vattuṁ yuttā",
  "tika-s0103t9:120_7": "aṭṭhasupi maggaphalesu vijjanti, tasmā catumaggaheṭṭhimaphalattayasamaṅgino viya",
  "tika-s0103t9:120_8": "arahattaphalasamaṅgīpi tāsu sikkhāsu jātoti ca taṁsamaṅgino arahato itaresaṁ viya",
  "tika-s0103t9:120_9": "sekkhatte sati sekkhassa ayanti ca sikkhā sīlaṁ etassāti ca “sekkho”ti vattabbo siyāti",
  "tika-s0103t9:120_10": "tannivattanatthaṁ asekkhoti yathāvuttasekkhabhāvapaṭisedho kato. Arahattaphale hi",
  "tika-s0103t9:120_11": "pavattamānā sikkhā pariniṭṭhitasikkhākiccattā na sikkhākiccaṁ karonti, kevalaṁ sikkhāphalabhāveneva",
  "tika-s0103t9:120_12": "pavattanti, tasmā na tā sikkhāvacanaṁ arahanti, nāpi taṁsamaṅgī sekkhavacanaṁ, na",
  "tika-s0103t9:120_13": "ca “sikkhanasīlo, sikkhāsu jāto”ti ca vattabbataṁ arahati. Heṭṭhimaphalesu pana sikkhā",
  "tika-s0103t9:120_14": "sakadāgāmimaggavipassanādīnaṁ upanissayabhāvato sikkhākiccaṁ karontīti sikkhāvacanaṁ",
  "tika-s0103t9:120_15": "arahanti, taṁsamaṅgino ca sekkhavacanaṁ, “sikkhanasīlā, sikkhāsu jātā”ti ca vattabbataṁ arahanti.",
  "tika-s0103t9:121_0": "“Sikkhatīti sekkho”ti ca apariyositasikkho dassitoti. Anantarameva “khīṇāsavo”ti",
  "tika-s0103t9:121_1": "ādiṁ vatvā “na sikkhatīti asekkho”ti vuttattā pariyositasikkho dassito, na sikkhārahito",
  "tika-s0103t9:121_2": "tassa tatiyapuggalabhāvena gahitattā. Vuddhippattasikkho vā asekkhoti etasmiṁ atthe",
  "tika-s0103t9:121_3": "sekkhadhammesu eva ṭhitassa kassaci ariyassa asekkhabhāvāpattīti arahattamaggadhammā",
  "tika-s0103t9:121_4": "vuddhippattā, yathāvuttehi ca atthehi sekkhoti katvā taṁsamaṅgino aggamaggaṭṭhassa",
  "tika-s0103t9:121_5": "asekkhabhāvo āpannoti? Na taṁsadisesu tabbohārato. Arahattamaggato hi ninnānākaraṇaṁ",
  "tika-s0103t9:121_6": "arahattaphalaṁ ṭhapetvā pariññādikiccakaraṇaṁ, vipākabhāvañca, tasmā te eva sekkhadhammā",
  "tika-s0103t9:121_7": "“aggaphaladhammabhāvaṁ āpannā”ti sakkā vattuṁ, kusalasukhato ca vipākasukhaṁ santataratāya",
  "tika-s0103t9:121_8": "paṇītataranti, vuddhippattā ca te dhammā hontīti taṁsamaṅgī “asekkho”ti vuccatīti.",
  "tika-s0103t9:122_0": "Jātimahallakoti jātiyā vuḍḍhataro addhagato vayoanuppatto. So hi rattaññutāya yebhuyyena",
  "tika-s0103t9:122_1": "jātidhammakuladhammapadesu thāvariyappattiyā jātithero nāma. Therakaraṇā dhammāti",
  "tika-s0103t9:122_2": "sāsane thirabhāvakarā guṇā paṭipakkhanimmadanakā. Theroti vakkhamānesu dhammesu thirabhāvappatto.",
  "tika-s0103t9:122_3": "Sīlavāti pāsaṁsena sātisayena sīlena samannāgato, sīlasampannoti attho, etena dussīlyasaṅkhātassa",
  "tika-s0103t9:122_4": "bālyassa abhāvamāha. Suttageyyādi bahu sutaṁ etenāti bahussuto, etenāssa sutavirahasaṅkhātassa",
  "tika-s0103t9:122_5": "bālyassa abhāvaṁ, paṭisaṅkhānabalena ca patiṭṭhitabhāvaṁ vadati. “Catunnaṁ jhānānaṁ",
  "tika-s0103t9:122_6": "lābhī”ti iminā nīvaraṇādisaṅkhātassa bālyassa abhāvaṁ, bhāvanābalena ca patiṭṭhitabhāvaṁ",
  "tika-s0103t9:122_7": "katheti. “Āsavānaṁ khayā”tiādinā avijjāsaṅkhātassa bālyassa sabbaso abhāvaṁ, khīṇāsavattherabhāvena",
  "tika-s0103t9:122_8": "patiṭṭhitabhāvañcassa dasseti. Na cettha samudāye vākyaparisamāpanaṁ, atha kho paccekaṁ",
  "tika-s0103t9:122_9": "vākyaparisamāpananti dassento “evaṁ vuttesu dhammesū”tiādimāha. Theranāmako vā “thero”ti evaṁ nāmako vā.",
  "tika-s0103t9:123_0": "Anuggahavasena, pūjāvasena vā attano santakaṁ parassa dīyati etenāti dānaṁ, pariccāgacetanā.",
  "tika-s0103t9:123_1": "Dānameva dānamayaṁ. Padapūraṇamattaṁ maya-saddo. Puññañca taṁ yathāvuttenatthena",
  "tika-s0103t9:123_2": "kiriyā ca kammabhāvatoti puññakiriyā. Paresaṁ piyamanāpatāsevanīyatādīnaṁ ānisaṁsānaṁ.",
  "tika-s0103t9:123_3": "Pubbe…pe… vasenevāti saṅkhārattike vuttadānamayasīlamayabhāvanāmayacetanāvaseneva.",
  "tika-s0103t9:123_4": "Imāni veditabbānīti sambandho. Etthāti etesu puññakiriyavatthūsu. Kāyena karontassāti",
  "tika-s0103t9:123_5": "attano kāyena pariccāgapayogaṁ pavattentassa. Tadatthanti dānatthaṁ. “Imaṁ deyyadhammaṁ",
  "tika-s0103t9:123_6": "dehī”ti vācaṁ nicchārentassa. Dānapāramiṁ āvajjetvā vāti yathā kevalaṁ “annadānādīni",
  "tika-s0103t9:123_7": "demī”ti dānakāle taṁ dānamayaṁ puññakiriyavatthu hoti, evaṁ “imaṁ dānamayaṁ sammāsambodhiyā",
  "tika-s0103t9:123_8": "paccayo hotū”ti dānapāramiṁ āvajjetvā dānakālepi dānasīseneva pavattitattā. Vattasīse",
  "tika-s0103t9:123_9": "ṭhatvāti “etaṁ dānaṁ nāma mayhaṁ kulavaṁso kulatanti kulapaveṇī kulacāritta”nti cārittasīle",
  "tika-s0103t9:123_10": "ṭhatvā dadato cārittasīlamayaṁ. Yathā deyyadhammapariccāgavasena pavattamānāpi dānacetanā",
  "tika-s0103t9:123_11": "vattasīse ṭhatvā dadato sīlamayaṁ puññakiriyavatthu hoti pubbābhisaṅkhārassa, aparabhāgacetanāya",
  "tika-s0103t9:123_12": "ca tathā pavattattā, evaṁ deyyadhamme khayato, vayato sammasanaṁ paṭṭhapetvā dadato",
  "tika-s0103t9:123_13": "bhāvanāmayaṁ puññakiriyavatthu hoti pubbabhāgacetanāya, deyyadhamme aparabhāgacetanāya",
  "tika-s0103t9:123_14": "ca tathā pavattattā.",
  "tika-s0103t9:124_0": "Apacīticetanā apacitisahagataṁ apacīyati etāyāti yathā nandīrāgo eva nandīrāgasahagatā,",
  "tika-s0103t9:124_1": "yathāvuttāya vā apacitiyā sahagataṁ sahapavattanti apacitisahagataṁ. Apacāyanavasena",
  "tika-s0103t9:124_2": "pavattaṁ puññakiriyavatthu. Vayasā guṇehi ca vuḍḍhatarānaṁ vattapaṭipattīsu byāvaṭo",
  "tika-s0103t9:124_3": "hoti yāya cetanāya, sā veyyāvaccaṁ, veyyāvaccameva veyyāvaccasahagataṁ. Veyyāvaccasaṅkhātāya",
  "tika-s0103t9:124_4": "vā vattapaṭipattiyā samuṭṭhāpanavaseneva sahagataṁ pavattanti veyyāvaccasahagataṁ,",
  "tika-s0103t9:124_5": "tathāpavattaṁ puññakiriyavatthu. Attano santāne pattaṁ puññaṁ anuppadīyati etenāti",
  "tika-s0103t9:124_6": "pattānuppadānaṁ. Tathā parena anuppadinnatāya pattaṁ abbhanumodati etenāti pattabbhanumodanaṁ.",
  "tika-s0103t9:124_7": "Ananuppadinnaṁ pana kevalaṁ abbhanumodīyati etenāti abbhanumodanaṁ. Dhammaṁ deseti",
  "tika-s0103t9:124_8": "etāyāti desanā, desanāva desanāmayaṁ. Suṇāti etenāti savanaṁ, savanameva savanamayaṁ.",
  "tika-s0103t9:124_9": "Diṭṭhiyā ñāṇassa ujugamanaṁ diṭṭhijugataṁ. Sabbattha “puññakiriyavatthū”ti padaṁ",
  "tika-s0103t9:124_10": "apekkhitvā napuṁsakaliṅgatā.",
  "tika-s0103t9:125_0": "Pūjāvasena sāmīcikiriyā apacāyanaṁ apaciti. Vayasā guṇehi ca jeṭṭhānaṁ gilānānañca",
  "tika-s0103t9:125_1": "taṁtaṁkiccakaraṇaṁ veyyāvaccaṁ. Ayametesaṁ visesoti āha “tatthā”tiādi. Cattāro paccaye",
  "tika-s0103t9:125_2": "datvā sabbasattānanti ca ekadesato ukkaṭṭhaniddeso, yaṁ kiñci deyyadhammaṁ datvā,",
  "tika-s0103t9:125_3": "puññaṁ vā katvā “katipayānaṁ, ekasseva vā patti hotū”ti pariṇāmanampi pattānuppadānameva.",
  "tika-s0103t9:125_4": "Taṁ na mahapphalaṁ taṇhāya parāmaṭṭhattā. Paresaṁ deseti hitapharaṇena muducittenāti",
  "tika-s0103t9:125_5": "ānetvā sambandhitabbaṁ. Evanti evaṁ imaṁ dhammaṁ sutvā bahussuto hutvā pare dhammadesanāya",
  "tika-s0103t9:125_6": "anuggaṇhissāmīti hitapharaṇena muducittena dhammaṁ suṇāti. Evañhissa savanaṁ attano,",
  "tika-s0103t9:125_7": "paresañca sammāpaṭipattiyā paccayabhāvato mahapphalaṁ bhavissatīti. Sabbesanti sabbesampi",
  "tika-s0103t9:125_8": "dasannaṁ puññakiriyavatthūnaṁ. Niyamalakkhaṇanti mahapphalabhāvassa niyāmakasabhāvaṁ.",
  "tika-s0103t9:125_9": "Diṭṭhiyā ujubhāvenevāti “atthi, natthī”ti antadvayassa durasamussāritatāya “atthi",
  "tika-s0103t9:125_10": "dinna”ntiādi nayappavattāya sammādiṭṭhiyā ujukameva pavattiyā. Dānādīsu hi yaṁ kiñci",
  "tika-s0103t9:125_11": "imāya eva sammādiṭṭhiyā parisodhitaṁ mahājutikaṁ mahāvipphāraṁ bhavati.",
  "tika-s0103t9:126_0": "Purimeheva tīhīti pāḷiyaṁ āgateheva tīhi. Sīlamaye puññakiriyavatthumhi saṅgahaṁ",
  "tika-s0103t9:126_1": "gacchanti cārittasīlabhāvato. Dānamaye saṅgahaṁ gacchanti dānasabhāvattā, dānavisayattā",
  "tika-s0103t9:126_2": "ca. Kāmaṁ desanā dhammadānasabhāvato dānamaye saṅgahaṁ gacchatīti vattuṁ yuttā, kusaladhammāsevanabhāvato",
  "tika-s0103t9:126_3": "pana vimuttāyatanasīse ṭhatvā pavattitā viya savanena saddhiṁ bhāvanāmaye saṅgahaṁ",
  "tika-s0103t9:126_4": "gacchantīti vuttaṁ. “Diṭṭhijugataṁ bhāvanāmaye”ti keci. Diṭṭhijugate eva ca attanā",
  "tika-s0103t9:126_5": "katassa puññassa anussaraṇaṁ, tassa ca paresaṁ atthāya pariṇāmanaṁ, guṇapasaṁsā,",
  "tika-s0103t9:126_6": "aññehi kariyamānāya puññakiriyāya, sammāpaṭipattiyā ca anumodanaṁ saraṇagamananti",
  "tika-s0103t9:126_7": "evaṁ ādayo puññavisesā saṅgahaṁ gacchanti diṭṭhijukammavaseneva tesaṁ ijjhanato.",
  "tika-s0103t9:127_0": "Parassa paṭipattiyā sodhanattho anuyogo codanā, sā yāni nissāya pavattati, tāni codanāvatthūni",
  "tika-s0103t9:127_1": "diṭṭhasutaparisaṅkitāni. Tenāha “codanākāraṇānī”ti. Diṭṭhenāti ca hetumhi karaṇavacanaṁ,",
  "tika-s0103t9:127_2": "diṭṭhena hetunāti attho. Kiṁ pana taṁ diṭṭhanti āha “vītikkama”nti. Disvāti ca dassanahetūti",
  "tika-s0103t9:127_3": "ayamettha attho yathā “paññāya cassa disvā”ti. “Sutenā”tiādīsupi iminā nayena attho",
  "tika-s0103t9:127_4": "veditabbo. Parassāti parato, parassa vā vacanaṁ sutvā.Diṭṭhaparisaṅkitenāti diṭṭhānugatena",
  "tika-s0103t9:127_5": "parisaṅkitena, tathā parisaṅkitena vā vītikkamena. Sesapadadvayepi eseva nayo. Codeti",
  "tika-s0103t9:127_6": "vatthusandassanena vā saṁvāsappaṭikkhepena vā sāmīcippaṭikkhepena vā. Imasmiṁ pana",
  "tika-s0103t9:127_7": "atthe vitthāriyamāne atippapañco hotīti āha “ayamettha saṅkhepo”ti. Vitthāraṁ pana",
  "tika-s0103t9:127_8": "icchantānaṁ tassa adhigamupāyaṁ dassento “vitthāro pana…pe… veditabbo”ti āha.",
  "tika-s0103t9:128_0": "Kāmūpapattiyoti kāmehi upapannatā, samannāgatatāti attho. Samannāgamo ca tesaṁ paṭisevanaṁ,",
  "tika-s0103t9:128_1": "samadhigamo cāti āha “kāmūpasevanā kāmapaṭilābhā vā”ti. Paccupaṭṭhitakāmāti dutiyatatiyarāsīnaṁ",
  "tika-s0103t9:128_2": "viya sayaṁ, parehi ca animmitā. Uṭṭhānakammaphalūpajīvibhāvato pana tadubhayavasena",
  "tika-s0103t9:128_3": "paccupaṭṭhitā kāmā etesanti paccupaṭṭhitakāmā. Te pana tesaṁ yebhuyyena nibaddhāni",
  "tika-s0103t9:128_4": "hontīti “nibaddhakāmā”ti vuttaṁ. Catudevalokavāsinoti cātumahārājikato paṭṭhāya yāva",
  "tika-s0103t9:128_5": "tusitā devā. Vinipātikāti āpāyikā. Paranimmitā kāmā etesanti paranimmitakāmā.",
  "tika-s0103t9:129_0": "Pakatisevanavasenāti anumānato jānanaṁ vadati, na paccakkhato. Vasaṁ vattentīti yathāruci",
  "tika-s0103t9:129_1": "pātabyataṁ āpajjanti. “Methunaṁ paṭisevantī”ti idaṁ pana kecivādapaṭisedhanatthaṁ",
  "tika-s0103t9:129_2": "vuttaṁ. Tenāha “keci panā”tiādi. Te “yāmānaṁ aññamaññaṁ āliṅgitamattena, tusitānaṁ",
  "tika-s0103t9:129_3": "hatthāmasanamattena, nimmānaratīnaṁ hasitamattena, paranimmitavasavattīnaṁ olokitamattena",
  "tika-s0103t9:129_4": "kāmakiccaṁ ijjhatī”ti vadanti. “Itaresaṁ dvinnaṁ dvayaṁdvayasamāpattiyā vā”ti vadanti",
  "tika-s0103t9:129_5": "tādisassa kāmesu virajjanassa tesu abhāvato, kāmānañca uttaruttari paṇītapaṇītatarapaṇītatamabhāvato.",
  "tika-s0103t9:129_6": "Kevalaṁ pana nissandābhāvo tesaṁ vattabbo. Kāmakiccanti taṅkhaṇikapariḷāhūpasamāvahaṁ",
  "tika-s0103t9:129_7": "phassasukhaṁ. Kāmāti kāmūpabhogā. Pākatikā evāti heṭṭhimehi ekasadisā eva. Ekasaṅkhātanti",
  "tika-s0103t9:129_8": "ekarūpaṁ samānarūpanti, samaññātaṁ samānabhāvanti vā attho.",
  "tika-s0103t9:130_0": "Sukhapaṭilābhāti sukhasamadhigamā. Heṭṭhāti paṭhamajjhānabhūmito heṭṭhā manussesu,",
  "tika-s0103t9:130_1": "devesu vā. Paṭhamajjhānasukhanti kusalapaṭhamajjhānaṁ. Bhūmivasenapi heṭṭhuparibhāvo",
  "tika-s0103t9:130_2": "labbhateva brahmakāyikesu, brahmapurohitesu vā kusalajjhānaṁ nibbattetvā brahmapurohitesu,",
  "tika-s0103t9:130_3": "mahābrahmesu vā vipākasukhānubhavanassa labbhanato. Ettha ca dutiyatatiyajjhānabhūmivasena",
  "tika-s0103t9:130_4": "dutiyatatiyasukhūpapattīnaṁ vuccamānattā paṭhamajjhānabhūmivaseneva paṭhamajjhānasukhūpapatti",
  "tika-s0103t9:130_5": "vuttā. Tintāti temitā, jhānasukhena ceva jhānasamuṭṭhānapaṇītarūpaphuṭṭhakāyena ca",
  "tika-s0103t9:130_6": "paṇītā vittāti attho. Tenevāha “samantato tintā”tiādi. Yasmā kusalasukhato vipākasukhaṁ",
  "tika-s0103t9:130_7": "santataratāya paṇītataraṁ bahulañca pavattati, tasmā vuttaṁ “idampi vipākajjhānasukhaṁ",
  "tika-s0103t9:130_8": "eva sandhāya vutta”nti. Tesanti ābhassarānaṁ. Sappītikassa sukhassa ativiya uḷārabhāvato",
  "tika-s0103t9:130_9": "tena ajjhotthatacittānaṁ bhavalobho mahā uppajjati. Santamevāti vitakkavicārasaṅkhobhapītiubbilāvivigamena",
  "tika-s0103t9:130_10": "ativiya upasantaṁyeva. Tathā santabhāveneva hi taṁ attano paccayehi padhānabhāvaṁ",
  "tika-s0103t9:130_11": "nītatāya “paṇīta”nti vuccati. Tenāha “paṇītamevā”ti. Atappakena sukhapāramippattena",
  "tika-s0103t9:130_12": "sukhena saṁyuttāya tusāya pītiyā itā pavattāti tusitā. Yasmā te tato uttari sukhassa",
  "tika-s0103t9:130_13": "abhāvato eva na patthenti, tasmā vuttaṁ “tato…pe… santuṭṭhā hutvā”ti. Tatiyajjhānasukhanti",
  "tika-s0103t9:130_14": "tatiyajjhānavipākasukhaṁ.",
  "tika-s0103t9:131_0": "Satta ariyapaññāti aṭṭhamakato paṭṭhāya sattannaṁ ariyānaṁ tesaṁ tesaṁ āveṇikapaññā.",
  "tika-s0103t9:131_1": "Ṭhapetvā lokuttaraṁ paññaṁ avasesā paññā nāma. Sabbāpi tebhūmikā paññā “sekkhā”tipi",
  "tika-s0103t9:131_2": "na vattabbā, “asekkhā”tipi na vattabbāti nevasekkhānāsekkhā, puthujjanapaññā.",
  "tika-s0103t9:132_0": "Yogavihitesūti paññāvihitesu paññāpariṇāmitesu upāyapaññāya sampāditesu. Kammāyatanesūti",
  "tika-s0103t9:132_1": "ettha kammameva kammāyatanaṁ, kammañca taṁ āyatanañca ājīvādīnanti vā kammāyatanaṁ.",
  "tika-s0103t9:132_2": "Esa nayo sippāyatanesupi. Tattha ca duvidhaṁ kammaṁ hīnañca vaḍḍhakikammādi, ukkaṭṭhañca",
  "tika-s0103t9:132_3": "kasivāṇijjādi. Sippampi duvidhaṁ hīnañca naḷakārasippādi, ukkaṭṭhañca muddagaṇanādi.",
  "tika-s0103t9:132_4": "Vijjāva vijjāṭṭhānaṁ, taṁ dhammikameva nāgamaṇḍalaparittaphudhamanakamantasadisaṁ",
  "tika-s0103t9:132_5": "veditabbaṁ. Tāni panetāni ekacce paṇḍitā bodhisattasadisā manussānaṁ phāsuvihāraṁ",
  "tika-s0103t9:132_6": "ākaṅkhantā neva aññehi kariyamānāni passanti, na vā katāni uggaṇhanti. Na karontānaṁ",
  "tika-s0103t9:132_7": "suṇanti, atha kho attano dhammatāya cintāya karonti. Paññavantehi attano dhammatāya",
  "tika-s0103t9:132_8": "cintāya katānipi aññehi uggaṇhitvā karontehi katasadisāneva honti. Kammassakatanti",
  "tika-s0103t9:132_9": "“idaṁ kammaṁ sattānaṁ sakaṁ, idaṁ no saka”nti evaṁ jānanañāṇaṁ. Saccānulomikanti",
  "tika-s0103t9:132_10": "vipassanāñāṇaṁ. Tañhi saccapaṭivedhassa anulomanato “saccānulomika”nti vuccati. Idānissa",
  "tika-s0103t9:132_11": "pavattanākāraṁ dassetuṁ “rūpaṁ aniccanti vā”tiādi vuttaṁ. Tattha vā-saddena aniyamatthena",
  "tika-s0103t9:132_12": "dukkhānattalakkhaṇānipi gahitānevāti daṭṭhabbaṁ nānantariyakabhāvato. Yañhi aniccaṁ,",
  "tika-s0103t9:132_13": "taṁ dukkhaṁ. Yaṁ dukkhaṁ, tadanattāti [(sijjhanato) adhikapāṭho viya dissati]. Yaṁ",
  "tika-s0103t9:132_14": "evarūpanti yaṁ evaṁ heṭṭhā niddiṭṭhasabhāvaṁ. “Anulomikaṁ khanti”ntiādīni paññāvevacanāni.",
  "tika-s0103t9:132_15": "Sā hi heṭṭhā vuttānaṁ kammāyatanādīnaṁ pañcannaṁ kāraṇānaṁ apaccanīkadassanena anulomanato,",
  "tika-s0103t9:132_16": "tathā sattānaṁ hitacariyāya maggasaccassa, paramatthasaccassa ca nibbānassa avilomanato",
  "tika-s0103t9:132_17": "anulometīti ca anulomikā. Sabbānipi etāni kāraṇāni khamati sahati daṭṭhuṁ sakkotīti",
  "tika-s0103t9:132_18": "khanti. Passatīti diṭṭhi. Rocetīti ruci. Munātīti muti. Pekkhatīti pekkhā. Te ca",
  "tika-s0103t9:132_19": "kammāyatanādayo dhammā nijjhāyamānā etāya nijjhānaṁ khamantīti dhammanijjhānakkhanti.",
  "tika-s0103t9:132_20": "Parato asutvā paṭilabhatīti aññassa upadesavacanaṁ asutvā sayameva cintento paṭilabhati.",
  "tika-s0103t9:132_21": "Ayaṁ vuccatīti ayaṁ cintāmayā paññā nāma vuccati. Sā panesā abhiññātānaṁ bodhisattānameva",
  "tika-s0103t9:132_22": "uppajjati. Tatthāpi saccānulomikañāṇaṁ dvinnameva bodhisattānaṁ antimabhavikānaṁ,",
  "tika-s0103t9:132_23": "sesapaññā sabbesampi pūritapāramīnaṁ mahāpaññānaṁ uppajjati.",
  "tika-s0103t9:133_0": "Parato sutvā paṭilabhatīti kammāyatanādīni parena kariyamānāni, parena katāni vā",
  "tika-s0103t9:133_1": "disvāpi parassa kathayamānassa vacanaṁ sutvāpi ācariyasantike uggahetvāpi paṭiladdhā",
  "tika-s0103t9:133_2": "sabbā parato sutvā paṭiladdhanāmāti veditabbā. Samāpannassāti samāpattisamaṅgissa,",
  "tika-s0103t9:133_3": "nidassanamattametaṁ. Vipassanāmaggapaññā hi idha “bhāvanāpaññā”ti visesato icchitāti.",
  "tika-s0103t9:134_0": "Āvudhaṁ nāma paṭipakkhavimathanatthaṁ icchitabbaṁ, rāgādisadiso ca paṭipakkho natthi,",
  "tika-s0103t9:134_1": "tassa ca vimathanaṁ buddhavacanamevāti “sutameva āvudha”nti vatvā “taṁ atthato tepiṭakaṁ",
  "tika-s0103t9:134_2": "buddhavacana”nti āha. Idāni tamatthaṁ vivaranto “taṁ hī”ti ādiṁ vatvā “sutāvudho”tiādinā",
  "tika-s0103t9:134_3": "suttapadena samattheti. Tattha akusalaṁ pajahatīti tadaṅgādivasena akusalaṁ pariccajati.",
  "tika-s0103t9:134_4": "Kusalaṁ bhāvetīti samathavipassanādikusalaṁ dhammaṁ uppādeti vaḍḍheti ca. Suddhaṁ",
  "tika-s0103t9:134_5": "attānaṁ pariharatīti tena akusalappahānena, tāya ca kusalabhāvanāya rāgādisaṁkilesato",
  "tika-s0103t9:134_6": "visuddhaṁ attabhāvaṁ pavatteti.",
  "tika-s0103t9:135_0": "Vivekaṭṭhakāyānanti gaṇasaṅgaṇikaṁ vajjetvā tato apakaḍḍhitakāyānaṁ. Svāyaṁ kāyaviveko",
  "tika-s0103t9:135_1": "na kevalaṁ ekākībhāvo, atha kho paṭhamajjhānādi nekkhammayogatoti āha “nekkhammābhiratāna”nti.",
  "tika-s0103t9:135_2": "Cittavivekoti kilesasaṅgaṇikaṁ pahāya tato cittassa vivittatā. Sā pana jhānavimokkhādīnaṁ",
  "tika-s0103t9:135_3": "vasena hotīti āha “parisuddhacittānaṁ paramavodānappattāna”nti. Upadhivivekoti nibbānaṁ.",
  "tika-s0103t9:135_4": "Tadadhigamena hi puggalassa nirupadhitā. Tenāha “nirupadhīnaṁ puggalāna”nti, visaṅkhāragatānaṁ",
  "tika-s0103t9:135_5": "adhigatanibbānānaṁ, phalasamāpattisamaṅgīnañcāti attho. Sutampi avassayaṭṭheneva",
  "tika-s0103t9:135_6": "āvudhaṁ vuttanti āha “ayampī”ti. Tathā hi vuttaṁ “tañhi nissāyā”ti. Kāmañcettha sutapavivekāpi",
  "tika-s0103t9:135_7": "paññāvaseneva yathādhippetaāvudhattasādhakā, paññā pana sutena, ekaccapavivekena",
  "tika-s0103t9:135_8": "vā vināpi idhādhippetaāvudhattasādhanīti tato paññā sāmatthiyadassanatthaṁ visuṁ",
  "tika-s0103t9:135_9": "āvudhabhāvena vuttā. Tenāha “yassa sā atthi, so na kutocī”tiādi.",
  "tika-s0103t9:136_0": "Nāññātaṁ aviditaṁ dhammanti anamatagge saṁsāravaṭṭe na aññātaṁ aviditaṁ amatadhammaṁ,",
  "tika-s0103t9:136_1": "catusaccadhammameva vā jānissāmīti paṭipannassa iminā pubbābhogena uppannaṁ indriyaṁ.",
  "tika-s0103t9:136_2": "Yaṁ pāḷiyaṁ saṅgahavāre “nava indriyāni hontī”ti vuttaṁ, taṁ pubbābhogasiddhaṁ pavattiākāravisesaṁ",
  "tika-s0103t9:136_3": "dīpetuṁ vuttaṁ, atthato pana maggasammādiṭṭhi eva sāti āha “sotāpattimaggañāṇassetaṁ",
  "tika-s0103t9:136_4": "adhivacana”nti. Aññindriyanti ājānanakaindriyaṁ, paṭhamamaggena ñātamariyādaṁ anatikkamitvā",
  "tika-s0103t9:136_5": "tesaṁyeva tena maggena ñātānaṁ catusaccadhammānaṁ jānanakaindriyanti vuttaṁ hoti.",
  "tika-s0103t9:136_6": "Tenāha “aññābhūtaṁ ājānanabhūtaṁ indriya”nti. Ājānātīti añño, aññassa bhūtaṁ, ājānanavasena",
  "tika-s0103t9:136_7": "vā bhūtanti aññabhūtaṁ.Aññātāvīsūti jānitabbaṁ catuariyasaccaṁ ājānitvā ṭhitesu.",
  "tika-s0103t9:136_8": "Tenāha “jānanakiccapariyosānappattesū”ti, pariññādibhedassa jānanakiccassa pariniṭṭhānappattesu.",
  "tika-s0103t9:137_0": "Maṁsacakkhu cakkhupasādoti maṁsacakkhu nāma catasso dhātuyo, vaṇṇo, gandho, raso,",
  "tika-s0103t9:137_1": "ojā, sambhavo, saṇṭhānaṁ, jīvitaṁ, bhāvo, kāyappasādo, cakkhupasādoti evaṁ cuddasasambhāro maṁsapiṇḍo.",
  "tika-s0103t9:138_0": "Kasiṇālokaṁ vaḍḍhetvā tattha rūpadassanato “dibbacakkhu ālokanissitaṁ ñāṇa”nti vuttaṁ.",
  "tika-s0103t9:138_1": "Dibbacakkhupaññāvinimuttā eva lokiyapaññā paññācakkhūti ayamattho avuttasiddho dibbacakkhussa",
  "tika-s0103t9:138_2": "visuṁ gahitattāti vuttaṁ “paññācakkhu lokiyalokuttarapaññā”ti.",
  "tika-s0103t9:139_0": "Adhikaṁ visiṭṭhaṁ sīlanti adhisīlaṁ. Sikkhitabbatoti āsevitabbato. Adhisīlaṁ nāma",
  "tika-s0103t9:139_1": "anavasesakāyikavācasikasaṁvarabhāvato, maggasīlassa padaṭṭhānabhāvato ca. Adhicittaṁ",
  "tika-s0103t9:139_2": "maggasamādhissa adhiṭṭhānabhāvato. Adhipaññā maggapaññāya adhiṭṭhānabhāvato. Idāni",
  "tika-s0103t9:139_3": "nesaṁ adhisīlādibhāvaṁ kāraṇena paṭipādetuṁ “anuppannepi hī”tiādi vuttaṁ. Tattha",
  "tika-s0103t9:139_4": "anuppanneti appavatte. Adhisīlameva nibbānādhigamassa paccayabhāvato. Samāpannāti",
  "tika-s0103t9:139_5": "ettha “nibbānaṁ patthayantenā”ti padaṁ ānetvā sambandhitabbaṁ.",
  "tika-s0103t9:140": "“Kalyāṇakārī kalyāṇaṁ, pāpakārī ca pāpakaṁ;",
  "tika-s0103t9:141": "Anubhoti dvayampetuṁ, anubandhañhi kāraka”nti. ;",
  "tika-s0103t9:142_0": "Evaṁ atīte, anāgate ca vaṭṭamūlakadukkhasallakkhaṇavasena saṁvegavatthutāya vimuttiākaṅkhāya",
  "tika-s0103t9:142_1": "paccayabhūtā kammassakatāpaññā adhipaññā”ti vadanti. Lokiyasīlādīnaṁ adhisīlādibhāvo",
  "tika-s0103t9:142_2": "pariyāyenāti nippariyāyameva taṁ dassetuṁ “sabbaṁ vā”tiādi vuttaṁ.",
  "tika-s0103t9:143_0": "Pañcadvārikakāyoti pañcadvāresu kāyo phassādidhammasamūho. Kāyo ca so bhāvitabhāvena",
  "tika-s0103t9:143_1": "bhāvanā cāti kāyabhāvanā nāma. Yasmā khīṇāsavānaṁ aggamaggādhigamanena sabbasaṁkilesā",
  "tika-s0103t9:143_2": "pahīnāti pahīnakālato paṭṭhāya sabbaso āsevanābhāvato natthi tesaṁ bhāviniyāpi cakkhusotaviññeyyā",
  "tika-s0103t9:143_3": "dhammā, pageva kāḷakā, tasmā pañcadvārikakāyo subhāvito eva hoti. Tena vuttaṁ “khīṇāsavassa",
  "tika-s0103t9:143_4": "hi…pe… subhāvito hotī”ti. Na aññesaṁ viya dubbalā dubbalabhāvakarānaṁ kilesānaṁ sabbaso pahīnattā.",
  "tika-s0103t9:144_0": "Vipassanā dassanānuttariyaṁ aniccānupassanādivasena saṅkhārānaṁ sammadeva dassanato.",
  "tika-s0103t9:144_1": "Maggo paṭipadānuttariyaṁ taduttaripaṭipadāya abhāvato. Phalaṁ vimuttānuttariyaṁ akuppabhāvato.",
  "tika-s0103t9:144_2": "Phalaṁ vā dassanānuttariyaṁ divasampi nibbānaṁ paccakkhato disvā pavattanato. Nibbānaṁ",
  "tika-s0103t9:144_3": "vimuttānuttariyaṁ sabbasaṅkhatavinissaṭattā. Dassana-saddaṁ kammasādhanaṁ gahetvā",
  "tika-s0103t9:144_4": "nibbānassa dassanānuttariyatā vuttāti dassento “tato uttarañhi daṭṭhabbaṁ nāma natthī”ti",
  "tika-s0103t9:144_5": "āha. Natthi ito uttaranti anuttaraṁ, anuttarameva anuttariyanti āha “uttamaṁ jeṭṭhaka”nti.",
  "tika-s0103t9:145_0": "Sesoti vuttāvaseso pañcakanayena, catukkanayena ca tividho samādhi, iminā eva ca",
  "tika-s0103t9:145_1": "samādhittayāpadesena suttantesupi pañcakanayo āgato evāti veditabbaṁ. Tattha yaṁ",
  "tika-s0103t9:145_2": "vattabbaṁ, taṁ paramatthamañjūsāyaṁ visuddhimaggasaṁvaṇṇanāyaṁ vuttameva, tasmā tattha",
  "tika-s0103t9:145_3": "vuttanayeneva veditabbaṁ.",
  "tika-s0103t9:146_0": "Āgacchati nāmaṁ etasmāti āgamanaṁ, tato āgamanato.Saguṇatoti sarasato. Ārammaṇatoti",
  "tika-s0103t9:146_1": "ārammaṇadhammato. Anattato abhinivisitvāti “sabbe saṅkhārā anattā”ti vipassanaṁ paṭṭhapetvā.",
  "tika-s0103t9:146_2": "Anattato disvāti paṭhamaṁ saṅkhārānaṁ “anattā”ti anattalakkhaṇaṁ paṭivijjhitvā. Anattato",
  "tika-s0103t9:146_3": "vuṭṭhātīti vuṭṭhānagāminivipassanāya anattākārato pavattāya maggavuṭṭhānaṁ pāpuṇāti.",
  "tika-s0103t9:146_4": "Asuññatattakārakānaṁ kilesānaṁabhāvāti attābhinivesapaccayānaṁ diṭṭhekaṭṭhānaṁ kilesānaṁ",
  "tika-s0103t9:146_5": "vikkhambhanato vipassanā suññatā nāma attasuññatāya yāthāvato gahaṇato. Nanu evaṁ",
  "tika-s0103t9:146_6": "vipassanāya saguṇato suññatā, na āgamanatoti nippariyāyato natthīti? Saccametaṁ nāmalābhe,",
  "tika-s0103t9:146_7": "na pana nāmadāneti nāyaṁ doso. Atha vā suttantakathā nāma pariyāyakathā, na abhidhammakathā",
  "tika-s0103t9:146_8": "viya nippariyāyāti bhiyyopi na koci doso.",
  "tika-s0103t9:147_0": "Yasmā saguṇato, ārammaṇato ca nāmalābhe saṅkaro hoti ekasseva nāmantaralābhasambhavato.",
  "tika-s0103t9:147_1": "Āgamanato pana nāmalābhe saṅkaro natthi nāmantaralābhābhāvato, asambhavato ca, tasmā",
  "tika-s0103t9:147_2": "“aparo”tiādi vuttaṁ. Nimittakārakakilesābhāvāti niccanimittādiggāhakapaccayānaṁ kilesānaṁ",
  "tika-s0103t9:147_3": "vikkhambhanato. Kāmañcāyaṁ vipassanā niccanimittādiṁ ugghāṭentī pavattati, saṅkhāranimittassa",
  "tika-s0103t9:147_4": "pana avissajjanato na nippariyāyato animittanāmaṁ labhatīti. Pariyāyena panetaṁ vuttaṁ.",
  "tika-s0103t9:147_5": "Tathā hi nippariyāyadesanattā abhidhamme maggassa animittanāmaṁ uddhaṭaṁ. Sutte ca –",
  "tika-s0103t9:148": "“Animittañca bhāvehi, mānānusayamujjaha;",
  "tika-s0103t9:149": "Tato mānābhisamayā, upasanto carissasī”ti. ;",
  "tika-s0103t9:150": "Animittapariyāyo āgato. Paṇidhikārakakilesābhāvāti sukhapaṇidhiādipaccayānaṁ kilesānaṁ vikkhambhanato.",
  "tika-s0103t9:151_0": "Rāgādīhi suññattāti samucchedavasena pajahanato rāgādīhi vivittattā. Rāgādayo eva",
  "tika-s0103t9:151_1": "rāganimittādīni. Purimuppannā hi rāgādayo parato uppajjanakarāgādīnaṁ kāraṇaṁ hoti.",
  "tika-s0103t9:151_2": "Rāgādayo eva tathā paṇidhānassa paccayabhāvato rāgapaṇidhiādayo. Nibbānaṁ visaṅkhārabhāveneva",
  "tika-s0103t9:151_3": "sabbasaṅkhāravinissaṭattā rāgādīhi suññaṁ, rāgādinimittapaṇidhivirahitañcāti daṭṭhabbaṁ.",
  "tika-s0103t9:151_4": "Ettha ca saṅkhārupekkhā sānulomā vuṭṭhānagāminivipassanā, sā suññato vipassantī “suññatā”ti",
  "tika-s0103t9:151_5": "vuccati, dukkhato passantī taṇhāpaṇidhisosanato “appaṇihitā”ti. Sā maggādhigamāya",
  "tika-s0103t9:151_6": "āgamanapaṭipadāṭhāne ṭhatvā maggassa “suññataṁ animittaṁ appaṇihita”nti nāmaṁ deti.",
  "tika-s0103t9:151_7": "Āgamanato ca nāme laddhe saguṇato ca ārammaṇato ca nāmaṁ siddhameva hoti, na pana",
  "tika-s0103t9:151_8": "saguṇārammaṇehi nāmalābhe sabbattha āgamanato nāmaṁ siddhaṁ hotīti paripuṇṇanāmasiddhihetuttā,",
  "tika-s0103t9:151_9": "“saguṇārammaṇehi sabbesampi nāmattayayogo, na āgamanato”ti vavatthānakarattā ca nippariyāyato",
  "tika-s0103t9:151_10": "āgamanatova nāmalābho padhānaṁ, na itarehi, pariyāyato pana tidhā nāmalābho icchitabboti",
  "tika-s0103t9:151_11": "aṭṭhakathāyaṁ “tividhā kathā”tiādinā ayaṁ vicāro katoti daṭṭhabbaṁ.",
  "tika-s0103t9:152": "Sucibhāvoti kilesāsucivigamena suddhabhāvo asaṁkiliṭṭhabhāvo. Tenāha “tiṇṇaṁ sucaritānaṁ vasena veditabbo”ti.",
  "tika-s0103t9:153_0": "Munino etānīti moneyyāni. Yehi dhammehi ubhayahitamunanato muni nāma hoti, te evaṁ",
  "tika-s0103t9:153_1": "vuttāti āha “munibhāvakarā moneyyapaṭipadā dhammā”ti. Tattha yasmā kāyena akattabbassa",
  "tika-s0103t9:153_2": "akaraṇaṁ, kattabbassa ca karaṇaṁ, “atthi imasmiṁ kāye kesā”tiādinā kāyasaṅkhātassa",
  "tika-s0103t9:153_3": "ārammaṇassa jānanaṁ, kāyassa ca samudayato atthaṅgamato assādato ādīnavato nissaraṇato",
  "tika-s0103t9:153_4": "ca yāthāvato parijānanaṁ, tathā parijānanavasena pavatto vipassanāmaggo, tena ca",
  "tika-s0103t9:153_5": "kāye chandarāgassa pajahanaṁ, kāyasaṅkhāraṁ nirodhetvā pattabbasamāpatti cāti sabbe",
  "tika-s0103t9:153_6": "ete kāyamukhena pavattā moneyyapaṭipadā dhammā kāyamoneyyaṁ nāma. Tasmā tamatthaṁ",
  "tika-s0103t9:153_7": "dassetuṁ “tividhakāyaduccaritassa pahāna”ntiādinā pāḷi āgatā. Sesadvayepi eseva nayo.",
  "tika-s0103t9:153_8": "Tattha copanavācañceva saddavācañca ārabbha pavattā paññā vācārammaṇe ñāṇaṁ. Tassa",
  "tika-s0103t9:153_9": "vācāya samudayādito parijānanaṁ vācāpariññā. Ekāsītividhaṁ lokiyacittaṁ ārabbha pavattañāṇaṁ",
  "tika-s0103t9:153_10": "manārammaṇe ñāṇaṁ. Tassa samudayādito parijānanaṁ manopariññāti ayameva viseso.",
  "tika-s0103t9:154_0": "Ayanti ito sampattiyoti āyo, kusalānaṁ dhammānaṁ abhibuddhīti āha “āyoti vuḍḍhī”ti.",
  "tika-s0103t9:154_1": "Apenti sampattiyo etenāti apāyo, kusalānaṁ dhammānaṁ hānīti āha “apāyoti avuḍḍhī”ti.",
  "tika-s0103t9:154_2": "Tassa tassāti āyassa ca apāyassa ca. Kāraṇaṁ upāyo upeti upagacchati etena āyo, apāyo",
  "tika-s0103t9:154_3": "cāti. Tattha duvidhā vuḍḍhi anatthahānito, atthuppattito ca, tathā avuḍḍhi atthahānito,",
  "tika-s0103t9:154_4": "anatthuppattito ca. Tesaṁ pajānanāti tesaṁ āyāpāyasaññitānaṁ yathāvuttappabhedānaṁ",
  "tika-s0103t9:154_5": "vuḍḍhiavuḍḍhīnaṁ yāthāvato pajānanā. Kosallaṁ kusalatā nipuṇatā. Tadubhayampi pāḷivaseneva",
  "tika-s0103t9:154_6": "dassetuṁ “vuttañheta”ntiādi vuttaṁ.",
  "tika-s0103t9:155_0": "Tattha idaṁ vuccatīti yā imesaṁ akusaladhammānaṁ anuppattinirodhesu, kusaladhammānañca",
  "tika-s0103t9:155_1": "uppattibhiyyobhāvesu paññā, idaṁ āyakosallaṁ nāma vuccati. Idāni apāyakosallampi",
  "tika-s0103t9:155_2": "pāḷivaseneva dassetuṁ “tattha katama”ntiādi vuttaṁ. Tattha idaṁ vuccatīti yā imesaṁ",
  "tika-s0103t9:155_3": "kusaladhammānaṁ anuppajjananirujjhanesu, akusaladhammānañca uppattibhiyyobhāvesu",
  "tika-s0103t9:155_4": "paññā, idaṁ apāyakosallaṁ nāma vuccatīti. Etthāhaāyakosallaṁ tāva paññā hotu, apāyakosallaṁ",
  "tika-s0103t9:155_5": "kathaṁ paññā nāma jātāti evaṁ maññati “apāyuppādanasamatthatā apāyakosallaṁ nāmā”ti,",
  "tika-s0103t9:155_6": "taṁ pana tassa matimattaṁ. Paññavā eva hi “mayhaṁ evaṁ manasi karoto anuppannā kusalā",
  "tika-s0103t9:155_7": "dhammā nuppajjanti, uppannā nirujjhanti. Anuppannā akusalā dhammā uppajjanti, uppannā",
  "tika-s0103t9:155_8": "vaḍḍhantī”ti pajānāti, so evaṁ ñatvā anuppanne akusale dhamme na uppādeti, uppanne",
  "tika-s0103t9:155_9": "pajahati. Anuppanne kusale dhamme uppādeti, uppanne bhāvanāpāripūriṁ pāpeti. Evaṁ",
  "tika-s0103t9:155_10": "apāyakosallampi paññā evāti. Sabbāpīti āyakosallapakkhikāpi apāyakosallapakkhikāpi.",
  "tika-s0103t9:155_11": "Tatrupāyāti tatra tatra karaṇīye upāyabhūtā.",
  "tika-s0103t9:156_0": "Tassa tikicchanatthanti accāyikassa kiccassa, bhayassa vā pariharaṇatthaṁ ṭhānuppattiyakāraṇajānanavasenevāti",
  "tika-s0103t9:156_1": "ṭhāne taṅkhaṇe eva uppatti etassa atthīti ṭhānuppattikaṁ, ṭhānaso uppajjanakakāraṇaṁ,",
  "tika-s0103t9:156_2": "tassa jānanavaseneva.",
  "tika-s0103t9:157_0": "Majjanākāravasena pavattamānāti attano vatthuno madanīyatāya madassa āpajjanākārena",
  "tika-s0103t9:157_1": "pavattamānā uṇṇatiyo. Nirogoti arogo. Mānakaraṇanti mānassa uppādanaṁ. Yobbane ṭhatvāti",
  "tika-s0103t9:157_2": "yobbane patiṭṭhāya, yobbanaṁ apassāyāti attho. Sabbesampi jīvitaṁ nāma maraṇapabhaṅguraṁ",
  "tika-s0103t9:157_3": "dukkhānubandhañca, tadubhayaṁ anoloketvā, pabandhaṭṭhitipaccayā sulabhatañca nissāya",
  "tika-s0103t9:157_4": "uppajjanakamado jīvitamadoti dassetuṁ “ciraṁ jīvi”ntiādi vuttaṁ.",
  "tika-s0103t9:158_0": "Adhipati vuccati jeṭṭhako, issaroti attho. Tato adhipatito āgataṁ ādhipateyyaṁ. Kiṁ",
  "tika-s0103t9:158_1": "taṁ? Pāpassa akaraṇaṁ. Tenāha “ettakomhī”tiādi. Tattha sīlādayo lokiyā eva daṭṭhabbā,",
  "tika-s0103t9:158_2": "tasmā vimuttiyāti lokiyavimuttiyā. Jeṭṭhakanti issaraṁ, garunti attho. Ettha ca attānaṁ,",
  "tika-s0103t9:158_3": "dhammañca adhipatiṁ katvā pāpassa akaraṇaṁ hiriyā vasena veditabbaṁ. Lokaṁ adhipatiṁ",
  "tika-s0103t9:158_4": "katvā akaraṇaṁ ottappassa vasena.",
  "tika-s0103t9:159_0": "Kathāvatthūnīti kathāya pavattiṭṭhānāni. Yasmā tehi vinā kathā nappavattati, tasmā",
  "tika-s0103t9:159_1": "“kathākāraṇānī”ti vuttaṁ. Addhāna-saddassa attho heṭṭhā vutto eva, so panatthato",
  "tika-s0103t9:159_2": "dhammappavattimattaṁ. Dhammā cettha khandhā eva, tabbinimuttā ca tesaṁ gati natthīti",
  "tika-s0103t9:159_3": "āha “atītaṁ dhammaṁ, atītakkhandheti attho”ti. Ayañca addhā nāma disādi viya atthato",
  "tika-s0103t9:159_4": "dhammappavattiṁ upādāya paññattimattaṁ, na upādā na bhūtadhammoti tamatthaṁ dassetuṁ",
  "tika-s0103t9:159_5": "“apicā”tiādi vuttaṁ.",
  "tika-s0103t9:160_0": "“Tamavijjhanaṭṭhena viditakaraṇaṭṭhenā”ti saṅkhepato vuttamatthaṁ vivarituṁ “pubbenivāsā”tiādi",
  "tika-s0103t9:160_1": "vuttaṁ. Pubbenivāsanti pubbe nivutthakkhandhe. Tamanti mohatamaṁ. Vijjhatīti vihanati,",
  "tika-s0103t9:160_2": "pajahatīti attho. Teneva ca paṭicchādakatamavijjhanena pubbenivāsañca viditaṁ pākaṭaṁ",
  "tika-s0103t9:160_3": "karotīti vijjāti. Tanti cutūpapātaṁ.",
  "tika-s0103t9:161_0": "Upapattidevavisesabhāvāvaho vihāroti katvā dibbo vihāro. Nanu evaṁ aññamaññānampi",
  "tika-s0103t9:161_1": "dibbavihārabhāvo āpajjatīti? Na tāsaṁ sattesu hitūpasaṁhārādivasena pavattiyā savisesaṁ",
  "tika-s0103t9:161_2": "niddosaṭṭhena, seṭṭhaṭṭhena ca brahmavihārasamaññāya niruḷhabhāvato. Suvisuddhito",
  "tika-s0103t9:161_3": "paṭipakkhasamucchindanavasena araṇīyato pattabbato, ariyabhāvappattiyā vā anantaraṁ",
  "tika-s0103t9:161_4": "ariyo. Ariyānaṁ ayanti vā ariyo vihāro.",
  "tika-s0103t9:162": "Sesaṁ heṭṭhā vuttanayameva.",
  "tika-s0103t9:163": "Tikavaṇṇanā niṭṭhitā.",
  "tika-s0103t9:164": "Catukkavaṇṇanā",
  "tika-s0103t9:165": "306.Pubbeti heṭṭhā mahāsatipaṭṭhānavaṇṇanāyaṁ.",
  "tika-s0103t9:166_0": "Yo chandoti yo chandiyanavasena chando. Chandikatāti chandabhāvo, chandikaraṇākāro",
  "tika-s0103t9:166_1": "vā. Kattukamyatāti kattukāmatā. Kusaloti cheko kosallasambhūto. Dhammacchandoti sabhāvacchando.",
  "tika-s0103t9:166_2": "Ayañhi chando nāma taṇhāchando, diṭṭhichando, vīriyachando, dhammacchandoti bahuvidho.",
  "tika-s0103t9:166_3": "Idha kattukamyatākusaladhammacchando adhippeto. Chandaṁ janetīti taṁ chandaṁ uppādeti.",
  "tika-s0103t9:166_4": "Taṁ pavattento hi janeti nāma. Vāyāmaṁ karotīti payogaṁ parakkamaṁ karoti. Vīriyaṁ",
  "tika-s0103t9:166_5": "ārabhatīti kāyikacetasikavīriyaṁ pavatteti. Cittaṁ upatthambhetīti teneva sahajātavīriyena",
  "tika-s0103t9:166_6": "cittaṁ ukkhipati. Padahatīti padhānaṁ vīriyaṁ karoti. Paṭipāṭiyā panetāni padāni",
  "tika-s0103t9:166_7": "uppādanāsevanābhāvanābahulīkammasātaccakiriyāhi yojetabbāni. Vitthāraṁ pariharanto",
  "tika-s0103t9:166_8": "“ayamettha saṅkhepo”tiādimāha.",
  "tika-s0103t9:167_0": "Chandaṁ nissāyāti “chandavato cetosamādhi hoti, mayhaṁ evaṁ hotī”ti evaṁ chandaṁ",
  "tika-s0103t9:167_1": "nissāya chandaṁ dhuraṁ jeṭṭhakaṁ pubbaṅgamaṁ katvā pavatto samādhi chandasamādhi.",
  "tika-s0103t9:167_2": "Padhānabhūtāti padhānajātā, padhānabhāvaṁ vā pattā. Saṅkhārāti catukiccasādhakaṁ",
  "tika-s0103t9:167_3": "sammappadhānavīriyaṁ vadati. Tehi dhammehīti yathāvuttasamādhivīriyehi upetaṁ sampayuttaṁ.",
  "tika-s0103t9:167_4": "Iddhiyā pādanti nipphattipariyāyena ijjhanaṭṭhena, ijjhanti etāya sattā iddhā vuddhā",
  "tika-s0103t9:167_5": "ukkaṁsagatā hontīti iminā vā pariyāyena “iddhī”ti saṅkhyaṁ gatānaṁ upacārajjhānādikusalacittasampayuttānaṁ",
  "tika-s0103t9:167_6": "chandasamādhipadhānasaṅkhārānaṁ adhiṭṭhānaṭṭhena pādabhūtaṁ. Yasmā purimā iddhi pacchimāya",
  "tika-s0103t9:167_7": "iddhiyā pādo pādakaṁ padaṭṭhānaṁ hoti, tasmā “iddhibhūtaṁ vā pāda”nti ca vuttaṁ.",
  "tika-s0103t9:167_8": "Sesesupīti dutiyaiddhipādādīsu. Kāmañcettha janavasabhasuttepi iddhipādavicāro āgato,",
  "tika-s0103t9:167_9": "sopi saṅkhepato evāti āha “vitthāro pana…pe… dīpito”ti.",
  "tika-s0103t9:168_0": "307.Diṭṭhadhammo vuccati paccakkhabhūto attabhāvoti āha “imasmiṁyeva attabhāve”ti.",
  "tika-s0103t9:168_1": "Sukhavihāratthāyāti nikkilesatāya nirāmisena sukhena viharaṇatthāya. Phalasamāpattijhānānīti",
  "tika-s0103t9:168_2": "cattāripi phalasamāpattijhānāni. Aparabhāgeti āsavakkhayādhigamato aparabhāge. Nibbattitajjhānānīti",
  "tika-s0103t9:168_3": "adhigatarūpārūpajjhānāni.",
  "tika-s0103t9:169_0": "Sūriyacandapajjotamaṇiādīnanti pajjotaggahaṇena padīpaṁ vadati. Ādi-saddena ukkāvijjulatādīnaṁ",
  "tika-s0103t9:169_1": "saṅgaho. Ālokoti manasi karotīti sūriyacandālokādiṁ divā, rattiñca upaladdhaṁ yathāladdhavaseneva",
  "tika-s0103t9:169_2": "manasi karoti citte ṭhapeti. Tathāva naṁ manasi karoti, yathāssa subhāvitālokakasiṇassa",
  "tika-s0103t9:169_3": "viya kasiṇāloko yadicchakaṁ yāvadicchakaṁ. So āloko rattiyaṁ upatiṭṭhati, yena tattha",
  "tika-s0103t9:169_4": "divāsaññaṁ ṭhapeti divā viya vigatathinamiddho hoti. Tenāha “yathā divā tathā ratti”nti.",
  "tika-s0103t9:169_5": "Yathā rattiṁ āloko diṭṭhoti yathā rattiyā candālokādiāloko diṭṭho upaladdho. Evameva",
  "tika-s0103t9:169_6": "divā manasi karotīti rattiṁ diṭṭhākāreneva divā taṁ ālokaṁ manasi karoti citte ṭhapeti.",
  "tika-s0103t9:169_7": "Apihitenāti thinamiddhapidhānena na pihitena. Anaddhenāti asañchāditena. Saobhāsanti",
  "tika-s0103t9:169_8": "sañāṇobhāsaṁ. Thinamiddhavinodanaālokopi vā hotu kasiṇālokopi vā parikammālokopi",
  "tika-s0103t9:169_9": "vā, upakkilesāloko viya sabbāyaṁ āloko ñāṇasamuṭṭhāno vāti. Ñāṇadassanapaṭilābhatthāyāti",
  "tika-s0103t9:169_10": "dibbacakkhuñāṇapaṭilābhatthāya. Dibbacakkhuñāṇañhi rūpagatassa dibbassa, itarassa",
  "tika-s0103t9:169_11": "ca dassanaṭṭhena idha “ñāṇadassana”nti adhippetaṁ. “Ālokasaññaṁ manasi karotī”ti",
  "tika-s0103t9:169_12": "ettha vuttaāloko thinamiddhavinodanaāloko. Parikammaālokoti dibbacakkhuñāṇāya parikammakaraṇavasena",
  "tika-s0103t9:169_13": "pavattitaāloko. Tattha purimassa vasena “khīṇāsavassā”ti visesetvā vuttaṁ. Tassa",
  "tika-s0103t9:169_14": "hi thinamiddhaṁ suppahīnaṁ hoti, na aññesaṁ. Dutiyassa vasena “tasmiṁ vā āgatepī”tiādi",
  "tika-s0103t9:169_15": "vuttaṁ. Tattha tasminti dibbacakkhuñāṇe. Āgatepīti paṭiladdhepi. Anāgatepīti appaṭiladdhepi.",
  "tika-s0103t9:169_16": "Yasmā tathārūpassa pādakajjhānasseva vasena parikammaālokassa sambhavo, yato taṁ",
  "tika-s0103t9:169_17": "parisuddhapariyodātatādiguṇavisesupasaṁhitaṁ, tasmā āha “pādaka…pe… bhāvetīti vutta”nti.",
  "tika-s0103t9:170_0": "Sattaṭṭhānikassāti “abhikkante paṭikkante sampajānakārī hotī”tiādinā vuttassa sattaṭṭhānikassa.",
  "tika-s0103t9:170_1": "Satipi sekkhānaṁ pariññātabhāve ekantato pariññātavatthukā nāma arahanto evāti vuttaṁ",
  "tika-s0103t9:170_2": "“khīṇāsavassa vatthu viditaṁ hotī”tiādi. Vatthārammaṇaviditatāyāti vatthuno, ārammaṇassa",
  "tika-s0103t9:170_3": "ca yāthāvato viditabhāvena. Yathā hi sappapariyesanaṁ carantena tassa āsaye vidite",
  "tika-s0103t9:170_4": "sopi vidito eva ca hoti mantāgadabalena tassa gahaṇassa sukarattā, evaṁ vedanāya",
  "tika-s0103t9:170_5": "āsayabhūte vatthumhi, ārammaṇe ca vidite ādikammikassapi vedanā viditā eva hoti salakkhaṇato,",
  "tika-s0103t9:170_6": "sāmaññalakkhaṇato ca tassā gahaṇassa sukarattā, pageva pariññātavatthukassa khīṇāsavassa.",
  "tika-s0103t9:170_7": "Tassa hi uppādakkhaṇepi ṭhitikkhaṇepi bhaṅgakkhaṇepi vedanā viditā pākaṭā honti.",
  "tika-s0103t9:170_8": "Tenāha “evaṁ vedanā uppajjantī”tiādi. Nidassanamattañcetaṁ, yadidaṁ pāḷiyaṁ vedanāsaññāvitakkaggahaṇanti",
  "tika-s0103t9:170_9": "dassento “na kevala”ntiādimāha, tena avasesato sabbadhammānampi uppādādito viditabhāvaṁ dasseti.",
  "tika-s0103t9:171_0": "Idāni na kevalaṁ khaṇato eva, atha kho paccayatopi aniccāditopi na kevalaṁ khīṇāsavānaṁyeva",
  "tika-s0103t9:171_1": "vasena, atha kho ekaccānaṁ sekkhānampi vasena vedanādīnaṁ viditabhāvaṁ dassetuṁ “apicā”tiādi",
  "tika-s0103t9:171_2": "vuttaṁ. Tattha avijjāsamudayāti avijjāya uppādā, atthibhāvāti attho. Nirodhavirodhī",
  "tika-s0103t9:171_3": "hi uppādo atthibhāvavācakopi hotīti tasmā purimabhavasiddhāya avijjāya sati imasmiṁ",
  "tika-s0103t9:171_4": "bhave vedanāya uppādo hotīti attho. Avijjādīhi atītakālikādīhi tesaṁ sahakāraṇabhūtāni",
  "tika-s0103t9:171_5": "uppādādīnipi gahitānevāti veditabbaṁ. Vedanāya pavattipaccayesu phassassa balavabhāvato",
  "tika-s0103t9:171_6": "so eva gahito “phassasamudayā”ti. Tasmiṁ pana gahite pavattipaccayatāsāmaññena vatthārammaṇādīnipi",
  "tika-s0103t9:171_7": "gahitāneva hontīti sabbassāpi vedanāya anavasesato paccayato udayadassanaṁ vibhāvitanti",
  "tika-s0103t9:171_8": "daṭṭhabbaṁ. “Nibbattilakkhaṇa”ntiādinā khaṇavasena udayadassanamāha. Uppajjati etasmāti",
  "tika-s0103t9:171_9": "uppādo, uppajjanaṁ uppādoti paccayalakkhaṇaṁ, khaṇalakkhaṇañca ubhayaṁ ekajjhaṁ gahetvā",
  "tika-s0103t9:171_10": "āha “evaṁ vedanāya uppādo vidito hotī”ti.",
  "tika-s0103t9:172_0": "Aniccato manasi karototi vedanā nāmāyaṁ anaccantikatāya ādiantavatī udayabbayaparicchinnā",
  "tika-s0103t9:172_1": "khaṇabhaṅgurā tāvakālikā, tasmā “aniccā”ti aniccato manasi karoto. Tassā khayato,",
  "tika-s0103t9:172_2": "vayato ca upaṭṭhānaṁ viditaṁ pākaṭaṁ hoti. Dukkhato manasi karototi aniccattā eva",
  "tika-s0103t9:172_3": "vedanā udayabbayapaṭipīḷitatāya, dukkhamatāya, dukkhavatthutāya ca “dukkhā”ti manasi",
  "tika-s0103t9:172_4": "karoto bhayato bhāyitabbato tassā upaṭṭhānaṁ viditaṁ pākaṭaṁ hotīti. Tathā aniccattā,",
  "tika-s0103t9:172_5": "dukkhattā eva ca vedanā attarahitā asārā nissārā avasavattinī tucchāti vedanaṁ anattato",
  "tika-s0103t9:172_6": "manasi karoto suññato rittato asāmikato upaṭṭhānaṁ viditaṁ pākaṭaṁ hoti. “Khayato”tiādi",
  "tika-s0103t9:172_7": "vuttasseva atthassa nigamanaṁ. Tasmā vedanaṁ khayato bhayato suññato jānātīti atthavasena",
  "tika-s0103t9:172_8": "vibhattipariṇāmo veditabbo. Avijjānirodhā vedanānirodhoti aggamaggena avijjāya anuppādanirodhato",
  "tika-s0103t9:172_9": "vedanāya anuppādanirodho hoti paccayābhāve abhāvato. Sesaṁ samudayavāre vuttanayānusārena",
  "tika-s0103t9:172_10": "veditabbaṁ. Idha samādhibhāvanāti sikhāppattā ariyānaṁ vipassanāsamādhibhāvanā. Tassā",
  "tika-s0103t9:172_11": "pādakabhūtā jhānasamāpatti veditabbā.",
  "tika-s0103t9:173": "Vuttanayameva mahāpadāne.",
  "tika-s0103t9:174_0": "308.Pamāṇaṁ aggahetvāti asubhabhāvanā viya padesaṁ aggahetvā. Ekasmimpi satte pamāṇāggahaṇena",
  "tika-s0103t9:174_1": "anavasesapharaṇena. Natthi etāsaṁ gahetabbaṁ pamāṇanti hi appamāṇā, appamāṇā eva appamaññā.",
  "tika-s0103t9:175_0": "Apassayitabbaṭṭhena apassenāni, idha bhikkhu yāni apassāya tisso sikkhā sikkhituṁ",
  "tika-s0103t9:175_1": "samattho hoti, tesameva adhivacanaṁ. Tāni panetāni paccayānaṁ saṅkhāya sevitā adhivāsanakkhanti,",
  "tika-s0103t9:175_2": "vajjanīyavajjanaṁ, vinodetabbavinodanañca. Tenāha “saṅkhāyekaṁ adhivāsetī”tiādi.",
  "tika-s0103t9:175_3": "Tattha sammadeva khāyati upaṭṭhāti paṭibhātīti saṅkhā, ñāṇanti āha “saṅkhāyāti ñāṇenā”ti.",
  "tika-s0103t9:175_4": "Saṅkhāya sevitā nāma yaṁ sevato akusalā dhammā parihāyanti, kusalā dhammā abhivaḍḍhanti,",
  "tika-s0103t9:175_5": "tassa sevanāti āha “sevitabbayuttakameva sevatī”ti. Adhivāsanādīsupi eseva nayo.",
  "tika-s0103t9:175_6": "Anto pavisitunti abbhantare attano citte pavattituṁ na deti.",
  "tika-s0103t9:176": "Ariyavaṁsacatukkavaṇṇanā",
  "tika-s0103t9:177": "309.Vaṁsa-saddo “piṭṭhivaṁsaṁ atikkamitvā nisīdatī”tiādīsu dvinnaṁ dvinnaṁ gopānasīnaṁ sandhānaṭṭhāne ṭhapetabbadaṇḍake āgato.",
  "tika-s0103t9:178": "“Vaṁso visālova yathā visatto,",
  "tika-s0103t9:179": "Puttesu dāresu ca yā apekkhā;",
  "tika-s0103t9:180": "Vaṁse kaḷīrova asajjamāno,",
  "tika-s0103t9:181": "Eko care khaggavisāṇakappo”tiādīsu. ;",
  "tika-s0103t9:182_0": "Akaṇḍake. “Bherisaddo mudiṅgasaddo vaṁsasaddo kaṁsatāḷasaddo”tiādīsu tūriyavisese,",
  "tika-s0103t9:182_1": "yo “veṇū” tipi vuccati. “Abhinnena piṭṭhivaṁsena mato hatthī”tiādīsu hatthiādīnaṁ",
  "tika-s0103t9:182_2": "piṭṭhivemajjhe padese. “Kulavaṁsaṁ ṭhapessāmī”tiādīsu kulavaṁse. “Vaṁsānurakkhako",
  "tika-s0103t9:182_3": "paveṇīpālako”tiādīsu guṇānupubbiyaṁ guṇānaṁ pabandhappavattiyaṁ. Idha pana catupaccayasantosabhāvanārāmatāsaṅkhātaguṇānaṁ",
  "tika-s0103t9:182_4": "pabandhe daṭṭhabbo. Tassa pana vaṁsassa kulanvayaṁ, guṇanvayañca nidassanavasena",
  "tika-s0103t9:182_5": "dassetuṁ “yathā hī”tiādi vuttaṁ. Tattha khattiyavaṁsoti khattiyakulanvayo. Eseva",
  "tika-s0103t9:182_6": "nayo sesapadesupi. Samaṇavaṁso pana samaṇatanti samaṇapaveṇī. Mūlagandhādīnanti ādi-saddena",
  "tika-s0103t9:182_7": "yathā sāragandhādīnaṁ saṅgaho, evamettha gorasādīnampi saṅgaho daṭṭhabbo. Dutiyena",
  "tika-s0103t9:182_8": "pana ādi-saddena kāsikavatthasappimaṇḍādīnaṁ. Ariya-saddo amilakkhūsupi manussesu",
  "tika-s0103t9:182_9": "vattati, yesaṁ pana nivāsanaṭṭhānaṁ “ariyaṁ āyatana”nti vuccati. Yathāha “yāvatā,",
  "tika-s0103t9:182_10": "ānanda, ariyaṁ āyatana”nti lokiyasādhujanesupi “ye hi vo ariyā parisuddhakāyakammantā…pe…",
  "tika-s0103t9:182_11": "tesaṁ ahaṁ aññataro”tiādīsu. Idha pana ye “ārakā kilesehī”tiādinā laddhanibbacanā",
  "tika-s0103t9:182_12": "paṭividdhaariyasaccā, te eva adhippetāti dassetuṁ “ke pana te ariyā”ti pucchaṁ katvā",
  "tika-s0103t9:182_13": "“ariyā vuccantī”tiādi vuttaṁ.",
  "tika-s0103t9:183_0": "Tattha ye mahāpaṇidhānakappato paṭṭhāya yāvāyaṁ kappo, etthantare uppannā sammāsambuddhā,",
  "tika-s0103t9:183_1": "te tāva sarūpato dassetvā tadaññepi sammāsambuddhe, paccekabuddhe, buddhasāvake ca",
  "tika-s0103t9:183_2": "saṅgahetvā anavasesato ariye dassetuṁ “apicā”tiādi vuttaṁ. Tattha yāva sāsanaṁ na",
  "tika-s0103t9:183_3": "antaradhāyati, tāva satthā dharati eva nāmāti imameva bhagavantaṁ, ye cetarahi buddhasāvakā,",
  "tika-s0103t9:183_4": "te ca sandhāya paccuppannaggahaṇaṁ. Tasmiṁ tasmiṁ vā kāle te te paccuppannāti ce,",
  "tika-s0103t9:183_5": "atītānāgataggahaṇaṁ na kattabbaṁ siyā. Idāni yathā bhagavā “dhammaṁ vo, bhikkhave,",
  "tika-s0103t9:183_6": "desessāmi ādikalyāṇaṁ majjhekalyāṇaṁ pariyosānakalyāṇaṁ sātthaṁ sabyañjanaṁ kevalaparipuṇṇaṁ",
  "tika-s0103t9:183_7": "parisuddhaṁ brahmacariyaṁ pakāsessāmi, yadidaṁ chachakkānī”ti chakkadesanāya aṭṭhahi",
  "tika-s0103t9:183_8": "padehi vaṇṇaṁ abhāsi, evaṁ mahāariyavaṁsadesanāya ariyānaṁ vaṁsānaṁ “cattārome, bhikkhave,",
  "tika-s0103t9:183_9": "ariyavaṁsā aggaññā rattaññā vaṁsaññā porāṇā asaṁkiṇṇā asaṁkiṇṇapubbā na saṅkīyanti",
  "tika-s0103t9:183_10": "na saṅkīyissanti appaṭikuṭṭhā samaṇehi brāhmaṇehi viññūhī”ti yehi navahi padehi vaṇṇaṁ",
  "tika-s0103t9:183_11": "abhāsi, tāni tāva ānetvā thomanāvaseneva vaṇṇento “te kho panete”tiādimāha. Aggāti",
  "tika-s0103t9:183_12": "jānitabbā sabbavaṁsehi seṭṭhabhāvato, seṭṭhabhāvasādhanato ca. Dīgharattaṁ pavattāti",
  "tika-s0103t9:183_13": "jānitabbā rattaññūhi, buddhādīhi tehi ca tathā anuṭṭhitattā. Vaṁsāti jānitabbā buddhādīnaṁ",
  "tika-s0103t9:183_14": "ariyānaṁ vaṁsāti jānitabbā. Porāṇāti purātanā. Na adhunuppattikāti na adhunātanā.",
  "tika-s0103t9:183_15": "Asaṁkiṇṇāti na khittā na chaḍḍitā. Tenāha “anapanītā”ti. Na apanītapubbāti na chaḍḍitapubbā",
  "tika-s0103t9:183_16": "tissannaṁ sikkhānaṁ paripūraṇūpāyabhāvato na paricattapubbā. Tato eva idānipi na",
  "tika-s0103t9:183_17": "apanīyanti, anāgatepi na apanīyissanti. Ye dhammasabhāvassa vijānaneva viññū samitapāpasamaṇā",
  "tika-s0103t9:183_18": "ceva bāhitapāpabrāhmaṇā ca, tehi appaṭikuṭṭhā appaṭikkhittā. Ye hi na paṭikkositabbā,",
  "tika-s0103t9:183_19": "te aninditabbā agarahitabbā. Apariccajitabbatāya appaṭikkhipitabbā hontīti.",
  "tika-s0103t9:184_0": "Santuṭṭhoti ettha yathādhippetasantosameva dassento “paccayasantosavasena santuṭṭho”ti",
  "tika-s0103t9:184_1": "vuttaṁ. Jhānavipassanādivasenapi idha bhikkhuno santuṭṭhatā hotīti. Itarītarenāti",
  "tika-s0103t9:184_2": "itarena itarena. Itara-saddoyaṁ aniyamavacano, dvikkhattuṁ vuccamāno yaṁkiñci-saddehi",
  "tika-s0103t9:184_3": "samānattho hotīti vuttaṁ “yena kenacī”ti. Svāyaṁ aniyamavācitāya eva yathā thūlādīnaṁ",
  "tika-s0103t9:184_4": "aññataravacano, evaṁ yathāladdhādīnampi aññataravacanoti tattha dutiyapakkhasseva",
  "tika-s0103t9:184_5": "idha icchitabhāvaṁ dassento “atha kho”tiādimāha. Nanu ca yathāladdhādayopi thūlādayo",
  "tika-s0103t9:184_6": "eva? Saccametaṁ, tathāpi atthi viseso. Yo hi yathāladdhesu thūlādīsu santoso, so",
  "tika-s0103t9:184_7": "yathālābhasantoso eva, na itaro. Na hi so paccayamattasannissayo icchito, atha kho",
  "tika-s0103t9:184_8": "attano kāyabalasāruppabhāvasannissayopi. Thūladukādayo ca tayopi cīvare labbhanti.",
  "tika-s0103t9:184_9": "Majjhimo catupaccayasādhāraṇo, pacchimo pana cīvare, senāsane ca labbhatīti daṭṭhabbaṁ.",
  "tika-s0103t9:184_10": "“Ime tayo santose”ti idaṁ sabbasaṅgāhikavasena vuttaṁ. Ye hi parato gilānapaccayaṁ",
  "tika-s0103t9:184_11": "piṇḍapāte eva pakkhipitvā cīvare vīsati, piṇḍapāte pannarasa, senāsane pannarasāti",
  "tika-s0103t9:184_12": "samapaṇṇāsasantosā vuccanti, te sabbepi yathārahaṁ imesu eva tīsu santosesu saṅgahaṁ",
  "tika-s0103t9:184_13": "samosaraṇaṁ gacchantīti.",
  "tika-s0103t9:185_0": "Cīvaraṁ jānitabbanti “idaṁ nāma cīvaraṁ kappiya”nti jātito cīvaraṁ jānitabbaṁ. Cīvarakkhettanti",
  "tika-s0103t9:185_1": "cīvarassa uppattikkhettaṁ. Paṁsukūlanti paṁsukūlacīvaraṁ, paṁsukūlalakkhaṇappattaṁ",
  "tika-s0103t9:185_2": "cīvaraṁ jānitabbanti attho. Cīvarasantosoti cīvare labbhamāno sabbo santoso jānitabbo.Cīvarapaṭisaṁyuttāni",
  "tika-s0103t9:185_3": "dhutaṅgāni jānitabbāni, yāni tosanto cīvarasantosena sammadeva santuṭṭho hotīti.",
  "tika-s0103t9:185_4": "Khomakappāsikakoseyyakambalasāṇabhaṅgāni khomādīni. Tattha khomaṁ nāma khomasuttehi",
  "tika-s0103t9:185_5": "vāyitaṁ khomapaṭacīvaraṁ, tathā sesānipi. Sāṇanti sāṇavākasuttehi katacīvaraṁ. Bhaṅganti",
  "tika-s0103t9:185_6": "pana khomasuttādīni sabbāni ekaccāni vomissetvā katacīvaraṁ. “Bhaṅgampi vākamayamevā”ti",
  "tika-s0103t9:185_7": "keci. Chāti gaṇanaparicchedo. Yadi evaṁ ito aññā vatthajāti natthīti? No natthi,",
  "tika-s0103t9:185_8": "sā pana etesaṁ anulomāti dassetuṁ “dukūlādīnī”tiādi vuttaṁ. Ādi-saddena paṭṭuṇṇaṁ,",
  "tika-s0103t9:185_9": "somārapaṭṭaṁ, cīnapaṭṭaṁ, iddhijaṁ, devadinnanti etesaṁ saṅgaho. Tattha dukūlaṁ sāṇassa",
  "tika-s0103t9:185_10": "anulomaṁ vākamayattā. Paṭṭuṇṇadese sañjātavatthaṁ paṭṭuṇṇaṁ. “Paṭṭuṇṇaṁ koseyyaviseso”ti",
  "tika-s0103t9:185_11": "hi amarakose vuttaṁ. Somāradese, cīnadese ca jātavatthāni somāracīnapaṭṭāni. Paṭṭuṇṇādīni",
  "tika-s0103t9:185_12": "tīṇi koseyyassa anulomāni pāṇakehi katasuttamayattā. Iddhijaṁ ehibhikkhūnaṁ puññiddhiyā",
  "tika-s0103t9:185_13": "nibbattaṁ cīvaraṁ, taṁ khomādīnaṁ aññataraṁ hotīti tesameva anulomañca. Devatāhi",
  "tika-s0103t9:185_14": "dinnaṁ cīvaraṁ devadinnaṁ, taṁ kapparukkhe nibbattaṁ jāliniyā devakaññāya anuruddhattherassa",
  "tika-s0103t9:185_15": "dinnavatthasadisaṁ, tampi khomādīnaṁyeva anulomaṁ hoti tesu aññatarabhāvato. Imānīti",
  "tika-s0103t9:185_16": "antogadhāvadhāraṇavacanaṁ, imāni evāti attho. Buddhādīnaṁ paribhogayogyatāya kappiyacīvarāni.",
  "tika-s0103t9:186_0": "Idāni avadhāraṇena nivattitāni ekadesena dassetuṁ “kusacīra”ntiādi vuttaṁ. Tattha",
  "tika-s0103t9:186_1": "kusatiṇehi, aññehi vā tādisehi tiṇehi katacīvaraṁ kusacīraṁ. Potakīvākādīhi vākehi",
  "tika-s0103t9:186_2": "katacīvaraṁ vākacīraṁ. Catukkoṇehi, tikoṇehi vā phalakehi katacīvaraṁ phalakacīraṁ.",
  "tika-s0103t9:186_3": "Manussānaṁ kesehi katakambalaṁ kesakambalaṁ. Cāmarīvālaassavālādīhi kataṁ vālakambalaṁ.",
  "tika-s0103t9:186_4": "Makacitantūhi vāyito potthako. Cammanti migacammādi yaṁ kiñci cammaṁ. Ulūkapakkhehi",
  "tika-s0103t9:186_5": "ganthetvā katacīvaraṁ ulūkapakkhaṁ. Bhujatacādimayaṁ rukkhadussaṁ, tirīṭakanti attho.",
  "tika-s0103t9:186_6": "Sukhumatarāhi latāvākehi vāyitaṁ latādussaṁ. Erakavākehi kataṁ erakadussaṁ. Tathā",
  "tika-s0103t9:186_7": "kadalidussaṁ. Sukhumehi veḷuvilīvehi kataṁ veḷudussaṁ. Ādi-saddena vakkalādīnaṁ saṅgaho.",
  "tika-s0103t9:186_8": "Akappiyacīvarāni titthiyaddhajabhāvato.",
  "tika-s0103t9:187_0": "Aṭṭhannañca mātikānaṁ vasenāti “sīmāya deti, katikāya detī”tiādinā āgatānaṁ aṭṭhannaṁ",
  "tika-s0103t9:187_1": "cīvaruppattimātikānaṁ vasena. Cīvarānaṁ paṭilābhakkhettadassanatthañhi bhagavatā",
  "tika-s0103t9:187_2": "“aṭṭhimā, bhikkhave, mātikā”tiādinā mātikā ṭhapitā. Mātikāti hi mātaro cīvaruppattijanikāti.",
  "tika-s0103t9:187_3": "Sosānikanti susāne patitakaṁ. Pāpaṇikanti āpaṇadvāre patitakaṁ. Rathiyanti puññatthikehi",
  "tika-s0103t9:187_4": "vātapānantarena rathikāya chaḍḍitacoḷakaṁ. Saṅkārakūṭakanti saṅkāraṭṭhāne chaḍḍitacoḷakaṁ.",
  "tika-s0103t9:187_5": "Sinānanti nhānacoḷaṁ, yaṁ bhūtavejjehi sīsaṁ nhāpetvā “kāḷakaṇṇīcoḷaka”nti chaḍḍetvā",
  "tika-s0103t9:187_6": "gacchanti. Titthanti titthacoḷakaṁ sinānatitthe chaḍḍitapilotikā. Aggidaḍḍhanti agginā",
  "tika-s0103t9:187_7": "daḍḍhappadesaṁ. Tañhi manussā chaḍḍenti. Gokhāyitakādīni pākaṭāneva. Tānipi hi manussā chaḍḍenti.",
  "tika-s0103t9:188": "Dhajaṁ ussāpetvāti nāvaṁ ārohantehi vā yuddhaṁ pavisantehi vā dhajayaṭṭhiṁ ussāpetvā tattha baddhaṁ pārutacīvaraṁ, tehi chaḍḍitanti adhippāyo.",
  "tika-s0103t9:189_0": "Sādakabhikkhunāti gahapaticīvarassa sādiyanabhikkhunā. Ekamāsamattanti cīvaramāsasaññitaṁ",
  "tika-s0103t9:189_1": "ekamāsamattaṁ. Vitakketuṁ vaṭṭati, na tato paranti adhippāyo. Sabbassāpi hi taṇhāniggahatthāya",
  "tika-s0103t9:189_2": "sāsane paṭipattīti. Paṁsukūliko addhamāseneva karotīti aparapaṭibaddhattā paṭilābhassa.",
  "tika-s0103t9:189_3": "Itarassa pana parapaṭibaddhattā māsamattaṁ anuññātaṁ. Iti māsaddha…pe… vitakkasantoso",
  "tika-s0103t9:189_4": "vitakkanassa parimitakālikattā.",
  "tika-s0103t9:190_0": "Mahātheraṁ tattha attano sahāyaṁ icchantopi garugāravena gāmadvāraṁ “bhante gamissāmi”",
  "tika-s0103t9:190_1": "iccevamāha. Mahātheropissa ajjhāsayaṁ ñatvā “ahaṁ pāvuso gamissāmī”ti āha. “Imassa",
  "tika-s0103t9:190_2": "bhikkhuno vitakkassa avasaro mā hotū”ti pañhaṁ pucchamāno gāmaṁ pāvisi. Uccārapalibuddhoti",
  "tika-s0103t9:190_3": "uccārena pīḷito. Tadā bhagavato dukkarakiriyānussaraṇamukhena tathāgate uppannapītisomanassavegassa",
  "tika-s0103t9:190_4": "balavabhāvena kilesānaṁ vikkhambhitattā tasmiṁyeva…pe… tīṇi phalāni patto.",
  "tika-s0103t9:191_0": "“Kattha labhissāmī”ti cintanāpi lābhāsāpubbikāti tathā “acintetvā”ti vuttaṁ, “sundaraṁ",
  "tika-s0103t9:191_1": "labhissāmi, manāpaṁ labhissāmī”ti evamādicintanāya kā nāma kathā. Kathaṁ pana vattabbanti",
  "tika-s0103t9:191_2": "āha “kammaṭṭhānasīseneva gamana”nti, tena cīvaraṁ paṭicca kiñcipi na cintetabbaṁ evāti dasseti.",
  "tika-s0103t9:192": "Apesalo appatirūpāyapi pariyesanāya paccayo bhaveyyāti “pesalaṁ bhikkhuṁ gahetvā”ti vuttaṁ.",
  "tika-s0103t9:193": "Āhariyamānanti susānādīsu patitakaṁ vatthaṁ “ime bhikkhū paṁsukūlapariyesanaṁ carantī”ti ñatvā kenaci purisena tato ānīyamānaṁ.",
  "tika-s0103t9:194_0": "Evaṁ laddhaṁ gaṇhantassāpīti evaṁ paṭilābhasantosaṁ akopetvāva laddhaṁ gaṇhantassāpi.",
  "tika-s0103t9:194_1": "Attano pahonakamattenevāti yathāladdhānaṁ paṁsukūlavatthānaṁ ekapaṭṭadupaṭṭānaṁ atthāya",
  "tika-s0103t9:194_2": "attano pahonakapamāṇeneva, avadhāraṇena uparipaccāsaṁ nivatteti.",
  "tika-s0103t9:195": "Gāme bhikkhāya āhiṇḍantena sapadānacārinā viya dvārapaṭipāṭiyā caraṇaṁ loluppavivajjanaṁ nāma cīvaraloluppassa dūrasamussāritattā.",
  "tika-s0103t9:196": "Yāpetunti attabhāvaṁ pavattetuṁ.",
  "tika-s0103t9:197": "Dhovanupagenāti dhovanayoggena.",
  "tika-s0103t9:198": "Paṇṇānīti ambajambādipaṇṇāni.",
  "tika-s0103t9:199": "Akopetvāti santosaṁ akopetvā. Pahonakanīhārenevāti antaravāsakādīsu yaṁ kātukāmo, tassa pahonakaniyāmeneva yathāladdhaṁ thūlasukhumādiṁ gahetvā karaṇaṁ.",
  "tika-s0103t9:200_0": "Timaṇḍalapaṭicchādanamattassevāti “nivāsanaṁ ce nābhimaṇḍalaṁ; jāṇumaṇḍalaṁ, itaraṁ",
  "tika-s0103t9:200_1": "ce galavāṭamaṇḍalaṁ, jāṇumaṇḍala”nti evaṁ timaṇḍalapaṭicchādanamattasseva karaṇaṁ;",
  "tika-s0103t9:200_2": "taṁ pana atthato tiṇṇaṁ cīvarānaṁ heṭṭhimantena vuttaparimāṇameva hoti.",
  "tika-s0103t9:201": "Avicāretvāti na vicāretvā.",
  "tika-s0103t9:202": "Kusibandhanakāleti maṇḍalāni yojetvā sibbanakāle. Sattavāreti sattasibbanavāre.",
  "tika-s0103t9:203": "Kappabinduapadesena kassaci vikārassa akaraṇaṁ kappasantoso.",
  "tika-s0103t9:204_0": "Sītapaṭighātādi atthāpattito sijjhatīti mukhyameva cīvaraparibhoge payojanaṁ dassetuṁ",
  "tika-s0103t9:204_1": "“hirikopīnapaṭicchādanamattavasenā”ti vuttaṁ. Tenāha bhagavā “yāvadeva hirikopīnapaṭicchādanattha”nti.",
  "tika-s0103t9:205": "Vaṭṭati, na tāvatā santoso kuppati sambhārānaṁ, dakkhiṇeyyānañca alābhato.",
  "tika-s0103t9:206": "Sāraṇīyadhamme ṭhatvāti sīlavantehi bhikkhūhi sādhāraṇato paribhoge ṭhatvā.",
  "tika-s0103t9:207_0": "“Itī”tiādinā paṭhamassa ariyavaṁsassa paṁsukūlikaṅgatecīvarikaṅgānaṁ, tesañca tassa",
  "tika-s0103t9:207_1": "paccayataṁ dassento iti ime dhammā aññamaññassa samuṭṭhāpakā, upatthambhakā cāti",
  "tika-s0103t9:207_2": "dīpeti. Esa nayo ito paratopi.",
  "tika-s0103t9:208_0": "“Santuṭṭho hoti vaṇṇavādī”ti ettha catukkoṭikaṁ sambhavati, tattha catutthoyeva pakkho",
  "tika-s0103t9:208_1": "satthārā vaṇṇito thomitoti mahātherena tathā desanā katā. Eko santuṭṭho hoti, santosassa",
  "tika-s0103t9:208_2": "vaṇṇaṁ na katheti seyyathāpi thero nālako (suttanipāte nālakasutte vitthāro) eko",
  "tika-s0103t9:208_3": "na santuṭṭho hoti, santosassa vaṇṇavādī seyyathāpi upanando sakyaputto. Eko neva",
  "tika-s0103t9:208_4": "santuṭṭho hoti, na santosassa vaṇṇaṁ katheti. Seyyathāpi thero lāḷudāyī eko santuṭṭho",
  "tika-s0103t9:208_5": "ceva hoti, santosassa ca vaṇṇavādī seyyathāpi thero mahākassapo.",
  "tika-s0103t9:209_0": "Anesananti ayuttaṁ esanaṁ. Tenāha “appatirūpa”nti, sāsane ṭhitānaṁ na patirūpaṁ asāruppaṁ",
  "tika-s0103t9:209_1": "ayogyaṁ. Kohaññaṁ karontoti cīvaruppādanimittaṁ paresaṁ kuhanaṁ vimhāpanaṁ karonto.",
  "tika-s0103t9:209_2": "Uttasatīti taṇhāsantāsena uparūpari tasati. Paritasatīti parito tasati. Yathā sabbe",
  "tika-s0103t9:209_3": "kāyavacīpayogā tadatthā eva jāyanti, evaṁ sabbabhāgehi tasati. Gadhitaṁ vuccati gaddho,",
  "tika-s0103t9:209_4": "so cettha abhijjhālakkhaṇo adhippeto. Gadhitaṁ etassa natthīti agadhitoti āha “agadhito…pe…",
  "tika-s0103t9:209_5": "lobhagiddho”ti. Mucchanti taṇhāvasena muyhanaṁ, tassa vā samussayaṁ adhigataṁ. Anāpanno",
  "tika-s0103t9:209_6": "anupagato. Anotthatoti anajjhotthato. Apariyonaddhoti taṇhāchadanena acchādito. Ādīnavaṁ",
  "tika-s0103t9:209_7": "passamānoti diṭṭhadhammikaṁ, samparāyikañca dosaṁ passanto. Gadhitaparibhogato nissarati",
  "tika-s0103t9:209_8": "etenāti nissaraṇaṁ, idamatthikatā, taṁ pajānātīti nissaraṇapañño. Tenāha “yāvadeva…pe… pajānanto”ti.",
  "tika-s0103t9:210_0": "Nevattānukkaṁsetīti attānaṁ neva ukkaṁseti na ukkhipati na ukkaṭṭhato dahati. “Aha”ntiādi",
  "tika-s0103t9:210_1": "ukkaṁsanākāradassanaṁ. Na vambhetīti na hīḷayati nihīnato na dahati. Tasmiṁ cīvarasantoseti",
  "tika-s0103t9:210_2": "tasmiṁ yathāvutte vīsatividhe cīvarasantose. Kāmañcettha vuttappakārasantosaggahaṇena",
  "tika-s0103t9:210_3": "cīvarahetu anesanāpajjanādipi gahitameva tasmiṁ sati tassa bhāvato, asati ca abhāvato,",
  "tika-s0103t9:210_4": "vaṇṇavāditānattukkaṁsanā paravambhanāni pana gahitāni na hontīti “vaṇṇavāditādīsu",
  "tika-s0103t9:210_5": "vā”ti vikappo vutto. Ettha ca “dakkho”tiādi yesaṁ dhammānaṁ vasenassa yathāvuttasantosādi",
  "tika-s0103t9:210_6": "ijjhati, taṁ dassanaṁ. Tattha “dakkho”ti iminā tesaṁ samuṭṭhāpanapaññaṁ dasseti,",
  "tika-s0103t9:210_7": "“analaso”ti iminā paggaṇhanavīriyaṁ, “sampajāno”ti iminā pāṭihāriyapaññaṁ “paṭissato”ti",
  "tika-s0103t9:210_8": "iminā tattha asammosavuttiṁ dasseti.",
  "tika-s0103t9:211_0": "Piṇḍapāto jānitabboti pabhedato piṇḍapāto jānitabbo. Piṇḍapātakkhettanti piṇḍapātassa",
  "tika-s0103t9:211_1": "uppattiṭṭhānaṁ. Piṇḍapātasantoso jānitabboti piṇḍapāte santoso pabhedato jānitabbo.",
  "tika-s0103t9:211_2": "Idha bhesajjampi piṇḍapātagatikameva. Āharitabbato hi sappiādīnampi gahaṇaṁ kataṁ.",
  "tika-s0103t9:212_0": "Piṇḍapātakkhettaṁ piṇḍapātassa uppattiṭṭhānaṁ. Khettaṁ viya khettaṁ. Uppajjati ettha,",
  "tika-s0103t9:212_1": "etenāti ca uppattiṭṭhānaṁ. Saṅghato vā hi bhikkhuno piṇḍapāto uppajjati uddesādivasena",
  "tika-s0103t9:212_2": "vā. Tattha sakalassa saṅghassa dātabbaṁ bhattaṁ saṅghabhattaṁ. Katipaye bhikkhū uddisitvā",
  "tika-s0103t9:212_3": "uddesena dātabbaṁ bhattaṁ uddesabhattaṁ. Nimantetvā dātabbaṁ bhattaṁ nimantanaṁ.",
  "tika-s0103t9:212_4": "Salākadānavasena dātabbaṁ bhattaṁ salākabhattaṁ. Ekasmiṁ pakkhe ekadivasaṁ dātabbaṁ",
  "tika-s0103t9:212_5": "bhattaṁ pakkhikaṁ. Uposathe dātabbaṁ bhattaṁ uposathikaṁ. Pāṭipadadivase dātabbaṁ",
  "tika-s0103t9:212_6": "bhattaṁ pāṭipadikaṁ. Āgantukānaṁ dātabbaṁ bhattaṁ āgantukabhattaṁ. Dhuragehe eva",
  "tika-s0103t9:212_7": "ṭhapetvā dātabbaṁ bhattaṁ dhurabhattaṁ. Kuṭiṁ uddissa dātabbaṁ bhattaṁ kuṭibhattaṁ.",
  "tika-s0103t9:212_8": "Gāmavāsīādīhi vārena dātabbaṁ bhattaṁ vārabhattaṁ. Vihāraṁ uddissa dātabbaṁ bhattaṁ",
  "tika-s0103t9:212_9": "vihārabhattaṁ. Sesāni pākaṭāneva.",
  "tika-s0103t9:213_0": "Vitakketi “kattha nu kho ahaṁ ajja piṇḍāya carissāmī”ti. “Kattha piṇḍāya carissāmā”ti",
  "tika-s0103t9:213_1": "therena vutte “asukagāme bhante”ti kāmametaṁ paṭivacanadānaṁ, yena pana cittena “cintetvā”ti",
  "tika-s0103t9:213_2": "vuttaṁ, taṁ sandhāyāha “ettakaṁ cintetvā”ti. Tato paṭṭhāyāti vitakkamāḷake ṭhatvā",
  "tika-s0103t9:213_3": "vitakkitakālato paṭṭhāya. “Tato paraṁ vitakkento ariyavaṁsā cuto hotī”ti idaṁ tiṇṇampi",
  "tika-s0103t9:213_4": "ariyavaṁsikānaṁ vasena gahetabbaṁ, na ekacārikasseva. Sabbopi hi ariyavaṁsiko ekavārameva",
  "tika-s0103t9:213_5": "vitakketuṁ labhati, na tato paraṁ. Paribāhiroti ariyavaṁsikabhāvato bahibhūto. Svāyaṁ",
  "tika-s0103t9:213_6": "vitakkasantoso kammaṭṭhānamanasikārena na kuppati, visujjhati ca. Ito paresupi eseva",
  "tika-s0103t9:213_7": "nayo. Tenevāha “kammaṭṭhānasīsena gantabba”nti.",
  "tika-s0103t9:214": "Gahetabbamevāti aṭṭhānappayutto eva-saddo. Yāpanamattameva gahetabbanti yojetabbaṁ.",
  "tika-s0103t9:215_0": "Etthāti etasmiṁ piṇḍapātapaṭiggahaṇe. Appanti attano yāpanapamāṇatopi appaṁ. Gahetabbaṁ",
  "tika-s0103t9:215_1": "dāyakassa cittārādhanatthaṁ. Pamāṇenevāti attano yāpanappamāṇeneva appaṁ gahetabbaṁ.",
  "tika-s0103t9:215_2": "“Pamāṇena gahetabba”nti ettha kāraṇaṁ dassetuṁ “paṭiggahaṇasmiñhī”tiādi vuttaṁ. Makkhetīti",
  "tika-s0103t9:215_3": "viddhaṁseti apaneti. Vinipātetīti vināseti aṭṭhānaviniyogena. Sāsananti satthu sāsanaṁ",
  "tika-s0103t9:215_4": "anusiṭṭhiṁ. Na karoti nappaṭipajjati.",
  "tika-s0103t9:216": "Sapadānacārino viya dvārapaṭipāṭiyā caraṇaṁ loluppavivajjanasantosoti āha “dvārapaṭipāṭiyā gantabba”nti.",
  "tika-s0103t9:217": "Harāpetvāti adhikaṁ apanetvā.",
  "tika-s0103t9:218": "Āhāragedhato nissarati etenāti nissaraṇaṁ. Jighacchāya paṭivinodanatthaṁ kathā, kāyassaṭhitiādipayojanaṁ pana atthāpattito āgataṁ evāti āha “jighacchāya…pe… santoso nāmā”ti.",
  "tika-s0103t9:219": "Nidahitvā na paribhuñjitabbaṁ tadahupīti adhippāyo. Itaratthā pana sikkhāpadeneva vāritaṁ. Sāraṇīyadhamme ṭhitenāti sīlavantehi bhikkhūhi sādhāraṇabhogibhāve ṭhitena.",
  "tika-s0103t9:220_0": "Senāsanenāti sayanena, āsanena ca. Yattha yattha hi mañcādike, vihārādike ca seti,",
  "tika-s0103t9:220_1": "taṁ senaṁ. Yattha yattha pīṭhādike āsati, taṁ āsanaṁ. Tadubhayaṁ ekato katvā “senāsana”nti",
  "tika-s0103t9:220_2": "vuttaṁ. Tenāha “mañco”tiādi. Tattha mañco masārakādi, tathā pīṭhaṁ. Mañcabhisi, pīṭhabhisīti",
  "tika-s0103t9:220_3": "duvidhā bhisi. Vihāro pākāraparicchinno sakalo āvāso. “Dīghamukhapāsādo”ti keci.",
  "tika-s0103t9:220_4": "Aḍḍhayogoti dīghapāsādo. “Ekapassacchadanakasenāsana”nti keci. Pāsādoti caturassapāsādo.",
  "tika-s0103t9:220_5": "“Āyatacaturassapāsādo”ti keci. Hammiyaṁ muṇḍacchadanapāsādo. Guhāti kevalā pabbataguhā.",
  "tika-s0103t9:220_6": "Leṇaṁ dvārabandhaṁ. Aṭṭo bahalabhittikaṁ gehaṁ, yassa gopānasiyo aggahetvā iṭṭhakāhi",
  "tika-s0103t9:220_7": "eva chadanaṁ hoti. “Aṭṭālakākārena kariyatī”tipi vadanti. Māḷo ekakūṭasaṅgahito anekakoṇo",
  "tika-s0103t9:220_8": "patissayaviseso “vaṭṭākārena katasenāsana”nti keci.",
  "tika-s0103t9:221_0": "Piṇḍapāte vuttanayenevāti “sādako bhikkhu ‘ajja kattha vasissāmī’ti vitakketī”tiādinā",
  "tika-s0103t9:221_1": "yathārahaṁ piṇḍapāte vuttanayena veditabbā, “tato paraṁ vitakkento ariyavaṁsā cuto",
  "tika-s0103t9:221_2": "hoti paribāhiro”ti, “senāsanaṁ gavesantenāpi’kuhiṁ labhissāmī’ti acintetvā kammaṭṭhānasīseneva",
  "tika-s0103t9:221_3": "gantabba”nti ca evamādi sabbaṁ purimanayeneva.",
  "tika-s0103t9:222_0": "Kasmā panettha paccayasantosaṁ dassentena mahātherena gilānapaccayasantoso na gahitoti?",
  "tika-s0103t9:222_1": "Na kho panetaṁ evaṁ daṭṭhabbanti dassento “gilānapaccayo pana piṇḍapāte eva paviṭṭho”ti",
  "tika-s0103t9:222_2": "āha, āharitabbatāsāmaññenāti adhippāyo. Yadi evaṁ tattha piṇḍapāte viya vitakkasantosādayopi",
  "tika-s0103t9:222_3": "pannarasa santosā icchitabbāti? Noti dassento āha “tatthā”tiādi. Nanu cettha dvādaseva",
  "tika-s0103t9:222_4": "dhutaṅgāni viniyogaṁ gatāni, ekaṁ pana nesajjikaṅgaṁ na katthaci viniyuttanti āha",
  "tika-s0103t9:222_5": "“nesajjikaṅgaṁ bhāvanārāmaariyavaṁsaṁ bhajatī”ti. Ayañca attho aṭṭhakathāruḷho evāti",
  "tika-s0103t9:222_6": "dassento “vuttampi ceta”ntiādimāha.",
  "tika-s0103t9:223_0": "“Pathaviṁpattharamāno viyā”tiādi ariyavaṁsadesanāya sudukkarabhāvadassanaṁ mahāvisayatāya",
  "tika-s0103t9:223_1": "tassā desanāya. Yasmā nayasahassapaṭimaṇḍitā hoti ariyamaggādhigamāya vitthārato",
  "tika-s0103t9:223_2": "pavattiyamānā desanā yathā taṁ cittuppādakaṇḍe, ayañca bhāvanārāmaariyavaṁsakathā",
  "tika-s0103t9:223_3": "ariyamaggādhigamāya vitthārato pavattiyamānā evaṁ hotīti vuttaṁ “sahassanayappaṭimaṇḍitaṁ…pe…",
  "tika-s0103t9:223_4": "desanaṁ ārabhī”ti. Paṭipakkhavidhamanato abhimukhabhāvena ramaṇaṁ āramaṇaṁ ārāmoti",
  "tika-s0103t9:223_5": "āha “abhiratīti attho”ti. Byadhikaraṇānampi padānaṁ vasena bhavati bāhiratthasamāso",
  "tika-s0103t9:223_6": "yathā “urasilomo, kaṇṭhekāḷoti āha “pahāne ārāmo assāti pahānārāmo”ti. Āramitabbaṭṭhena",
  "tika-s0103t9:223_7": "vā ārāmo, pahānaṁ ārāmo assāti pahānārāmoti evamettha samāsayojanā veditabbā. “Pajahanto",
  "tika-s0103t9:223_8": "ramatī”ti etena pahānārāmasaddānaṁ kattusādhanataṁ, kammadhārayasamāsañca dasseti.",
  "tika-s0103t9:223_9": "“Bhāvento ramatī”ti vuttattā bhāvanārāmoti etthāpi eseva nayo.",
  "tika-s0103t9:224_0": "Kāmaṁ “nesajjikaṅgaṁ bhāvanārāmaariyavaṁsaṁ bhajatī”ti vuttaṁ bhāvanānuyogassa anucchavikattā,",
  "tika-s0103t9:224_1": "nesajjikaṅgavasena pana nesajjikassa bhikkhuno ekaccāhi āpattīhi anāpattibhāvoti",
  "tika-s0103t9:224_2": "tampi saṅgaṇhanto “terasannaṁ dhutaṅgāna”nti vatvā “vinayaṁ patvā garuke ṭhātabba”nti",
  "tika-s0103t9:224_3": "icchitattā sallekhassa apariccajanavasena paṭipatti nāma vinaye ṭhitassevāti āha",
  "tika-s0103t9:224_4": "“terasannaṁ…pe… kathitaṁ hotī”ti. Kāmaṁ suttābhidhammapiṭakesupi tattha tattha sīlakathā",
  "tika-s0103t9:224_5": "āgatā eva, yehi pana guṇehi sīlassa vodānaṁ hoti, tesu kathitesu yathā sīlakathābāhullaṁ",
  "tika-s0103t9:224_6": "vinayapiṭakaṁ kathitaṁ hoti, evaṁ bhāvanākathābāhullaṁ suttantapiṭakaṁ, abhidhammapiṭakañca",
  "tika-s0103t9:224_7": "catutthena ariyavaṁsena kathitameva hotīti vuttaṁ “bhāvanārāmena avasesaṁ piṭakadvayaṁ",
  "tika-s0103t9:224_8": "kathitaṁ hotī”ti. “So nekkhammaṁ bhāvento ramatī”ti nekkhammapadaṁ ādiṁ katvā tattha",
  "tika-s0103t9:224_9": "desanāya pavattattā, sabbesampi vā samathavipassanāmaggadhammānaṁ yathāsakaṁpaṭipakkhato",
  "tika-s0103t9:224_10": "nikkhamanena nekkhammasaññitānaṁ tattha āgatattā so pāṭho “nekkhammapāḷī”ti vuccatīti",
  "tika-s0103t9:224_11": "āha “nekkhammapāḷiyā kathetabbo”ti. Tenāha aṭṭhakathāyaṁ “sabbepi kusalā dhammā nekkhammanti",
  "tika-s0103t9:224_12": "pavuccare”ti. Dasuttarasuttanta pariyāyenāti dasuttarasuttantadhammena, dasuttarasuttante",
  "tika-s0103t9:224_13": "āgatanayenāti vā attho. Sesadvayepi eseva nayo.",
  "tika-s0103t9:225_0": "Soti jāgariyaṁ anuyutto bhikkhu. Nekkhammanti kāmehi nikkhantabhāvato nekkhammasaññitaṁ",
  "tika-s0103t9:225_1": "paṭhamajjhānūpacāraṁ. “So abhijjhaṁ loke pahāyā”tiādinā āgatā paṭhamajjhānassa pubbabhāgabhāvanāti",
  "tika-s0103t9:225_2": "idhādhippetā, tasmā “abyāpāda”ntiādīsupi evameva attho veditabbo. Yaṁ panettha vattabbaṁ,",
  "tika-s0103t9:225_3": "taṁ brahmajālaṭīkāyaṁ vuttanayena veditabbaṁ. Saupāyāsānañhi aṭṭhannaṁ samāpattīnaṁ,",
  "tika-s0103t9:225_4": "aṭṭhārasannaṁ mahāvipassanānaṁ, catunnaṁ ariyamaggānañca vasenettha desanā pavattāti.",
  "tika-s0103t9:226_0": "“Ekaṁ dhammaṁ bhāvento ramati, ekaṁ dhammaṁ pajahanto ramatī”ti ca na idaṁ dasuttarasutte",
  "tika-s0103t9:226_1": "āgataniyāmena vuttaṁ, tattha pana “eko dhammo bhāvetabbo, eko dhammo pahātabbo”ti",
  "tika-s0103t9:226_2": "ca desanā āgatā. Evaṁ santepi yasmā atthato bhedo natthi, tasmā paṭisambhidāmagge",
  "tika-s0103t9:226_3": "nekkhammapāḷiyaṁ āgatanīhāreneva “ekaṁ dhammaṁ bhāvento ramati, ekaṁ dhammaṁ pajahanto",
  "tika-s0103t9:226_4": "ramatī”ti vuttaṁ. Esa nayo sesavāresupi. Yasmā cāyaṁ ariyavaṁsadesanā nāma satthu",
  "tika-s0103t9:226_5": "paññattāva satthārā hi desitaṁ desanaṁ āyasmā dhammasenāpati sāriputtatthero saṅgāyanavasena",
  "tika-s0103t9:226_6": "idhānesi, tasmā mahāariyavaṁsasutte satthudesanānīhārena nigamanaṁ dassento “evaṁ",
  "tika-s0103t9:226_7": "kho, bhikkhave, bhikkhu bhāvanārāmo hotī”ti āha. Eseva nayo ito paresu satipaṭṭhānapariyāyaabhidhammaniddesapariyāyesupi.",
  "tika-s0103t9:226_8": "Kāmañcettha kāyānupassanāvaseneva saṅkhipitvā yojanā katā, ekavīsatiyā pana ṭhānānaṁ",
  "tika-s0103t9:226_9": "vasena vitthārato yojanā veditabbā. “Aniccato” tiādīsu yaṁ vattabbaṁ, taṁ visuddhimaggasaṁvaṇṇanāsu",
  "tika-s0103t9:226_10": "vuttanayena veditabbaṁ.",
  "tika-s0103t9:227_0": "310. Saṁvarādīnaṁ sādhanavasena padahati ettha, etehīti ca padhānāni. Uttamavīriyānīti",
  "tika-s0103t9:227_1": "seṭṭhavīriyāni visiṭṭhassa atthassa sādhanato. Saṁvarantassa uppannavīriyanti yathā",
  "tika-s0103t9:227_2": "abhijjhādayo na uppajjanti, evaṁ satiyā upaṭṭhāpane cakkhādīnaṁ pidahane analasassa",
  "tika-s0103t9:227_3": "uppannavīriyaṁ. Pajahantassāti vinodentassa. Uppannavīriyanti tasseva pajahanassa",
  "tika-s0103t9:227_4": "sādhanavasena pavattavīriyaṁ. Bhāventassa uppannavīriyanti etthāpi eseva nayo. Samādhinimittanti",
  "tika-s0103t9:227_5": "samādhi eva. Purimuppannasamādhi hi parato uppajjanakasamādhipavivekassa kāraṇaṁ",
  "tika-s0103t9:227_6": "hotīti “samādhinimitta”nti vuttaṁ.",
  "tika-s0103t9:228_0": "Upadhivivekattāti khandhūpadhiādiupadhīhi vivittattā vinissaṭattā. Taṁ āgammāti taṁ",
  "tika-s0103t9:228_1": "nibbānaṁ maggena adhigamahetu. Rāgādayo virajjanti ettha, etenāti vā virāgo. Evaṁ",
  "tika-s0103t9:228_2": "nirodhopi daṭṭhabbo. Yasmā idha bojjhaṅgā missakavasena icchitā, tasmā “ārammaṇavasena",
  "tika-s0103t9:228_3": "adhigantabbavasena vā”ti vuttaṁ. Tattha adhigantabbavasenāti taṁninnatāvasena. Vossaggapariṇāminti",
  "tika-s0103t9:228_4": "vossajjanavasena pariṇāmitaṁ pariccajanavasena ceva pakkhandanavasena ca pariṇamanasīlaṁ.",
  "tika-s0103t9:228_5": "Tenāha “dve vossaggā”tiādi. Khandhānaṁ pariccajanaṁ nāma tappaṭibaddhakilesappahānavasenāti",
  "tika-s0103t9:228_6": "yenākārena vipassanā kilese pajahati, tenevākārena taṁnimittake, khandhe ca “pajahatī”ti",
  "tika-s0103t9:228_7": "vattabbataṁ arahatīti āha “vipassanā…pe… pariccajatī”ti. Yasmā vipassanā vuṭṭhānagāminibhāvaṁ",
  "tika-s0103t9:228_8": "pāpuṇantī ninnapoṇapabbhārabhāvena ekaṁsato nibbānaṁ “pakkhandatī”ti vattabbataṁ",
  "tika-s0103t9:228_9": "labhati, maggo ca samucchedavasena kilese, khandhe ca pariccajati, tasmā yathākkamaṁ",
  "tika-s0103t9:228_10": "vipassanāmaggānaṁ vasena pakkhandanapariccāgavossaggāpi veditabbā. Vossaggatthāyāti",
  "tika-s0103t9:228_11": "pariccāgavossaggatthāya ceva pakkhandanavossaggatthāya ca. Pariṇamatīti paripaccati.",
  "tika-s0103t9:228_12": "Taṁ pariṇamanaṁ vuṭṭhānagāminibhāvappattiyā ceva ariyamaggabhāvappattiyā ca icchitanti",
  "tika-s0103t9:228_13": "āha “vipassanābhāvañceva maggabhāvañca pāpuṇātī”ti. Sesapadesūti “dhammavicayasambojjhaṅgaṁ",
  "tika-s0103t9:228_14": "bhāvetī”tiādīsu sesasambojjhaṅgakoṭṭhāsesu.",
  "tika-s0103t9:229_0": "Bhaddakanti abhaddakānaṁ nīvaraṇādipāpadhammānaṁ vikkhambhanena rāgavidhamanena ekantahitattā,",
  "tika-s0103t9:229_1": "dullabhattā ca bhaddakaṁ sundaraṁ. Na hi aññaṁ samādhinimittaṁ evaṁdullabhaṁ, rāgassa",
  "tika-s0103t9:229_2": "ca ujuvipaccanīkabhūtaṁ atthi. Anurakkhatīti ettha anurakkhanā nāma adhigatasamādhito",
  "tika-s0103t9:229_3": "yathā na parihāni hoti, evaṁ paṭipatti, sā pana tappaṭipakkhavidhamanenāti āha “samādhī”tiādi.",
  "tika-s0103t9:229_4": "Aṭṭhikasaññādikāti aṭṭhikajjhānādikā. Saññāsīsena hi jhānaṁ vadati.",
  "tika-s0103t9:230_0": "Ekapaṭivedhavasena catusaccadhamme ñāṇanti catūsu ariyasaccesu ekābhisamayavasena",
  "tika-s0103t9:230_1": "pavattañāṇaṁ, maggañāṇanti attho. Catusaccantogadhattā catusaccabbhantare nirodhadhamme",
  "tika-s0103t9:230_2": "nibbāne ñāṇaṁ, tena phalañāṇaṁ vadati. Yasmā maggānantarassa phalassa maggānuguṇā",
  "tika-s0103t9:230_3": "pavatti, yato taṁsamudayapakkhiyesu dhammesu paṭippassaddhippahānavasena pavattati,",
  "tika-s0103t9:230_4": "tasmā nirodhasaccepi yo maggassa sacchikiriyābhisamayo, tadanuguṇā pavattīti phalañāṇasseva",
  "tika-s0103t9:230_5": "dhamme ñāṇatā vuttā, na yassa kassaci nibbānārammaṇassa ñāṇassa. Tena vuttaṁ “yathāhā”tiādi.",
  "tika-s0103t9:230_6": "Ettha ca maggapaññā tāva catusaccadhammassa paṭivijjhanato dhammeñāṇaṁ nāma hotu,",
  "tika-s0103t9:230_7": "phalapaññā pana kathanti codanā sodhitā hoti nirodhadhammaṁ ārabbha pavattanato.",
  "tika-s0103t9:230_8": "Duvidhāpi hi paññā aparappaccayatāya attapaccakkhato ariyasaccadhamme kiccato ca",
  "tika-s0103t9:230_9": "ārammaṇato ca pavattattā “dhammeñāṇa”nti veditabbā. Ariyasaccesu hi ayaṁ dhamma-saddo",
  "tika-s0103t9:230_10": "tesaṁ aviparītasabhāvattā, saṅkhatappavaro vā ariyamaggo, tassa ca phaladhammo. Tattha",
  "tika-s0103t9:230_11": "paññā taṁsahagatā dhammeñāṇaṁ.",
  "tika-s0103t9:231_0": "Anvayeñāṇanti anugamanañāṇaṁ. Paccakkhato disvāti cattāri saccāni maggañāṇena paccakkhato",
  "tika-s0103t9:231_1": "paṭivijjhitvā. Yathā idānīti yathā etarahi pañcupādānakkhandhā dukkhasaccaṁ, evaṁ",
  "tika-s0103t9:231_2": "atītepi anāgatepi pañcupādānakkhandhā dukkhasaccamevāti ca sarikkhaṭṭhena vuttaṁ.",
  "tika-s0103t9:231_3": "Esa nayo samudayasacce, maggasacce ca. Ayamevāti avadhāraṇe. Nirodhasacce pana sarikkhaṭṭho",
  "tika-s0103t9:231_4": "natthi tassa niccattā, ekasabhāvattā ca. Evaṁ tassa ñāṇassa anugatiyaṁ ñāṇanti tassa",
  "tika-s0103t9:231_5": "dhammeñāṇassa “evaṁ atītepī”tiādinā anugatiyaṁ anugamane anvaye ñāṇaṁ. Idaṁ anvaye",
  "tika-s0103t9:231_6": "ñāṇanti yojanā. “Tenāhā”tiādinā yathāvuttamatthaṁ pāḷiyā vibhāveti. Soti dhammañāṇaṁ",
  "tika-s0103t9:231_7": "patvā ṭhito bhikkhu. Iminā dhammenāti dhammagocarattā gocaravohārena “dhammo”ti vuttenamaggañāṇena,",
  "tika-s0103t9:231_8": "upayogatthe vā karaṇavacanaṁ, iminā dhammena ñātenāti imaṁ catusaccadhammaṁ ñāṇena",
  "tika-s0103t9:231_9": "jānitvā ṭhitena maggañāṇenāti attho. Diṭṭhenāti dassanena saccadhammaṁ passitvā ṭhitena.",
  "tika-s0103t9:231_10": "Pattenāti saccānaṁ patvā ṭhitena. Viditenāti saccāni viditvā ṭhitena. Pariyogāḷhenāti",
  "tika-s0103t9:231_11": "catusaccadhammaṁ pariyogāhetvā ṭhitenāti evaṁ tāvettha abhidhammaṭṭhakathāyaṁ attho",
  "tika-s0103t9:231_12": "vutto. Duvidhampi pana maggaphalañāṇaṁ dhammeñāṇaṁ. Paccavekkhaṇāya ca mūlaṁ, kāraṇañca",
  "tika-s0103t9:231_13": "nayanayanassāti duvidhenāpi tena dhammenāti na na yujjati. Tathā catusaccadhammassa",
  "tika-s0103t9:231_14": "ñātattā, maggaphalasaṅkhātassa vā dhammassa saccapaṭivedhasampayogaṁ gatattā nayanayanaṁ",
  "tika-s0103t9:231_15": "hotīti tena iminā dhammena ñāṇavisayabhāvena, ñāṇasampayogena vā ñātenāti ca attho",
  "tika-s0103t9:231_16": "na na yujjatīti. Atītānāgate nayaṁ netīti atīte, anāgate ca nayaṁ neti harati peseti.",
  "tika-s0103t9:231_17": "Idaṁ pana na maggañāṇassa kiccaṁ, paccavekkhaṇañāṇakiccaṁ, satthārā pana maggañāṇaṁ",
  "tika-s0103t9:231_18": "atītānāgate nayanayanasadisaṁ kataṁ maggamūlakattā. Bhāvitamaggassa hi paccavekkhaṇā",
  "tika-s0103t9:231_19": "nāma hoti. Nayidaṁ aññaṁ ñāṇuppādanaṁ nayanayanaṁ, ñāṇasseva pana pavattivisesoti.",
  "tika-s0103t9:232_0": "Paresaṁ cetaso parito ayanaṁ paricchindanaṁ pariyo, tasmiṁ pariye. Tenāha “paresaṁ",
  "tika-s0103t9:232_1": "cittaparicchede”ti. Avasesaṁ sammutimhiñāṇaṁ nāma “ñāṇa”nti sammatattā. Vacanatthato",
  "tika-s0103t9:232_2": "pana sammutimhi ñāṇanti sammutimhiñāṇaṁ. Dhammeñāṇādīnaṁ viya hi sātisayassa paṭivedhakiccassa",
  "tika-s0103t9:232_3": "abhāvā visayobhāsanasaṅkhātajānanasāmaññena “ñāṇa”nti sammatesu antogadhanti attho.",
  "tika-s0103t9:232_4": "Sammutivasena vā pavattaṁ sammutimhiñāṇaṁ sammutidvārena atthassa gahaṇato. Avasesaṁ",
  "tika-s0103t9:232_5": "vā itarañāṇattayavisabhāgaṁ ñāṇaṁ tabbisabhāgasāmaññena sammutimhiñāṇamhi paviṭṭhattā",
  "tika-s0103t9:232_6": "sammutimhiñāṇaṁ nāma hotīti.",
  "tika-s0103t9:233_0": "Kāmaṁ sotāpattimaggañāṇādīni dukkhañāṇādīniyeva, ukkaṭṭhaniddesena panevamāha “arahattaṁpāpetvā”ti.",
  "tika-s0103t9:233_1": "Vaṭṭato niggacchati etenāti niggamanaṁ, catusaccakammaṭṭhānaṁ. Purimāni dve saccāni",
  "tika-s0103t9:233_2": "vaṭṭaṁ pavattipavattihetubhāvato. Itarāni pana dve vivaṭṭaṁ nivattinivattihetubhāvato.",
  "tika-s0103t9:233_3": "Abhinivesoti vipassanābhiniveso hoti lokiyassa ñāṇassa visabhāgūpagamanato. No vivaṭṭeti",
  "tika-s0103t9:233_4": "vivaṭṭe abhiniveso no hoti avisayabhāvato. Pariyattīti kammaṭṭhānatanti. Uggahetvāti",
  "tika-s0103t9:233_5": "vācuggataṁ katvā. Uggahetvāti vā pāḷito, atthato ca yathārahaṁ savanadhāraṇaparipucchanamanasānupekkhanādivasena",
  "tika-s0103t9:233_6": "cittena uddhaṁ uddhaṁ gaṇhitvā. Kammaṁ karotīti nāmarūpapariggahādikkamena yogakammaṁ karoti.",
  "tika-s0103t9:234_0": "Yadi purimesu dvīsu eva vipassanābhiniveso, tesu eva uggahādi, kathamidaṁ catusaccakammaṭṭhānaṁ",
  "tika-s0103t9:234_1": "jātanti āha “dvīsū”tiādi. Kāmaṁ pacchimānipi dve saccāni abhiññeyyāni, pariññeyyatā",
  "tika-s0103t9:234_2": "pana tattha natthīti na vipassanābyāpāro. Kevalaṁ pana anussavamatte ṭhatvā accantapaṇītabhāvato",
  "tika-s0103t9:234_3": "iṭṭhaṁ, ātappakanirāmisapītisañjananato kantaṁ, uparūpari abhirucijananena manassa",
  "tika-s0103t9:234_4": "vaḍḍhanato manāpanti manasikāraṁ pavatteti. Tenāha “nirodhasaccaṁ nāmā”tiādi. Dvīsu",
  "tika-s0103t9:234_5": "saccesūti dvīsu saccesu visayabhūtesu, tāni ca uddissa asammohapaṭivedhavasena pavattamāno",
  "tika-s0103t9:234_6": "hi maggo te uddissa pavatto nāma hotīti. Tīṇi dukkhasamudayamaggasaccāni. Kiccavasenāti",
  "tika-s0103t9:234_7": "asammuyhanavasena. Ekanti nirodhasaccaṁ. Ārammaṇavasenāti ārammaṇakaraṇavasenapi",
  "tika-s0103t9:234_8": "asammuyhanakiccavasenapi tattha paṭivedho labbhateva. Dve saccānīti dukkhasamudayasaccāni.",
  "tika-s0103t9:234_9": "Duddasattāti daṭṭhuṁ asakkuṇeyyattā. Oḷārikā hi dukkhasamudayā, tiracchānagatānampi",
  "tika-s0103t9:234_10": "dukkhaṁ, āhārādīsu ca abhilāso pākaṭo. Pīḷanādiāyūhanādivasenapi “idaṁ dukkhaṁ, idaṁ",
  "tika-s0103t9:234_11": "assa kāraṇa”nti yāthāvato ñāṇena ogāhituṁ asakkuṇeyyattā tāni gambhīrāni. Dveti nirodhamaggasaccāni.",
  "tika-s0103t9:234_12": "Tāni saṇhasukhumabhāvato sabhāveneva gambhīratāya yāthāvato ñāṇena durogāhattā “duddasānī”ti.",
  "tika-s0103t9:235": "Sotāpattiyaṅgādicatukkavaṇṇanā",
  "tika-s0103t9:236_0": "311.Soto nāma ariyasoto purimapadalopena, tassa ādito sabbapaṭhamaṁ pajjanaṁ sotāpatti,",
  "tika-s0103t9:236_1": "paṭhamamaggapaṭilābho. Tassa aṅgāni adhigamūpāyabhūtāni kāraṇāni sotāpattiyaṅgāni.",
  "tika-s0103t9:236_2": "Tenāha “sotā…pe… attho”ti. Santakāyakammāditāya santadhammasamannāgamato, santadhammapavedanato",
  "tika-s0103t9:236_3": "ca santo purisāti sappurisā. Tattha yesaṁ vasena catusaccasampaṭivedhāvahaṁ saddhammassavanaṁ",
  "tika-s0103t9:236_4": "labbhati, te eva dassento “buddhādīnaṁ sappurisāna”nti āha. Santo sataṁ vā dhammoti",
  "tika-s0103t9:236_5": "saddhammo. So hi yathānusiṭṭhaṁ paṭipajjamāne apāyadukkhe, saṁsāradukkhe ca apatante",
  "tika-s0103t9:236_6": "dhāretīti evamādi guṇātisayayogavasena santo saṁvijjamāno, pasattho, sundaro vā dhammo,",
  "tika-s0103t9:236_7": "sataṁ vā ariyānaṁ dhammo, tesaṁ vā tabbhāvasādhako dhammoti saddhammo, “idha bhikkhu",
  "tika-s0103t9:236_8": "dhammaṁ pariyāpuṇātī”tiādinā vuttā pariyatti. Sā pana mahāvisayatāya na sabbā sabbassa",
  "tika-s0103t9:236_9": "visesāvahāti tassa tassa anucchavikameva dassento āha “sappāyassa tepiṭakadhammassa",
  "tika-s0103t9:236_10": "savana”nti. Yonisomanasikāro heṭṭhā vutto eva. Pubbabhāgapaṭipattiyāti vipassanānuyogassa.",
  "tika-s0103t9:237_0": "Aveccappasādenāti saccasampaṭivedhavasena buddhādīnaṁ guṇe ñatvā uppannappasādena,",
  "tika-s0103t9:237_1": "so pana pasādo devādīsu kenacipi akampiyatāya niccaloti āha “acalappasādenā”ti. Etthāti",
  "tika-s0103t9:237_2": "etasmiṁ catukkattaye āhāracatukke. Lūkhapaṇītavatthuvasenāti odanakummāsādikassa",
  "tika-s0103t9:237_3": "lūkhassa ceva paṇītassa ca vatthuno vasena. Sā panāyaṁ āhārassa oḷārikasukhumatā",
  "tika-s0103t9:237_4": "“kumbhilānaṁ āhāraṁ upādāya morānaṁ āhāro sukhumo”tiādinā aṭṭhakathāyaṁ vitthārato āgatā eva.",
  "tika-s0103t9:238_0": "Ārammaṇaṭṭhitivasenāti ārammaṇasaṅkhātassa pavattipaccayaṭṭhānassa vasena. Tiṭṭhati",
  "tika-s0103t9:238_1": "etthāti ṭhiti, ārammaṇameva ṭhiti ārammaṇaṭṭhiti. Tenevāha “rūpārammaṇa”ntiādi. Ārammaṇattho",
  "tika-s0103t9:238_2": "cettha upatthambhanattho veditabbo, na visayalakkhaṇova. Upatthambhanabhūtaṁ rūpaṁ",
  "tika-s0103t9:238_3": "upetīti rūpūpāyaṁ. Tenāha “rūpaṁ upagataṁ hutvā”tiādi. Rūpakkhandhaṁ nissāya tiṭṭhati",
  "tika-s0103t9:238_4": "tena vinā appavattanato. Tanti rūpakkhandhaṁ nissāya ṭhānappavattanaṁ. Etanti “rūpūpāya”nti",
  "tika-s0103t9:238_5": "etaṁ vacanaṁ. Rūpakkhandho gocaro pavattiṭṭhānaṁ paccayo etassāti rūpakkhandhagocaraṁ",
  "tika-s0103t9:238_6": "rūpaṁ sahakārīkāraṇabhāvena patiṭṭhā etassāti rūpappatiṭṭhaṁ. Iti tīhi padehi abhisaṅkhāraviññāṇaṁ",
  "tika-s0103t9:238_7": "pati rūpakkhandhassa sahakārīkāraṇabhāvoyevettha vutto. Upasittaṁ viya upasittaṁ,",
  "tika-s0103t9:238_8": "yathā byañjanehi upasittaṁ sinehitaṁ odanaṁ rucitaṁ, pariṇāmayogyañca, evaṁ nandiyā",
  "tika-s0103t9:238_9": "upasittaṁ sinehitaṁ kammaviññāṇaṁ abhirucitaṁ hutvā vipākayogyaṁ hotīti. Itaranti",
  "tika-s0103t9:238_10": "dosasahagatādiakusalaṁ, kusalañca upanissayakoṭiyā upasittaṁ hutvāti yojanā. Evaṁ",
  "tika-s0103t9:238_11": "pavattamānanti evaṁ rūpūpāyanti desanābhāvena pavattamānaṁ. Vipākadhammatāya vuddhiṁ…pe…",
  "tika-s0103t9:238_12": "āpajjati. Tatthāpi nippariyāyaphalanibbattanavasena vuddhiṁ, pariyāyaphalanibbattanavasena",
  "tika-s0103t9:238_13": "viruḷhiṁ, nissandaphalanibbattanavasena vepullaṁ. Diṭṭhadhammavedanīyaphalanibbattanena",
  "tika-s0103t9:238_14": "vā vuddhiṁ, upapajjavedanīyaphalanibbattanavasena viruḷhiṁ, aparāpariyāyaphalanibbattanavasena",
  "tika-s0103t9:238_15": "vepullaṁ āpajjatīti yojanā. Ekantato vedanupāyādivasena patti nāma arūpabhave yevāti",
  "tika-s0103t9:238_16": "āha “imehi panā”tiādi. Evañca katvā pāḷiyaṁ kataṁ vā-saddaggahaṇañca samatthitaṁ",
  "tika-s0103t9:238_17": "hoti. “Rūpūpāya”ntiādinā yathā abhisaṅkhāraviññāṇassa upanissayabhūtā rūpādayo gayhanti,",
  "tika-s0103t9:238_18": "evaṁ tena nibbattetabbāpi te gayhantīti adhippāyena “catukkavasena…pe… na vutta”nti",
  "tika-s0103t9:238_19": "āha. Vipākopi hi dhammo vipākadhammaviññāṇaṁ upagataṁ nāma hoti tathā nandiyā upasittattā.",
  "tika-s0103t9:238_20": "Tenāha “nandūpasecana”nti. Vitthāritāneva siṅgālasutte.",
  "tika-s0103t9:239_0": "Bhavati etena ārogyanti bhavo, gilānapaccayo. Parivuddho bhavo abhavo. Vuddhiattho",
  "tika-s0103t9:239_1": "hi ayaṁ akāro yathā “saṁvarāsaṁvaro, phalāphalaṁ”ti ca. Telamadhuphāṇitādīnīti ādi-saddena",
  "tika-s0103t9:239_2": "sappinavanītānaṁ gahaṇaṁ, telādīnaṁ gahaṇañcettha nidassanamattaṁ. Sabbassāpi gilānapaccayassa",
  "tika-s0103t9:239_3": "saṅgaho daṭṭhabbo. Atha vā bhavābhavoti khuddako ceva mahanto ca upapattibhavo veditabbo.",
  "tika-s0103t9:239_4": "Evañca sati “imesaṁ panā”tiādivacanaṁ samatthitaṁ hoti. Bhavūpapattipahānattho hi",
  "tika-s0103t9:239_5": "visesato catutthaariyavaṁso. Taṇhuppādānanti taṇhuppattīnaṁ, cīvarādihetu uppajjanakataṇhānanti",
  "tika-s0103t9:239_6": "attho. Padhānakaraṇakāleti bhāvanānuyogakkhaṇe. Sītādīni na khamatīti bhāvanāya pubbabhāgakālaṁ",
  "tika-s0103t9:239_7": "sandhāya vuttaṁ. Khamatīti sahati abhibhavati. Vitakkasamananti nidassanamattaṁ.",
  "tika-s0103t9:239_8": "Sabbesampi kilesānaṁ samanavasena pavattā paṭipadā.",
  "tika-s0103t9:240_0": "Samādhijhānādibhedo dhammo pajjati paṭipajjīyati etenāti dhammapadaṁ. Anabhijjhāva",
  "tika-s0103t9:240_1": "dhammapadaṁ anabhijjhādhammapadaṁ. Ayaṁ tāva alobhapakkhe nayo, itarapakkhe pana",
  "tika-s0103t9:240_2": "anabhijjhāpadhāno dhammakoṭṭhāso anabhijjhādhammapadaṁ. Akopoti adoso, mettāti attho.",
  "tika-s0103t9:240_3": "Suppaṭṭhitasatīti kāyādīsu sammadeva upaṭṭhitā sati. Satisīsenāti satipadhānamukhena.",
  "tika-s0103t9:240_4": "Samādhipadhānattā jhānānaṁ “samāpatti vā”ti vuttaṁ. Kāmaṁ saviññāṇakaasubhepi jhānabhāvanā",
  "tika-s0103t9:240_5": "alobhappadhānā hoti kāyassa jigucchanena, paṭikkūlākāraggahaṇavasena ca pavattanato,",
  "tika-s0103t9:240_6": "sattavidhauggahakosallādivasena panassā pavatti satipadhānāti tatiyadhammapadeneva",
  "tika-s0103t9:240_7": "naṁ saṅgaṇhitukāmo “dasa asubhavasena vā”ti āha. Hitūpasaṁhārādivasena pavattanato",
  "tika-s0103t9:240_8": "brahmavihārabhāvanā byāpādavirodhinī abyāpādappadhānāti āha “catubrahma…pe… dhammapada”nti.",
  "tika-s0103t9:240_9": "Tattha adhigatāni jhānādīnīti yojanā. Gamanādito āhārassa paṭikkūlabhāvasallakkhaṇaṁ",
  "tika-s0103t9:240_10": "saññāya thirabhāveneva hoti tassā thirasaññāpadaṭṭhānattāti āhāre paṭikkūlasaññāpi",
  "tika-s0103t9:240_11": "tatiyadhammapade eva saṅgahaṁ gatā. Āruppasamādhiabhiññānaṁ adhiṭṭhānabhāvato kasiṇabhāvanā,",
  "tika-s0103t9:240_12": "sattavidhabojjhaṅgavijjāvimuttipāripūrihetuto ānāpānesu paṭhamaānāpānabhāvanā visesato",
  "tika-s0103t9:240_13": "samādhipadhānāti sā catutthadhammapadena saṅgahitā. Catudhātuvavatthānavasena adhigatānipi",
  "tika-s0103t9:240_14": "ettheva saṅgahetabbāni siyuṁ, paññāpadhānatāya pana na saṅgahitāni.",
  "tika-s0103t9:241_0": "Dhammasamādānesu paṭhamaṁ acelakapaṭipadā etarahi ca dukkhabhāvato, anāgatepi apāyadukkhavaṭṭadukkhāvahato.",
  "tika-s0103t9:241_1": "Acelakapaṭipadāti ca nidassanamattaṁ daṭṭhabbaṁ channaparibbājakānampi ubhayadukkhāvahapaṭipattidassanato.",
  "tika-s0103t9:241_2": "Dutiyaṁ…pe… brahmacariyacaraṇaṁ etarahi satipi dukkhe āyatiṁ sukhāvahattā. Kāmesu",
  "tika-s0103t9:241_3": "pātabyatā yathākāmaṁ kāmaparibhogo. Alabhamānassāpīti pi-saddena ko pana vādo labhamānassāti dasseti.",
  "tika-s0103t9:242_0": "Dussīlyādipāpadhammānaṁ khambhanaṁ paṭibandhanaṁ khandhaṭṭho, so pana sīlādi evāti",
  "tika-s0103t9:242_1": "āha “guṇaṭṭho khandhaṭṭho”ti. Guṇavisayatāya khandha-saddassa guṇatthatā veditabbā.",
  "tika-s0103t9:242_2": "Vimuttikkhandhoti paṭipakkhato suṭṭhu vimuttā guṇadhammā adhippetā, na avimuttā,",
  "tika-s0103t9:242_3": "nāpi vimuccamānāti tehi saha desanaṁ āruḷhā sīlakkhandhādayopi tayoti āha “phalasīlaṁ",
  "tika-s0103t9:242_4": "adhippetaṁ, catūsupi ṭhānesu phalameva vutta”nti ca. Eteneva cettha vimuttikkhandhoti",
  "tika-s0103t9:242_5": "phalapariyāpannā sammāsaṅkappavāyāmasatiyo adhippetāti veditabbaṁ.",
  "tika-s0103t9:243_0": "Upatthambhanaṭṭhena sampayuttadhammānaṁ tattha thirabhāvena pavattanato, eteneva",
  "tika-s0103t9:243_1": "ahirikaanottappānampi savisaye balaṭṭho siddho veditabbo. Na hi tesaṁ paṭipakkhehi",
  "tika-s0103t9:243_2": "akampiyaṭṭho ekantiko. Hirottappānañhi akampiyaṭṭho sātisayo kusaladhammānaṁ mahābalabhāvato,",
  "tika-s0103t9:243_3": "akusalānañca dubbalabhāvato. Tenāha bhagavā “abalā naṁ balīyanti, maddante naṁ parissayā”ti",
  "tika-s0103t9:243_4": "bodhipakkhiyadhammavasenāyaṁ desanāti “samathavipassanāmaggavasenā”ti vuttaṁ.",
  "tika-s0103t9:244_0": "Adhīti upasaggamattaṁ, na “adhicitta”ntiādīsu viya adhikārādiatthaṁ. Karaṇādhikaraṇabhāvasādhanavasena",
  "tika-s0103t9:244_1": "adhiṭṭhāna-saddassa atthaṁ dassento “tenavā”tiādimāha. Tena adhiṭṭhānena tiṭṭhanti",
  "tika-s0103t9:244_2": "attano sammāpaṭipattiyaṁ guṇādhikā purisā, te eva tattha adhiṭṭhāne tiṭṭhanti sammāpattiyā,",
  "tika-s0103t9:244_3": "ṭhānameva adhiṭṭhānameva sammāpaṭipattiyanti yojanā. Paṭhamena adhiṭṭhānena. Aggaphalapaññāti",
  "tika-s0103t9:244_4": "ukkaṭṭhaniddesoyaṁ. Kilesūpasamoti kilesānaṁ accantavūpasamo. Paṭhamena nayena adhiṭṭhānāni",
  "tika-s0103t9:244_5": "ekadesatova gahitāni, na nippadesatoti nippadesatova tāni dassetuṁ “paṭhamena cā”tiādi",
  "tika-s0103t9:244_6": "vuttaṁ. “Ādiṁ katvā”ti etena jhānābhiññāpaññañceva maggapaññañca saṅgaṇhāti. Vacīsaccaṁ",
  "tika-s0103t9:244_7": "ādiṁ katvāti ādi-saddena viratisaccaṁ saṅgaṇhāti. Tatiyena ādi-saddena kilesānaṁ",
  "tika-s0103t9:244_8": "vītikkamapariccāgaṁ, pariyuṭṭhānapariccāgaṁ, heṭṭhimamaggehi anusayapariccāgañca",
  "tika-s0103t9:244_9": "saṅgaṇhāti. “Vikkhambhite kilese”ti etena samāpattīhi kilesānaṁ vikkhambhanavasena",
  "tika-s0103t9:244_10": "vūpasamaṁ vatvā ādi-saddena heṭṭhimamaggehi kātabbaṁ tesaṁ samucchedavasena vūpasamaṁ",
  "tika-s0103t9:244_11": "saṅgaṇhāti. Arahattaphalapaññā kathitā ukkaṭṭhaniddesatova, aññathā vacīsaccādīnampi",
  "tika-s0103t9:244_12": "gahaṇaṁ siyā. Nibbānañca asammosadhammatāya uttamaṭṭhena saccaṁ, sabbasaṁkilesapariccāganimittatāya",
  "tika-s0103t9:244_13": "cāgo, sabbasaṅkhārūpasamabhāvato upasamoti ca visesato vattabbataṁ arahatīti therassa",
  "tika-s0103t9:244_14": "adhippāyo. Pakaṭṭhajānanaphalatāya paññā, anavasesato kilesānañcajante ca vūpasante",
  "tika-s0103t9:244_15": "ca uppannattā cāgo, upasamoti ca visesato aggaphalañāṇaṁ vuccatīti thero āha “sesehi",
  "tika-s0103t9:244_16": "arahattaphalapaññā kathitā”ti.",
  "tika-s0103t9:245": "Pañhabyākaraṇādicatukkavaṇṇanā",
  "tika-s0103t9:246_0": "312.Kāḷakanti malīnaṁ, cittassa apabhassarabhāvakaraṇanti attho. Taṁ panettha kammapathappattameva",
  "tika-s0103t9:246_1": "adhippetanti āha “dasaakusalakammapathakamma”nti. Kaṇhābhijātihetuto vā kaṇhaṁ. Tenāha",
  "tika-s0103t9:246_2": "“kaṇhavipāka”nti. Apāyūpatti, manussesu ca dobhaggiyaṁ kaṇhavipāko. Ayaṁ tassa tamabhāvo",
  "tika-s0103t9:246_3": "vutto. Nibbattanatoti nibbattāpanato. Paṇḍaranti odātaṁ, cittassa pabhassarabhāvakaraṇanti",
  "tika-s0103t9:246_4": "attho. Sukkābhijātihetuto vā sukkaṁ. Tenāha “sukkavipāka”nti. Saggūpapatti, manussesu",
  "tika-s0103t9:246_5": "sobhaggiyañca sukkavipāko. Ayaṁ tassa jotibhāvo vutto. Ukkaṭṭhaniddesena pana “sagge",
  "tika-s0103t9:246_6": "nibbattanato”ti vuttaṁ, nibbattāpanatoti attho. Missakakammanti kālena kaṇhaṁ, kālena",
  "tika-s0103t9:246_7": "sukkanti evaṁ missakavasena katakammaṁ. “Sukhadukkhavipāka”nti vatvā tattha sukhadukkhānaṁ",
  "tika-s0103t9:246_8": "pavattiākāraṁ dassetuṁ “missakakammañhī”tiādi vuttaṁ. Kammassa kaṇhasukkasamaññā",
  "tika-s0103t9:246_9": "kaṇhasukkābhijātihetutāyāti apacayagāmitāya tadubhayaviddhaṁsakassa kammakkhayakarakammassa",
  "tika-s0103t9:246_10": "idha sukkapariyāyopi na icchitoti āha “ubhaya…pe… ayamettha attho”ti. Tattha ubhayavipākassāti",
  "tika-s0103t9:246_11": "yathādhigatassa ubhayavipākassa. Sampattibhavapariyāpanno hi vipāko idha “sukkavipāko”ti",
  "tika-s0103t9:246_12": "adhippeto, na accantaparisuddho ariyaphalavipāko.",
  "tika-s0103t9:247_0": "Pubbenivāso sattānaṁ cutūpapāto ca paccakkhakaraṇena sacchikātabbā; itare paṭilābhena",
  "tika-s0103t9:247_1": "asammohapaṭivedhavasena paccakkhakaraṇena ca sacchikātabbā. Nanu ca paccavekkhaṇāpettha",
  "tika-s0103t9:247_2": "paccakkhato pavattatīti? Saccaṁ paccakkhato pavattati sarūpadassanato, na pana paccakkhakaraṇavasena",
  "tika-s0103t9:247_3": "pavattati paccakkhakārīnaṁ piṭṭhivattanato. Tenāha “kāyenā”tiādi.",
  "tika-s0103t9:248_0": "Ohanantīti heṭṭhā katvā hananti gamenti. Tathābhūtā ca adho sīdenti nāmāti āha “osīdāpentī”ti.",
  "tika-s0103t9:248_1": "Kāmanaṭṭhena kāmo ca so yathāvuttenatthena ogho cāti, kāmesu oghoti vā kāmogho. Bhavogho",
  "tika-s0103t9:248_2": "nāma bhavarāgoti dassetuṁ “rūpārūpabhavesū”tiādi vuttaṁ. Tattha paṭhamo upapattibhavesu",
  "tika-s0103t9:248_3": "rāgo, dutiyo kammabhavesu, tatiyo bhavadiṭṭhisahagato. Yathā rañjanaṭṭhena rāgo,",
  "tika-s0103t9:248_4": "evaṁ ohanaṭṭhena “ogho”ti vutto.",
  "tika-s0103t9:249": "Yojentīti kammaṁ vipākena, bhavādiṁ bhavantarādīhi dukkhe satte yojenti ghaṭṭentīti yogā. Oghā viya veditabbā atthato kāmayogādibhāvato.",
  "tika-s0103t9:250_0": "Visaṁyojentīti paṭipannaṁ puggalaṁ kāmayogādito viyojenti. Saṁkilesakaraṇaṁ yojanaṁ",
  "tika-s0103t9:250_1": "yogo, ganthikaraṇaṁ (ganthakaraṇaṁ dha. sa. mūlaṭī. 20-25), saṅkhalikacakkalikānaṁ",
  "tika-s0103t9:250_2": "viya paṭibaddhatākaraṇaṁ vā ganthanaṁ gantho, ayaṁ etesaṁ viseso. Palibundhatīti",
  "tika-s0103t9:250_3": "nissarituṁ appadānavasena na muñceti vibandhati. Idamevāti attano yathāupaṭṭhitaṁ",
  "tika-s0103t9:250_4": "sassatavādādikaṁ vadati. Saccanti bhūtaṁ.",
  "tika-s0103t9:251_0": "Bhusaṁ, daḷhañca ārammaṇaṁ ādīyati etehīti upādānāni. Yaṁ pana tesaṁ tathāgahaṇaṁ,",
  "tika-s0103t9:251_1": "tampi atthato ādānamevāti āha “upādānānīti ādānaggahaṇānī”ti. Gahaṇaṭṭhenāti kāmanavasena",
  "tika-s0103t9:251_2": "daḷhaṁ gahaṇaṭṭhena. Puna gahaṇaṭṭhenāti micchābhinivisanavasena daḷhaṁ gahaṇaṭṭhena.",
  "tika-s0103t9:251_3": "Imināti iminā sīlavatādinā. Suddhīti saṁsārasuddhi. Etenāti etena diṭṭhigāhena. “Attā”ti",
  "tika-s0103t9:251_4": "paññāpento vadati ceva abhinivesanavasena upādiyati ca.",
  "tika-s0103t9:252_0": "Yavanti tāhi sattā amissitāpi samānajātitāya missitā viya hontīti yoniyo, tā pana",
  "tika-s0103t9:252_1": "atthato aṇḍādiuppattiṭṭhānavisiṭṭhā khandhānaṁ bhāgaso pavattivisesāti āha “yoniyoti",
  "tika-s0103t9:252_2": "koṭṭhāsā”ti. Sayanasminti pupphasantharādisayanasmiṁ. Tattha vā te sayitā jāyantīti",
  "tika-s0103t9:252_3": "sayanaggahaṇaṁ. Tayidaṁ manussānaṁ, bhummadevānañca vasena gahetabbaṁ. Pūtimacchādīsu",
  "tika-s0103t9:252_4": "kimayo nibbattanti. Upapatitā viyāti upapajjavasena patitā viya. Bāhirapaccayanirapekkhatāya",
  "tika-s0103t9:252_5": "vā upapatane sādhukārino opapātino, te eva idha “opapātikā”ti vuttā. Devamanussesūti",
  "tika-s0103t9:252_6": "ettha ye deve sandhāya devaggahaṇaṁ, te dassento “bhummadevesū”ti āha.",
  "tika-s0103t9:253_0": "Attano satisammosena āhārappayogena maraṇato “paṭhamo khiḍḍāpadosikavasenā”ti vuttaṁ.",
  "tika-s0103t9:253_1": "Attano parassa ca manopadosavasena maraṇato “tatiyo manopadosikavasenā”ti vuttaṁ.",
  "tika-s0103t9:253_2": "Neva attasañcetanāya maranti, na parasañcetanāya kevalaṁ puññakkhayeneva maraṇato,",
  "tika-s0103t9:253_3": "tasmā catuttho…pe… veditabbo.",
  "tika-s0103t9:254": "Dakkhiṇāvisuddhādicatukkavaṇṇanā",
  "tika-s0103t9:255": "313. Dānasaṅkhātā dakkhiṇā, na deyyadhammasaṅkhātā. Visujjhanā mahājutikatā, sā pana mahāphalatāya veditabbāti āha “mahapphalā hontī”ti.",
  "tika-s0103t9:256": "Anariyānanti asādhūnaṁ. Te pana nihīnācārā hontīti āha “lāmakāna”nti. Vohārāti sabbohārā abhilāpā vā, atthato tathāpavattā cetanā. Tenāha “ettha cā”tiādi.",
  "tika-s0103t9:257": "Attantapādicatukkavaṇṇanā",
  "tika-s0103t9:258": "314. Tesu acelakoti nidassanamattaṁ channaparibbājakānampi attakilamathaṁ anuyuttānaṁ labbhanato.",
  "tika-s0103t9:259": "Na sīlādisampannoti sīlādīhi guṇehi aparipuṇṇo.",
  "tika-s0103t9:260_0": "Tamoti appakāsabhāvena tamobhūto. Tenāha “andhakārabhūto”ti, andhakāraṁ viya bhūto",
  "tika-s0103t9:260_1": "jāto appakāsabhāvena, andhakārattaṁ vā pattoti attho. Tamamevāti vuttalakkhaṇaṁ tamameva.",
  "tika-s0103t9:260_2": "Paraṁ parato ayanaṁ gati niṭṭhāti attho. “Nīce…pe… nibbattitvā”ti etena tassa tamabhāvaṁ",
  "tika-s0103t9:260_3": "dasseti, “tīṇi duccaritāni paripūretī”ti etena tamaparāyanabhāvaṁ appakāsabhāvāpattito.",
  "tika-s0103t9:260_4": "Tathāvidho hutvāti nīce…pe… nibbattetvā. “Tīṇi sucaritāni paripūretī”ti etena tassa",
  "tika-s0103t9:260_5": "jotiparāyanabhāvaṁ dasseti pakāsabhāvāpattito. Itaradvaye vuttanayānusārena attho veditabbo.",
  "tika-s0103t9:261_0": "Ma-kāro padasandhimattaṁ “aññamañña”ntiādīsu viya. Catūhi vātehīti catūhi disāhi",
  "tika-s0103t9:261_1": "uṭṭhitavātehi. Parappavādehīti paresaṁ diṭṭhigatikānaṁ vādehi. “Akampiyo”ti vatvā",
  "tika-s0103t9:261_2": "tattha kāraṇamāha “acalasaddhāyā”ti, maggenāgatasaddhāya. Patanubhūtattāti ettha",
  "tika-s0103t9:261_3": "dvīhi kāraṇehi patanubhāvo veditabbo adhiccuppattiyā, pariyuṭṭhānamandatāya ca. Sakadāgāmissa",
  "tika-s0103t9:261_4": "hi vaṭṭānusārimahājanassa viya kilesā abhiṇhaṁ na uppajjanti, kadāci karahaci uppajjanti.",
  "tika-s0103t9:261_5": "Uppajjamānā ca vaṭṭānusārimahājanassa viya maddantā abhibhavantā na uppajjanti, dvīhi",
  "tika-s0103t9:261_6": "pana maggehi pahīnattā mandā mandā tanukākārā uppajjanti. Iti kilesānaṁ patanubhāvena",
  "tika-s0103t9:261_7": "guṇasobhāya guṇasoraccena sakadāgāmī samaṇapadumo nāma. Rāgadosānaṁ abhāvāti guṇavikāsavibandhānaṁ",
  "tika-s0103t9:261_8": "sabbaso rāgadosānaṁ abhāvena. Khippameva pupphissatīti aggamaggavikasanena nacirasseva",
  "tika-s0103t9:261_9": "anavasesaguṇasobhāpāripūriyā pupphissati. Tasmā anāgāmī samaṇapuṇḍarīko nāma. “Puṇḍarīka”nti",
  "tika-s0103t9:261_10": "hi rattakamalaṁ vuccati. Taṁ kira lahuṁ pupphissati. ‘Paduma’nti setakamalaṁ, taṁ",
  "tika-s0103t9:261_11": "cirena pupphissatī”ti vadanti. Ganthakārakilesānanti cittassa baddhabhāvakarānaṁ",
  "tika-s0103t9:261_12": "uddhambhāgiyakilesānaṁ sabbaso abhāvā samaṇasukhumālonāma samaṇabhāvena paramasukhumālabhāvappattito.",
  "tika-s0103t9:262": "Catukkavaṇṇanā niṭṭhitā.",
  "tika-s0103t9:263": "Niṭṭhitā ca paṭhamabhāṇavāravaṇṇanā.",
  "tika-s0103t9:264": "Pañcakavaṇṇanā",
  "tika-s0103t9:265": "315. Saccesu viya ariyasaccāni khandhesu upādānakkhandhā antogadhāti khandhesu lokiyalokuttaravasena vibhāgaṁ dassetvā itaresu tadabhāvato “upādānakkhandhā lokiyā vā”ti āha.",
  "tika-s0103t9:266_0": "Gantabbāti upapajjitabbā. Yathā hi kammabhavo paramatthato asatipi kārake paccayasāmaggiyā",
  "tika-s0103t9:266_1": "siddho “taṁsamaṅginā santānalakkhaṇena sattena kato”ti voharīyati, evaṁ upapattibhavalakkhaṇā",
  "tika-s0103t9:266_2": "gatiyo paramatthato asatipi gamake taṁtaṁkammavasena yehi tāni kammāni “katānī”ti",
  "tika-s0103t9:266_3": "vuccanti, tehi “gantabbā”ti voharīyanti. Yassa uppajjati, taṁ brūhanto eva uppajjatīti",
  "tika-s0103t9:266_4": "ayo, sukhaṁ. Natthi ettha ayoti nirayo. Tato eva assādetabbamettha natthīti “nirassādo”ti",
  "tika-s0103t9:266_5": "āha. Avīciādiokāsepi nirayasaddo niruḷhoti āha “sahokāsena khandhā kathitā”ti. Sūriyavimānādi",
  "tika-s0103t9:266_6": "okāsavisesepi loke deva-saddo niruḷhoti āha “catutthe okāsopī”ti.",
  "tika-s0103t9:267_0": "Āvāseti visaye bhummaṁ. Peto vā ajagaro vā hutvā nibbattati laggacittatāya, hīnajjhāsayatāya",
  "tika-s0103t9:267_1": "ca. Tehi tehi kāraṇehi ādīnavaṁ dassetvā yathā aññe na labhanti, evaṁ karoti attano",
  "tika-s0103t9:267_2": "visamanissitatāya, balavanissitatāya ca. Vaṇṇamacchariyena attano eva vaṇṇaṁ vaṇṇeti,",
  "tika-s0103t9:267_3": "paresaṁ vaṇṇo “kiṁ vaṇṇo eso”ti taṁ taṁ dosaṁ vadati. Paṭivedhadhammo ariyānaṁyeva",
  "tika-s0103t9:267_4": "hoti, te ca taṁ na maccharāyanti macchariyassa sabbaso pahīnattāti tassa asambhavo",
  "tika-s0103t9:267_5": "evāti āha “pariyattidhamme”tiādi. “Ayaṁ imaṁ dhammaṁ uggahetvā aññathā atthaṁ viparivattetvā",
  "tika-s0103t9:267_6": "nassessatī”ti dhammānuggahena na deti. “Ayaṁ imaṁ dhammaṁ uggahetvā uddhato unnaḷo",
  "tika-s0103t9:267_7": "avūpasantacitto apuññaṁ pasavissatī”ti puggalānuggahena na deti. Na taṁ adānaṁ macchariyaṁ",
  "tika-s0103t9:267_8": "macchariyalakkhaṇasseva abhāvato.",
  "tika-s0103t9:268_0": "Cittaṁ nivārentīti jhānādivasena uppajjanakaṁ kusalacittaṁ nisedhenti tathāssa uppajjituṁ",
  "tika-s0103t9:268_1": "na denti. Nīvaraṇappattoti nīvaraṇāvattho. “Arahattamaggavajjho”ti etena bhavarāgānusayassapi",
  "tika-s0103t9:268_2": "nīvaraṇabhāvaṁ anujānāti, taṁ vicāretabbaṁ. Kimettha vicāretabbaṁ? “Āruppe kāmacchandanīvaraṇaṁ",
  "tika-s0103t9:268_3": "paṭicca thinamiddhanīvaraṇa”nti ādivacanato na yidaṁ “pariyāyena vutta”nti sakkā",
  "tika-s0103t9:268_4": "vattuṁ, sabbesampi tebhūmakadhammānaṁ kāmanīyaṭṭhena kāmabhāvato bhavarāgassapi kāmacchandabhāvassa",
  "tika-s0103t9:268_5": "icchitattā. Tasmā “kāmacchando nīvaraṇappatto”ti bhavarāgānusayamāha. So hi arahattamaggavajjho.",
  "tika-s0103t9:268_6": "“Yā tasmiṁ samaye cittassa akalyatā”ti ādivacanato thinaṁ cittagelaññaṁ. Tathā “yā",
  "tika-s0103t9:268_7": "tasmiṁ samaye vedanākkhandhassā”ti ādivacanato middhaṁ khandhattayagelaññaṁ. Ettha",
  "tika-s0103t9:268_8": "ca cittagelaññena cittasseva akalyatā, khandhattayagelaññena pana rūpakāyassapi thinamiddhassa",
  "tika-s0103t9:268_9": "niddāhetuttā. Tathā uddhaccanti uddhaccassa arahattamaggavajjhataṁ upasaṁharati tathā-saddena,",
  "tika-s0103t9:268_10": "na ubhayataṁ. Na hi tassa tādisī ubhayatā atthi. Yaṁ pana keci vadanti “puthujjanasantānavutti",
  "tika-s0103t9:268_11": "sekkhasantānavuttī”ti, taṁ idha anupayogi sekkhasantānavuttino eva cettha adhippetattā.",
  "tika-s0103t9:269_0": "Tehīti saṁyojanehi. “Orambhāgiyāni uddhambhāgiyānī”ti visesaṁ anāmasitvā “saṁyojanānī”ti",
  "tika-s0103t9:269_1": "sādhāraṇato paduddhāro idāni vuccamānacatukkānucchavikatāvasena, kassacipi kilesassa",
  "tika-s0103t9:269_2": "avikkhambhitattā kathañcipi avinipāteyyatāmutto kāmabhavo ajjhattaggahaṇassa visesapaccayattā",
  "tika-s0103t9:269_3": "imesaṁ sattānaṁ abbhantaraṭṭhena anto nāma. Rūpārūpabhavo tabbipariyāyato bahi nāma.",
  "tika-s0103t9:269_4": "Tathā hi yassa orambhāgiyāni saṁyojanāni appahīnāni, so ajjhattasaṁyojano vutto,",
  "tika-s0103t9:269_5": "yassa tāni pahīnāni, so bahiddhāsaṁyojano, tasmā anto asamucchinnabandhanatāya, bahi",
  "tika-s0103t9:269_6": "ca pavattamānabhavaṅgasantānatāya antobaddhā bahisayitā nāma. Nirantarappavattabhavaṅgasantānavasena",
  "tika-s0103t9:269_7": "hi sayitavohāro. Kāmaṁ nesaṁ bahibandhanampi asamucchinnaṁ, antobandhanassa pana",
  "tika-s0103t9:269_8": "thūlatāya evaṁ vuttaṁ. Tenāha “tesañhi kāmabhave bandhana”nti. Iminā nayena sesadvayepi",
  "tika-s0103t9:269_9": "attho veditabbo. Asamucchinnesu ca orambhāgiyasaṁyojaniyesu laddhappaccayesu uddhambhāgiyasaṁyojanāni",
  "tika-s0103t9:269_10": "agaṇanūpagāni hontīti. Ariyānaṁyeva vasenettha catukkassa uddhaṭattā labbhamānāpi",
  "tika-s0103t9:269_11": "puthujjanā na uddhaṭā.",
  "tika-s0103t9:270": "Sikkhākoṭṭhāsoti sikkhitabbabhāgo. Pajjati sikkhā etenāti sikkhāpadaṁ, sikkhāya adhigamupāyoti. Āgatāyeva, tasmā tattha āgatanayeneva veditabbāti adhippāyo.",
  "tika-s0103t9:271": "Abhabbaṭṭhānādipañcakavaṇṇanā",
  "tika-s0103t9:272": "316.Desanāsīsamevāti desanāpadeso eva, tasmā sotāpannādayopi abhabbā. Yadi evaṁ kasmā tathā desanāti āha “puthujjanakhīṇāsavāna”ntiādi.",
  "tika-s0103t9:273_0": "Ñātibyasane yesaṁ ñātīnaṁ vināso, tesaṁ hitasukhaṁ viddhaṁseti, tasmā byasatīti byasanaṁ.",
  "tika-s0103t9:273_1": "Bhogabyasanepi eseva nayo. Rogabyasanādīsu pana “yassa rogo”tiādinā yojetabbaṁ. Neva",
  "tika-s0103t9:273_2": "akusalāni asaṁkiliṭṭhasabhāvattā. Na tilakkhaṇāhatāni abhāvadhammattā. Itaraṁ pana",
  "tika-s0103t9:273_3": "vuttavipariyāyato akusalaṁ, tilakkhaṇāhatañca.",
  "tika-s0103t9:274": "Guṇehi samiddhabhāvā sampadā.",
  "tika-s0103t9:275_0": "Vatthusandassanāti yasmiṁ vatthusmiṁ tassa āpatti, tassa sarūpato dassanā. Āpattisandassanāti",
  "tika-s0103t9:275_1": "yaṁ āpattiṁ so āpanno, tassā dassanā. Saṁvāsapaṭikkhepoti uposathapavāraṇādisaṁvāsassa",
  "tika-s0103t9:275_2": "paṭikkhipanaṁ akaraṇaṁ. Sāmīcipaṭikkhepo abhivādanādisāmīcikiriyāya akaraṇaṁ. Codayamānenāti",
  "tika-s0103t9:275_3": "codentena. Cuditakassa kāloti cuditakassa puggalassa codetabbakālo. Puggalanti codetabbaṁ",
  "tika-s0103t9:275_4": "puggalaṁ. Upaparikkhitvāti “ayaṁ cuditakalakkhaṇe tiṭṭhati, na tiṭṭhatī”ti vīmaṁsitvā.",
  "tika-s0103t9:275_5": "Ayasaṁ āropeti “ime maṁ abhūtena abbhācikkhantā anayabyasanaṁ āpādentī”ti bhikkhūnaṁ ayasaṁ uppādeti.",
  "tika-s0103t9:276": "Padhāniyaṅgapañcakavaṇṇanā",
  "tika-s0103t9:277_0": "317. Padahatīti padahano; bhāvanaṁ anuyutto yogī, tassa bhāvo bhāvanānuyogo padahanabhāvo.",
  "tika-s0103t9:277_1": "Padhānaṁ assa atthīti padhāniko, ka-kārassa ya-kāraṁ katvā “padhāniyo”ti vuttaṁ.",
  "tika-s0103t9:277_2": "“Abhinīhārato paṭṭhāya āgatattā”ti vuttattā paccekabodhisattasāvakabodhisattānampi",
  "tika-s0103t9:277_3": "paṇidhānato pabhuti āgatā saddhā āgamanasaddhā eva, ukkaṭṭhaniddesena pana “sabbaññubodhisattāna”nti",
  "tika-s0103t9:277_4": "vuttaṁ. Adhigamato samudāgatattā aggamaggaphalasampayuttāpi adhigamanasaddhā nāma,",
  "tika-s0103t9:277_5": "yā sotāpannassa aṅgabhāvena vuttā. Acalabhāvenāti paṭipakkhena anabhibhavanīyattā",
  "tika-s0103t9:277_6": "niccalabhāvena. Okappananti okkantitvā pakkhanditvā adhimuccanaṁ. Pasāduppatti pasādanīye",
  "tika-s0103t9:277_7": "vatthusmiṁ pasīdanameva. Suppaṭividdhanti suṭṭhu paṭividdhaṁ, yathā tena paṭivedhena",
  "tika-s0103t9:277_8": "sabbaññutaññāṇaṁ hatthagataṁ ahosi, tathā paṭividdhaṁ. Yassa buddhasubuddhatāya saddhā",
  "tika-s0103t9:277_9": "acalā asampavedhī, tassa dhammasudhammatāya, saṅghasuppaṭipannatāya ca saddhā na",
  "tika-s0103t9:277_10": "tathāti aṭṭhānametaṁ anavakāso. Tenāha bhagavā “yo, bhikkhave, buddhe pasanno, dhamme",
  "tika-s0103t9:277_11": "so pasanno, saṅghe so pasanno”tiādi. Padhānavīriyaṁ ijjhati “addhā imāya paṭipadāya",
  "tika-s0103t9:277_12": "jarāmaraṇato muccissāmī”ti sakkaccaṁ padahanato.",
  "tika-s0103t9:278_0": "Appa-saddo abhāvattho “appa-saddassa…pe… kho panā”tiādīsu viyāti āha “arogo”ti. Samavepākiniyāti",
  "tika-s0103t9:278_1": "yathābhuttaṁ āhāraṁ samākāreneva paccanasīlāya. Daḷhaṁ katvā paccantī hi gahaṇī ghorabhāvena",
  "tika-s0103t9:278_2": "pittavikārādivasena rogaṁ janeti, sithilaṁ katvā paccantī mandabhāvena vātavikārādivasena.",
  "tika-s0103t9:278_3": "Tenāha “nātisītāya nāccuṇhāyā”ti. Gahaṇītejassa mandatikkhatāvasena sattānaṁ yathākkamaṁ",
  "tika-s0103t9:278_4": "sītuṇhasahagatāti āha “atisītagahaṇiko”tiādi. Yāthāvato accayadesanā attano āvikaraṇaṁ",
  "tika-s0103t9:278_5": "nāmāti āha “yathābhūtaṁ attano aguṇaṁ pakāsetā”ti. Udayatthagāminiyāti saṅkhārānaṁ",
  "tika-s0103t9:278_6": "udayaṁ, vayañca paṭivijjhantiyāti ayamettha atthoti āha “udayañcā”tiādi. Parisuddhāyāti",
  "tika-s0103t9:278_7": "nirupakkilesāya. Nibbijjhituṁ samatthāyāti tadaṅgavasena avasesaṁ pajahituṁ samatthāya.",
  "tika-s0103t9:278_8": "Tassa tassa dukkhassa khayagāminiyāti yaṁ dukkhaṁ imasmiṁ ñāṇe anadhigate pavattārahaṁ,",
  "tika-s0103t9:278_9": "adhigate na pavattati, taṁ sandhāya vadati. Tathā hesa yogāvacaro “cūḷasotāpanno”ti vuccati.",
  "tika-s0103t9:279": "Suddhāvāsādipañcakavaṇṇanā",
  "tika-s0103t9:280_0": "318.“Suddhāāvasiṁsū”tiādinā addhattayepi tesaṁ suddhāvāsapariyāyo abyabhicārīti dasseti.",
  "tika-s0103t9:280_1": "Kilesamalarahitāti nāmakāyaparisuddhiṁ vadanto eva rūpakāyaparisuddhimpi atthato",
  "tika-s0103t9:280_2": "dasseti. Tenāha “anāgāmikhīṇāsavā”ti.",
  "tika-s0103t9:281_0": "Āyuno majjhanti avihādīsu yattha yattha uppanno, tattha tattha āyuno majjhaṁ anatikkamitvā.",
  "tika-s0103t9:281_1": "Antarā vāti tassa antarāva orameva. Majjhaṁ upahaccāti āyuno majjhaṁ aticca. Tenāha",
  "tika-s0103t9:281_2": "“atikkamitvā”ti. Appayogenāti anussahanena. Akilamantoti akilanto. Sukhenāti akicchena.",
  "tika-s0103t9:281_3": "Uddhaṁ vāhibhāvena uddhaṁ assa taṇhāsotaṁ, vaṭṭasotañcāti uddhaṁsoto; uddhaṁ vā gantvā",
  "tika-s0103t9:281_4": "paṭilabhitabbato uddhaṁ assa maggasotanti uddhaṁsoto. Akaniṭṭhaṁ gacchatīti akaniṭṭhagāmī.",
  "tika-s0103t9:281_5": "Sodhetvāti tattha tattha uppajjanto te te devaloke sodhento viya hotīti vuttaṁ “cattāro",
  "tika-s0103t9:281_6": "devaloke sodhetvā”ti. Tattha tattha vā uppajjitvā puna anuppajjanārahabhāveneva tatopi",
  "tika-s0103t9:281_7": "gacchanto devūpapattibhavasaññite attano khandhaloke bhavarāgamalaṁ visodhetvā vikkhambhetvā.",
  "tika-s0103t9:281_8": "Ayañhi avihesu kappasahassaṁ vasanto arahattaṁ pattuṁ asakkuṇitvā atappaṁ gacchati,",
  "tika-s0103t9:281_9": "tatthāpi dve kappasahassāni vasanto arahattaṁ pattuṁ asakkuṇitvā sudassaṁ gacchati,",
  "tika-s0103t9:281_10": "tatthāpi cattārikappasahassāni vasanto arahattaṁ pattuṁ asakkuṇitvā sudassiṁ gacchati,",
  "tika-s0103t9:281_11": "tatthāpi aṭṭhakappasahassāni vasanto arahattaṁ pattuṁ asakkuṇitvā akaniṭṭhaṁ gacchati,",
  "tika-s0103t9:281_12": "tattha vasanto aggamaggaṁ adhigacchati.",
  "tika-s0103t9:282": "Cetokhilapañcakavaṇṇanā",
  "tika-s0103t9:283_0": "319.Cetokhilā nāma atthato vicikicchā kodho ca, te pana yasmiṁ santāne uppajjanti,",
  "tika-s0103t9:283_1": "tassa kharabhāvo kakkhaḷabhāvo hutvā upatiṭṭhanti, pageva attanā sampayuttacittassāti",
  "tika-s0103t9:283_2": "āha “cittassa thaddhabhāvo”ti. Yathā lakkhaṇapāripūriyā gahitāya sabbā satthurūpakāyasirī",
  "tika-s0103t9:283_3": "gahitāva nāma hoti, evaṁ sabbaññutāya sabbā dhammakāyasirī” gahitā eva nāma hotīti",
  "tika-s0103t9:283_4": "tadubhayavatthukameva kaṅkhaṁ dassento “sarīre kaṅkhamāno”tiādimāha. Ātapati kileseti",
  "tika-s0103t9:283_5": "ātappaṁ, sammāvāyāmoti āha “ātappāyāti vīriyakaraṇatthāyā”ti. Punappunaṁ yogāyāti",
  "tika-s0103t9:283_6": "bhāvanaṁ punappunaṁ yuñjanāya. Satatakiriyāyāti bhāvanāya nirantarappayogāya. “Paṭivedhadhamme",
  "tika-s0103t9:283_7": "kaṅkhamāno”ti ettha kathaṁ lokuttaradhamme kaṅkhā pavattatīti? Na ārammaṇakaraṇavasena,",
  "tika-s0103t9:283_8": "anussavākāraparivitakkaladdhe parikappitarūpe kaṅkhā pavattatīti dassento āha “vipassanā…pe…",
  "tika-s0103t9:283_9": "vadanti, taṁ atthi nu kho natthīti kaṅkhatī”ti. Sikkhāti cettha pubbabhāgasikkhā",
  "tika-s0103t9:283_10": "veditabbā. “Kāmañcettha visesuppattiyā mahāsāvajjatāya ceva saṁvāsanimittaghaṭṭanāhetu",
  "tika-s0103t9:283_11": "abhiṇhuppattikatāya ca ‘sabrahmacārīsū’ti kopassa visayo visesetvā vutto, tato aññatthāpi",
  "tika-s0103t9:283_12": "pana kopo ‘na cetokhilo’ti na sakkā viññātu”nti keci. Yadi evaṁ vicikicchāyapi ayaṁ",
  "tika-s0103t9:283_13": "nayo āpajjati, tasmā yathārutavaseneva gahetabbaṁ.",
  "tika-s0103t9:284": "Cetasovinibandhādipañcakavaṇṇanā",
  "tika-s0103t9:285_0": "320. Pavattituṁ appadānavasena kusalacittaṁ vinibandhantīti cetasovinibandhā. Taṁ",
  "tika-s0103t9:285_1": "pana vinibandhantā muṭṭhigāhaṁ gaṇhantī viya hontīti āha “cittaṁ bandhitvā”tiādi.",
  "tika-s0103t9:285_2": "Kāmagiddho puggalo vatthukāme viya kilesakāmepi assādeti abhinandatīti vuttaṁ “vatthukāmepi",
  "tika-s0103t9:285_3": "kilesakāmepī”ti. Attano kāyeti attano karajakāye, attabhāve vā. Bahiddhārūpeti paresaṁ",
  "tika-s0103t9:285_4": "kāye, anindriyabaddharūpe ca. Udaraṁ avadihati upacinoti paripūretīti udarāvadehakaṁ.",
  "tika-s0103t9:285_5": "Seyyasukhanti seyyāya sayanavasena uppajjanakasukhaṁ. Saṁparivattakanti saṁparivattetvā.",
  "tika-s0103t9:285_6": "Paṇidhāyāti taṇhāvasena paṇidahitvā. Iti pañcavidhopi lobhaviseso eva cetovinibandho vuttoti veditabbo.",
  "tika-s0103t9:286_0": "Lokiyāneva kathitāni rūpindriyānaṁyeva kathitattā. Paṭhamadutiyacatutthāni lokiyāni",
  "tika-s0103t9:286_1": "parittabhūmakattā. Tatiyapañcamāni kāmarūpaggabhūmikattā, kāmarūpārūpaggabhūmikattā",
  "tika-s0103t9:286_2": "ca. Lokiyalokuttarāni kathitānīti ānetvā yojanā. “Samathavipassanāmaggaphalavasenā”ti",
  "tika-s0103t9:286_3": "vattabbaṁ. “Samathavipassanāmaggavasenā”ti vuttaṁ.",
  "tika-s0103t9:287": "Nissaraṇiyapañcakavaṇṇanā",
  "tika-s0103t9:288_0": "321. Nissarantīti nissaraṇīyāti vattabbe rassaṁ katvā niddeso. Kattari hesa anīya-saddo",
  "tika-s0103t9:288_1": "yathā “niyyānikā”ti. Tenāha “nissaṭā”ti. Kuto pana nissaṭāti? Yathāsakaṁ paṭipakkhato.",
  "tika-s0103t9:288_2": "Nijjīvaṭṭhena dhātuyoti āha “attasuññasabhāvā”ti. Atthato pana dhammadhātumanoviññāṇadhātuvisesā.",
  "tika-s0103t9:288_3": "Tādisassa bhikkhuno kilesavasena kāmesu manasikāro nāma natthīti āha “vīmaṁsanattha”nti.",
  "tika-s0103t9:288_4": "“Nekkhammanissitaṁ idāni me cittaṁ, kiṁ nu kho kāmavitakkopi uppajjatī”ti vīmaṁsantassāti",
  "tika-s0103t9:288_5": "attho. Pakkhandanaṁ nāma anuppaveso, so pana tattha natthīti āha “na pavisatī”ti.",
  "tika-s0103t9:288_6": "Pasādaṁ nāma abhirucisantiṭṭhānaṁ, vimuccanaṁ adhimuccananti taṁ sabbaṁ pakkhipanto",
  "tika-s0103t9:288_7": "vadati “pasādaṁ nāpajjatī”tiādi. Evaṁbhūtaṁ panassa cittaṁ tattha kathaṁ tiṭṭhatīti",
  "tika-s0103t9:288_8": "āha “yathā panā”tiādi. Tanti paṭhamajjhānaṁ. Assāti bhikkhuno. Cittaṁ pakkhandatīti",
  "tika-s0103t9:288_9": "parikammacittena saddhiṁ jhānacittaṁ ekaṭṭhavasena ekajjhaṁ gahetvā vadati. Gocare",
  "tika-s0103t9:288_10": "gatattāti attano ārammaṇe eva pavattattā. Ahānabhāgiyattāti ṭhitibhāgiyattā, visesabhāgiyattā",
  "tika-s0103t9:288_11": "vā. Suṭṭhu vimuttanti vikkhambhanavimuttiyā sammadeva vimuttaṁ. Cittassa kāyassa",
  "tika-s0103t9:288_12": "ca hananato vighāto, dukkhaṁ. Paridahanato pariḷāho, kāmadaratho. Na vedayati anuppajjanato.",
  "tika-s0103t9:288_13": "Nissaranti tatoti nissaraṇaṁ. Ke nissaranti? Kāmā. Evañca katvā kāmānanti kattari",
  "tika-s0103t9:288_14": "sāmivacanaṁ suṭṭhu yujjati. Yadaggena kāmā tato “nissaṭā”ti vuccanti, tadaggena jhānampi",
  "tika-s0103t9:288_15": "kāmato “nissaṭa”nti vattabbataṁ labhatīti vuttaṁ “kāmehi nissaṭattā”ti. Evaṁ vikkhambhanavasena",
  "tika-s0103t9:288_16": "kāmanissaraṇaṁ vatvā idāni samucchedavasena accantatova nissaraṇaṁ dassetuṁ “yo panā”tiādi vuttaṁ.",
  "tika-s0103t9:289_0": "Sesapadesūti sesakoṭṭhāsesu. Ayaṁ pana visesoti visesaṁ vadantena “taṁ jhānaṁ pādakaṁ",
  "tika-s0103t9:289_1": "katvā”tiādiko avisesoti vatvā dutiyatatiyavāresu sabbaso anāmaṭṭho, catutthavāre",
  "tika-s0103t9:289_2": "pana ayampi visesoti dassetuṁ “accantanissaraṇe cettha arahattaphalaṁ yojetabba”nti vuttaṁ.",
  "tika-s0103t9:290_0": "Yasmā arūpajjhānaṁ pādakaṁ katvā aggamaggaṁ adhigantvā arahatte ṭhitassa cittaṁ sabbaso",
  "tika-s0103t9:290_1": "rūpehi nissaṭaṁ nāma hoti. Tassa hi phalasamāpattito vuṭṭhāya vīmaṁsanatthaṁ rūpābhimukhaṁ",
  "tika-s0103t9:290_2": "cittaṁ pesentassa idamakkhātanti samathayānikānaṁ vasena heṭṭhā cattāro vārā kathitā,",
  "tika-s0103t9:290_3": "idaṁ pana sukkhavipassakassa vasenāti āha “suddhasaṅkhāre”tiādi. Puna sakkāyo natthīti",
  "tika-s0103t9:290_4": "uppannanti idāni me sakkāyappabandho natthīti vīmaṁsantassa uppannaṁ.",
  "tika-s0103t9:291": "Vimuttāyatanapañcakavaṇṇanā",
  "tika-s0103t9:292_0": "322. Vimuttiyā vaṭṭadukkhato vimuccanassa āyatanāni kāraṇāni vimuttāyatanānīti āha",
  "tika-s0103t9:292_1": "“vimuccanakāraṇānī”ti. Pāḷiatthaṁ jānantassāti “idha sīlaṁ āgataṁ, idha samādhi,",
  "tika-s0103t9:292_2": "idha paññā”tiādinā taṁ taṁ pāḷiatthaṁ yāthāvato jānantassa. Pāḷiṁ jānantassāti tadatthajotanaṁ",
  "tika-s0103t9:292_3": "pāḷiṁ yāthāvato upadhārentassa. Taruṇapītīti sañjātamattā mudukā pīti jāyati. Kathaṁ",
  "tika-s0103t9:292_4": "jāyati? Yathādesitadhammaṁ upadhārentassa tadanucchavikameva attano kāyavacīmanosamācāraṁ",
  "tika-s0103t9:292_5": "pariggaṇhantassa somanassappattassa pamodalakkhaṇaṁ pāmojjaṁ jāyati. Tuṭṭhākārabhūtā",
  "tika-s0103t9:292_6": "balavapītīti purimuppannāya pītiyā vasena laddhāsevanattā ativiya tuṭṭhākārabhūtā",
  "tika-s0103t9:292_7": "kāyacittadarathapassambhanasamatthāya passaddhiyā paccayo bhavituṁ samatthā balappattā",
  "tika-s0103t9:292_8": "pīti jāyati. Yasmā nāmakāye passaddhe rūpakāyopi passaddho eva hoti, tasmā “nāmakāyo",
  "tika-s0103t9:292_9": "paṭipassambhati” icceva vuttaṁ. Sukhaṁ paṭilabhatīti vakkhamānassa cittasamādhānassa",
  "tika-s0103t9:292_10": "paccayo bhavituṁ samatthaṁ cetasikaṁ nirāmisaṁ sukhaṁ paṭilabhati vindati. “Samādhiyatī”ti",
  "tika-s0103t9:292_11": "ettha na yo koci samādhi adhippeto, atha kho anuttarasamādhīti dassento “arahatta",
  "tika-s0103t9:292_12": "phalasamādhinā samādhiyatī”ti āha. “Ayañhī”tiādi tassā desanāya tādisassa puggalassa",
  "tika-s0103t9:292_13": "yathāvuttasamādhipaṭilābhassa kāraṇabhāvavibhāvanaṁ. Tassa vimuttāyatanabhāvo. Osakkitunti",
  "tika-s0103t9:292_14": "nayituṁ. Samādhiyeva samādhinimittanti kammaṭṭhānapāḷiāruḷho samādhiyeva parato uppajjanakabhāvanāsamādhissa",
  "tika-s0103t9:292_15": "kāraṇabhāvato samādhinimittaṁ. Tenāha “ācariyasantike”tiādi.",
  "tika-s0103t9:293_0": "Vimuttivuccati arahattaṁ sabbaso kilesehi paṭippassaddhivimuttīti katvā. Paripācentīti",
  "tika-s0103t9:293_1": "sādhenti nipphādenti. Aniccānupassanāñāṇe nissayapaccayabhūte uppannasaññā, tena",
  "tika-s0103t9:293_2": "ñāṇena sahagatāti attho. Sesesupi eseva nayo. Yaṁ panettha vattabbaṁ, taṁ visuddhimaggasaṁvaṇṇanāyaṁ",
  "tika-s0103t9:293_3": "vuttanayena veditabbaṁ.",
  "tika-s0103t9:294": "Pañcakavaṇṇanā niṭṭhitā.",
  "tika-s0103t9:295": "Chakkavaṇṇanā",
  "tika-s0103t9:296_0": "323. Attānaṁ adhi ajjhattā,adhi-saddo samāsavisaye adhikāratthaṁ, pavattiatthañca",
  "tika-s0103t9:296_1": "gahetvā pavattatīti attānaṁ adhikicca uddissa pavattā ajjhattā; ajjhattesu bhavāni",
  "tika-s0103t9:296_2": "ajjhattikānīti niyakajjhattesupi abbhantarāni cakkhādīni vuccanti, tāni pana yena",
  "tika-s0103t9:296_3": "ajjhattabhāvena “ajjhattikānī”ti vuccanti, tamatthaṁ pākaṭaṁ katvā dassento “ajjhattikānī”ti",
  "tika-s0103t9:296_4": "āha. Saddatthato pana ajjhattajjhattāniyeva ajjhattajjhattikāni yathā “venayiko”ti",
  "tika-s0103t9:296_5": "daṭṭhabbaṁ. Tato ajjhattatoti tato ajjhattajjhattato, yāni ajjhattikāni vuttāni.",
  "tika-s0103t9:296_6": "Ajjhattikānañhi paṭiyogīni bāhirāni ajjhattadhammānaṁ viya bahiddhādhammā. “Ajjhattikānī”ti",
  "tika-s0103t9:296_7": "hi saparasantānikāni cakkhādīni vuccanti, tathā rūpādīni “bāhirānī”ti. Ajjhattāni",
  "tika-s0103t9:296_8": "pana sasantānikā eva cakkhurūpādayo, tato aññeva bahiddhāti. “Viññāṇasamūhā”ti ettha",
  "tika-s0103t9:296_9": "yadipi tesaṁ viññāṇānaṁ samodhānaṁ natthi bhinnakālikattā, cittena pana ekajjhaṁ",
  "tika-s0103t9:296_10": "abhisaṁyūhanavasena samūhatā vuttā yathā “vedanākkhandho”ti. Cakkhupasādanissitanti",
  "tika-s0103t9:296_11": "cakkhupasādaṁ nissāya paccayaṁ labhitvā uppannaṁ kusalākusalavipākaviññāṇaṁ cakkhuviññāṇatāsāmaññena",
  "tika-s0103t9:296_12": "ekajjhaṁ katvā vuttaṁ. Cakkhusannissito samphasso, na cakkhudvāriko. Imedasa samphasseti",
  "tika-s0103t9:296_13": "ime pasādavatthuke dasa vipākasamphasse ṭhapetvā. Eteneva nayenāti etena phasse vutteneva",
  "tika-s0103t9:296_14": "nayena. Taṇhāchakke taṇhaṁ ārabbha pavattāpi taṇhā dhammataṇhāti veditabbā.",
  "tika-s0103t9:297_0": "Appaṭissayoti appaṭissavo, va-kārassa ya-kāraṁ katvā niddeso. Garunā kismiñci vutte",
  "tika-s0103t9:297_1": "gāravavasena paṭissavanaṁ paṭissavo, paṭissavabhūtaṁ, taṁsabhāgañca yaṁ kiñci gāravaṁ,",
  "tika-s0103t9:297_2": "natthi etasmiṁ paṭissavoti appaṭissavo, gāravarahito. Tenāha “anīcavuttī”ti. Yathā",
  "tika-s0103t9:297_3": "cetiyaṁ uddissa kataṁ satthu katasadisaṁ, evaṁ cetiyassa purato kataṁ satthu purato",
  "tika-s0103t9:297_4": "katasadisaṁ evāti āha “parinibbute panā”tiādi. Sakkaccaṁ na gacchatīti ādaraṁ gāravaṁ",
  "tika-s0103t9:297_5": "uppādetvā na upasaṅkamati. Yathā sikkhāya ekadese kopite, agārave ca kate sabbā sikkhā",
  "tika-s0103t9:297_6": "kuppati, sabbattha ca agāravaṁ kataṁ nāma hoti samudāyato saṁvarasamādānaṁ avayavato",
  "tika-s0103t9:297_7": "bhedoti. Evaṁ ekabhikkhusmiṁpi…pe… agāravo katova hoti. Anādariyamattenapi sikkhāya",
  "tika-s0103t9:297_8": "aparipūriyevāti āha “apūrayamānova sikkhāya agāravo nāmā”ti. Appamādalakkhaṇaṁ sammāpaṭipatti.",
  "tika-s0103t9:297_9": "Duvidhanti dhammāmisavasena duvidhaṁ.",
  "tika-s0103t9:298_0": "Somanassūpavicārāti somanassasahagatā vicārā adhippetā, upasaddo ca nipātamattanti",
  "tika-s0103t9:298_1": "āha “somanassasampayuttā vicārā”ti. Tathā hissa abhidhamme “cāro vicāro…pe… upavicāro”ti",
  "tika-s0103t9:298_2": "niddeso pavatto. Somanassakāraṇabhūtanti sabhāvato, saṅkappatopi somanassassa uppattiyā",
  "tika-s0103t9:298_3": "paccayabhūtaṁ. Kāmaṁ parittabhūmakā vitakkavicārā aññamaññamaviyogino, kiriyābhedato",
  "tika-s0103t9:298_4": "pana paṭhamābhinipātatāya vitakkassa byāpāro sātisayo. Tato paraṁ vicārassāti taṁ",
  "tika-s0103t9:298_5": "sandhāya “vitakketvā”ti pubbakālakiriyāvasena vatvā “vicārena paricchindatī”ti vuttaṁ.",
  "tika-s0103t9:298_6": "Laddhapubbāsevanassa vicārassa byāpāro paññā viya hoti. Tathā hi “vicāro vicikicchāya",
  "tika-s0103t9:298_7": "paṭipakkho”ti peṭake vuttaṁ. “Diṭṭhisāmaññagato”ti ettha yāya diṭṭhiyā puggalo diṭṭhisāmaññaṁ",
  "tika-s0103t9:298_8": "gato vutto, sā paṭhamamaggasammādiṭṭhi kosambakasutte adhippetoti āha “kosambakasutte",
  "tika-s0103t9:298_9": "paṭhamamaggo kathito”ti. Idhāti imasmiṁ sutte. Catūsupi maggesu sammādiṭṭhi diṭṭhiggahaṇena",
  "tika-s0103t9:298_10": "gahitāti āha “cattāropi maggā kathitā”ti.",
  "tika-s0103t9:299": "Vivādamūlachakkavaṇṇanā",
  "tika-s0103t9:300_0": "325.Kodhanoti kujjhanasīlo. Yasmā so appahīnakodhatāya vigatakodhano nāma na hoti,",
  "tika-s0103t9:300_1": "tasmā “kodhena samannāgato”ti āha. Upanāho etassa atthi, upanayhanasīloti vā upanāhī.",
  "tika-s0103t9:300_2": "Vivādo nāma uppajjamāno yebhuyyena paṭhamaṁ dvinnaṁ vasena uppajjatīti vuttaṁ “dvinnaṁ",
  "tika-s0103t9:300_3": "bhikkhūnaṁ vivādo”ti. So pana yathā bahūnaṁ anatthāvaho hoti, taṁ nidassanamukhena",
  "tika-s0103t9:300_4": "dassento “katha”ntiādimāha. Abbhantaraparisāyāti parisabbhantare.",
  "tika-s0103t9:301_0": "Paraguṇamakkhanāya pavattopi attano kārakaṁ gūthena paharantaṁ gūtho viya paṭhamataraṁ",
  "tika-s0103t9:301_1": "makkhetīti makkho, so etassa atthīti makkhī. Palāsatīti palāso, parassa guṇe ḍaṁsitvā",
  "tika-s0103t9:301_2": "viya apanetīti attho, so etassa atthīti palāsī. Palāsī puggalo hi dutiyassa dhuraṁ",
  "tika-s0103t9:301_3": "na deti, samaṁ pasāretvā tiṭṭhati. Tenāha “yugaggāhalakkhaṇena palāsena samannāgato”ti.",
  "tika-s0103t9:301_4": "“Issukī”tiādīnaṁ padānamattho heṭṭhā vuttanayattā suviññeyyova. Kammapathappattāya",
  "tika-s0103t9:301_5": "micchādiṭṭhiyā vasenettha micchādiṭṭhi veditabbāti āha “natthikavādī ahetukavādī akiriyavādī”ti.",
  "tika-s0103t9:302": "Nissaraṇiyachakkavaṇṇanā",
  "tika-s0103t9:303_0": "326.Hāpetvāti kusalacittaṁ parihāpetvā pavattitumeva appadānavasena. Abhūtaṁ byākaraṇaṁ",
  "tika-s0103t9:303_1": "byākaroti “mettā hi kho me cetovimutti bhāvitā”tiādinā attani avijjamānaṁ guṇabyāhāraṁ",
  "tika-s0103t9:303_2": "byāharati. Cetovimutti-saddaṁ apekkhitvā “nissaṭā”ti vuttaṁ. Puna byāpādo natthīti",
  "tika-s0103t9:303_3": "idāni mama byāpādo nāma natthi sabbaso natthīti ñatvā.",
  "tika-s0103t9:304_0": "“Animittā”ti vatvā yesaṁ nimittānaṁ abhāvena arahattaphalasamāpattiyā animittatā,",
  "tika-s0103t9:304_1": "taṁ dassetuṁ “sā hī”tiādi vuttaṁ. Tattha rāgassa nimittaṁ, rāgo eva vā nimittanti",
  "tika-s0103t9:304_2": "rāganimittaṁ. Ādi-saddena dosanimittādīnaṁ saṅgaho daṭṭhabbo. Rūpavedanādisaṅkhāranimittaṁ",
  "tika-s0103t9:304_3": "rūpanimittādi. Tesaññeva niccādivasena upaṭṭhānaṁ niccanimittādi. Tayidaṁ nimittaṁ",
  "tika-s0103t9:304_4": "yasmā sabbena sabbaṁ arahattaphale natthi, tasmā vuttaṁ “sā hi…pe… animittāti vuttā”ti.",
  "tika-s0103t9:304_5": "Nimittaṁ anusaratīti taṁ nimittaṁ anugacchati ārabbha pavattati.",
  "tika-s0103t9:305_0": "Asmimānoti “asmī”ti pavatto attavisayo māno. Ayaṁ nāma ahaṁ asmīti rūpalakkhaṇo,",
  "tika-s0103t9:305_1": "vedanādīsu vā aññataralakkhaṇo ayaṁ nāma attā ahaṁ asmi. “Asmī”ti māno samugghāṭīyati",
  "tika-s0103t9:305_2": "etenāti asmimānasamugghāto, arahattamaggo. Puna asmimāno natthīti tassa anuppattidhammatāpādanaṁ",
  "tika-s0103t9:305_3": "kittento samugghātattameva vibhāveti.",
  "tika-s0103t9:306": "Anuttariyādichakkavaṇṇanā",
  "tika-s0103t9:307_0": "327. Natthi etesaṁ uttarāni visiṭṭhānīti anuttarāni, anuttarāni eva anuttariyāni",
  "tika-s0103t9:307_1": "yathā anantameva ānantariyanti āha “anuttariyānīti anuttarānī”ti. Dassanānuttariyaṁ",
  "tika-s0103t9:307_2": "nāma anuttaraphalavisesāvahattā. Esa nayo sesesupi. Sattavidhaariyadhanalābhoti sattavidhasaddhādilokuttaradhanalābho.",
  "tika-s0103t9:307_3": "Sikkhattayapūraṇanti adhisīlasikkhādīnaṁ tissannaṁ sikkhānaṁ paripūraṇaṁ. Tattha",
  "tika-s0103t9:307_4": "paripūraṇaṁ nippariyāyato asekkhānaṁ vasena veditabbaṁ. Kalyāṇaputhujjanato paṭṭhāya",
  "tika-s0103t9:307_5": "hi satta sekkhā tisso sikkhā pūrenti nāma, arahā pana paripuṇṇasikkhoti. Iti imāni",
  "tika-s0103t9:307_6": "anuttariyāni lokiyalokuttarāni kathitāni.",
  "tika-s0103t9:308_0": "Anussatiyoeva diṭṭhadhammikasamparāyikādihitasukhānaṁ kāraṇabhāvato ṭhānānīti anussatiṭṭhānāni.",
  "tika-s0103t9:308_1": "Evaṁ anussaratoti yathā buddhānussati visesādhigamassa ṭhānaṁ hoti, evaṁ “itipi so",
  "tika-s0103t9:308_2": "bhagavā”tiādinā buddhaguṇe anussarantassa. Upacārakammaṭṭhānanti paccakkhato upacārajjhānāvahaṁ",
  "tika-s0103t9:308_3": "kammaṭṭhānaṁ, paramparāya pana yāva arahattā lokiyalokuttaravisesāvahaṁ.",
  "tika-s0103t9:309": "Satatavihārachakkavaṇṇanā",
  "tika-s0103t9:310_0": "328.Niccavihārāti sabbadā pavattanakavihārā. Ṭhapetvā hi samāpattivelaṁ, bhavaṅgavelañca",
  "tika-s0103t9:310_1": "khīṇāsavā imināva chaḷaṅgupekkhāvihārena sabbakālaṁ viharanti. Cakkhunā rūpaṁ disvāti",
  "tika-s0103t9:310_2": "nissayavohārena vuttaṁ. Sasambhārakathā hesā yathā “dhanunā vijjhatī”ti. Tasmā nissayasīsena",
  "tika-s0103t9:310_3": "nissitassa gahaṇaṁ daṭṭhabbanti āha “cakkhuviññāṇena disvā”ti. Iṭṭhe arajjantoti",
  "tika-s0103t9:310_4": "iṭṭhe ārammaṇe rāgaṁ anuppādento maggena samucchinnattā. Neva sumano hoti gehasitapemavasenapi.",
  "tika-s0103t9:310_5": "Na dummano pasādaññathattavasenapi. Asamapekkhaneti iṭṭhepi aniṭṭhepi majjhattepi",
  "tika-s0103t9:310_6": "ārammaṇe na samaṁ na sammā ayoniso gahaṇe. Yo akhīṇāsavānaṁ moho uppajjati, taṁ anuppādento",
  "tika-s0103t9:310_7": "maggeneva tassa samugghāṭitattā. Ñāṇupekkhāvaseneva upekkhako viharati majjhatto.",
  "tika-s0103t9:310_8": "Ayañcassa paṭipattivepullappattiyā, paññāvepullappattiyā vāti āha “satiyā”tiādi.",
  "tika-s0103t9:310_9": "Chaḷaṅgupekkhāti chasu dvāresu pavattā satisampajaññassa vasena chāvayavā upekkhā.",
  "tika-s0103t9:310_10": "Ñāṇasampayuttacittāni labbhanti tehi vinā sampajānatāya asambhavato. Mahācittānīti",
  "tika-s0103t9:310_11": "aṭṭhapi mahākiriyacittāni labbhanti. Satatavihārāti ñāṇuppattipaccayarahitakālepi",
  "tika-s0103t9:310_12": "pavattibhedanato. Dasa cittānīti aṭṭha mahākiriyacittāni hasituppādavoṭṭhabbanacittehi",
  "tika-s0103t9:310_13": "saddhiṁ dasa cittāni labbhanti. Arajjanādussanavasena pavatti tesampi sādhāraṇāti.“Upekkhako",
  "tika-s0103t9:310_14": "viharatī”ti vacanato chaḷaṅgupekkhāvasena āgatānaṁ imesaṁ satatavihārānaṁ “somanassaṁ",
  "tika-s0103t9:310_15": "kathaṁ labbhatī”ti codetvā “āsevanato labbhatī”ti sayameva pariharatīti. Kiñcāpi",
  "tika-s0103t9:310_16": "khīṇāsavo iṭṭhāniṭṭhepi ārammaṇe majjhatte viya bahulaṁ upekkhako viharati attano",
  "tika-s0103t9:310_17": "parisuddhapakatibhāvāvijahanato, kadāci pana tathā cetobhisaṅkhārābhāve yaṁ taṁ sabhāvato",
  "tika-s0103t9:310_18": "iṭṭhaṁ ārammaṇaṁ, tattha yāthāvasabhāvaggahaṇavasenapi arahato cittaṁ somanassasahagataṁ",
  "tika-s0103t9:310_19": "hutvā pavattateva, tañca kho pubbāsevanavasena. Tenāha “āsevanato labbhatī”ti.",
  "tika-s0103t9:311": "Abhijātichakkavaṇṇanā",
  "tika-s0103t9:312_0": "329. “Abhijātiyo”ti ettha abhi-saddo upasaggamattaṁ, na atthavisesajotakoti āha “jātiyo”ti.",
  "tika-s0103t9:312_1": "Abhijāyatīti etthāpi eseva nayo. Jāyatīti ca antogadhahetuatthapadaṁ, uppādetīti",
  "tika-s0103t9:312_2": "attho. Jātiyā, taṁnibbattakakammānañca kaṇhasukkapariyāyatāya yaṁ vattabbaṁ, taṁ",
  "tika-s0103t9:312_3": "heṭṭhā vuttameva. Paṭippassambhanavasena kilesānaṁ nibbāpanato nibbānaṁ sace kaṇhaṁ",
  "tika-s0103t9:312_4": "bhaveyya yathā taṁ dasavidhaṁ dussīlyakammaṁ. Sace sukkaṁ bhaveyya yathā taṁ dānasīlādikusalakammaṁ.",
  "tika-s0103t9:312_5": "Dvinnampi kaṇhasukkavipākānaṁ. Arahattaṁ adhippetaṁ “abhijāyatī”ti vacanato. Taṁ",
  "tika-s0103t9:312_6": "kilesanibbānante jātattā nibbānaṁ yathā rāgādīnaṁ khayante jātattā rāgakkhayo dosakkhayo mohakkhayoti.",
  "tika-s0103t9:313": "Nibbedhabhāgiyachakkavaṇṇanā",
  "tika-s0103t9:314_0": "Nibbedhovuccati nibbānaṁ maggañāṇena nibbijjhitabbaṭṭhena, paṭivijjhitabbaṭṭhenāti",
  "tika-s0103t9:314_1": "attho. Nirodhānupassanāñāṇeti nirodhānupassanāñāṇe nissayapaccayabhūte uppannā saññā,",
  "tika-s0103t9:314_2": "tena sahagatāti attho.",
  "tika-s0103t9:315": "Chakkavaṇṇanā niṭṭhitā.",
  "tika-s0103t9:316": "Sattakavaṇṇanā",
  "tika-s0103t9:317_0": "330.Sampattipaṭilābhaṭṭhenāti sīlasampattiādīnaṁ sammāsambodhipariyosānānaṁ sampattīnaṁ",
  "tika-s0103t9:317_1": "paṭilābhāpanaṭṭhena, sampattīnaṁ vā paṭilābho sampattipaṭilābho, tassa kāraṇaṁ sampattipaṭilābhaṭṭho,",
  "tika-s0103t9:317_2": "tena sampattipaṭilābhaṭṭhena. Tenevāha “sampattīnaṁ paṭilābhakāraṇato”ti. Saddhāva",
  "tika-s0103t9:317_3": "ubhayahitatthikehi dhanāyitabbaṭṭhena dhanaṁ saddhādhanaṁ. Etthāti etesu dhanesu.",
  "tika-s0103t9:317_4": "Sabbaseṭṭhaṁ sabbesaṁ paṭilābhakāraṇabhāvato, tesañca saṁkilesavisodhanena mahājutikamahāvipphārabhāvāpādanato.",
  "tika-s0103t9:317_5": "Tenāha “paññāya hī”tiādi. Tattha paññāya ṭhatvāti kammassakatāpaññāya patiṭṭhāya",
  "tika-s0103t9:317_6": "sucaritādīnipūretvā saggūpagā honti. Tattha ceva pāramitā paññāya ca ṭhatvā sāvakapāramiñāṇādīni paṭivijjhanti.",
  "tika-s0103t9:318": "Samādhiṁ parikkharonti abhisaṅkharontīti samādhiparikkhārā, samādhissa sambhārabhūtā sammādiṭṭhiādayo. Idha pana sahakārīkāraṇabhūtā adhippetāti āha “samādhiparivārā”ti.",
  "tika-s0103t9:319_0": "Asataṁ asādhūnaṁ dhammā tesaṁ asādhubhāvasādhanato. Asantāti asundarā gārayhā. Tenāha",
  "tika-s0103t9:319_1": "“lāmakā”ti. “Vipassakasseva kathitā”ti vatvā tassa vipassanānibbattiṁ dassetuṁ “tesupī”tiādi",
  "tika-s0103t9:319_2": "vuttaṁ. Catunnampi hi saccānaṁ visesena dassanato maggapaññā sātisayaṁ “vipassanā”ti",
  "tika-s0103t9:319_3": "vattabbā, taṁsamaṅgī ca ariyo vipassanakoti.",
  "tika-s0103t9:320_0": "Sappurisānaṁ dhammāti sappurisānaṁyeva dhammā, na asappurisānaṁ. Dhammānudhammapaṭipattiyā",
  "tika-s0103t9:320_1": "eva hi dhammaññuādibhāvo, na pāḷidhammapaṭhanādimattena. Bhāsitassāti suttageyyādibhāsitassa",
  "tika-s0103t9:320_2": "ceva tadaññassa ca attatthaparatthabodhakassa padassa. Atthakusalatāvasena atthaṁ",
  "tika-s0103t9:320_3": "jānātīti atthaññū. Attānaṁ jānātīti yāthāvato attano pamāṇajānanavasena attānaṁ jānāti.",
  "tika-s0103t9:320_4": "Paṭiggahaṇaparibhogamattaññutāhi eva pariyesanavissajjanamattaññutāpi bodhitā hontīti",
  "tika-s0103t9:320_5": "“paṭiggahaṇaparibhogesu” icceva vuttaṁ. Evañhi tā anavajjā hontīti. Yogassa adhigamāyāti",
  "tika-s0103t9:320_6": "bhāvanāya anuyuñjanassa. Atisambādhanti atikhuddakaṁ atikkhapaññassa tāvatā kālena",
  "tika-s0103t9:320_7": "tīretuṁ asakkuṇeyyattā. Aṭṭhavidhaṁ parisanti khattiyaparisādikaṁ aṭṭhavidhaṁ parisaṁ.",
  "tika-s0103t9:320_8": "Bhikkhuparisādikaṁ catubbidhaṁ khattiyaparisādikaṁ manussaparisaṁyeva puna catubbidhaṁ",
  "tika-s0103t9:320_9": "gahetvā aṭṭhavidhaṁ vadanti apare. “Imaṁ me sevantassa akusalā dhammā parihāyanti,",
  "tika-s0103t9:320_10": "kusalā dhammā abhivaḍḍhanti, tasmā sevitabbo, vipariyāyato tadañño asevitabbo”ti",
  "tika-s0103t9:320_11": "evaṁ sevitabbāsevitabbaṁ puggalaṁ jānātīti puggalaññū. Evaṁ tesaṁ puggalānampi bodhanaṁ",
  "tika-s0103t9:320_12": "ukkaṭṭhaṁ, nihīnaṁ vā jānāti nāma.",
  "tika-s0103t9:321_0": "331.“Niddasavatthūnī”ti. “Ādi-saddalopenāyaṁ niddeso”ti āha “niddasādivatthūnī”ti.",
  "tika-s0103t9:321_1": "Natthi dāni imassa dasāti niddaso. Pañhoti ñātuṁ icchito attho. Puna dasavasso na",
  "tika-s0103t9:321_2": "hotīti tesaṁ matimattanti dassetuṁ “so kirā”ti kirasaddaggahaṇaṁ. “Niddaso”ti cetaṁ",
  "tika-s0103t9:321_3": "desanāmattaṁ, tassa nibbīsādibhāvassa viya ninnavādibhāvassa ca icchitattāti dassetuṁ",
  "tika-s0103t9:321_4": "“na kevalañcā”tiādi vuttaṁ. Gāme vicarantoti gāme piṇḍāya vicaranto.",
  "tika-s0103t9:322_0": "Na idaṁ titthiyānaṁ adhivacanaṁ tesu tannimittassa abhāvā. Sāsanepi sekkhassāpi na",
  "tika-s0103t9:322_1": "idaṁ adhivacanaṁ, kimaṅgaṁ pana puthujjanassa. Yassa panetaṁ adhivacanaṁ, yena ca",
  "tika-s0103t9:322_2": "kāraṇena, taṁ dassetuṁ “khīṇāsavasseta”ntiādi vuttaṁ. Appaṭisandhikabhāvo hissa paccakkhato",
  "tika-s0103t9:322_3": "kāraṇaṁ. Paramparāya itarāni, yāni pāḷiyaṁ āgatāni.",
  "tika-s0103t9:323_0": "Sikkhāya sammadeva ādānaṁ sikkhāsamādānaṁ, taṁ panassā pāripūriyā veditabbanti āha",
  "tika-s0103t9:323_1": "“sikkhattayapūraṇe”ti. Sikkhāya vā sammadeva ādito paṭṭhāya rakkhaṇaṁ sikkhāsamādānaṁ,",
  "tika-s0103t9:323_2": "tañca atthato pūraṇe paricchinnaṁ arakkhaṇe sabbena sabbaṁ abhāvato, rakkhaṇe ca",
  "tika-s0103t9:323_3": "paripūraṇato. Bahalacchandoti daḷhacchando. Āyatinti anantarānāgatadivasādikālo adhippeto,",
  "tika-s0103t9:323_4": "na anāgatabhavoti āha “anāgate punadivasādīsupī”ti. Sikkhaṁ paripūrentassa tattha",
  "tika-s0103t9:323_5": "niviṭṭhaatthitā avigatapematā, tebhūmakadhammānaṁ aniccādivasena sammadeva nijjhānaṁ",
  "tika-s0103t9:323_6": "dhammanisāmanāti āha “vipassanāyetaṁ adhivacana”nti. Taṇhāvinayaneti virāgānupassanādivipassanāñāṇānubhāvasiddhe",
  "tika-s0103t9:323_7": "taṇhāvikkhambhane. Ekībhāveti gaṇasaṅgaṇikākilesasaṅgaṇikāvigamasiddhe vivekabhāve.",
  "tika-s0103t9:323_8": "Vīriyārambheti sammappadhānavīriyassa paggaṇhane, taṁ pana sabbaso vīriyassa paribrūhanaṁ",
  "tika-s0103t9:323_9": "hotīti āha “kāyikacetasikassa vīriyassa pūraṇe”ti. Satiyañceva nepakkabhāve cāti",
  "tika-s0103t9:323_10": "satokāritāya ceva sampajānakāritāya ca. Satisampajaññabaleneva vīriyārambho ijjhati.",
  "tika-s0103t9:323_11": "Diṭṭhipaṭivedheti sammādiṭṭhiyā paṭivijjhane. Tenāha “maggadassane”ti. Saccasampaṭivedhe",
  "tika-s0103t9:323_12": "hi ijjhamāne maggasammādiṭṭhi siddhā eva hoti.",
  "tika-s0103t9:324_0": "Asubhānupassanāñāṇeti dasavidhassa, ekādasavidhassāpi vā asubhassa anupassanāvasena",
  "tika-s0103t9:324_1": "pavattañāṇe. Idañhi dukkhānupassanāya paricayañāṇaṁ. Ādīnavānupassanāñāṇeti saṅkhārānaṁ",
  "tika-s0103t9:324_2": "aniccadukkhavipariṇāmatāsaṁsūcitassa ādīnavassa anupassanāvasena pavattañāṇe. Appahīnaṭṭhenāti",
  "tika-s0103t9:324_3": "maggena asamucchinnabhāvena. Anusentīti santāne anu anu sayanti. Kāraṇalābhe hi sati",
  "tika-s0103t9:324_4": "uppannārahā kilesā santāne anu anu sayitā viya honti, tasmā te tadavatthā “anusayā”ti",
  "tika-s0103t9:324_5": "vuccanti. Thāmagatoti thāmappatto. Thāmagamanañca aññehi asādhāraṇo kāmarāgādīnameva",
  "tika-s0103t9:324_6": "āveṇiko sabhāvo daṭṭhabbo. Tathā hi vuttaṁ abhidhamme “thāmagatānusayaṁ pajahatī”ti.",
  "tika-s0103t9:324_7": "Kāmarāgo eva anusayo kāmarāgānusayo. Ye pana “kāmarāgassa anusayo kāmarāgānusayo”ti",
  "tika-s0103t9:324_8": "vadanti, taṁ tesaṁ matimattaṁ. Na hi kāmarāgavinimutto kāmarāgānusayo nāma koci atthi.",
  "tika-s0103t9:324_9": "Yadi “tassa bīja”nti vadeyyuṁ, tampi tabbinimuttaṁ paramatthato na upalabbhatevāti.",
  "tika-s0103t9:324_10": "Eseva nayo sesesupi.",
  "tika-s0103t9:325": "Adhikaraṇasamathasattakavaṇṇanā",
  "tika-s0103t9:326_0": "Adhikarīyanti etthāti adhikaraṇāni. Ke adhikarīyanti? Samathā. Kathaṁ adhikarīyantīti?",
  "tika-s0103t9:326_1": "Samanavasena, tasmā te tesaṁ samanavasena pavattantīti āha “adhikaraṇāni samentī”tiādi.",
  "tika-s0103t9:326_2": "Uppannānaṁ uppannānanti uṭṭhitānaṁ uṭṭhitānaṁ. Samathatthanti samanatthaṁ.",
  "tika-s0103t9:327_0": "“Aṭṭhārasahi vatthūhī”ti lakkhaṇavacanametaṁ yathā “yadi me byādhī dāheyyuṁ dātabbamidamosadha”nti,",
  "tika-s0103t9:327_1": "tasmā tesu aññataraññatarena vivadantā “aṭṭhārasahi vatthūhi vivadantī”ti vuccanti.",
  "tika-s0103t9:327_2": "Upavadanāti akkoso. Codanāti anuyogo.",
  "tika-s0103t9:328_0": "Adhikaraṇassa sammukhāva vinayanato sammukhāvinayo. Sannipatitaparisāya dhammavādīnaṁ",
  "tika-s0103t9:328_1": "yebhuyyatāya yebhuyyasikakammassa karaṇaṁ yebhuyyasikā. Ayanti ayaṁ yathāvuttā catubbidhā",
  "tika-s0103t9:328_2": "sammukhatā sammukhāvinayo nāma.",
  "tika-s0103t9:329_0": "Saṅghasāmaggivasena sammukhībhāvo, na yathā tathā kārakapuggalānaṁ sammukhātā. Bhūtatāti",
  "tika-s0103t9:329_1": "tacchatā. Saccapariyāyo hi idha dhamma-saddo “dhammavādī”tiādīsu viya. Vineti etenāti",
  "tika-s0103t9:329_2": "vinayo, tassa tassa adhikaraṇassa vūpasamanāya bhagavatā vuttavidhi, tassa vinayassa",
  "tika-s0103t9:329_3": "sammukhatā vinayasammukhatā. Tenāha “yathā taṁ…pe… sammukhatā”ti. Yenāti yena puggalena.",
  "tika-s0103t9:329_4": "Vivādavatthusaṅkhāte atthe paccatthikā atthapaccatthikā. Saṅghasammukhatā parihāyati",
  "tika-s0103t9:329_5": "sammatapuggaleheva vūpasamanato.",
  "tika-s0103t9:330_0": "Nanti vivādādhikaraṇaṁ. “Na chandāgatiṁ gacchatī”tiādinā vuttaṁ pañcaṅgasamannāgataṁ.",
  "tika-s0103t9:330_1": "Guḷhakādīsu alajjussannāya parisāya guḷhako salākaggāho kātabbo lajjussannāya vivaṭako,",
  "tika-s0103t9:330_2": "bālussannāya sakaṇṇajappako. Yassā kiriyāya dhammavādino bahutarā, sā yebhuyyasikāti",
  "tika-s0103t9:330_3": "āha “dhammavādīnaṁ yebhuyyatāyā”tiādi.",
  "tika-s0103t9:331_0": "“Catūhisamathehi sammatī”ti idaṁ sabbasaṅgāhikavasena vuttaṁ. Tattha pana dvīhi dvīhi",
  "tika-s0103t9:331_1": "eva vūpasamanaṁ daṭṭhabbaṁ. Evaṁ vinicchitanti sace āpatti natthi, ubho khamāpetvā,",
  "tika-s0103t9:331_2": "atha atthi, āpattiṁ dassetvā ropanavasena vinicchitaṁ. Paṭikammaṁ pana āpattādhikaraṇasamathe parato āgamissati.",
  "tika-s0103t9:332": "Na samaṇasāruppaṁ assāmaṇakaṁ, samaṇehi akattabbaṁ, tasmiṁ. Ajjhācāre vītikkame sati.",
  "tika-s0103t9:333_0": "Paṭicaratoti paṭicchādentassa. Pāpussannatāya pāpiyo, puggalo, tassa kattabbakammaṁ",
  "tika-s0103t9:333_1": "tassa pāpiyasikaṁ. Sammukhāvinayeneva vūpasamo natthi paṭiññāya tathārūpāya, khantiyā",
  "tika-s0103t9:333_2": "vā vinā avūpasamanato.",
  "tika-s0103t9:334": "Etthāti āpattidesanāya. Paṭiññāte āpannabhāvādike karaṇaṁ kiriyā “āyatiṁ saṁvareyyāsī”ti, parivāsadānādivasena ca pavattaṁ vacīkammaṁ paṭiññātakaraṇaṁ.",
  "tika-s0103t9:335_0": "Yathānurūpanti “dvīhi samathehi catūhi tīhi ekenā”ti evaṁ vuttanayena yathānurūpaṁ.",
  "tika-s0103t9:335_1": "Etthāti imasmiṁ sutte, imasmiṁ vā samathavicāre. Vinicchayanayoti vinicchaye nayamattaṁ.",
  "tika-s0103t9:335_2": "Tenāha “vitthāro panā”tiādi. Samantapāsādikāyaṁ vinayaṭṭhakathāya vutto, tasmā vuttanayeneva",
  "tika-s0103t9:335_3": "veditabboti adhippāyo.",
  "tika-s0103t9:336": "Sattakavaṇṇanā niṭṭhitā.",
  "tika-s0103t9:337": "Niṭṭhitā ca dutiyabhāṇavāravaṇṇanā.",
  "tika-s0103t9:338": "Aṭṭhakavaṇṇanā",
  "tika-s0103t9:339": "333.Ayāthāvāti na yāthāvā. Aniyyānikatāya micchāsabhāvā. Viparītavuttikatāya yāthāvā. Niyyānikatāya sammāsabhāvā aviparītavuttikā.",
  "tika-s0103t9:340_0": "334. Kucchitaṁ sīdatīti kusīto da-kārassa ta-kāraṁ katvā. Yassa dhammassa vasena",
  "tika-s0103t9:340_1": "puggalo “kusīto”ti vuccati, so kusītabhāvo idha kusīta-saddena vutto. Vināpi hi bhāvajotanaṁ",
  "tika-s0103t9:340_2": "saddaṁ bhāvattho viññāyati yathā “paṭassa sukka”nti, tasmā kusītabhāvavatthūnīti",
  "tika-s0103t9:340_3": "attho. Tenāha “kosajjakāraṇānīti attho”ti. Kammaṁ nāma samaṇasāruppaṁ īdisanti āha",
  "tika-s0103t9:340_4": "“cīvaravicāraṇādī”ti. Vīriyanti padhānavīriyaṁ, taṁ pana caṅkamanavasena karaṇe “kāyika”ntipi",
  "tika-s0103t9:340_5": "vattabbataṁ labhatīti āha “duvidhampī”ti. Pattiyāti pāpuṇanatthaṁ. Osīdananti bhāvanānuyoge",
  "tika-s0103t9:340_6": "saṅkoco. Māsehi ācitaṁ nicitaṁ viyāti māsācitaṁ, taṁ maññe. Yasmā māsā tintāvisesena",
  "tika-s0103t9:340_7": "garukā honti, tasmā “yathā tintamāso”tiādi vuttaṁ. Vuṭṭhito hoti gilānabhāvāti adhippāyo.",
  "tika-s0103t9:341_0": "335.Tesanti ārambhavatthūnaṁ. Imināva nayenāti iminā kusītavatthūsu vutteneva nayena.",
  "tika-s0103t9:341_1": "“Duvidhampi vīriyaṁ ārabhatī”tiādinā, “idaṁ paṭhamanti idaṁ handāhaṁ vīriyaṁ ārabhāmīti",
  "tika-s0103t9:341_2": "evaṁ bhāvanāya abbhussahanaṁ paṭhamaṁ ārambhavatthū”tiādinā ca attho veditabbo. Yathā",
  "tika-s0103t9:341_3": "tathā paṭhamaṁ pavattaṁ abbhussahanañhi upari vīriyārambhassa kāraṇaṁ hoti. Anurūpapaccavekkhaṇāsahitāni",
  "tika-s0103t9:341_4": "hi abbhussahanāni, tammūlakāni vā paccavekkhaṇāni aṭṭha ārambhavatthūni veditabbāni.",
  "tika-s0103t9:342_0": "336.Āsajjāti yassa deti, tassa āmodanahetu tena samāgamanimittaṁ. Tenāha “ettha āsādanaṁ",
  "tika-s0103t9:342_1": "dānakāraṇaṁ nāmā”ti. Bhayāti bhayahetu. Nanu bhayaṁ nāma laddhukāmatā rāgādayo viya",
  "tika-s0103t9:342_2": "cetanāya avisuddhikaraṁ, taṁ kasmā idha gahitanti? Na idaṁ tādisaṁ corabhayādiṁ sandhāya",
  "tika-s0103t9:342_3": "vuttanti dassetuṁ “tatthā”tiādi vuttaṁ. Adāsi meti yaṁ pubbe kataṁ upakāraṁ cintetvā",
  "tika-s0103t9:342_4": "dīyati, taṁ sandhāya vuttaṁ. Dassati meti paccupakārāsīsāya yaṁ dīyati, taṁ sandhāya",
  "tika-s0103t9:342_5": "vadati. Sāhu dānanti “dānaṁ nāmetaṁ paṇḍitapaññatta”nti sādhusamācāre ṭhatvā deti.",
  "tika-s0103t9:342_6": "Alaṅkāratthanti upasobhanatthaṁ. Parivāratthanti parikkhāratthaṁ. Dānañhi datvā taṁ",
  "tika-s0103t9:342_7": "paccavekkhantassa pāmojjapītisomanassādayo uppajjanti, lobhadosaissāmaccherādayo",
  "tika-s0103t9:342_8": "vidūrī bhavanti. Idāni dānaṁ anukūladhammaparibrūhanena, paccanīkadhammavidūrībhāvakaraṇena",
  "tika-s0103t9:342_9": "ca bhāvanācittassa upasobhanāya ca parikkhārāya ca hotīti “alaṅkāratthaṁ, parivāratthañca",
  "tika-s0103t9:342_10": "detī”ti vuttaṁ. Tenāha “dānañhi cittaṁ mudukaṁ karotī”tiādi. Muducitto hoti laddhā",
  "tika-s0103t9:342_11": "dāyake “iminā mayhaṁ saṅgaho kato”ti, dātāpi laddhari. Tena vuttaṁ “ubhinnampi cittaṁ mudukaṁ karotī”ti.",
  "tika-s0103t9:343_0": "Adantadamananti adantā anassavāpissa dānena dantā assavā honti vase vattanti. Adānaṁ",
  "tika-s0103t9:343_1": "dantadūsakanti adānaṁ pana pubbe dantānaṁ assavānampi vighātuppādanena cittaṁ dūseti.",
  "tika-s0103t9:343_2": "Unnamanti dāyakā, piyaṁvadā ca paresaṁ garucittīkāraṭṭhānatāya. Namanti paṭiggāhakā",
  "tika-s0103t9:343_3": "dānena, piyavācāya laddhasaṅgahā saṅgāhakānaṁ.",
  "tika-s0103t9:344": "Cittālaṅkāradānameva uttamaṁ anupakkiliṭṭhatāya, suparisuddhatāya, guṇavisesapaccayatāya ca.",
  "tika-s0103t9:345_0": "337.Dānapaccayāti dānakāraṇā, dānamayapuññassa katattā upacitattāti attho. Upapattiyoti",
  "tika-s0103t9:345_1": "manussesu, devesu ca nibbattiyo. Ṭhapetīti ekavārameva anuppajjitvā yathā uparūpari",
  "tika-s0103t9:345_2": "tenevākārena pavattati, evaṁ ṭhapeti. Tadeva casa adhiṭṭhānanti āha “tasseva vevacana”nti.",
  "tika-s0103t9:345_3": "Vaḍḍhetīti brūheti, na hāpeti. Vimuttanti adhimuttaṁ, ninnaṁ poṇaṁ pabbhāranti attho.",
  "tika-s0103t9:345_4": "Vimuttanti vā visiṭṭhaṁ. Nippariyāyato uttari nāma paṇītaṁ majjhepi hīnamajjhimavibhāgassa",
  "tika-s0103t9:345_5": "labbhanatoti vuttaṁ “uttari abhāvitanti tato upari maggaphalatthāya abhāvita”nti.",
  "tika-s0103t9:345_6": "Saṁvattati tathā paṇihitaṁ dānamayacittaṁ. Yaṁ pana pāḷiyaṁ “tañca kho”tiādi vuttaṁ,",
  "tika-s0103t9:345_7": "taṁ tatrūpapattiyā vibandhakāradussīlyābhāvadassanaparaṁ daṭṭhabbaṁ, na dānamayassa",
  "tika-s0103t9:345_8": "puññassa kevalassa taṁsaṁvattanatādassanaparanti daṭṭhabbaṁ.",
  "tika-s0103t9:346_0": "Samucchinnarāgassāti samucchinnakāmarāgassa. Tassa hi siyā brahmaloke upapatti, na",
  "tika-s0103t9:346_1": "samucchinnabhavarāgassa. Vītarāgaggahaṇena cettha kāmesu vītarāgatā adhippetā, yāya",
  "tika-s0103t9:346_2": "brahmalokūpapatti siyā. Tenāha “dānamattenevā”tiādi. Yadi evaṁ dānaṁ tattha kiṁ atthiyanti",
  "tika-s0103t9:346_3": "āha “dānaṁ panā”tiādi. Dānena muducittoti baddhāghāte verīpuggalepi attano dānasampaṭicchanena mudubhūtacitto.",
  "tika-s0103t9:347": "Parisīdati parito ito cito ca samāgacchatīti parisā, samūho.",
  "tika-s0103t9:348_0": "Lokassa dhammāti sattalokassa avassambhāvī dhammā. Tenāha “etehi mutto nāma natthī”tiādi.",
  "tika-s0103t9:348_1": "Yasmā te lokadhammā aparāparaṁ kadāci lokaṁ anupatanti, kadāci te loko, tasmā tañcettha",
  "tika-s0103t9:348_2": "atthaṁ dassento “aṭṭhime”ti suttapadaṁ āhari. Ghāsacchādanādīnaṁ laddhi lābho, tāni",
  "tika-s0103t9:348_3": "eva vā laddhabbato lābho. Tadabhāvo alābho. Lābhaggahaṇena cettha tabbisayo anurodho",
  "tika-s0103t9:348_4": "gahito, alābhaggahaṇena virodho. Yasmā lohite sati tadupaghātavasena pubbo viya anurodhe",
  "tika-s0103t9:348_5": "sati virodho laddhāvasaro eva hoti, tasmā vuttaṁ “lābhe āgate alābho āgato evā”ti.",
  "tika-s0103t9:348_6": "Esa nayo yasādīsupi.",
  "tika-s0103t9:349": "Aṭṭhakavaṇṇanā niṭṭhitā.",
  "tika-s0103t9:350": "Navakavaṇṇanā",
  "tika-s0103t9:351_0": "340. Vasati tattha phalaṁ tannimittakatāya pavattatīti vatthu, kāraṇanti vuttovāyamattho.",
  "tika-s0103t9:351_1": "Tenāha “āghātavatthūnīti āghātakāraṇānī”ti. Kopo nāmāyaṁ yasmiṁ vatthusmiṁ uppajjati,",
  "tika-s0103t9:351_2": "na tattha ekavārameva uppajjati, atha kho punapi uppajjatevāti vuttaṁ “bandhatī”ti.",
  "tika-s0103t9:351_3": "Atha vā yo paccayavisesena uppajjamāno āghāto savisaye baddho viya na vigacchati,",
  "tika-s0103t9:351_4": "punapi uppajjeyyeva, taṁ sandhāyāha “āghātaṁ bandhatī”ti. Taṁ panassa paccayavasena",
  "tika-s0103t9:351_5": "nibbattanaṁ uppādanamevāti vuttaṁ “karoti uppādetī”ti.",
  "tika-s0103t9:352_0": "Taṁ kutettha labbhāti ettha tanti kiriyāparāmasanaṁ, padajjhāhārena ca attho veditabboti",
  "tika-s0103t9:352_1": "dassento “taṁ anatthacaraṇaṁ mā ahosī”tiādimāha. Kena kāraṇena laddhabbaṁ niratthakabhāvato.",
  "tika-s0103t9:352_2": "Kammassakā hi sattā, te kassa ruciyā dukkhitā, sukhitā vā bhavanti, tasmā kevalaṁ",
  "tika-s0103t9:352_3": "tasmiṁ mayhaṁ kujjhanamattaṁ evāti adhippāyo. Atha vā taṁ kopakaraṇamettha puggale",
  "tika-s0103t9:352_4": "kuto labbhā paramatthato kujjhitabbassa, kujjhanakassa ca abhāvato. Saṅkhāramattañhetaṁ,",
  "tika-s0103t9:352_5": "yadidaṁ khandhapañcakaṁ. Yaṁ “satto”ti vuccati, te saṅkhārā ittarakālā khaṇikā, kassa",
  "tika-s0103t9:352_6": "ko kujjhatīti attho. Lābhā nāma ke siyuṁ aññatra anuppattito.",
  "tika-s0103t9:353_0": "341. Sattā āvasanti etesūti sattāvāsā. Nānattakāyā nānattasaññī ādibhedā sattanikāyā.",
  "tika-s0103t9:353_1": "Yasmā te te sattanikāyā tappariyāpannānaṁ sattānaṁ tāya eva tappariyāpannatāya ādhāro",
  "tika-s0103t9:353_2": "viya vattabbataṁ arahanti samudāyādhāratāya avayavassa yathā “rukkhe sākhā”ti, tasmā",
  "tika-s0103t9:353_3": "“sattānaṁ āvāsā, vasanaṭṭhānānīti attho”ti vuttaṁ. Suddhāvāsāpi sattāvāsova “na so,",
  "tika-s0103t9:353_4": "bhikkhave, sattāvāso sulabharūpo, yo mayā anāvutthapubbo iminā dīghena addhunā aññatra",
  "tika-s0103t9:353_5": "suddhāvāsehi devehī”ti vacanato. Yadi evaṁ kasmā idha na gahitāti tattha kāraṇamāha",
  "tika-s0103t9:353_6": "“asabbakālikattā”tiādi. Vehapphalo pana catutthaṁyeva sattāvāsaṁ bhajatīti daṭṭhabbaṁ.",
  "tika-s0103t9:354_0": "342.Opasamikoti vaṭṭadukkhassa upasamāvaho, taṁ pana vaṭṭadukkhaṁ kilesesu upasantesu",
  "tika-s0103t9:354_1": "upasamati, na aññathā, tasmā “kilesūpasamakaro”ti vuttaṁ. Takkaraṁ sambodhaṁ gametīti sambodhagāmī.",
  "tika-s0103t9:355": "Yasmiṁ devanikāye dhammadesanā na viyujjati savanasseva abhāvato, so pāḷiyaṁ “dīghāyuko devanikāyo”ti adhippetoti āha “asaññabhavaṁ vā arūpabhavaṁ vā”ti.",
  "tika-s0103t9:356": "343. Anupubbato viharitabbāti anupubbavihārā. Anupaṭipāṭiyāti anukkamena. Samāpajjitabbavihārāti samāpajjitvā samaṅgino hutvā viharitabbavihārā.",
  "tika-s0103t9:357": "344.Anupubbanirodhāti anupubbena anukkamena pavattetabbanirodhā. Tenāha “anupaṭipāṭiyā nirodhā”ti.",
  "tika-s0103t9:358": "Navakavaṇṇanā niṭṭhitā.",
  "tika-s0103t9:359": "Dasakavaṇṇanā",
  "tika-s0103t9:360_0": "345. Yehi sīlādīhi samannāgato bhikkhu dhammasaraṇatāya dhammeneva nāthati īsati",
  "tika-s0103t9:360_1": "abhibhavatīti nāthoti vuccati, te tassa nāthabhāvakarā dhammā “nāthakaraṇā”ti vuttāti",
  "tika-s0103t9:360_2": "āha “sanāthā…pe… patiṭṭhākarā dhammā”ti. Tattha attano patiṭṭhākarāti yassa nāthabhāvakarā,",
  "tika-s0103t9:360_3": "tassa attano patiṭṭhāvidhāyino. Appatiṭṭho anātho, sappatiṭṭho sanāthoti patiṭṭhattho nāthattho.",
  "tika-s0103t9:361_0": "Kalyāṇaguṇayogato kalyāṇāti dassento “sīlādiguṇasampannā”ti āha. Mijjanalakkhaṇā",
  "tika-s0103t9:361_1": "mittā etassa atthīti mitto, so vuttanayena kalyāṇo assa atthīti tassa atthitāmattaṁ",
  "tika-s0103t9:361_2": "kalyāṇamittapadena vuttaṁ. Assa tena sabbakālaṁ avijahitavāsoti taṁ dassetuṁ “kalyāṇasahāyo”ti",
  "tika-s0103t9:361_3": "vuttanti āha “tevassā”tiādi. Tevassāti te eva kalyāṇamittā assa bhikkhuno. Saha ayanatoti",
  "tika-s0103t9:361_4": "saha vattanato. Asamodhāne cittena, samodhāne pana cittena ceva kāyena ca sampavaṅko.",
  "tika-s0103t9:362_0": "Sukhaṁ vaco etasmiṁ anukūlagāhimhi ādaragāravavati puggaleti suvaco. Tenāha “sukhena",
  "tika-s0103t9:362_1": "vattabbo”tiādi. Khamoti khantā, tamevassa khamabhāvaṁ dassetuṁ “gāḷhenā”tiādi vuttaṁ.",
  "tika-s0103t9:362_2": "Vāmatoti micchā, ayoniso vā gaṇhāti. Paṭippharatīti paṭāṇikabhāvena tiṭṭhati. Padakkhiṇaṁ",
  "tika-s0103t9:362_3": "gaṇhātīti sammā yoniso vā gaṇhāti.",
  "tika-s0103t9:363_0": "Uccāvacānīti vipulakhuddakāni. Tatrupagamanīyāti tatra tatra mahante, khuddake ca",
  "tika-s0103t9:363_1": "kamme sādhanavasena upāyena upagacchantiyā, tassa tassa kammassa nipphādanena samatthāyāti",
  "tika-s0103t9:363_2": "attho. Tatrupāyāyāti vā tatra tatra kamme sādhetabbe upāyabhūtāya.",
  "tika-s0103t9:364_0": "Dhamme assa kāmoti dhammakāmoti byadhikaraṇānaṁpi bāhirattho samāso hotīti katvā",
  "tika-s0103t9:364_1": "vuttaṁ. Kāmetabbato vā piyāyitabbato kāmo, dhammo; dhammo kāmo assāti dhammakāmo.",
  "tika-s0103t9:364_2": "Dhammoti pariyattidhammo adhippetoti āha “tepiṭakaṁ buddhavacanaṁ piyāyatīti attho”ti.",
  "tika-s0103t9:364_3": "Samudāharaṇaṁ kathanaṁ samudāhāro, piyo samudāhāro etassāti piyasamudāhāro. Sayañcāti",
  "tika-s0103t9:364_4": "ettha ca-saddena “sakkacca”nti padaṁ anukaḍḍhati, tena sayañca sakkaccaṁ desetukāmo",
  "tika-s0103t9:364_5": "hotīti yojanā. Abhidhammo sattappakaraṇāni adhiko abhivisiṭṭho ca pariyattidhammoti",
  "tika-s0103t9:364_6": "katvā. Vinayo ubhatovibhaṅgā vinayanato kāyavācānaṁ. Abhivinayo khandhakaparivārā",
  "tika-s0103t9:364_7": "visesato ābhisamācārikadhammakittanato. Ābhisamācārikadhammapāripūrivaseneva hi ādibrahmacariyakadhammapāripūrī.",
  "tika-s0103t9:364_8": "Dhammo eva piṭakadvayassāpi pariyattidhammabhāvato. Maggaphalāni abhidhammo nibbānadhammassa",
  "tika-s0103t9:364_9": "abhimukhoti katvā. Kilesavūpasamakāraṇaṁ pubbabhāgiyā tisso sikkhā saṅkhepato vivaṭṭanissito",
  "tika-s0103t9:364_10": "samatho vipassanā ca. Bahulapāmojjoti balavapāmojjo.",
  "tika-s0103t9:365_0": "Kāraṇattheti nimittatthe. Kusaladhammanimittaṁ hissa vīriyārambho. Tenāha “tesaṁ",
  "tika-s0103t9:365_1": "adhigamatthāyā”ti. Kusalesu dhammesūti vā nipphādetabbe bhummaṁ yathā “cetaso avūpasame",
  "tika-s0103t9:365_2": "ayonisomanasikārapadaṭṭhāna”nti.",
  "tika-s0103t9:366_0": "346.Sakalaṭṭhenāti nissesaṭṭhena, anavasesapharaṇavasena cettha sakalaṭṭho veditabbo,",
  "tika-s0103t9:366_1": "asubhanimittādīsu viya ekadese aṭṭhatvā anavasesato gahetabbaṭṭhenāti attho. Tadārammaṇānaṁ",
  "tika-s0103t9:366_2": "dhammānanti taṁ kasiṇaṁ ārabbha pavattanakadhammānaṁ. Khettaṭṭhenāti uppattiṭṭhānaṭṭhena.",
  "tika-s0103t9:366_3": "Adhiṭṭhānaṭṭhenāti pavattiṭṭhānabhāvena. Yathā khettaṁ sassānaṁ uppattiṭṭhānaṁ vaḍḍhiṭṭhānañca,",
  "tika-s0103t9:366_4": "evametaṁ jhānaṁ taṁsampayuttānaṁ dhammānanti, yogino vā sukhavisesānaṁ kāraṇabhāvena.",
  "tika-s0103t9:366_5": "“Paricchinditvā” ti idaṁ uddhaṁ adhoti etthāpi yojetabbaṁ. Paricchinditvā eva hi",
  "tika-s0103t9:366_6": "sabbattha kasiṇaṁ vaḍḍhetabbaṁ. Tena tena vā kāraṇenāti tena tena upariādīsu kasiṇavaḍḍhanakāraṇena.",
  "tika-s0103t9:366_7": "Yathā kinti āha “ālokamiva rūpadassanakāmo”ti. Yathā dibbacakkhunā uddhaṁ ce rūpaṁ",
  "tika-s0103t9:366_8": "daṭṭhukāmo, uddhaṁ ālokaṁ pasāreti, adho ce adho, samantato ce rūpaṁ daṭṭhukāmo samantato",
  "tika-s0103t9:366_9": "ālokaṁ pasāreti; evamayaṁ kasiṇanti attho.",
  "tika-s0103t9:367_0": "Ekassāti pathavīkasiṇādīsu ekekassa. Aññabhāvānupagamanatthanti aññakasiṇabhāvānupagamanadīpanatthaṁ,",
  "tika-s0103t9:367_1": "aññassa vā kasiṇabhāvānupagamanadīpanatthaṁ, na hi aññena pasāritakasiṇaṁ tato aññena",
  "tika-s0103t9:367_2": "pasāritakasiṇabhāvaṁ upagacchati, evampi nesaṁ aññakasiṇasambhedābhāvo veditabbo.",
  "tika-s0103t9:367_3": "Na aññaṁ pathavīādi. Na hi udake ṭhitaṭṭhāne sasambhārapathavī atthi. Añño kasiṇasambhedoti",
  "tika-s0103t9:367_4": "āpokasiṇādinā saṅkaro. Sabbatthāti sabbesu sesakasiṇesu. Ekadese aṭṭhatvā anavasesapharaṇaṁ",
  "tika-s0103t9:367_5": "pamāṇassa aggahaṇato appamāṇaṁ. Teneva hi nesaṁ kasiṇasamaññā. Tathā cāha “tañhī”tiādi.",
  "tika-s0103t9:367_6": "Cetasā pharantoti bhāvanācittena ārammaṇaṁ karonto. Bhāvanācittañhi kasiṇaṁ parittaṁ",
  "tika-s0103t9:367_7": "vā vipulaṁ vā sakalameva manasi karoti, na ekadesaṁ.",
  "tika-s0103t9:368_0": "Kasiṇugghāṭimākāsepavattaviññāṇaṁ pharaṇaappamāṇavasena “viññāṇakasiṇa”nti vuttaṁ.",
  "tika-s0103t9:368_1": "Tathā hi taṁ “viññāṇañca”nti vuccati. Kasiṇavasenāti yathāugghāṭitakasiṇavasena.",
  "tika-s0103t9:368_2": "Kasiṇugghāṭimākāse uddhaṁadhotiriyatā veditabbā. Yattakañhi ṭhānaṁ kasiṇaṁ pasāritaṁ,",
  "tika-s0103t9:368_3": "tattakaṁ ākāsabhāvanāvasena ākāso hotīti; evaṁ yattakaṁ ṭhānaṁ ākāsaṁ hutvā upaṭṭhitaṁ,",
  "tika-s0103t9:368_4": "tattakaṁ sakalameva pharitvā viññāṇassa pavattanato āgamanavasena viññāṇakasiṇepi",
  "tika-s0103t9:368_5": "uddhaṁadhotiriyatā vuttāti āha “kasiṇugghāṭiṁ ākāsavasena tattha pavattaviññāṇe uddhaṁadhotiriyatā veditabbā”ti.",
  "tika-s0103t9:369": "Akusalakammapathadasakavaṇṇanā",
  "tika-s0103t9:370_0": "347.Pathabhūtattāti tesaṁ pavattanupāyattā maggabhūtattā. Methunasamācāresūti sadārasantosaparadāragamanavasena",
  "tika-s0103t9:370_1": "duvidhesu methunasamācāresu. Tepi hi kāmetabbato kāmā nāma. Methunavatthūsūti methunassa",
  "tika-s0103t9:370_2": "vatthūsu tesu sattesu. Micchācāroti gārayhācāro. Gārayhatā cassa ekantanihīnatāya",
  "tika-s0103t9:370_3": "evāti āha “ekantanindito lāmakācāro”ti. Asaddhammādhippāyenāti asaddhammasevanādhippāyena.",
  "tika-s0103t9:371_0": "Sagottehi rakkhitā gottarakkhitā. Sahadhammikehi rakkhitā dhammarakkhitā. Sassāmikā",
  "tika-s0103t9:371_1": "sārakkhā. Yassā gamane raññā daṇḍo ṭhapito, sā saparidaṇḍā. Bhariyābhāvatthaṁ dhanena",
  "tika-s0103t9:371_2": "kītā dhanakkītā. Chandena vasantī chandavāsinī. Bhogatthaṁ vasantī bhogavāsinī. Paṭatthaṁ",
  "tika-s0103t9:371_3": "vasantī paṭavāsinī. Udakapattaṁ āmasitvā gahitā odapattakinī. Cumbaṭaṁ apanetvā gahitā",
  "tika-s0103t9:371_4": "obhatacumbaṭā. Karamarānītā dhajāhaṭā. Taṅkhaṇikā muhuttikā. Abhibhavitvā vītikkame",
  "tika-s0103t9:371_5": "micchācāro mahāsāvajjo, na tathā dvinnaṁ samānacchandatāya. “Abhibhavitvā vītikkamane",
  "tika-s0103t9:371_6": "satipi maggenamaggapaṭipattiadhivāsane purimuppannasevanābhisandhipayogābhāvato micchācāro",
  "tika-s0103t9:371_7": "na hoti abhibhuyyamānassā”ti vadanti. Sevanacitte sati payogābhāvo appamāṇaṁ yebhuyyena",
  "tika-s0103t9:371_8": "itthiyā sevanapayogassa abhāvato. Tasmiṁ asati puretaraṁ sevanacittassa upaṭṭhāpanepi",
  "tika-s0103t9:371_9": "tassā micchācāro na siyā, tathā purisassapi sevanapayogābhāveti. Tasmā attano ruciyā",
  "tika-s0103t9:371_10": "pavattitassa vasena tayo balakkārena pavattitassa vasena tayoti sabbepi aggahitaggahaṇena",
  "tika-s0103t9:371_11": "“cattāro sambhārā”ti vuttaṁ.",
  "tika-s0103t9:372_0": "Upasaggavasena atthavisesavācino dhātusaddāti “abhijjhāyatī”ti padassa “parabhaṇḍābhimukhī”tiādinā",
  "tika-s0103t9:372_1": "attho vutto. Tattha tanninnatāyāti tasmiṁ parabhaṇḍe lubbhanavasena ninnatāyāti ayamettha",
  "tika-s0103t9:372_2": "adhippāyo veditabbo. Abhipubbo vā jhā-saddo lubbhane niruḷho daṭṭhabbo. Upasaggavasena",
  "tika-s0103t9:372_3": "atthavisesavācino eva dhātusaddā. Adinnādānassa appasāvajjamahāsāvajjatā brahmajālavaṇṇanāyaṁ",
  "tika-s0103t9:372_4": "vuttāti āha “adinnādānaṁ viya appasāvajjā, mahāsāvajjā cā”ti. Tasmā “yassa bhaṇḍaṁ",
  "tika-s0103t9:372_5": "abhijjhāyati, tassa appaguṇatāya appasāvajjatā, mahāguṇatāya mahāsāvajjatā”tiādinā",
  "tika-s0103t9:372_6": "appasāvajjamahāsāvajjavibhāgo veditabbo. Attano pariṇāmanaṁ cittenevāti veditabbaṁ.",
  "tika-s0103t9:373_0": "Hitasukhaṁbyāpādayatīti yo naṁ uppādeti, tassa yaṁ pati cittaṁ uppādeti, tassa tassa",
  "tika-s0103t9:373_1": "sati samavāye hitasukhaṁ vināseti. Pharusavācāya appasāvajjamahāsāvajjatā brahmajālavaṇṇanāyaṁ",
  "tika-s0103t9:373_2": "vibhāvitāti āha “pharusavācā viyā”tiādi. Tasmā “yaṁ pati cittaṁ byāpādeti, tassa",
  "tika-s0103t9:373_3": "appaguṇatāya appasāvajjo, mahāguṇatāya mahāsāvajjo”tiādinā tadubhayavibhāgo veditabbo.",
  "tika-s0103t9:373_4": "“Aho vatā”ti iminā parassa accantāya vināsacintanaṁ dīpeti. Evañhi ssa dāruṇappavattiyā kammapathappavatti.",
  "tika-s0103t9:374_0": "Yathābhuccagahaṇābhāvenāti yāthāvagahaṇassa abhāvena aniccādisabhāvassa niccādito",
  "tika-s0103t9:374_1": "gahaṇena. Micchā passatīti vitathaṁ passati. “Samphappalāpo viyā”ti iminā āsevanassa",
  "tika-s0103t9:374_2": "mandatāya appasāvajjataṁ, mahantatāya mahāsāvajjataṁ dasseti. Gahitākāraviparītatāti",
  "tika-s0103t9:374_3": "micchādiṭṭhiyā gahitākāraviparītabhāvo. Vatthunoti tassa ayathābhūtasabhāvamāha.",
  "tika-s0103t9:374_4": "Tathābhāvenāti gahitākāreneva viparītākāreneva. Tassa diṭṭhigatikassa, tassa vā vatthuno",
  "tika-s0103t9:374_5": "upaṭṭhānaṁ, “evametaṁ na ito aññathā”ti.",
  "tika-s0103t9:375": "Dhammatoti sabhāvato. Koṭṭhāsatoti phassapañcamakādīsu cittaṅgakoṭṭhāsesu ye koṭṭhāsā honti, tatoti attho.",
  "tika-s0103t9:376": "Cetanādhammāti cetanāsabhāvā.",
  "tika-s0103t9:377_0": "“Paṭipāṭiyā sattā”ti ettha nanu cetanā abhidhamme kammapathesu na vuttāti paṭipāṭiyā",
  "tika-s0103t9:377_1": "sattannaṁ kammapathabhāvo na yuttoti? Na, avacanassa aññahetukattā. Na hi tattha",
  "tika-s0103t9:377_2": "cetanāya akammapathappattattā kammapatharāsimhi avacanaṁ, kadāci pana kammapatho",
  "tika-s0103t9:377_3": "hoti, na sabbadāti kammapathabhāvassa aniyatattā avacanaṁ. Yadā pana kammapatho hoti,",
  "tika-s0103t9:377_4": "tadā kammapatharāsisaṅgaho na nivārito.",
  "tika-s0103t9:378_0": "Etthāha – yadi cetanāya sabbadā kammapathabhāvābhāvato aniyato kammapathabhāvoti",
  "tika-s0103t9:378_1": "kammapatharāsimhi avacanaṁ, nanu abhijjhādīnampi kammapathabhāvaṁ appattānaṁ atthitāya",
  "tika-s0103t9:378_2": "aniyato kammapathabhāvoti tesampi kammapatharāsimhi avacanaṁ āpajjatīti? Nāpajjati",
  "tika-s0103t9:378_3": "kammapathatātaṁsabhāgatā hi tesaṁ tattha vuttattā. Yadi evaṁ cetanāpi tattha vattabbā",
  "tika-s0103t9:378_4": "siyāti? Saccametaṁ, sā pana pāṇātipātādikāvāti pākaṭo tassā kammapathabhāvoti na",
  "tika-s0103t9:378_5": "vuttaṁ siyā. Cetanāya hi “cetanāhaṁ, bhikkhave, kammaṁ vadāmi, tividhā, bhikkhave,",
  "tika-s0103t9:378_6": "kāyasañcetanā akusalaṁ kāyakamma”nti vacanato kammabhāvo pākaṭo; kammaṁyeva ca sugatiduggatīnaṁ,",
  "tika-s0103t9:378_7": "taduppajjanasukhadukkhānañca pathabhāvena pavattaṁ “kammapatho”ti vuccatīti pākaṭo",
  "tika-s0103t9:378_8": "tassā kammapathabhāvo. Abhijjhādīnaṁ pana cetanāsamīhanabhāvena sucaritaduccaritabhāvo,",
  "tika-s0103t9:378_9": "cetanājanitabhāvena [cetanājanitataṁbandhatibhāvena ] sugatiduggatitaduppajjanasukhadukkhānaṁ",
  "tika-s0103t9:378_10": "pathabhāvo cāti na tathā pākaṭo kammapathabhāvoti te eva tena sabhāvena dassetuṁ",
  "tika-s0103t9:378_11": "abhidhamme cetanā kammapathabhāve na vuttā, atathājātiyattā vā cetanā tehi saddhiṁ",
  "tika-s0103t9:378_12": "na vuttāti daṭṭhabbaṁ. Mūlaṁ patvāti mūladesanaṁ patvā, mūlasabhāvesu dhammesu desiyamānesūti attho.",
  "tika-s0103t9:379_0": "“Adinnādānaṁ sattārammaṇa”nti idaṁ “pañcasikkhāpadā parittārammaṇā evā”ti imāya pañhapucchakapāḷiyā",
  "tika-s0103t9:379_1": "virujjhati. Yañhi pāṇātipātādidussīlyassa ārammaṇaṁ, tadeva taṁveramaṇiyā ārammaṇaṁ.",
  "tika-s0103t9:379_2": "Vītikkamitabbavatthuto eva hi viratīti. Sattārammaṇanti vā sattasaṅkhātasaṅkhārārammaṇaṁ,",
  "tika-s0103t9:379_3": "tameva upādāya vuttanti na koci virodho. Tathā hi vuttaṁ sammohavinodaniyaṁ “yāni",
  "tika-s0103t9:379_4": "sikkhāpadāni ettha ‘sattārammaṇānī’ti vuttāni, tāni yasmā sattoti saṅkhaṁ gate saṅkhāreyeva",
  "tika-s0103t9:379_5": "ārammaṇaṁ karontī”ti. esa nayo ito paresupi. Visabhāgavatthuno “itthī puriso”ti gahetabbato",
  "tika-s0103t9:379_6": "“sattārammaṇo”ti eke. “Eko diṭṭho, dve sutā”tiādinā samphappalāpena diṭṭhasutamutaviññātavasena.",
  "tika-s0103t9:379_7": "Tathā abhijjhāti ettha tathā-saddo “diṭṭhasutamutaviññātavasenā” tidampi upasaṁharati,",
  "tika-s0103t9:379_8": "na sattasaṅkhārārammaṇatameva dassanādivasena abhijjhāyanato. “Natthi sattā opapātikā”ti",
  "tika-s0103t9:379_9": "pavattamānāpi micchādiṭṭhi tebhūmakadhammavisayā evāti adhippāyenassā saṅkhārārammaṇatā",
  "tika-s0103t9:379_10": "vuttā. Kathaṁ pana micchādiṭṭhiyā sabbe tebhūmakadhammā ārammaṇaṁ hotīti? Sādhāraṇato.",
  "tika-s0103t9:379_11": "“Natthi sukatadukkaṭānaṁ kammānaṁ phalaṁ vipāko”ti pavattamānāya atthato rūpārūpāvacaradhammāpi gahitā eva hontīti.",
  "tika-s0103t9:380_0": "Sukhabahulatāya rājāno hasamānāpi “ghātethā”ti vadanti, hāso pana nesaṁ attavūpasamādiaññavisayoti",
  "tika-s0103t9:380_1": "āha “sanniṭṭhāpaka…pe… hotī”ti. Majjhattavedano na hoti, sukhavedanova ettha sambhavatīti.",
  "tika-s0103t9:380_2": "Musāvādo lobhasamuṭṭhāno sukhavedano vā siyā majjhattavedano vā, dosasamuṭṭhāno dukkhavedano",
  "tika-s0103t9:380_3": "vāti musāvādo tivedano. Iminā nayena sesesupi yathārahaṁ vedanābhedo veditabbo.",
  "tika-s0103t9:381_0": "Dosamohavasenadvimūlakoti sampayuttamūlameva sandhāya vuttaṁ. Tassa hi mūlaṭṭhena",
  "tika-s0103t9:381_1": "upakārakabhāvo. Nidānamūle pana gayhamāne “lobhamohavasenapī”ti vattabbaṁ siyā. Āmisakiñjakkhahetupi",
  "tika-s0103t9:381_2": "pāṇaṁ hananti. Tenevāha – “lobho nidānaṁ kammānaṁ samudayāyā”tiādi. Sesesupi eseva nayo.",
  "tika-s0103t9:382": "Kusalakammapathadasakavaṇṇanā",
  "tika-s0103t9:383_0": "Pāṇātipātā…pe… veditabbāni lokiyalokuttaramissakavasenettha kusalakammapathānaṁ desitattā.",
  "tika-s0103t9:383_1": "Verahetutāya verasaññitaṁ pāṇātipātādipāpadhammaṁ maṇati “mayi idha ṭhitāya kathaṁ",
  "tika-s0103t9:383_2": "āgacchasī”ti tajjantī viya nīharatīti veramaṇī, viramati etāyāti vā “viramaṇī”ti",
  "tika-s0103t9:383_3": "vattabbe niruttinayena “veramaṇī”ti vuttaṁ. Samādānavasena uppannā virati samādānavirati.",
  "tika-s0103t9:383_4": "Asamādinnasīlassa sampattato yathāupaṭṭhitavītikkamitabbavatthuto virati sampattavirati.",
  "tika-s0103t9:383_5": "Kilesānaṁ samucchindanavasena pavattā maggasampayuttā virati samucchedavirati. Kāmañcettha",
  "tika-s0103t9:383_6": "pāḷiyaṁ viratiyeva āgatā, sikkhāpadavibhaṅge pana cetanāpi āharitvā dassitāti tadubhayampi",
  "tika-s0103t9:383_7": "gaṇhanto “cetanāpi vattanti viratiyopī”ti āha. Anabhijjhā hi mūlaṁ patvāti kammapathakoṭṭhāse",
  "tika-s0103t9:383_8": "“anabhijjhā”ti vuttadhammo mūlato alobho kusalamūlaṁ hotīti evamettha attho daṭṭhabbo.",
  "tika-s0103t9:383_9": "Sesapadadvayepi eseva nayo.",
  "tika-s0103t9:384_0": "Dussīlyārammaṇā tadārammaṇajīvitindriyādiārammaṇā kathaṁ dussīlyāni pajahantīti taṁ",
  "tika-s0103t9:384_1": "dassetuṁ “yathā panā”tiādi vuttaṁ. Pajahantīti veditabbā pāṇātipātādīhi viramaṇavaseneva",
  "tika-s0103t9:384_2": "pavattanato. Atha tadārammaṇabhāve, na so tāni pajahati. Na hi tadeva ārabbha taṁ",
  "tika-s0103t9:384_3": "pajahituṁ sakkā tato avinissaṭabhāvato.",
  "tika-s0103t9:385": "Anabhijjhā…pe… viramantassāti abhijjhaṁ pajahantassāti attho. Na hi manoduccaritato virati atthi anabhijjhādīheva tappahānasiddhito.",
  "tika-s0103t9:386": "Ariyavāsadasakavaṇṇanā",
  "tika-s0103t9:387_0": "348. Ariyānameva vāsāti ariyavāsā anariyānaṁ tādisānaṁ asambhavato. Ariyāti cettha",
  "tika-s0103t9:387_1": "ukkaṭṭhaniddesena khīṇāsavā gahitā, te ca yasmā tehi sabbakālaṁ avirahitavāsā eva,",
  "tika-s0103t9:387_2": "tasmā vuttaṁ “ariyā eva vasiṁsu vasanti vasissantī”ti. Tattha vasiṁsūti nissāya vasiṁsu.",
  "tika-s0103t9:387_3": "Pañcaṅgavippahīnattādayo hi ariyānaṁ apassayā. Tesu pañcaṅgavippahānapaccekasaccapanodanaesanāsamavayavissajjanāni",
  "tika-s0103t9:387_4": "“saṅkhāyekaṁ paṭisevati, adhivāseti, parivajjeti, vinodetī”ti vuttesu apassenesu",
  "tika-s0103t9:387_5": "vinodanañca maggakiccāneva, itare maggeneva samijjhanti.",
  "tika-s0103t9:388": "Ñāṇādayoti ñāṇañceva taṁsampayuttadhammā ca. Tenāha “ñāṇanti vutte”tiādi. Tattha vattabbaṁ heṭṭhā vuttameva.",
  "tika-s0103t9:389": "Ārakkhakiccaṁ sādheti sativepullappattattā. “Carato”tiādinā niccasamādānaṁ dasseti, taṁ vikkhepābhāvena daṭṭhabbaṁ.",
  "tika-s0103t9:390_0": "Pabbajjupagatāti yaṁ kiñci pabbajjaṁ upagatā, na samitapāpā. Bhovādinoti jātimattabrāhmaṇe",
  "tika-s0103t9:390_1": "vadati. Pāṭekkasaccānīti tehi tehi diṭṭhigatikehi pāṭiyekkaṁ gahitāni “idameva sacca”nti",
  "tika-s0103t9:390_2": "abhiniviṭṭhāni diṭṭhisaccādīni. Diṭṭhigatānipi hi “idameva sacca”nti gahaṇaṁ upādāya",
  "tika-s0103t9:390_3": "“saccānī”ti voharīyanti. Tenāha “idamevā”tiādi. Nīhaṭānīti attano santānato nīharitāni",
  "tika-s0103t9:390_4": "apanītāni. Gahitaggahaṇassāti ariyamaggādhigamato pubbe gahitassa diṭṭhigāhassa.",
  "tika-s0103t9:390_5": "Vissaṭṭhabhāvavevacanānīti ariyamaggena sabbaso pariccāgabhāvassa adhivacanāni.",
  "tika-s0103t9:391": "Natthi etāsaṁ vayo vekalyanti avayāti āha “anūnā”ti, anavasesāti attho. Esanāti heṭṭhā vuttakāmesanādayo.",
  "tika-s0103t9:392": "Maggassa kiccanipphatti kathitā rāgādīnaṁ pahīnabhāvadīpanato.",
  "tika-s0103t9:393_0": "Paccavekkhaṇāya phalaṁ kathitanti paccavekkhaṇamukhena ariyaphalaṁ kathitaṁ. Adhigate",
  "tika-s0103t9:393_1": "hi aggaphale sabbaso rāgādīnaṁ anuppādadhammataṁ pajānāti, tañca pajānanaṁ paccavekkhaṇañāṇanti.",
  "tika-s0103t9:394": "Asekkhadhammadasakavaṇṇanā",
  "tika-s0103t9:395_0": "Phalañca te sampayuttadhammā cāti phalasampayuttadhammā, ariyaphalasabhāvā sampayuttā",
  "tika-s0103t9:395_1": "dhammāti attho. Phalasampayuttadhammāti phaladhammā ceva taṁsampayuttadhammā cāti",
  "tika-s0103t9:395_2": "evamettha attho veditabbo. Dvīsupi ṭhānesu paññāva kathitā sammā dassanaṭṭhena sammādiṭṭhi,",
  "tika-s0103t9:395_3": "sammā jānanaṭṭhena sammāñāṇanti ca. Atthi hi dassanajānanānaṁ savisaye pavattiākāraviseso,",
  "tika-s0103t9:395_4": "svāyaṁ heṭṭhā dassito eva. Phalasamāpattidhammāti phalasamāpattiyaṁ dhammā, phalasamāpattisahagatadhammāti",
  "tika-s0103t9:395_5": "attho. Ariyaphalasampayuttadhammāpi hi sabbaso paṭipakkhato vimuttataṁ upādāya “vimuttī”ti",
  "tika-s0103t9:395_6": "vattabbataṁ labhanti. Kenaci pana yathā asekkhā phalapaññā dassanakiccaṁ upādāya",
  "tika-s0103t9:395_7": "“sammādiṭṭhī”ti vuttā, jānanakiccaṁ upādāya “sammāñāṇa”ntipi vuttā eva; evaṁ ariyaphalasamādhi",
  "tika-s0103t9:395_8": "samādānaṭṭhaṁ upādāya “sammāsamādhī”ti vutto, vimuccanaṭṭhaṁ upādāya “sammāvimuttī”",
  "tika-s0103t9:395_9": "tipi vutto. Evañca katvā “anāsavaṁ cetovimutti”nti dutiyavimuttiggahaṇañca samatthitaṁ hotīti.",
  "tika-s0103t9:396": "Dasakavaṇṇanā niṭṭhitā.",
  "tika-s0103t9:397": "Pañhasamodhānavaṇṇanā",
  "tika-s0103t9:398": "Samodhānetabbāti samāharitabbā.",
  "tika-s0103t9:399_0": "349.Okappanāti balavasaddhā. Āyatiṁ bhikkhūnaṁ avivādahetubhūtaṁ tattha tattha bhagavatā",
  "tika-s0103t9:399_1": "desitānaṁ atthānaṁ saṅgāyanaṁ saṅgīti, tassa ca kāraṇaṁ ayaṁ suttadesanā tathā pavattattāti",
  "tika-s0103t9:399_2": "vuttaṁ “saṅgītipariyāyanti sāmaggiyā kāraṇa”nti. Samanuñño satthā ahosi “paṭibhātu",
  "tika-s0103t9:399_3": "ta,ṁ sāriputta, bhikkhūnaṁ dhammiṁ kathā”ti ussāhetvā ādito paṭṭhāya yāva pariyosānā",
  "tika-s0103t9:399_4": "suṇanto, sā panettha bhagavato samanuññatā “sādhu, sādhū”ti anumodanena pākaṭā jātāti",
  "tika-s0103t9:399_5": "vuttaṁ “anumodanena samanuñño ahosī”ti. Jinabhāsito nāma jāto, na sāvakabhāsito.",
  "tika-s0103t9:399_6": "Yathā hi rājayuttehi likhitapaṇṇaṁ yāva rājamuddikāya na lañjitaṁ hoti, na tāva “rājapaṇṇa”nti",
  "tika-s0103t9:399_7": "saṅkhyaṁ gacchati, lañjitamattaṁ pana rājapaṇṇaṁ nāma hoti. Evameva “sādhu, sādhu",
  "tika-s0103t9:399_8": "sāriputtā”tiādi anumodanavacanasaṁsūcitāya samanuññāsaṅkhātāya jinavacanamuddāya",
  "tika-s0103t9:399_9": "lañjitattā ayaṁ suttanto jinabhāsito nāma jāto āhaccavacano. Yaṁ panettha atthato",
  "tika-s0103t9:399_10": "na vibhattaṁ, taṁ suviññeyyamevāti.",
  "tika-s0103t9:400": "Saṅgītisuttavaṇṇanāya līnatthappakāsanā."
}