{
  "anya-e0601n1:0": "Namakkāraṭīkā",
  "anya-e0601n1:1": " Namo tassa bhagavato arahato sammāsambuddhassa",
  "anya-e0601n1:2": "1.",
  "anya-e0601n1:3": " Sugatantyādivaṇṇehi , pasatthañca sukhaddadaṁ;",
  "anya-e0601n1:4": "Vandantānaṁ jinaṁ natvā, dhammaṁ suddhaṁ gaṇuttamaṁ.",
  "anya-e0601n1:5": "2.",
  "anya-e0601n1:6": " Namakkāraṁ hitatthīhi, porāṇācariyehi ca;",
  "anya-e0601n1:7": "Likhitvā ṭhapitaṁ puñña, buddhiyā tena vandinaṁ.",
  "anya-e0601n1:8": "3.",
  "anya-e0601n1:9": " Tassatthavaṇṇanaṁ kassaṁ, gambhīratthasubodhanaṁ;",
  "anya-e0601n1:10": "Movipunāmena santena, sīlupetena yācito.",
  "anya-e0601n1:11": "4.",
  "anya-e0601n1:12": " Vaṇṇantopi ca tassatthaṁ, taṁ taṁ aṭṭhakathādisu;",
  "anya-e0601n1:13": "Vuttañāyena kassāmi, saddhā suṇātha sādhavo.",
  "anya-e0601n1:14": "5.",
  "anya-e0601n1:15": " Namanaṁ namatītī vā, namatī tena vā namo;",
  "anya-e0601n1:16": "Tassa kāronti tāhīti, namakkāroti vuccati.",
  "anya-e0601n1:17": "6.",
  "anya-e0601n1:18": " Tañca buddhaghosācari, yena pubbasutaṁ kataṁ;",
  "anya-e0601n1:19": "Buddhaghosuppattiyañca, taṁ taṁ pana kathādisu.",
  "anya-e0601n1:20": "7.",
  "anya-e0601n1:21": " Na diṭṭhaṁ katakāraṇaṁ, tasmā hitatthikehi ca;",
  "anya-e0601n1:22": "Porāṇācariyehī ca, ṭhapitanti mayā vuttaṁ;",
  "anya-e0601n1:23": "Taṁ kāraṇaṁ viññūhī ca, vicāretvā vijānitanti.",
  "anya-e0601n1:24": "1.",
  "anya-e0601n1:25": " Sugataṁ sugataṁ seṭṭhaṁ, kusalaṁkusalaṁ jahaṁ;",
  "anya-e0601n1:26": "Amataṁ amataṁ santaṁ, asamaṁ asamaṁ dadaṁ.",
  "anya-e0601n1:27": "Saraṇaṁ saraṇaṁ lokaṁ, araṇaṁ araṇaṁ karaṁ;",
  "anya-e0601n1:28": "Abhayaṁ abhayaṁ ṭhānaṁ, nāyakaṁ nāyakaṁ name.",
  "anya-e0601n1:29_0": "1. [Ka] idāni paṭhamaṁ tāva sugatantyādīhi aṭṭhārasahi guṇehi thometvā buddhassa",
  "anya-e0601n1:29_1": "vanditukāmena sugatantiādi gāthādvayaṁ āraddhaṁ. Ayaṁ pana sabbapādādiyamakapathyā",
  "anya-e0601n1:29_2": "vattagāthāti daṭṭhabbaṁ. Taṁ pana yamakaṁ subodhālaṅkāre kiliṭṭhadosanti vuttaṁ.",
  "anya-e0601n1:30": "Vuttañhi tattha –",
  "anya-e0601n1:31": "‘‘Yaṁ kiliṭṭhapadaṁ mandā, bhidheyyaṁ yamakādikaṁ;",
  "anya-e0601n1:32": "Kiliṭṭhapadadoseva, tampi anto karīyatī’’ti.",
  "anya-e0601n1:33_0": "Ayaṁ panettha patītasaddaracitattāyeva pasādaguṇa saṅkhātena saddālaṅkārena saṁyuttā",
  "anya-e0601n1:33_1": "hoti. Tasmā taṁ yamakaṁ suvuttanti daṭṭhabbaṁ. Evaṁ parāsu yamakagāthāsu. Tena vuttaṁ punā laṅkāre –",
  "anya-e0601n1:34": "‘‘Patītasaddaracitaṁ, siliṭṭhapadasandhikaṁ;",
  "anya-e0601n1:35": "Pasādaguṇasaṁyuttaṁ, yamakaṁ matamedisa’’nti.",
  "anya-e0601n1:36_0": "Tattha sugatanti sobhanagamanattā sundaraṁ ṭhānaṁ gatattā sammā gatattā ca sugato,",
  "anya-e0601n1:36_1": "so hi sobhanaṁ ariyamaggena gacchatīti sugatoti vuccati, supubbo gamudhātu ta. Susaddo",
  "anya-e0601n1:36_2": "sobhanattho. Ariyamaggagamanena parisuddhaṁ anavajjaṁ khemaṁ disaṁ asajjamāno gatoti",
  "anya-e0601n1:36_3": "attho. Tañca gamanaṁ duvidhaṁ hoti kāyagamanaṁ, ñāṇagamanañcāti. Tattha bhagavato",
  "anya-e0601n1:36_4": "veneyyajanupasaṅkamanaṁ ekantena tesaṁ hitasukhassa nipphāda nato sobhanaṁ kāyena",
  "anya-e0601n1:36_5": "gamanaṁ kāyagamanaṁ nāma. Sayambhū ñāṇena pana sakalampi lokaṁ pariññābhisamayavasena",
  "anya-e0601n1:36_6": "parijānanato ñāṇena gamanaṁ ñāṇagamanaṁ nāma. Idha pana ñāṇagamanaṁ adhippetaṁ. Aṅguttaraṭīkāyaṁ",
  "anya-e0601n1:36_7": "pana ‘‘sobhanaṁ gataṁ gamanaṁ etassāti sugato’’ti vuttaṁ. Sundaraṁ ṭhānaṁ gacchatīti",
  "anya-e0601n1:36_8": "sugatoti ca vuccati, ārammaṇakaraṇavasena amataṁ nibbānaṁ gatoti attho. Sammā aviparītaṁ",
  "anya-e0601n1:36_9": "cesa gacchatīti sugatoti vuccati. Susaddo sammāsaddattho. Tena tena maggena ye kilesā",
  "anya-e0601n1:36_10": "pahīnā, te kilese na puneti na pacceti na paccāgacchatīti attho. Atha vā sammā āgacchatīti",
  "anya-e0601n1:36_11": "sugatoti ca vuccati, dīpaṅkarapādamūlato pabhuti yāva bodhimaṇḍā tāva samatiṁsapāramipūrikāya",
  "anya-e0601n1:36_12": "sammāpaṭipattiyā sabbalokassa hitasukhameva karonto sassataṁ ucchedaṁ kāmasukhaṁ",
  "anya-e0601n1:36_13": "attakilamathañcāti ime cante anupagacchanto āgatoti attho. Taṁ sugataṁ buddhaṁ name namāmīti sambandho.",
  "anya-e0601n1:37_0": "Puna sugatanti sammā gadattā sugato. So hi sammā gadati bhāsatīti sugatoti vuccati.",
  "anya-e0601n1:37_1": "Supubbagadadhātu bhāsāyaṁ viyattiyaṁ vācāyaṁ vā, ta, dassa to. Chasu vācāsu yuttaṭṭhāne",
  "anya-e0601n1:37_2": "yuttameva dvivācaṁ bhāsatīti attho. Vuttañhi majjhimapaṇṇāsapāḷiyaṁ abhayarājakumārasutte –",
  "anya-e0601n1:38": "1",
  "anya-e0601n1:39_0": ". ‘‘Rājakumāra yaṁ tathāgato taṁ vācaṁ jānāti abhūtaṁ atacchaṁ anatthasaṁhitaṁ, sā",
  "anya-e0601n1:39_1": "ca paresaṁ appiyā amanāpā, na taṁ tathāgato vācaṁ bhāsati. 2. Yampi tathāgato vācaṁ",
  "anya-e0601n1:39_2": "jānāti bhūtaṁ tacchaṁ anatthasaṁhitaṁ, sā ca paresaṁ appiyā amanāpā. Tampi tathāgato",
  "anya-e0601n1:39_3": "vācaṁ na bhāsati. 3. Yañca kho tathāgato vācaṁ jānāti bhūtaṁ tacchaṁ atthasaṁhitaṁ,",
  "anya-e0601n1:39_4": "sā ca paresaṁ appiyā amanāpā, tatrakālaññū tathāgato hoti tassā vācāya veyyākaraṇāya.",
  "anya-e0601n1:39_5": "4. Yaṁ tathāgato vācaṁ jānāti abhūtaṁ atacchaṁ anatthasaṁhitaṁ, sā ca paresaṁ piyā",
  "anya-e0601n1:39_6": "manāpā, na taṁ tathāgato vācaṁ bhāsati. 5. Yampi tathāgato jānāti bhūtaṁ tacchaṁ",
  "anya-e0601n1:39_7": "anatthasaṁhitaṁ, sā ca paresaṁ piyā manāpā, tampi tathāgato vācaṁ na bhāsati. 6.",
  "anya-e0601n1:39_8": "Yañca kho tathāgato vācaṁ jānāti bhūtaṁ tacchaṁ atthasaṁhitaṁ, sā ca paresaṁ piyā",
  "anya-e0601n1:39_9": "manāpā . Tatra kālaññū tathāgato hoti tassā vācāya veyyākaraṇāyā’’ti.",
  "anya-e0601n1:40_0": "Ettha pāḷiyaṁ panesā sukhaggahaṇatthaṁ saṅkhepena veditabbā. Kathaṁ hesā abhūtā anatthasaṁhitā",
  "anya-e0601n1:40_1": "appiyā vācā ca, bhūtā anatthasaṁhitā appiyā vācā ca, bhūtā attha saṁhitā appiyā vācā",
  "anya-e0601n1:40_2": "ca, abhūtā anatthasaṁhitā piyā vācā ca, bhūtā anatthasaṁhitā piyā vācā ca, bhūtā",
  "anya-e0601n1:40_3": "atthasaṁhitā piyā vācā cāti chabbidhā hotīti. Tattha acoraṁyeva coro ayantiādivasena",
  "anya-e0601n1:40_4": "vattabbavācā paṭhamavācā nāma. Coraṁyeva coro ayantiādivasena vattabbavācā dutiyavācā",
  "anya-e0601n1:40_5": "nāma. Akatapuññatāya duggato dubbaṇṇo appesakkho, idha pana ṭhatvāpi puna puññaṁ",
  "anya-e0601n1:40_6": "na karoti, dutiyacittavāre kathaṁ catūhi apāyehi muccissatīti evaṁ mahājanassa atthapurekkhārena",
  "anya-e0601n1:40_7": "dhammapurekkhārena anusāsanīpurekkhārena vattabbavācā tatiyavācā nāma. Eko dhutto",
  "anya-e0601n1:40_8": "āha-mayhaṁ bho mātu mayi kucchigate kapiṭṭhaphaladohaḷo ahosi. Sā aññaṁ kapiṭṭhahārakaṁ",
  "anya-e0601n1:40_9": "alabhamānā maṁyeva pesesi. Ahaṁ gantvā rukkhaṁ abhiruhituṁ asakkonto attanāva attānaṁ",
  "anya-e0601n1:40_10": "pāde gahetvā muggaraṁ viya rukkhassa upari khipiṁ. Atha sākhato sākhaṁ vicaranto",
  "anya-e0601n1:40_11": "phalāni gahetvā otarituṁ asakkonto gharaṁ gantvā nisseṇiṁ āharitvā oruyha mātu santike",
  "anya-e0601n1:40_12": "gantvā phalāni mātuyā adāsiṁ. Tāni pana mahantāni honti cāṭippa māṇāni. Tato me mātarā",
  "anya-e0601n1:40_13": "ekāsane nisinnāya samasaṭṭhiphalāni khāditānīti. Evamādivasena vattabbavācā catutthavācā",
  "anya-e0601n1:40_14": "nāma. Āmisahetu cāṭukamyatādivasena nānappakārakaṁ paresaṁ thomanā vācā ceva rājakathaṁ",
  "anya-e0601n1:40_15": "corakathantiādinayappavattā tiracchānakathā ca pañcamavācā nāma. Ariyasaccasannissitā",
  "anya-e0601n1:40_16": "dhammakathā chaṭṭhamavācā nāma. Taṁ pana vassasatampi suṇantā paṇḍitā neva tittiṁ",
  "anya-e0601n1:40_17": "gacchanti . Tāsu pana bhagavā tatiyachaṭṭhamā dvivācāeva bhāsati. Tasmā sappurisehi",
  "anya-e0601n1:40_18": "sāyeva dvivācā vattabbāti. Ayaṁ tadaṭṭhakathāyaṁ āgato saṅkhepanayo. Visuddhimagga",
  "anya-e0601n1:40_19": "mahāṭīkāyaṁ pana sāratthadīpanīṭīkāyañca tadaññākārena vaṇṇito. Tāsu pana taṁ oloketvā",
  "anya-e0601n1:40_20": "gahetabbanti. Ayaṁ panettha saṅgahagāthā –",
  "anya-e0601n1:41": "‘‘Yo bhūtamatthasaṁhītaṁ, paresamappiyā vācaṁ;",
  "anya-e0601n1:42": "Bhūtamatthasahītañca, paresaṁ piyavācanti;",
  "anya-e0601n1:43": "Dvivācaṁ yuttaṭṭhāneva, vadatīti sugatoti;",
  "anya-e0601n1:44": "Vuccatī ca dakārassa, katvā takāraviññunā’’ti.",
  "anya-e0601n1:45_0": "Seṭṭhanti guṇamahantattā pasatthataraṁ. So hi pasatthānaṁ visesena pasatthoti seṭṭhoti",
  "anya-e0601n1:45_1": "vuccati. Pasatthapadaṁ, visesataddhite iṭṭhapaccayo. Pasatthasaddassa so, pasatthānaṁ",
  "anya-e0601n1:45_2": "paccekabuddhāriyasāvakādīnaṁ sīlasamādhipaññādi guṇehi visesena pasatthoti attho.",
  "anya-e0601n1:45_3": "Atha vā sundare satipaṭṭhānādibhede dhamme esati gavesati esiṁ gavesinti vā seṭṭho,",
  "anya-e0601n1:45_4": "buddho. Supubboesa gavesane ta. Tassa raṭṭho. Susaddo sundarattho. Santehi sappurisehi",
  "anya-e0601n1:45_5": "esitabbo gavesitabboti vā seṭṭho. Santasaddūpapado isa gavesane ta, santasaddassa",
  "anya-e0601n1:45_6": "so, ikārasse, tassa ṭṭho. Santehi sappurisehi icchiyati kantiya tīti vā seṭṭho. Santasaddūpapado",
  "anya-e0601n1:45_7": "isu icchākantīsu ta. Atha vā santānaṁ sappurisānaṁ hitasukhaṁ icchatīti seṭṭho, buddho.",
  "anya-e0601n1:45_8": "Kattusādhanoyaṁ. Sundare satipaṭṭhānā dibhede dhamme eseti buddhetīti vā seṭṭho.",
  "anya-e0601n1:45_9": "Hetu kattusādhanoyaṁ. Supubbaesadhātu buddhiyaṁ ta. Taṁ seṭṭhaṁ.",
  "anya-e0601n1:46_0": "Kusalaṁkusalaṁ jahanti ettha kusalaṁ akusalaṁ jahanti padavibhāgo kātabbo. Kucchitaṁ",
  "anya-e0601n1:46_1": "pāpadhammaṁ salayati calayati kampeti viddhaṁsetīti kusalaṁ, catubhūmikakusalaṁ labbhati.",
  "anya-e0601n1:46_2": "Kupubbo saladhātu a. Tattha kāmāvacarakusalaṁ tadaṅgappahānena pāpadhammaṁ salayati",
  "anya-e0601n1:46_3": "calayati, mahaggata ksalaṁ vikkhambhanappahānena salayati kampeti, lokuttara kusalaṁ",
  "anya-e0601n1:46_4": "samucchedappahānena salayati viddhaṁsetīti attho.",
  "anya-e0601n1:47_0": "Atha vā kucchitaṁ apāyadvāraṁ salanti saṁvaranti pidahanti sādhavo etenāti kusalaṁ,",
  "anya-e0601n1:47_1": "karaṇasādhanoyaṁ. Idha pana jahanti vuttattā tebhūmakakusalamevādhippetaṁ. Taṁ pana",
  "anya-e0601n1:47_2": "anavajjasukhavipākalakkhaṇaṁ, akusalaviddhaṁsanarasaṁ, vodāna paccupaṭṭhānaṁ, iṭṭhavipākapaccupaṭṭhānaṁ",
  "anya-e0601n1:47_3": "vā, yonisomanasikāra padaṭṭhānaṁ. Na kusalaṁ akusalaṁ, mittapaṭipakkho amitto viya",
  "anya-e0601n1:47_4": "pahāyakapahātabbabhāvena kusalapaṭipakkhanti attho. Taṁ pana sāvajjadukkhavipākalakkhaṇaṁ,",
  "anya-e0601n1:47_5": "sāvajjāniṭṭhavipāka lakkhaṇaṁ vā, anatthajananarasaṁ, aniṭṭhavipākapaccupaṭṭhānaṁ,",
  "anya-e0601n1:47_6": "ayonisomanasikārapadaṭṭhānaṁ. Puññābhisaṅkhāraāneñjā bhisaṅkhārasaṅkhātaṁ kusalaṁ",
  "anya-e0601n1:47_7": "apuññābhisaṅkhārasaṅkhātaṁ akusalañca kusalaṁkusalaṁ. Taṁ pana padaṁ jahantipade kammaṁ.",
  "anya-e0601n1:48_0": "Jahanti maggakkhaṇe samucchedappahānena phalakkhaṇe paṭippassambhanappahānena pajahantaṁ",
  "anya-e0601n1:48_1": "viddhaṁsentanti attho. Tañhi arahattamaggañāṇena jahati pajahati, phalañāṇena jahiṁ",
  "anya-e0601n1:48_2": "pajahiṁ paṭippassambhinti vā jaho, buddho. Hādhātu cāge a. Kiñcāpi panettha kusalaṁ",
  "anya-e0601n1:48_3": "maggena pahātabbadhamme na vuttaṁ, vaṭṭamūlabhūte avijjātaṇhādikilese pana arahattamagga",
  "anya-e0601n1:48_4": "ñāṇena jahite lokiyakusaluppattiyā mūlabhūtāya avijjātaṇhāya abhāvā puññābhisaṅkhāro",
  "anya-e0601n1:48_5": "saṁsāre puna paṭisandhiyā nibbattetuṁ na sakkoti, tasmā vaṭṭamūlabhūte kilese jahite",
  "anya-e0601n1:48_6": "phalūpacārena kusalampi jahitaṁ nāma hoti. Rūpaṁ bhikkhave na tumhākaṁ taṁ pajahathātiādīsu",
  "anya-e0601n1:48_7": "viya . Arahantena hi abhisamācārikavattaṁ katampi kusalanti na vuttaṁ, kriyāti pana",
  "anya-e0601n1:48_8": "vuttanti veditabbaṁ.",
  "anya-e0601n1:49": "Vuttañhi nidānavaggasaṁyuttaṭṭhakathāyaṁ ‘‘khīṇāsavena hi kataṁ kammaṁ neva kusalaṁ hoti nākusalaṁ, avipākaṁ hutvā kriyamatte tiṭṭhatī’’ti.",
  "anya-e0601n1:50": "Aṅguttaraṭṭhakathāyañca ‘‘arahattamaggo ca kusalākusala kammakkhayāya saṁvattatīti evaṁ tena taṁ bhijjatī’’ti vuttaṁ.",
  "anya-e0601n1:51_0": "Tena vuttaṁ cūḷaniddesapāḷiyaṁ ‘‘arahattamaggañāṇena abhisaṅkhāraviññāṇassa nirodhena",
  "anya-e0601n1:51_1": "ye uppajjeyyuṁ nāmañca rūpañca, etthete nirujjhanti vūpasamanti atthaṁ gacchanti",
  "anya-e0601n1:51_2": "paṭippassambhantī’’ti.",
  "anya-e0601n1:52_0": "Amatanti maraṇavirahitaṁ. So jino hi na mato amato, maraṇadhammassa nibbattakānaṁ",
  "anya-e0601n1:52_1": "kilesānaṁ arahatta maggena samucchinditattā puna maraṇato virahitoti vā amato. Atha",
  "anya-e0601n1:52_2": "vā nibbāne ārammaṇakaraṇavasena adhigate natthi mataṁ maraṇaṁ yassa jinassāti amatoti",
  "anya-e0601n1:52_3": "vuccati. Jinena hi khandhamaccumāraṁ ajitopi kilesamāraṁ jayitvā tesaṁ avassaṁ jiyamānattā",
  "anya-e0601n1:52_4": "phalūpacārena amatoti vuccatīti veditabbaṁ.",
  "anya-e0601n1:53_0": "Puna amatanti amatanibbānasamannāgataṁ. Natthi mataṁ maraṇaṁ etthāti amataṁ, nibbānaṁ.",
  "anya-e0601n1:53_1": "Taṁ pana santilakkhaṇaṁ, accutarasaṁ, animittapaccupaṭṭhānaṁ, nissaraṇapaccupaṭṭhānaṁ",
  "anya-e0601n1:53_2": "vā, nibbānassa pana padaṭṭhānaṁ na labbhati.",
  "anya-e0601n1:54": "Vuttañhi milindapañhe nāgasenattherena ‘‘na kenaci kāraṇena nibbānaṁ uppajjatī’’ti.",
  "anya-e0601n1:55_0": "Taṁ assa atthīti amato, jino. Saddhādito ṇāti suttena assathyatthe ṇapaccayo. Saddho",
  "anya-e0601n1:55_1": "paññotiādīsu viya . Assa jinassa catumaggañāṇena sacchikataṁ amataṁ nibbānaṁ atthīti attho, taṁ amataṁ.",
  "anya-e0601n1:56_0": "Santanti sabbakilesadarathehi ca vaṭṭadukkhehi ca suvūpasantaṁ. So hi buddho sabbakilesadarathavaṭṭadukkhehi",
  "anya-e0601n1:56_1": "samittha vūpasamitthāti santoti vuccati. Samudhātu upasame ta. Dhātvantassa lopaṁ",
  "anya-e0601n1:56_2": "tapaccayassantoādesaṁ katvā padasiddhi veditabbā. Saṁsāravaṭṭe darathakārakānaṁ kilesānaṁ",
  "anya-e0601n1:56_3": "bodhimaṇḍe arahattamaggañāṇena samucchinditattā sītibhūto santakāyacittoti vuttaṁ hoti, taṁ santaṁ.",
  "anya-e0601n1:57_0": "Asamanti sīlādiguṇehi kenaci puggalena asadisaṁ, so hi buddho natthi sīlādiguṇehi",
  "anya-e0601n1:57_1": "samo sadiso etassāti asamoti vuccati. Imasmiṁ sattaloke sīla samādhipaññādiguṇehi",
  "anya-e0601n1:57_2": "buddhena sadiso koci manusso vā devo vā brahmā vā natthīti attho. Bhagavato hi asīti",
  "anya-e0601n1:57_3": "anubyañjanapaṭimaṇḍita bāttiṁsa mahāpurisalakkhaṇehi vicitrarūpakāyo ca sabbākārehi",
  "anya-e0601n1:57_4": "parisuddhasīlakkhandhādiguṇa ratanasamiddho dhammakāyo ca puññamahattathāmamahatta",
  "anya-e0601n1:57_5": "iddhimahattayasamahattapaññāmahattādiguṇehi ca paramukkaṁsagato ca atthi, tasmā bhagavā",
  "anya-e0601n1:57_6": "sīlādiguṇehi kenaci asamo asadisoti vuttaṁ hoti.",
  "anya-e0601n1:58_0": "Asamaṁ dadanti lokiyadhammena asadisaṁ maggaphalanibbāna dhammaṁ veneyyānaṁ sattānaṁ",
  "anya-e0601n1:58_1": "desanāñāṇena dāyakaṁ. Ettha ca asamanti natthi ettha etesaṁ vā samo sadiso lokiyadhammoti",
  "anya-e0601n1:58_2": "asamo, maggaphalanibbānaṁ labbhati. Atha vā asamanti aññesaṁ dhammānaṁ aggabhāvato",
  "anya-e0601n1:58_3": "catubbidhena ariya maggena sacchikātabbaṁ nibbānaṁ vuccati. Vuttañhetaṁ bhagavatā",
  "anya-e0601n1:58_4": "‘‘yāvatā bhikkhave dhammā saṅkhatā vā asaṅkhatā vā, virāgo tesaṁ aggamakkhāyatī’’ti.",
  "anya-e0601n1:58_5": "Tassa pana padassa dadantipadena kammabhāvena sambandho. Dadātīti dado, buddho. Dādhātu",
  "anya-e0601n1:58_6": "a, so kenaci lokiyadhammena asamaṁ asadisaṁ maggaphalanibbānasaṅkhātaṁ lokuttaradhammaṁ",
  "anya-e0601n1:58_7": "mahākaruṇāppadhānena amatādhigamapaṭipattidassanena desanāñāṇena veneyyānaṁ sattānaṁ",
  "anya-e0601n1:58_8": "dātāti attho. Taṁ asamaṁ dadaṁ.",
  "anya-e0601n1:59_0": "(Kha) dutiyagāthāyaṁ pana saraṇanti sabbasattalokassa paṭisaraṇabhūto parāyaṇo leṇo",
  "anya-e0601n1:59_1": "tāṇoti vuttaṁ hoti. So hi buddho saranti paṭisaranti ettha sattalokāti saraṇoti vuccati.",
  "anya-e0601n1:59_2": "Saradhātu yu. Atha vā saranti osaranti samosaranti ettha sattalokāti saraṇoti vuccati.",
  "anya-e0601n1:59_3": "Saranti cintenti ettha saddhā pasannā devamanussā saraṇamidanti saraṇoti ca. Saranti",
  "anya-e0601n1:59_4": "paṭivijjhanti etthupagatā devamanussā saddhammanti saraṇoti ca vuccati. Sara cintāyaṁ",
  "anya-e0601n1:59_5": "yu. Saraṇagamanaṭṭhāne pana sarati hiṁsati bhayaṁ santāpaṁ dukkhaṁ kilesañcāti saraṇaṁ.",
  "anya-e0601n1:59_6": "Ratanatta yanti aṭṭhakathāsu vuttaṁ. Taṁ saraṇaṁ.",
  "anya-e0601n1:60_0": "Puna saraṇaṁ lokanti sattasaṅkhārokāsasaṅkhataṁ lokaṁ sarantaṁ jānantaṁ. Ettha hi",
  "anya-e0601n1:60_1": "lokayati patiṭṭhayati ettha puññāpuññañca tabbipāko cāti loko, satta loko labbhati.",
  "anya-e0601n1:60_2": "Lokadhātu patiṭṭhāyaṁ ṇa. Lujjati palujjatīti loko, saṅkhāraloko. Lujadhātuṇa. Lokiyati",
  "anya-e0601n1:60_3": "vicittākārena dissatīti loko, lokiyanti patiṭṭhiyanti ettha vā jaṅgamā ca thāvarā",
  "anya-e0601n1:60_4": "cāti loko, cakkavāḷasaṅkhato okāsaloko labbhati. Lokadhātuṇa. Ettha ca sassato lokoti",
  "anya-e0601n1:60_5": "vā asassato lokoti vāti āgataṭṭhāne indriyabaddhānaṁ rūpādīnaṁ khandhānaṁ samūho",
  "anya-e0601n1:60_6": "santāno ca sattoyeva loko sattalokoti vacanatthena sattalokoti veditabbo. Eko loko",
  "anya-e0601n1:60_7": "sabbe sattā āhā raṭṭhitikāti āgataṭṭhāne indriyabaddhānaṁ vā anindriyabaddhānaṁ vā",
  "anya-e0601n1:60_8": "khandhānaṁ samūho santāno ca paccayehi saṅkhariyantīti saṅkhārā, saṅkhārāeva loko",
  "anya-e0601n1:60_9": "saṅkhāralokoti vacanatthena saṅkhāralokoti.",
  "anya-e0601n1:61": "‘‘Yāvatā candimasūriyā pariharanti,",
  "anya-e0601n1:62": "Disā bhanti virocamānā;",
  "anya-e0601n1:63": "Tāva sahassadhā loko,",
  "anya-e0601n1:64": "Ettha te vattati vaso’’ti.",
  "anya-e0601n1:65_0": "Āgataṭṭhāne anindriyabaddhānaṁ rūpādīnaṁ samūho santāno ca avakasanti patiṭṭhahanti",
  "anya-e0601n1:65_1": "etthāti okāso, soyeva loko okāsalokoti vacanatthena okāsa lokoti veditabbo, taṁ lokaṁ.",
  "anya-e0601n1:65_2": "Sarati jānāti ajānīti vā saraṇo, buddho. Sara cintāyaṁ yu. Lokaṁ saraṇanti sambandho.",
  "anya-e0601n1:65_3": "Buddho pana sattalokaṁ, saṅkhāralokaṁ, okāsalokaṁ, kilesalokaṁ, bhavalokaṁ, indriya",
  "anya-e0601n1:65_4": "lokaṁ, khandhalokaṁ, āyatanalokaṁ dhātulokañcātiādimanekalokaṁ anāvaraṇañāṇena paṭivijjhatīti vuttaṁ hoti.",
  "anya-e0601n1:66_0": "Araṇanti nikkilesaṁ, kilesasaṅkhātaraṇavirahitaṁ vā. Raṇasaddo ca kilesesu ca yuddhe",
  "anya-e0601n1:66_1": "cuṇṇavicuṇṇakaraṇe ca dissati. Tathā hi saraṇā dhammā araṇā dhammātiādīsu kilesesu",
  "anya-e0601n1:66_2": "dissati. Te hi raṇanti kandanti sattā etehīti raṇāti vuccanti.",
  "anya-e0601n1:67": "‘‘Dhanuggaho asadiso, rājaputto mahabbalo;",
  "anya-e0601n1:68": "Sabbāmitte raṇaṁ katvā, saṁyamaṁ ajjhupāgamī’’ti.",
  "anya-e0601n1:69_0": "Asadisajātake yuddhe dissati. Raṇaṁ katvāti hi yuddhaṁ katvā, saṁyamanti saṁyataṁ",
  "anya-e0601n1:69_1": "isipabbajjaṁ ajjhupāgamīti attho. Tiṇañca kaṭṭhañca raṇaṁ karonto, dhāviṁsu te aṭṭhadisā",
  "anya-e0601n1:69_2": "samantatoti chaddantajātake cuṇṇavicuṇṇakaraṇe dissati. Raṇaṁ karontoti hi cuṇṇaṁ",
  "anya-e0601n1:69_3": "vicuṇṇaṁ karonto. Teti sabbe aṭṭhasahassanāgāti attho. Idha pana kilese daṭṭhabbo.",
  "anya-e0601n1:69_4": "Ayaṁ panettha vacanattho. Raṇanti satte rāgādayo cuṇṇenti pīḷentīti raṇā, raṇanti",
  "anya-e0601n1:69_5": "sattā etehi kandanti paridevantīti vā raṇā, kilesā. Raṇadhātu sadde a. Natthi raṇā",
  "anya-e0601n1:69_6": "kilesā etassāti araṇoti vuccati. Jinassa kilesamārassa bodhimūle jiyamānattā raṇā",
  "anya-e0601n1:69_7": "kilesā na santīti attho. Taṁ araṇaṁ.",
  "anya-e0601n1:70_0": "Araṇaṁ karanti veneyyasantāne raṇasaṅkhatakilesassa abhāvakaraṇaṁ. Ettha ca raṇanti",
  "anya-e0601n1:70_1": "etaṁ yehi abhibhūtā sattā kandanti paridavanti etesaṁ rāgādīnaṁ adhivacanaṁ. Tesaṁ",
  "anya-e0601n1:70_2": "abhāvaṁ veneyyasantāne desanāñāṇena karoti attho. Atha vā karotīti karo, buddho. Taṁ karaṁ.",
  "anya-e0601n1:71_0": "Abhayanti jātibhayādīnaṁ abhāvato nibbhayaṁ. Ettha hi bhayaṁ cittutrāsabhayaṁ, ñāṇabhayaṁ,",
  "anya-e0601n1:71_1": "ārammaṇabhayaṁ, ottappa bhayañcāti catubbidhaṁ hoti. Tattha bhāyati cittenāti bhayaṁ,",
  "anya-e0601n1:71_2": "cittutrāsabhayaṁ. Ñāṇena tīretvā bhāyatīti bhayaṁ, ñāṇaṁ. Bhāyati etasmāti bhayaṁ,",
  "anya-e0601n1:71_3": "ārammaṇabhayaṁ. Bhāyati etena pāpatoti bhayaṁ, ottappabhayaṁ. Bhīdhātu bhaye ṇa.",
  "anya-e0601n1:72_0": "Mahāniddesapāḷiyaṁ pana āgatāni jātibhayaṁ, jarābhayaṁ, byādhibhayaṁ, maraṇabhayaṁ,",
  "anya-e0601n1:72_1": "rājabhayaṁ, corabhayaṁ, aggibhayaṁ, udakabhayaṁ, attānuvādabhayaṁ, parānuvādabhayaṁ,",
  "anya-e0601n1:72_2": "daṇḍabhayaṁ, duggatibhayaṁ, ūmibhayaṁ, kumbhīḷabhayaṁ, āvaṭṭabhayaṁ, susukabhayaṁ,",
  "anya-e0601n1:72_3": "ājīvikabhayaṁ, asilokabhayaṁ, parisayasārajjabhayaṁ, madana bhayaṁ, duggatibhayantiādīni",
  "anya-e0601n1:72_4": "gahitāni. Natthi bhayāni etassāti abhayo, buddho. Tassa bhayānaṁ kāraṇa bhūtānaṁ",
  "anya-e0601n1:72_5": "sabbakilesānaṁ arahattamaggena samucchinditattā sabbabhayaṁ natthīti attho.",
  "anya-e0601n1:73_0": "Puna abhayaṁ ṭhānaṁ nāyakanti ettha abhayantipadaṁ ṭhānantipade visesanaṁ. Ṭhānantipadaṁ",
  "anya-e0601n1:73_1": "nāyakantipade kammaṁ. Bhayasaddassa attho heṭṭhā vuttoyeva. Natthi sabbabhayaṁ ettha",
  "anya-e0601n1:73_2": "nibbāneti abhayaṁ, nibbānaṁ. Buddhapaccekabuddha arahantā ṭhanti uppajjanti etthāti",
  "anya-e0601n1:73_3": "ṭhānaṁ, nibbānaṁ. Veneyyasatte netīti nāyako, buddho. Nīdhātu nayane ṇvu. So buddho",
  "anya-e0601n1:73_4": "bhabbe kulaputte maggādhi gamappattiyā dhammadesanāya maggaphalañāṇaṁ adhigamento",
  "anya-e0601n1:73_5": "nibbānaṭṭhānaṁ netīti attho, taṁ nāyakaṁ.",
  "anya-e0601n1:74_0": "Puna nāyakaṁ nameti nāyakaṁ buddhaṁ ahaṁ name namāmīti sambandho. Tattha nāyakanti",
  "anya-e0601n1:74_1": "veneyyasatte saṁsāraṇṇavato nibbānapāraṁ netīti nāyako, buddho. So hi yathā nāviko",
  "anya-e0601n1:74_2": "jane nāvāya orimatīrato pārimatīraṁ neti, evaṁ satte maggaṅganāvāya saṁsāraṇṇavato",
  "anya-e0601n1:74_3": "nibbāna pāraṁ neti pāpuṇetīti attho. Atha vā nāyakanti tiṇṇaṁ lokānaṁ jeṭṭhabhāvagamanattā",
  "anya-e0601n1:74_4": "nāyako jeṭṭha seṭṭhavuḍḍhataro. So hi jeṭṭhabhāvaṁ neti gacchati pāpuṇātīti nāyakoti",
  "anya-e0601n1:74_5": "vuccati. Nīdhātu gatimhi ṇvu. So pana idha loke avijjaṇḍagatānaṁ sabbapajānaṁ paṭhamataraṁ",
  "anya-e0601n1:74_6": "avijjaṇḍakosaṁ arahattamaggena padāletvā ariyāya jātiyā jātattā sabbasattānaṁ seṭṭhajeṭṭhavuḍḍhatarabhāvaṁ",
  "anya-e0601n1:74_7": "gatoti attho. Taṁ nāyakaṁ. Nameti ahaṁ tīhi dvārehi sakkaccaṁ namāmīti attho. Ettha",
  "anya-e0601n1:74_8": "hi vattamānamivibhattiyā kvacidhātutyādisuttena eādeso hoti. Ayaṁ panettha vāccatthādinayo.",
  "anya-e0601n1:74_9": "Nametipadassa ākhyātapadattā vacanattho na kātabbo. Vuttañhi saddavidūhi –",
  "anya-e0601n1:75": "‘‘Ruḷhīkhyātaṁ nipātañcu, pasaggālapanaṁ tathā;",
  "anya-e0601n1:76": "Sabbanāmantimetesu, na kato viggaho chasū’’ti.",
  "anya-e0601n1:77_0": "Taṁ pana padaṁ namudhātuvattamānaamhayogaparassapadamivibhatyantaṁ ākhyātapadaṁ.",
  "anya-e0601n1:77_1": "Namudhātuyā vāccattho namanakriyā saṅkhāto kusalacittuppādo padhānavasena labbhati.",
  "anya-e0601n1:77_2": "Mivibhattiyā vāccattho tena cittuppādena upalakkhito uppāda vanto tadākāro puggalo",
  "anya-e0601n1:77_3": "appadhānavasena labbhati. Padasamudāyassa pana vāccattho kattukammabhāvesu kattubhūto",
  "anya-e0601n1:77_4": "atītādikālesu paccuppannakālabhūto dhātvattha kiriyāvisesova labbhati. Ayamettha saṅkhepo.",
  "anya-e0601n1:78_0": "Vitthāro panevaṁ veditabbo. Namudhātuyā vaccaṁ sugatādi buddhaguṇaṁ ārammaṇaṁ katvā",
  "anya-e0601n1:78_1": "vandanākārappavatto kāyavacī viññattisamuṭṭhāpako saddhācetanāpaññāpadhāno kusala",
  "anya-e0601n1:78_2": "cittuppādo ca dve viññattiyo asamuṭṭhāpetvā manodvāre vandanākārappavatto kusalacittuppādo",
  "anya-e0601n1:78_3": "ca mukhyena labbhati. Buddhaguṇānussaraṇavasena pavatto yonisomanasikā rādipurecarānucarakusalacittuppādo",
  "anya-e0601n1:78_4": "phalūpacārena. Diṭṭhadhammi kasamparāyikasaṅkhātaṁ pacchimapacchimaphalaṁ rogādiantarāyānaṁ",
  "anya-e0601n1:78_5": "abhāvañca vā saggamokkhasampattisukhañca kāraṇūpacārena, pure pure vandanā sadisyūpacārena,",
  "anya-e0601n1:78_6": "vandanassa nāmapaññatti ṭhānūpacārena, vatthudvārārammaṇaṁ ṭhānūpacārena, vandana",
  "anya-e0601n1:78_7": "guṇena lakkhitaṁ puggaladabbaṁ guṇūpacārena. Ukkaṭṭhamajjha muduttamattabhāvo guṇyūpacārena,",
  "anya-e0601n1:78_8": "avayavabhūtā vandanā ekadesūpacārena. Samūhabhūtā vandanā ekadesyūpacārena, pubbapubbakusalacittuppādo",
  "anya-e0601n1:78_9": "samīpūpacārena, pacchimapacchima kusalacittuppādo samīpyūpacārena, paṇāmakusalacittuppādabhūtānaṁ",
  "anya-e0601n1:78_10": "paramatthadhammānaṁ nibyāpārabhāvo taddhammūpacārena. Tesaṁ evaṁ dhammatābhāvo ataddhammūpacārena,",
  "anya-e0601n1:78_11": "vandanākāro abhedabhedūpacārena. Vandanasatti bhedaabhedūpacārena labbhati. Mivibhattiyā",
  "anya-e0601n1:78_12": "vāccaṁ taṁmukhyādīhi lakkhito kattu kriyāvisesena ca vattamānavibhattisaṅkhātena",
  "anya-e0601n1:78_13": "vibhattivise sena ca parassapadasaṅkhātena padavisesena ca uttamapurisa visesena",
  "anya-e0601n1:78_14": "ca amhayogavisesena ca sabbadhātuvisesena ca ekavacanavisesena ca paccuppannakālavisesena",
  "anya-e0601n1:78_15": "ca dhātvatthakriyāvisesena ca aliṅga visesena ca bhūvādigaṇa visesena ca novikaraṇavisesena",
  "anya-e0601n1:78_16": "ca bhāvakammakattūsukattuvisesena ca lakkhito ahaṁsaṅkhāto khandhasaṅkhato santāno",
  "anya-e0601n1:78_17": "appadhānena labbhati. Kriyāpadassa kriyāya padhānena vācakattā dhātvatthova padhānena",
  "anya-e0601n1:78_18": "labbhati. Apaccayassa vāccaṁ bhūvādigaṇajotakā rūpasiddhimattā pada siliṭṭhatā labbhati.",
  "anya-e0601n1:79_0": "Atha vā yo ahaṁ namāmīti so name. Sāmaññattha viggahoyaṁ. Vāccattho pana vuttanayena",
  "anya-e0601n1:79_1": "veditabbo. Namanañcettha buddhassa sīlādianantaguṇesu ninnapabbhāratāvasena paṇāmakriyābhinipphādikā",
  "anya-e0601n1:79_2": "kusalacetanā. Sā ca vandaneyya vandanakānaṁ khettajjhāsayasampadāhi diṭṭhadhammavedanīyabhūtā",
  "anya-e0601n1:79_3": "yathāladdhasampattinimittakassa purimakammassa anubalappadāna vasena tannibbattitavipākasantatiyā",
  "anya-e0601n1:79_4": "antarāyakarāni upapīḷakaupacchedakakammāni paṭibāhitvā pavattikāle rogādiantarāyānamappavattiṁ",
  "anya-e0601n1:79_5": "sādheti. Samparāye ca upapajjavedanīyabhūtā saggamokkhasampattisukhaṁ nibbattetīti.",
  "anya-e0601n1:80_0": "Ayaṁ panettha dassanatthanayo. Nametiiminā buddhassa sugatādiguṇaṁ ārabbha pavattā",
  "anya-e0601n1:80_1": "tividhā paṇāmakusala cetanā mukhyena dasseti. Taṁ dassanena tassā kāraṇabhūtā yonisomanasikārādayo",
  "anya-e0601n1:80_2": "ca catucakkasampattiñca buddhuppādanavamakhettañca pubbabhāge pavattaṁ saddhāpaññāpadhānaṁ",
  "anya-e0601n1:80_3": "kusalacittuppādañca phalūpacārena dīpeti. Taddīpanena tassā phalabhūtaṁ diṭṭhadhammarogādiantarāyavisosanañca",
  "anya-e0601n1:80_4": "saggamokkha sukhañca paṭhamakāraṇūpacārena pakāseti. Tappakāsanena buddhassa paṇāmārahabhāvaṁ",
  "anya-e0601n1:80_5": "dutiyakāraṇūpacārena vibhāveti . Taṁvibhāvanena vandakassa me khettaṅgatabhāvañca",
  "anya-e0601n1:80_6": "paṇāme tabbabhāvañca tatiyakāraṇūpacārena anubhāveti.",
  "anya-e0601n1:81_0": "Ayaṁ panettha alaṅkāranayo. Nametivācakapadassa vāccabhūtā tividhā buddhapaṇāmakusalacetanā",
  "anya-e0601n1:81_1": "samaṭṭhāyī bhāvo nāma. Kasmā, sarīrattā. Atha vā tividhāya buddhapaṇā makusalacetanāya",
  "anya-e0601n1:81_2": "sampayutto samādhippadhāno mahā kusalacittuppādo samaṭṭhāyībhāvo nāma. Kasmā, buddhassa",
  "anya-e0601n1:81_3": "sugatādiguṇārammaṇe ekaggattā samāhitacittattā vā. Soyeva pana santaraso nāma. Kasmā,",
  "anya-e0601n1:81_4": "buddhapaṇāmacetanā kusalaṅgena akusalaṅgassa pahīnattā. Buddhantipāṭhasesa padassa",
  "anya-e0601n1:81_5": "vāccabhūto buddhadabbo ārammaṇavibhāvo nāma. Kasmā, tassa paṇāmakusalacittuppādassa",
  "anya-e0601n1:81_6": "ārammaṇapaccayena upakārattā. Buddhassa sugatantyādiguṇo uddīpanavibhāvo nāma. Kasmā,",
  "anya-e0601n1:81_7": "paṇāmassa kāraṇattā. Kāraṇabhūtaṁ taṁ samaṭṭhāyībhāvaṁ upādāya jānitabbo diṭṭhadhammarogā",
  "anya-e0601n1:81_8": "diantarāyābhāvo ca samparāye saggamokkhasukhasampatti ca ānubhāvo nāma. Kasmā, ānisaṁsaphalattā.",
  "anya-e0601n1:82_0": "Tattha hi kiñcāpi ānubhāvadīpakaṁ padaṁ natthi. Kāraṇassa pana phalena vinābhāvato",
  "anya-e0601n1:82_1": "kāraṇassa phalaṁ viññeyyanti. Atha vā nametipadassa sāmatthiyato ānubhāvo dassitoyevāti",
  "anya-e0601n1:82_2": "daṭṭhabbo. Āvibhūto ussuko ca buddhapaṇāmassa ānisaṁsapajānanā mati ca alasābhāvo",
  "anya-e0601n1:82_3": "ca cittappasādo ca samādhityādi ca byabhicārībhāvo nāma. Lomahaṁsādibhāvo satvaṁkābhāvo",
  "anya-e0601n1:82_4": "nāmāti alaṅkāra nayo veditabbo. Evaṁ pacchimapacchimagāthāsūti.",
  "anya-e0601n1:83_0": "Ayaṁ panettha saṅkhepayojanā. Sugataṁ sobhanagataṁ sundaranibbānaṭṭhānaṁ gataṁ vā",
  "anya-e0601n1:83_1": "sammā gataṁ vā, sugataṁ sammā vacanaṁ gadaṁ bhāsanaṁ, seṭṭhaṁ pasatthataraṁ satipaṭṭhānādibhede",
  "anya-e0601n1:83_2": "dhamme gavesantaṁ vā santehi gavesitabbaṁ vā sattānaṁ hitasukhaṁ icchitaṁ vā, kusalaṁkusalaṁ",
  "anya-e0601n1:83_3": "kusalaṁakusalaṁ, jahaṁ jahitaṁ, amataṁ maraṇavirahitaṁ amataṁ amatanibbānasamannā",
  "anya-e0601n1:83_4": "gataṁ, santaṁ kilesadarathavūpasamaṁ, asamaṁ lokiyadhammena asadisaṁ maggaphalanibbānadhammaṁ.",
  "anya-e0601n1:83_5": "Dadaṁ dātaṁ dāyakaṁ vā, saraṇaṁ sabbasattalokassa paṭisaraṇabhūtaṁ. Lokaṁ sattasaṅkha",
  "anya-e0601n1:83_6": "rokāsasaṅkhataṁ tilokaṁ, saraṇaṁ jānantaṁ, araṇaṁ nikkilesaṁ, kilesasaṅkhātaraṇavirahitaṁ",
  "anya-e0601n1:83_7": "vā. Araṇaṁ sattesu kilesarajassābhāvaṁ, karaṁ desanāñāṇena kataṁ, abhayaṁ nibbhayaṁ,",
  "anya-e0601n1:83_8": "abhayaṁ nibbhayaṭṭhānaṁ nibbānadisaṁ, nāyakaṁ satte nibbānapāraṁ nentaṁ, nāyakaṁ",
  "anya-e0601n1:83_9": "tilokānaṁ jeṭṭhaṁ pāmokkhaṁ buddhaṁ sakkaccaṁ tīhi dvārehi ahaṁ name namāmīti.",
  "anya-e0601n1:84": "Paṭhamavandanagāthādvayavaṇṇanā samattā.",
  "anya-e0601n1:85": "2.",
  "anya-e0601n1:86": " Nayanasubhagakāyaṅgaṁ,",
  "anya-e0601n1:87": "Madhuravarasaropetaṁ;",
  "anya-e0601n1:88": "Amitaguṇagaṇādhāraṁ,",
  "anya-e0601n1:89": "Dasabalamatulaṁ vande.",
  "anya-e0601n1:90_0": "2. Evaṁ paṭhamaṁ gāthādvayena buddhassa namassitvā idāni nayanasubhagakāyaṅgantyādīhi",
  "anya-e0601n1:90_1": "pañcahi guṇehi thomitvā buddhaṁ vandituṁ nayanasubhagakāyaṅgantiādigāthamāha. Ayaṁ",
  "anya-e0601n1:90_2": "pana na na magaṇayuttattā navakkharehi lakkhitā bhujagasu sugāthāti daṭṭhabbā. Vuttañhi",
  "anya-e0601n1:90_3": "vuttodaye ‘‘bhujagasusumatā nāmo’’ti.",
  "anya-e0601n1:91_0": "Ayaṁ panettha yojanā. Yassaṁ paṭipādaṁ nā ca dve nagaṇāmo ca magaṇo ca yadi siyā.",
  "anya-e0601n1:91_1": "Sā bhujagasusu gāthāti matā ñātabbāti. Tattha pana nayanasubhagakāyaṅganti sabbasattānaṁ",
  "anya-e0601n1:91_2": "cakkhussa sobhanaṁ gatena kāyaṅgenasamannāgataṁ. Ettha hi nayananti samavisamaṁ dassentaṁ",
  "anya-e0601n1:91_3": "attabhāvaṁ netīti nayanaṁ, cakkhu labbhati. Nīdhātu yu. Subhaṁ sobhanaṁ gacchatīti",
  "anya-e0601n1:91_4": "subhagaṁ, kāyaṅgaṁ labbhati. Subhasaddūpapado gamudhātu kvi. Kāyassa aṅgaṁ avayavaṁ",
  "anya-e0601n1:91_5": "kāyaṅgaṁ. Bhagavato kāyaṅgaṁ labbhati. Chaṭṭhītappurisasamāsoyaṁ. Nayanassa subhagaṁ",
  "anya-e0601n1:91_6": "nayanasubhagaṁ, taṁ kāyaṅgaṁ yassa buddhassāti nayanasubhaga kāyaṅgo, buddho. So",
  "anya-e0601n1:91_7": "hi rūpakāyassa dassanā nuttariyaguṇayogato sabbasattānaṁ pasādacakkhussa sobhanaṁ",
  "anya-e0601n1:91_8": "gatena dvattiṁsamahāpurisalakkhaṇehi ca asītyā nubyañjanalakkhaṇehi ca lakkhitena",
  "anya-e0601n1:91_9": "kāyaṅgena samannāgatoti attho.",
  "anya-e0601n1:92_0": "Madhuravarasaropetanti piyapemanīyauttamasaddena samannāgataṁ, so hi bhagavā madhiyati",
  "anya-e0601n1:92_1": "piyati pemiyati vāti madhuro. Madhadhātu uro. Vuttañhi majjhimapaṇṇāsaṭīkāyaṁ ‘‘madhuroti",
  "anya-e0601n1:92_2": "piyo pemanīyo apalibuddho’’ti. Atha vā madhiyati assādiyatīti madhuro, madhati sabbasattānaṁ",
  "anya-e0601n1:92_3": "pītiṁ undeti vaḍḍhetīti madhuro, madhadhātu unde uro. Tena vuttaṁ saddanītiyaṁ ‘‘madha",
  "anya-e0601n1:92_4": "unde’’ti. Varitabbo icchitabbo patthitabbo vāti varo, saro. Varadhātu icchāyaṁ a.",
  "anya-e0601n1:92_5": "Sarati gacchati sotaviññāṇārammaṇabhāvanti saro, saddo. Saradhātu gatiyaṁ a. Sarati",
  "anya-e0601n1:92_6": "gacchati suyyamānatanti vā saro, sariyati suṇiyatīti vā saro, bhagavato aṭṭhaṅgasamannāgato",
  "anya-e0601n1:92_7": "saddo labbhati. Upasampajjatīti upeto, upapubbaidhātu ta. Madhuro ca varo ca so saro",
  "anya-e0601n1:92_8": "cāti madhuravarasaro, tena upeto sampanno samannāgatoti madhuravarasaropetoti vuccati.",
  "anya-e0601n1:92_9": "Bhagavato pana hadaya vatthuno suvisuddhattā pittasemhādīhi apalibuddhattā deva manussehi",
  "anya-e0601n1:92_10": "madhurena piyena manāpiyena varena icchitapatthi tena aṭṭhaṅgasamannāgatena sarena",
  "anya-e0601n1:92_11": "saddena upeto sampanno samannāgatoti vuttaṁ hoti.",
  "anya-e0601n1:93_0": "Ettha ca kiñcāpi saropetanti sāmaññavasena vuttaṁ, bhagavato saro pana visaṭṭho ca,",
  "anya-e0601n1:93_1": "viññeyyo, mañju, savanīyo, bindu, avisārī, gambhīro, ninnādi cāti visesena aṭṭhaṅgasamannāgatoti",
  "anya-e0601n1:93_2": "attho daṭṭhabbo. Vuttañhi majjhima paṇṇāse brahmāyusutte ‘‘aṭṭhaṅgasamannāgato kho",
  "anya-e0601n1:93_3": "panassa gotamassa mukhato ghoso niccharati visaṭṭho ca, viññeyyo ca, mañju ca, savanīyo",
  "anya-e0601n1:93_4": "ca, bindu ca, avisārī ca, gambhīro ca, ninnādi ca. Yathāparisaṁ kho pana so bhavaṁ",
  "anya-e0601n1:93_5": "gotamo sarena viññāpeti, na cassa bahiddhā parisāya ghoso na niccharatī’’ti.",
  "anya-e0601n1:94_0": "Tassāṭṭhakathāyaṁ pana visaṭṭhoti siniddho apalibuddho. Viññeyyoti viññāpanīyo pākaṭo.",
  "anya-e0601n1:94_1": "Visaṭṭhattāyeva cesa viññeyyo hoti. Mañjūti madhuro. Savanīyoti sotasukho, madhurattāyeva",
  "anya-e0601n1:94_2": "cesa savanīyo hoti. Bindūti sampiṇḍito. Avisārīti avisaṭo. Binduttāyeva cesa avisārī",
  "anya-e0601n1:94_3": "hoti. Gambhīroti gambhīrasamuṭṭhito. Ninnādīti ninnadavā. Gambhīrattāyeva cesa ninnādi",
  "anya-e0601n1:94_4": "hoti. Yathāparisanti cakkavāḷapariyantāpi ekabaddhaṁ parisaṁ viññāpeti. Bahiddhāti",
  "anya-e0601n1:94_5": "aṅgulimattampi parisato bahiddhā na gacchati. Kasmā. So evarūpo madhurasaro akāraṇā",
  "anya-e0601n1:94_6": "mā nassīti. Iti bhagavato ghoso parisāya mattakeneva caratīti vaṇṇitoti. Abhidhānappadīpikāyañca",
  "anya-e0601n1:94_7": "vuttā saṅgahagāthā –",
  "anya-e0601n1:95": "‘‘Visaṭṭhamañjuviññeyyā, savanīyāvisārino;",
  "anya-e0601n1:96": "Bindugambhīraninnādi, tyevamaṭṭhaṅgiko saro’’ti.",
  "anya-e0601n1:97_0": "Yathā hi brahmuno saro pittasemhehi apalibuddhattā visuddho madhuro hoti. Yathā ca",
  "anya-e0601n1:97_1": "sīhabyagghādīhi vāḷamigehi anubandhā dhāvantā khuddakamigā karavīkasakuṇassa vikūjamānaṁ",
  "anya-e0601n1:97_2": "saddaṁ sutvā sarassa madhurattā maraṇabhayaṁ hitvā adhāvitvā ukkhittapādaṁ anikkhipitvā",
  "anya-e0601n1:97_3": "tiṭṭhantā suṇanti, evaṁ karavīkassa saddo dhammatābhāvena madhuro piyo manāpo hoti.",
  "anya-e0601n1:97_4": "Evaṁ bhagavatā kataṁ kammaṁ vatthuṁ sodheti, vatthussa suddhattā pittasemhehi ca",
  "anya-e0601n1:97_5": "apalibuddhattā bhagavato nābhito samuṭṭhahanto saropi aṭṭhaṅgasamannāgato suvisuddho",
  "anya-e0601n1:97_6": "atimadhuro atipiyo atimanāpo hoti. Sā panesā hīnūpamā hoti, bhagavato hi saro tehi",
  "anya-e0601n1:97_7": "saddehi satabhāgena sahassabhāgena atimadhuro atipiyo atimanāpo hoti, tathā hi dhammāso",
  "anya-e0601n1:97_8": "karañño asandhimittā devī karavīkasakuṇassa madhurasaddaṁ sutvā cintesi ‘‘imassa",
  "anya-e0601n1:97_9": "tiracchānassa madhuro saddo, ko nāma sabbaññutañāṇasiriṁ pattassa bhagavato atimadhuro",
  "anya-e0601n1:97_10": "saddo’’ti, pītiṁ uppādetvā taṁ pītiṁ avijahitvā sattahi jaṅghasatehi saddhiṁ sotāpattiphale",
  "anya-e0601n1:97_11": "patiṭṭhāti, tasmā bhagavato madhuravarasaropetanti thometīti.",
  "anya-e0601n1:98_0": "Amitaguṇagaṇādhāranti aparimiṇitabbasīlādiguṇasamūhānaṁ patiṭṭhānabhūtaṁ. Ettha ca",
  "anya-e0601n1:98_1": "samitoti parimiṇitabboti mito, mādhātu parimāṇe ta, na mito amito. Guṇoti sīlādayo",
  "anya-e0601n1:98_2": "dhammā. Te hi guṇenti taṁsamaṅgīpuggalaṁ pakāsentīti guṇāti vuccanti. Guṇadhātu pakāsane",
  "anya-e0601n1:98_3": "a. Maṇisāramañjūsāṭīkāyaṁ pana ‘‘guṇanti attano ādhāraṁ pākaṭaṁ karontīti guṇā’’ti vuttaṁ.",
  "anya-e0601n1:99_0": "Saddanītidhātumālāyañca ‘‘guṇa āmantane, guṇoti sīlādayo dhammā, kenaṭṭhena te guṇā,",
  "anya-e0601n1:99_1": "goṇāpiyati āmantāpiyati attani patiṭṭhito puggalo daṭṭhuṁ sotuṁ pūjituñca icchantehi",
  "anya-e0601n1:99_2": "janehīti guṇo. Ettha kiñcāpi sīlādi dhammānaṁ āmantāpanaṁ natthi, tathāpi taṁhetu",
  "anya-e0601n1:99_3": "āmantanaṁ nimantanañca teyeva karonti nāmāti evaṁ vuttaṁ. Aññe pana guñjante abyayante",
  "anya-e0601n1:99_4": "iti guṇāti atthaṁ vadanti. Tadanurūpaṁ pana dhātusaddaṁna passāma . Guṇa āmantane",
  "anya-e0601n1:99_5": "icceva passāma. Vicāretvā gahetabba’’nti vuttaṁ. Amito guṇo amitaguṇo, tesaṁ gaṇo",
  "anya-e0601n1:99_6": "samūho amitaguṇagaṇo, tesaṁ. Ādhārati tiṭṭhati etthāti amitaguṇagaṇādhāro, jino labbhati.",
  "anya-e0601n1:99_7": "So pana samuddodakaṁ nāḷipattena aparimitaṁ viya kenaci aparimitānaṁ sīlādiguṇasamūhānaṁ",
  "anya-e0601n1:99_8": "ādhāro patiṭṭhānabhūtoti attho.",
  "anya-e0601n1:100_0": "Dasabalanti aññehi asādhāraṇaṁ tathāgatadasabalasampannaṁ. Ettha hi balanti kehici",
  "anya-e0601n1:100_1": "viruddhehi kāraṇe hi balanti na kampenti thirantīti balaṁ, dasa balāni yassa soti",
  "anya-e0601n1:100_2": "dasabalo, buddho. Taṁ pana duvidhaṁ hoti tathā gatassa dasabalaṁ kāyadasabalañca,",
  "anya-e0601n1:100_3": "ñāṇadasabalañcāti. Tesu hi kāyabalaṁ hatthikulānusārena veditabbaṁ. Vuttañhetaṁ porāṇehi –",
  "anya-e0601n1:101": "‘‘Kāḷā vakañca gaṅgeyyaṁ, paṇḍaraṁ tambapiṅgalaṁ;",
  "anya-e0601n1:102": "Gandha maṅgalahemañca, uposathaṁ chaddantime dasā’’ti.",
  "anya-e0601n1:103_0": "Imāni hi dasa hatthikulāni. Tattha kāḷāvakanti pakatihatthikulaṁ daṭṭhabbaṁ. Yaṁ",
  "anya-e0601n1:103_1": "dasannaṁ purisānaṁ kāyabalaṁ, taṁ ekassa kāḷāvakahatthino. Yaṁ dasannaṁ kāḷāvakānaṁ",
  "anya-e0601n1:103_2": "balaṁ, taṁ ekassa gaṅgeyyassa. Yaṁ dasannaṁ gaṅgeyyānaṁ, taṁ ekassa paṇḍarassa. Yaṁ",
  "anya-e0601n1:103_3": "dasannaṁ paṇḍarānaṁ, taṁ ekassa tambassa. Yaṁ dasannaṁ tambānaṁ, taṁ ekassa piṅgalassa.",
  "anya-e0601n1:103_4": "Yaṁ dasannaṁ piṅgalānaṁ, taṁ ekassa gandhahatthino. Yaṁ dasannaṁ gandhahatthīnaṁ,",
  "anya-e0601n1:103_5": "taṁ ekassa maṅgalassa. Yaṁ dasannaṁ maṅgalānaṁ, taṁ ekassa hemavatassa. Yaṁ dasannaṁ",
  "anya-e0601n1:103_6": "hemavatānaṁ, taṁ uposathassa. Yaṁ dasannaṁ uposathānaṁ, taṁ ekassa chaddantassa.",
  "anya-e0601n1:103_7": "Yaṁ dasannaṁ chaddantānaṁ, taṁ ekassa tathāgatassa, nārāyanasaṅghātabalantipi idameva",
  "anya-e0601n1:103_8": "vuccati. Tadetaṁ pakatihatthīnaṁ gaṇanāya hatthikoṭisahassānaṁ . Purisagaṇanāya dasannaṁ",
  "anya-e0601n1:103_9": "purisakoṭisahassānaṁ balaṁ hoti. Idaṁ tathāgatassa kāyabalaṁ hoti. Idaṁ pana tāsu",
  "anya-e0601n1:103_10": "tāsu pāḷīsu na āgataṁ. Aṭṭhakathāsuyeva āgataṁ. Tena vuttaṁ dasaka nipāta aṅguttaraṭīkāyaṁ",
  "anya-e0601n1:103_11": "‘‘dasa balañāṇaṁ pana pāḷiyaṁ āgatameva. Na kāyabalaṁ viya aṭṭha kathārūḷhamevāti",
  "anya-e0601n1:103_12": "adhippāyo’’ti. Ettha ca nārāyana saṅghāta balanti ettha nārā vuccanti rasmiyo, tā",
  "anya-e0601n1:103_13": "bahū nānāvidhā ito uppajjantīti nārāyanaṁ, vajiraṁ. Tasmā nārāyanasaṅghāta balanti",
  "anya-e0601n1:103_14": "vajirasaṅghātabalanti atthoti.",
  "anya-e0601n1:104_0": "Ñāṇadasabalaṁ pana vibhaṅgapāḷiyañca mūlapaṇṇāse mahā sīhanādasutte dasakanipātaaṅguttarapāḷiyañca",
  "anya-e0601n1:104_1": "vitthārena āgatameva. Sukhaggahaṇatthaṁ pana saṅkhepena dassayissāmi. Seyyathidaṁ.",
  "anya-e0601n1:104_2": "Ṭhānāṭṭhānañāṇañca, kammasamādānānaṁ vipākañāṇaṁ, sabbatthagāminipaṭipadāñāṇaṁ, anekadhātu",
  "anya-e0601n1:104_3": "nānādhātu loka ñāṇaṁ, sattānaṁ nānādhimuttikataṁ ñāṇaṁ, parasattānaṁ parapuggalānaṁ",
  "anya-e0601n1:104_4": "indriyaparopariyattiñāṇaṁ, jhānavimokkhasamādhisamāpattīnaṁ saṁkilesaṁ vodānaṁ vuṭṭhānaṁ",
  "anya-e0601n1:104_5": "ñāṇaṁ, pubbenivāsānussatiñāṇaṁ, sattānaṁ cutūpapātaṁ ñāṇaṁ, āsavānaṁ khayañāṇañcāti.",
  "anya-e0601n1:104_6": "Ayaṁ pana kamo abhidhammavibhaṅgapāḷiyaṁ āgatakkamo.",
  "anya-e0601n1:105_0": "Cutūpapātañāṇaṭṭhāne pana mūlapaṇṇāsapāḷiyaṁ mahāsīhanādasutte ca dasakanipātaaṅguttarapāḷiyaṁ",
  "anya-e0601n1:105_1": "dibbacakkhuñāṇaṁ āgataṁ. Atthato pana dibbacakkhuñāṇena cutūpapātassa passitattā",
  "anya-e0601n1:105_2": "sadisamevāti. Tattha hi ṭhānāṭṭhānañāṇanti kāraṇākāraṇaṁ yathābhūtaṁ jānanañāṇaṁ.",
  "anya-e0601n1:105_3": "Kāraṇañhi yasmā tattha phalaṁ tiṭṭhati tadāyattavuttitāya uppajjati ceva pavattati",
  "anya-e0601n1:105_4": "ca, tasmā ṭhānanti vuccati. Kammasamādānānaṁ vipākañāṇanti samādiyitvā katānaṁ atītānāgata",
  "anya-e0601n1:105_5": "paccuppannānaṁ kusalākusalakammānaṁ sugatiduggatipaṭisandhisaṅkhātaṁ vipākaṁ nibbānaphalañca",
  "anya-e0601n1:105_6": "yathābhūtaṁ pajānanañāṇaṁ. Sabbattha gāminipaṭipadaṁ ñāṇanti sabbagatigāminiñca paṭipadaṁ",
  "anya-e0601n1:105_7": "maggaṁ yathābhūtaṁ pajānanañāṇaṁ. Tattha ca paṭipadanti paṭipajjati pāpuṇāti etenāti",
  "anya-e0601n1:105_8": "paṭipadaṁ, maggaṁ. Gatigāmininti nirayādipañcagatigāminiṁ. Agatigāmininti nibbānagāminiṁ.",
  "anya-e0601n1:105_9": "Vuttañhi ‘‘nibbānañcāhaṁ sāriputta pajānāmi nibbānagāminiñca paṭipada’’nti.",
  "anya-e0601n1:106_0": "Anekadhātunānādhātulokaṁ ñāṇanti ettha aneka dhātūti cakkhudhātuādīhi kāmadhātūhi",
  "anya-e0601n1:106_1": "vā bahudhātuṁ. Nānādhātūti tāsaṁyeva dhātūnaṁ vilakkhaṇattā visadisa sabhāvattā nānāppakāradhātuṁ.",
  "anya-e0601n1:106_2": "Lokanti khandhāyatana dhātulokaṁ. Ñāṇanti yathābhūtaṁ pajānanañāṇaṁ. Sattānaṁ adhimuttikataṁ",
  "anya-e0601n1:106_3": "ñāṇanti sattānaṁ hīnādīhi adhimuttīhi nānādhimuttikabhāvaṁ yathābhūtaṁ pajānanañāṇaṁ.",
  "anya-e0601n1:106_4": "Parasattānaṁ parapuggalānaṁ indriyaparopariyattiñāṇanti ettha parasattānanti padhānasattānaṁ.",
  "anya-e0601n1:106_5": "Parapuggalānanti tato paresaṁ hīnasattānaṁ. Ekatthameva vā etaṁ padadvayaṁ veneyyavasena",
  "anya-e0601n1:106_6": "dvedhā vuttaṁ. Indriyaparopariyattiñāṇanti saddhādīnaṁ indriyānaṁ parabhāvaṁ vaḍḍhañca",
  "anya-e0601n1:106_7": "aparabhāvaṁ hāniñca yathābhūtaṁ pajānanañāṇaṁ.",
  "anya-e0601n1:107_0": "Jhānavimokkhasamādhisamāpattīnaṁ saṁkilesaṁ vodānaṁ vuṭṭhānaṁ ñāṇanti ettha jhānavimokkhasamādhisamāpattīnanti",
  "anya-e0601n1:107_1": "paṭhamādīnaṁ catunnaṁ jhānānaṁ, rūpī rūpāni passatītiādīnaṁ aṭṭhannaṁ vimokkhānaṁ,",
  "anya-e0601n1:107_2": "savitakkasavicārādīnaṁ tiṇṇaṁ samādhīnaṁ, paṭhamajjhāna samāpattiādīnañca navannaṁ",
  "anya-e0601n1:107_3": "anupubbasamāpattīnaṁ. Saṁkilesanti hānabhāgiyadhammaṁ. Vodānanti visesabhāgiyadhammaṁ.",
  "anya-e0601n1:107_4": "Vuṭṭhānanti yena kāraṇena jhānādīhi vuṭṭhahanti, taṁ kāraṇaṁ. Ñāṇanti yathābhūtaṁ",
  "anya-e0601n1:107_5": "pajānanañāṇaṁ. Pubbenivāsānussatiñāṇanti pubbe nivutthakkhandhānussaraṇasaṅkhātaṁ",
  "anya-e0601n1:107_6": "pajānanañāṇaṁ. Sattānaṁ cutūpapātaṁ ñāṇanti sattānaṁ cutiñca upapātañca pajānanaṁ",
  "anya-e0601n1:107_7": "dibbacakkhuñāṇaṁ. Āsavānaṁ khayañāṇanti kāmāsavādīnaṁ khayasaṅkhātaṁ āsavanirodhaṁ",
  "anya-e0601n1:107_8": "nibbānaṁ yathābhūtaṁ pajānana ñāṇanti . Imāni pana ñāṇāni aññehi asādhāraṇāni tathāgatassa",
  "anya-e0601n1:107_9": "dasabalañāṇānīti daṭṭhabbāni.",
  "anya-e0601n1:108": "Honti cettha –",
  "anya-e0601n1:109": "‘‘Ṭhānāṭṭhānaṁ vipākañca, ñāṇaṁ paṭipadaṁ ñāṇaṁ;",
  "anya-e0601n1:110": "Anekadhātulokañca, sattānaṁ adhimuttikaṁ. [sā panesā setavavipulāgāthāti daṭṭhabbā;]",
  "anya-e0601n1:111": "Indriyaparāparañca, jhānādinaṁ saṁkilesaṁ;",
  "anya-e0601n1:112": "Vodānaṁ vuṭṭhānaṁ ñāṇaṁ, pubbenivāsānussatiṁ;",
  "anya-e0601n1:113": "Sattānaṁ cutūpapātaṁ, āsavakkhayaṁ ñāṇanti;",
  "anya-e0601n1:114": "Dasimāni buddhassa cā, sādhāraṇāni ñāṇānī’’ti. [sā panesā sāmaññagāthāti daṭṭhabbā;]",
  "anya-e0601n1:115_0": "Nanu dasabalañāṇaṁ nāma pāṭiyekkaṁ natthi, sabbaññutañāṇameva hoti, atha kasmā taṁ",
  "anya-e0601n1:115_1": "ñāṇaṁ dasabhedena vuttanti. Vuccate. Aññameva hi dasabalañāṇaṁ, aññaṁ sabbaññutañāṇaṁ,",
  "anya-e0601n1:115_2": "dasabalañhi sakasakakiccameva jānāti. Sabbaññutañāṇaṁ pana tampi tato avasesampi",
  "anya-e0601n1:115_3": "pajānāti. Dasabalañāṇesu hi paṭhamaṁ kāraṇākāraṇameva jānāti. Dutiyaṁ kammantara",
  "anya-e0601n1:115_4": "vipākantarameva. Tatiyaṁ kammaparicchedameva. Catutthaṁ dhātu nānattakāraṇameva.",
  "anya-e0601n1:115_5": "Pañcamaṁ sattānaṁ ajjhāsayādhimuttimeva. Chaṭṭhaṁ indriyānaṁ tikkhamudubhāvameva.",
  "anya-e0601n1:115_6": "Sattamaṁ jhānādīhi saddhiṁ tesaṁ saṁkilesādimeva. Aṭṭhamaṁ pubbe nivutthakhandhasantatimeva.",
  "anya-e0601n1:115_7": "Navamaṁ sattānaṁ cutipaṭisandhimeva. Dasamaṁ saccaparicchedameva. Sabbaññutañāṇaṁ",
  "anya-e0601n1:115_8": "pana etehi jānitabbañca tato uttariñca pajānāti. Etesaṁ pana kiccaṁ na sabbaṁ karoti.",
  "anya-e0601n1:115_9": "Tañhi jhānaṁ hutvā appetuṁ na sakkoti. Iddhi hutvā vikubbituṁ na sakkoti. Maggo hutvā",
  "anya-e0601n1:115_10": "kilese khepetuṁ na sakkoti. Evaṁ tesaṁ ñāṇadvayānaṁ visesoti. Taṁ pana idha ñāṇadvayaṁ adhippetanti.",
  "anya-e0601n1:116_0": "Atulanti sīlādīhi guṇehi kenaci puggalena asadisaṁ. Ayaṁ panettha vacanattho. Tulanaṁ",
  "anya-e0601n1:116_1": "ummānaṁ tulā, tula sadisyaṁ. Saddanītiyañhi ‘‘tula ummāne’’ti vuttaṁ. Atha vā tuliyati",
  "anya-e0601n1:116_2": "pamiyati etāyāti tulā, pakatitulā. Tulā viyāti tulā, ñāṇaṁ. Tāya sammito tulo. Sammita",
  "anya-e0601n1:116_3": "taddhite apaccayo. Tulasadisañāṇena sammito puggalo. Na tulo atulo. Kammadhārayamissakatappurisa",
  "anya-e0601n1:116_4": "samāsoyaṁ. Sīlādiguṇehi kenaci puggalena asadiso bhagavā labbhati. Atha vā natthi",
  "anya-e0601n1:116_5": "tulo sadiso puggalo etassāti atulo, bhagavā. Atagguṇasaṁviññāṇoyaṁ bahubbīhi. Sīlādiguṇehi",
  "anya-e0601n1:116_6": "kenaci asadiso aggapuggaloti attho. Sadevake loke aggapuggalabhāvato. Yathāha ‘‘yāvatā",
  "anya-e0601n1:116_7": "bhikkhave sattā apadā vā dvipadā vā catuppadā vā, tathāgato tesaṁ aggamakkhāyati,",
  "anya-e0601n1:116_8": "virāgo seṭṭho dhammānaṁ dvipadānañca cakkhumā’’ti. Taṁ atulaṁ buddhanti sambandho.",
  "anya-e0601n1:116_9": "Vandeti buddhassa nayanasubhagakāyaṅgādiguṇaṁ anussaritvā tīhi dvārehi sakkaccaṁ",
  "anya-e0601n1:116_10": "ahaṁ vandāmīti attho. Ettha ca mivibhattiyā mahāvisayasuttena ekārā desoti daṭṭhabbo.",
  "anya-e0601n1:116_11": "Vandanā pana tividhā hoti kāyavacīmanovandanāvasenāti. Yathāha ‘‘tisso imā bhikkhave",
  "anya-e0601n1:116_12": "vandanā. Katamā tisso. Kāyena vandati, vācāya vandati, manasā vandatī’’ti.",
  "anya-e0601n1:117_0": "Tattha yoniso manasikāracittaṁ paccupaṭṭhāpetvā jāṇudvayakapparadvayanalāṭasaṅkhātāni",
  "anya-e0601n1:117_1": "pañca aṅgāni bhūmiyaṁ patiṭṭhāpetvā vandaneyyānaṁ abhimukhaṁ nipatanto kāyena vandati",
  "anya-e0601n1:117_2": "nāma. Yaṁ sandhāya ‘‘pañcapatiṭṭhitena vanditvā’’ti aṭṭha kathādīsu vuttaṁ. Buddhaguṇapadāni",
  "anya-e0601n1:117_3": "vācāya pavattento vācāya vandati nāma. Vipassissa namatthu, sikhissāpi namatthu,",
  "anya-e0601n1:117_4": "vessa bhussa namatthu, kakusandhassa namatthu, koṇāgamanassa namatthu , kassapassa",
  "anya-e0601n1:117_5": "namatthu, aṅgīrassassa namatthu tyādīsupi vācāvandanāyeva. Buddhādi guṇāni anussaranto",
  "anya-e0601n1:117_6": "manasā vandati nāmāti.",
  "anya-e0601n1:118_0": "Ayaṁ panettha saṅkhepayojanā. Nayanasubhagakāyaṅgaṁ sabbasattānaṁ cakkhussa sobhanaṁ",
  "anya-e0601n1:118_1": "gatena kāyaṅgena samannāgataṁ, madhuravarasaropetaṁ piyapemanīyena assādi yena uttamasaddena",
  "anya-e0601n1:118_2": "samannāgataṁ, amitaguṇagaṇādhāraṁ aparimiṇitabbasīlādiguṇasamūhānaṁ patiṭṭhānabhūtaṁ,",
  "anya-e0601n1:118_3": "dasabalaṁ anaññasādhāraṇena tathāgatassa kāyañāṇadasa balena samannāgataṁ, atulaṁ",
  "anya-e0601n1:118_4": "sīlādiguṇehi kenaci asadisaṁ buddhaṁ tīhi dvārehi sakkaccaṁ ahaṁ vande vandāmīti.",
  "anya-e0601n1:119": "Dutiyavandanagāthāvaṇṇanā samattā.",
  "anya-e0601n1:120": "3.",
  "anya-e0601n1:121": " Yo buddho dhitimāññadhārako,",
  "anya-e0601n1:122": "Saṁsāre anubhosi kāyikaṁ;",
  "anya-e0601n1:123": "Dukkhaṁ cetasikañca lokato,",
  "anya-e0601n1:124": "Taṁ vande naradeva maṅgalaṁ.",
  "anya-e0601n1:125_0": "3. Evaṁ tatiyagāthāya buddhassa vanditvā idāni samādhi ādīhi catūhi guṇehi thomitvā",
  "anya-e0601n1:125_1": "vanditukāmo yo buddho dhitimāññadhārako tiādigāthamāha. Ayaṁ pana masajagaṇa garuyuttattā",
  "anya-e0601n1:125_2": "dasakkharehi lakkhitā suddhavirā jitagāthāti daṭṭhabbā. Vuttañhi vuttodaye-msājgā",
  "anya-e0601n1:125_3": "suddhavirā jitaṁ matanti. Tassattho. Yassaṁ paṭipādaṁ msā masagaṇā ca jgā jagaṇagarukā",
  "anya-e0601n1:125_4": "ca ce siyyuṁ, taṁ vuttaṁ suddhavirājitanti mataṁ ñātabbanti. Dhitimā aññadhārako",
  "anya-e0601n1:125_5": "yo buddho lokato saṁsāre kāyikaṁ dukkhañca cetasikaṁ dukkhañca anubhosi naradevamaṅgalaṁ,",
  "anya-e0601n1:125_6": "taṁ buddhaṁ ahaṁ vandeti sambandho.",
  "anya-e0601n1:126_0": "Tattha hi yoti aniyamaniddeso. Yo yādisoti attho. Tassa ca aniyamavācaka sabbanāmapadattā",
  "anya-e0601n1:126_1": "vacanattho na kātabbo. Tassa pana ya oti padavibhāgo kātabbo. Tesu ca yasaddassa",
  "anya-e0601n1:126_2": "vāccaṁ aniyamo buddhadabbo appadhānena labbhati, tassa yādisayuttajaccanāmagottasīlavihārī",
  "anya-e0601n1:126_3": "gocarasaṅkhātaṁ aniyamasāmaññākārattaguṇameva padhānena labbhati. Paṭhamāsivibhattiyā",
  "anya-e0601n1:126_4": "kāriyabhūtassa okārassa vāccaṁ pakatūpanissayasaṅkhātaṁ kattukārakekavacanasaṅkhyaṁ",
  "anya-e0601n1:126_5": "labbhati. Atha vā sabbanāmabhāvaṁ yāti gacchatīti yo, aniyamavācakabhāvaṁ yāti gacchatīti",
  "anya-e0601n1:126_6": "vā yo, sabbanāma bhāvena yāti pavattatīti vā yo, sabbanāmabhāvena yātabbo ñātabboti",
  "anya-e0601n1:126_7": "vā yo, yātabbo ñātabbo etena vā aniyamatthoti yo.",
  "anya-e0601n1:127": "Tenāhu porāṇā –",
  "anya-e0601n1:128": "‘‘Nānākāraṇaṁ paṭicca, dhātupaccayaviggahaṁ;",
  "anya-e0601n1:129": "Cintakānaṁ pabhāvova, padhānaṁ hoti cintane’’ti.",
  "anya-e0601n1:130_0": "Buddhoti paṭividdhacatusaccadhammo. Ayaṁ panettha vacanattho. Bujjhati cattāri saccānīti",
  "anya-e0601n1:130_1": "buddho, bhagavā. Suddhakattusādhanoyaṁ. Budhadhātu ta. Bodhetā pajāyāti vā buddho,",
  "anya-e0601n1:130_2": "hetu kattusādhanoyaṁ. Aññesaṁ cattāri saccāni bodhetīti attho. Atha vā anaññabodhito",
  "anya-e0601n1:130_3": "hutvā savāsanāya sammohaniddāya bujjhati jāgarotīti buddho, dinakarakiraṇa samāgamena",
  "anya-e0601n1:130_4": "paramarucirasirīsobhaggappattiyā vikasitamiva padumaṁ aggamaggañāṇasamāgamena aparimitaguṇagaṇālaṅkata",
  "anya-e0601n1:130_5": "sabbaññutañāṇappattiyā bujjhati vikasatīti vā buddho, nibbāna saṅkhātaṁ ekāyanamaggaṁ",
  "anya-e0601n1:130_6": "bujjhati gacchatīti vā buddho. Budhasaddo hi ñāṇādīsu catūsvatthesu vattati.",
  "anya-e0601n1:131": "Tena vuttaṁ –",
  "anya-e0601n1:132": "‘‘Ñāṇe vikasane ceva, gamane cāpi jāgare;",
  "anya-e0601n1:133": "Catūsvetesu atthesu, budhasaddo pavattatī’’ti.",
  "anya-e0601n1:134_0": "Atha vā sabbañeyyadhamme bujjhati jānātīti buddho, pārami bhāvitāya paññāya sabbe",
  "anya-e0601n1:134_1": "saṅkhatāsaṅkhatadhamme bujjhati abujjhi bujjhissatīti vā buddho, sammāsambuddho vata",
  "anya-e0601n1:134_2": "so bhagavāti adhigatañāṇaguṇavisesehi bujjhitabboti vā buddho, bhagavatā bujjhitabbaṁ",
  "anya-e0601n1:134_3": "ñātabbanti buddhaṁ. Kiṁ taṁ, sabbaññuta ñāṇaṁ, tadassatthīti buddho, bhagavā. Atthato",
  "anya-e0601n1:134_4": "pana pāramitā bhāvito sayambhūñāṇena saha vāsanāya vihataviddhasta niravasesakleso",
  "anya-e0601n1:134_5": "mahākaruṇāsabbaññutañāṇādiapari meyyaguṇagaṇādhāro khandhasantāno buddho. Yathāha",
  "anya-e0601n1:134_6": "‘‘buddhoti yo so bhagavā sayambhū anācariyako pubbe ananussutesu dhammesu sāmaṁ saccāni",
  "anya-e0601n1:134_7": "abhisambujjhi, tattha ca sabbaññutaṁ patto, balesu ca vasībhāva’’nti.",
  "anya-e0601n1:135_0": "Ettha ca buddho nāma sabbaññubuddha, paccekabuddha, catusaccabuddha, suta buddhavasena",
  "anya-e0601n1:135_1": "catubbidho hoti. Tattha kappasatasahassādhikāni cattāri asaṅkhyeyyāni samatiṁsapāramiyo",
  "anya-e0601n1:135_2": "pūretvā sambodhippatto sabbaññubuddho nāma. Kappasatasahassādhikāni dve asaṅkhyeyyāni",
  "anya-e0601n1:135_3": "pāramiyo pūretvā sayambhūpatto paccekabuddho nāma. Avasesā khīṇāsavā catusaccabuddho",
  "anya-e0601n1:135_4": "nāma. Bahussuto sutabuddho nāma. Idha pana sabbaññubuddho adhippeto.",
  "anya-e0601n1:136_0": "Dhitimāññadhārakoti ettha dhitimā aññadhārakoti padacchedo kātabbo. Dhitimāti samādhivanto,",
  "anya-e0601n1:136_1": "sampayutta dhamme ekārammaṇe dhāretīti dhiti, samādhi. Dhādhātuti. Ākārassa ikārādeso.",
  "anya-e0601n1:136_2": "Dhiyati ṭhapeti ekārammaṇe sampayuttadhammeti dhiti, cittena yogeneveso ekā rammaṇe",
  "anya-e0601n1:136_3": "patiṭṭhāpanavasena cittassa ārammaṇe niccalabhāvena patiṭṭhāpetīti attho. Dhiti assa",
  "anya-e0601n1:136_4": "atthīti dhitimā, buddho. So hi yathā mahāmeru catūhi disāhi bhusaṁ āgatehi vātehi",
  "anya-e0601n1:136_5": "na samiñjati, evaṁ paṭipakkhehi micchāvāda vātehi ca iṭṭhāniṭṭhārammaṇehi ca lābhālābha",
  "anya-e0601n1:136_6": "yasāyasa nindā pasaṁsa sukhadukkhasaṅkhātehi lokadhammehi ca na samiñjati, samādhivantoyeva hotīti vuttaṁ hoti.",
  "anya-e0601n1:137_0": "Aññadhārakoti arahattaphalahārako. Vimuttisaṅkhātaṁ arahattaphalasetacchattaṁ dhārento",
  "anya-e0601n1:137_1": "vā. Jānāti paṭhama maggena diṭṭhasaccassa āmariyādaṁ anatikkamitvā vāti aññaṁ, arahattaphalaṁ.",
  "anya-e0601n1:137_2": "Āpubbañādhātu kvi. Āsaddo mariyādattho. Saṁyogaparattā ākārassa rasso, taṁ dhāretīti",
  "anya-e0601n1:137_3": "aññadhārako. Aññasaddūpapadadharadhātu ṇvu. Saṁsāreti khandhadhātuāyatanānaṁ abbocchinnaṁ",
  "anya-e0601n1:137_4": "pavattamāne saṁsāravaṭṭe.",
  "anya-e0601n1:138": "Vuttañhi aṭṭhakathāyaṁ –",
  "anya-e0601n1:139": "‘‘Khandhānañca paṭipāṭi, dhātuāyatanāna ca;",
  "anya-e0601n1:140": "Abbocchinnaṁ vattamānā, saṁsāroti pavuccatī’’ti.",
  "anya-e0601n1:141_0": "Khandhadhātuāyatanānaṁ aññamaññasambandhena saṁpunappunaṁ sarati gacchati pavattatīti",
  "anya-e0601n1:141_1": "saṁsāro. Saṁpubbasaradhātu gatimhi ṇa. Atha vā khandhāyatanadhātuyo saṁ abbocchinnaṁ",
  "anya-e0601n1:141_2": "saranti gacchanti pavattanti etthāti saṁsāroti vacanattho kātabbo, tasmiṁ. Anubhosīti",
  "anya-e0601n1:141_3": "anupunappunaṁ abhuñji, avedayīti attho. Kāyikanti kāye sarīre pavattaṁ kāyikaṁ. Cetasikanti",
  "anya-e0601n1:141_4": "cetasi pavattaṁ cetasikaṁ. Taṁ pana padadvayaṁ dukkhantipade visesanaṁ. Dukkhanti",
  "anya-e0601n1:141_5": "vaṭṭadukkhaṁ. Dukkhanaṁ dukkhaṁ, atha vā dukkhayatīti dukkhaṁ, dukkhadhātu a. Idaṁ",
  "anya-e0601n1:141_6": "pana nibbacanaṁ kāritavasena vuttaṁ. Yassa uppajjati, taṁ dukkhitaṁ karotīti vuttaṁ",
  "anya-e0601n1:141_7": "hoti. Lokatoti sattalokahetu. Lokiyanti pavattanti ettha puññāpuññāni tabbipāko cāti",
  "anya-e0601n1:141_8": "loko. Lokadhātu ṇa. Atha vā kusalādīni lāti gaṇhātīti loko. Lādhātu okapaccayo. Satta",
  "anya-e0601n1:141_9": "lokova labbhati. Dhitimā aññadhārako yo buddho saṁsāravaṭṭe nimuggānaṁ sattānamanudayāya",
  "anya-e0601n1:141_10": "saṁsāravaṭṭadukkhato pamocetukāmo kappasatasahassādhikāni cattāri asaṅkhyeyyāni atidukkarāni",
  "anya-e0601n1:141_11": "samatiṁsapāramiyo pañca mahā pariccāge ca karonto sattalokahetu kāyikaṁ cetasikaṁ",
  "anya-e0601n1:141_12": "saṁsāravaṭṭadukkhaṁ anubhavasīti vuttaṁ hoti. Tanti tādisaṁ buddhaṁ. Vandeti vandāmi.",
  "anya-e0601n1:142_0": "Naradevamaṅgalanti naradevānaṁ maṅgalabhūtaṁ. Ayaṁ panettha vacanatto. Nirayaṁ neti",
  "anya-e0601n1:142_1": "pāpuṇātīti naro, manusso. Nidhātu pāpunane aro. Ariyamanusso pana bhūtapubbagatika",
  "anya-e0601n1:142_2": "nayena naro nāmāti. Atha vā seṭṭhabhāvaṁ netīti naro, uttamaṁ pabbajjaṁ netīti attho.",
  "anya-e0601n1:142_3": "Vimānavatthuaṭṭhakathāyaṁ pana jeṭṭhabhāvaṁ netīti naro. Puttabhātubhūtopi hi puggalo",
  "anya-e0601n1:142_4": "mātujeṭṭhabhaginīnaṁ pituṭṭhāne tiṭṭhati, pageva bhattubhūto itarāsanti vuttaṁ. Visuddhimaggamahāṭīkāyaṁ",
  "anya-e0601n1:142_5": "pana naratīti naro, puriso. Yathā hi paṭhamapakatibhūto satto itarāya pakatiyā seṭṭhaṭṭhena",
  "anya-e0601n1:142_6": "puriucce ṭhāne seti pavattatīti purisoti vuccati, evaṁ nayanaṭṭhena naroti vuccati.",
  "anya-e0601n1:142_7": "Puttabhātu bhūtopi hi puggalo mātujeṭṭhabhaginīnaṁ pituṭhāne tiṭṭhati. Pageva itarā",
  "anya-e0601n1:142_8": "itarāsanti vuttaṁ. Tasmā idha pana naranti sāmaññena vuttampi visesena purisanaranti",
  "anya-e0601n1:142_9": "viññāyati padhānanayena gahaṇassa yuttattā. Dibbanti kāmaguṇa jhānābhiññācittissariyādīhi",
  "anya-e0601n1:142_10": "kīḷantīti devā. Divudhātu ṇa. Atha vā sarīrālaṅkārajutiyā dibbantīti devā. Devā ca",
  "anya-e0601n1:142_11": "nāma tividhā honti sammutidevā, upapattidevā, visuddhidevā cāti. Tattha mahāsammatakālato",
  "anya-e0601n1:142_12": "paṭṭhāya lokena devāti sammatattā rājāno deviyo rājakumārā ca sammutidevā nāma. Devaloke",
  "anya-e0601n1:142_13": "upapannā upapattidevā nāma. Buddhapaccekabuddhakhīṇāsavā visuddhidevā nāma. Idha",
  "anya-e0601n1:142_14": "pana upapattidevā adhippetā.",
  "anya-e0601n1:143_0": "Maṅgalanti maṅgalabhūtaṁ. Tantipade visesanaṁ. Maṅganti vaḍḍhenti sabbasampattīhi",
  "anya-e0601n1:143_1": "sattānaṁ etenāti maṅgalo, buddho. Maṅgala dhātu vaḍḍhane alo. Atha vā maṅgaṁ vuccati",
  "anya-e0601n1:143_2": "pāpaṁ, taṁ veneyyānaṁ desanāya lunāti chindatīti maṅgalo, buddho. Maṅgasaddūpapadaludhātu",
  "anya-e0601n1:143_3": "kvi. Narā ca devā ca naradevā, tesaṁ maṅgalo naradevamaṅgalo, buddho. So pana manussadevabrahmānaṁ",
  "anya-e0601n1:143_4": "pūjanīyattā ca saṅkhe, cakkaṁ, puṇṇakumbho, garā, sirī, setacchattaṁ, aṅkuso, dhajaṁ,",
  "anya-e0601n1:143_5": "sovattikañcāti aṭṭhahi lokiyamaṅgalehi seṭṭhattā uttamattā ca maṅgalo nāmāti vuccati,",
  "anya-e0601n1:143_6": "tasmā buddhassa naradevamaṅgalanti thometīti adhippāyoti.",
  "anya-e0601n1:144_0": "Ayaṁ panettha saṅkhepayojanā. Dhitimā samādhivanto aññadhārako arahattaphaladhārako",
  "anya-e0601n1:144_1": "arahattaphalase tacchattaṁ dhārento vā, yo yādiso buddho, saṁsāre saṁsāravaṭṭe, kāyikaṁ",
  "anya-e0601n1:144_2": "kāye pavattaṁ dukkhañca vaṭṭadukkhañca cetasi pavattaṁ dukkhañca vaṭṭadukkhañca,",
  "anya-e0601n1:144_3": "lokato lokahetu, anubhosi punappunaṁ abhavasi avedayi, naradevamaṅgalaṁ naradevānaṁ",
  "anya-e0601n1:144_4": "maṅgalabhūtaṁ, taṁ tādisaṁ buddhaṁ ahaṁ vande vandāmīti.",
  "anya-e0601n1:145": "Tatiyavandanagāthāvaṇṇanā samattā.",
  "anya-e0601n1:146": "4.",
  "anya-e0601n1:147": " Bāttiṁsatilakkhaṇacitradehaṁ,",
  "anya-e0601n1:148": "Dehajjutiniggatapajjalantaṁ;",
  "anya-e0601n1:149": "Paññādhitisīlaguṇoghavindaṁ,",
  "anya-e0601n1:150": "Vande munimantimajātiyuttaṁ.",
  "anya-e0601n1:152_0": "4. Evaṁ tatiyagāthāya buddhassa natvā idāni bāttiṁsatilakkhaṇacitradehantyādīhi chahi",
  "anya-e0601n1:152_1": "guṇehi thomitvā munino vanditukāmo bāttiṁsati lakkhaṇa citra deha ntyādigāthamāha.",
  "anya-e0601n1:152_2": "Ayaṁ pana ta ja ja gaṇa garudvaya yuttattā ekādasakkharehi lakkhitā upaṭṭhitā gāthāti",
  "anya-e0601n1:152_3": "daṭṭhabbā. Vuttañhi vuttodaye tjā jgā garunāyamupaṭṭhitā sā’’ti. Tassattho. Yassaṁ",
  "anya-e0601n1:152_4": "paṭipādaṁ tjā tajagaṇā ca jgājagaṇagarū ca garunā pādantagarunā ce yuttā, sā ayaṁ",
  "anya-e0601n1:152_5": "gāthā upaṭṭhitā nāmāti. Ettha ca eka garuke satipi dvigarukepi lakkhaṇasamānattā",
  "anya-e0601n1:152_6": "upaṭṭhitā gāthā nāmāti daṭṭhabbā. Tattha bāttiṁsati lakkhaṇa citra dehanti dvattiṁsamahāpurisalakkhaṇehi",
  "anya-e0601n1:152_7": "vicitraṁ sarīravantaṁ. Ettha ca dvīhi adhikaṁ tiṁsaṁ bāttiṁsati. Dvisaddassa bādeso.",
  "anya-e0601n1:152_8": "Lakkhiyati lakkhitabbaṁ buddhasarīraṁ etenāti lakkhaṇaṁ. Dihati upacayati vaḍḍhati",
  "anya-e0601n1:152_9": "vā ettha kusalā kusalanti dehaṁ, sarīraṁ. Dihadhātu upacaye vaḍḍhane vā ṇa. Bāttiṁsati",
  "anya-e0601n1:152_10": "mahāpurisalakkhaṇehi citraṁ vicitraṁ dehaṁ sarīraṁ yassa soti bāttiṁsatilakkhaṇacitradeho, muni labbhati.",
  "anya-e0601n1:153_0": "Idaṁ panettha dvattiṁsamahāpurisalakkhaṇasarūpassa saṅkhepa dassanaṁ. Suppatiṭṭhitapādo",
  "anya-e0601n1:153_1": "ca, āyatapaṇhi, dīghaṅguli, muduta luṇahatthapādo, jālahatthapādo, ussaṅkhapādo,",
  "anya-e0601n1:153_2": "eṇijaṅgho, ṭhitakova anonamanto ubhohi pāṇitalehi jāṇu kāni parimasati parimajjati,",
  "anya-e0601n1:153_3": "kosohitavatthaguyho, suvaṇṇa vaṇṇo kañcanasannibhattaco, sukhumacchavī, ekekalomo,",
  "anya-e0601n1:153_4": "uddhaggalomo, brahmujugatto, sattussado, sīhapubbaddha kāyo, citantaraṁso, nigrodhaparimaṇḍalo,",
  "anya-e0601n1:153_5": "samavaṭṭakkhandho, rasaggarasī, sīhahanu, cattālīsadanto, samadanto, aviraḷadanto,",
  "anya-e0601n1:153_6": "susukkadāṭho, pahūtajivho, brahmassaro karavīkabhāṇi, atinīlanetto, gopakhumo, uṇṇā",
  "anya-e0601n1:153_7": "bhamu kantare jāto, uṇhīsasīso cāti dvattiṁsavidhāni honti mahāpurisalakkhaṇāni.",
  "anya-e0601n1:154_0": "Tena vuttaṁ pātheyyavagge lakkhaṇasutte ‘‘katamāni tāni bhikkhave dvattiṁsamahāpurisassa",
  "anya-e0601n1:154_1": "mahāpurisalakkhaṇāni, yehi samannāgatassa mahāpurisassa dve gatiyo bhavanti, anaññā.",
  "anya-e0601n1:154_2": "Sace agāraṁ ajjhāvasati rājā hoti cakkavatti…pe… sace khopana agārasmā anagāriyaṁ",
  "anya-e0601n1:154_3": "pabbajati, arahaṁ hoti sammā sambuddho loke vivaṭacchado 1. idha bhikkhave mahā puriso",
  "anya-e0601n1:154_4": "suppatiṭṭhitapādo hoti. Yampi bhikkhave mahā puriso suppatiṭṭhitapādo hoti. Idampi",
  "anya-e0601n1:154_5": "bhikkhave mahā purisassa mahāpurisalakkhaṇaṁ bhavati 2. puna caparaṁ bhikkhave mahāpurisassa",
  "anya-e0601n1:154_6": "heṭṭhāpādatalesu cakkāni jātāni honti sahassārāni sanemikāni sanābhikāni sabbā kāraparipūrāni.",
  "anya-e0601n1:154_7": "Idampi bhikkhave mahāpurisassa mahāpurisa lakkhaṇaṁ bhavati 3. puna caparaṁ bhikkhave",
  "anya-e0601n1:154_8": "mahāpuriso āyatapaṇhī hoti 4. dīghaṅgulī hoti 5. mudutaluṇa hatthapādo hoti 6. jālahatthapādo",
  "anya-e0601n1:154_9": "hoti 7. ussaṅkhapādo hoti 8. eṇijaṅgho hoti 9. ṭhitakova anonamanto ubhohi pāṇitalehi",
  "anya-e0601n1:154_10": "jāṇukāni parimasati parimajjati 10. kosohitavatthaguyho hoti 11. suvaṇṇavaṇṇo kañcanasannibhattaco",
  "anya-e0601n1:154_11": "12. sukhumacchavī hoti sukhumattā chaviyā rajojallaṁ kāye na upalimpati 13. ekekalomo",
  "anya-e0601n1:154_12": "hoti, ekekāni lomāni lomakūpesu jātāni 14. uddhaggalomo hoti. Uddhaggāni lomāni jātāni",
  "anya-e0601n1:154_13": "nīlāni añjanavaṇṇāni kuṇḍalā vattāni padakkhiṇāvattakajātāni 15. brahmujugatto hoti",
  "anya-e0601n1:154_14": "16. sattussado hoti 17. sīhapubbaddha kāyo hoti 18. citantaraṁso hoti 19. nigrodhaparimaṇḍalo",
  "anya-e0601n1:154_15": "hoti, yāvatakvassa byāmo, tāva takvassa kāyo 20. samavaṭṭakkhandho hoti 21. rasagga",
  "anya-e0601n1:154_16": "saggī hoti 22. sīhahanu hoti 23. cattālīsadanto hoti 24. samadanto hoti 25. aviraḷadanto",
  "anya-e0601n1:154_17": "hoti 26. susukkadāṭho hoti 27. pahūtajivho hoti 28. brahmassaro hoti karavīkabhāṇi",
  "anya-e0601n1:154_18": "29. atinīlanetto hoti 30. gopakhumo hoti 31. uṇṇā bhamukantare jātā hoti odātā mudutūla",
  "anya-e0601n1:154_19": "sannibhā. Yampi bhikkhave mahāpurisassa uṇṇā bhamukantare jātā hoti odātā mudutūlasannibhā.",
  "anya-e0601n1:154_20": "Idampi bhikkhave mahāpurisassa mahāpurisalakkhaṇaṁ bhavati 32. puna caparaṁ bhikkhave",
  "anya-e0601n1:154_21": "mahāpuriso uṇhīsasīso hoti. Yampi bhikkhave mahāpuriso uṇhīsasīso hoti. Idampi bhikkhave",
  "anya-e0601n1:154_22": "mahāpurisassa mahāpurisalakkhaṇaṁ bhavati. Imāni kho tāni bhikkhave dvattiṁsamahāpurisassa",
  "anya-e0601n1:154_23": "mahāpurisa lakkhaṇānī’’ti. Etesaṁ pana dvattiṁsamahāpurisalakkhaṇānaṁ attho pacchā āvibhavissatīti.",
  "anya-e0601n1:155_0": "Dehajjutiniggatapajjalantanti bhagavato rūpakāyato nikkhantehi chabbaṇṇaraṁsīsaṅkhātehi",
  "anya-e0601n1:155_1": "obhāsehi parisamantato vijjotavantaṁ. Javati dibbatīti juti. Judhātuti. Nigacchati",
  "anya-e0601n1:155_2": "niccharatīti niggatā, rasmi. Nipubbagamudhātu ta. Pakārena jalate dibbate pajjalantaṁ.",
  "anya-e0601n1:155_3": "Ettha ca dehaniggatajutīti vattabbe chandānurakkhaṇatthaṁ padavipariyāyena dehajjutiniggatanti",
  "anya-e0601n1:155_4": "vuttaṁ. Tasmā dehato niggatā jutīti samāso daṭṭhabbo. Dehato rūpakāyato niggatehi",
  "anya-e0601n1:155_5": "niccharehi jutīhi raṁsīhi pajjalantaṁ yassa soti dehajjuti niggatapajjalanto, muni",
  "anya-e0601n1:155_6": "labbhati. Munino hi puratthimakāyato chabbaṇṇarasmiyo uṭṭhahitvā asītihatthaṭṭhānaṁ",
  "anya-e0601n1:155_7": "agga hesi. Pacchimakāyato dakkhiṇahatthato vāmahatthato chabbaṇṇā rasmiyo uṭṭhahitvā",
  "anya-e0601n1:155_8": "asītihatthaṭṭhānaṁ aggahesi. Upari kesantato paṭṭhāya sabbakesavattehi moragīvavaṇṇā",
  "anya-e0601n1:155_9": "rasmi uṭṭhahitvā gaganatale asītihatthaṭṭhānaṁ aggahesi. Heṭṭhāpādatalehi pavāḷavaṇṇā",
  "anya-e0601n1:155_10": "rasmi uṭṭhahitvā ghanapathaviyaṁ asītihatthaṭṭhānaṁ aggahesi, evaṁ samantā asītihatthamattaṁ",
  "anya-e0601n1:155_11": "ṭhānaṁ chabbaṇṇā buddharasmiyo vijjotamānā vipphandamānā kañcanadaṇḍadīpikāhi niccharitvā",
  "anya-e0601n1:155_12": "ākāsaṁ pakkhandajālā viya catuddīpika mahāmeghato nikkhantavijjulatā viya vidhāviṁsūti",
  "anya-e0601n1:155_13": "vuttaṁ hoti. Tasmā dehajjutiniggatapajjalantanti thometīti.",
  "anya-e0601n1:156_0": "Paññādhiti sīla guṇoghavindanti ettha paññāti sabbaññuta ñāṇaṁ. Dhitīti jhānamaggaphalasampayuttasamādhi.",
  "anya-e0601n1:156_1": "Sīlanti pacceka buddhāriyasāvakehi asādhāraṇaṁ suvisuddhaṁ catupārisuddhisīlaṁ. Oghanti",
  "anya-e0601n1:156_2": "samūhaṁ. Vindanti laddhaṁ. Pakārena yathāsabhāvaṁ sabbañeyyadhammaṁ vā jānāti paṭivijjhatīti",
  "anya-e0601n1:156_3": "paññā. Sabbaññuta ñāṇaṁ. Papubbañādhātu a. Sā panesā pajānanalakkhaṇā paṭivedhalakkhaṇā",
  "anya-e0601n1:156_4": "obhāsanalakkhaṇā ca, visayobhāsa rasā, asammohapaccupaṭṭhānā, samādhipadaṭṭhānā.",
  "anya-e0601n1:156_5": "Dhitisaddassa vacanattho heṭṭhā vuttoyeva. Sīlatīti sīlaṁ. Kāyavacīkammāni sammā",
  "anya-e0601n1:156_6": "dahati sammā ṭhapetīti attho. Atha vā sīlati samādhiyati kāyakammādīnaṁ susilya bhāvena",
  "anya-e0601n1:156_7": "na vippakiratīti sīlaṁ, sīlanti samādahanti cittaṁ etenāti vā sīlaṁ, catupārisuddhisīlaṁ.",
  "anya-e0601n1:156_8": "Sīladhātu a. Idaṁ pana patiṭṭhāpanalakkhaṇaṁ, dussilyaviddhaṁsanarasaṁ anavajjarasaṁ",
  "anya-e0601n1:156_9": "vā, soceyyapaccupaṭṭhānaṁ, hiriottappapadaṭṭhānaṁ. Guṇasaddassa vacanattho heṭṭhā",
  "anya-e0601n1:156_10": "vuttoyeva. Uhanati samūhaṁ karoti ettha avayavanti ogho, samūho. Upubbahanadhātu",
  "anya-e0601n1:156_11": "ṇa. Ussa o. Hanassa gho. Abhidhānappadīpikāṭīkāyaṁ pana ‘‘avayavaṁ byapiyati gacchatīti",
  "anya-e0601n1:156_12": "ogho’’ti vuttaṁ. Vindanaṁlabhanaṁ vindaṁ, vindiyittha labbhitthāti vā vindaṁ, paññā",
  "anya-e0601n1:156_13": "ca dhiti ca sīlañca taṁ guṇañcāti paññādhitisīlaguṇā, tesaṁ ogho samūhoti tathā,",
  "anya-e0601n1:156_14": "taṁ vindaṁ labhanaṁ yassāti paññādhitisīlaguṇoghavindo, muni . Atha vā vindaṁ labhitabbaṁ",
  "anya-e0601n1:156_15": "paññādhitisīlaguṇoghaṁ yenāti paññādhitisīlaguṇoghavindo. Tatiyābahubbīhi samāsoyaṁ.",
  "anya-e0601n1:156_16": "Vindānaṁ labhitabbānaṁ paññādhitisīla saṅkhātānaṁ guṇānaṁ samūho atthīti attho. Taṁ.",
  "anya-e0601n1:157_0": "Vandeti ahaṁ vandāmi. Muninti buddhaṁ. Munāti jānāti paricchindati vā hitāhitanti",
  "anya-e0601n1:157_1": "muni, buddho. Munadhātu ñāṇe i. Atha vā munāti jānāti ubho attheti muni, khandhādi",
  "anya-e0601n1:157_2": "loke tulaṁ āropetvā minanto viya ime ajjhattikā khandhā ime bāhirātiādinā nayena",
  "anya-e0601n1:157_3": "idhalokatthañca paralokatthañca bhagavā jānātīti attho. So panesa agāriyamuni, anāgāriyamuni,",
  "anya-e0601n1:157_4": "sekhamuni, asekhamuni, paccekamuni, munimuni cāti anekavidho. Tattha agāriyamunīti",
  "anya-e0601n1:157_5": "gihipi āgataphalo viññātasāsano. Anāgāriyamunīti tathārūpova pabbajito. Sekhamunīti",
  "anya-e0601n1:157_6": "satta sekkhā. Asekhamunīti khīṇāsavo. Paccekamunīti paccekabuddho. Munimunīti sammāsambuddho.",
  "anya-e0601n1:157_7": "Tesu pana idha munimuni adhippeto, taṁ muniṁ. Antimajātiyuttanti antimena carimabhavena",
  "anya-e0601n1:157_8": "yuttaṁ. Avasānaṁ amati gacchatīti antaṁ. Amadhātu ta. Massa no. Ante bhavo antimo,",
  "anya-e0601n1:157_9": "carimabhavo. Jānanaṁ nibbattanaṁ jāti, khandhānaṁ pavatti. Kammena janiyati nibbattiyatīti",
  "anya-e0601n1:157_10": "vā jāti. Upapattibhavo labbhati. Jānidhātuti. Dhātvanta lopo. Antimajātiyā yuttoti",
  "anya-e0601n1:157_11": "antimajātiyutto, muni. Āyatiñhi tīsu bhavesu paṭisandhijanakānaṁ sabba kilesānaṁ",
  "anya-e0601n1:157_12": "bodhipallaṅkeyeva aggamaggena samucchinditattā bhagavato anāgate punabbhavo natthi,",
  "anya-e0601n1:157_13": "tasmā ayaṁ ariyajāti pacchimattabhāvayuttoti vuttaṁ hoti.",
  "anya-e0601n1:158": "Tena vuttaṁ dhammacakkapavattanasutte –",
  "anya-e0601n1:159": "‘‘Ñāṇañca medassanaṁ udapādi, akuppāme vimutti, ayamantimā jāti, natthidāni punabbhavo’’ti.",
  "anya-e0601n1:160_0": "Ayaṁ panettha saṅkhepayojanā. Bāttiṁsatilakkhaṇacitraṁ dehaṁ dvattiṁsamahāpurisalakkhaṇehi",
  "anya-e0601n1:160_1": "vicitraṁ rūpakāyavantaṁ, dehajjutiniggata pajjalantaṁ rūpakāyato niggatehi chabbaṇṇaraṁ",
  "anya-e0601n1:160_2": "sīhi parisamantato vijjotavantaṁ, paññādhitisīlaguṇo ghavindaṁ paññādhitisīlasaṅkhatānaṁ",
  "anya-e0601n1:160_3": "guṇānaṁ samūhaṁ labhanavantaṁ, vinditabbānaṁ paññādhitisīlasaṅkhātānaṁ guṇānaṁ samūhavantaṁ",
  "anya-e0601n1:160_4": "vā, antimajātiyuttaṁ carimabhavena carimattabhāvena vā yuttaṁ muniṁ buddhaṁ ahaṁ",
  "anya-e0601n1:160_5": "tīhi dvārehi sakkaccaṁ vande vandāmīti.",
  "anya-e0601n1:161": "Catutthavandanagāthāvaṇṇanā samattā.",
  "anya-e0601n1:162": "5.",
  "anya-e0601n1:163": " Pātodayaṁ bāladivākaraṁva,",
  "anya-e0601n1:164": "Majjhe yatīnaṁ lalitaṁ sirīhi;",
  "anya-e0601n1:165": "Puṇṇindusaṅkāsamukhaṁ anejaṁ,",
  "anya-e0601n1:166": "Vandāmi sabbaññumahaṁ munindaṁ.",
  "anya-e0601n1:167_0": "5. Evaṁ catutthagāthāya buddhaṁ vanditvā idāni sirīhi lalitantyādīhi catūhi guṇehi",
  "anya-e0601n1:167_1": "thomitvā vanditukāmo pātodayantyādigāthamāha. Ayaṁ pana ta ta ja gaṇadvigarūhi yuttattā",
  "anya-e0601n1:167_2": "ekādasakkharehi lakkhitā indavajirā gāthāti daṭṭhabbā. Vuttañhi vuttodaye ‘‘indādikā",
  "anya-e0601n1:167_3": "tā vajirā jagāgo’’ti. Tassattho, yassaṁ paṭipādaṁ tā dveta gaṇā ca jagā jagaṇa garu",
  "anya-e0601n1:167_4": "ca go garu ca ce bhavanti, sā indā dikā indasaddaādikā vajirā vajirāgāthā nāmāti.",
  "anya-e0601n1:168_0": "Tattha pātodayanti ettha pāto udayanti padacchedo kātabbo. Page pubbaṇhasamaye pācīnalokadhātuto",
  "anya-e0601n1:168_1": "uggatanti attho. Pāto page pācīnalokadhātuto udeti uggacchatīti pātodayo, sūriyo.",
  "anya-e0601n1:168_2": "Pātopubba udadhātu uggamane ayo, taṁ pātodayaṁ. Bāladivā karaṁvāti bāladivākaraṁ",
  "anya-e0601n1:168_3": "ivātipadacchedo. Bāladivākaraṁ vāti niggatābhinavasūriyaṁ viya. Ettha ca bāloti sampati",
  "anya-e0601n1:168_4": "jāto taruṇadārako potako vā. So hi balati assasitapassasitamattena jīvati na seṭṭhena",
  "anya-e0601n1:168_5": "paññājīvitenāti bālo, taruṇadārako. Baladhātu pāṇane jīvāyaṁ vā. Sūriyaraṁsinā divati",
  "anya-e0601n1:168_6": "dibbatīti divā. Divudhātu a. Atha vā dīyati khīyati andhakāro etenāti divā. Dīdhātu",
  "anya-e0601n1:168_7": "khaye a, vāgamo. Taṁ karotīti divākaro, divā divase vā karo ābhā yassāti divākaro,",
  "anya-e0601n1:168_8": "sūriyo. Bālasadiso divākaro bāladivākaro. Atha vā bālo iva divākaroti bāladivākaro,",
  "anya-e0601n1:168_9": "navuggatasūriyo. So pana ākāse nakkhattatārānaṁ majjhe sahassaraṁsīhi lalati vilāsati viyāti attho.",
  "anya-e0601n1:169_0": "Yatīnanti bhikkhūnaṁ. Te hi yatanti uṭṭhahanti ghaṭanti vāyamanti kusale dhammeti",
  "anya-e0601n1:169_1": "yatīti vuccanti. Yata dhātu patiyatane vāyāme vā i. Atha vā yamanti uparamanti akusale",
  "anya-e0601n1:169_2": "dhammeti yatīti vuccanti. Yamudhātu uparame i. Dhātvantalopo. Tesaṁ yatīnaṁ. Lalitanti",
  "anya-e0601n1:169_3": "vilāsitaṁ. Lalati vilāsetīti lalito, muni. Laladhātu vilāse ta. Taṁ. Sirīhīti bhagavato",
  "anya-e0601n1:169_4": "kāyaṅgasobhaggapattehi sirīhi, bāttiṁsalakkhaṇāsītyā nubyañjanachabbaṇṇaraṁsīsaṅkhatehi",
  "anya-e0601n1:169_5": "sampattisirīhi vā. Katapuññe nissayatīti sirī. Sidhātu sevāyaṁ rapaccayo itthi liṅgajotakaīpaccayo",
  "anya-e0601n1:169_6": "ca. Katapuññehi seviyatīti vā sirī, sampatti. Mūlaṭīkāyaṁ pana ‘‘sirīti paññāpuññāna",
  "anya-e0601n1:169_7": "metaṁ adhivacana’’nti vuttaṁ. Yatīnaṁ bhikkhūnaṁ majjhe sirīhi lalitaṁ vilāsitanti",
  "anya-e0601n1:169_8": "sambandho. Ettha ca idaṁ vuttaṁ hoti, yathā pāto udito uggato sūriyo ākāse nakkhattatārānaṁ",
  "anya-e0601n1:169_9": "majjhe sahassaraṁsīhi lalati vilāsati, evaṁ muni loke yatīnaṁ bhikkhūnaṁ majjhe bāttiṁsalakkhaṇā",
  "anya-e0601n1:169_10": "sītyānubyañjanachabbaṇṇaraṁsīhi alaṅkatehi sarīrasobhagga pattīhi sampattisirīhi lalati vilāsatīti.",
  "anya-e0601n1:170_0": "Puṇṇindusaṅkāsamukhanti puṇṇacandena sadisaṁ ānanasampannaṁ. Yathā hi cando kāḷapakkhe",
  "anya-e0601n1:170_1": "pāṭipadadivasato paṭṭhāya dine dine ūno hoti, evaṁ na munino mukhaṁ ānanaṁ ūnaṁ.",
  "anya-e0601n1:170_2": "Bhagavato pana mukhaṁ niccaṁ paripuṇṇacandamaṇḍalaṁ viya anūnaṁ hutvā sobhati, tasmā",
  "anya-e0601n1:170_3": "puṇṇasaddena visesetvā puṇṇindusaṅkāsamukhanti thometi. Soḷasakalehi pūretīti puṇṇaṁ.",
  "anya-e0601n1:170_4": "Pūradhātu ta, tassa ṇṇo. Idati nakkhattatārānaṁ issariyaṁ karotīti indu, ididhātu",
  "anya-e0601n1:170_5": "issariyaṁ u. Puṇṇaṁ paripuṇṇaṁ indu puṇṇindu, cando. Saṅkāsanti sadisaṁ. Saṅkāsasaddo",
  "anya-e0601n1:170_6": "hi upamāvācako nipāto. Vuttañhi",
  "anya-e0601n1:171": "Subodhālaṅkāre –",
  "anya-e0601n1:172": "‘‘Ivādi iva vā tulya, samānanibhasannibhā;",
  "anya-e0601n1:173": "Yathā saṅkāsa tulita, ppakāsa patirūpakā’’tyādi.",
  "anya-e0601n1:174_0": "Puṇṇacandaṁ viya mukhati sobhatīti mukhaṁ, ānanaṁ. Mukhadhātu a. Puṇṇindunā saṅkāsaṁ",
  "anya-e0601n1:174_1": "sadisaṁ mukhaṁ ānanaṁ yassa soti puṇṇindusaṅkāsamukho, munindo. Taṁ. Munindassa pana",
  "anya-e0601n1:174_2": "puṇṇa candassa sahassaraṁsīhi sassiriko viya bhikkhūnaṁ majjhe bāttiṁsa mahāpurisa",
  "anya-e0601n1:174_3": "lakkhaṇāsītyānubyañjana paṭimaṇḍitehi sirīhi ca byāmappabhāparikkhittehi āveḷāveḷā",
  "anya-e0601n1:174_4": "yamakāyamakā gumbāgumbā hutvā viniccharantīhi ghanabuddharasmisaṅkhātehi alaṅkito",
  "anya-e0601n1:174_5": "sassirikamukho hotīti vuttaṁ hoti. Tasmā puṇṇindusaṅkāsamukhanti thometi.",
  "anya-e0601n1:175_0": "Anejanti nittaṇhaṁ. Lābhālābhādiṁ paṭicca ejati kampatīti ejā, taṇhā. Ejadhātu kampane",
  "anya-e0601n1:175_1": "a, natthi ejā yassāti anejo, munindo. Vuttañhi mahāniddesapāḷiyaṁ ‘‘lābhālābha yasāyasa",
  "anya-e0601n1:175_2": "nindāninda sukhadukkhehi na iñjatīti anejo, bhagavā labbhatī’’ti.",
  "anya-e0601n1:176_0": "Sabbaññunti paṭividdha sabbañeyyadhammaṁ. Saṅkharavikāralakkhaṇanibbāna paññattivasena",
  "anya-e0601n1:176_1": "pañcavidhaṁ sabbaṁ ñeyyadhammaṁ jānāti paṭivijjhati sīlenāti sabbaññū, munindo. Sabbasaddūpapada",
  "anya-e0601n1:176_2": "ñādhātu rū. Ettha ca sabbe saṅkhatadhammā saṅkharā nāma sakasakapaccayehi saṅkhariyantīti",
  "anya-e0601n1:176_3": "katvā. Viññattidvayaṁ lahutādittayañca vikāro nāma catūhi mahābhūtehi virūpaṁ kariyatīti",
  "anya-e0601n1:176_4": "katvā. Viññattidvayassa yathākkamaṁ cittajavāyodhātu cittajapathavī dhātūnaṁ visesaguṇattā,",
  "anya-e0601n1:176_5": "lahutādittayassa ca citto tvāhārajanipphannarūpānaṁ visesaguṇattā. Phassādidhammānaṁ",
  "anya-e0601n1:176_6": "phusanādilakkhaṇañca pathavīdhātvādīnaṁ kakkhaḷādilakkhaṇañca, cittassa ārammaṇavijānanalakkhaṇañca,",
  "anya-e0601n1:176_7": "nibbānassa santilakkhaṇañca, rūpassa ruppanalakkhaṇañca, nāmassa namanalakkhaṇañca,",
  "anya-e0601n1:176_8": "aniccatādittayāni ca upacayādicattāri lakkhaṇarūpāni ca lakkhaṇāni nāma lakkhiyanti",
  "anya-e0601n1:176_9": "etena lakkhitabbā dhammāti katvā. Asaṅkhatadhātunibbānaṁ nāma vānaṁ vuccati taṇhā,",
  "anya-e0601n1:176_10": "tato nikkhantanti katvā. Paricchedarūpaṁ itthipurisādighaṭapaṭādayo sabba vohāratthā",
  "anya-e0601n1:176_11": "ca paññatti nāma paññāpiyati pakārena ñāpiyatīti katvā. Ettha ca saṅkhāranibbānāni",
  "anya-e0601n1:176_12": "paramatthadhammā honti. Vikārādīsu pana vikāralakkhaṇāni paññattivisesattā visuṁ",
  "anya-e0601n1:176_13": "vuttāni. Imehi dvīhi vinimuttā pana paricchedarūpā sabbavohāratthā paññattīti vuttāti",
  "anya-e0601n1:176_14": "veditabbā. Apadāna aṭṭhakathāyaṁ pana ‘‘sabbaṁ atītādibhedaṁ hatthāmalakaṁ viya jānātīti",
  "anya-e0601n1:176_15": "sabbaññū’’ti vuttaṁ.",
  "anya-e0601n1:177_0": "Sabbaññūti ca kamasabbaññū, sakiṁ sabbaññū, satatasabbaññū, satti sabbaññū, ñātasabbaññū",
  "anya-e0601n1:177_1": "cāti pañcavidhā hoti sabbaññū. Tattha yathākkamaṁ sabbaṁ jānanadhammo kamasabbaññū",
  "anya-e0601n1:177_2": "nāma. Ekāvajjanena javanavārena jānitabbaṁ catusaccadhammaṁ jānanadhammo sakiṁsabbaññū",
  "anya-e0601n1:177_3": "nāma. Cakkhuviññāṇādīnaṁ niyatārammaṇattaṁ jānanadhammo satatasabbaññū nāma. Ekappahārena",
  "anya-e0601n1:177_4": "sabbadhammaṁ jānanasamattho dhammo sattisabbaññū nāma. Āvajjanābhedena jānitabbaṁ",
  "anya-e0601n1:177_5": "sabbadhammaṁ jānanadhammo ñātasabbaññū nāma. Tesu ca sakiṁ sabbaññū sattisabbaññūvasena",
  "anya-e0601n1:177_6": "dve dhammā maggañāṇāniyeva. Tadavasesā sabbaññutañāṇāni honti. Taṁ sabbaññuṁ.",
  "anya-e0601n1:178": "Munindanti ettha munisaddassa attho heṭṭhā vuttoyeva. Munīnaṁ indo issaro munindo, taṁ munindaṁ ahaṁ vandāmīti sambandhoti.",
  "anya-e0601n1:179_0": "Ayaṁ panettha saṅkhepayojanā. Pātodayaṁ pageva udayaṁ uggataṁ, bāladivākaraṁva navuggatasūriyamāṇavoiva,",
  "anya-e0601n1:179_1": "yatīnaṁ bhikkhūnaṁ majjhe sirīhi bāttiṁsamahāpurisalakkhaṇā sītyānubyañjanasampattisaṅkhātehi",
  "anya-e0601n1:179_2": "sirīhi lalitaṁ vilāsitaṁ, puṇṇindusaṅkāsamukhaṁ puṇṇacandena sadisaṁ ānanavantaṁ,",
  "anya-e0601n1:179_3": "anejaṁ nittaṇhaṁ, lokadhammehi aniñjanaṁ vā, sabbaññuṁ sabbadhamma vijānantaṁ, munindaṁ",
  "anya-e0601n1:179_4": "buddhaṁ sakkaccaṁ tīhi dvārehi ahaṁ vandāmīti.",
  "anya-e0601n1:180": "Pañcamavandanagāthāvaṇṇanā samattā.",
  "anya-e0601n1:181": "6.",
  "anya-e0601n1:182": " Upetapuñño varabodhimūle,",
  "anya-e0601n1:183": "Sasenamāraṁ sugato jinitvā;",
  "anya-e0601n1:184": "Abojjhi bodhiṁ aruṇodayamhi,",
  "anya-e0601n1:185": "Namāmi taṁ mārajinaṁ abhaṅgaṁ.",
  "anya-e0601n1:186_0": "6. Evaṁ pañcamagāthāya munindaṁ vanditvā idāni mārajinaguṇena thomitvā vanditukāmo",
  "anya-e0601n1:186_1": "upetapuñño tyādigāthamāha. Ayaṁ pana ja ta ja gaṇa dvigaruyuttattā ekādasakkharehi",
  "anya-e0601n1:186_2": "lakkhitā upendavajirāgāthāti daṭṭhabbā. Vuttañhi vuttodaye ‘‘upādikā sāva jatā jagā",
  "anya-e0601n1:186_3": "go’’ti. Tassattho, yassaṁ paṭipādaṁ jatā jagaṇa tagaṇā ca jagā jagaṇagarū ca go garu",
  "anya-e0601n1:186_4": "ca ce siyā, sāva sāgāthāeva upādikā upasaddādikā indavajirāgāthā nāmāti.",
  "anya-e0601n1:187_0": "Upetapuñño yo sugato varabodhimūle sasena māraṁ jinitvā aruṇodayamhi bodhiṁ abojjhi",
  "anya-e0601n1:187_1": "mārajinaṁ abhaṅgaṁ, taṁ sugataṁ ahaṁ namāmīti sambandho. Tattha upetapuññoti sampannadānasīlādipāramīpuññavā.",
  "anya-e0601n1:187_2": "Dānasīlādi pāramīpuññena samannāgato vā. Dānasīlādipāramīpuññena upeto samupeto upagato",
  "anya-e0601n1:187_3": "samupagato sampanno samannāgatoti attho. Ayaṁ panettha vacanattho, upanno sampanno",
  "anya-e0601n1:187_4": "hutvā eti gacchati pavattatīti upetaṁ, puññaṁ. Upapubbaidhātu gatiyaṁ ta. Punāti",
  "anya-e0601n1:187_5": "attano kārakanti puññaṁ, pāramīpuññaṁ labbhati. Pudhātu pīṇane sodhane vā ṇyo. Tassa",
  "anya-e0601n1:187_6": "ño. Tattha attano kārakanti punappunaṁ pavattiyā sacittasantatiñca saṁjanitapaṇītarūpavisaṭena",
  "anya-e0601n1:187_7": "sanissaya rūpasantatiñca punāti pīṇeti sodheti vāti attho. Ayaṁ paṭisambhidāmaggagaṇṭhipade",
  "anya-e0601n1:187_8": "vutto. Pūreti ajjhāsayanti vā puññaṁ. Pūradhātu ṇya. Yo puggalo puññaṁ karoti tassa",
  "anya-e0601n1:187_9": "ajjhāsayaṁ pūretīti attho.",
  "anya-e0601n1:188_0": "Atha vā pujjañca bhavaṁ nibbattetīti puññaṁ. Nibbattitaddhitāyaṁ. Pūja padaṁ ṇyapaccayo.",
  "anya-e0601n1:188_1": "Yo puññaṁ karoti, tassa pūjitabbaṁ bhavaṁ pavattetīti attho. Tena vuttaṁ sammohavinodanī",
  "anya-e0601n1:188_2": "aṭṭhakathāyaṁ ‘‘punāti attano kārakaṁ pūreti cassa ajjhāsayaṁ pujjañca bhavaṁ nibbattetīti",
  "anya-e0601n1:188_3": "puñño’’ti. Mūlaṭīkāyañca ‘‘punātīti sodheti apuññaphalato dukkhasaṁkilesato ca hitajjhāsayena",
  "anya-e0601n1:188_4": "puññaṁ karotīti taṁ nipphādanena kārakassajjhāsayaṁ pūretīti puñño. Pūrako pujjanibbattako",
  "anya-e0601n1:188_5": "ca niruttilakkhaṇena puññoti veditabbo’’ti vuttaṁ . Visuddhimaggamahāṭīkāyañca- ‘‘punāti",
  "anya-e0601n1:188_6": "attano santānaṁ apuññaphalato dukkhasaṁkilesato ca visodhetīti puññaṁ. Hitasukhajjhāsayena",
  "anya-e0601n1:188_7": "puññaṁ karotīti taṁnipphādanena kārakassa ajjhāsayaṁ pūreti, pujjabhavaṁ nibbattetīti",
  "anya-e0601n1:188_8": "vā puññaṁ. Iti pūrako pujjanibbattako ca niruttinayena puññanti veditabbo’’ti vuttaṁ.",
  "anya-e0601n1:188_9": "Upetaṁ sampannaṁ puññaṁ pāramīpuññaṁ yassa soti upetapuñño, sugato labbhati.",
  "anya-e0601n1:189_0": "Varabodhimūleti uttamassa bodhirukkhassa samīpe. Tattha varoti varitabbo patthitabbo",
  "anya-e0601n1:189_1": "icchitabboti vā varo. Bodhimūleti ettha bodhīti vuccati rukkhopi, maggopi, sabbaññutañāṇampi,",
  "anya-e0601n1:189_2": "nibbānampi. Tattha hi bodhirukkhamūle paṭhamābhi sambuddhoti ca, antarā ca bodhiṁ",
  "anya-e0601n1:189_3": "antarā ca gayanti ca āgataṭṭhāne rukkho. Bodhīti vuccati catūsu maggesu ñāṇanti āgataṭṭhāne",
  "anya-e0601n1:189_4": "maggo. Pappoti bodhiṁ varabhūri medhasoti āgataṭṭhāne sabbaññutañāṇaṁ. Patvāna bodhiṁ",
  "anya-e0601n1:189_5": "amataṁ asaṅkhatanti āgataṭṭhāne nibbānaṁ bodhīti vuccati. Idha pana bodhirukkhoti",
  "anya-e0601n1:189_6": "adhippeto. Ayaṁ pana tesaṁ vacanattho. Bujjhati abujjhi bujjhissati cattāri ariyasaccāni",
  "anya-e0601n1:189_7": "sabbaṁ ñeyyadhammampi etthāti bodhi, bodhirukkho. Budhadhātu ṇi. Bujjhati cattāri",
  "anya-e0601n1:189_8": "saccānīti bodhi, maggo. Bujjhati sabbañeyyadhammanti bodhi, sabbaññutañāṇaṁ. Ariyena",
  "anya-e0601n1:189_9": "bujjhitabbanti bodhi, nibbānaṁ labbhati. Varo uttamo bodhirukkhoti varabodhi, tassa",
  "anya-e0601n1:189_10": "mūlaṁ samīpaṁ varabodhimūlaṁ, tasmiṁ.",
  "anya-e0601n1:190_0": "Sasenamāranti saha senāya pavattaṁ mārarājaṁ. Tattha siyati bandhiyatīti senā. Sidhātu",
  "anya-e0601n1:190_1": "bandhaneyu. Tāya saha pavattatīti saseno, mārarājā. Anatthe niyojento guṇamāraṇena",
  "anya-e0601n1:190_2": "satte māretīti māro. Maradhātu ṇa. Sattānaṁ kusalaṁ māreti vināsetīti vā māro. Saseno",
  "anya-e0601n1:190_3": "ca so māro cāti sasenamāro, mārarājā. Taṁ . Jinitvāti pade kammaṁ. Upetapuñño yo",
  "anya-e0601n1:190_4": "sugatoti sambandho. Sugatasaddassa attho heṭṭhā vuttoyeva.",
  "anya-e0601n1:191_0": "Jinitvāti visākhapuṇṇamiyaṁ buddhadine anatthaṅgateyeva sūriye pāramīpuññatejena",
  "anya-e0601n1:191_1": "vijayitvāti attho. Abojjhīti paṭivijjhi adhigami vā. Bodhinti anuttaraṁ sammā sambodhiṁ,",
  "anya-e0601n1:191_2": "arahattamaggasabbaññutañāṇanti attho. Sabbaññuta ñāṇapadaṭṭhānañhi maggañāṇaṁ, maggañāṇapadaṭṭhānañca",
  "anya-e0601n1:191_3": "sabbaññutañāṇaṁ bodhīti vuccati. Taṁ bodhiṁ.",
  "anya-e0601n1:192_0": "Aruṇodayamhīti aruṇaudayamhīti padacchedo. Aruṇuggamanavelāyanti attho. Tattha āsamantato",
  "anya-e0601n1:192_1": "ālokaṁ karonto unati gacchatīti aruṇo. Āpubbaunadhātu gatimhi ṇa. Ākārassa rasso.",
  "anya-e0601n1:192_2": "Rakārāgamo. Nassa ṇo. Sūriyassa udayato pubbe uggataraṁsi aruṇo nāmāti attho. Vuttañhi",
  "anya-e0601n1:192_3": "dasakanipāta aṅguttarapāḷiyaṁ ‘‘sūriyassa bhikkhave udayato etaṁ pubbaṅgamaṁ etaṁ",
  "anya-e0601n1:192_4": "pubbanimittaṁ yadidaṁ aruṇuggaṁ, evameva kho bhikkhave kusalānaṁ dhammānaṁ etaṁ pubbaṅgamaṁ",
  "anya-e0601n1:192_5": "etaṁ pubbanimittaṁ yadidaṁ sammādiṭṭhī’’ti. Yaṁ sandhāya vuttaṁ abhidhānappadīpikāyaṁ",
  "anya-e0601n1:192_6": "‘‘sūrassodayato pubbu, ṭṭhitaraṁsi siyāruṇo’’ti. Abhidhānappadīpikāṭīkāyaṁ pana ‘‘aruṇavaṇṇatāya",
  "anya-e0601n1:192_7": "arati gacchatīti aruṇo’’ti vuttaṁ. Udeti uggacchatīti udayo, sūriyo. Udidhātu a.",
  "anya-e0601n1:192_8": "Udayassa sūriyassa aruṇo uggataraṁsīti aruṇodayo. Tassaṁ aruṇuggamanavelāyaṁ. Bodhiṁ",
  "anya-e0601n1:192_9": "abojjhīti sambandho.",
  "anya-e0601n1:193_0": "Bhagavā hi visākhapuṇṇamiyaṁ anatthaṅgateyeva sūriye mārabalaṁ vidhametvā cīvarūpari",
  "anya-e0601n1:193_1": "patamānehi bodhirukkhaṅkarehi rattapavāḷapallavehi viya pūjayamāno rattiyā paṭhamayāme",
  "anya-e0601n1:193_2": "pubbenivāsaṁ anussaritvā majjhimayāme dibbacakkhuṁ visodhetvā pacchimayāme paṭiccasamuppādaṁ",
  "anya-e0601n1:193_3": "anulomapaṭilomaṁ manasikaritvā ānāpānacatutthajjhānaṁ nibbattetvā tadeva pādakaṁ",
  "anya-e0601n1:193_4": "katvā mahāvajirañāṇasaṅkhātaṁ vipassanaṁ vaḍḍhetvā maggapaṭipāṭiyā adhigatena catutthamaggañāṇena",
  "anya-e0601n1:193_5": "sabbakilese khepetvā yadā aruṇo uggamissati, tadā sabbaññutañāṇādisabba buddhaguṇe",
  "anya-e0601n1:193_6": "paṭivijjhi adhigamīti vuttaṁ hoti.",
  "anya-e0601n1:194_0": "Mārajinanti pañcamārānaṁ vijitāviṁ. Devaputta kilesābhi saṅkhārakhandhamaccusaṅkhāte",
  "anya-e0601n1:194_1": "pañcamāre jināti ajini jinissatīti mārajino, sugato. Devaputtakilesābhisaṅkharasaṅkhataṁ",
  "anya-e0601n1:194_2": "mārattayaṁ jināti ajini, khandhamaccusaṅkhataṁ māradvayaṁ avassaṁ jinissatīti attho.",
  "anya-e0601n1:194_3": "Yadi evaṁ kasmā vijitāvinti vuttanti. Aviraddhaṁ ekantena jiyamānattāti. Abhaṅganti",
  "anya-e0601n1:194_4": "sasenamārassa bhañjituṁ viddhaṁsituṁ asamatthaṁ. Yassa kassaci bhañjituṁ viddhaṁsituṁ",
  "anya-e0601n1:194_5": "asamatthaṁ vā. Tatrāyaṁ vacanattho. Mārena yena kenaci bhañjituṁ na sakkotīti abhaṅgo,",
  "anya-e0601n1:194_6": "tena vā na bhañjiyati na viddhaṁsiyatīti abhaṅgo, sugato. Napubba bhanjadhātu ta.",
  "anya-e0601n1:194_7": "Tassa dhātvantena gakārādeso. Atha vā bhanjati viddhaṁsatīti bhaṅgo, māro. Yo koci",
  "anya-e0601n1:194_8": "vā. Natthi bhaṅgo māro yo koci vā yassāti abhaṅgo, sugato. Taṁ abhaṅgaṁ. Tanti sugataṁ.",
  "anya-e0601n1:194_9": "Mārajinaṁ abhaṅgaṁ taṁ sugataṁ ahaṁ namāmīti sambandho.",
  "anya-e0601n1:195_0": "Imissaṁ pana gāthāyaṁ ekanipātajātakaṭṭhakathāyaṁ, apadānaṭṭhakathāyañca āgatanayena",
  "anya-e0601n1:195_1": "buddhassa māravijayādiṁ sotujanānaṁ bahussutatthaṁ saṅkhepena veditabbaṁ. Bodhi satto",
  "anya-e0601n1:195_2": "hi mahāsampattiṁ anubhavitvā hatthagataṁ cakkavattirajjaṁ kheḷapiṇḍaṁ viya anapekkho",
  "anya-e0601n1:195_3": "chaṭṭetvā ekūnatiṁsavasse āsaḷhipuṇṇamāya uttarasaḷhanakkhattena yutte mahābhinikkhamaṁ",
  "anya-e0601n1:195_4": "nikkhamitvā anomanadītīre ghaṭīkārabrahmunā dinnaṁ arahatta dhajabhūtaṁ aṭṭhaparikkhāraṁ",
  "anya-e0601n1:195_5": "paṭiggahetvā nivāsetvā samaṇapabbajjaṁ katvā chabbassāni dukkarakārikaṁ caritvā nigrodharukkhamūle",
  "anya-e0601n1:195_6": "senanigame senakuṭumbikassa dhītarāya sujātāya saha satasahassagghiyā suvaṇṇapātiyā",
  "anya-e0601n1:195_7": "dinnaṁ sabbaṁ appodakaṁ madhupāyāsaṁ ekaṭṭhitālapakkappamāṇaṁ ekūnapaññāsālopaṁ paribhuñjitvā",
  "anya-e0601n1:195_8": "sāyanhasamaye devatāhi alaṅkatena maggena bodhirukkhābhimukho gacchante antaramagge",
  "anya-e0601n1:195_9": "sotthiyena nāma tiṇahārakena dinnaṁ aṭṭhamuṭṭhikatiṇaṁ gahetvā bodhimaṇḍaṁ āruyha",
  "anya-e0601n1:195_10": "idaṁ ṭhānaṁ sabbabuddhānaṁ avijahitaṁ acalaṭṭhānaṁ kilesabhañjanaṭṭhānanti ñatvā",
  "anya-e0601n1:195_11": "tāni tiṇāni agge gahetvā cālesi. Tāvadeva cuddasahattho pallaṅko ahosi. Tānipi tiṇāni",
  "anya-e0601n1:195_12": "tathārūpena saṇṭhānena santhariṁsu saṇṭhahiṁsu vā. Yathārūpaṁ sukusalopi vicittakāro",
  "anya-e0601n1:195_13": "vā potthatāro vā ālikhitumpi samattho natthi. Bodhi satto bodhikhandhaṁ piṭṭhito",
  "anya-e0601n1:195_14": "katvā puratthābhimukho daḷhamānaso hutvā –",
  "anya-e0601n1:196": "‘‘Kāmaṁ taco ca nhāru ca, aṭṭhi ca avasussatu;",
  "anya-e0601n1:197": "Upasussatu nisesaṁ, sarīre maṁsalohita’’nti.",
  "anya-e0601n1:198_0": "Na tveva sammāsambodhiṁ apatvā imaṁ pallaṅkaṁ bhindissāmīti asanisatasannipātenapi",
  "anya-e0601n1:198_1": "abhejjarūpaṁ taṁ pallaṅkaṁ abhañjitvā nisīdi. Tasmiṁ samaye māro devaputto siddhatthakumāro",
  "anya-e0601n1:198_2": "‘‘mayhaṁ vasaṁ atikkamitukāmo, na dāni assa atikkamituṁ dassāmī’’ti mārabalassa santikaṁ",
  "anya-e0601n1:198_3": "gantvā etamatthaṁ ārocetvā māraghosanaṁ nāma ghosāpetvā mārabalaṁ ādāya nikkhami.",
  "anya-e0601n1:198_4": "Sā mārasenā mārassa purato dvādasa yojanā honti. Dakkhiṇato ca vāmato ca dvādasa",
  "anya-e0601n1:198_5": "yojanā. Pacchato cakkavāḷapariyantaṁ katvā ṭhitā, uddhaṁ navayojanubbedhā. Yassā",
  "anya-e0601n1:198_6": "unnādantiyā unnādasaddo yojanasahassato paṭṭhāya pathavīundriyasaddo viya suyyati.",
  "anya-e0601n1:198_7": "Atha māro devaputto diyaḍḍhayojanasatikaṁ girimekhalaṁ nāma hatthiṁ abhirūhitvā bāhusahassaṁ",
  "anya-e0601n1:198_8": "māpetvā nānāvudhāni aggahesi. Avasesāyapi māraparisāya dve janā ekasadisaṁ āvudhaṁ",
  "anya-e0601n1:198_9": "na gaṇhiṁsu. Nānappakāravaṇṇā nānappakāra mukhā hutvā mahāsattaṁ ajjhottharamānā āgamaṁsu.",
  "anya-e0601n1:199_0": "Dasasahassacakkavāḷadevatā pana mahāsattassa thuti yo vadamānā aṭṭhaṁsu. Sakko devarājā",
  "anya-e0601n1:199_1": "vijayuttarasaṅkhaṁ dhamamāno aṭṭhāsi. So kira saṅkho vīsahatthasatiko hoti. Sakiṁ",
  "anya-e0601n1:199_2": "vātaṁ gāhāpetvā dhamanto cattāro māse saddaṁ karitvā nissaddo hoti. Mahākāḷanāga",
  "anya-e0601n1:199_3": "rājā atirekapadasatena vaṇṇaṁ vadanto aṭṭhāsi. Mahābrahmā setacchattaṁ dhārayamāno",
  "anya-e0601n1:199_4": "aṭṭhāsi. Māra bale pana bodhimaṇḍalaṁ upasaṅkamante tesaṁ ekopi ṭhātuṁ nāsakkhi.",
  "anya-e0601n1:199_5": "Sammukha sammukhaṭṭhāneneva palāyiṁsu. Kāḷo nāma nāgarājā pathaviṁ nimujjitvā pañcayojanasatikaṁ",
  "anya-e0601n1:199_6": "mantirakanāgabhavanaṁ gantvā ubhohi hatthehi mukhaṁ pidahitvā nipanno. Sakko vijayuttarasaṅkhaṁ",
  "anya-e0601n1:199_7": "piṭṭhiyaṁ katvā cakkavāḷamukha vaṭṭiyaṁ aṭṭhāsi. Mahābrahmā setacchattaṁ koṭiyaṁ",
  "anya-e0601n1:199_8": "gahetvā brahmalokameva agamāsi. Ekadevatāpi ṭhātuṁ samattho nāma nāhosi. Mahāpuriso",
  "anya-e0601n1:199_9": "ekakova nisīdi. Māropi attano parisaṁ āha ‘‘tāta suddhodanaputtena siddhatthena sadiso",
  "anya-e0601n1:199_10": "añño puriso nāma natthi, mayaṁ sammukhā yuddhaṁ dātuṁ na sakkhissāma, pacchā bhāgena",
  "anya-e0601n1:199_11": "dassāmā’’ti. Mahāpurisopi tīṇi passāni oloketvā sabbadevatānaṁ palāyitattā suññāni",
  "anya-e0601n1:199_12": "addasa. Puna uttarapassena mārabalaṁ ajjhottharamānaṁ disvā ‘‘ayaṁ ettako jano maṁ",
  "anya-e0601n1:199_13": "ekakaṁ sandhāya mahantaṁ vāyāmaṁ karoti, imasmiṁ ṭhāne mayhaṁ mātā vā pitā vā bhātā",
  "anya-e0601n1:199_14": "vā añño koci ñātako vā natthi, imā pana dasa pāramiyova mayhaṁ dīgharattaṁ puttaparijanasadisā,",
  "anya-e0601n1:199_15": "tasmā mayā pāramiyova phalakaṁ katvā pāramisattheneva paharitvā ayaṁ balakāyo mayā",
  "anya-e0601n1:199_16": "viddhaṁsetuṁ vaṭṭatī’’ti dasa pāramiyo āvajjamāno nisīdi.",
  "anya-e0601n1:200_0": "Atha māro devaputto eteneva siddhatthaṁ palāpessāmīti vātamaṇḍalaṁ samuṭṭhāpesi.",
  "anya-e0601n1:200_1": "Taṅkhaṇaññeyeva puratthimā dibhedā vātā samuṭṭhahitvā aḍḍhayojanaekayojana dviyojanatiyojanappamāṇāni",
  "anya-e0601n1:200_2": "pabbatakūṭāni padāletvā vanagaccharukkhādīni uddhaṁ mūlāni katvā sāmantā gāmanigame",
  "anya-e0601n1:200_3": "cuṇṇavicuṇṇaṁ kātuṁ samatthāpi mahāpurisassa puññatejena mahānubhāvena bodhisattaṁ",
  "anya-e0601n1:200_4": "patvā cīvarakaṇṇamattampi cāletuṁ nāsakkhiṁsu. Tato udakena ajjhottharitvā māressāmāti",
  "anya-e0601n1:200_5": "mahāvassaṁ samuṭṭhāpesi. Tassānubhāvena uparūpari satapaṭalasahassapaṭalādibhedā",
  "anya-e0601n1:200_6": "vaḷāhakā uṭṭhahitvā vassiṁsu. Vuṭṭhidhārāvegena pathavī bhinnā ahosi. Vanarukkhādīnaṁ",
  "anya-e0601n1:200_7": "uparibhāgena mahāmegho āgantvā mahā sattassa cīvare ussāvabinduggahaṇamattampi temetuṁ",
  "anya-e0601n1:200_8": "nāsakkhi. Tato pāsāṇavassaṁ samuṭṭhāpesi. Mahantāni pabbatakūṭāni dhūmāyantāni pajjalantāni",
  "anya-e0601n1:200_9": "ākāsenāgantvā bodhisattassa pādamūle dibbamālāguḷabhāvaṁ āpajjiṁsu. Tato paharavassaṁ",
  "anya-e0601n1:200_10": "samuṭṭhāpesi. Ekatodhārā ubhatodhārā asisattikhurappādayo dhūmāyantā pajjalantā ākāsenāgantvā",
  "anya-e0601n1:200_11": "bodhisattaṁ patvā dibbapupphāni ahesuṁ. Tato aṅgāravassaṁ samuṭṭhāpesi. Kiṁsukavaṇṇā",
  "anya-e0601n1:200_12": "aṅgārā ākāsenāgantvā bodhisattassa pādamūle dibba pupphāni hutvā vikiriṁsu. Tato",
  "anya-e0601n1:200_13": "kukkuḷavassaṁ samuṭṭhāpesi. Accuṇho aggivaṇṇo kukkuḷo ākāsenāgantvā bodhisattassa",
  "anya-e0601n1:200_14": "pādamūle dibbacandanacuṇṇaṁ hutvā nipatati. Tato vāḷukavassaṁ samuṭṭhāpesi. Atisukhumavāḷikā",
  "anya-e0601n1:200_15": "dhūmāyantā pajjalantā ākāsenāgantvā bodhisattassa pādamūle dibbapupphāni hutvā nipatiṁsu.",
  "anya-e0601n1:200_16": "Tato kalalavassaṁ samuṭṭhāpesi. Taṁ kalalavassaṁ dhūmāyantaṁ pajjalantaṁ ākāse nāgantvā",
  "anya-e0601n1:200_17": "bodhisattassa pādamūle dibbavilepanaṁ hutvā patati. Tato iminā bhiṁsetvā siddhatthaṁ",
  "anya-e0601n1:200_18": "palāpessāmīti andhakāraṁ samuṭṭhāpesi. Taṁ caturaṅgasamannāgataṁ andhakāraṁ viya",
  "anya-e0601n1:200_19": "mahātamaṁ hutvā bodhisattaṁ patvā sūriyappabhā vihataṁ viya antaradhāyati.",
  "anya-e0601n1:201_0": "Evaṁ māro imāhi navahi vātavassapāsāṇapaharaaṅgāra kukkuḷavāḷuka kalalaandhakāravuṭṭhīhi",
  "anya-e0601n1:201_1": "bodhisattaṁ palāpetuṁ asakkonto ‘‘kiṁ bhaṇe tiṭṭhatha imaṁ siddhatthakumāraṁ gaṇhatha",
  "anya-e0601n1:201_2": "hanatha palāpethā’’ti parisaṁ āṇāpetvā sayampi girimekhalassa hatthino khandhe nisinno",
  "anya-e0601n1:201_3": "cakkāvudhaṁ ādāya bodhisattaṁ upasaṅkamitvā ‘‘siddhattha uṭṭhāhi etasmā pallaṅkā,",
  "anya-e0601n1:201_4": "nāyaṁ tumhākaṁ pāpuṇāti, mayhaṁeva pāpuṇātī’’ti āha. Mahāsatto tassa vacanaṁ sutvā",
  "anya-e0601n1:201_5": "avoca ‘‘māra neva tayā dasapāramiyo pūritā, na upapāramiyo na paramattha pāramiyo",
  "anya-e0601n1:201_6": "nāpi pañcamahāpariccāgā pariccattā na ñātatthacariyā na lokatthacariyā na buddhatthacariyā",
  "anya-e0601n1:201_7": "pūritā, sabbā tā mayāyeva pūritā, tasmā nāyaṁ pallaṅko tuyhaṁ pāpuṇāti, mayhameva",
  "anya-e0601n1:201_8": "pāpuṇātī’’ti. Māro kuddho kodhavegaṁ asahanto mahāpurisassa cakkāvudhaṁ vissajjesi.",
  "anya-e0601n1:201_9": "Taṁ tassa dasapāramiyo āvajjantassa uparibhāge mālāvitānaṁ hutvā aṭṭhāsi. Taṁ kira",
  "anya-e0601n1:201_10": "khuracakkāvudhaṁ aññadā tena kuddhena vissaṭṭhaṁ ekaghanapāsāṇa thambhe vaṁsakaḷīre",
  "anya-e0601n1:201_11": "viya chindantaṁ gacchati. Idāni pana tasmiṁ mālāvitānaṁ hutvā ṭhite avasesā māraparisā",
  "anya-e0601n1:201_12": "idāni pallaṅkato vuṭṭhāya palāyissatīti mahantamahantāni selakūṭāni vissajjesuṁ.",
  "anya-e0601n1:201_13": "Tānipi mahāpurisassa pāramiyo āvajjantassa mālāguḷabhāvaṁ āpajjitvā bhūmiyaṁ patiṁsu.",
  "anya-e0601n1:202_0": "Devatā cakkavāḷamukhavaṭṭiyaṁ ṭhitā gīvaṁ pasāretvā sīsaṁ ukkhipitvā ‘‘naṭṭho vata",
  "anya-e0601n1:202_1": "bho siddhatthakumārassa rūpaggappatto attabhāvo, kiṁ nu kho karissatī’’ti olokenti.",
  "anya-e0601n1:202_2": "Tato mahāpuriso pūritapāramīnaṁ bodhisattānaṁ abhi sambujjhanadivase pattapallaṅko",
  "anya-e0601n1:202_3": "mayhaṁva pāpuṇātīti vatvā ṭhitaṁ māraṁ āha ‘‘māra tuyhaṁ dānassa dinnabhāve ko sakkhī’’ti.",
  "anya-e0601n1:202_4": "Māro ‘‘ettakā janā sakkhino’’ti māra balābhimukhaṁ hatthaṁ pasāreti. Tasmiṁ khaṇe",
  "anya-e0601n1:202_5": "māraparisāya ‘‘ahaṁ sakkhī ahaṁ sakkhī’’ti pavattasaddo pathavīundriyasaddasadiso",
  "anya-e0601n1:202_6": "ahosi. Atha kho māro mahāpurisaṁ āha ‘‘siddhattha tuyhaṁ dānassa dinnabhāve ko sakkhī’’ti.",
  "anya-e0601n1:202_7": "Mahāpuriso ‘‘tuyhaṁ tāva dānassa dinnabhāve sacetanā sakkhino. Mayhaṁ pana imasmiṁ",
  "anya-e0601n1:202_8": "ṭhāne sacetano koci sakkhī nāma natthi. Tiṭṭhatu tāva me avasesattabhāvesu dinnadānaṁ,",
  "anya-e0601n1:202_9": "vessantarattabhāve pana ṭhatvā mayhaṁ sattasattaka mahādānassa dinnabhāve acetanāpi",
  "anya-e0601n1:202_10": "ghanamahāpathavī sakkhī’’ti cīvaragabbhantarato dakkhiṇahatthaṁ nīharitvā vessantarattabhāve",
  "anya-e0601n1:202_11": "mayhaṁ sattasattakamahādānassa dinnabhāve tvaṁ sakkhi na sakkhīti mahāpathaviyābhimukhaṁ",
  "anya-e0601n1:202_12": "hatthaṁ pasāresi. Mahā pathavī ‘‘ahaṁ te dānassa sakkhī’’ti viravasahassena viravasatasahassena",
  "anya-e0601n1:202_13": "mārabalaṁ avattharamānā viya unnadi.",
  "anya-e0601n1:203_0": "Tato mahāpurise dinnaṁ te siddhattha mahādānaṁ uttama dānanti vessantaradānaṁ sammasante",
  "anya-e0601n1:203_1": "diyaḍḍhayojanasatiko girimekhalo hatthī jāṇukehi patiṭṭhāsi. Māraparisā disāvidisā",
  "anya-e0601n1:203_2": "palāyiṁsu. Dve ekamaggena gatā nāma natthi. Sīsābharaṇāni ceva vatthābharaṇāni ca",
  "anya-e0601n1:203_3": "pahāya sammukha sammukhaṭṭhāne disāvidisāhiyeva palāyiṁsu. Tato devasaṅgho palāyamānaṁ",
  "anya-e0601n1:203_4": "mārabalaṁ disvā mārassa parājayo jāto. Siddhatthakumārassa jayo. Jayapūjaṁ karissāmāti",
  "anya-e0601n1:203_5": "nāgā nāgānaṁ, supaṇṇā supaṇṇānaṁ, devatā devatānaṁ, brahmāno brahmānaṁ pesetvā gandhamālādi",
  "anya-e0601n1:203_6": "hatthā mahāpurisassa santikaṁ bodhipallaṅkaṁ āgamaṁsu. Evaṁ gatesu ca panetesu –",
  "anya-e0601n1:204": "‘‘Jayo hi buddhassa sirīmato ayaṁ,",
  "anya-e0601n1:205": "Mārassa ca pāpimato parājayo;",
  "anya-e0601n1:206": "Ugghosisuṁ bodhimaṇḍe pamoditā,",
  "anya-e0601n1:207": "Jayaṁ tadā nāgagaṇā mahesino.",
  "anya-e0601n1:208": "Jayo hi buddhassa sirīmato ayaṁ,",
  "anya-e0601n1:209": "Mārassa ca pāpimato parājayo;",
  "anya-e0601n1:210": "Ugghosisuṁ bodhimaṇḍe pamoditā,",
  "anya-e0601n1:211": "Jayaṁ tadā supaṇṇasaṅghā mahesino.",
  "anya-e0601n1:212": "Jayo hi buddhassa sirīmato ayaṁ,",
  "anya-e0601n1:213": "Mārassa ca pāpimato parājayo;",
  "anya-e0601n1:214": "Ugghosisuṁ bodhimaṇḍe pamoditā,",
  "anya-e0601n1:215": "Jayaṁ tadā devagaṇā mahesino.",
  "anya-e0601n1:216": "Jayo hi buddhassa sirīmato ayaṁ,",
  "anya-e0601n1:217": "Mārassa ca pāpimato parājayo;",
  "anya-e0601n1:218": "Ugghosisuṁ bodhimaṇḍe pamoditā,",
  "anya-e0601n1:219": "Jayaṁ tadā brahmagaṇāpi tādino’’ti.",
  "anya-e0601n1:220_0": "Avasesesu dasasu cakkavāḷasahassesu devatā mālāgandhavilepanehi ca pūjayamānā nānappakāra",
  "anya-e0601n1:220_1": "thutiyo ca vadamānā aṭṭhaṁsu. Evaṁ anatthaṅgateyeva sūriye mahāpuriso mārabalaṁ vidhametvā",
  "anya-e0601n1:220_2": "cīvarūpari pata mānehi bodhirukkhaṅkurehi rattapavāḷapallavehi viya pūjayamāno paṭhamayāme",
  "anya-e0601n1:220_3": "pubbenivāsañāṇaṁ anussaritvā majjhimayāme dibbacakkhuṁ visodhetvā pacchimayāme paṭicca",
  "anya-e0601n1:220_4": "samuppāde ñāṇaṁ otāresi. Athassa dvādasapadikaṁ paccayā kāraṁ vaṭṭavivaṭṭavasena",
  "anya-e0601n1:220_5": "anulomato paṭilomato sammasantassa dasasahassilokadhātu udakapariyantaṁ katvā dvādasakkhattuṁ",
  "anya-e0601n1:220_6": "sampakampi. Mahāpurisena pana dasasahassi lokadhātuṁ unnādetvā aruṇuggamanavelāyaṁ",
  "anya-e0601n1:220_7": "sabbaññuta ñāṇaṁ paṭivijjhīti vuttaṁ hoti. Idha pana vuttāvasesaṁ tāsu ca oloketvā gahetabbanti.",
  "anya-e0601n1:221_0": "Ayaṁ panettha saṅkhepayojanā. Upetapuñño sampanna dānādipāramīpuññavā dānādipāramīpuññena",
  "anya-e0601n1:221_1": "sampanno vā, yo sugato varabodhimūle uttamassa bodhirukkhassa samīpe, sasenamāraṁ",
  "anya-e0601n1:221_2": "senāya saha pavattaṁ mārarājaṁ, jinitvā pāramīpuññatejena vijayitvā, aruṇodayamhi",
  "anya-e0601n1:221_3": "visākhapuṇṇamiyaṁ aruṇuggamanavelāyaṁ, bodhiṁ arahattamaggañāṇa sabbaññutañāṇasaṅkhātaṁ",
  "anya-e0601n1:221_4": "bodhiṁ, abojjhi paṭivijjhi adhigami vā, mārajinaṁ pañcamārānaṁ vijitāviṁ, abhaṅgaṁ",
  "anya-e0601n1:221_5": "sasenamāro yo koci vā bhindituṁ asamatthaṁ taṁ sugataṁ ahaṁ namāmīti.",
  "anya-e0601n1:222": "Chaṭṭhamavandanagāthāvaṇṇanā samattā.",
  "anya-e0601n1:223": "7.",
  "anya-e0601n1:224": " Rāgādi chedāmalañāṇakhaggaṁ,",
  "anya-e0601n1:225": "Satīsamaññāphalakābhigāhaṁ;",
  "anya-e0601n1:226": "Sīloghalaṅkāravibhūsitaṁ taṁ,",
  "anya-e0601n1:227": "Namāmibhiññāvaramiddhupetaṁ.",
  "anya-e0601n1:228_0": "7. Evaṁ chaṭṭhamagāthāya sugataṁ vanditvā idāni arahatta maggañāṇādīhi catūhi guṇehi",
  "anya-e0601n1:228_1": "thomitvā vanditukāmo rāgādityādigāthamāha. Ayaṁ pana indavajira upendavajira gāthādvayassa",
  "anya-e0601n1:228_2": "lakkhaṇassa missakattā ekādasakkharehi lakkhitā upajātigāthāti daṭṭhabbā. Vuttañhi",
  "anya-e0601n1:228_3": "vuttodaye ‘‘anantarodīritalakkhaṇā ce, pādāvimissā upajātiyo tā’’ti. Tassattho. Yassā",
  "anya-e0601n1:228_4": "vuttiyā anantaro dīritalakkhaṇā anantare udīritaṁ vuttaṁ indavajiropenda vajiragāthānaṁ",
  "anya-e0601n1:228_5": "lakkhaṇavantā pādā vimissā saṁsaṭṭhā ce bhavanti, tā vuttiyo upajātiyo nāmāti.",
  "anya-e0601n1:229_0": "Tattha rāgādichedāmala ñāṇakhagganti ettha rāgaādicheda amalañāṇakhaggantipadacchedo.",
  "anya-e0601n1:229_1": "Rāgādikilesaṁ chindantaṁ malavira hitaṁ arahattamaggañāṇasaṅkhātaṁ asivantanti attho.",
  "anya-e0601n1:229_2": "Tatrāyaṁ vacanattho. Rūpādīsu rañjatīti rāgo. Ranjadhātu rāge ṇa. Rāgo ādi yesanteti",
  "anya-e0601n1:229_3": "rāgādayo, kilesā. Te chindatīti rāgādichedaṁ, arahattamaggañāṇaṁ. Apāyaṁ malati dhāretīti",
  "anya-e0601n1:229_4": "malaṁ, rāgādi. Atha vā malati saṁkilissati etenāti malaṁ. Maladhātu saṁkilesane a.",
  "anya-e0601n1:229_5": "Malato virahitaṁ amalaṁ, ñāṇaṁ. Cattāri saccāni jānāti paṭivijjhatīti ñāṇaṁ, arahattamaggañāṇaṁ.",
  "anya-e0601n1:229_6": "Rāgādichedañca amalañca taṁ ñāṇañcāti rāgādichedāmalañāṇaṁ. Rukkhādiṁ khaggati chindati",
  "anya-e0601n1:229_7": "etenāti vā khaggaṁ, pakatiasi. Khaggaṁ viyāti khaggaṁ, ñāṇaṁ. Rāgādichedāmalañāṇasaṅkhataṁ",
  "anya-e0601n1:229_8": "khaggaṁ yassa soti rāgādichedāmalañāṇakhaggo, buddho. Rāgādikilesaṁ chindantena malavira",
  "anya-e0601n1:229_9": "hitena aggamaggañāṇasaṅkhatena asinā samannāgatoti attho. Taṁ.",
  "anya-e0601n1:230_0": "Satīsamaññā phalakābhigāhanti ettha satisamaññāphalaka abhigāhantipadacchedo. Sammāsatināmikaṁ",
  "anya-e0601n1:230_1": "phalakaṁ daḷhagāha kanti attho. Tatrāyaṁ vacanattho. Saraṇaṁ sati, sarati sampayuttadhammā",
  "anya-e0601n1:230_2": "etāyāti, saratīti vā sati. Saradhātuti. Atha vā pamādaṁ sarati hiṁsatīti sati, sammāsati.",
  "anya-e0601n1:230_3": "Saradhātu hiṁsāyaṁti. Sammā ājānāti etāyāti samaññā, satiiti samaññā satisamaññā,",
  "anya-e0601n1:230_4": "asiādisatthaṁ phalati nivāretīti phalakaṁ, kheṭakaṁ. Phaladhātu nivāraṇe ṇvu. Satisamaññaṁ",
  "anya-e0601n1:230_5": "phalakaṁ abhidaḷhaṁ gaṇhatīti satisamaññāphala kābhigāho, buddho labbhati. Yathā",
  "anya-e0601n1:230_6": "hi senāya phalakaṁ asiādisatthaṁ rakkhati, evaṁ satisaṁvaro cakkhādi dvāresu rūpādiārammaṇaṁ",
  "anya-e0601n1:230_7": "pavisituṁ adatvā rakkhati. Tasmā bhagavā satidhammo sabbākusalānaṁ rakkhakattā sabbakusala",
  "anya-e0601n1:230_8": "dhammānaṁ upakārattā sabbatthānaṁ sādhakattā ca satiphalakaṁ daḷhaṁ gaṇhatīti vuttaṁ",
  "anya-e0601n1:230_9": "hoti. Vuttañhi ‘‘ye keci kusalā dhammā, sabbe te appamādamūlakā appamādasamosaraṇā,",
  "anya-e0601n1:230_10": "appamādo tesaṁ dhammānaṁ aggamakkhāyatī’’ti ca. ‘‘Satiṁ khvāhaṁ bhikkhave sabbatthikaṁ vadāmī’’ti ca.",
  "anya-e0601n1:231_0": "Sīloghalaṅkāravibhūsitanti sīlaoghaalaṅkāra vibhū sitanti padacchedo. Visuddhasīlānaṁ",
  "anya-e0601n1:231_1": "samūhasaṅkhātena alaṅkārena vibhūsitanti attho. Tattha sīlanti lokuttara sīlaṁ. Tassa",
  "anya-e0601n1:231_2": "attho heṭṭhā vuttoyeva. Taṁ pana cetanā sīlaṁ, cetasikaṁ sīlaṁ, saṁvaro sīlaṁ, avītikkamo",
  "anya-e0601n1:231_3": "sīlañcāti catubbidhaṁ hoti. Tattha cetanā sīlaṁ nāma pāṇātipātā dīhi vā viramantassa",
  "anya-e0601n1:231_4": "vattapaṭipattiṁ vā pūrentassa cetanā. Cetasikasīlaṁ nāma pāṇātipātādīhi viramantassa",
  "anya-e0601n1:231_5": "virati. Saṁvaro sīlanti ettha saṁvaro pātimokkhasaṁvaro, sati saṁvaro, ñāṇasaṁvaro,",
  "anya-e0601n1:231_6": "khantisaṁvaro, vīriyasaṁvaro cāti pañcavidho hoti, sabbametaṁ saṁvaro sīlaṁ nāma.",
  "anya-e0601n1:231_7": "Avītikkamo sīlaṁ nāma samādinnasīlassa kāyikavācasiko anatikkamoti. Vuttañhetaṁ paṭisambhidāyaṁ",
  "anya-e0601n1:231_8": "‘‘kiṁsīlanticetanā sīlaṁ, cetasikaṁ sīlaṁ, saṁvaro sīlaṁ, avītikkamo sīla’’nti. Idha",
  "anya-e0601n1:231_9": "pana avītikkamo sīlaṁ nādhippetaṁ. Kasmā. Bhagavato samādinnasikkhāpadassa abhāvato.",
  "anya-e0601n1:231_10": "Buddhānañhi sikkhāpadaṁ nāma natthīti. Oghoti samūho. Oghasaddo hi samūhavācako.",
  "anya-e0601n1:231_11": "Tena vuttaṁ abhidhānappadīpikāyaṁ –",
  "anya-e0601n1:232": "‘‘Samūho gaṇasaṅghātā, samudāyo ca sañcayo;",
  "anya-e0601n1:233": "Sandoho nivaho ogho, visaro nikaro cayo’’tyādi.",
  "anya-e0601n1:234_0": "Avahanati gacchati pavattati avayavaṁ etthāti ogho, samūho. Avapubbahanadhātu gatimhi",
  "anya-e0601n1:234_1": "ṇo. Avassa o, hanassa gho. Abhidhānappadīpikāṭīkāyaṁ pana ‘‘avayavaṁ katvā byāpiyati",
  "anya-e0601n1:234_2": "gacchatīti ogho’’ti vuttaṁ. Sīlānaṁ ogho samūho sīlogho. Alaṅkāroti piḷandhano. Alaṁ",
  "anya-e0601n1:234_3": "vibhusaṁ taṁ samaṅgīpuggalaṁ karoti anenāti alaṅkāro, sīlaṁ. Alaṁsaddūpapadakaradhātu",
  "anya-e0601n1:234_4": "ṇo. Sīlogho eva alaṅkāro sīloghālaṅkāro, tena vibhū siyatīti sīloghalaṅkāravibhūsito,",
  "anya-e0601n1:234_5": "buddho. Tena pana aññehi asādhāraṇena lokuttarasīlālaṅkārena vibhūsito. Na cīvarādinālaṅkārenāti",
  "anya-e0601n1:234_6": "attho. Sīlālaṅkārena hi sadiso alaṅkāro nāma natthi. Taṁ sīloghalaṅkāravibhūsitaṁ.",
  "anya-e0601n1:235_0": "Namāmibhiññāvaramiddhupetanti ettha namāmi abhiññāvaraṁ iddhi upetanti padacchedo.",
  "anya-e0601n1:235_1": "Tattha namāmīti vandāmi. Abhiññāvaramiddhupetanti abhiññāsaṅkhātāya uttamāya iddhiyā",
  "anya-e0601n1:235_2": "samannāgatanti attho. Abhivisesena jānātīti abhiññā, chabbidhaṁ ñāṇaṁ. Tañhi iddhividhadibbasota",
  "anya-e0601n1:235_3": "paracitta vijānana pubbenivāsānussati cutūpapāta āsavakkhaya ñāṇavasena chabbidhaṁ",
  "anya-e0601n1:235_4": "hoti. Tattha iddhividhañāṇanti ekopi hutvā bahudhā hotītiādinayappavatte iddhividhe",
  "anya-e0601n1:235_5": "jānana ñāṇaṁ. Dibbasotañāṇanti dūrasantikādibhedasaddārammaṇāya dibbasotadhātuyā",
  "anya-e0601n1:235_6": "jānanañāṇaṁ. Paracittavijānanañāṇanti parasattānaṁ cittaparicchedassa vijānanañāṇaṁ.",
  "anya-e0601n1:235_7": "Pubbenivāsā nussatiñāṇanti attasantāne vutthavasena ceva gocara nivāsavasena ca pubbe",
  "anya-e0601n1:235_8": "atītabhavesu khandhādīnaṁ anussaraṇa satiyā sampayuttaṁ ñāṇaṁ. Cutūpapātañāṇanti",
  "anya-e0601n1:235_9": "sattānaṁ cutiyañca upapāte ca jānanañāṇaṁ. Ettha ca aṭṭhakathāsu cutūpapātañāṇaṭṭhāne",
  "anya-e0601n1:235_10": "tassa sādhakattā dibbacakkhuñāṇanti vuttaṁ. Āsavakkhayañāṇanti saccaparicchedassa",
  "anya-e0601n1:235_11": "jānanaṁ arahatta maggañāṇanti. Varanti uttamaṁ. Iddhīti ijjhanaṁ samijjhanaṁ. Ijjhati",
  "anya-e0601n1:235_12": "samijjhatīti vā iddhi. Idhadhātuti. Abhiññāsaṅkhātāya varāya iddhiyā upeto samupeto",
  "anya-e0601n1:235_13": "samannāgatoti abhiññāvaramiddhupeto, buddho. Taṁ abhiññāvaramiddhupetaṁ. Taṁ buddhaṁ",
  "anya-e0601n1:235_14": "ahaṁ namāmīti sambandho.",
  "anya-e0601n1:236_0": "Ayaṁ panettha saṅkhepayojanā. Rāgādichedāmalañāṇa khaggaṁ rāgādikilesaṁ chindantaṁ",
  "anya-e0601n1:236_1": "malavirahitaṁ arahattamaggañāṇa saṅkhātaṁ asivantaṁ, satīsamaññāphalakābhigāhaṁ sammā",
  "anya-e0601n1:236_2": "satināmikaṁ phalakaṁ daḷhagahaṇaṁ, sīloghalaṅkāravibhūsitaṁ sīlānaṁ samūhasaṅkhātena",
  "anya-e0601n1:236_3": "alaṅkārena vibhūsitaṁ, abhiññā varamiddhupetaṁ abhiññāsaṅkhātāya varāya uttamāya",
  "anya-e0601n1:236_4": "iddhiyā upetaṁ samupetaṁ samannāgataṁ taṁ buddhaṁ ahaṁ namāmīti.",
  "anya-e0601n1:237": "Sattamavandanagāthāvaṇṇanā samattā.",
  "anya-e0601n1:238": "8.",
  "anya-e0601n1:239": " Dayālayaṁ sabbadhi dukkaraṁ karaṁ,",
  "anya-e0601n1:240": "Bhavaṇṇavātikkamamaggataṁ gataṁ;",
  "anya-e0601n1:241": "Tilokanāthaṁ susamāhitaṁ hitaṁ,",
  "anya-e0601n1:242": "Samantacakkhuṁ paṇamāmi taṁmitaṁ.",
  "anya-e0601n1:243_0": "8. Evaṁ sattamagāthāya buddhaṁ vanditvā idāni mahākaruṇā dīhi navahi guṇehi thomitvā",
  "anya-e0601n1:243_1": "vanditukāmo dayālayantyādigāthamāha. Ayaṁ pana ja ta ja ragaṇehi yuttattā dvādasakkharehi",
  "anya-e0601n1:243_2": "lakkhitā catupādantayamakā vaṁsaṭṭhagāthāti daṭṭhabbā. Vuttañhi vuttodaye ‘‘vadanti",
  "anya-e0601n1:243_3": "vaṁsaṭṭhamidaṁ jatā jarā’’ti. Tassattho, yassaṁ paṭipādaṁ jatā jatagaṇā ca jarā jaragaṇā",
  "anya-e0601n1:243_4": "ca ce bhavanti, idaṁ vuttaṁ vaṁsaṭṭhaṁ vaṁsaṭṭhagāthā nāmāti munayo isayo vadantīti.",
  "anya-e0601n1:244_0": "Tattha dayālayanti mahākaruṇāya ca, mettāya ca ādhāraṁ. Dayāsaddo hi karuṇāya ca,",
  "anya-e0601n1:244_1": "mettāya ca vattati. Adayāpannoti ettha hi karuṇāya vattati. Nikkaruṇikataṁ āpannoti",
  "anya-e0601n1:244_2": "attho. Dayāpannoti ettha mettāya mettacittataṁ āpannoti attho. Idha pana tadubhayampi",
  "anya-e0601n1:244_3": "vaṭṭati. Tasmā dayā ca dayā ca dayāti saddasarūpekaseso kātabbo. Vacanattho panettha",
  "anya-e0601n1:244_4": "evaṁ veditabbo. Dayati hiṁsati kāruṇikanti dayā, mahākaruṇā. Dayadhātu hiṁsāyaṁ a.",
  "anya-e0601n1:244_5": "Yā karuṇā yāva yathādhippetaṁ parassa hitanipphattiṁ na pāpuṇāti, tāva kāruṇikaṁ",
  "anya-e0601n1:244_6": "hiṁsatīti attho. Dayati hiṁsati apaneti paradukkhanti vā dayā. Atha vā dayati attano",
  "anya-e0601n1:244_7": "sukhampi pahāya khedaṁ gaṇhāti sajjano etāyāti dayā, dayati anuggaṇhāti pāpajanampi",
  "anya-e0601n1:244_8": "etāyāti vā dayā, dayanti gaṇhanti bodhisattā sammāsambodhiṁ etāyāti vā dayā, bodhisattā",
  "anya-e0601n1:244_9": "buddhabhāvāya abhinīhārakaraṇa kāle hatthagatampi aggaphalaṁ chaṭṭetvā mahākaruṇāya",
  "anya-e0601n1:244_10": "saṁsārasāgarato satte samuddharitukāmā anassāsa karaṁ mahantaṁ saṁsāradukkhañca pacchimabhave",
  "anya-e0601n1:244_11": "saha amata dhātupaṭilābhena anekaguṇasamalaṅkataṁ sabbaññutañāṇañca gaṇhantīti attho.",
  "anya-e0601n1:244_12": "Dayati dadāti sattānaṁ abhayaṁ etāyāti dayā, mettā. Dayadhātu dāne a. Dayati gacchati",
  "anya-e0601n1:244_13": "vibhāgaṁ akatvā sattesu samaṁ pavattatīti dayā. Yathā udakaṁ sabbasattesu sītena",
  "anya-e0601n1:244_14": "samaṁ pharati rajomalañca pavāheti, evaṁ mettā pāpakalyāṇajanesu vibhāgaṁ akatvā",
  "anya-e0601n1:244_15": "samaṁ pavattatīti attho.",
  "anya-e0601n1:245_0": "Aparo nayo. Dayanti anurakkhanti satte etāya, sayaṁ vā anuddayati anuddayamattameva",
  "anya-e0601n1:245_1": "vā etanti dayā, karuṇāmettā labbhanti. Tāya ālayati patiṭṭhati etthāti dayālayo,",
  "anya-e0601n1:245_2": "buddho. Bhagavā hi devadattādīsu virodhi sattesu ca avirodhisattesu orase rāhule",
  "anya-e0601n1:245_3": "ca samaṁ niccaṁ hitajjhāsayatāya mahākaruṇāya mettāya ca ṭhito , tasmā dayālayanti",
  "anya-e0601n1:245_4": "thometīti vuttaṁ hoti. Vuttañhetaṁ apadānapāḷiyaṁ –",
  "anya-e0601n1:246": "‘‘Vadhake devadatte ca, core aṅgulimālake;",
  "anya-e0601n1:247": "Dhanapāle rāhule ca, samacitto mahāmunī’’ti.",
  "anya-e0601n1:248_0": "Sabbadhīti sabbasmiṁ attabhāve. Buddhabhāvāya abhinīhārato paṭṭhāya sabbattabhāvesūti",
  "anya-e0601n1:248_1": "attho. Dukkaranti dukkhena karitabbaṁ pañcamahāpariccāgādikammaṁ dukkhena karitabbanti",
  "anya-e0601n1:248_2": "dukkaraṁ, pañcamahāpariccāgādikammaṁ labbhati. Ettha ca pañcamahā pariccāgoti dhanapariccāgo,",
  "anya-e0601n1:248_3": "aṅgapariccāgo, puttapariccāgo, bhariyapariccāgo, jīvitapariccāgo cāti pañcavidho",
  "anya-e0601n1:248_4": "hoti. Tattha hatthiassa dāsidāsādi saviññāṇakassa dhanassa vā muttāmaṇirajatādi aviññāṇakassa",
  "anya-e0601n1:248_5": "dhanassa vā pariccāgo dhanapariccāgo nāma. Hatthapādacakkhukaṇṇanāsādisarīrāva yavassa",
  "anya-e0601n1:248_6": "pariccāgo aṅgapariccāgo nāma. Puttassa ca dhītuyā ca pariccāgo puttapariccāgo nāma.",
  "anya-e0601n1:248_7": "Bhariyāya pariccāgo bhariyapariccāgo nāma. Jīvitindriyapaṭibaddhassa sarīrassa pariccāgo",
  "anya-e0601n1:248_8": "jīvitapariccāgo nāma. Kiñcāpi pana dhanapariccāgā dayo dānapāramiyaṁyeva antogadhā,",
  "anya-e0601n1:248_9": "tathāpi pariccāga visesabhāvadassanatthañceva sudukkarabhāvadassanatthañca mahāpariccāgavasena",
  "anya-e0601n1:248_10": "visuṁ katanti adhippāyo. Mahāpadānasuttaṭīkāyaṁ pana ‘‘aṅgapariccāgo, nayanapariccāgo,",
  "anya-e0601n1:248_11": "attapariccāgo, rajjapariccāgo, puttadārapariccāgoti ime pañca mahāpariccāgā. Tatthapi",
  "anya-e0601n1:248_12": "kāmaṁ aṅgapariccāgādayopi dānapāramīyeva. Tathāpi pariccāgavisesabhāvadassanatthañceva",
  "anya-e0601n1:248_13": "sudukkarabhāvadassanatthañca mahāpariccāgānaṁ visuṁ gahaṇaṁ. Tatoyeva ca aṅgapariccāgatopi",
  "anya-e0601n1:248_14": "visuṁ nayanapariccāgaggahaṇaṁ. Pariccāgabhāvasāmaññepi rajjapariccāga puttadārapariccāgaggahaṇaṁ",
  "anya-e0601n1:248_15": "kata’’nti vuttaṁ. Taṁ dukkaraṁ. Idaṁ pana karanti etassa kammapadaṁ. Karanti karontaṁ,",
  "anya-e0601n1:248_16": "karotīti karo, buddho. Taṁ.",
  "anya-e0601n1:249_0": "Bhavaṇṇavātikkamamaggatanti ettha bhavaaṇṇavaatikkamaṁ aggatanti padacchedo. Bhavaṇṇavātikkamanti",
  "anya-e0601n1:249_1": "kāmarūpaarūpabhavasaṅkhatā aṇṇavā samuddato atikkantaṁ. Bhavanti sattā etthāti bhavo.",
  "anya-e0601n1:249_2": "Aṇṇo vuccati udakaṁ. Taṁ etasmiṁ atthīti aṇṇavā, samuddo. Bhavasaṅkhāto aṇṇavoti",
  "anya-e0601n1:249_3": "bhavaṇṇavā, mahāsamuddo. Bahūhi ūmivegādīhi bhayehi okiṇṇo viya tividhopi bhavo bahūhi",
  "anya-e0601n1:249_4": "jātijarāmaraṇādīhi dukkhabhayehi okiṇṇo hoti, tasmā bhavaṇṇavāti vuccati. Taṁ atikkamittha",
  "anya-e0601n1:249_5": "uttaritthāti bhavaṇṇavātikkamo, buddho. Tassa hi gambhīre mahāudakakkhandhe mahāsamudde",
  "anya-e0601n1:249_6": "udakaṁ abbocchinnaṁ pavattati sandatiiva tibhavasaṅkhate saṁsāre paṭisandhicutiyo",
  "anya-e0601n1:249_7": "abbocchinnaṁ nibbattakānaṁ diyaḍḍhasahassakilesānaṁ bodhimaṇḍe arahattamaggañāṇena",
  "anya-e0601n1:249_8": "asesaṁ viddhaṁsitattā tīsu bhavesu punabbhavo natthi. Tasmā buddhaṁ bhavaṇṇavātikkamanti",
  "anya-e0601n1:249_9": "abhitthavituṁ arahatīti vuttaṁ hoti. Taṁ bhavaṇṇavātikkamaṁ.",
  "anya-e0601n1:250_0": "Aggatanti sabbasattānaṁ seṭṭhabhāvaṁ. Ayaṁ panettha aggasaddo ādikoṭikoṭṭhāsaseṭṭhesu",
  "anya-e0601n1:250_1": "dissati. Tathā hesa ajjatagge pāṇupetaṁ saraṇaṁ gatantiādīsu ādimhi dissati. Teneva",
  "anya-e0601n1:250_2": "aṅgulaggena taṁ aṅgulaggaṁ parāmaseyyātiādīsu koṭiyaṁ. Anujānāmi bhikkhave vihāraggena",
  "anya-e0601n1:250_3": "vā pariveṇaggena vā bhājetuntiādīsu koṭṭhāse. Aggo hamasmi lokassātiādīsu seṭṭhe.",
  "anya-e0601n1:250_4": "Svāyamidhapi soyeva daṭṭhabbo. Devamanussānaṁ seṭṭhabhāvaṁ ajati gacchatīti aggo,",
  "anya-e0601n1:250_5": "buddho. Asadisaṭṭhena guṇavisiṭṭhaṭṭhena asamasamaṭṭhena ca aggo seṭṭho nāmāti attho.",
  "anya-e0601n1:250_6": "Atha vā dullabhapātu bhāvato acchariyamanussabhāvato bahujanahitasukhāvahato adutiyaasahāyādibhāvato",
  "anya-e0601n1:250_7": "ca bhagavā loke aggo seṭṭho nāmāti attho. Vuttañhi aṅguttarapāḷiyaṁ ‘‘yāvatā bhikkhave",
  "anya-e0601n1:250_8": "sattā apadā vā dvipadā vā catuppadā vā bahuppadā vā, tathāgato tesaṁ aggamakkhāyatī’’ti.",
  "anya-e0601n1:250_9": "Aggassa bhāvo aggataṁ. Taṁ pana gatantietassa kammapadaṁ. Gatanti pattaṁ, pāpuṇantanti attho.",
  "anya-e0601n1:251_0": "Tilokanāthanti kāmarūpaarūpasaṅkhatānaṁ tiṇṇaṁ lokānaṁ paṭisaraṇaṁ. Ettha ca lokasaddassa",
  "anya-e0601n1:251_1": "attho heṭṭhā vuttoyeva. Tayo lokā tilokā. Nāthasaddo pana nipphannānipphannavasena",
  "anya-e0601n1:251_2": "duvidho hoti. Tattha anipphannanāthasaddo paṭisaraṇattho hoti saṅketavasena. Tathā",
  "anya-e0601n1:251_3": "hi vuttaṁ aṭṭhakathāyaṁ ‘‘saṅketavacanaṁ saccaṁ, lokasammutikāraṇa’’nti. Tilokānaṁ",
  "anya-e0601n1:251_4": "nātho paṭisaraṇoti tilokanātho, buddho. Sabbānatthaparihāra pubbaṅgamāya niravasesahitasukhavidhānatapparāyaniratisayāya",
  "anya-e0601n1:251_5": "payogasampattiyā ca sadevamanussāya pajāya accantupakāritāya aparimitanirupamappabhāvaguṇavisesasamaṅgitāya",
  "anya-e0601n1:251_6": "ca sabbasattuttamo bhagavā aparimāṇāsu lokadhātūsu aparimāṇānaṁ sattānaṁ ekapaṭisaraṇo nāmāti attho.",
  "anya-e0601n1:252_0": "Nipphannanāthasaddo pana yācane, upatāpe, issariye, āsīse cāti catūsvatthesu vattati.",
  "anya-e0601n1:252_1": "Tattha yācane nāthati yācatīti nātho, buddho. Nāthadhātu a. So pana veneyyasatte",
  "anya-e0601n1:252_2": "attano hitakaraṇe yācitvāpi niyojetīti attho. Atha vā bhagavā sādhu bhikkhave bhikkhu",
  "anya-e0601n1:252_3": "kālena kālaṁ attasampattiṁ paccavekkheyyātiādinā sattānaṁ taṁ taṁ hitapaṭipattiṁ",
  "anya-e0601n1:252_4": "yācitvāpi karuṇāya samussāhito te tattha niyojeti. Tasmā nātho nāmāti attho. Upatāpe",
  "anya-e0601n1:252_5": "nāthati veneyyagate kilese upatāpetīti nātho, buddho. Dhammadesanāya veneyyasantāne",
  "anya-e0601n1:252_6": "kilese viddhaṁsāpetīti attho. Issariye nāthati issariyati satteti nātho. Paramena",
  "anya-e0601n1:252_7": "pana cittissariyena samannāgato bhagavā sabbasatte dhammena isati abhibhavatīti attho.",
  "anya-e0601n1:252_8": "Āsīse pana nāthati āsīsatīti nātho. Veneyyānaṁ hitasukhaṁ mettāya navasena patthetīti",
  "anya-e0601n1:252_9": "attho. Tilokānaṁ nātho tilokanātho, buddho. Taṁ tilokanāthaṁ.",
  "anya-e0601n1:253_0": "Susamāhitanti lābhālābhādilokadhammehi acala mānattā sundarasamādhivantaṁ. Saṁsamaṁ",
  "anya-e0601n1:253_1": "ādhiyati ekārammaṇe sampayuttadhamme ṭhapeti etenāti samādhi. Saṁpubba dhā dhātu",
  "anya-e0601n1:253_2": "i. Sundaro pasattho vā samādhi susamādhi. Taṁ assa atthīti susamāhito, buddho. Assathyatthe",
  "anya-e0601n1:253_3": "to. Pabbatotiādīsu viya. Dhassa ho. Catūhi disāhi āgatehi vātehi acalamāno mahāmerupabbato",
  "anya-e0601n1:253_4": "viya bhagavā lābhālābhādilokadhammehi ca micchāvāda vātehi ca acalamānena samādhinā",
  "anya-e0601n1:253_5": "samannāgatoti attho. Taṁ susamāhitaṁ.",
  "anya-e0601n1:254_0": "Hitanti manussadevabrahmasaṅkhātānaṁ sabbasattānaṁ payojana dhārentaṁ. Kāraṇānurūpaṁ",
  "anya-e0601n1:254_1": "hinoti pavattatīti hitaṁ, payojanaṁ. Hidhātu gatiyaṁ ta. Taṁ dhāretīti hito, buddho.",
  "anya-e0601n1:254_2": "Kitanta samāsoyaṁ. Hitadharanti vattabbe chandānurakkhaṇatthāya uttara padalopena",
  "anya-e0601n1:254_3": "hitanti vattabbaṁ. Yathā samajjanī padīpoti. Atha vā dukkhaṁ hiṁsatīti hitaṁ. Hiṁsadhātu",
  "anya-e0601n1:254_4": "hiṁsāyaṁ tapaccayo. Yathā ca byādhiyā osamaṁ rogīnaṁ hitanti vuccati, evaṁ dukkhahananato",
  "anya-e0601n1:254_5": "hitaṁ nāma hoti. Sukhaṁ vidadhātīti vā hitaṁ. Dhādhātu dhāraṇe ta. Yathā ca rudhiramaṁsādi",
  "anya-e0601n1:254_6": "dhātu vaḍḍhanaṁ rasāyatanaṁ kissānaṁ hitanti vuccati, evaṁ sukhavahanato hitanti",
  "anya-e0601n1:254_7": "vuccati. Payojanaṁ taṁ dhāretīti hito, buddho. So pana dhammadesanāya veneyyajanānaṁ",
  "anya-e0601n1:254_8": "dukkhāpanayanampi ñāṇaparipācanampi katvā lokiyalokuttarahitasukhaṁ dhāretīti vuttaṁ hoti. Taṁ hitaṁ.",
  "anya-e0601n1:255_0": "Samantacakkhunti ettha cakkhu nāma buddhacakkhu, dhammacakkhu, ñāṇa cakkhu, samantacakkhu,",
  "anya-e0601n1:255_1": "dibbacakkhūti pañcavidhaṁ hoti. Tattha addasaṁ kho ahaṁ bhikkhave buddhacakkhunā",
  "anya-e0601n1:255_2": "lokaṁ volokentoti idaṁ buddhacakkhu nāma. Virajaṁ vītamalaṁ dhammacakkhunti idaṁ",
  "anya-e0601n1:255_3": "heṭṭhimamaggatta yasaṅkhātaṁ dhammacakkhu nāma. Cakkhuṁ udapādīti idaṁ ñāṇacakkhu",
  "anya-e0601n1:255_4": "nāma. Samantacakkhu vuccati sabbaññutañāṇanti idaṁ samantacakkhu nāma. Addasaṁ kho",
  "anya-e0601n1:255_5": "ahaṁ bhikkhave dibbena cakkhunā visuddhenāti idaṁ dibbacakkhu nāma. Idha pana samantacakkhu",
  "anya-e0601n1:255_6": "adhippetaṁ. Parisamantato sabbañeyyadhammaṁ passantaṁ sabbaññutañāṇavantanti attho.",
  "anya-e0601n1:255_7": "Ayaṁ panettha vacanattho. Samantato sabbañeyyadhammaṁ cakkhati passatīti samantacakkhu,",
  "anya-e0601n1:255_8": "sabbaññutañāṇaṁ. Cakkhadhātu u. Tena vuttaṁ mahāniddesapāḷiyaṁ ‘‘samantacakkhu vuccati",
  "anya-e0601n1:255_9": "sabbaññutañāṇa’’nti. Samantacakkhu assa atthīti samantacakkhu, buddho. Vuttañhetaṁ paṭisambhidāmagge –",
  "anya-e0601n1:256": "‘‘Na tassa addiṭṭhamidhatthi kiñci,",
  "anya-e0601n1:257": "Atho aviññātamajānitabbaṁ;",
  "anya-e0601n1:258": "Sabbaṁ abhiññāsi yadatthi neyyaṁ,",
  "anya-e0601n1:259": "Tathāgato tena samantacakkhū’’ti.",
  "anya-e0601n1:260_0": "Tassattho. Tassa tathāgatassa addiṭṭhaṁ apassantaṁ kiñci dhammajātaṁ idhaloke na",
  "anya-e0601n1:260_1": "atthi. Atho aviññātaṁ aviditaṁ apākaṭaṁ vā ajānitabbaṁ dhammajātaṁ na atthi. Neyyaṁ",
  "anya-e0601n1:260_2": "ñātabbaṁ yaṁ dhammajātaṁ atthi. Sabbaṁ taṁ dhammajātaṁ tathāgato abhiññāsi paṭivijjhi.",
  "anya-e0601n1:260_3": "Tena tasmā tathāgato samantacakkhu nāmāti. Taṁ samantacakkhuṁ.",
  "anya-e0601n1:261_0": "Paṇamāmi taṁmitanti ettha paṇamāmi taṁ amitanti padacchedo. Amitaṁ taṁ buddhaṁ ahaṁ",
  "anya-e0601n1:261_1": "paṇamāmīti sambandho. Tattha amitanti aparimeyyaṁ ñāṇena aparicchinnaṁ vā, sīlasamādhi",
  "anya-e0601n1:261_2": "paññādiguṇavantaṁ. Amitabbaṁ ñāṇena aparicchinditabbanti vā amitaṁ, sīlādiguṇaṁ.",
  "anya-e0601n1:261_3": "Napubba mādhātu parimāṇe ta. Taṁ assa atthīti amito, buddho. Yathā hi mahāsamudde",
  "anya-e0601n1:261_4": "na sukaraṁ udakassa pamāṇaṁ gaṇetuṁ ettakāni udakāḷhakānīti vā, ettakāni udakāḷhakasatānīti",
  "anya-e0601n1:261_5": "vā, ettakāni udakāḷhakasahassānīti vā, ettakāni udakāḷhakasatasahassānīti vāti. Atha",
  "anya-e0601n1:261_6": "kho asaṅkhyeyyo appameyyo mahāudakakkhandhotveva saṅkhyaṁ gacchati, evameva buddhassa",
  "anya-e0601n1:261_7": "na sukaraṁ sīlādiguṇassa pamāṇaṁ gaṇetuṁ ettakaṁ sīlaguṇaṁ, ettako samādhiguṇo, ettakā",
  "anya-e0601n1:261_8": "paññāguṇātiādināti. Atha kho asaṅkhyeyyo appameyyo mahāguṇakkhandhotveva saṅkhyaṁ",
  "anya-e0601n1:261_9": "gacchati. Tenavuttaṁ apadānapāḷiyaṁ –",
  "anya-e0601n1:262": "‘‘Buddhopi buddhassa bhaṇeyya vaṇṇaṁ,",
  "anya-e0601n1:263": "Kappampi ce aññamabhāsamāno;",
  "anya-e0601n1:264": "Khīyetha kappo ciradīghamantare,",
  "anya-e0601n1:265": "Vaṇṇo na khīyetha tathāgatāna’’nti ca.",
  "anya-e0601n1:266": "‘‘Asaṅkhyeyyāni nāmāni, saguṇena mahesino;",
  "anya-e0601n1:267": "Guṇena nāmamuddheyyaṁ, api nāmasahassato’’ti ca.",
  "anya-e0601n1:268": "Tena buddhaṁ amitanti thometīti.",
  "anya-e0601n1:269_0": "Ayaṁ panettha saṅkhepayojanā. Dayālayaṁ mahākaruṇāya mettāya ādhāraṁ. Sabbadhi sabbasmiṁ",
  "anya-e0601n1:269_1": "attabhāve, dukkaraṁ dukkhena karitabbaṁ pañcamahāpariccāgādikammaṁ karaṁ karontaṁ,",
  "anya-e0601n1:269_2": "bhavaṇṇavātikkamaṁ tibhavasaṅkhātasamuddato atikkantaṁ, aggataṁ sabbasattānaṁ seṭṭhabhāvaṁ,",
  "anya-e0601n1:269_3": "gataṁ pattaṁ, tilokanāthaṁ kāmarūpa arūpasaṅkhātassa tilokassa paṭisaraṇaṁ, susamāhitaṁ",
  "anya-e0601n1:269_4": "sundara samādhivantaṁ, hitaṁ sabbasattānaṁ lokiyalokuttarasaṅkhātaṁ atthadhāraṇaṁ,",
  "anya-e0601n1:269_5": "samantacakkhuṁ parisamantato sabbañeyyadhammaṁ passantaṁ sabbaññutañāṇavantaṁ, amitaṁ",
  "anya-e0601n1:269_6": "aparimeyyaṁ sīlādiguṇavantaṁ, taṁ buddhaṁ ahaṁ paṇamāmi vandāmīti.",
  "anya-e0601n1:270": "Aṭṭhamavandanagāthāvaṇṇanā samattā.",
  "anya-e0601n1:271": "9.",
  "anya-e0601n1:272": " Tahiṁ tahiṁ pāramisañcayaṁ cayaṁ,",
  "anya-e0601n1:273": "Gataṁ gataṁ sabbhi sukhappadaṁ padaṁ;",
  "anya-e0601n1:274": "Narānarānaṁ sukhasambhavaṁ bhavaṁ,",
  "anya-e0601n1:275": "Namānamānaṁ jinapuṅgavaṁ gavaṁ.",
  "anya-e0601n1:276_0": "9. Evaṁ aṭṭhamagāthāya buddhaṁ vanditvā idāni pāramisañcayaṁ cayantyādīhi pañcahi",
  "anya-e0601n1:276_1": "guṇehi thomitvā vanditukāmo tahiṁ tahiṁ pāramisañcayaṁcayantyādigāthamāha. Ayaṁ pana",
  "anya-e0601n1:276_2": "jatajara gaṇehi yuttattā dvādasakkharehi lakkhitā sabbapādādyantayamakā vaṁsaṭṭhagāthāti",
  "anya-e0601n1:276_3": "daṭṭhabbā. Vuttañhi vuttodaye ‘‘vadanti vaṁsaṭṭhamidaṁ jatā jarā’’ti. Tassattho heṭṭhā vuttoyeva.",
  "anya-e0601n1:277_0": "Tattha tahiṁ tahinti tasmiṁ tasmiṁ bhave attabhāve vā, buddhavaraṁ paṇidhānato paṭṭhāya",
  "anya-e0601n1:277_1": "tesu tesu bhavesu attabhāvesu vāti attho. Pāramisañcayanti dānādipā ramīnaṁ samūhaṁ.",
  "anya-e0601n1:277_2": "Ettha ca pāramī nāma dānasīlanekkhammapaññā vīriya khantisaccaadhiṭṭhānamettāupekkhāvasena",
  "anya-e0601n1:277_3": "dasavidhā hoti. Vuttañca buddhavaṁse –",
  "anya-e0601n1:278": "‘‘Dānaṁ sīlañca nekkhammaṁ, paññā vīriyena pañcamaṁ;",
  "anya-e0601n1:279": "Khantisaccamadhiṭṭhānaṁ, mettupekkhāti te dasā’’ti.",
  "anya-e0601n1:280_0": "Ayaṁ pana pāramīsaddassa vacanattho. Dānasīlādiguṇa visesayogena sattuttamatāya mahābodhisatto",
  "anya-e0601n1:280_1": "paramo. Tassa ayaṁ bhāvo kammanti vā pāramī, dānādi kriyāva labbhati. Santakabhāvakammataddhite",
  "anya-e0601n1:280_2": "ṇapaccayo. Itthiliṅgajotaka īpaccayo ca. Atha vā dānādīni pūretīti paramo. Dānādiguṇānaṁ",
  "anya-e0601n1:280_3": "pūrako pālako ca bodhisatto. Pūradhātu amapaccayo. Pare satte mavati attani bandhati",
  "anya-e0601n1:280_4": "guṇavisesayogenāti vā paramo, bodhisatto. Parasaddūpapada mudhātu bandhane kvi. Paraṁ",
  "anya-e0601n1:280_5": "atirekaṁ majjati kilesamalatoti vā paramo. Parasaddūpa pada majjadhātu saṁsuddhiyaṁ",
  "anya-e0601n1:280_6": "kvi. Parasaddo atirekattho. Paraṁ seṭṭhaṁ nibbānaṁ visesena mayati gacchatīti vā",
  "anya-e0601n1:280_7": "paramo. Parasaddūpapada mayadhātu gatiyaṁ kvi. Dhātvantalopo. Para saddo seṭṭhattho.",
  "anya-e0601n1:280_8": "Paraṁ lokaṁ pamāṇabhūtena ñāṇa visesena idhalokamiva munāti paricchindatīti vā paramo.",
  "anya-e0601n1:280_9": "Parasaddūpa pada munadhātu paricchindane kvi. Paraṁ ati viya sīlādiguṇagaṇaṁ attano",
  "anya-e0601n1:280_10": "santāne minoti pakkhipatīti vā paramo. Parasaddūpapada midhātu pakkhipane kvi. Parasaddo",
  "anya-e0601n1:280_11": "atirekavācako. Paraṁ attabhūtadhammakāyato aññaṁ paṭipakkhaṁ vā tadanatthakaraṁ kilesacoragaṇaṁ",
  "anya-e0601n1:280_12": "mināti hiṁsatīti vā paramo, mahābodhisatto. Parasaddūpapada midhātu hiṁsāyaṁ kvi.",
  "anya-e0601n1:280_13": "Parasaddo aññavācako, paṭipakkhavācako vā. Paramassa ayantiādinā vuttanayena pāramīti.",
  "anya-e0601n1:280_14": "Api ca pāre nibbāne majjati sujjhatīti pāramī, mahābodhi satto. Suddhakattusādhanoyaṁ.",
  "anya-e0601n1:280_15": "Pārasaddūpapada majadhātu saṁsuddhiyaṁ kvi. Ī ca. Pāre nibbāne satte majjati sodhetīti",
  "anya-e0601n1:280_16": "vā pāramī, hetukattusādhanoyaṁ.",
  "anya-e0601n1:281_0": "Pārenibbāne satte mavati bandhati yojetīti vā pāramī. Pāraṁ nibbānaṁ mayati gacchati",
  "anya-e0601n1:281_1": "satte ca māyeti gameti vā pāramī. Pāraṁ nibbānaṁ yāthāvato munāti paricchindatīti",
  "anya-e0601n1:281_2": "vā pāramī. Pāre nibbāne satte minoti pakkhipatīti vā pāramī. Midhātu pakkhipane ī.",
  "anya-e0601n1:281_3": "Pāre nibbāne sattānaṁ mināti hiṁsatīti vā pāramī, mahābodhisatto. Tassa ayaṁ bhāvo",
  "anya-e0601n1:281_4": "kammanti dānādikriyā pāramīti. Iminā vuttanayena pāramīsaddassa vacanattho veditabbo.",
  "anya-e0601n1:281_5": "Kiñcāpi pana pāramīsaddassa nibbacanaṁ saṅkhepena vuttaṁ. Sotūnaṁ pana niruttinayakosallatthaṁ",
  "anya-e0601n1:281_6": "vitthārena vuttanti daṭṭhabbaṁ.",
  "anya-e0601n1:282_0": "Sā pana dasapāramī, dasaupapāramī, dasaparamatthapāramī cāti tividhā hoti. Tattha",
  "anya-e0601n1:282_1": "saviññāṇāviññāṇakaṁ dhanaṁ pariccāgaṁ katvā pūritā bodhisambhārā dasapāramiyo nāma.",
  "anya-e0601n1:282_2": "Hattha pāda kaṇṇa nāsādiaṅgapaccaṅgapariccāgaṁ katvā pūritā bodhisambhārā dasaupapāramiyo",
  "anya-e0601n1:282_3": "nāma. Jīvitindriyapariccāgaṁ katvā pūritā bodhisambhārā dasa paramatthapāramiyo nāmāti.",
  "anya-e0601n1:282_4": "Dānādipāramīnaṁ pana attho cariyapiṭakaaṭṭhakathādīsu gahetabbo. Avayavaṁ saṅgahavasena",
  "anya-e0601n1:282_5": "cayati gacchati pavattatīti sañcayo, saṁpubba cidhātu gatiyaṁ ṇa. Sañcinoti avayavanti",
  "anya-e0601n1:282_6": "vā sañcayo, samūho. Pāramīnaṁ sañcayo samūhoti pāramisañcayo, taṁ pāramisañcayaṁ.",
  "anya-e0601n1:282_7": "Taṁ pana cayanti etassa kammaṁ. Cayanti upacitaṁ, parisambhūtanti attho. Cayati upacinātīti",
  "anya-e0601n1:282_8": "cayo, ciyittha upaciyitthāti vā cayo, buddho. Cidhātu upacaye ṇa. Taṁ cayaṁ. Sabbhigatanti sambandho.",
  "anya-e0601n1:283_0": "Tattha sabbhīti santehi sappurisehi. Rāgādikilese samenti upasamentīti santā, sappurisā.",
  "anya-e0601n1:283_1": "Samudhātu upasameta, antapaccayo vā. Santehīti vattabbe smāhismiṁnaṁ mhā bhimhivāti",
  "anya-e0601n1:283_2": "suttena hivibhattiyā bhikāraṁ santasaddassa so bhe bo canteti suttena bhakāre pare",
  "anya-e0601n1:283_3": "santasaddassa sakāraṁ katvā ante ca bakārāgamaṁ katvā sabbhīti vuttaṁ. Tehi sabbhi.",
  "anya-e0601n1:283_4": "Taṁ pana gatanti etassa avuttakattā. Gatanti upagamitabbaṁ. Tañhi devamanussehi gamiyati",
  "anya-e0601n1:283_5": "upagamiyati upasaṅkamiyatīti gatoti vuccati. Taṁ buddhaṁ atthakāmehi sappurisehi",
  "anya-e0601n1:283_6": "devamanussehi sīlādianantaguṇikattā saraṇanti abhimānā payirupāsitabboti vuttaṁ hoti.",
  "anya-e0601n1:283_7": "Taṁ gataṁ. Sukhappadaṁ padaṁ gatanti sambandho. Tattha sukhappadanti accantasukhassa",
  "anya-e0601n1:283_8": "patiṭṭhānabhūtaṁ. Sukhanaṁ sukhaṁ, tassa pajjati tiṭṭhati etthāti sukhappadaṁ, nibbānaṁ.",
  "anya-e0601n1:283_9": "Padanti nibbānaṁ. Tañhi buddhādīhi ariyehi pajjiyati gamiyatīti padanti vuccati.",
  "anya-e0601n1:283_10": "Gatanti agaminti gato, buddho. Dukkhādiasammissassa ekantasukhassa patiṭṭhānabhūtaṁ",
  "anya-e0601n1:283_11": "nibbānaṁ ārammaṇakaraṇavasena apāpuṇinti vuttaṁ hoti. Taṁ gataṁ.",
  "anya-e0601n1:284_0": "Narānarānanti naraanarānanti padacchedo. Manussadevānanti attho. Pabbajjādiseṭṭhabhāvaṁ",
  "anya-e0601n1:284_1": "narati netīti naro, narīyati sakena kammena niyatīti vā naro, manusso, satto vā.",
  "anya-e0601n1:284_2": "Naradhātu nayane a. Na naro anaro, devo. Naro ca anaro ca narānaro, tesaṁ narānarānaṁ.",
  "anya-e0601n1:284_3": "Taṁ pana sukhasambhavanti pade sambandho.",
  "anya-e0601n1:285_0": "Sukhasambhavanti lokiyalokuttarasukhassa kāraṇaṁ. Tividhasukhassa labhanakāraṇabhūtaṁ",
  "anya-e0601n1:285_1": "puññaṁ vā. Sukhayatīti sukhaṁ. Tividhasukhaṁ. Yassa uppajjati, taṁ sukhitaṁ karotīti",
  "anya-e0601n1:285_2": "attho. Atha vā suṭṭhu dukkhaṁ khanatīti sukhaṁ. Supubbakhanudhātu avadhāraṇe a. Sambhavati",
  "anya-e0601n1:285_3": "sukhasaṅkhātaṁ phalaṁ anena puññenāti sambhavaṁ, puññakaraṇaṁ. Saṁpubbabhūdhātu sattāyaṁṇa.",
  "anya-e0601n1:285_4": "Sukhassa sambhavaṁ sukhasambhavaṁ, taṁ pana bhavantipade kammaṁ. Bhavanti nibbattentaṁ.",
  "anya-e0601n1:285_5": "Taṁ sukhasambhavaṁ bhāveti nibbattetīti bhavo, buddho. Taṁ bhavaṁ. So hi mahākaruṇāpubbaṅgamāya",
  "anya-e0601n1:285_6": "dhammadesanāya devamanussānaṁ lokiyalokuttarasukhassa labhanakāraṇabhūtaṁ dānasīlabhāvanāsaṅkhātaṁ",
  "anya-e0601n1:285_7": "puññaṁ kāreti, tasmā bhagavato narānarānaṁ sukhasambhavaṁ bhavanti thometīti daṭṭhabbaṁ.",
  "anya-e0601n1:286_0": "Namānamānanti padassa name anamānanti padacchedo. Nameti ahaṁ namāmīti attho. Ettha",
  "anya-e0601n1:286_1": "ca mivibhattiyā ekārādesoti veditabbo. Anamānanti anamentānaṁ avandantānaṁ anādarānanti",
  "anya-e0601n1:286_2": "attho. Taṁ pana gavantietassa visesanaṁ. Gavanti goṇasadisānaṁ bālānaṁ. Gavanti hi",
  "anya-e0601n1:286_3": "chaṭṭhībahuvacanantanāmapadaṁ. Tato namaṁ patimhālutte ca samāseti sutte samabhiniviṭṭhena",
  "anya-e0601n1:286_4": "caggahaṇena naṁvacanassa aṁ ādesañca goiccetassa okārassa avādesaṁ katvā rūpasiddhi",
  "anya-e0601n1:286_5": "veditabbā. Gacchantīti gāvo, goṇā. Gāvo viyāti gāvo, tesaṁ gavaṁ bālānaṁ. Taṁ pana",
  "anya-e0601n1:286_6": "jinapuṅgavantipade chaṭṭhīkammaṁ. Jinapuṅgavanti jayantapurisuttamaṁ buddhaṁ name",
  "anya-e0601n1:286_7": "namāmīti sambandho. Ettha ca puṅgava saddo kammadhārayasamāse seṭṭhatthavācako. Munipuṅgavotiādīsu",
  "anya-e0601n1:286_8": "viya. Vuttañca amarakose –",
  "anya-e0601n1:287": "‘‘Uttarasmiṁ pade byaggha, puṅgavosabhakuñjarā;",
  "anya-e0601n1:288": "Sīhasaddūlanāgādyā, pume seṭṭhatthagocarā’’ti.",
  "anya-e0601n1:289_0": "Tassattho. Kammadhārayasamāse uttarapade vattamānā byagghapuṅgavosabhakuñjarā byagghapuṅgavausabhakuñjarasaddā",
  "anya-e0601n1:289_1": "ca sīha saddūlanāgādyā sīha saddūla nāgāsaddā ca pume seṭṭhattha vācakāti. Ayaṁ panettha",
  "anya-e0601n1:289_2": "vacanattho. Go viya buddhaguṇe ajānante anamante aññadiṭṭhike bāle jināti ajinīti",
  "anya-e0601n1:289_3": "vā jino. Pakaṭṭhabhāvaṁ padhānabhāvaṁ vā uddhaṁ gacchatīti puṅgavo. Paupubba gamudhātu",
  "anya-e0601n1:289_4": "gatiyaṁ avapaccayo. Niggahitā gamo. Tassa kavaggantaṁ dhātvantalopañca yadādinā katvā",
  "anya-e0601n1:289_5": "rūpasiddhi veditabbā. Jino ca so puṅgavo cāti jinapuṅgavo, buddho. So pana gunnaṁ",
  "anya-e0601n1:289_6": "viya buddhānaṁ sīlādike appameyyaguṇe ajānantānaṁ anamantānaṁ agāravantānaṁ avandantānaṁ",
  "anya-e0601n1:289_7": "añña diṭṭhigatikānaṁ bālānaṁ asatthena pāramīpuññatejena ajinīti vuttaṁ hoti. Taṁ jinapuṅgavanti.",
  "anya-e0601n1:290_0": "Ayaṁ panettha saṅkhepayojanā. Tahiṁ tahiṁ tasmiṁ tasmiṁ bhave, attabhāve vā, pāramisañcayaṁ",
  "anya-e0601n1:290_1": "dānādipāramīnaṁ samūhaṁ, cayaṁ upacitaṁ parisambhūtaṁ, sabbhi santehi sappurisehi,",
  "anya-e0601n1:290_2": "gataṁ upagamitabbaṁ payirupāsitabbaṁ, sukhappadaṁ accantasukhassa patiṭṭhāna bhūtaṁ,",
  "anya-e0601n1:290_3": "padaṁ nibbānaṁ gataṁ pattaṁ agamiṁ, narānarānaṁ manussadevānaṁ, sukhasambhavaṁ lokiyalokuttarasukhassa",
  "anya-e0601n1:290_4": "kāraṇaṁ tividha sukhassa labhanakāraṇabhūtaṁ puññaṁ vā bhavaṁ nibbattentaṁ, anamānaṁ",
  "anya-e0601n1:290_5": "anamantānaṁ anādarānaṁ avandantānaṁ vā, gavaṁ goṇasadisānaṁ bālānaṁ jinapuṅgavaṁ",
  "anya-e0601n1:290_6": "jayantapurisuttamaṁ buddhaṁ ahaṁ name namāmīti.",
  "anya-e0601n1:291": "Navamavandanagāthāvaṇṇanā samattā.",
  "anya-e0601n1:292": "10.",
  "anya-e0601n1:293": " Maggaṅganāvaṁ munidakkhanāviko,",
  "anya-e0601n1:294": "Īhāphiyaṁ ñāṇakarena gāhako;",
  "anya-e0601n1:295": "Āruyha yo tāya bahū bhavaṇṇavā,",
  "anya-e0601n1:296": "Tāresi taṁ buddhamaghappahaṁ name.",
  "anya-e0601n1:297_0": "10. Evaṁ navamagāthāya buddhaṁ natvā idāni bahū satte tibhavasaṅkhātā saṁsārasamuddato",
  "anya-e0601n1:297_1": "tārentena guṇena ca sattānaṁ dukkhappahānena guṇena ca thomitvā buddhaṁ vanditu kāmo",
  "anya-e0601n1:297_2": "maggaṅganāvantyādigāthamāha. Ayaṁ pana tata jara gaṇehi racitattā dvādasakkharehi",
  "anya-e0601n1:297_3": "yuttā indavaṁsa gāthāti daṭṭhabbā. Vuttañhi vuttodaye ‘‘sāyindavaṁsā khalu yattha tā jarā’’ti.",
  "anya-e0601n1:298": "Tassattho. Yattha yassaṁ gāthāyaṁ tā tagaṇadvayañca jarā jagaṇa ragaṇā ca ce siyuṁ, sā gāthā khalu ekantaṁ indavaṁsagāthā nāmāti.",
  "anya-e0601n1:299_0": "Tattha yo munidakkhanāvikoti sambandho. Yo buddha saṅkhāto cheko nāvājeṭṭhakoti attho.",
  "anya-e0601n1:299_1": "Tattha munīti ubho loke munāti jānātīti muni, bhagavā. Munadhātu ñāṇe i. Atha vā",
  "anya-e0601n1:299_2": "monaṁ vuccati sabbaññutañāṇaṁ, taṁ assa atthīti muni, bhagavā. Assathyatthe ipaccayo.",
  "anya-e0601n1:299_3": "Vuttañhi ekanipāte vaṇṇapathajātakaṭṭhakathāyaṁ ‘‘munīti monaṁ vuccati ñāṇaṁ. Kāya",
  "anya-e0601n1:299_4": "moneyyādīsu vā aññatarena samannāgatattā puggalo munīti vuccati. So panesa agāriyamuni,",
  "anya-e0601n1:299_5": "anagāriyamuni, sekkhamuni, asekkhamuni, paccekamuni, munimunīti anekavidho. Tattha",
  "anya-e0601n1:299_6": "agāriyamunīti gihi āgataphalo viññātasāsano. Anagāriyamunīti tathārūpova pabbajito.",
  "anya-e0601n1:299_7": "Sekkhamunīti sattasekkhā. Asekkhamunīti khīṇāsavo. Paccekamunīti paccekasambuddho.",
  "anya-e0601n1:299_8": "Munimunīti sammāsambuddho’’ti. Idha pana munimuni adhippeto.",
  "anya-e0601n1:300_0": "Dakkhoti cheko. Samuddataraṇe dakkhati kusalattaṁ gacchatīti dakkho, nāviko. Dakkhadhātu",
  "anya-e0601n1:300_1": "gatiyaṁ a. Atha vā dakkhati kusalakamme aññasmiñca kiccākicce adandhatāya sīghaṁ",
  "anya-e0601n1:300_2": "gacchatīti dakkho, yokoci kusalo puggalo. Dakkhadhātu sīghatthe a. Dakkho viyāti",
  "anya-e0601n1:300_3": "dakkho, buddho. Nītatthena pana buddho sattānaṁ saṁsārasamuddato uddhāraṇassa kāraṇaṁ",
  "anya-e0601n1:300_4": "dakkhati paricchindati ñāṇenāti dakkhoti vuccati. Nāvikoti samuddatīraṁ nāvāya taratīti",
  "anya-e0601n1:300_5": "nāviko, nāvājeṭṭhako. Taratitaddhite ṇiko. Nāviko viyāti nāviko, buddho. Nītatthena",
  "anya-e0601n1:300_6": "pana buddho nibbānaṁ pāraṁ aṭṭhamaggaṅganāvāya taratīti nāvikoti vuccati. Dakkho",
  "anya-e0601n1:300_7": "nāviko dakkhanāviko, muni ca so dakkhanāvikocāti munidakkhanāviko, kammadhārayasamāsoyaṁ.",
  "anya-e0601n1:300_8": "Atha vā dakkhanāviko viya dakkho munīti munidakkhanāviko, buddho. Upamākammadhārayasamāsoyaṁ.",
  "anya-e0601n1:300_9": "Yathā hi samuddataraṇe cheko nāviko manusse samuddapāraṁ neti, evaṁ buddho veneyyasatte",
  "anya-e0601n1:300_10": "nibbānapāraṁ netīti vuttaṁ hoti.",
  "anya-e0601n1:301_0": "Maggaṅganāvaṁ āruyhāti sambandho. Maggaṅganāvanti aṭṭhamaggaṅga saṅkhātaṁ nāvaṁ.",
  "anya-e0601n1:301_1": "Āruyhāti ārohitvāti attho. Kilese mārento ārammaṇakaraṇavasena nibbānaṁ gacchatīti",
  "anya-e0601n1:301_2": "maggo. Mārasaddūpapada gamudhātu kvi. Mārenta goti vattabbe niruttinayena maggoti",
  "anya-e0601n1:301_3": "vuttaṁ. Atha vā nibbānaṁ maggati gavesatīti maggo. Maggadhātu gavesane a. Nibbānatthikehi",
  "anya-e0601n1:301_4": "maggiyati gavesiyatīti vā maggo. Ekantato jāti jarābyādhimaraṇadukkhādīhi pīḷitehi",
  "anya-e0601n1:301_5": "sattehi dukkhakkhayaṁ nibbānaṁ pāpuṇatthāya maggitabbo gavesitabboti maggo, catumaggo.",
  "anya-e0601n1:301_6": "Vuttañhi ‘‘maggoti kenaṭṭhena nibbānaṁ magganaṭṭhena nibbānatthikehi magganīyaṭṭhena",
  "anya-e0601n1:301_7": "cā’’ti. Aṅgati gacchati phalanibbānaṁ etenāti aṅgaṁ. Agidhātu gamane a. Maggassa",
  "anya-e0601n1:301_8": "aṅgaṁ kāraṇanti maggaṅgaṁ, sammādiṭṭhi sammāsaṅkappa sammāvācā sammākammanta sammāājīva",
  "anya-e0601n1:301_9": "sammāvāyāma sammāsati sammāsamādhivasena aṭṭhamaggaṅgaṁ labbhati. Nuyati thavīyatīti",
  "anya-e0601n1:301_10": "nāvā. Nudhātu thaviyaṁ avo. Atha vā orato pāraṁ netīti nāvā, bhāraṁ nayanti etāyāti",
  "anya-e0601n1:301_11": "vā nāvā. Nidhātu nayane avo. Maggaṅgasaṅkhātā nāvā maggaṅganāvā. Atha vā nāvā viya",
  "anya-e0601n1:301_12": "maggaṅganti maggaṅga nāvā. Yathā hi nāvā attani āruḷhe manusse samudda nadīpāraṁ",
  "anya-e0601n1:301_13": "neti, evaṁ aṭṭhamaggaṅgadhammā attānaṁ paṭipajjante nibbāna pāraṁ nentīti vuttaṁ",
  "anya-e0601n1:301_14": "hoti. Taṁ maggaṅganāvaṁ.",
  "anya-e0601n1:302_0": "Īhāphiyanti vīriyasaṅkhātaṁ dabbisārakaṁ. Vuttañhi suttani pātaaṭṭhakathāyaṁ ‘‘phiyenāti",
  "anya-e0601n1:302_1": "dabbisārakenā’’ti. Īhati ārabbhatīti īhā. Īhati vāyamati cetayati etenāti vā īhā,",
  "anya-e0601n1:302_2": "vīriyaṁ. Saddanītiyaṁ pana ‘‘īha cetāya’’nti vuttaṁ. Phāti vaḍḍheti udakaṁ etenāti",
  "anya-e0601n1:302_3": "phiyaṁ. Phādhātu vaḍḍhiyaṁ iyo. Phāti ghaṭṭeti udakanti vā phiyaṁ. Atha vā phāyati",
  "anya-e0601n1:302_4": "gacchati nāvaṁ etenāti phiyaṁ. Dabbisārakaṁ. Phāyi dhātu gatiyaṁ a. Ākārassa i. Īhāsaṅkhātaṁ",
  "anya-e0601n1:302_5": "phiyanti īhāphiyaṁ. Phiyaṁ viya īhāti īhāphiyaṁ. Yathā hi phiyena nāvā icchitaṭṭhānaṁ",
  "anya-e0601n1:302_6": "gacchati, evaṁ īhāsaṅkhātena vīriyena taṁ taṁ kiccaṁ sādheti, icchitaṁ nibbānaṭṭhānaṁ",
  "anya-e0601n1:302_7": "gacchatīti adhippāyo. Taṁ pana gāhakoti pade kammaṁ. Ñāṇakarenāti sabbaññutañāṇasaṅkhātena",
  "anya-e0601n1:302_8": "hatthena. Sabbaṁ ñeyyadhammaṁ jānātīti ñāṇaṁ, sabbaññutañāṇaṁ. Taṁ taṁ kammaṁ karotīti",
  "anya-e0601n1:302_9": "karo, hattho. Ñāṇasaṅkhāto karo ñāṇa karo, karaṁ viya ñāṇanti vā ñāṇakaro, tena ñāṇakarena.",
  "anya-e0601n1:302_10": "Gāhakoti daḷhagaṇhamāno hutvā. Tāyāti aṭṭhamaggaṅga saṅkhātāya tāya nāvāya, bahūti",
  "anya-e0601n1:302_11": "aneke veneyyasatte. Bhavaṇṇavāti tibhavasaṅkhātā saṁsāravaṭṭasaṅkhātā vā mahāsamuddato.",
  "anya-e0601n1:302_12": "Tassa pana vacanattho heṭṭhā vuttoyeva.",
  "anya-e0601n1:303_0": "Tāresīti otiṇṇesi, atikkamesīti attho. Buddhanti paṭividdhacatusaccadhammaṁ. Aghappahanti",
  "anya-e0601n1:303_1": "sattānaṁ dukkhappaja hantaṁ . Dukkhaviddhaṁsentanti attho. Atha vā aghappahanti sattānaṁ",
  "anya-e0601n1:303_2": "kilesappajahantaṁ. Kilesaviddhaṁsentanti attho. Ettha hi aghasaddo dukkhe kilese",
  "anya-e0601n1:303_3": "ca vattati. Tattha hi dukkhaṁ aghayati dukkhayatīti aghanti ca, aghayati dukkhākārena",
  "anya-e0601n1:303_4": "pavattatīti vā aghanti ca vuccati. Kileso pana aghayanti pāpaṁ karonti sattā etenāti",
  "anya-e0601n1:303_5": "aghoti vuccati. Aghadhātu pāpakaraṇe a. Aghaṁ pajahati viddhaṁsetīti aghappaho, buddho.",
  "anya-e0601n1:303_6": "Aghasaddūpapadapapubbahādhātu cāge. Buddho veneyyasattānaṁ dukkhañca kilesañca dhammadesanāya",
  "anya-e0601n1:303_7": "apanetīti attho. Ettha ca paṭhamavikappe dukkhassa appahātabbadhammattā maggena appahātabbampi",
  "anya-e0601n1:303_8": "phalūpacārena dukkhappajahantanti vuttaṁ. Tanti munidakkhanāvikaṁ ahaṁ name namāmīti sambandhoti.",
  "anya-e0601n1:304_0": "Ayaṁ panettha saṅkhepayojanā. Yo munidakkhanāviko yo buddhasaṅkhāto cheko nāvājeṭṭhako,",
  "anya-e0601n1:304_1": "maggaṅganāvaṁ aṭṭhamaggaṅgasaṅkhātaṁ nāvaṁ āruyha ārohitvā īhāphiyaṁ vīriyasaṅkhātaṁ",
  "anya-e0601n1:304_2": "dabbisārakaṁ, ñāṇakarena sabbaññutañāṇasaṅkhātena hatthena, gāhako daḷhaṁ gaṇhamāno",
  "anya-e0601n1:304_3": "hutvā tāya aṭṭhamaggaṅganāvāya, bahū aneke veneyyasatte bhavaṇṇavā tibhavasaṅkhātamahāsamuddato,",
  "anya-e0601n1:304_4": "tāresi otāresi, buddhaṁ paṭividdhacatusaccadhammaṁ aghappahaṁ sattānaṁ dukkhaviddhaṁsentaṁ",
  "anya-e0601n1:304_5": "kilesa viddhaṁsentaṁ vā taṁ munidakkhanāvikaṁ ahaṁ name namāmīti.",
  "anya-e0601n1:305": "Dasamavandanagāthāvaṇṇanā samattā.",
  "anya-e0601n1:306": "11.",
  "anya-e0601n1:307": " Samatiṁsatipāramisambharaṇaṁ,",
  "anya-e0601n1:308": "Varabodhidume catusaccadasaṁ;",
  "anya-e0601n1:309": "Varamiddhigataṁ naradevahitaṁ,",
  "anya-e0601n1:310": "Tibhavūpasamaṁ paṇamāmi jinaṁ.",
  "anya-e0601n1:311_0": "11. Evaṁ dasamagāthāya buddhaṁ vanditvā idāni samatiṁ satipāramisambharaṇādīhi pañcahi",
  "anya-e0601n1:311_1": "guṇehi thomitvā jinaṁ vanditukāmo samatiṁsatipāramisambharaṇantyādigāthamāha. Ayaṁ",
  "anya-e0601n1:311_2": "pana catūhi sagaṇehi racitattā dvādasakkharehi yuttā toṭakagāthāti daṭṭhabbā. Vuttañhi",
  "anya-e0601n1:311_3": "vuttodaye ‘‘iha toṭaka mambudhisehi mita’’nti. Tassattho. Yassaṁ paṭipādaṁ ambudhisehi",
  "anya-e0601n1:311_4": "catūhi sagaṇehi mitaṁ pamitaṁ racitaṁ lakkhitaṁ vā vuttaṁ idha jagatichande toṭakaṁ nāmāti.",
  "anya-e0601n1:312_0": "Tattha pana samatiṁsatipāramisambharaṇanti dasapāramiyo, dasa upapāramiyo, dasa paramatthapāramiyo",
  "anya-e0601n1:312_1": "cāti samatiṁsapāramiyo sambhūtaṁ, paripūritanti attho. Tāsaṁ pana viseso pāramisaddassa",
  "anya-e0601n1:312_2": "ca vacanattho heṭṭhā vuttoyeva. Sambharittha paripūrayitthāti sambharaṇo, jino. Saṁpubbabharadhātu",
  "anya-e0601n1:312_3": "pūraṇe yu. Samatiṁsapāramiyo sambharaṇoti samatiṁsatipāramisambharaṇo, jino. Dīpaṅkarabuddhassa",
  "anya-e0601n1:312_4": "pādamūle laddhabyākaraṇato paṭṭhāya kappasatasahassādhikāni cattāri asaṅkhyeyyāni",
  "anya-e0601n1:312_5": "samatiṁsapāramiyo pūrayitthāti attho. Taṁ samatiṁsatipāramisambharaṇaṁ. Varabodhidumeti",
  "anya-e0601n1:312_6": "uttamabodhirukkhamūle. Ettha ca varabodhisaddassa vacanattho heṭṭhā vuttoyeva. Davati",
  "anya-e0601n1:312_7": "gacchati mūlakhandhatacasākha viṭapa pallava phalehi vuḍḍhiṁ virūḷiṁ vepullaṁ rajata",
  "anya-e0601n1:312_8": "suvaṇṇamaṇi santā rucīhi atisobhanaṁ vā pāpuṇātīti dumo, bodhisattassa vijātadivaseyeva",
  "anya-e0601n1:312_9": "bodhisattena saddhiṁ saha jāto satahatthubbedho asatthadumarājā labbhati. Dudhātu",
  "anya-e0601n1:312_10": "gatimhi amo. Apadānaṭṭhakathāyaṁ pana ‘‘dunāti kampatīti dumo. Dumati pūreti ākāsatalanti",
  "anya-e0601n1:312_11": "vā dumo’’ti vuttaṁ. Varo bodhi varabodhi, varabodhi ca so dumo cāti varabodhidumo, tasmiṁ.",
  "anya-e0601n1:313_0": "Catusaccadasanti cattāri ariyasaccāni maggañāṇena paṭivijjhitaṁ. Ettha ca saccasaddo",
  "anya-e0601n1:313_1": "anekesvatthesu dissati. Seyyathidaṁ. Saccaṁ bhaṇe na kujjheyyātiādīsu vācāsacce.",
  "anya-e0601n1:313_2": "Sacce ṭhitā samaṇabrāhmaṇātiādīsu viratisacce. Kasmā nu saccāni vadanti nānā pavādiyāse",
  "anya-e0601n1:313_3": "kusalāvadānātiādīsu diṭṭhisacce. Ekañhi saccaṁ na dutiyamatthītiādīsu paramatthasacce",
  "anya-e0601n1:313_4": "nibbāne ceva magge ca, catunnaṁ saccānaṁ kati kusalātiādīsu ariyasacce. Svāyamidhāpi",
  "anya-e0601n1:313_5": "ariyasacce vattatīti veditabbo. Sathanaṁ saccaṁ, avitathaṁ. Sathadhātu avitathe ṇyo.",
  "anya-e0601n1:313_6": "Yathā hi aggīnaṁ sabhāvo ekantaṁ uṇhoyeva hoti, na sītalo, evaṁ dukkhādīnaṁ pīḷanādi",
  "anya-e0601n1:313_7": "sabhāvaṁ ekantaṁ saccaṁ tathaṁ avitathaṁ anaññathaṁ hoti. Taṁ pana catubbidhaṁ hoti",
  "anya-e0601n1:313_8": "dukkhasaccaṁ, samudayasaccaṁ, nirodhasaccaṁ, maggasaccañcāti. Tattha dukkhasaccanti",
  "anya-e0601n1:313_9": "dukkhacchitaṁ khaṁ tucchanti dukkhaṁ. Kammadhārayasamāsoyaṁ. Vuttañhetaṁ saccavibhaṅgaṭṭhakathāyaṁ",
  "anya-e0601n1:313_10": "‘‘duiti ayaṁsaddo kucchite dissati. Kucchitañhi puttaṁ duputtoti vadanti. Khaṁsaddo",
  "anya-e0601n1:313_11": "pana tucche. Tucchañhi ākāsaṁ khanti vuccati. Idañca paṭhamasaccaṁ kucchitaṁ. Anekaupaddavādhiṭṭhānato,",
  "anya-e0601n1:313_12": "tucchaṁbālajanaparikappitadhuvasubhasukhattabhāvavirahitato. Tasmā kucchitattā tucchattā",
  "anya-e0601n1:313_13": "ca dukkhanti vuccatī’’ti. Dukkhañca taṁ saccañcāti dukkhasaccaṁ. Tebhūmikavaṭṭaṁ labbhati.",
  "anya-e0601n1:314_0": "Samudayasaccanti ayati pavattati dukkhaphalaṁ etenāti ayo, lobho. Ayadhātu gatimhi",
  "anya-e0601n1:314_1": "a. Saṁ avasesa paccayasaṁyoge sati u dukkhuppattiyā ayo kāraṇoti samudayo. Chaṭṭhītappurisasamāsoyaṁ.",
  "anya-e0601n1:314_2": "Vutteñhetaṁ sacca vibhaṅgaṭṭhakathāyaṁ ‘‘saṁiti ca ayaṁsaddo samāgamo sametantiādīsu",
  "anya-e0601n1:314_3": "saṁyogaṁ dīpeti. Uiti ayaṁsaddo uppannaṁ uditantiādīsu uppattiṁ. Ayasaddo pana kāraṇaṁ",
  "anya-e0601n1:314_4": "dīpeti. Idañcāpi dutiyasaccaṁ avasesapaccayasamāyoge sati dukkhassuppattikāraṇaṁ.",
  "anya-e0601n1:314_5": "Iti dukkhassa saṁyoge uppattikāraṇattā dukkhasamudayanti vuccatī’’ti. Samudayo ca",
  "anya-e0601n1:314_6": "so saccañcāti samudayasaccaṁ, lobhasaṅkhātā taṇhā labbhati . Nirodhasaccanti rodhati",
  "anya-e0601n1:314_7": "carati pavattatīti rodho, tebhūmikavaṭṭadhammo. Rodhadhātu caraṇe ṇa. Natthi tebhūmikavaṭṭadhammassa",
  "anya-e0601n1:314_8": "rodho caraṇaṁ etthāti nirodho, nibbānaṁ. Atha vā nirujjhati saṁsāradukkhaṁ etthāti",
  "anya-e0601n1:314_9": "nirodho, nibbānaṁ. Rudhidhātu āvaraṇe ṇa. Vuttañhetaṁ saccavibhaṅgaṭṭha kathāyaṁ",
  "anya-e0601n1:314_10": "‘‘tatiyasaccaṁ pana yasmā nisaddo abhāvaṁ. Rodha saddo cārakaṁ dīpeti. Tasmā abhāvo",
  "anya-e0601n1:314_11": "ettha saṁsāra cārakasaṅkhātassa dukkharodhassa sabbagatisuññattā. Samadhi gate vā",
  "anya-e0601n1:314_12": "tasmiṁ saṁsāracārakasaṅkhātassa dukkharodhassa abhāvo hoti tappaṭipakkhattātipi dukkhanirodhanti",
  "anya-e0601n1:314_13": "vuccatī’’ti. Dukkhassa vā anuppādanirodhapaccayattā dukkhanirodhanti. Nirodho ca",
  "anya-e0601n1:314_14": "so saccañcāti nirodhasaccaṁ. Nibbānaṁ. Maggasaccanti dukkhanirodhaṁ nibbānaṁ maggati",
  "anya-e0601n1:314_15": "gacchati etenāti maggo. Aṭṭhaṅgiko maggo. Maggadhātu gatiyaṁ a. Vuttañhetaṁ sacca",
  "anya-e0601n1:314_16": "vibhaṅgaṭṭhakathāyaṁ ‘‘catutthasaccaṁ pana yasmā etaṁ dukkhanirodhaṁ gacchati ārammaṇavasena",
  "anya-e0601n1:314_17": "tadabhimukhabhūtattā paṭipadā ca hoti dukkhanirodhappattiyā. Tasmā dukkhanirodhagāminipaṭipadāti",
  "anya-e0601n1:314_18": "vuccatī’’ti. Maggo ca so saccañcāti maggasaccaṁ. Aṭṭhaṅgiko maggo labbhati. Yasmā",
  "anya-e0601n1:314_19": "panetāni buddhādayo ariyā paṭivijjhanti, tasmā ariyasaccānītipi vuccanti. Atha vā",
  "anya-e0601n1:314_20": "buddhādīhi ariyehi paṭivijjhiyanti, tasmā ariyasaccānītipi vuccanti.",
  "anya-e0601n1:315_0": "Tesaṁ pana lakkhaṇādīni evaṁ veditabbāni. Ettha hi bādhanalakkhaṇaṁ dukkhasaccaṁ,",
  "anya-e0601n1:315_1": "santāpanarasaṁ, pavattipaccupaṭṭhānaṁ, pabhavalakkhaṇaṁ samudayasaccaṁ, anupacchedakaraṇarasaṁ,",
  "anya-e0601n1:315_2": "palibodhapaccupaṭṭhānaṁ. Santilakkhaṇaṁ nirodhasaccaṁ, accutirasaṁ, animittapaccupaṭṭhānaṁ.",
  "anya-e0601n1:315_3": "Niyyānalakkhaṇaṁ maggasaccaṁ, kilesappahāna karaṇarasaṁ, vuṭṭhānapaccupaṭṭhānanti.",
  "anya-e0601n1:315_4": "Etesu pana catūsu saccesu paṭhamatatiyasaccāni phalāni honti. Dutiya catutthasaccāni",
  "anya-e0601n1:315_5": "hetūni honti. Purimāni dvesaccāni dudda sattā gambhīrāni. Pacchimāni dvesaccāni gambhīrattā duddasāni.",
  "anya-e0601n1:316_0": "Api ca kho pana dukkhanirodhaṁ ariyasaccaṁ gambhīrañceva duddasañcāti veditabbaṁ.",
  "anya-e0601n1:316_1": "Ekekassa pana saccassa catunnaṁ catunnaṁ atthānaṁ vasena soḷasa saccaṭṭhā honti.",
  "anya-e0601n1:316_2": "Tena vuttaṁ paṭisambhidā maggapāḷiyaṁ ‘‘dukkhassa pīḷanaṭṭho saṅkhataṭṭho santāpaṭṭho",
  "anya-e0601n1:316_3": "vipariṇāmaṭṭho, ime cattāro dukkhassa dukkhaṭṭhā tathā avitathā anaññathā. Evaṁ dukkhaṁ",
  "anya-e0601n1:316_4": "tathaṭṭhena saccaṁ. Samudayassa āyūhanaṭṭho nidānaṭṭho saṁyogaṭṭho palibodhaṭṭho,",
  "anya-e0601n1:316_5": "ime cattāro samudayassa samudayaṭṭhā tathā avitathā anaññathā. Evaṁ samudayo tathaṭṭhena",
  "anya-e0601n1:316_6": "saccaṁ. Nirodhassa nissaraṇaṭṭho vivekaṭṭho asaṅkhataṭṭho amataṭṭho, ime cattāro",
  "anya-e0601n1:316_7": "nirodhassa nirodhaṭṭhā tathā avitathā anaññathā, evaṁ nirodho tathaṭṭhena saccaṁ.",
  "anya-e0601n1:316_8": "Maggassa niyyānaṭṭho hetvaṭṭho dassanaṭṭho adhipateyyaṭṭho, ime cattāro maggassa",
  "anya-e0601n1:316_9": "maggaṭṭhā tathā avitathā anaññathā, evaṁ maggo tathaṭṭhena sacca’’nti.",
  "anya-e0601n1:317_0": "Dassanaṁ dasaṁ, disati passatīti vā dasaṁ, catumaggañāṇaṁ. Disadhātu apekkhane a.",
  "anya-e0601n1:317_1": "Catunnaṁ saccānaṁ dassanaṁ assāti catusaccadaso, jino. Atha vā cattāri saccāni adassi",
  "anya-e0601n1:317_2": "apassīti catusaccadaso, jino. So cattāri saccāni catumaggañāṇena appaṭivijjhīti attho.",
  "anya-e0601n1:317_3": "Taṁ catusaccadasaṁ. Catusaccañāṇaṁ pana duvidhaṁ hoti anubodhañāṇañca, paṭivedha",
  "anya-e0601n1:317_4": "ñāṇañcāti. Tattha anubodhañāṇaṁ lokiyaṁ anussavādivasena nirodhe magge ca pavattati,",
  "anya-e0601n1:317_5": "paṭivedhañāṇaṁ lokuttaraṁ nirodhamārammaṇaṁ katvā kiccato cattāripi saccāni paṭivijjhati.",
  "anya-e0601n1:317_6": "Yathāha yo bhikkhave dukkhaṁ passati, dukkhasamudayampi so passati. Dukkhanirodhampi",
  "anya-e0601n1:317_7": "passati, dukkhanirodhagāminipaṭi padampi passatīti sabbaṁ vattabbaṁ. Catusaccapaṭivedhañāṇaṁ",
  "anya-e0601n1:317_8": "pana anubodhañāṇena vinā na pavattati, tasmā anubodha ñāṇatthāya pubbe catusaccakammaṭṭhānaṁ",
  "anya-e0601n1:317_9": "paṇḍitena samārambhi tabbanti . Nanu ca ariyasāvakā cattāri saccāni paṭivijjhanti.",
  "anya-e0601n1:317_10": "Atha kasmā jinoyeva catusaccadasanti thomitoti. Bhagavā pana ariyasāvakehi visiṭṭhena",
  "anya-e0601n1:317_11": "anaññopadesena arahattamaggañāṇena cattāri saccāni paṭivijjhanti. Tasmā bhagavāyeva",
  "anya-e0601n1:317_12": "catusaccadasanti abhitthavitoti. Tattha pana ṭhapetvā taṇhañca nibbānañca avasesadhammā",
  "anya-e0601n1:317_13": "dukkhasaccaṁ nāma. Aṭṭhasatataṇhāvicaritā samudayasaccaṁ nāma. Nibbānaṁ nirodha saccaṁ",
  "anya-e0601n1:317_14": "nāma. Aṭṭhaṅgiko maggo maggasaccaṁ nāma. Vuttaṁ pana abhidhammatthasaṅgahe –",
  "anya-e0601n1:318": "‘‘Dukkhaṁ tebhūmakaṁ vaṭṭaṁ, taṇhā samudayo bhave;",
  "anya-e0601n1:319": "Nirodho nāma nibbānaṁ, maggo lokuttaro mato’’ti.",
  "anya-e0601n1:320_0": "Varamiddhigatanti varaṁ iddhigataṁ. Uttamaṁ atītabuddhānaṁ iddhiṁ pattanti attho.",
  "anya-e0601n1:320_1": "Atha vā uttamānaṁ iddhīnaṁ patiṭṭhānabhūtanti attho. Ijjhanaṁ samijjhanaṁ iddhi,",
  "anya-e0601n1:320_2": "ijjhati samijjhati nippajjatīti vā iddhi. Iddhividhañāṇañca arahattamaggo ca labbhati.",
  "anya-e0601n1:320_3": "Vuttañhi visuddhimagge ‘‘tathā nekkhammaṁ ijjhatīti iddhīti ca arahattamaggo ijjhatīti",
  "anya-e0601n1:320_4": "iddhī’’ti ca. Atha vā ijjhanti sattā etāya iddhā vuddhā ukkaṁsagatā hontīti iddhi,",
  "anya-e0601n1:320_5": "aṭṭhasamāpattiyo ca cattāro maggā ca labbhanti. Idhadhātu vuḍḍhiyanti paccayo. Atha",
  "anya-e0601n1:320_6": "vā tapaccayo itthiliṅgajotako īpaccayo ca. Iddhiṁ agaminti iddhigato, jino. Atha",
  "anya-e0601n1:320_7": "vā gacchati patiṭṭhahati etthāti gato, varānaṁ uttamānaṁ iddhīnaṁ gato patiṭṭhānabhūtoti",
  "anya-e0601n1:320_8": "varamiddhigato, jino. Taṁ varamiddhigataṁ. Kiñcāpi pana ariyasāvakā iddhippattā honti,",
  "anya-e0601n1:320_9": "buddhā pana visesato etāya abhiññāya iddhā samiddhā vuddhā atiukkaṁsagatā honti,",
  "anya-e0601n1:320_10": "tasmā buddhoyeva varamiddhigatanti abhitthavituṁ arahatīti veditabbo.",
  "anya-e0601n1:321_0": "Naradevahitanti manussadevānaṁ lokiyalokuttara saṅkhātaṁ hitaṁ payojanaṁ dhāraṇaṁ.",
  "anya-e0601n1:321_1": "Tesaṁ pana attho heṭṭhā vuttoyeva. Tibhavūpasamanti tibhavaupasamaṁ. Punabbhavābhinibbattiyā",
  "anya-e0601n1:321_2": "abhāvato kāmarūpaarūpasaṅkhātehi tīhi bhavehi tīsu bhavesu punabbhavābhinibbattito",
  "anya-e0601n1:321_3": "vā upasamitaṁ nibbutaṁ niruddhanti attho. Bhavanti sattā etthāti bhavo, tayo bhavā",
  "anya-e0601n1:321_4": "tibhavā, tehi upasamitthāti tibhavūpasamo, jino. Taṁ tibhavūpasamaṁ. Bhagavato pana",
  "anya-e0601n1:321_5": "bodhipallaṅkeva kāmarūpārūpasaṅkhātesu tīsu bhavesu paṭisandhijanakānaṁ avijjātaṇhāmūlakānaṁ",
  "anya-e0601n1:321_6": "puññādisaṅkhārānaṁ arahattamaggañāṇena niravasesaṁ pahīnattā punabbhavābhinibbatti",
  "anya-e0601n1:321_7": "natthi. Tasmā bhagavantaṁyeva visesena tibhavūpasamanti thometīti vuttaṁ hoti. Jinanti",
  "anya-e0601n1:321_8": "pañcamārajayantaṁ buddhaṁ. Paṇamāmīti ahaṁ ñāṇasampayuttacittena ādaraṁ vandāmīti yojanā.",
  "anya-e0601n1:322_0": "Ayaṁ panettha saṅkhepayojanā. Samatiṁsati sambharaṇaṁ samatiṁsapāramiyo sambhūtaṁ",
  "anya-e0601n1:322_1": "paripūritaṁ, varabodhidume uttamabodhirukkhamūle, catusaccadasaṁ cattāri ariyasaccāni",
  "anya-e0601n1:322_2": "maggañāṇena passantaṁ paṭivijjhantaṁ, varamiddhigataṁ uttamaṁ atīta buddhānaṁ iddhipattaṁ",
  "anya-e0601n1:322_3": "uttamānaṁ iddhīnaṁ patiṭṭhānabhūtaṁ vā, naradevahitaṁ manussadevānaṁ lokiyalokuttarasaṅkhātaṁ",
  "anya-e0601n1:322_4": "payojanaṁ dhāraṇaṁ, tibhavūpasamaṁ kāmarūpaarūpasaṅkhātehi tīhi bhavehi upasamitaṁ,",
  "anya-e0601n1:322_5": "kāmarūpārūpasaṅkhātesu tīsu bhavesu punabbhavā bhinibbattito upasamitaṁ nibbutaṁ",
  "anya-e0601n1:322_6": "vā, jinaṁ pañcamārajayantaṁ buddhaṁ paṇamāmi ahaṁ ñāṇasampayuttacittena ādaraṁ vandāmīti.",
  "anya-e0601n1:323": "Ekādasamavandanagāthāvaṇṇanā samattā.",
  "anya-e0601n1:324": "12.",
  "anya-e0601n1:325": " Satapuññajalakkhaṇikaṁ virajaṁ,",
  "anya-e0601n1:326": "Gaganūpamadhiṁ dhitimerusamaṁ;",
  "anya-e0601n1:327": "Jalajūpamasītalasīlayutaṁ,",
  "anya-e0601n1:328": "Pathavīsahanaṁ paṇamāmi jinaṁ.",
  "anya-e0601n1:329_0": "12. Evaṁ ekādasamagāthāya jinaṁ vanditvā idāni satapuññajalakkhaṇikantyādīhi chahi",
  "anya-e0601n1:329_1": "guṇehi thomitvā jinaṁ vanditu kāmo satapuññajalakkhaṇikantyādigāthamāha. Ayaṁ pana",
  "anya-e0601n1:329_2": "catūhi sa gaṇehi racitattā dvādasakkharehi yuttā toṭakagāthāti daṭṭhabbā. Sādhakaṁ",
  "anya-e0601n1:329_3": "pana anantaragāthāvaṇṇanāyaṁ vuttameva.",
  "anya-e0601n1:330_0": "Tattha satapuññajalakkhaṇikanti anekapāramīpuññatejena jātena dvattiṁsamahāpurisalakkhaṇena",
  "anya-e0601n1:330_1": "sampannaṁ. Ettha ca satasaddo anekasaṅkhyāvācako. Satatejo sahassaraṁ sītiādīsu viya.",
  "anya-e0601n1:330_2": "Satena anekena pāramīpuññatejena jātanti satapuññajaṁ, lakkhiyati lakkhitabbaṁ buddhadabbaṁ",
  "anya-e0601n1:330_3": "etehīti lakkhaṇaṁ, dvattiṁsamahāpurisalakkhaṇādi. Lakkhadhātu dassanaṅkesuyu. Satapuññajañca",
  "anya-e0601n1:330_4": "taṁ lakkhaṇañcāti satapuññaja lakkhaṇaṁ. Taṁ assa atthīti satapuññajalakkhaṇiko,",
  "anya-e0601n1:330_5": "jino. Taṁ. Bhagavā hi anantesu cakkavāḷesu sabbe sattā ekekaṁ puññakammaṁ satakkhattuṁ",
  "anya-e0601n1:330_6": "kareyyuṁ. Ettakehi janehi kataṁ puññakammaṁ bodhisatto ekova ekekaṁ sataguṇaṁ katvā",
  "anya-e0601n1:330_7": "nibbattena pāramīpuññatejena jātehi dvattiṁsa mahāpurisalakkhaṇehi ca asītianubyañjana",
  "anya-e0601n1:330_8": "lakkhaṇe hi ca sampannoti satapuññajalakkhaṇikanti thometīti adhippāyo. Vuttañhi",
  "anya-e0601n1:330_9": "buddhavaṁsaṭṭhakathāyaṁ –",
  "anya-e0601n1:331_0": "‘‘Satapuñña lakkhaṇoti anantesu cakkavāḷesu sabbe sattā ekekaṁ puññakammaṁ satakkhattuṁ",
  "anya-e0601n1:331_1": "kareyyuṁ, ettakehi janehi katakammaṁ bodhisatto sayameva eko sataguṇaṁ katvā nibbatto.",
  "anya-e0601n1:331_2": "Tasmā satapuññalakkhaṇoti vuccati. Keci pana satena satena puññakammena nibbattaṁ",
  "anya-e0601n1:331_3": "ekekalakkhaṇoti vadanti. Evaṁ sante yo koci buddho bhaveyyāti. Taṁ aṭṭhakathāsu paṭikkhitta’’nti.",
  "anya-e0601n1:331_4": "Pātheyyaṭṭhakathāyaṁ pana ‘‘sata puññalakkhaṇanti satena satena puññakammena nibbattaṁ",
  "anya-e0601n1:331_5": "ekekaṁ lakkhaṇaṁ . Evaṁ sante yo koci buddho bhaveyyāti na rocayiṁsu. Anantesu pana",
  "anya-e0601n1:331_6": "cakkavāḷesu sabbe sattā ekekaṁ kammaṁ satakkhattuṁ kareyyuṁ. Ettakehi janehi kataṁ",
  "anya-e0601n1:331_7": "kammaṁ bodhisatto ekova ekekaṁ sataguṇaṁ katvā nibbatto. Tasmā satapuññalakkhaṇoti",
  "anya-e0601n1:331_8": "imamatthaṁ rocayiṁsū’’ti vuttaṁ. Dvattiṁsamahāpurisalakkhaṇaṁ pana upari āvibhavissatīti.",
  "anya-e0601n1:332_0": "Virajanti rāgarajādīnaṁ abhāvā vigatarajaṁ. Rañjati sañjati rūpādiārammaṇesūti rajo,",
  "anya-e0601n1:332_1": "rāgādirajo. Ranjadhātu rāge a. Vigato rajo assāti virajo, jino. Taṁ virajaṁ. Jino",
  "anya-e0601n1:332_2": "hi bodhipallaṅkeyeva sabbakilesamāra rajassa jayitattā vigatarajoti attho. Gaganūpamadhinti",
  "anya-e0601n1:332_3": "ettha dhī vuccati sabbaññutañāṇaṁ. Tasmā ākāsūpamasabbaññuta ñāṇavantanti attho.",
  "anya-e0601n1:332_4": "Gacchanti ettha vihaṅgamādayoti gaganaṁ, ākāso. Gamudhātu gatiyaṁ yu. Makārassa go.",
  "anya-e0601n1:332_5": "Upamiyate upamā. Bhāvasādhanoyaṁ. Upapubbamādhātu parimāne a. Sabbañeyyadhammaṁ dharati",
  "anya-e0601n1:332_6": "jānātīti dhī, sabbaññuta ñāṇaṁ. Dharadhātu ñāṇe kvi, itthiliṅgajotakaīpaccayo ca.",
  "anya-e0601n1:332_7": "Gaganena ākāsena yuttā upamā gaganūpamā, taṁ sadisaṁ dhī sabbaññutañāṇaṁ yassāti",
  "anya-e0601n1:332_8": "gaganūpamadhi, jino. Taṁ gaganūpamadhiṁ. Ayaṁ pana anantādiguṇahīnattā dhammahīnopamā",
  "anya-e0601n1:332_9": "nāma. Vuttañhi subodhālaṅkāre ‘‘dhammahīnāmukhambhoja, sadisaṁ munino itī’’ti. Yathā",
  "anya-e0601n1:332_10": "hi ākāso anantoti vuttattā ākāso ananto hutvā vittharati, evaṁ bhagavato anantaṁ",
  "anya-e0601n1:332_11": "buddhañāṇanti vuttattā sabbaññutañāṇassa anantārammaṇattā ca ñāṇaṁ anantaṁ hutvā",
  "anya-e0601n1:332_12": "vittharati. Tasmā gaganūpamadhinti thometīti.",
  "anya-e0601n1:333_0": "Dhitimerusamanti ettha dhiti vuccati samādhi. Sinerupabbata sadisaṁ acalasamādhivantanti",
  "anya-e0601n1:333_1": "attho. Dhiyati ṭhapiyati sampayuttadhamme ekārammaṇe etenāti dhiti, bhagavato lokiyalokuttarajhānasamādhi.",
  "anya-e0601n1:333_2": "Dhidhātu dhāraṇeti. Raṁsiyā andhakāraṁ mināti hiṁsatīti meru, pabbatarājā. Mīdhātu",
  "anya-e0601n1:333_3": "hiṁsāyaṁ rupaccayo. Imaṁ vacanatthañhi sinerussa pācīnapassaṁ rajatamayaṁ, dakkhiṇapassaṁ",
  "anya-e0601n1:333_4": "maṇimayaṁ, pacchimapassaṁ phallikamayaṁ, uttarapassaṁ suvaṇṇamayaṁ hotīti vuttavacanaṁ",
  "anya-e0601n1:333_5": "sandhāya vuttaṁ. Atha vā mināti hiṁsati sabbe pabbate attano uccataraṭṭhenāti meru,",
  "anya-e0601n1:333_6": "merunā samo dhiti samādhi yassāti dhitimerusamo, jino. Taṁ dhitimeru samaṁ. Yathā",
  "anya-e0601n1:333_7": "hi merurājā aṭṭhahi disāhi āgatehi vātehi na kampati na calati, evaṁ jino kāmacchandādinīvaraṇe",
  "anya-e0601n1:333_8": "pajahitvā lokuttarajjhānasamādhinā samannāgatattā aṭṭhahi lokadhammehi ca micchādiṭṭhivātehi",
  "anya-e0601n1:333_9": "ca na kampati na calatīti dhitimerusamanti thometi.",
  "anya-e0601n1:334_0": "Jalajūpamasītalasīlayutanti udakajātappadumasadisena atisītalena asaṅkhyeyyasīlena",
  "anya-e0601n1:334_1": "saṁyuttaṁ. Vuttañhi apadāna pāḷiyaṁ ‘‘sīlaṁ tassa asaṅkhyeyya’’nti. Tadaṭṭhakathāyañca",
  "anya-e0601n1:334_2": "‘‘bhagavato pana sīlaṁ asaṅkhyeyyamevā’’ti. Jalati dibbatīti jalaṁ, udakaṁ. Jaladhātu",
  "anya-e0601n1:334_3": "dittiyaṁ a. Jale udake jātaṁ jalajaṁ, padumaṁ. Jalajena padumena upamaṁ sadisanti",
  "anya-e0601n1:334_4": "jalajūpamaṁ, sīlaṁ. Sukhatthikehi seviyatīti sītalaṁ, sīlaṁ. Sidhātu sevāyaṁ talapaccayo.",
  "anya-e0601n1:334_5": "Atha vā sītaguṇaṁ lāti gaṇhātīti sītalaṁ, sīlaṁ. Sītasaddūpapada lādhātu gahaṇe kvi.",
  "anya-e0601n1:334_6": "Udake pana jātaṁ padumaṁ udakena uṇhassa samitattā sītalaṁ viya. Sīlaṁ pana buddhassa",
  "anya-e0601n1:334_7": "kilesatā panassa sametattā accantasītalaṁ hoti. Surakkhitañhi visuddhaṁ sīlaṁ kilesappahānena",
  "anya-e0601n1:334_8": "sattānaṁ kilesapariḷāhaṁ upasameti na haritacandanaṁ muttāhāro maṇi udakaṁ vāto candakiraṇo",
  "anya-e0601n1:334_9": "ca. Tasmā sīlameva sītalanti accantasītalanti vuccati. Tena vuttaṁ visuddhimagge –",
  "anya-e0601n1:335": "‘‘Na taṁ sajaladā vātā, na cāpi haricandanaṁ;",
  "anya-e0601n1:336": "Neva hārā na maṇayo, na candakiraṇaṅkurā;",
  "anya-e0601n1:337": "Samayantīdha sattānaṁ, pariḷāhaṁ surakkhitaṁ;",
  "anya-e0601n1:338": "Yaṁ sametidaṁ ariyaṁ, sīlaṁ accantasītala’’nti.",
  "anya-e0601n1:339_0": "Ayaṁ pana tassa gāthādvayassattho. Surakkhitaṁ suṭṭhurakkhitaṁ ariyaṁ visuddhaṁ accantasītalaṁ",
  "anya-e0601n1:339_1": "idaṁ sīlaṁ idhaloke sattānaṁ yaṁ pariḷāhaṁ sameti, taṁ pariḷāhaṁ sajaladā udakadadena",
  "anya-e0601n1:339_2": "meghena saha pavattā vātā sītavātā na samayanti haritacandanañcāpi na samayati. Hārā",
  "anya-e0601n1:339_3": "muttāhārā neva samayanti. Maṇayo veḷuriyādimaṇiyo na samayanti. Candakiraṇaṅkurā",
  "anya-e0601n1:339_4": "candassa raṁsiaṅkurā na samayantīti. Sīlati samādhiyati kāyakammādīnaṁ susīlyavasena",
  "anya-e0601n1:339_5": "na vippakiratīti sīlaṁ. Sīladhātu samādhimhi a. Atha vā sīlanti samādahanti cittaṁ",
  "anya-e0601n1:339_6": "etenāti sīlaṁ, sīlenti vā etena kusale dhamme upadhārenti ābhuso dhārenti sādhavoti",
  "anya-e0601n1:339_7": "sīlaṁ, cetanādhammo, kusalacittuppādo vā labbhati. Sīladhātu upadhāraṇe a. Vuttañhetaṁ",
  "anya-e0601n1:339_8": "visuddhimaggaṭṭhakathāyaṁ ‘‘kenaṭṭhena sīlanti sīlanaṭṭhena sīlaṁ. Kimidaṁ sīlaṁ",
  "anya-e0601n1:339_9": "nāma, samādhānaṁ vā, kāyakammādīnaṁ susīlyavasena avippakiṇṇatāti attho. Upadhāraṇaṁ",
  "anya-e0601n1:339_10": "vā, kusalānaṁ dhammānaṁ patiṭṭhānavasena ādhārabhāvoti attho’’ti. Jalajūpamena padumasadisena",
  "anya-e0601n1:339_11": "sītalena accantasītalena sīlena asaṅkhyeyyasīlena yuttoti jalajūpamasītalasīlayuto,",
  "anya-e0601n1:339_12": "jino. Taṁ jalajūpamasītalasīlayutaṁ. Yathā hi udake jātaṁ padumaṁ jalena sītalaṁ",
  "anya-e0601n1:339_13": "hoti, evaṁ bhagavato maggasīlena kilesupatāpanassa pahīnattā taṁ sītalaṁ accantasītalaṁ.",
  "anya-e0601n1:339_14": "Tena sampayuttoti jalajūpamasītalasīla yutanti thometīti vuttaṁ hoti.",
  "anya-e0601n1:340_0": "Pathavīsahananti pathavī viya khantisampannaṁ khantivantaṁ vā. Pathanti patiṭṭhahanti",
  "anya-e0601n1:340_1": "ettha tarupabbatādayoti pathavī, bhūmi. Pathadhātu patiṭṭhāyaṁ vīpaccayo. Atha vā",
  "anya-e0601n1:340_2": "puthu hutvā jātanti pathavī. Jātataddhitatthe vīpaccayo. Sahayate khamiyate sahanaṁ,",
  "anya-e0601n1:340_3": "sahati khamatīti vā sahanaṁ, adhivāsanakhanti. Sahadhātu khantiyaṁ yu. Pathavī viya",
  "anya-e0601n1:340_4": "sahanaṁ khamanaṁ yassa soti pathavīsahano, jino. Taṁ pathavīsahanaṁ. Yathā hi pathavī",
  "anya-e0601n1:340_5": "attano upari pakkhittaṁ sucimpi asucimpi sabbaṁ sahati, na paṭighānunayaṁ karoti,",
  "anya-e0601n1:340_6": "evaṁ jino iṭṭhārammaṇampi aniṭṭhārammaṇampi sabbaṁ sahati, na tattha paṭighānunayaṁ",
  "anya-e0601n1:340_7": "karotīti pathavīsahananti thometīti adhippāyo. Tena vuttaṁ apadānapāḷiyaṁ –",
  "anya-e0601n1:341": "‘‘Lābhālābhe na sajjanti, sammānanavimānane;",
  "anya-e0601n1:342": "Pathavīsadisā buddhā, tasmā te na virādhiyā’’ti.",
  "anya-e0601n1:343": "Ahaṁ jinaṁ paṇamāmi vandāmīti sambandho.",
  "anya-e0601n1:344_0": "Ayaṁ panettha saṅkhepayojanā. Satapuññajalakkhaṇikaṁ anekapāramīpuññatejena jātena",
  "anya-e0601n1:344_1": "dvattiṁsamahāpurisalakkhaṇena sampannaṁ, virajaṁ rāgarajādīnaṁ abhāvā vigatarajaṁ,",
  "anya-e0601n1:344_2": "gaganūpamadhiṁ ākāsūpamasabbaññutañāṇavantaṁ, dhitimerusamaṁ sinerupabbatasadisaṁ",
  "anya-e0601n1:344_3": "acalasamādhivantaṁ, jalajūpamasītala sīlayutaṁ. Udakajātappadumasadisena accantaatisītalena",
  "anya-e0601n1:344_4": "asaṅkhyeyyasīlena sampayuttaṁ, pathavīsahanaṁ pathavī viya khantisampannaṁ, khantivantaṁ",
  "anya-e0601n1:344_5": "vā, jinaṁ pañcamāravijayaṁ buddhaṁ ahaṁ sakkaccaṁ paṇamāmi vandāmīti.",
  "anya-e0601n1:345": "Dvādasamavandanagāthāvaṇṇanā samattā.",
  "anya-e0601n1:346": "13.",
  "anya-e0601n1:347": " Yo buddho sumati dive divākarova,",
  "anya-e0601n1:348": "Sobhanto ratijanane silāsanamhi;",
  "anya-e0601n1:349": "Āsīno sivasukhadaṁ adesi dhammaṁ,",
  "anya-e0601n1:350": "Devānaṁ tamasadisaṁ namāmi niccaṁ.",
  "anya-e0601n1:351_0": "13. Evaṁ dvādasamagāthāya jinaṁ vanditvā idāni tāvatiṁsapure mātudevaputtappamukhānaṁ",
  "anya-e0601n1:351_1": "upapattidevānaṁ abhidhammaṁ desaka guṇena abhitthavitvā vanditukāmo yo buddho sumatityādigāthamāha.",
  "anya-e0601n1:351_2": "Ayaṁ pana ma na ja ra gaṇehi ca ekagarunā ca tīhi yatīhi ca dasahi yatīhi ca racitattā",
  "anya-e0601n1:351_3": "terasakkhara saṁyuttā pahassiṇīgāthāti daṭṭhabbā. Vuttañhetaṁ vuttodaye ‘‘mnā jarā",
  "anya-e0601n1:351_4": "go tidasayatippahassiṇī sā’’ti.",
  "anya-e0601n1:352_0": "Tassattho. Yassaṁ paṭipādaṁ mnā magaṇa nagaṇā ca jarā ja gaṇa ragaṇā ca go garu ca",
  "anya-e0601n1:352_1": "tidasayati tiyati ca dasayati ca ce siyā, sā gāthā pahassiṇīgāthā nāmāti. Tattha",
  "anya-e0601n1:352_2": "sumati yo buddho dhammaṁ devānaṁ adesīti sambandho. Yoti aniyamavācakasabbanāmapadaṁ.",
  "anya-e0601n1:352_3": "Tassa vacanattho na kātabbo. Vuttañhi saddavidūhi –",
  "anya-e0601n1:353": "‘‘Ruḷhīkhyātaṁ nipātañcu, pasaggālapanaṁ tathā;",
  "anya-e0601n1:354": "Sabbanāmanti etesu, na kato viggaho chasū’’ti.",
  "anya-e0601n1:355_0": "Atha vā sabbanāmabhāvaṁ yātīti yo, aniyamavācaka bhāvaṁ yātīti vā yo. Sabbanāmabhāvena",
  "anya-e0601n1:355_1": "yāti pavattatīti vā yo. Aniyamavācakabhāvena yāti pavattatīti vā yo. Sabbanāmabhāvena",
  "anya-e0601n1:355_2": "yātabbo ñātabboti vā yo, yātabbo ñātabbo etena aniyamatthoti vā yo. Sabbanāmasaṅkhātaṁ",
  "anya-e0601n1:355_3": "yaitipadaṁ labbhati. Yo yādi soti attho. Buddhoti paṭividdhacatusaccadhammo, paṭividdhasabbañeyyadhammo",
  "anya-e0601n1:355_4": "vā. Tassa pana vacanattho heṭṭhā vuttoyeva. Sumatīti sundarasabbaññutañāṇavāto, desanāñāṇavāto",
  "anya-e0601n1:355_5": "vā. Adesi dhammaṁ devānanti vuccamānattā hi idha sabbaññuta ñāṇaṁ sumatīti vuccati.",
  "anya-e0601n1:355_6": "Manati jānāti sabbañeyyadhammaṁ desetabbadhammaṁ vāti mati. Manadhātu ñāṇeti. Sundarā",
  "anya-e0601n1:355_7": "mati sumati, sabbañeyyadhammānaṁ yathāsabhāvajānanasamatthaṁ tesaṁ dese tabbappakārajānanasamatthaṁ",
  "anya-e0601n1:355_8": "bodhetabbapuggalānaṁ āsayādhi muttiyādivibhāvanasamatthañcāti tisamatthasampannaṁ",
  "anya-e0601n1:355_9": "sabbaññutañāṇaṁ labbhati. Sumatīti iminā hi sabbaññutañāṇameva abhidhammakathāya",
  "anya-e0601n1:355_10": "samuṭṭhānabhāve samatthaṁ. Nāññanti imamatthaṁ dīpento abhidhammakathāya anaññasādhāraṇabhāvaṁ",
  "anya-e0601n1:355_11": "dasseti. Sundarā mati assa asmiṁ vā atthīti sumati, buddho. Samāsanta taddhitāyaṁ.",
  "anya-e0601n1:355_12": "Tadassatthītivī cāti sutte casaddena apaccayo. Yathā pītisukhanti. Vuttañhi pārājikaṇḍaṭṭhakathāyaṁ",
  "anya-e0601n1:355_13": "‘‘ayañca pīti idañca sukhaṁ assa jhānassa asmiṁ vā jhāne atthīti idaṁ jhānaṁ pītisukhanti vuccatī’’ti.",
  "anya-e0601n1:356_0": "Diveti divase. Sūriyobhāsena dibbati etthāti divo. Divudhātu jutiyaṁ a. Tasmiṁ dive.",
  "anya-e0601n1:356_1": "Divā karovāti sūriyo iva. Divādinaṁ karotīti divākaro, sūriyo. Divāsaddūpa pada karadhātu",
  "anya-e0601n1:356_2": "karaṇe a. Atha vā divā divase karo raṁsi assāti divākaro. Karasaddo hi raṁsivācako.",
  "anya-e0601n1:356_3": "Sobhantoti virocamāno hutvā. Subhati virocati chabbaṇṇaraṁsiādīhīti sobhanto, buddho.",
  "anya-e0601n1:356_4": "Subhadhātu sobhe, dittiyaṁ vā antapaccayo. Bhagavā hi chabbaṇṇaraṁsīhi dvattiṁsamahāpurisalakkhaṇehi",
  "anya-e0601n1:356_5": "asītyānubyañjanalakkhaṇehi ca devānaṁ majjhe sobhati virocatīti attho. Ratijananeti",
  "anya-e0601n1:356_6": "devānaṁ atappakapītisomanassuppādane, pemuppādane vā. Ramanaṁ rati. Ramudhātu kīḷāyanti.",
  "anya-e0601n1:356_7": "Taṁ janeti uppādetīti ratijananaṁ. Silāsanaṁ. Ratisaddūpapada janadhātu janane yu. Tasmiṁ ratijanane.",
  "anya-e0601n1:357_0": "Silāsanamhīti tidasālaye, pāricchattakamūle jāte nikkhitte vā dīghato saṭṭhiyojane",
  "anya-e0601n1:357_1": "vitthārato paṇṇāsa yojane puthulato pannarasayojane vaṇṇato jayasumanapupphasadise",
  "anya-e0601n1:357_2": "rattakampalavaṇṇe vā saṇhasukhume paṇḍukampa lanāmake silāsane. Sakkena seviyatīti",
  "anya-e0601n1:357_3": "silaṁ. Pāsāṇo . Sidhātu sevāyaṁ alapaccayo. Āsiyati etthāti āsanaṁ. Atha vā āgantvā",
  "anya-e0601n1:357_4": "seviyati etthāti āsanaṁ. Āpubbasidhātu sevāyaṁ yu. Silaṁeva āsanaṁ silāsanaṁ. Paṇḍukampalasilāsanaṁ",
  "anya-e0601n1:357_5": "labbhati. Tasmiṁ silāsanamhi. Āsīnoti dasahi cakkavāḷasahassehi āgamma sannisinnānaṁ",
  "anya-e0601n1:357_6": "devānaṁ gaṇena parivārito hutvā nisīdanto. Āsīdanaṁ nisajjanaṁ āsīno. Āsamantato",
  "anya-e0601n1:357_7": "sīdati vasatīti vā āsīno. Abhidhammakathābhimukhaṁ sīdati nisajjatīti vā āsīno, buddho.",
  "anya-e0601n1:357_8": "Āpubbasīdadhātu nisajjāyaṁ. Visaraṇa gatyāvasānesu vā tapaccayo. Tassa īṇādeso, ṇassanattaṁ,",
  "anya-e0601n1:357_9": "dhātvantalopo. Sivasukhadanti nibbānasukhadāyakaṁ. Ariyehi seviyatīti sivaṁ, nibbānaṁ.",
  "anya-e0601n1:357_10": "Sidhātu sevāyaṁ avo. Atha vā rāgaggiādīhi samati upasamati etthāti sivaṁ, nibbānaṁ.",
  "anya-e0601n1:357_11": "Samudhātu upasame rivo. Abhidhānappadīpikaṭīkāyaṁ pana ‘‘sivaṁ khemabhāvaṁ karotīti",
  "anya-e0601n1:357_12": "sivaṁ, saṁsārabhīrukehi sevitabbattā vā sivaṁ. Yadādinā vapaccayo’’ti vuttaṁ. Sukhayatīti",
  "anya-e0601n1:357_13": "sukhaṁ. Yassuppajjati, taṁ sukhitaṁ karotīti attho. Atha vā suṭṭhu dukkhaṁ khanatīti",
  "anya-e0601n1:357_14": "sukhaṁ. Supubba khanudhātu avadāraṇe kvi. Sivassa nibbānassa sukhaṁ sivasukhaṁ, taṁ",
  "anya-e0601n1:357_15": "dadātīti sivasukhadaṁ, abhidhammadhammo. Sivasukhasaddūpapadadādhātu a. Yo hi abhidhammadhammaṁ",
  "anya-e0601n1:357_16": "suṇāti, so tassa nibbānasukhaṁ dadātīti attho.",
  "anya-e0601n1:358_0": "Adesi dhammaṁ devānanti devānaṁ dhammaṁ adesīti sambandho. Ettha ca dhammanti nānānayavicittaṁ",
  "anya-e0601n1:358_1": "gambhīraṁ saṇhasukhumaṁ duddasaṁ abhidhamma dhammaṁ. Attano sabhāvaṁ dhāretīti dhammo,",
  "anya-e0601n1:358_2": "paṇḍitehi dhāriyati na bālehīti vā dhammo, abhidhammapiṭakaṁ. Dharadhātu dhāraṇe",
  "anya-e0601n1:358_3": "rammapaccayo. Taṁ dhammaṁ. Devānanti pubbe manussaloke mātubhūtadevaputtappamukhānaṁ",
  "anya-e0601n1:358_4": "upapattidevānaṁ. Vuttañhetaṁ aṭṭhasālinīaṭṭhakathāyaṁ –",
  "anya-e0601n1:359": "‘‘Mātaraṁ pamukhaṁ katvā, tassā paññāya tejasā;",
  "anya-e0601n1:360": "Abhidhammakathāmaggaṁ, devānaṁ sampavattayī’’ti.",
  "anya-e0601n1:361": "Ettha ca mātarantipadassa pubbe manussaloke mātubhūtaṁ devaputtanti attho daṭṭhabbo. Vuttañhetaṁ jinālaṅkārapāḷiyaṁ –",
  "anya-e0601n1:362": "‘‘Tato puttaṁ gahetvāna, gatā mātā sakaṁ gharaṁ;",
  "anya-e0601n1:363": "Sattamiyaṁ cutā gantvā, devaputtattamāgamī’’ti.",
  "anya-e0601n1:364_0": "Taṭṭīkāyañca ‘‘bodhisattamātā gabbhavuṭṭhānato sattame divase kālaṅkatvā tusitapure",
  "anya-e0601n1:364_1": "devaputto hutvā nibbattī’’ti vuttaṁ. Ettha ca devaputtasaddena vuttameva. Kāḷudāyī",
  "anya-e0601n1:364_2": "theragāthāaṭṭhakathāyañca ‘‘parivāritāti ca itthiliṅganiddeso purimattabhāvasiddhaṁ",
  "anya-e0601n1:364_3": "itthibhāvaṁ devatābhāvaṁ vā sandhāya kato. Devūpapatti pana purisabhāvena jātā’’ti",
  "anya-e0601n1:364_4": "vuttaṁ. Jātakaṭīkāyañca ‘‘devorohaneti mātudevaputtassa temāsaṁ abhidhammapiṭakaṁ",
  "anya-e0601n1:364_5": "desetvā devorohanakāle’’ti mātudevaputtasaddena vuttaṁ. Abhidhammāvatāraṭīkāyañca",
  "anya-e0601n1:364_6": "‘‘devānanti tadā dhammapaṭiggāhakānaṁ dasasahassacakkavāḷādhivāsīnaṁ mātudevaputtappamukhānaṁ",
  "anya-e0601n1:364_7": "upapattidevāna’’nti mātudevaputta saddena vuttaṁ. Sirīmahāmāyāsatthe ca ‘‘sirīmahāmāyā",
  "anya-e0601n1:364_8": "devīpi sattadivaseyeva vasitvā kālaṅkatvā attano puññānubhāvena tusitabhavane devaputto",
  "anya-e0601n1:364_9": "hutvā nibbattī’’ti devaputtasaddena vuttaṁ. Maṇidīpaṭīkāyañca ‘‘mātaranti pubbe manussaloke",
  "anya-e0601n1:364_10": "mātubhūtaṁ devaputtanti attho. Sirīmahāmāyā hi bodhisattaṁ vijāyitvā sattāhamattaṁ",
  "anya-e0601n1:364_11": "ṭhatvā ito cavitvā tusitabhavane purisabhāveneva nibbatto, na itthibhāvenā’’ti vuttaṁ.",
  "anya-e0601n1:364_12": "Tasmā mātarantipadassa mātubhūtaṁ devaputtanti attho mukhyena daṭṭhabbo.",
  "anya-e0601n1:365": "Madhusārattha dīpanīṭīkāyaṁ pana –",
  "anya-e0601n1:366": "‘‘Suddhodano nāma pitā mahesino,",
  "anya-e0601n1:367": "Buddhassa mātā pana māyā nāma.",
  "anya-e0601n1:368": "Bodhisattaṁ parihariya kucchinā,",
  "anya-e0601n1:369": "Kāyassa bhedā tidivasmiṁ modati;",
  "anya-e0601n1:370": "Sā gotamī kālaṁkatā ito cutā,",
  "anya-e0601n1:371": "Dibbehi kāmehi samaṅgibhūtā;",
  "anya-e0601n1:372": "Āmodati kāmaguṇehi pañcahi,",
  "anya-e0601n1:373": "Parivāritā devagaṇehi tehī’’ti; Therāpāḷi;",
  "anya-e0601n1:374_0": "Tadaṭṭhakathāyaṁ ‘‘parivāritāti ca itthiliṅganiddeso purimatta bhāvasiddhaṁ itthibhāvaṁ",
  "anya-e0601n1:374_1": "devatābhāvaṁ vā sandhāya kato. Devūpapatti pana purisabhāvena jātāti vuttattā mātaranti",
  "anya-e0601n1:374_2": "manussattabhāvavasena vutta’’nti vadanti. Theraṭṭhakathā pana nasaṅgahāruḷhā. Aññaṭṭhakathāṭīkāsu",
  "anya-e0601n1:374_3": "ca tādisaṁ vacanaṁ natthi. Patthanākāle ca buddhamātā hutvā pacchā puriso homīti",
  "anya-e0601n1:374_4": "patthanā natthi. Tiṁsadhammatāyañca buddhamātuyā purisabhāvo nāma natthi. Tasmā taṁ",
  "anya-e0601n1:374_5": "vīmaṁsitabbantipi vidū vadantīti vuttaṁ. Taṁ pana na gahetabbaṁ. Kasmā, saṁsayavacanena",
  "anya-e0601n1:374_6": "vīmaṁsitabbanti vidūvadantīti ca vuttattā ca yathāvuttaṭṭhakathāṭīkāvacanehi ujukaṁ",
  "anya-e0601n1:374_7": "viruddhattā ca. Devatāsaddo hi devaputte brahme devadhītāya ca vattati. Tathāhesa",
  "anya-e0601n1:374_8": "‘‘atha kho aññatarā devatā abhikkantāya rattiyā abhikkantavaṇṇā’’tiādīsu devaputte.",
  "anya-e0601n1:374_9": "Vuttañhi khuddakapāṭhaaṭṭhakathāyaṁ ‘‘aññatarāti aniyamita niddeso. Sā hi nāmagottato",
  "anya-e0601n1:374_10": "apākaṭā. Tasmā aññatarāti vuttā. Devoyeva devatā. Itthipurisasādhāraṇamevetaṁ. Idha",
  "anya-e0601n1:374_11": "pana purisoeva. So devaputto. Kintusādhāraṇanāmavasena devatāti vutto’’ti. Sunītattheraapadāna",
  "anya-e0601n1:374_12": "pāḷiyaṁ āgatāsu ‘‘tathā tā devatā sattasatā uḷārā brahmā vimānā abhinikkhamitvā’’tiādīsu",
  "anya-e0601n1:374_13": "brahme. Padīpavimānavatthupāḷiyaṁ vuttāsu –",
  "anya-e0601n1:375": "‘‘Abhikkantena vaṇṇena, yā tvaṁ tiṭṭhati devate;",
  "anya-e0601n1:376": "Obhāsentī disā sabbā, osadhī viya tārakā’’ti.",
  "anya-e0601n1:377_0": "Ādīsu devadhītāya. Evaṁ pana parivāritāsaddopi veditabbo. Tasmā ācariyadhammapālattherena",
  "anya-e0601n1:377_1": "katāya theraṭṭhakathāya vuttavacanaṁ jātakaṭīkāya vuttavacanañca ācariyasumaṅgalattherena",
  "anya-e0601n1:377_2": "katāya abhidhammāvatāraṭīkāya vuttavacanaṁ pamāṇaṁ katvā mātudevaputtoti atthoyeva",
  "anya-e0601n1:377_3": "daṭṭhabbo. Etarahi pana keci ācariyā therāpāḷiyaṁ āgataṁ parivāritāsaddañca madhusāratthadīpanīṭīkāvacanañca",
  "anya-e0601n1:377_4": "paṭicca mātudevadhītāti vadanti. Taṁ pana tesaṁ matimattanti daṭṭhabbaṁ. Adesīti",
  "anya-e0601n1:377_5": "mahākaruṇāpubbaṅgamena sabbaññutañāṇena kathesi. Asadisaṁ tanti sambandho. Ettha",
  "anya-e0601n1:377_6": "ca tanti buddhaṁ. Asadisanti appaṭipuggalaṁ. Natthi etassa sadiso paṭipuggaloti asadiso,",
  "anya-e0601n1:377_7": "buddho. Sadevake loke sīlādiguṇena buddhena sadiso koci puggalo natthīti attho. Tenāha",
  "anya-e0601n1:377_8": "vinayamahāvaggapāḷiyaṁ –",
  "anya-e0601n1:378": "‘‘Na me ācariyo atthi, sadiso me na vijjati;",
  "anya-e0601n1:379": "Sadevakasmiṁ lokasmiṁ, natthi me paṭipuggalo’’ti.",
  "anya-e0601n1:380": "Niccantisatataṁ samitaṁ, sabbakālaṁ nirantaranti attho. Asadisaṁ taṁ buddhaṁ niccaṁ namāmīti sambandhoti.",
  "anya-e0601n1:381_0": "Ayaṁ panettha saṅkhepayojanā. Sumati sundarasabbaññuta ñāṇavāto, desanāñāṇavāto vā.",
  "anya-e0601n1:381_1": "Yo yādiso buddho. Dive divase divākarova sūriyoiva, sobhanto virocamāno hutvā, ratijanane",
  "anya-e0601n1:381_2": "devānaṁ atappakapīti somanassuppādane, pemuppādane vā, silāsanamhi paṇḍu kampalanāmake",
  "anya-e0601n1:381_3": "silāsane, āsīno nisīdanto hutvā sivasukhadaṁ nibbānasukhadāyakaṁ, dhammaṁ abhidhammadhammaṁ,",
  "anya-e0601n1:381_4": "devānaṁ mātu pubbadevaputtappamukhānaṁ upapattidevānaṁ adesi kathesi. Asadisaṁ appaṭipuggalaṁ",
  "anya-e0601n1:381_5": "taṁ buddhaṁ ahaṁ niccaṁ satataṁ namāmi vandāmīti.",
  "anya-e0601n1:382": "Terasamavandanagāthāvaṇṇanā samattā.",
  "anya-e0601n1:383": "14.",
  "anya-e0601n1:384": " Yo pādapaṅkajamuduttalarājikehi,",
  "anya-e0601n1:385": "Lokehi tīhivikalehi nirākulehi;",
  "anya-e0601n1:386": "Sampāpuṇe nirupameyyatameva nātho,",
  "anya-e0601n1:387": "Taṁ sabbalokamahitaṁ asamaṁ namāmi.",
  "anya-e0601n1:388_0": "14. Evaṁ terasamagāthāya buddhaṁ vanditvā idāni buddhassa pādatale vicittappavattehi",
  "anya-e0601n1:388_1": "aṭṭhasatacakkalakkhaṇehi thomitvā vanditukāmo yo pādapaṅkajatyādigāthamāha. Ayaṁ",
  "anya-e0601n1:388_2": "pana ta bha ja ja gaṇehi ca garudvayena racitattā cuddasakkharehi yuttā vasantatilakāgāthāti",
  "anya-e0601n1:388_3": "daṭṭhabbā. Vuttañhetaṁ vuttodaye ‘‘vuttā vasantatilakā ta bha jā jagā go’’ti. Tassāyamattho.",
  "anya-e0601n1:388_4": "Yassaṁ paṭipādaṁ ta bha jā ta bha ja gaṇā ca jagā jagaṇagarukā ca go garu ca ce bhavanti,",
  "anya-e0601n1:388_5": "sā gāthā vasantatilakāgāthāti chandācariyehi vuttāti.",
  "anya-e0601n1:389_0": "Tattha pana yo nātho avikalehi nirākulehi pādapaṅkajamuduttalehitīhi lokehi nirupameyyataṁ",
  "anya-e0601n1:389_1": "sampāpuṇeeva sabbalokamahitaṁ asamaṁ taṁ nāthaṁ ahaṁ namāmīti sambandho. Ettha pana",
  "anya-e0601n1:389_2": "saddakkamena adassetvā atthakkamena vaṇṇanaṁ dassayissāma. Yo nāthoti yo yādiso sabbasattānaṁ",
  "anya-e0601n1:389_3": "paṭisaraṇo buddho. Taṁ pana padaṁ sampāpuṇeevātipade kattubhāvena sambandhitabbaṁ.",
  "anya-e0601n1:389_4": "Nāthassa pana vacanattho heṭṭhā vuttoyeva. Avikalehīti kenaci avekallehi sabbapādacakkalakkhaṇehi",
  "anya-e0601n1:389_5": "sampuṇṇehīti attho. Virūpaṁ kalati gacchatīti vikalo. Vipubbakaladhātu gatiyaṁ a.",
  "anya-e0601n1:389_6": "Natthi kiñci vikalaṁ etissā rājiyāti avikalā, pādarāji. Pādadvaye paribyattaṁ saṇṭhānarūpaṁ",
  "anya-e0601n1:389_7": "kiñci vikalaṁ natthīti attho. Tehi avikalehi.",
  "anya-e0601n1:390_0": "Nirākulehīti ākulavirahitehi. Pādacakkalakkhaṇānaṁ aññamaññaṁ asaṁmissehi asaṁsaṭṭhehīti",
  "anya-e0601n1:390_1": "attho. Ābhuso kulati bandhatīti ākulaṁ, āpubba kuladhātu bandhane a. Atha vā ābhuso",
  "anya-e0601n1:390_2": "kulati āvarati sobhananti ākulaṁ, natthi ākulaṁ aññamaññamissaṁ etissā pādarāji yāti",
  "anya-e0601n1:390_3": "nirākulā, pādarāji. Tehi nirākulehi. Taṁ pana padadvayaṁ pādapaṅkajamuduttalarājikehītipade",
  "anya-e0601n1:390_4": "visesanaṁ. Pādapaṅkajamuduttalarājikehīti pādasaṅkhātapadumassa saṇha tale jātehi",
  "anya-e0601n1:390_5": "aṭṭhasatacakkalakkhaṇarājikehi padati gacchati etenāti pādo. Padadhātu gatimhiṇa.",
  "anya-e0601n1:390_6": "Paṅke kaddame jātanti paṅkajaṁ, padumaṁ. Pādasaṅkhātaṁ paṅkajaṁ pādapaṅkajaṁ. Paṅkajaṁiva",
  "anya-e0601n1:390_7": "pādo vā pādapaṅkajaṁ, pādo. Saṇhabhāvena mudati pavattatīti mudu, mudadhātu gatiyaṁ",
  "anya-e0601n1:390_8": "u. Talati patiṭṭhati etthāti talaṁ. Taladhātu patiṭṭhāyaṁ a. Mudu ca taṁ talañcāti",
  "anya-e0601n1:390_9": "muduttalaṁ, pādapaṅkajassa muduttalaṁ pādapaṅkajamuduttalaṁ, rājati dissatīti rājikā,",
  "anya-e0601n1:390_10": "rājati sobhati etenāti rājikā. Rājadhātu sobhane ṇiko. Pādapaṅkaja muduttale jātaṁ",
  "anya-e0601n1:390_11": "aṭṭhasatacakkalakkhaṇasaṅkhātaṁ rājikanti pādapaṅkajamuduttalarājikaṁ, tehi.",
  "anya-e0601n1:391_0": "Taṁ pana aṭṭhasatapādacakkalakkhaṇaṁ nāmevaṁ veditabbaṁ. Bhagavato pādapaṅkajamudutalassa",
  "anya-e0601n1:391_1": "majjhe nābhi dissati. Nābhipaṭicchinnā vaṭṭalekhā dissati. Nābhimukhaparikkhepapaṭṭo",
  "anya-e0601n1:391_2": "dissati. Panāḷimukhaṁ dissati. Arā dissanti. Aresu vaṭṭalekhā dissanti. Nemi dissati.",
  "anya-e0601n1:391_3": "Nemimaṇikā dissanti. Idaṁ tāva pāḷiāgatameva. Sampahulavāro pana anāgato, so evaṁ",
  "anya-e0601n1:391_4": "daṭṭhabbo. Satti, sirīvaccho, nandiyāvaṭṭaṁ, sovattiko, vaṭaṁsako, vaḍḍhamānakaṁ,",
  "anya-e0601n1:391_5": "macchayugalaṁ, bhaddapīṭhaṁ, aṅkusaṁ, tomaro, pāsādo, toraṇaṁ, setacchattaṁ, khaggo,",
  "anya-e0601n1:391_6": "tālavaṇḍaṁ, morahatthako, vāḷabījani, uṇhīsaṁ, patto , maṇikusumadāmaṁ, nīluppalaṁ,",
  "anya-e0601n1:391_7": "rattuppalaṁ, setuppalaṁ, padumaṁ, puṇḍarikaṁ, puṇṇaghaṭo, puṇṇapāti, samuddo, cakkavāḷaṁ,",
  "anya-e0601n1:391_8": "himavā, sineru, candimasūriyā, nakkhattāni, cattāro mahādīpā, dveparittadīpasahassāni",
  "anya-e0601n1:391_9": "antamaso cakkavatti rañño parisaṁ upādāya sabbo cakkalakkhaṇasseva parivāroti ettakameva",
  "anya-e0601n1:391_10": "majjhimapaṇṇāsaṭṭhakathāyaṁ vuttanti veditabbaṁ.",
  "anya-e0601n1:392_0": "Jinālaṅkāraṭīkāyaṁ pana ‘‘heṭṭhāpādatalesu cakkāni jātānīti cakkalakkhaṇaṁ nāma dvīsu",
  "anya-e0601n1:392_1": "pādatalesu dve cakkāni ekekasmiṁ sahassamattā arā yuttā honti. Nemivalayaṁ suvaṇṇavaṇṇaṁ.",
  "anya-e0601n1:392_2": "Nābhi indanīlamaṇivaṇṇā. Tasmiṁ majjhe ca nābhipariyante ca nābhimukhe ca vaṭṭalekhā",
  "anya-e0601n1:392_3": "majjhe chiddaṁ cakkapariyante nemito bahiddhā vaṭṭe. Satti, sirīvaccho, nandiyāvaṭṭaṁ,",
  "anya-e0601n1:392_4": "sovattiko, vaṭaṁsakaṁ, vaḍḍhamānakaṁ, bhaddapīṭhaṁ, aṅkuso, pāsādaṁ, toraṇaṁ, setacchattaṁ,",
  "anya-e0601n1:392_5": "khaggaṁ, tālavaṇḍaṁ, mayūrahatthaṁ, cāmaraṁ, uṇhīsaṁ, pattaṁ, maṇi, sumanadāmaṁ,",
  "anya-e0601n1:392_6": "nīluppalaṁ, rattuppalaṁ, rattapadumaṁ, setapadumaṁ, puṇḍarikaṁ, puṇṇakalasaṁ, puṇṇapattaṁ,",
  "anya-e0601n1:392_7": "samuddo, cakkavāḷapabbato, himavantapabbato, merupabbato, sūriyamaṇḍalaṁ, candamaṇḍalaṁ,",
  "anya-e0601n1:392_8": "nakkhattaṁ, saparivārā catumahādīpā, saparivāro sattaratanasamaṅgī cakkavatti, dakkhiṇāvaṭṭa",
  "anya-e0601n1:392_9": "setasaṅkhaṁ, suvaṇṇamacchayugaḷaṁ, cakkāvudhaṁ, sattamahāgaṅgā, sattakulapabbatā,",
  "anya-e0601n1:392_10": "sattasīdantasāgarā, suvaṇṇa haṁsarājā, saṁsumāro, dhajapaṭāko, suvaṇṇasivikā, suvaṇṇavāḷabījani,",
  "anya-e0601n1:392_11": "kelāsapabbato, sīharājā, byaggharājā, valāhakaassarājā, uposathachaddantahatthirājā,",
  "anya-e0601n1:392_12": "vāsukīnāgarājā, haṁsarājā, usabharājā, erāvaṇa hatthirājā, suvaṇṇamakaraṁ, catumukhasuvaṇṇanāvā,",
  "anya-e0601n1:392_13": "savacchakā dhenu, kiṁpuriso, kinnarī, karavīko, mayūrarājā, koñcarājā, cakkavākarājā,",
  "anya-e0601n1:392_14": "jīvañjīvakarājā cha devalokā, soḷasa brahmalokāti ime ettakā aggamaṅgalalakkhaṇā",
  "anya-e0601n1:392_15": "pādatale paññāyantī’’ti vuttaṁ. Iminā ca vacanena aṭṭhasata pādacakkalakkhaṇaṁ paripuṇṇaṁ veditabbanti.",
  "anya-e0601n1:393_0": "Tīhi lokehīti sambandho. Tīhi kāmarūpārūpa lokehīti attho. Tassa pana vacanattho",
  "anya-e0601n1:393_1": "heṭṭhā vuttoyeva. Taṁ panetaṁ katvatthe karaṇavacanaṁ. Tassa pana padassa nirupameyyāti",
  "anya-e0601n1:393_2": "padena kattubhāvena sambandho. Nirupameyyatanti appameyyabhāvaṁ. Upamitabbanti upameyyaṁ.",
  "anya-e0601n1:393_3": "Upapubba mādhātu pamāne ṇyo. Upameyyassa bhāvo upameyyataṁ. Natthi upameyyataṁ assa",
  "anya-e0601n1:393_4": "rājikassāti nirupameyyataṁ. Atha vā natthi upameyyaṁ etassa rājikassāti nirupameyyo,",
  "anya-e0601n1:393_5": "pādacakkalakkhaṇarājiko labbhati. Tassa bhāvo nirupameyyataṁ. Taṁ pana padaṁ sampāpuṇe",
  "anya-e0601n1:393_6": "evātipade kammaṁ. Sampāpuṇeevāti sambandho. Sammā gacchatievāti attho. Kasmā pana",
  "anya-e0601n1:393_7": "tīhi lokehi pādapaṅkajamudutalehi nirupameyyataṁ pāpuṇātīti. Buddhato aññassa kassaci",
  "anya-e0601n1:393_8": "devamanussassa pādatalamajjhe pādacakkalakkhaṇassa abhāvato. Bhagavato hi pādapaṅkajamudutale",
  "anya-e0601n1:393_9": "pāramipuññānubhāvena nibbattāni aṭṭhasatapādacakkalakkhaṇāni sampāpuṇanti, na aññesaṁ.",
  "anya-e0601n1:393_10": "Tasmā nirupameyyataṁ pāpuṇātīti.",
  "anya-e0601n1:394_0": "Sabbalokamahitanti sabbalokena pūjitaṁ. Sabbena devamanussalokena mahitabbo pūjitabboti",
  "anya-e0601n1:394_1": "sabbaloka mahito, nātho labbhati. Taṁ. Uppanne hi tathāgate ye keci mahesakkhā devamanussā",
  "anya-e0601n1:394_2": "buddhassa pūjenti, pageva aññā. Tathā hi brahmā sahampati sinerumattena ratana dāmena",
  "anya-e0601n1:394_3": "tathāgataṁ pūjeti. Yathābalañca aññepi devā manussā ca bimbisārakosalarājādayo nibbutampi",
  "anya-e0601n1:394_4": "bhagavantaṁ uddissa channavutikoṭidhanaṁ vissajjetvā asoka mahārājā sakalajambudīpe",
  "anya-e0601n1:394_5": "caturāsītivihārasahassāni patiṭṭhāpeti. Kā kathā pana aññesaṁ pūjāti vuttaṁ hoti.",
  "anya-e0601n1:395_0": "Asamanti sabbamanussadevabrahmehi asadisaṁ. Appaṭipuggalanti attho. Natthi samo sadiso",
  "anya-e0601n1:395_1": "puggalo assāti asamo, nātho. So pana asītianubyañjanapaṭimaṇḍita dvattiṁsa mahāpurisalakkhaṇa",
  "anya-e0601n1:395_2": "vicitrarūpakāyo. Sabbākāra parisuddha sīlakkhandhādiguṇaratanasamiddhadhammakāyo.",
  "anya-e0601n1:395_3": "Puññamahatta thāmamahattaiddhimahatta yasamahatta paññāmahattānaṁ paramukkaṁsa gato",
  "anya-e0601n1:395_4": "ca hoti, tasmā tathāgatena samo sadiso nāma natthīti attho. Taṁ asamaṁ. Tanti nāthaṁ",
  "anya-e0601n1:395_5": "ahaṁ namāmīti sambandho.",
  "anya-e0601n1:396_0": "Ayaṁ panettha saṅkhepayojanā. Yo nātho yo yādiso sabbasattānaṁ paṭisaraṇo buddho,",
  "anya-e0601n1:396_1": "avikalehi kehici avekallehi, nirākulehi ākulavirahitehi, pādapaṅkaja muduttalarājikehi",
  "anya-e0601n1:396_2": "pādasaṅkhātapadumassa saṇhatale jātehi aṭṭhasatacakkalakkhaṇarājikehi, tīhi lokehi",
  "anya-e0601n1:396_3": "kattubhūtehi, nirupameyyataṁ appameyyabhāvaṁ appamitabba bhāvaṁ vā, sampāpuṇeeva",
  "anya-e0601n1:396_4": "sammā gacchatieva, sabbalokamahitaṁ sabbalokena pūjitaṁ, asamaṁ sabbamanussadevabrahmehi",
  "anya-e0601n1:396_5": "asadisaṁ taṁ nāthaṁ ahaṁ namāmīti.",
  "anya-e0601n1:397": "Cuddasamavandanagāthāvaṇṇanā samattā.",
  "anya-e0601n1:398": "15.",
  "anya-e0601n1:399": " Buddhaṁ narānarasamosaraṇaṁ dhitattaṁ,",
  "anya-e0601n1:400": "Paññāpadīpajutiyā vihatandhakāraṁ;",
  "anya-e0601n1:401": "Atthābhikāmanaradevahitāvahaṁ taṁ,",
  "anya-e0601n1:402": "Vandāmi kāruṇikamaggamanantañāṇaṁ.",
  "anya-e0601n1:403_0": "15. Evaṁ cuddasamagāthāya nāthaṁ natvā idāni narānarasa mosaraṇantyādīhi sattahi",
  "anya-e0601n1:403_1": "guṇehi thomitvā buddhaṁ vanditu kāmo buddhaṁ narānarasamosaraṇantyādigāthamāha. Ayaṁ",
  "anya-e0601n1:403_2": "pana tabhajajagaṇehi garudvayena ca racitattā cuddasakkharehi yuttā vasantatilakāgāthāti",
  "anya-e0601n1:403_3": "daṭṭhabbā. Sādhakaṁ panettha heṭṭhā vuttameva.",
  "anya-e0601n1:404_0": "Tattha pana narānarasamosaraṇanti ettha naraanarasamaṁ osaraṇanti padavibhāgo. Manussadevānaṁ",
  "anya-e0601n1:404_1": "samaṁ osaraṇaṁ sannipatitaṭṭhānanti attho. Narānarasaddassa vacanattho heṭṭhā vuttoyeva.",
  "anya-e0601n1:404_2": "Samaṁ avasaranti sannipatanti etthāti samosaraṇo, buddho. Samaavapubba saradhātu",
  "anya-e0601n1:404_3": "gatiyaṁ yu. Narānarānaṁ manussadevānaṁ samosaraṇo narānarasamosaraṇo, buddho. Yathā",
  "anya-e0601n1:404_4": "hi mahānigrodho phalakāmānaṁ sakuṇa samūhānaṁ samosaraṇaṁ hoti, evaṁ buddho lokiya",
  "anya-e0601n1:404_5": "lokuttarasampattikāmānaṁ manussadevānaṁ samosaraṇo sannipatito paṭisaraṇo vā hoti.",
  "anya-e0601n1:404_6": "Tasmā narānarasamosaraṇanti thometi.",
  "anya-e0601n1:405_0": "Dhitattanti samāhitacittaṁ. Ettha attasaddo attasammā paṇidhi cātiādīsu attasaddo",
  "anya-e0601n1:405_1": "viya cittavācako daṭṭhabbo. Dhiyati ṭhapiyati ettha etena vā ekārammaṇe sampayutta",
  "anya-e0601n1:405_2": "dhammāti dhito, samādhi. Dhādhātu patiṭṭhāyaṁ ta. Ārammaṇaṁ adati ādadātīti attaṁ,",
  "anya-e0601n1:405_3": "cittaṁ. Adadhātu ādāne ta. Dhitaṁ samāhitaṁ attaṁ cittaṁ yassāti dhitatto, buddho. Taṁ dhitattaṁ.",
  "anya-e0601n1:406_0": "Paññāpadīpajutiyāti arahattamaggañāṇasaṅkhātapadīpobhāsena karaṇabhūtena. Pajānātīti",
  "anya-e0601n1:406_1": "paññā, arahattamagga ñāṇaṁ. Yathāsabhāvaṁ sabbappakārehi catusaccadhammaṁ paṭivijjhatīti",
  "anya-e0601n1:406_2": "attho. Paññāva ñeyyāvaraṇappahānato sabbapakārehi dhammasabhāvaṁ dīpetīti paññāpadīpo.",
  "anya-e0601n1:406_3": "Jotetīti juti, paññāpadīpobhāso. Judhātu dittiyanti. Paññā padīpoeva juti paññāpadīpajuti.",
  "anya-e0601n1:406_4": "Atha vā paññāpadīpassa juti paññāpadīpajuti, ayaṁ pana samāso abhedabhedū pacārena",
  "anya-e0601n1:406_5": "daṭṭhabbo. Tāya paññāpadīpajutiyā.",
  "anya-e0601n1:407_0": "Vihatandhakāranti hanitabbaavijjāsaṅkhātamohatamaṁ. Savāsanakilesappahānato visesena",
  "anya-e0601n1:407_1": "hanitabboti vihato. Vipubbahanadhātu hiṁsāyaṁ ta. Andhaṁ tamaṁ karotīti andhakāro,",
  "anya-e0601n1:407_2": "avijjāsaṅkhātamoho. Visayasabhāvapaṭicchādanato andhakārasarikkhakatāya moho andhakāroti",
  "anya-e0601n1:407_3": "vuccati. Atha vā andhaṁ paññācakkhuandhaṁ karotīti andhakāro, moho. Andhasaddūpapada",
  "anya-e0601n1:407_4": "karadhātu ṇa. Vihato andhakāro yena soti vihatandhakāro, buddho. Taṁ vihatandhakāraṁ.",
  "anya-e0601n1:407_5": "Yathā hi loke padīpo attano jutiyā andhakāraṁ hanati, evaṁ buddhassa arahattamaggapaññāpi",
  "anya-e0601n1:407_6": "avijjandhakāraṁ hanatīti vuttā. Ayaṁ pana hīnūpamāti vuccati. Paññāvato hi ekapallaṅkenapi",
  "anya-e0601n1:407_7": "nisinnassa dasasahassi lokadhātu ekapajjotā hoti. Vuttañhetaṁ bhagavatā ‘‘cattārome",
  "anya-e0601n1:407_8": "bhikkhave pajjotā. Katame cattāro. Candapajjoto, sūriyapajjoto, aggipajjoto, paññā",
  "anya-e0601n1:407_9": "pajjoto. Ime kho bhikkhave cattāro pajjotā. Etadaggaṁ bhikkhave imesaṁ catunnaṁ pajjotānaṁ",
  "anya-e0601n1:407_10": "yadidaṁ paññā pajjoto’’ti.",
  "anya-e0601n1:408_0": "Paññāpadīpajutiyā vihatandhakāranti ettha pana paññāpadīpa jutiyātiiminā buddhassa",
  "anya-e0601n1:408_1": "arahattamaggañāṇaṁ mukhyena dasseti. Taṁ dassanena pāramīñāṇañca vipassanāñāṇañca",
  "anya-e0601n1:408_2": "heṭṭhimamaggaphala ñāṇañca phalūpacārena dīpeti. Taddīpakena avijjandhakārappahānaṁ",
  "anya-e0601n1:408_3": "paṭhamakāraṇūpacārena pakāseti. Tappakāsanena arahatta phalañāṇalabhanaṁ dutiyakāraṇūpacārena",
  "anya-e0601n1:408_4": "vibhāveti. Taṁ vibhāvanena sabbaññutañāṇādisabbabuddhaguṇalabhanaṁ tatiya kāraṇūpacārena ānubhāveti.",
  "anya-e0601n1:409_0": "Nanu ca sabbesampi khīṇāsavānaṁ paññāpadīpajutiyā vihatandhakāratā sambhavati, atha",
  "anya-e0601n1:409_1": "kasmā aññasādhāraṇāvisesa guṇena buddhassa thomanā katāti. Savāsanappahānena anaññasādhāraṇavisesatāya",
  "anya-e0601n1:409_2": "sambhavato. Sabbesampi hi khīṇāsavānaṁ satipi paññāpadīpajutiyā vihatandhakāratte",
  "anya-e0601n1:409_3": "ariyasāvakapaccekabuddhānaṁ savāsanāya kilesappahānaṁ na vijjati. Sammāsambuddhānaṁyeva",
  "anya-e0601n1:409_4": "savāsanappahānena kilesappahānassa viseso vijjatīti sātisayavasena avijjandhakārappahānena",
  "anya-e0601n1:409_5": "bhagavantaṁyeva paññāpadīpajutiyā vihatandhakāranti thometīti.",
  "anya-e0601n1:410_0": "Atthābhikāmanti sattalokassa lokiyalokuttara saṅkhātaṁ payojanaṁ ativiya icchantaṁ.",
  "anya-e0601n1:410_1": "Kāraṇānurūpaṁ asati bhavatīti atthaṁ, phalaṁ. Asadhātu bhuvimhi tha. Taṁ abhiatirekaṁ",
  "anya-e0601n1:410_2": "kāmeti icchatīti atthābhikāmo, buddho. Atthasaddūpapada abhipubbakamudhātu icchāyaṁ",
  "anya-e0601n1:410_3": "ṇa. Taṁ atthābhikāmaṁ. Naradevahitāvahanti manussadevānaṁ hitaṁ dhārakaṁ. Hitaṁ narati",
  "anya-e0601n1:410_4": "netīti naro, manusso. Atha vā nariyati sakena kammena niyyatīti naro, manusso. Naradhātu",
  "anya-e0601n1:410_5": "nayane a. Vuttañhi ‘‘kammena niyyati loko’’ti. Kāmaguṇa jhānābhiññacittissariyādīhi",
  "anya-e0601n1:410_6": "dibbanti kīḷantīti devā, tesu vā viharantīti devā, divudhātu kīḷādīsu ṇa. Narā ca",
  "anya-e0601n1:410_7": "devā ca naradevā. Hinoti vaḍḍhatīti hitaṁ, phalaṁ. Hidhātu vaḍḍhane ta. Naradevānaṁ",
  "anya-e0601n1:410_8": "hitaṁ naradevahitaṁ, taṁ āvahatīti naradevahitāvaho, buddho. Naradevahitasaddūpapadaāpubba",
  "anya-e0601n1:410_9": "vahadhātu haraṇe ṇa. Buddho hi sabbadevamanussānaṁ lokiyalokuttarasampattiatthaṁ",
  "anya-e0601n1:410_10": "dhammadesanāya dhāretīti vuttaṁ hoti, taṁ naradevahitāvahaṁ. Kāruṇikamaggamananta",
  "anya-e0601n1:410_11": "ñāṇanti ettha kāruṇikaṁ aggaṁ anantañāṇantipadacchedo. Tattha kāruṇikanti sabbasattesu",
  "anya-e0601n1:410_12": "mahākaruṇāya yuttaṁ, mahākaruṇavantaṁ vā. Kiratīti karuṇā. Kiradhātu apanayane uṇapaccayo.",
  "anya-e0601n1:410_13": "Paradukkhaṁ vikkhipati apanetīti attho.",
  "anya-e0601n1:411_0": "Atha vā kinātīti karuṇā. Kidhātu hiṁsāyaṁ ruṇapaccayo. Paradukkhe sati kāruṇikaṁ",
  "anya-e0601n1:411_1": "hiṁsati vibādhatīti attho. Paradukkhe sati sādhūnaṁ hadayakampanaṁ karotīti vā karuṇā.",
  "anya-e0601n1:411_2": "Karadhātu uṇapaccayo. Atha vā kaṁ vuccati sukhaṁ, taṁ rundhatīti karuṇā. Kaṁsaddūpapada",
  "anya-e0601n1:411_3": "rudhidhātu āvaraṇe yupaccayo. Esā hi paradukkhāpanayanakāmatā lakkhaṇā. Attasukhanirapekkhatāya",
  "anya-e0601n1:411_4": "kāruṇikānaṁ sukhaṁ rundhati vibādhatīti attho. Karuṇāya mahākaruṇāya yutto kāruṇiko.",
  "anya-e0601n1:411_5": "Karuṇā assa atthīti vā kāruṇiko, buddho. Taṁ kāruṇitaṁ. Agganti jātipuñña guṇamahattabhāvena",
  "anya-e0601n1:411_6": "sabbasattuttamaṁ seṭṭhabhāvaṁ ajati gacchatīti aggo, buddho. Ajadhātu gatiyaṁ a.",
  "anya-e0601n1:411_7": "Jassa go. Buddho hi asambhinnakhattiyavaṁse jātattā jātivasena ca pūritapāramīpuññattā",
  "anya-e0601n1:411_8": "puññavasena ca aparimitanirupamasīlādi guṇavisesena samannāgatattā guṇavasena ca",
  "anya-e0601n1:411_9": "anantalokadhātūsu sabbasattuttamabhāvaṁ gacchatīti aggo. Nibbānaṁ ajati gacchatīti",
  "anya-e0601n1:411_10": "vā aggo. Atha vā ajeti khepeti kileseti aggo, buddho. Ajadhātu khepane a. Taṁ aggaṁ.",
  "anya-e0601n1:411_11": "Anantañāṇanti gaṇanavasena ca sabhāvavasena ca visayavasena ca antavirahitañāṇaṁ.",
  "anya-e0601n1:411_12": "Kenaci puggalena ñāṇena anantaṁ aparicchinnaṁ, sabbaññutañāṇavantaṁ vā. Natthi antaṁ",
  "anya-e0601n1:411_13": "yassāti anantaṁ, ñāṇaṁ. Sabbañeyyadhammaṁ jānātīti ñāṇaṁ, sabbaññutañāṇaṁ. Anantaṁ",
  "anya-e0601n1:411_14": "ñāṇaṁ yassa soti anantañāṇo, buddho. Buddhassa hi ñāṇaṁ koci manusso vā devo vā brahmā",
  "anya-e0601n1:411_15": "vā ettakanti paricchindituṁ na sakkoti, tasmā anantaṁ aparimāṇaṁ hotīti vuttaṁ hoti.",
  "anya-e0601n1:412": "Vuttañhetaṁ sāriputtattheraapadāne –",
  "anya-e0601n1:413": "‘‘Sakkā samudde udakaṁ, pametuṁ aḷhakena vā;",
  "anya-e0601n1:414": "Natveva tava sabbaññu, ñāṇaṁ sakkā pametave’’ti.",
  "anya-e0601n1:415_0": "Kāruṇikamaggamanantañāṇanti ettha ca karuṇaggahaṇena sammāsambodhiyā mūlaṁ dasseti,",
  "anya-e0601n1:415_1": "mahākaruṇāsañcoditamānaso hi bhagavā saṁsārapaṅkato sattānaṁ samuddharaṇatthaṁ dīpaṅkarapādamūle",
  "anya-e0601n1:415_2": "katābhinīhāro kappasatasahassādhikāni cattāri asaṅkhyeyyāni anupubbena pāramiyo pūretvā",
  "anya-e0601n1:415_3": "anuttaraṁ sammāsambodhiṁ adhigatoti karuṇā sammāsambodhiyā mūlanti. Agganti etena",
  "anya-e0601n1:415_4": "bhagavato aparimitanirupamasīlādiguṇasamaṅgītāya aparimāṇāsu lokadhātūsu aparimāṇānaṁ",
  "anya-e0601n1:415_5": "sattānaṁ uttamabhāvaṁ dasseti. Anantañāṇantietena sammāsambodhiṁ dasseti. Sabbaññutañāṇapadaṭṭhānañhi",
  "anya-e0601n1:415_6": "aggamaggañāṇaṁ, aggamaggañāṇapadaṭṭhānañca sabbaññutañāṇaṁ sammāsambodhīti vuccati.",
  "anya-e0601n1:415_7": "Tassa ca sāmatthiyena catupaṭisambhidāñāṇaṁ catuvesārajjañāṇaṁ chaasādhāraṇañāṇāni",
  "anya-e0601n1:415_8": "ca chaabhiññā aṭṭhasu parisāsu akampana ñāṇāni dasabalañāṇāni soḷasañāṇacariyā ca",
  "anya-e0601n1:415_9": "catucattārīsañāṇavatthūni sattasattatiñāṇavatthūni cāti evamādīnaṁ anekesaṁ paññāpabhedānaṁ",
  "anya-e0601n1:415_10": "vasena ñāṇācāraṁ dassetīti. Taṁ buddhaṁ ahaṁ vippasannena cetasā vandāmīti sambandhoti.",
  "anya-e0601n1:416_0": "Ayaṁ panettha saṅkhepayojanā. Narānarasamosaraṇaṁ manussadevānaṁ samaṁ osaraṇaṁ sannipatitaṭṭhānaṁ,",
  "anya-e0601n1:416_1": "dhitattaṁ samāhitacittaṁ, paññāpadīpajutiyā arahattamaggañāṇasaṅkhāta padīpobhāsena",
  "anya-e0601n1:416_2": "karaṇabhūtena vihatandhakāraṁ hanitabba avijjāsaṅkhātamohatamaṁ, atthābhikāmaṁ sattalokassa",
  "anya-e0601n1:416_3": "lokiyalokuttarasaṅkhātapayojanaṁ ativiya icchantaṁ, naradevahitāvahaṁ manussadevānaṁ",
  "anya-e0601n1:416_4": "hitaṁ dhārakaṁ, kāruṇikaṁ sabbasattesu mahākaruṇāya yuttaṁ mahākaruṇavantaṁ vā, aggaṁ",
  "anya-e0601n1:416_5": "jātipuññaguṇamahattabhāvena sabbasattuttamaṁ, ananta ñāṇaṁ gaṇavasena ca sabhāvavasena",
  "anya-e0601n1:416_6": "ca visayavasena ca antavirahitañāṇaṁ, anantaṁ sabbaññutañāṇavantaṁ vā taṁ buddhaṁ",
  "anya-e0601n1:416_7": "ahaṁ vippasannena cetasā vandāmīti.",
  "anya-e0601n1:417": "Pannarasamavandanagāthāvaṇṇanā samattā.",
  "anya-e0601n1:418": "16.",
  "anya-e0601n1:419": " Akhilaguṇanidhāno yo munindopagantvā,",
  "anya-e0601n1:420": "Vanamisipatanavhaṁ saññatānaṁ niketaṁ;",
  "anya-e0601n1:421": "Tahimakusalachedaṁ dhammacakkaṁ pavatto,",
  "anya-e0601n1:422": "Tamatulamabhikantaṁ vandaneyyaṁ namāmi.",
  "anya-e0601n1:423_0": "16. Evaṁ pannarasamagāthāya buddhaṁ vanditvā idāni isipatana migadāye dhammacakkapavattanādiguṇehi",
  "anya-e0601n1:423_1": "thomitvā munindaṁ vanditu kāmo akhilaguṇanidhāno tyādigāthamāha. Ayaṁ pana nanamayayagaṇehi",
  "anya-e0601n1:423_2": "racitattā pannarasakkharehi yuttā mālinī gāthāti daṭṭhabbā. Vuttañhi vuttodaye ‘‘nanamayayayutāyaṁ",
  "anya-e0601n1:423_3": "mālinībhogisīhī’’ti. Tassattho. Yassaṁ paṭipādaṁ bhogisīhi aṭṭhasattayatīhi yuttā",
  "anya-e0601n1:423_4": "ca nanamayayayutā nanagaṇamagaṇa yayagaṇehi yuttā ca ce siyuṁ, ayaṁ gāthā mālinīgāthā",
  "anya-e0601n1:423_5": "nāmāti. Ettha ca bhogisīhīti bhogaisīhīti padacchedo. Bhogasaddo aṭṭhasaṅkhyā vācako.",
  "anya-e0601n1:423_6": "Isisaddo sattasaṅkhyāvācakoti daṭṭhabbo.",
  "anya-e0601n1:424_0": "Tattha akhilaguṇanidhānoti sabbalokiyalokuttara saṅkhātānaṁ sīlasamādhipaññādiguṇasamūhānaṁ",
  "anya-e0601n1:424_1": "patiṭṭhāno. Ettha ca akhilasaddo anavasesavācako. Sabboti attho. Vuttañhi madhuṭīkāyaṁ",
  "anya-e0601n1:424_2": "‘‘khilasaddo hettha avasesavācako’’ti. Na khilaṁ akhilaṁ. Atha vā na khīyatīti akhilaṁ",
  "anya-e0601n1:424_3": ", sabbaṁ. Napubbakhidhātu khaye lo. Guṇasaddassa vacanattho heṭṭhā vuttoyeva. Akhilāni",
  "anya-e0601n1:424_4": "sabbāni guṇāni akhilaguṇāni, tesaṁ nidhāti tiṭṭhati etthāti akhilaguṇanidhāno, munindo",
  "anya-e0601n1:424_5": "labbhati. Yoti yo yādiso. Munindopagantvāti ettha munindo upagantvāti padacchedo.",
  "anya-e0601n1:424_6": "Munindoti agāriyamuni, anagāriyamuni, sekkhamuni, asekkhamuni, pacceka munivasena",
  "anya-e0601n1:424_7": "pañcannaṁ munīnaṁ indo issaroti attho. Tassa pana vacanattho heṭṭhā vuttoyeva. Akhilaguṇanidhāno",
  "anya-e0601n1:424_8": "yo munindo saññatānaṁ niketaṁ isipatanaavhaṁ vanaṁ upagantvā tahiṁ akusalachedaṁ",
  "anya-e0601n1:424_9": "dhammacakkaṁ pavattoti sambandho.",
  "anya-e0601n1:425_0": "Vanamisipatanavhanti vanaṁ isipatanaavhanti padacchedo. Ettha vananti migadāyavanaṁ.",
  "anya-e0601n1:425_1": "Tañhi vivekakāmehi vanitabbaṁ sambhajitabbaṁ etthāti vananti vuccati. Vanadhātu sambhattiyaṁ",
  "anya-e0601n1:425_2": "kvi. Isipatanavhanti isipatananāmikaṁ isīnaṁ patanaṭṭhānattā isipatananti voharitabbaṁ",
  "anya-e0601n1:425_3": "vā, sīlakkhandhādike esanti gavesantīti isi, paccekabuddhādayo. Isadhātu gavesane",
  "anya-e0601n1:425_4": "ipaccayo. Te patanti sannipatanti etthāti isipatanaṁ, vanaṁ. Isisaddūpapadapatadhātu",
  "anya-e0601n1:425_5": "gatiyaṁ yu. Atha vā isīnaṁ patanaṁ isipatanaṁ, vanaṁ. Avhetabbaṁ voharitabbanti avhaṁ.",
  "anya-e0601n1:425_6": "Āpubbavhedhātu avhayane kvi. Saṁyogaparattā ākārassa rassādeso. Isipatananti avhetabbanti",
  "anya-e0601n1:425_7": "isipatanavhaṁ, vanaṁ. Saññatānanti kāyavacīmanosaṁyamantānaṁ sādhūnaṁ. Saṁyamantīti",
  "anya-e0601n1:425_8": "saññatā, paccekabuddhādayo sādhū. Saṁpubbayamudhātu uparame ta. Tesaṁ saññatānaṁ.",
  "anya-e0601n1:425_9": "Niketanti vasanaṭṭhānaṁ, rammaṇaṭṭhānaṁ vā. Nikitati nivasati rammati vā etthāti",
  "anya-e0601n1:425_10": "niketaṁ, vanaṁ. Nipubba kitadhātu nivāse ṇa. Upagantvāti gamitvā. Tahinti tasmiṁ",
  "anya-e0601n1:425_11": "isipatananāmake migadāyavane. Akusalachedanti akusalassa samucchedaṁ. Akusalaṁ chindati",
  "anya-e0601n1:425_12": "samucchindati etena suttenāti akusalachedaṁ, dhammacakka pavattanasuttaṁ. Akusalasaddūpapadachididhātu dvidhākaraṇe ṇa.",
  "anya-e0601n1:426_0": "Dhammacakkanti dhammacakkapavattanasuttaṁ. Ettha hi cakkasaddo sampattiyaṁ, lakkhaṇe,",
  "anya-e0601n1:426_1": "rathaṅge, iriyāpathe, dāne, ratana dhammakhuracakkādīsu ca dissati. Cattārimāni bhikkhave",
  "anya-e0601n1:426_2": "cakkāni, yehi samannāgatānaṁ devamanussānantiādīsu hi sampattiyaṁ dissati. Pādatalesu",
  "anya-e0601n1:426_3": "cakkāni jātānīti ettha lakkhaṇe. Cakkaṁva vahato padanti ettha rathaṅge. Catucakkaṁ",
  "anya-e0601n1:426_4": "navadvāranti ettha iriyāpathe. Dadaṁ bhuñja mā ca pamādo cakkaṁ vattaya sabbapāṇīnanti",
  "anya-e0601n1:426_5": "ettha dāne. Dibbacakkaratanaṁ pāturahosīti ettha ratanacakke. Mayā pavattitaṁ cakkanti",
  "anya-e0601n1:426_6": "ettha dhammacakke. Icchāhatassa posassa cakkaṁ bhamati matthaketi ettha khuracakke.",
  "anya-e0601n1:426_7": "Khurapariyantena cakkenāti ettha paharaṇacakke. Asanivicakkanti ettha asanimaṇḍale.",
  "anya-e0601n1:426_8": "Idha panāyaṁ dhammacakke daṭṭhabbo. Tañhi satipaṭṭhānādidhammaṁ cakketi pavattetīti",
  "anya-e0601n1:426_9": "dhammacakkanti vuccati. Ariyasaccādidhammaṁ vā cakketi pavattetīti cakkanti. Atha",
  "anya-e0601n1:426_10": "vā dhammato anapetattā dhammañca taṁ āṇācakkañcāti dhammacakkaṁ. Dhammena ñāyena",
  "anya-e0601n1:426_11": "cakkanti dhammacakkaṁ, tena vuttaṁ paṭisambhidāyaṁ ‘‘dhammacakkanti kenaṭṭhena dhammacakkaṁ.",
  "anya-e0601n1:426_12": "Dhammañca pavatteti cakkañcāti dhammacakkaṁ, cakkañca pavatteti dhammañcāti dhammacakkaṁ,",
  "anya-e0601n1:426_13": "dhammena pavattetīti dhammacakkaṁ, dhammacariyāya pavattetīti dhammacakkaṁ, dhamme",
  "anya-e0601n1:426_14": "ṭhito pavattetīti dhammacakka’’ntiādi. Api ca dhammacakkanti paṭivedhañāṇampi desanāñāṇampi.",
  "anya-e0601n1:426_15": "Tattha paṭivedhañāṇaṁ nāma yena ñāṇena bodhipallaṅke nisinno cattāri saccāni soḷasahākārehi",
  "anya-e0601n1:426_16": "saṭṭhinayasahassehi paṭivijjhi. Desanāñāṇaṁ nāma yena ñāṇena tiparivaṭṭaṁ dvādasākāraṁ",
  "anya-e0601n1:426_17": "dhammacakkaṁ pavattesi. Ubhayampetaṁ dasabalassa ure jātañāṇameva. Tesu pana dhammadesanāñāṇaṁ",
  "anya-e0601n1:426_18": "adhippetaṁ. Suttaṁ pana ṭhānūpacārena dhammacakkanti vuccati. Pavattoti pañcavaggiyānaṁ",
  "anya-e0601n1:426_19": "bhikkhūnaṁ dveme bhikkhave antā pabbajitena na sevitabbātiādinā adesayi.",
  "anya-e0601n1:427_0": "Tamatulamabhikantanti taṁ atulaṁ abhikantanti padacchedo. Ettha tanti munindaṁ. Atulanti",
  "anya-e0601n1:427_1": "sīlādīhi guṇehi kenaci asadisaṁ. Natthi tulo sadiso puggalo etassāti atulo, munindo.",
  "anya-e0601n1:427_2": "Tassa hi aparimāṇāsu loka dhātūsu sīlādīhi guṇehi sadiso puggalo natthi. Asadisehi",
  "anya-e0601n1:427_3": "buddhehi samoti attho. Abhikantanti sabbadevamanussehi ativiya kantaṁ kamanīyaṁ sarīravaṇṇavantaṁ.",
  "anya-e0601n1:427_4": "Atirekaṁ tusitabbasarīravaṇṇasampannaṁ vā. Abhikkantavaṇṇanti hi vattabbe chandānurakkhaṇatthaṁ",
  "anya-e0601n1:427_5": "kakāralopañca vaṇṇapadalopaṁ katvā vuttasandhivasena abhikantanti vuttaṁ. Uttarapadalopa",
  "anya-e0601n1:427_6": "vasena vā. Munindassa pana sarīravaṇṇaṁ sabbadevamanussehi ativiya atirekaṁ vā kamiyati",
  "anya-e0601n1:427_7": "tosiyatīti abhikantanti vuccati. Abhipubbakamudhātu icchākantīsu ta. Abhikantaṁ vaṇṇaṁ",
  "anya-e0601n1:427_8": "sarīravaṇṇaṁ yassa soti abhikanto, munindo. Tassa hi dvattiṁsamahāpurisalakkhaṇehi",
  "anya-e0601n1:427_9": "ca asītyānubyañjana lakkhaṇehi ca chabbaṇṇaraṁsīhi ca suvaṇṇavaṇṇena ca samannā gatattā",
  "anya-e0601n1:427_10": "sarīrasobhaggappattito sabbadevamanussehi ativiya kamanīyo tuṭṭho sarīravaṇṇo atthīti",
  "anya-e0601n1:427_11": "abhikantanti thometi. Taṁ abhikantaṁ. Vandaneyyanti devamanussānaṁ vandanārahaṁ.",
  "anya-e0601n1:427_12": "Tehi vanditabbaṁ vā, vandiyate thomiyate vā vandanaṁ. Bhāvasādhanoyaṁ. Vandadhātu",
  "anya-e0601n1:427_13": "vadidhātu vā abhivādanathutīsu yu. Taṁ arahatīti vandaneyyo, munindo. Vandapadaṁ",
  "anya-e0601n1:427_14": "arahatitaddhite ṇeyyo.",
  "anya-e0601n1:428_0": "Atha vā devamanussehi vanditabbaṁ thomitabbanti vā vandaneyyo, munindo. So hi ādimajjhapariyosāna",
  "anya-e0601n1:428_1": "guṇehi samannāgatattā sabbadevamanussānaṁ vandanāraho tehi vā vanditabbo hoti. Tattha",
  "anya-e0601n1:428_2": "ca ādiguṇaṁ nāma karuṇānidānaṁ sīlaṁ pāṇātipātādiviratippavattito. Majjha guṇaṁ nāma",
  "anya-e0601n1:428_3": "samādhi jhānattayayogato. Pariyosānaguṇaṁ nāma paññā tato uttari karaṇīyābhāvatoti",
  "anya-e0601n1:428_4": "visesena bhagavato vandaneyyanti thometi. Ahaṁ tīhi dvārehi namāmi vandāmīti sambandho.",
  "anya-e0601n1:429_0": "Ayaṁ panettha saṅkhepayojanā. Akhilanidhāno sabba lokiyalokuttarasaṅkhātānaṁ sīlasamādhipaññādiguṇa",
  "anya-e0601n1:429_1": "samūhānaṁ patiṭṭhāno yo yādiso munindo pañcannaṁ munīnaṁ indo issaro bhagavā, saññatānaṁ",
  "anya-e0601n1:429_2": "kāyavacīmanosaṁya mantānaṁ sādhūnaṁ, niketaṁ vasanaṭṭhānaṁ rammaṇaṭṭhānaṁ vā, isipatanavhaṁ",
  "anya-e0601n1:429_3": "isipatananāmikaṁ isipatananti voharitabbaṁ vā, vanaṁ migadāyavanaṁ, upagantvā gamitvā",
  "anya-e0601n1:429_4": "tahiṁ tasmiṁ isipatananāmake migadāya vane, akusalassa samucchedaṁ, dhammacakkaṁ",
  "anya-e0601n1:429_5": "dhammacakkappavattanasuttaṁ, pavatto pañcavaggiyānaṁ bhikkhūnaṁ adesayi, atulaṁ sīlādīhi",
  "anya-e0601n1:429_6": "guṇehi kenaci asadisaṁ, abhikantaṁ sabbadevamanussehi ativiya kantaṁ kamanīyaṁ tuṭṭhi",
  "anya-e0601n1:429_7": "sarīravaṇṇavantaṁ, vandaneyyaṁ deva manussānaṁ vandanārahaṁ tehi vā vanditabbaṁ,",
  "anya-e0601n1:429_8": "taṁ munindaṁ ahaṁ tīhi dvārehi namāmi vandāmīti.",
  "anya-e0601n1:430": "Soḷasamavandanagāthāvaṇṇanā samattā.",
  "anya-e0601n1:431": "17.",
  "anya-e0601n1:432": " Suciparivāritaṁ surucirappabhāhi rattaṁ,",
  "anya-e0601n1:433": "Sirivisarālayaṁ gupitamindriyehupetaṁ;",
  "anya-e0601n1:434": "Ravisasimaṇḍalappabhutilakkhaṇopacittaṁ,",
  "anya-e0601n1:435": "Suranarapūjitaṁ sugatamādaraṁ namāmi.",
  "anya-e0601n1:436_0": "17. Evaṁ soḷasamagāthāya munindaṁ vanditvā idāni suciparivāritantyādīhi sattahi guṇehi",
  "anya-e0601n1:436_1": "thomitvā vanditukāmo suciparivāritantyādigāthamāha. Ayaṁ pana na jabhajaragaṇehi",
  "anya-e0601n1:436_2": "ca ekagarunā ca racitattā soḷasakkharehi yuttāvāṇinīgāthāti daṭṭhabbā. Vuttañhi vuttodaye",
  "anya-e0601n1:436_3": "‘‘najabhajarā yadā bhavati vāṇinī gayuttā’’ti. Tassattho. Yassaṁ paṭipādaṁ najabhajarā",
  "anya-e0601n1:436_4": "nagaṇa jagaṇa bhagaṇa jagaṇa ragaṇā yadā gayuttā pādantagarunā saṁyogā ce siyuṁ,",
  "anya-e0601n1:436_5": "tadā sā vuttā vāṇinī vāṇinīgāthā nāma bhavatīti.",
  "anya-e0601n1:437_0": "Tattha suciparivāritanti rāgādimalavisuddhāhi ariyasāvakādiparisāhi parikkhāritaṁ",
  "anya-e0601n1:437_1": "kilesamalavisuddhaṁ parikkhāravantaṁ vā. Rāgādimalehi sucati sujjhatīti suci, parisā.",
  "anya-e0601n1:437_2": "Sucadhātu soceyye i. Parisamantato ariyabhikkhuādīhi deva manussehi vāriyati parikkhariyatīti",
  "anya-e0601n1:437_3": "parivāro, sugato. Paripubbavaradhātu āvaraṇe parikkhāre vā ṇa. Sucīhi parisāhi parivārito",
  "anya-e0601n1:437_4": "suciparivārito, sugato. Tatiya tappurisasamāsoyaṁ. Bhagavato hi sadā rāgādimala visuddhehi",
  "anya-e0601n1:437_5": "ariyabhikkhuādīhi catūhi parisāhi aṭṭhahi parisāhi vā parivārito hotīti adhippāyo.",
  "anya-e0601n1:437_6": "Atha vā suciparisuddhaṁ parivāritaṁ yassa soti suciparivārito, sugato. Surucirappabhāhīti",
  "anya-e0601n1:437_7": "suṭṭhu kantitasarīranikkhanta byāmamattaraṁsīhi karaṇabhūtehi suṭṭhu ruciyati kamiyati",
  "anya-e0601n1:437_8": "tusiyatīti surucirā, raṁsi. Supubba rucadhātu rocane iro. Pakārena bhāti dibbatīti",
  "anya-e0601n1:437_9": "pabhā, raṁsi. Papubba bhādhātu dibbane kvi. Surucirā ca sā pabhā cāti surucirappabhā,",
  "anya-e0601n1:437_10": "tāhi surucirappabhāhi. Rattanti niccaṁ rañjitabbakāyaṁ. Rañjiyatīti ratto, kāyo.",
  "anya-e0601n1:437_11": "Ranjadhātu rāge ta. Ratto kāyo yassa soti ratto, sugato. Uttarapadalopasamā soyaṁ.",
  "anya-e0601n1:437_12": "Rūpassa bhavo rūpaṁ viya, taṁ rattaṁ. Bhagavato hi sarīrato niccaṁ nikkhantehi byāmamattaraṁsīhi",
  "anya-e0601n1:437_13": "rañjitabbo rūpakāyo atthīti vuttaṁ hoti.",
  "anya-e0601n1:438_0": "Sirivisarālayanti paññāpuññasaṅkhātalakkhisamūhānaṁ patiṭṭhānaṁ. Ettha ca sirīti",
  "anya-e0601n1:438_1": "paññāpuññānametaṁ adhivacanaṁ. Atha vā puññanibbattā sarīrasobhaggādisampatti. Sā",
  "anya-e0601n1:438_2": "hi katapuññe siyati nissayati, katapuññehi vā siyati nissiyatīti sirīti vuccati,",
  "anya-e0601n1:438_3": "paññāpuññaṁ, issariyaṁ vā. Sarīrasobhaggādi sampatti vā labbhati. Vuttañhi vimānavatthuaṭṭhakathādīsu",
  "anya-e0601n1:438_4": "‘‘sirīti buddhipuññānaṁ adhivacananti ca. Sirīti issariyanti ca sirīti rūpakāyasampattī’’ti",
  "anya-e0601n1:438_5": "ca. Sidhātu sevāyaṁ, rapaccayo ca, itthiliṅgajotakaīpaccayo ca. Sirīti hi dīghavasena",
  "anya-e0601n1:438_6": "vattabbe gāthābandhattā chandānurakkhaṇatthaṁ rassavasena vuttaṁ. Visarālayanti visaraālayanti",
  "anya-e0601n1:438_7": "padacchedo. Visaroti samūho. Visanti pavisanti avayavā yasmiṁ samūheti visaro, samūho.",
  "anya-e0601n1:438_8": "Visadhātu pavesane arapaccayo. Atha vā visaranti samosaranti avayavā yasminti visaro.",
  "anya-e0601n1:438_9": "Vipubba saradhātu samosaraṇe a. Potthakesu pana visayāla yanti yakārena pāṭho dissati.",
  "anya-e0601n1:438_10": "Na so yujjati. Kasmā, visarasaddasseva samūhavācakattā. Vuttañhi abhidhānappa dīpikāyaṁ –",
  "anya-e0601n1:439": "‘‘Samūho gaṇasaṅghātā,",
  "anya-e0601n1:440": "Samudāyo ca sañcayo;",
  "anya-e0601n1:441": "Sandoho nivaho ogho,",
  "anya-e0601n1:442": "Visaro nikaro cayo’’tyādi.",
  "anya-e0601n1:443_0": "Ālayanti patiṭṭhānaṁ. Ālayanti patiṭṭhanti etthāti ālayo, sugato. Āpubba lidhātu",
  "anya-e0601n1:443_1": "alliyane ṇa. Sirīnaṁ paññāsaṅkhātalakkhīnaṁ visaro samūho sirīvisaro, tesaṁ ālayo",
  "anya-e0601n1:443_2": "sirīvisarālayo, sugato. Taṁ sirivisarālayaṁ. Gupitamindriyehupetanti gopitabbehi",
  "anya-e0601n1:443_3": "saṁvaritabbehi cakkhādīhi chahi indriyehi upetaṁ samupetaṁ samannāgataṁ. Gupiyanti",
  "anya-e0601n1:443_4": "rakkhiyantīti gupitāni. Gupadhātu rakkhane ta. Idanti sahajātadhamme issariyaṁ karontīti",
  "anya-e0601n1:443_5": "indriyāni. Ididhātu paramissariye iyo. Gupitāni indriyāni gupitamindriyāni , cakkhādiindriyāni",
  "anya-e0601n1:443_6": "labbhanti. Tehi. Upeti sampajjatīti upeto, sugato. Upapubba idhātu gatiyaṁ ta, taṁ",
  "anya-e0601n1:443_7": "upetaṁ. Kiñcāpi buddhato aññehi ariyasāvakādīhi puggalehi cakkhādiindriyāni rakkhitāni.",
  "anya-e0601n1:443_8": "Buddhoyeva pana bodhipallaṅke saha vāsanāya sabba kilesānaṁ arahattamaggena viddhaṁsitattā",
  "anya-e0601n1:443_9": "visiṭṭhena cakkhādi indriyaṁ rakkhito hotīti tassa gupitamindriyehupetanti thometi.",
  "anya-e0601n1:444_0": "Ravisasimaṇḍalappabhutilakkhaṇopacittanti sūriyamaṇḍala candamaṇḍalādīhi pādacakkalakkhaṇehi",
  "anya-e0601n1:444_1": "abhivicitrapādaṁ. Upasaddo cettha bhusaṭṭhavācako. Abhivicitraṁ sūriyamaṇḍala candamaṇḍalādiṁ",
  "anya-e0601n1:444_2": "pādacakkalakkhaṇavantaṁ vā. Ettha ca ravīti sūriyo, so hi ravati sīghaṁ gacchatīti",
  "anya-e0601n1:444_3": "ravīti vuccati. Rudhātu gatiyaṁ ṇi. Vuttañhi pātheyyaṭṭhakathāyaṁ ‘‘cando ujukaṁ",
  "anya-e0601n1:444_4": "saṇikaṁ gacchati, sūriyassa pana ujukaṁ gamanaṁ sīgha’’nti. Ṇvādi moggallāne pana",
  "anya-e0601n1:444_5": "‘‘rusadde i. O avādeso. Ravati gajjatīti ravi. Ādicco’’ti vuttaṁ. Abhidhāna ṭīkāyañca",
  "anya-e0601n1:444_6": "‘‘ravanti etena sattā pabhāvitattāti ravī’’ti vuttaṁ. Sasīti cando. So hi sasati",
  "anya-e0601n1:444_7": "tiṇena pāṇati jīvatīti saso, sasapaṇḍito. Sasadhātu pāṇe a. Sasarūpalakkhaṇamettha",
  "anya-e0601n1:444_8": "atthīti sasīti vuccati. Atīte hi sasarājā brāhmaṇavesena āgantvā yācakassa sakkarañño",
  "anya-e0601n1:444_9": "aṅgārarāsimhi laṅghitvā jīvitaṁ pariccajitvā kāyaṁ adāsi. Atha pana sakko rājā tassa",
  "anya-e0601n1:444_10": "sasapaṇḍitassa jīvitapariccajitassa jīvitadānaguṇo sakalakappaṁ pākaṭo hotūti pabbataṁ",
  "anya-e0601n1:444_11": "pīḷetvā pabbatarasaṁ ādāya candamaṇḍale sasarūpalakkhaṇaṁ likhitvā ṭhapesi. Tasmā",
  "anya-e0601n1:444_12": "cando sasīti lokehi vohariyati. Tassa pana vitthāro sasapaṇḍitajātake passitvā gahetabbo.",
  "anya-e0601n1:445_0": "Atha vā sasati hiṁsati uṇhaguṇanti sasīti vuccati. Sasudhātu hiṁsāyaṁ īpaccayo. Maṇḍiyati",
  "anya-e0601n1:445_1": "vibhūsiyati paricchedakaraṇavasenāti maṇḍalaṁ. Maṇḍadhātu maḍidhātu vā vibhūsane",
  "anya-e0601n1:445_2": "alo. Atha vā maṇḍaṁ vibhūsanaṁ parisamantato lāti gaṇhātīti maṇḍalaṁ. Maṇḍasaddūpapada",
  "anya-e0601n1:445_3": "lādhātu gahaṇe kvi. Ravino maṇḍalaṁ ravimaṇḍalaṁ, sasino maṇḍalaṁ sasimaṇḍalaṁ, ravimaṇḍalañca",
  "anya-e0601n1:445_4": "sasimaṇḍalañca ravisasimaṇḍalaṁ, maṇḍalasaddo ravisaddepi yojetabbo. Maṇḍalasaddassa",
  "anya-e0601n1:445_5": "dvandapadato suyyamānattā. Pabhutītiādi. So hi ādyatthavācako abyayanipāto. Ravisasimaṇḍalaṁ",
  "anya-e0601n1:445_6": "pabhutiādi yassāti ravisasimaṇḍalappabhuti, pādacakkalakkhaṇaṁ labbhati. Lakkhiyati",
  "anya-e0601n1:445_7": "lakkhitabbaṁ etenāti lakkhaṇaṁ, pādappa vattacakkalakkhaṇaṁ, ravisasimaṇḍalappabhuti",
  "anya-e0601n1:445_8": "ca taṁ lakkhaṇañcāti ravisasimaṇḍalappabhutilakkhaṇaṁ, tena upacittaṁ ativicitraṁ",
  "anya-e0601n1:445_9": "pādaṁ yassa soti ravisasimaṇḍalappabhutilakkhaṇopa citto, sugato. Atha vā upacittaṁ",
  "anya-e0601n1:445_10": "ativicitraṁ ravisasi maṇḍalappabhutilakkhaṇaṁ pādacakkalakkhaṇaṁ assāti tathā, sugato. Taṁ.",
  "anya-e0601n1:446_0": "Suranarapūjitanti devamanussehi pūjitabbaṁ. Suranti issariya kīḷādīhi dibbantīti",
  "anya-e0601n1:446_1": "surā, devā. Suradhātu dibbane a. Atha vā surati isati devissariyaṁ pāpuṇāti virocati",
  "anya-e0601n1:446_2": "cāti surā, devā. Suradhātu issariyadittīsu a. Sundarā rāvācā etesanti vā surā, devā.",
  "anya-e0601n1:446_3": "Khandhasantānaṁ sakakammaṁ vā naranti niyantīti narā, manussā. Naradhātu nayane a.",
  "anya-e0601n1:446_4": "Surā ca narā ca suranarā, tehi pūjitabboti suranara pūjito, sugato. Taṁ. Sugatanti",
  "anya-e0601n1:446_5": "buddhaṁ. So hi sobhanaṁ gataṁ gamanaṁ etassāti sugatoti vuccati. Bhagavato hi veneyyajanūpasaṅkamanaṁ",
  "anya-e0601n1:446_6": "ekantena tesaṁ hitasukhanipphādanato sobhanaṁ. Tathā lakkhaṇānubyañjanappaṭi maṇḍitarūpakāyatāya",
  "anya-e0601n1:446_7": "dutavilambitakhalitānukaḍḍhananippiḷinukkuṭika kuṭilākuṭilatādi dosarahita mavahasita",
  "anya-e0601n1:446_8": "rājahaṁsausabha vāraṇa migarājagamanaṁ kāyagamanaṁ. Ñāṇagamanañca vipula nimmala",
  "anya-e0601n1:446_9": "karuṇā sati vīriyādi guṇavisesa sahita abhinīhārato yāva mahābodhi anavajjatāya sobhanamevāti.",
  "anya-e0601n1:447_0": "Atha vā sayambhūñāṇena sakalampi lokaṁ pariññābhi samayavasena parijānanto ñāṇena",
  "anya-e0601n1:447_1": "sammā gato avagatoti sugato, tathā lokasamudayaṁ pahānātisamayavasena pajahanto anuppattidhammataṁ",
  "anya-e0601n1:447_2": "āpādento sammā gato avagatoti sugato, lokanirodhaṁ nibbānaṁ sacchikiriyābhisamayavasena",
  "anya-e0601n1:447_3": "sammā gato avagatoti sugato, lokanirodhagāminippaṭipadaṁ bhāvanābhi samayavasena",
  "anya-e0601n1:447_4": "sammā gato paṭipannoti sugato, sotāpattimaggena ye kilesā pahīnā, te kilese na puneti",
  "anya-e0601n1:447_5": "na pacceti na paccāgacchatīti sugatotiādinā nayena ayamattho vibhāvetabbo. Atha vā",
  "anya-e0601n1:447_6": "sundaraṁ ṭhānaṁ sammāsambodhiṁ nibbānameva vā gato adhigatoti sugato. Yasmā vā bhūtaṁ",
  "anya-e0601n1:447_7": "tacchaṁ atthasaṁhitaṁ veneyyānaṁ yathārahaṁ yuttameva ca dhammaṁ bhāsati, tasmā sammā",
  "anya-e0601n1:447_8": "gadatīti sugato dakārassa takāraṁ katvā. Iti sobhana gamanatādīhi sugato, taṁ sugataṁ.",
  "anya-e0601n1:447_9": "Ādaranti sakkaccaṁ, ādaranaṁ ādaro. Āpubba daradhātu ādare ṇa. Taṁ ādaraṁ. Namāmīti",
  "anya-e0601n1:447_10": "ahaṁ vandāmīti atthoti.",
  "anya-e0601n1:448_0": "Ayaṁ panettha saṅkhepayojanā. Suciparivāritaṁ rāgādimala visuddhāhi ariyasāvakādiparisāhi",
  "anya-e0601n1:448_1": "parikkhāritaṁ kilesamalavisuddhaṁ parikkhāravantaṁ vā, surucirappabhāhi suṭṭhu kantita",
  "anya-e0601n1:448_2": "sarīranikkhantabyāmamattaraṁsīhi karaṇabhūtehi, rattaṁ niccaṁ rañjitabbakāyaṁ, sirivisarālayaṁ",
  "anya-e0601n1:448_3": "paññāpuññasaṅkhātalakkhisa mūhānaṁ patiṭṭhānaṁ, gupitamindriyehi gupitabbehi saṁvaritabbehi",
  "anya-e0601n1:448_4": "chahi cakkhādiindriyehi, upetaṁ samupetaṁ samannāgataṁ, ravisasimaṇḍalappabhutilakkhaṇopacittaṁ",
  "anya-e0601n1:448_5": "sūriyamaṇḍalacandamaṇḍalādīhi pādacakkalakkhaṇehi abhivicitrapādaṁ, abhivicitraṁ",
  "anya-e0601n1:448_6": "sūriya maṇḍalacandamaṇḍalādiṁ pādacakkalakkhaṇavantaṁ vā, suranarapūjitaṁ devamanussehi",
  "anya-e0601n1:448_7": "pūjitabbaṁ, sugataṁ buddhaṁ ādaraṁ sakkaccaṁ ahaṁ namāmi vandāmīti.",
  "anya-e0601n1:449": "Sattarasamavandanagāthāvaṇṇanā samattā.",
  "anya-e0601n1:450": "18.",
  "anya-e0601n1:451": " Maggoḷumpena muhapaṭighāsādiullolavīciṁ,",
  "anya-e0601n1:452": "Saṁsāroghaṁ tari tamabhayaṁ pārapattaṁ pajānaṁ;",
  "anya-e0601n1:453": "Tāṇaṁ leṇaṁ asamasaraṇaṁ ekatitthaṁ patiṭṭhaṁ,",
  "anya-e0601n1:454": "Puññakkhettaṁ paramasukhadaṁ dhammarājaṁ namāmi.",
  "anya-e0601n1:455_0": "18. Evaṁ sattarasamagāthāya sugataṁ vanditvā idāni saṁsāroghaṁ taritādīhi navahi",
  "anya-e0601n1:455_1": "guṇehi thomitvā vanditukāmo maggoḷumpenatyādigāthamāha. Ayaṁ pana ma bha na ta ta",
  "anya-e0601n1:455_2": "gaṇehi ca garudvayena ca racitattā sattarasakkharehi yuttā mandakkantāgāthāti daṭṭhabbā.",
  "anya-e0601n1:455_3": "Vuttañhi vuttodaye ‘‘mandakkantā ma bha na tata gā go yugutvassa kehī’’ti. Tassā",
  "anya-e0601n1:455_4": "panāyamattho. Yassaṁ paṭipādaṁ yugutvassakehi catu cha sattayatīhi ma bha na ta ta",
  "anya-e0601n1:455_5": "gā magaṇa bhagaṇa nagaṇa tagaṇa tagaṇa garū ca go garu ca ce yuttā, mandakkantāgāthānāmāti.",
  "anya-e0601n1:455_6": "Yugutvassakehīti ettha ca yugasaddassa maggaphalacatubbidhapurisayugaḷavācakattā",
  "anya-e0601n1:455_7": "yugasaddo catusaṅkhyāvācako, utūnaṁ hemantasisira vassanta gimha vassāna sarada utuvasena",
  "anya-e0601n1:455_8": "chabbidhattā utusaddo chasaṅkhyāvācako. Assasaddo sattasaṅkhyāvācakoti veditabbo",
  "anya-e0601n1:455_9": ". Chappaccayaṭīkādīsu hi ‘‘assasaddassa sattasaṅkhyāvācakabhāvo vutto’’ti.",
  "anya-e0601n1:456_0": "Tattha pana yo dhammarājā muhapaṭighāsādiullolavīciṁ saṁsāroghaṁ maggoḷumpena tari,",
  "anya-e0601n1:456_1": "abhayaṁ pārapattaṁ pajānaṁ tāṇaṁ leṇaṁ asamasaraṇaṁ ekatitthaṁ patiṭṭhaṁ puññakkhettaṁ",
  "anya-e0601n1:456_2": "paramasukhadaṁ taṁ dhammarājaṁ ahaṁ namāmīti sambandho. Etissaṁ pana atthakkamena",
  "anya-e0601n1:456_3": "vaṇṇayissāmi. Muhapaṭighāsādi ullolavīcinti mohadosataṇhādisaṅkhātaṁ mahātaraṅga",
  "anya-e0601n1:456_4": "khuddaūmikaṁ. Muyhanti etena sampayuttadhammā, sayaṁ vā muyhati, muyhanamattamevetanti",
  "anya-e0601n1:456_5": "muho, moho. Muhadhātu vekhitte ṇa. Paṭihaññanti sampayuttadhammā, sayaṁ vā paṭihaññati",
  "anya-e0601n1:456_6": "paṭihaññanamattamevetanti paṭigho, doso. Paṭipubba hanadhātu hiṁsāgatīsu a. Hanassa",
  "anya-e0601n1:456_7": "gho. Asanaṁ icchanaṁ āsā, isati icchatīti vā āsā, taṇhā. Isudhātu icchāyaṁ a. Issa",
  "anya-e0601n1:456_8": "ā. Muho ca paṭigho ca āsā ca muhapaṭighāsā, te ādi yesanteti muhapaṭighāsādi, lobhādikilesā",
  "anya-e0601n1:456_9": "labbhanti. Ettha ca ādisaddena māna diṭṭhi vicikicchā thina uddhacca ahirika anottappakilese",
  "anya-e0601n1:456_10": "ca akusalacittuppāde ca saṅgaṇhāti. Uddhaṁ udakaṁ lolati ākuletīti ullolo, mahātaraṅgo.",
  "anya-e0601n1:456_11": "Upubbalola dhātu ummādane ṇa. Tīraṁ ulati gacchatīti vā ullolo. Uladhātu gatiyaṁ",
  "anya-e0601n1:456_12": "olapaccayo. Vimhayaṁ vicittaṁ cinotīti vīci, khuddakaūmi. Vipubba cidhātu caye kvi.",
  "anya-e0601n1:456_13": "Ullolo ca vīci ca ullolavīci. Kesuci potthakesu ca kullolavīcintipāṭho dissati. Na",
  "anya-e0601n1:456_14": "so yujjati, kasmā, kullasaddassa uḷumpatthavācakattā. Ullolasaddoyeva hi mahātaraṅgattha",
  "anya-e0601n1:456_15": "vācako hotīti. Vuttañhi abhidhānappadīpikāyaṁ ‘‘ullolo tu ca kallolo, mahāvīcisu kathyate’’ti.",
  "anya-e0601n1:457_0": "Mūlapaṇṇāsaṭṭhakathāyañca ‘‘kullo nāma taraṇatthāya kalāpaṁ katvā bandho. Pattharitvā",
  "anya-e0601n1:457_1": "baddhā pana padaracāṭi ādayo uḷumpo’’ti vutto. Muhapaṭighāsādieva ullolavīci. Sā",
  "anya-e0601n1:457_2": "asmiṁ saṁsāroghe atthīti muhapaṭighāsādiullolavīci. Samāsantataddhitāyaṁ. Pītisukhaṁ,",
  "anya-e0601n1:457_3": "mahāsannaṁ, rattidivantyādīsu viya. Evaṁ panettha vacanattho kātabbo. Pīti ca sukhañca",
  "anya-e0601n1:457_4": "pītisukhaṁ, taṁ assa jhānassa atthi, tasmiṁ vā vijjatīti pītisukhaṁ, jhānaṁ. Mahantaṁ",
  "anya-e0601n1:457_5": "āsanaṁ mahāsanaṁ, tassa bhāvo mahāsannaṁ. Ratti ca divā ca rattidivaṁ. Rattidivaṁ",
  "anya-e0601n1:457_6": "kataṁ rattidivanti. Atha vā ullolavīci viya muhapaṭighāsādi ullolavīci, saṁsāroghaṁ",
  "anya-e0601n1:457_7": "labbhati. Upamā bahubbīhisamāsoyaṁ. Yathā pana mahāsamudde bhāyitabbā mahātaraṅgaūmivegādayo",
  "anya-e0601n1:457_8": "ca saṁsumāra timi tipiṅgalādi macchamakārādayo ca okiṇṇā honti, evaṁ mohādikilesā",
  "anya-e0601n1:457_9": "ca akusalacittuppādā ca tehi nibbattā bhayānakā bahū jātijarābyādhimaraṇadukkhādayo",
  "anya-e0601n1:457_10": "ca khandhādayo ca okiṇṇā hontīti vuttaṁ hoti. Saṁsāroghanti saṁsārasaṅkhātaṁ oghaṁ",
  "anya-e0601n1:457_11": "samuddajalappavāhaṁ. Saṁpunappunaṁ abbocchinnaṁ vā sarati gacchati pavattatīti saṁsāro.",
  "anya-e0601n1:457_12": "Saṁpubbasaradhātu gatiyaṁ ṇa. Khandhadhātuāyata nānaṁ abbocchinnaṁ pavattatīti attho.",
  "anya-e0601n1:457_13": "Tena vuttaṁ aṭṭhakathāsu –",
  "anya-e0601n1:458": "‘‘Khandhānañca paṭipāṭi, dhātuāyatanāna ca;",
  "anya-e0601n1:459": "Abbocchinnaṁ vattamānā, saṁsāroti pavuccatī’’ti.",
  "anya-e0601n1:460_0": "Satte ottharitvā ajjhottharitvā heṭṭhā hanati haratīti ogho, jalappavāho. Avapubba",
  "anya-e0601n1:460_1": "hanadhātu haraṇe ṇa. Hanassa gho. Avasaddo ottharaṇattho. Attani patite satte heṭṭhā",
  "anya-e0601n1:460_2": "katvā haneti osīdāpetīti vā ogho, jalappavāho. Avapubba hanadhātu osīdāpane ṇa. Avasaddo",
  "anya-e0601n1:460_3": "heṭṭhābhāgattho. Ogho viyāti ogho, saṁsāro. Atha vā sattasaṅkhāre ottharitvā ajjhottharitvā",
  "anya-e0601n1:460_4": "abhibhavitvā vaṭṭasmiṁ hanati haratīti ogho, ohaneti osīdāpeti vaṭṭasmiṁ sattasaṅkhāreti",
  "anya-e0601n1:460_5": "vā ogho, rāgādi kilesā labbhanti. Saṁsāroeva ogho saṁsārogho, taṁ saṁsāroghaṁ.",
  "anya-e0601n1:461_0": "Maggoḷumpenāti ettha maggaoḷumpenāti padacchedo. Aṭṭhamaggaṅgasaṅkhātena kullenāti",
  "anya-e0601n1:461_1": "attho. Ettha ca maggo vuccati aṭṭhaṅgikamaggo. Magganti gacchanti buddhā ca ariyasāvakā",
  "anya-e0601n1:461_2": "ca agataṁ disaṁ nibbānanti maggo. Aṭṭhaṅgiko maggo. Maggadhātu gatiyaṁ a. Vuttañhi",
  "anya-e0601n1:461_3": "paṭisambhidāmagge ‘‘etena maggena buddhā ca sāvakā ca agataṁ disaṁ nibbānaṁ gacchantīti",
  "anya-e0601n1:461_4": "aṭṭhaṅgiko maggo’’ti. Atha vā nibbānaṁ maggati gavesatīti maggo, nibbānatthikehi",
  "anya-e0601n1:461_5": "maggiyati gavesiyatīti vā maggo, aṭṭhaṅgiko maggo. Ñāṇena dassiyatīti attho. Maggadhātu",
  "anya-e0601n1:461_6": "gavesane a. Vuttañhetaṁ mahāvaggasaṁyuttaṭṭhakathāyaṁ ‘‘maggoti kenaṭṭhena maggo,",
  "anya-e0601n1:461_7": "nibbānaṁ magganaṭṭhena nibbānatthikehi magganiyaṭṭhena cā’’ti. Atha vā maggiyati",
  "anya-e0601n1:461_8": "paṭipajjiyatīti maggo, nibbānatthikehi aṭṭhaṅgiko maggo paṭipajjiyatīti attho. Uḷu",
  "anya-e0601n1:461_9": "vuccati udakaṁ, tato pāti rakkhatīti uḷupo, soyeva niggahitāgamavasena uḷumpo, kullo.",
  "anya-e0601n1:461_10": "Uḷusaddūpapadapādhātu rakkhane kvi. Maggoeva uḷumpo maggoḷumpo, maggasaṅkhāto vā",
  "anya-e0601n1:461_11": "uḷumpo tathā, maggasadiso vā uḷumpo tathā, maggo viya vā uḷumpo tathā, maggo ca uḷumpo",
  "anya-e0601n1:461_12": "ca maggoḷumpo. Atha vā uḷumpoeva maggo maggoḷumpo, uḷumpasaṅkhāto vā maggo tathā,",
  "anya-e0601n1:461_13": "uḷumpa sadiso vā maggo tathā, uḷumpo viya vā maggo tathā, uḷumpo ca maggo ca maggoḷumpoti",
  "anya-e0601n1:461_14": "evaṁ rūpakasadisaupamā samupekkhatthavasena ca parapakkha sakapakkhatthavasena ca",
  "anya-e0601n1:461_15": "vacanattho veditabbo. Tena maggoḷumpena. Tarīti atari. Dhammarājā hi aṭṭhamaggaṅganāvāya",
  "anya-e0601n1:461_16": "saṁsāroghaṁ taritvā nibbānatīraṁ pāpuṇāti. Atītā buddhā pāpuṇiṁsu. Anāgatā buddhā",
  "anya-e0601n1:461_17": "pāpuṇissantīti vuttaṁ hoti. Vuttañhi mahāvaggasaṁyutte",
  "anya-e0601n1:462": "‘‘Ekāyanaṁ jātikhayantadassī,",
  "anya-e0601n1:463": "Maggaṁ pajānāti hitānukampī;",
  "anya-e0601n1:464": "Etena maggena tariṁsu pubbe,",
  "anya-e0601n1:465": "Tarissantiyeva taranti ogha’’nti; Buddhavaṁse ca",
  "anya-e0601n1:466": "‘‘Saṁsārasotaṁ chinditvā, viddhaṁsetvā tayo bhave;",
  "anya-e0601n1:467": "Dhammanāvaṁ samāruyha, tāremi janataṁ bahu’’nti.",
  "anya-e0601n1:468_0": "Abhayanti jātijarābyādhimaraṇabhayādīnaṁ abhāvato nibbhayaṁ. So hi bhagavā natthi",
  "anya-e0601n1:468_1": "bhayaṁ etassāti abhayoti vuccati. Atha vā abhayanti khemaṁ. Tañhi nibbānaṁ natthi",
  "anya-e0601n1:468_2": "jātiādibhayaṁ etthāti abhayanti vuccati. Etasmiṁ pana dutiyavikappe taṁ padaṁ pārantipade",
  "anya-e0601n1:468_3": "visesanaṁ. Pārapattanti ettha pāranti saṁsāravaṭṭassa paratīraṭṭhena vuccati nibbānaṁ.",
  "anya-e0601n1:468_4": "Tañhi udakaṁ pāti rakkhatīti pāraṁ, samuddapāraṁ. Pādhātu rakkhane aro. Atha vā pāreti",
  "anya-e0601n1:468_5": "samattheti taraṅgādayo vāretunti pāraṁ. Pāradhātu samatthiyaṁ a. Pāraṁ viyāti pāranti",
  "anya-e0601n1:468_6": "vuccati. Nītatthena pana evaṁ vacanattho kātabbo. Jāti bhayādiṁ pāti rakkhati etthāti",
  "anya-e0601n1:468_7": "pāraṁ, pāreti samattheti ettha vā jātibhayādayo vāretunti pāraṁ, nibbānaṁ. Taṁ pajjittha",
  "anya-e0601n1:468_8": "adhigamitthāti pārapatto, dhammarājā. Pārasaddūpapada padadhātu gatiyaṁ ta. Atha",
  "anya-e0601n1:468_9": "vā mutto moceyyantiādinā nayena pavattassa mahābhinīhārassa sakalassa saṁsāradukkhassa",
  "anya-e0601n1:468_10": "vā sabbaññutañāṇādiguṇānaṁ vā pāraṁ pariyantaṁ patto gatoti pārapatto, dhammarājā.",
  "anya-e0601n1:468_11": "Pārasaddo hi pariyanta vācako. Taṁ pārapattaṁ. Pajānanti sabbasattānaṁ. Tehi kammakilesehi",
  "anya-e0601n1:468_12": "pakārena janiyati nibbattiyatīti pajāti vuccanti. Tesaṁ pajānaṁ.",
  "anya-e0601n1:469_0": "Tāṇanti tāyanaṭṭhena tāṇaṁ. Sattānaṁ saṁsāra bhayato tāyati rakkhatīti tāṇo, dhammarājā.",
  "anya-e0601n1:469_1": "Tādhātu rakkhane yu. Atha vā tāṇanti sattānaṁ saṁsāravaṭṭadukkhato paripālanaṭṭhena",
  "anya-e0601n1:469_2": "tāṇaṁ. So hi dhammarājā sattānaṁ saṁsāravaṭṭadukkhato dhammadesanāya magga phalanibbānasukhaṁ",
  "anya-e0601n1:469_3": "dadanto tāyati pāletīti tāṇoti vuccati. Taṁ tāṇaṁ. Leṇanti nilīyanaṭṭhena leṇaṁ,",
  "anya-e0601n1:469_4": "jātibhayādīhi pīḷitehi sattehi līyanti nilīyanti etthāti leṇo, dhammarājā. Līdhātu",
  "anya-e0601n1:469_5": "nilīyane yu. Atha vā leṇanti saṁsārabhayaṁ passantehi nilīyanaṭṭhena leṇaṁ. So hi",
  "anya-e0601n1:469_6": "dhammarājā saṁsāranissaraṇatthikehi līyanti nilīyanti etthāti leṇoti vuccati. Taṁ",
  "anya-e0601n1:469_7": "leṇaṁ. Dhammarājā hi saṁsārabhayehi pīḷitānaṁ sabbasattānaṁ tāṇaṁ leṇaṁ saraṇaṁ parāyanaṁ",
  "anya-e0601n1:469_8": "ṭhānaṁ hotīti vuttaṁ hoti.",
  "anya-e0601n1:470_0": "Asamasaraṇanti sabbasattānaṁ asadisaavassayanaṁ, natthi etassa samo sadiso sīlādiguṇenāti",
  "anya-e0601n1:470_1": "asamo, dhammarājā. Sarati gacchati avassayati etthāti saraṇo, dhammarājā. Saradhātu",
  "anya-e0601n1:470_2": "gatimhi yu. Asamo asadiso hutvā saraṇoti asamasaraṇo, dhammarājā. Sambhāva nākammadhārayasamāsoyaṁ.",
  "anya-e0601n1:470_3": "Dhammarājā hi sabbasampattisukhānaṁ dāyakattā sabbasattānaṁ anaññasādhāraṇaṁ asamaṁ",
  "anya-e0601n1:470_4": "saraṇaṁ avassayanaṁ parāyanaṁ hotīti attho. Taṁ asamasaraṇaṁ. Ekatitthanti nibbānapāragamanānaṁ",
  "anya-e0601n1:470_5": "ekatitthabhūtaṁ. Taranti uttaranti ettha etena vā najjasamuddādinti titthaṁ. Najjasamuddādīnaṁ",
  "anya-e0601n1:470_6": "pārimatīragamanatthaṁ otaraṇaṭṭhānaṁ labbhati. Taradhātu otaraṇe tha. Rassa to, ikārāgamo.",
  "anya-e0601n1:470_7": "Manussānaṁ ekaṁ titthaṁ ekatitthaṁ, taṁ viyāti ekatittho, dhammarājā. Yathā hi titthena",
  "anya-e0601n1:470_8": "najjādiṁ tarantā manussā pārimatīraṁ sukhaṁ pāpuṇanti, na atitthena, evaṁ seṭṭhabhūtena",
  "anya-e0601n1:470_9": "buddhatitthena saṁsāroghaṁ tarantā veneyyasattā nibbānapāraṁ sukhaṁ pāpuṇanti, na",
  "anya-e0601n1:470_10": "atitthena aññatitthiyena, tasmā dhammarājaṁ ekatitthoti thometi. Nītatthena pana",
  "anya-e0601n1:470_11": "eko seṭṭho hutvā nibbānapāraṁ taranti uttaranti etthāti eka tittho, dhammarājā. Khemaṁ",
  "anya-e0601n1:470_12": "nibbānapāraṁ taritukāmā veneyyasattā ettha buddhatitthe desitadhammaṁ sutvā desitadhammānurūpaṁ",
  "anya-e0601n1:470_13": "paṭipajjitvā saṁsāroghaṁ aṭṭhamaggaṅganāvāya chinditvā khemaṁ nibbānapāraṁ sukhaṁ",
  "anya-e0601n1:470_14": "taranti, ititasmā etthātipadena niddiṭṭho so buddho sabbasattānaṁ eko seṭṭho tittho",
  "anya-e0601n1:470_15": "nāma. Na aññatitthiyā ekatitthā nāma hontīti attho. Taṁ ekatitthaṁ.",
  "anya-e0601n1:471_0": "Patiṭṭhanti sabbasattānaṁ mahādīpaṁ viya patiṭṭhaṁ ādhārabhūtaṁ. Paṭisaraṇaṁ leṇaṁ",
  "anya-e0601n1:471_1": "parāyananti attho. Patiṭṭhahanti etthāti patiṭṭho, dhammarājā. Patipubbaṭṭhādhātu",
  "anya-e0601n1:471_2": "gatinivattimhi a. Dhammarājā hi sabbasukhatthikānaṁ sattānaṁ mahādīpo viya patiṭṭho",
  "anya-e0601n1:471_3": "paṭisaraṇo leṇo parāyano hotīti attho, taṁ patiṭṭhaṁ. Puññakkhettanti nibbānasukhatthikānaṁ",
  "anya-e0601n1:471_4": "puññabījassa khettabhūtaṁ. Puññatthikānaṁ puññabījassa vapanaṭhānaṁ khettabhūtaṁ",
  "anya-e0601n1:471_5": "vā, attano kārakaṁ pavati sodhetīti puññaṁ, kusalaṁ. Pudhātu sodhane ṇyo. Atha vā",
  "anya-e0601n1:471_6": "paraṁ pujjabhāvaṁ janetīti puññaṁ, sadā pūjitaṁ vā janetīti puññaṁ, kusalaṁ. Pūjasaddūpapada",
  "anya-e0601n1:471_7": "janadhātu ṇyo. Niruttinayena saddasiddhi veditabbā. Avasesaṁ apuññaṁ punāti sodhetīti",
  "anya-e0601n1:471_8": "vā puññaṁ, kusalaṁ. Pudhātu sodhane ṇyo. Khittaṁ vuttaṁ bījaṁ tāyati rakkhatīti khettaṁ,",
  "anya-e0601n1:471_9": "kedārādi. Khipasaddūpapada tādhātu rakkhane kvi. Bījāni vapantānaṁ manussānaṁ mahapphalabhāvakaraṇena",
  "anya-e0601n1:471_10": "bījaṁ rakkhatīti attho. Atha vā khipanti vapanti ettha bījānīti khettaṁ. Khipadhātu",
  "anya-e0601n1:471_11": "peraṇe khepe vā ta. Khettaṁ viyāti khetto. Dhammarājā. Nītatthena pana puññabījāni",
  "anya-e0601n1:471_12": "vapantānaṁ sattānaṁ mahapphala bhāvakaraṇena khittaṁ vuttaṁ puññabījaṁ tāyati rakkhatīti",
  "anya-e0601n1:471_13": "khetto. Atha vā nibbānatthikehi puññabījāni khipiyanti vapiyanti etthāti khetto.",
  "anya-e0601n1:471_14": "Dhammarājāti kātabbo. Puññānaṁ khettaṁ puññakkhetto, dhammarājā. Yathā hi rañño vā",
  "anya-e0601n1:471_15": "amaccādīnaṁ vā sālīnaṁ vā yavānaṁ vā virūhanaṭṭhānaṁ rañño vā amaccādīnaṁ vā sālikhettaṁ",
  "anya-e0601n1:471_16": "yavakhettanti vuccati. Evaṁ dhammarājā sabbalokassa puññamahabbalabhāvakaraṇena puññānaṁ",
  "anya-e0601n1:471_17": "virūha naṭṭhānaṁ dhammarājaṁ nissāya sattalokassa nānāppakārahita sukhasaṁvattanikāni",
  "anya-e0601n1:471_18": "puññāni virūhanti, tasmā dhammarājā puññakkhettanti abhitthavitoti vuttaṁ hoti. Taṁ puññakkhettaṁ.",
  "anya-e0601n1:472_0": "Paramasukhadanti uttamaṁ nibbānasukhaṁ dadamānaṁ. Vuttañhi ‘‘nibbānaṁ paramaṁ sukha’’nti.",
  "anya-e0601n1:472_1": "Ettha ca paramasaddo uttamatthavācako anipphannapāṭi padiko. Atha vā paraṁ atirekaṁ",
  "anya-e0601n1:472_2": "ariyehi mānitabbanti paramaṁ, nibbānaṁ. Parapubbamādhātu māne a. Pakārena ariyehi",
  "anya-e0601n1:472_3": "ramiyati etthāti vā paramaṁ, nibbānaṁ. Papubbaramudhātu ramane ṇa. Abhidhānaṭīkāyaṁ",
  "anya-e0601n1:472_4": "pana ‘‘paraṁ paccanīkaṁ māretīti paramaṁ. Pakaṭṭhabhāve ramatīti paramaṁ. Ṇo’’ti",
  "anya-e0601n1:472_5": "vuttaṁ. Tassa sukhaṁ paramasukhaṁ. Paramaṁ uttamaṁ vā sukhaṁ paramasukhaṁ. Taṁ dadātīti",
  "anya-e0601n1:472_6": "paramasukhado, dhammarājā. Paramasukhasaddūpapada dādhātu dāne kvi. Dhammarājā pana",
  "anya-e0601n1:472_7": "veneyyasattānaṁ dhammadesanāya ca catupaccayappaṭiggahaṇena ca nibbānasukhaṁ detīti",
  "anya-e0601n1:472_8": "vuttaṁ hoti. Taṁ paramasukhadaṁ. Dhammarājanti buddhaṁ. So hi lokiya lokuttaradhammehi",
  "anya-e0601n1:472_9": "devamanussānaṁ rañjeti tosetīti dhammarājāti. Atha vā pāramīdhammeneva buddhattaṁ",
  "anya-e0601n1:472_10": "patvā rājā jātoti dhammarājāti. Pāramīdhammeneva jāto vā rājāti dhammarājāti ca vuccati.",
  "anya-e0601n1:472_11": "Taṁ dhammarājaṁ ahaṁ namāmīti sambandho.",
  "anya-e0601n1:473_0": "Ayaṁ panettha saṅkhepayojanā. Yo dhammarājā muha paṭighāsādiullolavīciṁ mohadosataṇhādisaṅkhātaṁ",
  "anya-e0601n1:473_1": "mahātaraṅga khuddakaūmikaṁ, saṁsāroghaṁ saṁsārasaṅkhātaṁ oghaṁ samuddajalappavāhaṁ",
  "anya-e0601n1:473_2": ". Maggoḷumpena aṭṭhamaggaṅgasaṅkhātena kullena tari atariṁ, abhayaṁ khemaṁ, jātiādīnaṁ",
  "anya-e0601n1:473_3": "abhāvato nibbhayaṁ vā, pārapattaṁ nibbānapāraṁ pattaṁ adhigataṁ, pajānaṁ sabba sattānaṁ,",
  "anya-e0601n1:473_4": "tāṇaṁ tāyanaṭṭhena tāṇaṁ rakkhaṇaṁ. Leṇaṁ nilīyanaṭṭhena leṇaṁ nilīyanaṁ, asamasaraṇaṁ",
  "anya-e0601n1:473_5": "sabbasattānaṁ asadisaavassayanaṁ, ekatitthaṁ nibbānapāragamanānaṁ ekatittha bhūtaṁ,",
  "anya-e0601n1:473_6": "patiṭṭhaṁ sabbasattānaṁ mahādīpaṁ viya patiṭṭhaṁ ādhārabhūtaṁ, puññakkhettaṁ nibbānasukhatthikānaṁ",
  "anya-e0601n1:473_7": "puññabījassa khettabhūtaṁ, puññatthikānaṁ puññabījassa vapanaṭṭhānaṁ khettabhūtaṁ",
  "anya-e0601n1:473_8": "vā, paramasukhaṁ uttamaṁ nibbānasukhaṁ dadamānaṁ, dhammarājaṁ buddhaṁ lokiyalokuttara",
  "anya-e0601n1:473_9": "dhammehi pajānaṁ rañjāpanaṁ vā, pāramīdhammeneva buddhabhāvaṁ jātaṁ buddhaṁ vā, ahaṁ",
  "anya-e0601n1:473_10": "tīhi dvārehi namāmīti.",
  "anya-e0601n1:474": "Aṭṭhārasamavandanagāthāvaṇṇanā samattā.",
  "anya-e0601n1:475": "19.",
  "anya-e0601n1:476": " Kaṇḍambaṁmūle parahitakaro yo munindo nisinno;",
  "anya-e0601n1:477": "Accheraṁ sīghaṁ nayanasubhagaṁ ākulaṇṇaggijālaṁ;",
  "anya-e0601n1:478": "Dujjāladdhaṁsaṁ munibhijahitaṁ pāṭiheraṁ akāsi;",
  "anya-e0601n1:479": "Vande taṁ seṭṭhaṁ paramaratijaṁ iddhidhammehupetaṁ.",
  "anya-e0601n1:480_0": "19. Evaṁ aṭṭhārasamagāthāya dhammarājaṁ vanditvā idāni sāvatthiyaṁ kaṇḍambamūle iddhipāṭiherādīhi",
  "anya-e0601n1:480_1": "guṇehi munindassa thometvā vanditukāmo kaṇḍambaṁmūletyādi gāthamāha. Ayaṁ pana matanayayayagaṇehi",
  "anya-e0601n1:480_2": "ca pañca yati chayati sattaya tīhi ca racitattā aṭṭhārasakkharehi yuttā kusumitalatā",
  "anya-e0601n1:480_3": "vellitāgāthāti daṭṭhabbā. Vuttañhi vuttodaye ‘‘mo to no yo yā kusumitalatā vellitākkhutvisīhī’’ti.",
  "anya-e0601n1:480_4": "Ayaṁ panettha yojanā. Yassaṁ paṭipādaṁ akkhutvisīhi pañcayati chayati sattayatīhi",
  "anya-e0601n1:480_5": "mogaṇo ca togaṇo ca nogaṇo ca yogaṇo ca yā yagaṇadvayañca ce yuttā , sā gāthā kusumitalatā",
  "anya-e0601n1:480_6": "vellitā kusumitalatā vellitā gāthā nāmāti. Ettha ca akkhasaddassa pañcindriyavācakattā",
  "anya-e0601n1:480_7": "akkhasaddo pañcasaṅkhyāvācakoti veditabbo. Utūnaṁ hemantasisīravassantagimhavassānasaradavasena",
  "anya-e0601n1:480_8": "chabbidhattā utusaddo chasaṅkhyāvācakoti. Isisaddo vipassīādīnaṁ buddhānaṁ sattavidhattā",
  "anya-e0601n1:480_9": "sattasaṅkhyāvācakoti veditabboti.",
  "anya-e0601n1:481_0": "Tattha pana parahitakaro yo munindo kaṇḍambamūle nisinno pāṭiheraṁ sīghaṁ akāsi,",
  "anya-e0601n1:481_1": "taṁ munindaṁ ahaṁ vande vandāmīti sambandho. Atthakkamena panettha vaṇṇayissāmi.",
  "anya-e0601n1:481_2": "Parahitakaroti attanā paresaṁ sabbasattānaṁ hitaṁ atthaṁ karonto. Hinoti vaḍḍhati",
  "anya-e0601n1:481_3": "sukhaṁ etenāti hitaṁ, atthaṁ payojanaṁ vā. Hidhātu vaḍḍhane ta. Taṁsamaṅgino lokiyalokuttarasukhaṁ",
  "anya-e0601n1:481_4": "vaḍḍhatīti attho. Paresaṁ hitaṁ parahitaṁ, taṁ karotīti parahitakaro, munindo. So",
  "anya-e0601n1:481_5": "hi dīpaṅkarassa bhagavato pādamūle laddhabyākaraṇato paṭṭhāya attano sukhaṁ pajahanto",
  "anya-e0601n1:481_6": "sattalokassa hitasukhatthāya kappasata sahassādhikāni cattāri asaṅkhyeyyāni samatiṁsapāramiyo",
  "anya-e0601n1:481_7": "pañcamahāpariccāge ca karonto sabbaññubuddhabhāvaṁ pattakāle ca pañcacattālīsavassāni",
  "anya-e0601n1:481_8": "dhamma desanāya sattalokassa lokiyalokuttarahita sukhaṁ karotīti parahitakaroti thometi.",
  "anya-e0601n1:481_9": "Yoti yo yādiso. Munindoti buddho. So hi agāriya muni, anagāriyamuni, sekkhamuni,",
  "anya-e0601n1:481_10": "asekkhamuni, paccekamunivasena pañcannaṁ munīnaṁ indoti munindoti vuccati. Kaṇḍambamūleti",
  "anya-e0601n1:481_11": "ettha kaṇḍaambamūleti padacchedo. Chandānurakkhaṇatthaṁ bindāgamo. Kaṇḍanāmikena",
  "anya-e0601n1:481_12": "pasenadīkosalarañño uyyānapālena ropitassa setambarukkhassa samīpeti attho. Ettha",
  "anya-e0601n1:481_13": "ca kaṇḍanti tasseva nāmaṁ. Atha vā kaṁ vuccati sukhaṁ, taṁ ḍeti gacchati pāpuṇātīti",
  "anya-e0601n1:481_14": "kaṇḍo, uyyānapālo. Kaṁsaddūpapadaḍi dhātu gatiyaṁ ṇa. Kaṁ vuccati vā udakaṁ, taṁ",
  "anya-e0601n1:481_15": "rukkhesu siñcanaṁ ṭināti jānātīti kaṇḍo, uyyānapālo uyyāna nāyako vā. Phalakāmehi",
  "anya-e0601n1:481_16": "janehi amiyati gamiyatīti ambo, setambarukkho. Amadhātu gatiyaṁ bo. Kaṇḍanāmikena",
  "anya-e0601n1:481_17": "uyyānapālena ropito ambo kaṇḍambo, tassa mūlaṁ samīpanti kaṇḍambamūlaṁ, tasmiṁ kaṇḍambamūle.",
  "anya-e0601n1:482_0": "Nisinnoti vasamāno. Vimhāpaniyaṭṭhena accheraṁ. Ayañhi accherasaddo vimhayatthavācako",
  "anya-e0601n1:482_1": "anipphannapāṭi padiko. Atha vā ābhuso vimhayo carati pavattatīti accheraṁ, pāṭiheraṁ.",
  "anya-e0601n1:482_2": "Āpubba caradhātu gatiyaṁ a. Caradhātussaccherādeso. Ākārassa rasso. Andhassa pabbatārohanaṁ",
  "anya-e0601n1:482_3": "viya niccaṁ na carati na pavattatīti accheraṁ, pāṭiheraṁ. Napubba caradhātu gatiyaṁ",
  "anya-e0601n1:482_4": "a. Yathā hi andhassa pabbātārohanaṁ niccaṁ na hoti, kadāciyeva hoti, evameva bhagavato",
  "anya-e0601n1:482_5": "pāṭihāriyaṁ niccaṁ na hoti, kadāciyeva hoti. Tasmā taṁ accheranti vuccati. Tena vuttaṁ",
  "anya-e0601n1:482_6": "nettiaṭṭhakathāyaṁ ‘‘yaṁ abhiṇhaṁ na pavattati, taṁ acchariya’’nti. Atha vā accharaṁ",
  "anya-e0601n1:482_7": "paharituṁ yogganti acchariyaṁ. Yoggataddhite ṇiyapaccayo. Acchariyanti hi vattabbe",
  "anya-e0601n1:482_8": "chandānurakkhaṇatthaṁ iyasaddalopena accheranti vuttaṁ. Vuttañhetaṁ sīlakkhandhavaggaṭṭhakathāyaṁ",
  "anya-e0601n1:482_9": "‘‘andhassa pabbatārohanaṁ viya niccaṁ na hotīti acchariyaṁ. Ayaṁ tāva saddanayo.",
  "anya-e0601n1:482_10": "Ayaṁ pana aṭṭhakathānayo, accharāyogganti acchariyaṁ, accharaṁ paharituṁ yuttanti",
  "anya-e0601n1:482_11": "attho’’ti. Nayanasubhaganti devamanussānaṁ pasādacakkhussa sobhanapattaṁ. Samavisamaṁ",
  "anya-e0601n1:482_12": "dassentaṁ attabhāvaṁ netīti nayanaṁ, pasādacakkhu. Nīdhātu naye yu. Tassa subhaṁ",
  "anya-e0601n1:482_13": "sobhanaṁ gacchatīti nayanasubhagaṁ, pāṭiheraṁ. Nayanasubha saddūpapadagamudhātu gatiyaṁ",
  "anya-e0601n1:482_14": "kvi. Taṁ nayanasubhagaṁ.",
  "anya-e0601n1:483_0": "Ākulaṇṇaggijālanti ettha ākulaaṇṇaaggijālanti padacchedo. Parikiṇṇa udakadhāra aggisikhāvantaṁ.",
  "anya-e0601n1:483_1": "Atha vā parisamantato kulaṁ pakiṇṇaṁ aññamaññamissakaṁ yamakaṁ yamakaṁ udakajālaaggijālavantanti",
  "anya-e0601n1:483_2": "attho. Ābhuso kulati udakaggijālaṁ aññamaññamissakaṁ karotīti ākulaṁ, udakaggijālaṁ.",
  "anya-e0601n1:483_3": "Āpubbakuladhātu karaṇe a. Ābhusaṁ kulati bandhati aññamaññanti vā ākulaṁ. Atha vā",
  "anya-e0601n1:483_4": "āsamantato kulati yamakaṁ yamakaṁ udakaggijālaṁ pavattatīti ākulaṁ, udakaggijālaṁ.",
  "anya-e0601n1:483_5": "Udakajālaṁ aggijālena aggijālañca udakajālena sammisso hotīti attho. Ananti jīvanti",
  "anya-e0601n1:483_6": "etena sattāti aṇṇaṁ, udakaṁ. Anadhātu jīvāyaṁ a. Nassa ṇo. Tassa dvittaṁ. Dvibhāvo",
  "anya-e0601n1:483_7": "vā. Atha vā arati gacchati taṁ taṁ ṭhānanti aṇṇaṁ. Aradhātu gatimhito. Tassa annādeso,",
  "anya-e0601n1:483_8": "dhātvantalopo, nnassa ṇṇattaṁ. Aṇṇassa dhāraṁ aṇṇaṁ. Uttarapadalopena. Kuṭilabhāvena",
  "anya-e0601n1:483_9": "ajati gacchatīti aggi, ajadhātu gatiyaṁ i. Jassa ggo. Jalati dibbatīti jālaṁ, sikhaṁ.",
  "anya-e0601n1:483_10": "Jaladhātu dittiyaṁ ṇa. Aggino jālaṁ aggijālaṁ. Aṇṇañca aggijālañca aṇṇaggijālaṁ,",
  "anya-e0601n1:483_11": "ākulaṁ parikiṇṇaṁ aṇṇaggijālaṁ assāti ākulaṇṇaggijālaṁ, yamaka pāṭiheraṁ labbhati.",
  "anya-e0601n1:483_12": "Taṁ ākulaṇṇaggijālaṁ.",
  "anya-e0601n1:484_0": "Dujjāladdhaṁsanti duṭṭhu diṭṭhivādasaṅkhātajālaṁ viddhaṁsitaṁ. Duṭṭhu jalati bandhati",
  "anya-e0601n1:484_1": "saṁsāravaṭṭeti dujjālaṁ, diṭṭhivādajālaṁ. Titthiya vādo hi natthi dinnantiādinayapavatto",
  "anya-e0601n1:484_2": "saṁsārato nissaritumappadānavasena jālasadisattā dujjālanti attho. Dupubba jaladhātu",
  "anya-e0601n1:484_3": "bandhane ṇo. Taṁ dhaṁsati viddhaṁsatīti dujjāladdhaṁsaṁ, yamakapāṭihāriyaṁ. Munibhijahitanti",
  "anya-e0601n1:484_4": "munibhi ajahitanti padacchedo. Tattha munibhīti sabbasammāsambuddhehi. Te hi monaṁ",
  "anya-e0601n1:484_5": "vuccati sabbaññutañāṇaṁ, taṁ etesaṁ atthīti munīti vuccanti. Kāyamoneyya vacīmoneyya",
  "anya-e0601n1:484_6": "manomoneyyaṁ etesaṁ atthīti vā muni. Assatthitaddhite ṇīpaccayo. Atha vā idhaloka",
  "anya-e0601n1:484_7": "paralokaṁ attahita parahitaṁ hitāhitañca munanti jānantīti munīti vuccanti. Tehi munībhi.",
  "anya-e0601n1:485_0": "Ajahitanti avijahitaṁ apariccattaṁ vā, hātabbaṁ cajitabbanti jahitaṁ. Hādhātu cāge",
  "anya-e0601n1:485_1": "ta. Na jahitaṁ ajahitaṁ, pāṭiheraṁ. Taṁ ajahitaṁ. Bhagavato hi sāvatthinagarassa",
  "anya-e0601n1:485_2": "dakkhiṇadvāre kaṇḍambarukkhamūle kataṁ pāṭihāriyañca bhagavā pana tasmiṁ pāṭihāriyāvasāne",
  "anya-e0601n1:485_3": "tāvatiṁsapuraṁ gato, tasmiṁ pārichattakamūlamhi paṇḍukambalanāmake silāsane sannisinno",
  "anya-e0601n1:485_4": "devānaṁ abhidhammakathāya desanā ca sabbasammāsambuddhehi avijahitā dhammatāyeva",
  "anya-e0601n1:485_5": "hotīti vuttaṁ hoti. Buddhavaṁsaṭṭhakathāyañhi samatiṁsadhammatāpakāsane sāvatthi",
  "anya-e0601n1:485_6": "nagaradvāre yamakapāṭihāriyakaraṇaṁ. Tāvatiṁse bhavane abhidhammadesanāti dhammatābhāvena",
  "anya-e0601n1:485_7": "vuttaṁ. Tasmā pāṭiheraṁ munībhijahitanti thometi.",
  "anya-e0601n1:486_0": "Pāṭiheranti paccanīkapaṭiharaṇavasena pāṭihāriyaṁ, paṭipakkhe titthiye madditvā hinoti",
  "anya-e0601n1:486_1": "pavattatīti pāṭiheraṁ. Paṭipubbahidhātu gatiyaṁ ṇo. Hissa heraṇideso. Atha vā bhagavato",
  "anya-e0601n1:486_2": "ca sāsanassa ca paṭipakkhe titthiye harati apanetīti pāṭiheraṁ, iddhividhañāṇaṁ.",
  "anya-e0601n1:486_3": "Paṭipubbaharadhātu apanayane ṇo. Paṭiharati apaneti sattānaṁ diṭṭhimānopagatāni cittānīti",
  "anya-e0601n1:486_4": "vā pāṭiheraṁ. Appasannānaṁ pasādaṁ āharatīti vā pāṭiheraṁ. Samāhite citte vigatūpakkilese",
  "anya-e0601n1:486_5": "katakiccena paṭipacchā haritabbaṁ pavattetabbanti vā pāṭiheraṁ. Paṭīti hi ayaṁsaddo",
  "anya-e0601n1:486_6": "pacchāti etassa atthaṁ bodheti. Tasmiṁ paṭipaviṭṭhamhi añño āgacchi brāhmaṇotiādīsu",
  "anya-e0601n1:486_7": "viya. Atha vā paṭipunappunaṁ udakaggijālaṁ abbocchinnaṁ yamakaṁ yamakaṁ hutvā harati",
  "anya-e0601n1:486_8": "pavattatīti pāṭiheraṁ, yamakapāṭihāriyaṁ. Tañca pana iddhipāṭihāriya, ādesanāpāṭihāriya,",
  "anya-e0601n1:486_9": "anusā sanī pāṭihāriyavasena tividhaṁ hoti. Tesu pana idha iddhipāṭihāriyaṁ adhippetanti.",
  "anya-e0601n1:486_10": "Sīghanti khippaṁ āsuṁ lahuṁ vā. Taṁ pana akāsītipade kriyāvisesanaṁ. Seti lahu hutvā",
  "anya-e0601n1:486_11": "pavattatīti sīghaṁ. Sidhātu gatimhi ghapaccayo. Dīgho. Akāsīti akari.",
  "anya-e0601n1:487_0": "Ettha ca pāṭihāriyamevaṁ veditabbaṁ. Bhagavā hi abhisambodhito sattame saṁvacchare",
  "anya-e0601n1:487_1": "sāvatthinagarassa dakkhiṇadvāre kaṇḍambarukkhamūle devānamindena sakkena āṇāpitena",
  "anya-e0601n1:487_2": "visukammadevaputtena nimmite dvādasayojane ratana maṇḍape bhagavatā nimmite yojanappamāṇe",
  "anya-e0601n1:487_3": "ratanapallaṅke ratanacaṅkame ca nisīditvā tiyojanike dibbasetacchatte dhārayamāne",
  "anya-e0601n1:487_4": "samantato dvādasayojanāya parisāya atthādānaparidīpanaṁ titthiyamaddanaṁ uparimakāyato",
  "anya-e0601n1:487_5": "aggikkhandho pavattati, heṭṭhimakāyato udakadhārā pavattati, heṭṭhimakāyato aggikkhandho,",
  "anya-e0601n1:487_6": "uparimakāyato udakadhārā. Puratthimakāyato aggikkhandho, pacchimakāyato udakadhārā.",
  "anya-e0601n1:487_7": "Pacchimakāyato aggikkhandho, puratthimakāyato udakadhārā, dakkhiṇaakkhito aggikkhandho,",
  "anya-e0601n1:487_8": "vāmaakkhito udakadhārā. Vāmaakkhito aggikkhandho, dakkhiṇaakkhito udakadhārā. Dakkhiṇakaṇṇasotato",
  "anya-e0601n1:487_9": "aggikkhandho, vāmakaṇṇasotato udakadhārā. Vāmakaṇṇasotato aggikkhandho, dakkhiṇakaṇṇasotato",
  "anya-e0601n1:487_10": "udakadhārā. Dakkhiṇa nāsikāsotato aggikkhandho, vāmanāsikāso tato udakadhārā. Vāmanāsikāsotato",
  "anya-e0601n1:487_11": "aggikkhandho, dakkhiṇanāsikāsotato udakadhārā. Dakkhiṇaaṁsakūṭato aggikkhandho, vāmaaṁsakūṭato",
  "anya-e0601n1:487_12": "udakadhārā. Vāmaaṁsakūṭato aggikkhandho, dakkhiṇaaṁsakūṭato udakadhārā. Dakkhiṇahatthato",
  "anya-e0601n1:487_13": "aggikkhandho, vāmahatthato udakadhārā. Vāmahatthato aggikkhandho, dakkhiṇahatthato",
  "anya-e0601n1:487_14": "udakadhārā. Dakkhiṇapassato aggikkhandho, vāmapassato udakadhārā. Vāmapassato aggikkhandho,",
  "anya-e0601n1:487_15": "dakkhiṇapassato udakadhārā. Dakkhiṇapādato aggikkhandho, vāmapādato udakadhārā. Vāmapādato",
  "anya-e0601n1:487_16": "aggikkhandho, dakkhiṇapādato udakadhārā. Aṅgulaṅgulehi aggikkhandho, aṅgulantarikāhi",
  "anya-e0601n1:487_17": "udakadhārā. Aṅgulantarikāhi aggikkhandho, aṅgulaṅgulehi udakadhārā. Ekekalomato aggikkhandho,",
  "anya-e0601n1:487_18": "ekekalomato udakadhārā. Lomakūpato lomakūpato aggikkhandho, lomakūpato lomakūpato",
  "anya-e0601n1:487_19": "udakadhārā pavattati. Channaṁ vaṇṇānaṁ nīlānaṁ pītānaṁ lohitakānaṁ odātānaṁ mañjaṭṭhānaṁ",
  "anya-e0601n1:487_20": "pabhassarānaṁ ubbahanabhūtānaṁ yamakā yamakā vaṇṇā pavattanti. Bhagavā caṅkamati,",
  "anya-e0601n1:487_21": "nimmito tiṭṭhati vā nisīdati vā seyyaṁ vā kappeti. Bhagavā tiṭṭhati, nimmito caṅkamati",
  "anya-e0601n1:487_22": "vā nisīdati vā seyyaṁ vā kappeti. Bhagavā nisīdati, nimmito caṅkamati vā tiṭṭhati",
  "anya-e0601n1:487_23": "vā seyyaṁ vā kappeti. Bhagavā seyyaṁ kappeti, nimmito caṅkamati vā tiṭṭhati vā nisīdati",
  "anya-e0601n1:487_24": "vā. Nimmito caṅkamati, bhagavā tiṭṭhati vā nisīdati vā seyyaṁ vā kappeti. Nimmito",
  "anya-e0601n1:487_25": "tiṭṭhati, bhagavā caṅkamati vā nisīdati vā seyyaṁ vā kappeti. Nimmito nisīdati, bhagavā",
  "anya-e0601n1:487_26": "caṅkamati vā tiṭṭhati vā seyyaṁ vā kappeti. Nimmito seyyaṁ kappeti, bhagavā caṅkamati",
  "anya-e0601n1:487_27": "vā tiṭṭhati vā nisīdati vāti vividhaṁ yamakapāṭihāriyaṁ titthiyānaṁ maddanatthāya",
  "anya-e0601n1:487_28": "akāsīti. Ettha ca pana yo koci evarūpaṁ pāṭihāriyaṁ kātuṁ samattho ce. So āgacchatūti",
  "anya-e0601n1:487_29": "codanāsadisattā vuttaṁ atthādānaparidīpananti. Atthādānañhi anuyogo, paṭipakkhassa",
  "anya-e0601n1:487_30": "atthassa ādānaṁ gahaṇanti katvā, tassa paridīpanaṁ atthādānaparidīpanaṁ. Titthiyamaddananti",
  "anya-e0601n1:487_31": "pāṭihāriyaṁ karissāmāti kuhāyanavasena pubbe uṭṭhitānaṁ titthiyānaṁ maddanaṁ. Tañca",
  "anya-e0601n1:487_32": "tathā kātuṁ asamatthatā sampādanameva. Tadetaṁ padadvayaṁ yamakapāṭihāriyanti etena sambandhitabbanti.",
  "anya-e0601n1:488_0": "Seṭṭhanti pasatthataraṁ. Tassa vacanattho heṭṭhā vuttoyeva. Paramaratijanti devamanussānaṁ",
  "anya-e0601n1:488_1": "uttamaratiṁ janakaṁ. Paramānaṁ uttamasādhūnaṁ cittaramanaṁ janāpetaṁ vā, ettha ca",
  "anya-e0601n1:488_2": "paṭhamavikappe paramasaddo uttamavācako anipphannapāṭipadiko nipāto. Dutiyavikappe",
  "anya-e0601n1:488_3": "sādhuvācako nipphannapāṭipadiko. Devamanussānaṁ paramaṁ uttamaṁ ratiṁ janetīti paramaratijo,",
  "anya-e0601n1:488_4": "munindo. Paramaratisaddūpapada janadhātu janane kvi. Atha vā pakārena saddhamme ramantīti",
  "anya-e0601n1:488_5": "paramā, sādhū labbhanti. Papubba ramudhātu kīḷāyaṁ a. Tesaṁ cittassa ratiṁ ramanaṁ",
  "anya-e0601n1:488_6": "janetīti paramaratijo, munindo. Taṁ paramaratijaṁ. So hi dhamma desanāya ca pāṭihāriyena",
  "anya-e0601n1:488_7": "iddhiyā sarīrasobhagga sampattiādīhi ca devamanussānaṁ cittassa abhiratiṁ abhikkantaṁ",
  "anya-e0601n1:488_8": "janetīti paramaratijanti thometi.",
  "anya-e0601n1:489_0": "Iddhidhammehupetanti iddhidhammehi upetanti padacchedo. Iddhi dhammehīti acinteyyaappameyyehi",
  "anya-e0601n1:489_1": "buddhaiddhisaṅkhātaguṇehi. Dhammasaddo hi guṇe vattati buddhadhammātiādīsu viya.",
  "anya-e0601n1:489_2": "Ijjhanaṁ samijjhanaṁ iddhi. Ijjhati samijjhatīti vā iddhi. Ijjhati samijjhati yathicchitattho",
  "anya-e0601n1:489_3": "etāyāti iddhi. Idhadhātu vuddhiyaṁ i, tipaccayo vā. Bhagavā etāya iddhiyā yathicchitattho",
  "anya-e0601n1:489_4": "iddho vuddho ukkaṁsagato hotīti attho. Dhāreti pakāseti taṁsamaṅgino dabbanti dhammo,",
  "anya-e0601n1:489_5": "guṇo. Iddhieva dhammo iddhidhammo, tehi dhammehi. Upetanti samannāgataṁ. Upagacchati",
  "anya-e0601n1:489_6": "sampajjatīti upeto, munindo. Upapubbaidhātu gatiyaṁ ta. Taṁ upetaṁ.",
  "anya-e0601n1:490_0": "Iddhi pana adhiṭṭhānā iddhi, vikuppanā iddhi, manomayā iddhi, ñāṇavipphārā iddhi,",
  "anya-e0601n1:490_1": "samādhivipphārā iddhi, ariyā iddhi, kammavipākajā iddhi, puññavato iddhi, vijjāmayā",
  "anya-e0601n1:490_2": "iddhi, tattha tattha sammāpayogapaccayā ijjhanaṭṭhena iddhi cāti dasavidhā hoti.",
  "anya-e0601n1:490_3": "Tattha pakatiyā eko bahukaṁ āpajjati. Sataṁ vā sahassaṁ vā āvajjitvā ñāṇena adhiṭṭhāti",
  "anya-e0601n1:490_4": "bahuko homīti evaṁ vibhajitvā dassitā iddhi adhiṭṭhāna vasena nipphannattā adhiṭṭhānā",
  "anya-e0601n1:490_5": "iddhi nāma. Pakativaṇṇaṁ vijahitvā kumāravaṇṇaṁ vā dasseti nāgavaṇṇaṁ vā supaṇṇavaṇṇaṁ",
  "anya-e0601n1:490_6": "vā yakkhavaṇṇaṁ vā…pe… vividhampi senābyūhaṁ dassetīti evaṁ āgatā iddhi pakativaṇṇavijahanavikāravasena",
  "anya-e0601n1:490_7": "pavattattā vikuppanā iddhi nāma. Idha bhikkhu imamhā kāyā aññaṁ kāyaṁ abhinimmināti",
  "anya-e0601n1:490_8": "rūpaṁ manomayanti iminā nayena āgatā iddhi sarīrabbhantare aññasseva manomayassa",
  "anya-e0601n1:490_9": "sarīrassa nipphattivasena pavattattā manomayā iddhi nāma. Ñāṇuppattito pubbe vā pacchā",
  "anya-e0601n1:490_10": "vā taṅkhaṇe vā ñāṇānubhāvanibbattā visesā ñāṇavipphārā iddhi nāma. Ettha ca āyasmato",
  "anya-e0601n1:490_11": "bākulattherassa ca āyasmato saṁkiccattherassa ca āyasmato bhūtapālattherassa ca ñāṇavipphārā",
  "anya-e0601n1:490_12": "iddhi veditabbā. Samādhito pubbe vā pacchā vā taṅkhaṇe vā samathānubhāvena nibbattā",
  "anya-e0601n1:490_13": "visesā samādhivipphārā iddhi nāma. Ettha ca āyasmato sāriputtattherassa ca āyasmato",
  "anya-e0601n1:490_14": "sañjīvattherassa ca āyasmato khāṇukoṇḍaññattherassa ca uttarāya upāsikāya ca sāmāvatiyā",
  "anya-e0601n1:490_15": "upāsikāya ca samādhivipphārā iddhi veditabbā.",
  "anya-e0601n1:491_0": "Paṭikūlādīsu appaṭikūlasaññī vihārādikā pana ariyā iddhi nāma. Pakkhidevādīnaṁ vehāsagamanādikā",
  "anya-e0601n1:491_1": "kamma vipākajā iddhi nāma. Yathāha ‘‘katamā vipākajā iddhi. Sabbesaṁ pakkhīnaṁ sabbesaṁ",
  "anya-e0601n1:491_2": "devānaṁ ekaccānaṁ manussānaṁ ekaccā nañca vinipātikānaṁ ayaṁ kammavipākajā iddhī’’tiādi.",
  "anya-e0601n1:491_3": "Cakkavattiādīnaṁ vehāsagamanādikā pana puññavato iddhi nāma. Yathāha ‘‘katamā puññavato",
  "anya-e0601n1:491_4": "iddhi. Rājā cakkavatti vehāsaṁ gacchati saddhiṁ caturaṅginiyā senāya antamaso assabandhagobandhapurise",
  "anya-e0601n1:491_5": "upādāya. Jotikassa gahapatissa puññavato iddhi. Jaṭilassa gahapatissa puññavato iddhi.",
  "anya-e0601n1:491_6": "Ghosakassa gahapatissa puññavato iddhi. Meṇḍakassa gahapatissa puññavato iddhi. Pañcannaṁ",
  "anya-e0601n1:491_7": "mahāpuññānaṁ puññavato iddhī’’ti. Vijjādharādīnaṁ vehāsagamanādikā pana vijjāmayā",
  "anya-e0601n1:491_8": "iddhi nāma. Ettha ca ādisaddena ākāse antalikkhe hatthimpi dasseti. Assampi…pe… vividhampi",
  "anya-e0601n1:491_9": "senābyūhaṁ dasseti tyādiṁ saṅgaṇhāti. Tena tena sammāpayogena tassa tassa kammassa",
  "anya-e0601n1:491_10": "ijjhanaṁ tattha tattha sammā payogapaccayā ijjhanaṭṭhena iddhi nāma.",
  "anya-e0601n1:492_0": "Ayaṁ panettha saṅkhepo. Vitthāro pana paṭisambhidāmagge iddhikathāya ca visuddhimaggaṭṭhakathāya",
  "anya-e0601n1:492_1": "ca gahetabbo. Tāsu pana iddhīsu bhagavato ṭhapetvā vijjāmayiddhiṁ avasesā atthīti",
  "anya-e0601n1:492_2": "veditabbā. Atha vā bhagavato tīhi vijjāhi ca aṭṭhahi vijjāhi ca samannāgatattā sabbā",
  "anya-e0601n1:492_3": "buddhaiddhiyo santīti vijjāmayiddhipi labbhatīti daṭṭhabbā. Taṁ munindaṁ ahaṁ vande",
  "anya-e0601n1:492_4": "vandāmīti sambandho.",
  "anya-e0601n1:493_0": "Ayaṁ panettha saṅkhepatthayojanā. Parahitakaro attanā paresaṁ sabbasattānaṁ atthaṁ",
  "anya-e0601n1:493_1": "payojanaṁ karonto, yo munindo yo yādiso buddho, kaṇḍambaṁmūle kaṇḍanāmikena pasenadikosalarañño",
  "anya-e0601n1:493_2": "uyyānapālena ropitassa setambarukkhassa samīpe sannisinno vasamāno accheraṁ vimhāpanīyaṁ",
  "anya-e0601n1:493_3": "nayanasubhagaṁ devamanussānaṁ pasāda cakkhussa sobhanapattaṁ ākulaṇṇaggijālaṁ parikiṇṇaudaka",
  "anya-e0601n1:493_4": "dhāraaggisikhavantaṁ parisamantato kulaṁ parikiṇṇaṁ aññamañña missakaṁ yamakaṁ yamakaṁ",
  "anya-e0601n1:493_5": "udakajālaaggijālavantaṁ vā, dujjāladdhaṁsaṁ duṭṭhuṁ micchādiṭṭhivādasaṅkhātaṁ jālaṁ",
  "anya-e0601n1:493_6": "viddhaṁsitaṁ, munibhijahitaṁ sabbasammāsambuddhehi avijahitaṁ, pāṭiheraṁ paccanīka",
  "anya-e0601n1:493_7": "paṭihārakaṁ pāṭihāriyaṁ udakaggiyamakaṁyamakaṁ pāṭihāriyaṁ vā , sīghaṁ khippaṁ akāsi",
  "anya-e0601n1:493_8": "akari, seṭṭhaṁ pasatthataraṁ, paramaratijaṁ devamanussānaṁ uttamaratiṁ janakaṁ uttamānaṁ",
  "anya-e0601n1:493_9": "sādhūnaṁ cittaramanaṁ janāpetaṁ vā, iddhidhammehi acinteyyaappameyyehi buddhaiddhi",
  "anya-e0601n1:493_10": "guṇehi upetaṁ samannāgataṁ, taṁ munindaṁ ahaṁ sirasā vande vandāmīti.",
  "anya-e0601n1:494": "Ekūnavīsatimavandanagāthāvaṇṇanā samattā.",
  "anya-e0601n1:495_0": "20. Munindakko yveko dayudayaruṇo ñāṇavitthiṇṇabimbo, vineyyappāṇoghaṁ kamalakathitaṁ",
  "anya-e0601n1:495_1": "dhammaraṁsīvarehi. Subodhesī suddhe tibhavakuhare byāpitakkittinañca, tilokekaccakkhuṁ",
  "anya-e0601n1:495_2": "dukhamasahanaṁ taṁ mahesiṁ namāmi.",
  "anya-e0601n1:496_0": "20. Evaṁ ekūnavīsatimāya gāthāya munindaṁ vanditvā idāni vineyyappāṇoghaṁ dhammadesanāya",
  "anya-e0601n1:496_1": "catusaccadhammaṁ bodhaneyyādīhi navahi guṇehi thomitvā munindakkaṁ vanditukāmo munindakkotyādigāthamāha.",
  "anya-e0601n1:496_2": "Ayaṁ pana ya ma na sa ra ragaṇehi ca ekagarunā ca chayatīhi ca sattayatīhi ca racitattā",
  "anya-e0601n1:496_3": "ekūnavīsatakkharā meghavipphujjitāgāthāti daṭṭhabbā. Vuttañhi vuttodaye ‘‘rasutvassehi",
  "anya-e0601n1:496_4": "ymā na sa ra ra garū meghavipphujjitā sā’’ti. Ayaṁ panettha yojanā. Yassaṁ paṭipādaṁ",
  "anya-e0601n1:496_5": "rasutvassehi cha cha satta yatīhi ymā yagaṇamagaṇā ca na sa rara garū nagaṇa sagaṇa",
  "anya-e0601n1:496_6": "ragaṇa ragaṇa ekagaru ca ce yuttā, sā gāthā meghavipphujjitā megha vipphujjitā gāthā",
  "anya-e0601n1:496_7": "nāmāti. Ettha ca rasānaṁ kasāva titta madhuralavaṇa ambila kaṭukavasena chabbidhattā",
  "anya-e0601n1:496_8": "rasasaddo chasaṅkhyāvācakoti daṭṭhabbo. Utūnaṁ hemanta sisīra vasanta gimhavassānasaradavasena",
  "anya-e0601n1:496_9": "chabbidhattā utusaddo chasaṅkhyāvācakoti. Assasaddo sattasaṅkhyāvācakoti daṭṭhabbo.",
  "anya-e0601n1:496_10": "Assasaddassa hi sattasaṅkhyāvācakabhāvo chandaṭīkāsu vuttoti.",
  "anya-e0601n1:497_0": "Tattha pana dayudayaruṇo ñāṇavitthiṇṇabimbo eko yo munindakko suddhe tibhavakuhare",
  "anya-e0601n1:497_1": "kamalakathitaṁ vineyyappāṇoghaṁ dhammaraṁsīvarehi subodhesi byāpitakkitti nañca tilokekaccakkhuṁ",
  "anya-e0601n1:497_2": "dukhamasahanaṁ mahesiṁ taṁ munindakkaṁ namāmīti yojanā.",
  "anya-e0601n1:498_0": "Imissā gāthāya ca atthakkameneva sukhajānanatthaṁ vaṇṇayissāma, na saddakkamena.",
  "anya-e0601n1:498_1": "Dayudayaruṇotipadassa dayāudayaaruṇoti padavibhāgo kātabbo. Mahākaruṇāsaṅkhātaudayapabbatuggatasūriyāruṇo.",
  "anya-e0601n1:498_2": "Atha vā udayapabbatato uggatasūriyāruṇo viya mahākaruṇā vāti attho. Ettha ca dayāsaddo",
  "anya-e0601n1:498_3": "karuṇāmettāsu vattati. Adayāti vuccati nikkaruṇatanti ettha hi karuṇāyaṁ. Dayāpannoti",
  "anya-e0601n1:498_4": "ettha mettāyaṁ vattati. Mettācittataṁ āpannoti attho. Idha pana karuṇā adhippetā.",
  "anya-e0601n1:499_0": "Ayaṁ pana vacanattho. Dayati hiṁsati kāruṇikaṁ yāva yathādhippetaṁ parassa hitanibbattiṁ",
  "anya-e0601n1:499_1": "na pāpuṇāti tāvāti dayā, mahākaruṇā. Dayadhātu hiṁsāyaṁ a. Dayati anuggaṇhāti pāpajanampi",
  "anya-e0601n1:499_2": "etāyāti vā dayā. Dayadhātu anuggahaṇe. Dayati attano sukhampi pahāya khedaṁ gaṇhātīti",
  "anya-e0601n1:499_3": "vā dayā. Dayadhātu gahaṇe. Atha vā dayanti gaṇhanti etāya bodhisattā saṁsāradukkhañca",
  "anya-e0601n1:499_4": "sabbaññutañāṇañcāti dayā, mahākaruṇā. Mahābodhisattā hi buddhabhāvāya abhinīhārakaraṇakāle",
  "anya-e0601n1:499_5": "hatthagatampi arahatta phalaṁ chaṭṭetvā saṁsārasāgarato satte samuddharitukāmā anassāsakaraṁ",
  "anya-e0601n1:499_6": "atibhayānakaṁ saṁsāradukkhaṁ pacchimabhave ca saha amatadhātupaṭilābhena anekaguṇasamalaṅkataṁ",
  "anya-e0601n1:499_7": "sabbaññutañāṇañca gaṇhantīti attho. Karuṇāmūlakā hi sabbe buddhaguṇā. Tena vuttaṁ",
  "anya-e0601n1:499_8": "aṅguttaraṭīkāyaṁ ‘‘sabbesañca buddhaguṇānaṁ karuṇā ādi, tannidānabhāvato’’ti.",
  "anya-e0601n1:500_0": "Api ca dayanti anurakkhanti satte etāya, sayaṁ vā anuddayati anudayamattameva vā",
  "anya-e0601n1:500_1": "etanti dayā. Dayadhātu anurakkhaṇe apaccayo. Udeti vaḍḍhetīti udayo, pabbato. Udidhātu",
  "anya-e0601n1:500_2": "pasavane ṇa. Āsamantato ālokaṁ karonto uṇati gacchatīti aruṇo, sūriyaraṁsī viseso.",
  "anya-e0601n1:500_3": "Āpubbauṇadhātu gatiyaṁ ṇa. Dayāsaṅkhātato udayapabbatato uggatasūriyassa aruṇo yassāti",
  "anya-e0601n1:500_4": "dayudayaruṇo. Atha vā udayapabbatato uggatasūriyāruṇo viya dayā mahākaruṇā yassāti",
  "anya-e0601n1:500_5": "dayudayaruṇo, munindakko. Yathā hi uggatasūriyassa aruṇo ālokassa ādi hoti, evaṁ",
  "anya-e0601n1:500_6": "bodhisatto dīpaṅkarabuddhassa pādamūle karopayātaṁ nibbānasukhamosajja mahākaruṇāya",
  "anya-e0601n1:500_7": "saṁsārasamuddato satte samuddharitukāmo buddhabhāvāya sudukkarā dānādayo dasa pāramiyo",
  "anya-e0601n1:500_8": "ca pañca mahāpariccāge ca kappasatasahassādhikāni cattāri asaṅkhyeyyāni akāsīti karuṇā",
  "anya-e0601n1:500_9": "buddhabhāvāya ādi. Tasmā buddhasseva dayudayaruṇoti abhitthavituṁ arahatīti vuttaṁ hoti.",
  "anya-e0601n1:501_0": "Ñāṇavitthiṇṇabimboti sabbaññutañāṇasaṅkhāto vitthāra parimaṇḍalo. Vitthāracakkavāḷamaṇḍalaṁ",
  "anya-e0601n1:501_1": "viya vipulārammaṇa sabbaññutañāṇavā. Saṅkhatāsaṅkhatabhedaṁ sabbeñeyyadhammaṁ jānātīti",
  "anya-e0601n1:501_2": "ñāṇaṁ, sabbaññutañāṇaṁ. Ñādhātu avabodhaneyu. Visesena tanoti vitthāretīti vitthiṇṇaṁ,",
  "anya-e0601n1:501_3": "ñāṇaṁ. Vipubbatanudhātu vitthāre tapaccayo. Tassa iṇṇādeso. Dhātvantassa lopo, asarūpadvittaṁ.",
  "anya-e0601n1:501_4": "Atha vā vittharati pattharatīti vitthiṇṇaṁ. Tharadhātumevettha viseso. Vamati parimaṇḍalākārena",
  "anya-e0601n1:501_5": "gacchati pavattatīti bimbaṁ, ñāṇamaṇḍalaṁ. Vamadhātu gatiyaṁ bo. Assi. Vassa bo.",
  "anya-e0601n1:502_0": "Ṇvādimoggallāne pana ‘‘vama uggiraṇe ba. Vamissa vassa bittaṁ. Vamati uggiratīti",
  "anya-e0601n1:502_1": "bimbaṁ, sarīra’’nti vuttaṁ. Taṁ pana bimbasaddassa sarīravācake yuttameva. Na parimaṇḍalavācake.",
  "anya-e0601n1:502_2": "Idha pana bimbasaddassa parimaṇḍalavācakattā. Ācariyā pana idha bimbasaddassa atthaṁ",
  "anya-e0601n1:502_3": "cakkamaṇḍalanti vadanti. Taṁ pana vicāretabbaṁ. Kasmā, abhidhānappadīpikāyaṁ ‘‘bimbaṁ",
  "anya-e0601n1:502_4": "tu paṭibimbe ca, maṇḍale bimbikāphale’’ti ca. Taṭṭīkāyañca ‘‘maṇḍale paṭimaṇḍale’’ti",
  "anya-e0601n1:502_5": "ca vuttattā. Ñāṇaṁ sabbaññutañāṇasaṅkhātaṁ vitthiṇṇaṁ vitthāraṁ bimbaṁ parimaṇḍalaṁ",
  "anya-e0601n1:502_6": "assāti ñāṇavitthiṇṇabimbo. Atha vā vitthiṇṇaṁ vitthāraṁ bimbaṁ cakkavāḷaparimaṇḍalaṁ",
  "anya-e0601n1:502_7": "viya vipulārammaṇaṁ ñāṇaṁ sabbaññutañāṇaṁ assāti ñāṇavitthiṇṇabimbo, munindakko.",
  "anya-e0601n1:502_8": "Yathā hi cakkavāḷassa anantattā cakkavāḷamaṇḍalaṁ vipulaṁ mahantaṁ hoti, eva meva",
  "anya-e0601n1:502_9": "buddhassa sabbaññutañāṇaṁ anantārammaṇattā vipulaṁ mahantaṁ. Tasmā tassa ñāṇavitthiṇṇabimboti",
  "anya-e0601n1:502_10": "thometīti. Yvekoti yo ekoti padacchedo. Yekotipi katthaci pāṭho. Tassa pana yo ekoti",
  "anya-e0601n1:502_11": "padacchedo kātabbo. Taṁ pana pāṭhadvayaṁ yuttameva. Yvekoti hi pāṭhe ādesasandhi",
  "anya-e0601n1:502_12": "hoti. Yekoti pāṭhe pana lopasandhīti ayametesaṁ viseso. Yo munindakkoti sambandho.",
  "anya-e0601n1:503_0": "Ekoti asahāyo, adutiyako eka buddhabhūtoti attho. Ettha ca ekasaddo aññaseṭṭhāsahāya",
  "anya-e0601n1:503_1": "saṅkhyādīsu dissati. Tathāhesa sassato attā ca loko ca, idameva saccaṁ moghamaññanti",
  "anya-e0601n1:503_2": "ittheke abhivadantītiādīsu aññatthe dissati. Cetaso ekodibhāvantiādīsu seṭṭhe. Eko",
  "anya-e0601n1:503_3": "vūpakaṭṭhotiādīsu asahāye. Ekova kho bhikkhave khaṇo ca samayo ca brahmacariyāyātiādīsu",
  "anya-e0601n1:503_4": "saṅkhyāyaṁ. Idha pana asahāye adhippeto. Ayaṁ panassa vacanattho. Asahāyo hutvā eti",
  "anya-e0601n1:503_5": "gacchati pavattatīti eko, adutiyako hutvā anuttaraṁ sammāsambodhiṁ eti jānāti paṭivijjhatīti",
  "anya-e0601n1:503_6": "vā eko, munindakko. Edhātu idhātu vā ñāṇagatīsu ṇvu. Atha vā eko bhagavā pabbajjasaṅkhātena",
  "anya-e0601n1:503_7": "eko. Adutiyaṭṭhena eko, taṇhāya pahānaṭṭhena eko , ekantavītarāgoti eko, ekantavītadosoti",
  "anya-e0601n1:503_8": "eko, ekantavītamohoti eko, ekantanikkilesoti eko, ekāya maggaṁ gatoti eko, anuttaraṁ",
  "anya-e0601n1:503_9": "sammāsambodhiṁ abhisambuddhoti ekotiādinā āgatena mahāniddesanayenapettha attho veditabbo.",
  "anya-e0601n1:504_0": "Api ca anantacakkavāḷesuyeva ekova buddho eti uppajjati vikasati vāti eko. Vuttañhi",
  "anya-e0601n1:504_1": "ekanipāta aṅguttara pāḷiyaṁ ‘‘aṭṭhānametaṁ bhikkhave anavakāso, yaṁ ekissā lokadhātuyā",
  "anya-e0601n1:504_2": "dve arahanto sammāsambuddhā apubbaṁ acarimaṁ uppajjeyyuṁ, netaṁ ṭhānaṁ vijjati. Ṭhānañca",
  "anya-e0601n1:504_3": "kho etaṁ bhikkhave vijjati, yaṁ ekissā lokadhātuyā ekova arahaṁ sammāsambuddho uppajjeyya,",
  "anya-e0601n1:504_4": "ṭhānametaṁ vijjatī’’ti. Tadaṭṭhakathāyañca ‘‘ekissā lokadhātuyāti dasasahassilokadhātuyā.",
  "anya-e0601n1:504_5": "Tīṇi hi khettāni jātikkhettaṁ āṇakkhettaṁ visayakkhettanti. Tattha jātikkhettaṁ nāma",
  "anya-e0601n1:504_6": "dasasahassilokadhātu. Sā hi tathāgatassa mātukucchiṁ okkamanakāle nikkhamanakāle",
  "anya-e0601n1:504_7": "sambodhikāle dhammacakkappavattane āyu saṅkhāravossajjane parinibbāne ca kampati,",
  "anya-e0601n1:504_8": "koṭisatasahassa cakkavāḷaṁ pana āṇakkhettaṁ nāma. Āṭānāṭiyaparitta moraparittadhajaggaparitta",
  "anya-e0601n1:504_9": "ratanaparittādīnañhi ettha āṇā pavattati. Visayakkhettassa pana parimāṇaṁ natthi.",
  "anya-e0601n1:504_10": "Buddhānañhi yāvatakaṁ ñāṇaṁ, tāvatakaṁ ñeyyaṁ. Yāvatakaṁ ñeyyaṁ, tāvatakaṁ ñāṇaṁ.",
  "anya-e0601n1:504_11": "Ñāṇapariyantikaṁ ñeyyaṁ, ñeyyapariyantikaṁ ñāṇanti vacanato avisayo nāma natthi.",
  "anya-e0601n1:504_12": "Imesu pana tīsu khettesu ṭhapetvā imaṁ cakkavāḷaṁ aññasmiṁ cakkavāḷe buddhā uppajjantīti",
  "anya-e0601n1:504_13": "suttaṁ natthi. Na uppajjantīti pana atthi. Tīṇi hi piṭakāni vinayapiṭakaṁ, suttantapiṭakaṁ,",
  "anya-e0601n1:504_14": "abhidhammapiṭakaṁ. Tisso saṁgītiyo mahākassapattherassa saṁgīti, yasattherassa saṁgīti,",
  "anya-e0601n1:504_15": "moggaliputtattherassa saṁgīti, imā tisso saṁgītiyo āruḷhe tepiṭake buddhavacane imaṁ",
  "anya-e0601n1:504_16": "cakkavāḷaṁ muñcitvā aññattha buddhā uppajjantīti suttaṁ natthi. Na uppajjantīti pana atthī’’ti.",
  "anya-e0601n1:505_0": "Ettha ca ekissā lokadhātuyāti dasasahassi lokadhātuyāti idaṁ jātikkhettaṁ sandhāya",
  "anya-e0601n1:505_1": "vuttaṁ. Dasasahassilokadhātu hi imaṁ lokadhātuṁ parivāretvā ṭhitā hoti. Tattakānaṁyeva",
  "anya-e0601n1:505_2": "jātikkhettabhāvo dhammatā vasena veditabbo. Imesu pana tīsu khettesūti iminā dasasahassilokadhātusaṅkhāte",
  "anya-e0601n1:505_3": "jātikkhette koṭisatasahassacakkavāḷasaṅkhāte āṇakkhette anantacakkavāḷa saṅkhāte",
  "anya-e0601n1:505_4": "visayakkhette cāti imesu tīsu buddhakkhettesu ito cakkavāḷato aññesu anantacakkavāḷesu",
  "anya-e0601n1:505_5": "buddhā nuppajjantīti dasseti. Tividhañhi buddhakkhettaṁ dassetvā imesu pana tīsu",
  "anya-e0601n1:505_6": "khettesūti ādhārabhāvena vuttaṁ, na niddhāraṇabhāvena. Kasmā, aṭṭhakathāyaṁ niddhāraṇīyapadassa",
  "anya-e0601n1:505_7": "abhāvato. Sati hi aṭṭhakathācariyo tassa padassa niddhāraṇatthe adhippete imesu tīsu",
  "anya-e0601n1:505_8": "khettesu āṇakkhette ṭhapetvā imaṁ cakkavāḷantiādi vucceyya. Na. Tasmā tassa padassa",
  "anya-e0601n1:505_9": "ādhāratthoyeva gahetabbo. Pubbanissayā cariyehi ca tassa padassa ādhārabhāvena atthayojanā",
  "anya-e0601n1:505_10": "katāti. Tatheva pana abhidhammañāṇavibhaṅgapāḷiyañca, tadaṭṭhakathāyañca uparipaṇṇāse",
  "anya-e0601n1:505_11": "bahudhātusuttapāḷiyañca, tadaṭṭhakathāyañca nettipāḷiyañca tadaṭṭhakathāyañca taṁ",
  "anya-e0601n1:505_12": "kāraṇaṁ āgatamevāti. Taṁ aṅguttaraṭīkāyaṁ pana ‘‘na uppajjantīti pana atthīti na",
  "anya-e0601n1:505_13": "me ācariyo atthi, sadiso me navijjatītiādi. Imissā lokadhātuyā ṭhatvā vadantena bhagavatā",
  "anya-e0601n1:505_14": "kiṁpanāvuso sāriputta atthetarahi añño samaṇo vā brāhmaṇo vā bhagavatā samasamo sambodhiyanti",
  "anya-e0601n1:505_15": "evaṁ puṭṭhohaṁ bhante noti vadeyyanti vatvā tassa kāraṇaṁ dassetuṁ aṭṭhānametaṁ anavakāso,",
  "anya-e0601n1:505_16": "yaṁ ekissā lokadhātuyā dve arahanto sammāsambuddhā apubbaṁ acarimaṁ uppajjeyyunti",
  "anya-e0601n1:505_17": "imaṁ suttaṁ āharantena dhamma senāpatinā ca buddhakkhettabhūtaṁ imaṁ lokadhātuṁ ṭhapetvā",
  "anya-e0601n1:505_18": "aññattha anuppatti vuttā hotīti adhippāyo’’ti vuttaṁ. Tatheva pana ñāṇavibhaṅgamūlaṭīkāyaṁ,",
  "anya-e0601n1:505_19": "uparipaṇṇāsabahudhātu suttaṭīkāyañca vuttaṁ. Ettha ca imaṁ lokadhātuṁ ṭhapetvā aññattha",
  "anya-e0601n1:505_20": "anuppatti vuttā hotīti iminā buddhakkhettabhūtato ito cakkavāḷato aññesu anantacakkavāḷesu",
  "anya-e0601n1:505_21": "buddhānaṁ anuppatti dassitā hoti. Aññatthāti hi sāmaññena vuttepi aṭṭhakathāyaṁ vuttena",
  "anya-e0601n1:505_22": "imesu tīsu khettesūti saddantarasannidhānena anantacakkavāḷabhūto visesattho gahetabbo.",
  "anya-e0601n1:505_23": "Sāmaññavacanopi hi saddo saddantarasannidhānena visesavisayoti.",
  "anya-e0601n1:506_0": "Ayaṁ panettha aparo nayo. Aṭṭhakathāyaṁ vutte buddhā hi uppajjamānā imasmiṁyeva cakkavāḷe",
  "anya-e0601n1:506_1": "uppajjanti. Uppajjanaṭṭhāne pana vārite ito aññesu cakkavāḷesu nuppajjantīti vāritameva",
  "anya-e0601n1:506_2": "hotītiettha vākye imasmiṁ yevātipade samabhiniviṭṭho evasaddo nivattāpanāvadhāraṇattho.",
  "anya-e0601n1:506_3": "Etena aññesu anantacakkavāḷesu aññesaṁ buddhānaṁ uppattiṁ nivatteti. Yadipi hi aññesu",
  "anya-e0601n1:506_4": "anantacakkavāḷesu aññe buddhā uppajjeyyuṁ. Evaṁ santesu saṅkhatāsaṅkhatabhedaṁ sabbadhammaṁ",
  "anya-e0601n1:506_5": "jānanto passanto amhākaṁ bhagavā aññacakkavāḷesu aññe buddhā uppajjantīti evaṁ vucceyya.",
  "anya-e0601n1:506_6": "Na. Taṇhaṅkarādayo hi aṭṭhavīsati sambuddhā ito cakkavāḷato aññesu cakkavāḷesu uppajjantītivacanaṁ",
  "anya-e0601n1:506_7": "tepiṭake buddhavacane natthi, tathā aṭṭhakathā ṭīkāsu ca. Tasmā ito cakkavāḷato aññesu",
  "anya-e0601n1:506_8": "ananta cakkavāḷesu aññe buddhā nuppajjantīti daṭṭhabbā. Vuttañhetaṁ suttantamahāvaggaṭṭhakathāyaṁ",
  "anya-e0601n1:506_9": "mahāsamayasuttavaṇṇanāyaṁ –",
  "anya-e0601n1:507_0": "‘‘Athassa etadahosi mādiso buddhoyeva sakkuṇeyya. Atthi pana katthaci añño buddhoti",
  "anya-e0601n1:507_1": "anantāsu lokadhātūsu anantañāṇaṁ pattharitvā olokento aññaṁ buddhaṁ na addasa. Anacchariyañcetaṁ,",
  "anya-e0601n1:507_2": "yaṁ idāni attanā samaṁ na passeyya. Yo jātadivasepi brahmajālasuttavaṇṇanāyaṁ vuttanayena",
  "anya-e0601n1:507_3": "attanā samaṁ apassanto aggohamasmi lokassāti appaṭivattiyaṁ sīhanādaṁ nadi. Evaṁ",
  "anya-e0601n1:507_4": "aññaṁ attanā samaṁ apassitvā cintesī’’ti. Tathevetaṁ. Purābhedasutta mahāniddesaṭṭhakathāyañca,",
  "anya-e0601n1:507_5": "taṁ mahāsamayasuttaṭīkāyañca ekissā lokadhātuyāti sutte āgatanayena sabbattheva pana",
  "anya-e0601n1:507_6": "apubbaṁ acarimaṁ dve buddhā nāma na honteva. Tenevāha ‘‘anantāsu loka dhātūsu…pe…",
  "anya-e0601n1:507_7": "na addasā’’ti saṁvaṇṇeti.",
  "anya-e0601n1:508_0": "Apaṇṇakajātakaṭṭhakathāyañca ‘‘satthā upāsakā heṭṭhā avīciṁ upari bhavaggaṁ paricchedaṁ",
  "anya-e0601n1:508_1": "katvā aparimāṇāsu lokadhātūsu sīlādīhi guṇehi buddhena sadiso nāma natthi. Kuto adhikataro…pe…",
  "anya-e0601n1:508_2": "āhā’’ti vuttaṁ. Imāsu dvīsu aṭṭhakathāsu ca anantāsu lokadhātūsūti ca aparimāṇāsu",
  "anya-e0601n1:508_3": "lokadhātūsūti ca anantaaparimāṇa saddena vuttaṁ. Tehi dvīhi saddehi ṭīkāvacanena",
  "anya-e0601n1:508_4": "ca anantāsu lokadhātūsu aññesaṁ buddhānaṁ anuppattiṁ dasseti.",
  "anya-e0601n1:509_0": "Sammohavinodanīaṭṭhakathāya yojanāyaṁ pana imesu panātiādinā koṭisatasahassa cakkavāḷato",
  "anya-e0601n1:509_1": "aññasmiṁ cakkavāḷe buddhā na uppajjantīti ñāpeti. Mayaṁ pana evaṁ vitakkayāma. Aññasmiṁ",
  "anya-e0601n1:509_2": "cakkavāḷeti ito cakkavāḷato aññesu sabbesupi tīsu buddhakkhettesūti atthe gayhamāne",
  "anya-e0601n1:509_3": "sati koṭisatasahassacakkavāḷato aññasmiṁ cakkavāḷe buddhā na uppajjantīti viññāyati.",
  "anya-e0601n1:509_4": "Yadi pana aññasmiṁ cakkavāḷeti ito aññasmiṁ jātiāṇākhettabhūte cakkavāḷeti atthe",
  "anya-e0601n1:509_5": "gahite koṭisatasahassacakkavāḷato aññasmiṁ cakkavāḷe buddhānaṁ uppatti bhaveyyāti",
  "anya-e0601n1:509_6": "viññāyati. ‘‘Aṭṭhānametaṁ anavakāso, yaṁ ekissā lokadhātuyā dve arahanto sammāsambuddhā’’tiādipāḷiyā",
  "anya-e0601n1:509_7": "ca. ‘‘Aṭṭhānametaṁ anavakāso, yaṁ ekissā lokadhātuyā dve rājāno cakkavattī’’tiādipāḷiyā",
  "anya-e0601n1:509_8": "saddhiṁ kathanato koṭisatasahassacakkavāḷato buddhānaṁ anuppatti viya aññissā lokadhātuyā",
  "anya-e0601n1:509_9": "cakkavattirañño anuppatti bhaveyya. Kathāvatthuppakaraṇe ca koṭisatasahassacakkavāḷato",
  "anya-e0601n1:509_10": "aññasmiṁ cakkavāḷe buddhānaṁ uppatti na paṭisedhitā. Tasmā āṇakkhettabhūtato koṭisatasahassacakkavāḷato",
  "anya-e0601n1:509_11": "aññasmiṁ cakkavāḷe buddhassa bhaveyyāti ayaṁ amhākaṁ khanti. Vīmaṁsetvā gahetabbanti vuttaṁ.",
  "anya-e0601n1:510_0": "Ettha ca yaṁ kathāvatthuppakaraṇe ca…pe… na paṭisedhitāti vuttaṁ. Taṁ pana kathāvatthupāḷiyaṁ",
  "anya-e0601n1:510_1": "nattheva. Imissā pana sabbadisākathāyaṁ paravādīnaṁ parikappavacanamattameva atthi.",
  "anya-e0601n1:510_2": "Tena vuttaṁ tassaṁ pāḷiyaṁ ‘‘sabbadisā buddhā tiṭṭhantīti. Āmantā. Puratthimāya disāya",
  "anya-e0601n1:510_3": "buddho tiṭṭhatīti. Nahevaṁ vattabbe…pe… puratthimāya disāya buddho tiṭṭhatīti. Āmantā.",
  "anya-e0601n1:510_4": "Kinnāmo so bhagavā kiṁjacco kiṁgotto, kinnāmā tassa bhagavato mātāpitaro, kinnāmaṁ",
  "anya-e0601n1:510_5": "tassa bhagavato sāvakayugaṁ, ko nāmo tassa bhagavato upaṭṭhako, kiṁdisaṁ cīvaraṁ",
  "anya-e0601n1:510_6": "dhāreti, kiṁdisaṁ pattaṁ dhāreti. Katarasmiṁ gāme vā nigame vā nagare vā raṭṭhe vā",
  "anya-e0601n1:510_7": "janapade vāti. Nahevaṁ vattabbe’’tyādi.",
  "anya-e0601n1:511_0": "Tadaṭṭhakathāyaṁ pana ‘‘idāni sabbadisākathā nāma hoti. Tattha catūsu disāsu heṭṭhā",
  "anya-e0601n1:511_1": "uparīti samantato lokadhātusannivesaṁ sabbalokadhātūsu ca buddho atthīti attano vikappasippaṁ",
  "anya-e0601n1:511_2": "uppādetvā sabbadisāsu buddhā tiṭṭhantīti yesaṁ…pe… seyyathāpi mahāsaṅghikānaṁ, te",
  "anya-e0601n1:511_3": "sandhāya pucchā sakavādissa. Paṭiññā itarassa. Puratthimāyāti puṭṭho sakyamuniṁ sandhāya",
  "anya-e0601n1:511_4": "paṭikkhipati. Puna puṭṭho laddhivasena aññalokadhātuyaṁ ṭhitaṁ sandhāya paṭijānāti.",
  "anya-e0601n1:511_5": "Kinnāmo so bhagavātiādi sace tvaṁ jānāsi. Nāmādivasena naṁ kathehīti codanatthaṁ",
  "anya-e0601n1:511_6": "vuttaṁ. Iminā upāyena sabbattha attho veditabbo’’ti vuttaṁ. Ettha ca catūsu disāsu…pe…",
  "anya-e0601n1:511_7": "seyyathāpi mahāsaṅghikānanti iminā paravādīnaṁ laddhiṁ dasseti. Tattha pana catūsu",
  "anya-e0601n1:511_8": "disāsu ca heṭṭhā ca upari ca iti evaṁ samantato lokadhātusannivesaṁ atthīti yojanā.",
  "anya-e0601n1:511_9": "Yesaṁ…pe… mahāsaṅghikānanti yesaṁ paravādīnaṁ laddhi hoti. Kesaṁ laddhi viya. Mahāsaṅghikānaṁ",
  "anya-e0601n1:511_10": "laddhi seyyathāpīti attho. Te sandhāyāti te paravādīpuggale sandhāya ñāṇena dhāretvā",
  "anya-e0601n1:511_11": "sallakkhetvāti attho. Pucchā sakavādissāti sakavādissa sabbadisāsu buddhā tiṭṭhantīti",
  "anya-e0601n1:511_12": "pucchā hoti. Paṭiññā itarassāti paravādissa paṭijānanā hoti. Puratthimāyāti puṭṭhoti",
  "anya-e0601n1:511_13": "sakavādinā puratthi māyātiādinā pucchite sati. Sakyamuninti sakyavaṁsa khattiyajātibhūtaṁ",
  "anya-e0601n1:511_14": "amhākaṁ gotamabuddhaṁ sandhāya. Paṭikkhipatīti paravādīpuggalo apaneti. Puna puṭṭhoti",
  "anya-e0601n1:511_15": "sakavādinā puna puratthimāya buddho tiṭṭhatīti pucchite sati. Laddhivasenāti attano",
  "anya-e0601n1:511_16": "aññalokadhātuyaṁ buddho atthi ca uppajjati cāti micchāladdhivasena paṭijānātīti paravādī",
  "anya-e0601n1:511_17": "puggalo paṭijānāti. Yadi pana aññalokadhātuyaṁ buddho tiṭṭhati. Evaṁ sati tassa nāmagottādiṁ",
  "anya-e0601n1:511_18": "tvaṁ kathehīti sakavādissa codanāvacanaṁ dassetuṁ kinnāmo so bhagavātiādimāha. Iminā",
  "anya-e0601n1:511_19": "ca ito cakkavāḷato aññesu anantacakkavāḷesu aññesaṁ buddhānaṁ abhāvaṁ dasseti. Tena",
  "anya-e0601n1:511_20": "vuttaṁ kathāvatthupāḷiyaṁ ‘‘kinnāmo so bhagavā kiṁjacco…pe… janapadevāti. Nahevaṁ vattabbe’’ti.",
  "anya-e0601n1:512_0": "Ettha ca pana sakavādinā kinnāmotyādinā pucchite paravādīpuggalo attano laddhiyā",
  "anya-e0601n1:512_1": "sabbalokadhātūsu uppajjamānānaṁ buddhānaṁ nāmādiṁ ajānanto apassanto na hevaṁ vattabbeti",
  "anya-e0601n1:512_2": "paṭikkhipati. Tasmā panettha sakavādī puggalassa laddhiyā aññesu anantacakkavāḷesu",
  "anya-e0601n1:512_3": "aññesaṁ buddhānaṁ uppajjanābhāvo viññāyati. Yadipi hi aññānantacakkavāḷesu aññabuddhā",
  "anya-e0601n1:512_4": "uppajjeyyuṁ. Evaṁ santesu buddhassa matiṁ yathābhūtato jānanto passanto mahāpañño",
  "anya-e0601n1:512_5": "iddhimā dibbacakkhuādīhi chaḷabhiññehi sampanno paṭisambhidā patto satthārā dinnamātikānayena",
  "anya-e0601n1:512_6": "kathāvatthupāḷiṁ desento āyasmā mahāmoggaliputtatthero aññānantacakkavāḷesu aññabuddhānaṁ",
  "anya-e0601n1:512_7": "uppattiṁ katheyya ca. Nāti. Tasmā ayaṁ kathāvatthupāḷi ca tadaṭṭhakathāvacanañca",
  "anya-e0601n1:512_8": "aññānantacakkavāḷesu aññabuddhānaṁ abhāvadīpane sabbaṭṭhakathāṭīkāsu vuttavacanehi",
  "anya-e0601n1:512_9": "daḷhataraṁ padhānavacanameva hotīti daṭṭhabbaṁ.",
  "anya-e0601n1:513_0": "Na pana buddhāeva aññānantacakkavāḷesu na uppajjeyyuṁ, atha kho laddhabyākaraṇā mahābodhisattā",
  "anya-e0601n1:513_1": "ca paccekabodhi sattā aggasāvakamahāsāvakabodhisattā paripākindriyā sāvakabodhisattā",
  "anya-e0601n1:513_2": "ca buddhakkhettabhūte imasmiṁyeva cakkavāḷe uppajjanti, na aññattha. Kasmā, tesu",
  "anya-e0601n1:513_3": "buddhānaṁ anuppannattā, tesaṁ pana abhinīhāro pāramīsambharaṇaṁ ñāṇaparipācanañca",
  "anya-e0601n1:513_4": "tasmiṁeva samijjhati, na aññattha. Tena vuttaṁ mahāpadāna suttaṭīkāyaṁ –",
  "anya-e0601n1:514_0": "‘‘Purimabuddhānaṁ mahābodhisattānaṁ paccekabuddhānañca nibbattiyā sāvakabodhisattānaṁ",
  "anya-e0601n1:514_1": "sāvakabodhiyā abhinīhāro sāvakapāramiyā sambharaṇaṁ paripācanañca buddhakkhettabhūte",
  "anya-e0601n1:514_2": "imasmiṁ cakkavāḷe jambudīpeeva ijjhati, na aññatthā’’ti. Tathevetaṁ ekanipātaaṅguttaraṭīkāyañcāti.",
  "anya-e0601n1:515_0": "Etarahi pana apare ācariyā ‘‘āṇakkhettabhūtato koṭisatasahassacakkavāḷato aññesu",
  "anya-e0601n1:515_1": "cakkavāḷesu buddhā uppajjantī’’ti vadanti. Tesaṁ pana vacanaṁ ayuttameva. Kasmā,",
  "anya-e0601n1:515_2": "aṭṭhakathāyaṁ vutte aññasmiṁ cakkavāḷeti ettha aññasaddassa ṭhapetvā imaṁ cakkavāḷantipadato",
  "anya-e0601n1:515_3": "aññassa apādānassa asambhavato ca anantacakkavāḷesu bahūsu buddhesu uppannesu buddhassa",
  "anya-e0601n1:515_4": "anacchariyattā ca. Acchariyamanusso hi sammāsambuddho. Vuttañhi ekanipāta aṅguttarapāḷiyaṁ",
  "anya-e0601n1:516_0": "‘‘Ekapuggalo bhikkhave loke uppajjamāno uppajjati acchariyamanusso. Katamo ekapuggalo,",
  "anya-e0601n1:516_1": "tathāgato arahaṁ sammāsambuddho. Ayaṁ kho bhikkhave ekapuggalo loke uppajjati acchariyamanusso’’ti.",
  "anya-e0601n1:516_2": "Aññaṁ pana kāraṇaṁ mayā heṭṭhā vuttanayenapi viññūhi viññātabbanti. Aññe pana ācariyā",
  "anya-e0601n1:516_3": "buddhaapadānapāḷiyaṁ –",
  "anya-e0601n1:517": "‘‘Disā dasavidhā loke, yāyato natthi antakaṁ;",
  "anya-e0601n1:518": "Tasmiñca disābhāgamhi, buddhakkhette asaṅkhayā;",
  "anya-e0601n1:519": "Pabhā pakittitā mayhaṁ, yamakā raṁsivāhanā;",
  "anya-e0601n1:520": "Etthantare raṁsijālaṁ, āloko vipulo bhave’’ti.",
  "anya-e0601n1:521_0": "Vuttāsu dvīsu gāthāsu paṭhamagāthāya atthaṁ buddhassa anādhippāyena gahetvā micchāñāṇena",
  "anya-e0601n1:521_1": "aññānantacakkavāḷesu uppajjamānā buddhā asaṅkhayāti vadanti. Tesaṁ panetaṁ ayuttameva",
  "anya-e0601n1:521_2": "asundarameva. Kasmā, pāḷiyā ca aṭṭhakathāṭīkāvacanehi ca viruddhattā ca tassā gāthāya",
  "anya-e0601n1:521_3": "atthaggahaṇassa micchattā ca. Imāya hi pāḷiyā gāthāya vā aññānantacakkavāḷesu aññe",
  "anya-e0601n1:521_4": "buddhā uppajjantīti atthe gayhamāne aṭṭhakathāsu imesu pana tīsu khettesu ṭhapetvā",
  "anya-e0601n1:521_5": "imaṁ cakkavāḷaṁ aññasmiṁ cakkavāḷe buddhā uppajjantīti suttaṁ natthi, na uppajjantīti",
  "anya-e0601n1:521_6": "pana atthīti vuttavacanena ca, tīṇi hi piṭakāni…pe… imā tisso saṁgītiyo āruḷhe tepiṭake",
  "anya-e0601n1:521_7": "buddhavacane…pe… suttaṁ natthi. Na uppajjantīti pana atthīti vuttavacanena ca ujukaṁ",
  "anya-e0601n1:521_8": "virujjhati ca. Bhaddantamahā buddhaghosādayo aṭṭhakathācariyā taṁ pāḷiṁ na passantīti",
  "anya-e0601n1:521_9": "attano duggahitena aṭṭhakathācariyānaṁ abbhakkhānaṁ āpajjati ca. Kiṁ panete tipiṭakadharā",
  "anya-e0601n1:521_10": "tikkhavisadajavana gambhīrādiñāṇikā aṭṭhakathācariyā na passeyyuṁ. Passeyyuṁ eva.",
  "anya-e0601n1:521_11": "Tasmā ayuttameva. Aṭṭhakathāsu pana āgataṁ suttaṁ natthītiādivacanameva yuttataraṁ hotīti daṭṭhabbaṁ.",
  "anya-e0601n1:522_0": "Ettha ca buddhakkhettetipadaṁ tasmiñca disābhāgamhītipade visesanaṁ, asaṅkhayātipadaṁ",
  "anya-e0601n1:522_1": "dutiyagāthāya pabhātipadassa visesananti daṭṭhabbaṁ. Ayaṁ panettha yojanā. Loke cakkavāḷaloke",
  "anya-e0601n1:522_2": "dasavidhā dasa koṭṭhāsā disā honti. Tattha koṭṭhāse yāyato yāyantassa gacchantassa",
  "anya-e0601n1:522_3": "me antakaṁ pariyosānaṁ natthi. Buddhakkhette buddhassa dasasahassisaṅkhātajātikkhettabhūte",
  "anya-e0601n1:522_4": "tasmiñca disābhāgamhi mayhaṁ asaṅkhayā saṅkhārahitā yamakā yugaḷā yugaḷā hutvā raṁsivāhanā",
  "anya-e0601n1:522_5": "raṁsivahantā raṁsimuñcamānā vā pabhā cakkaratanamaṇiratanādīnaṁ ālokā pakittitā pākaṭā",
  "anya-e0601n1:522_6": "pattharitā vā. Etthantare dasasahassacakkavāḷantare raṁsijālaṁ raṁsisamūhena vipulo",
  "anya-e0601n1:522_7": "bahutaro āloko bhave ahosinti. Ayamattho cakkindābhisirīsaddhamma dhajamahādhammarājādhirājagurūtiladdhalañchitena",
  "anya-e0601n1:522_8": "ācariyabudhena likhitoti daṭṭhabbo.",
  "anya-e0601n1:523_0": "Bhagavā hi imāhi gāthāhi cakkavattirājakāle mayhaṁcakkaratanamaṇīratanādīnaṁ asaṅkhayā",
  "anya-e0601n1:523_1": "pabhā buddhakkhettabhūte dasasahassicakkavāḷe pākaṭā pattharitāti dasseti. Na anantacakkavāḷesu",
  "anya-e0601n1:523_2": "uppajjanabuddhānaṁ asaṅkhayabhāvanti.",
  "anya-e0601n1:524_0": "Vuttañhetaṁ buddhaapadānaṭṭhakathāyaṁ ‘‘disā dasavidhā loketi cakkavāḷaloke dasavidhā",
  "anya-e0601n1:524_1": "dasakoṭṭhāsā disā honti. Tattha koṭṭhāse yāyato yāyantassa gacchantassa antakaṁ natthīti",
  "anya-e0601n1:524_2": "attho. Cakkavattikāle tasmiṁ mayā gataṭṭhāne disābhāge vā buddhakkhette buddhavisayā",
  "anya-e0601n1:524_3": "asaṅkhayā saṅkhārahitā. Pabhā pakittitāti tadā cakkavatti rājakāle mayhaṁ pabhā cakkaratanamaṇiratanādīnaṁ",
  "anya-e0601n1:524_4": "pabhā ālokā yamakā yugaḷā yugaḷā hutvā raṁsivāhanā raṁsimuñcamānā pakittitā pākaṭā.",
  "anya-e0601n1:524_5": "Etthantare dasasahassacakkavāḷantare raṁsijālaṁ raṁsisamūhaṁ āloko vipulo bahutaro",
  "anya-e0601n1:524_6": "bhave ahosinti attho’’ti. Ettha ca paṭhamagāthāya pubbaḍḍhassa ekavākyabhāvato disā",
  "anya-e0601n1:524_7": "dasavidhā loketi cakkavāḷaloke…pe… antakaṁ natthīti atthoti vuttaṁ. Aparaḍḍhassa",
  "anya-e0601n1:524_8": "dutiyagāthāyaṁ antogadhattā cakkavattikāle…pe… asaṅkhayā saṅkhārahitā pabhā pakittitāti",
  "anya-e0601n1:524_9": "tadā cakkavattikāle…pe… bhave ahosinti atthoti vuttaṁ. Tasmā asaṅkhayātipadaṁ dutiyagāthāya",
  "anya-e0601n1:524_10": "pabhātipadassa visesananti daṭṭhabbaṁ.",
  "anya-e0601n1:525": "Jinālaṅkāraṭīkāyaṁ pana evamassa sabbadhammesu appaṭihata ñāṇācāraṁ dassetvā idāni loke tādisassa aññassa abhāvaṁ dassento āha.",
  "anya-e0601n1:526": "‘‘Anantasattesu ca lokadhātusu,",
  "anya-e0601n1:527": "Ekova sabbepi samā na tenā’’ti.",
  "anya-e0601n1:528_0": "Tattha anantalokadhātūsu ekekissaṁ lokadhātuyā anantasattesu tena tathāgatena samo",
  "anya-e0601n1:528_1": "ekopi natthi. Sace eko pana samo na bhaveyya. Sabbe sattā ekajjhaṁ hutvā samā bhaveyyunti",
  "anya-e0601n1:528_2": "ce. Tathāpi natthi, sabbe ekajjhaṁ hutvāpi iminā ekakena samā na hontīti adhippāyoti",
  "anya-e0601n1:528_3": "vuttaṁ. Ettha ca anantalokadhātusūtiādinā ito cakkavāḷato aññesu anantacakkavāḷesu",
  "anya-e0601n1:528_4": "aññesaṁ buddhānaṁ abhāvaṁ dasseti. Evaṁ pana mayā pathavojaṁ uddharitvā dassito viya",
  "anya-e0601n1:528_5": "dassitehi atidaḷhatarehi sādhakavacanehi ito cakkavāḷato aññacakkavāḷesu buddhā uppajjantīti",
  "anya-e0601n1:528_6": "micchāvādo sūriyo andhakāraṁ paṭihanati viya paṭihaniyati apaniyatīti saddhahakaṁ daṭṭhabboti.",
  "anya-e0601n1:529_0": "Munindakkoti muninda akkoti padacchedo. Buddhādiccoti attho. Sabbadhamme manati jānātīti",
  "anya-e0601n1:529_1": "muni. Manadhātu ñāṇe i. Makāre assuttaṁ. Atha vā munāti sabbadhamme saka sāmaññalakkhaṇādinā",
  "anya-e0601n1:529_2": "paṭivijjhatīti muni. Munati hitāhitaṁ paricchindatīti vā muni, bhagavā. Munadhātu",
  "anya-e0601n1:529_3": "paṭivijjhane, catusaccadhamme munāti jānātīti vā monaṁ. Catumaggañāṇaṁ. Vuttañhi",
  "anya-e0601n1:529_4": "saṁyuttaṭṭhakathāyaṁ ‘‘monanti catumaggañāṇaṁ. Tañhi munātīti monaṁ, catusaccadhamme",
  "anya-e0601n1:529_5": "jānātīti attho’’ti. Monaṁ assa atthīti muni, bhagavā. Muni ca so indati veneyyasatte",
  "anya-e0601n1:529_6": "dhammena abhibhavati indo cāti munindo, bhagavā. Atha vā munīnaṁ pañcamunīnaṁ indoti",
  "anya-e0601n1:529_7": "munindo, bhagavā. Na kamati na gacchati pādena attano puññajavimānena gacchatīti",
  "anya-e0601n1:529_8": "akko, ādicco. Napubba kamudhātu gatiyaṁ kvi. Dhātvantalopo. Kassa dvittaṁ. Atha vā",
  "anya-e0601n1:529_9": "yugandharubbedhappamāṇe ākāse arati gacchatīti akko. Aradhātu gamane kapaccayo. Kassa",
  "anya-e0601n1:529_10": "dvittaṁ. Taṁ taṁ rāsito taṁ taṁ rāsiṁ arati yātīti vā akko. Atha vā mahantajutatāya",
  "anya-e0601n1:529_11": "akkiyati abhitthaviyati tappasannehi janehīti akko, ādicco. Akkadhātu thavane a.",
  "anya-e0601n1:529_12": "Munindo ca so akko cāti munindakko, akko ādicco viya vā munindoti munindakko, buddho.",
  "anya-e0601n1:529_13": "Yathā hi sūriyo attano sahassaraṁsiyā ekacakkavāḷe timirandhakāraṁ vidhametvā dine",
  "anya-e0601n1:529_14": "dine navayojanasatasahassappadesaṁ koṭisahassappadesaṁ vā dasadisaṁ vā obhāsetvā",
  "anya-e0601n1:529_15": "virocamāno carati, evameva bhagavāpi attano saddhammaraṁ siyā buddhakkhettabhūtesu",
  "anya-e0601n1:529_16": "dasasahassacakkavāḷesu vineyyānaṁ avijjandhakāraṁ vidhametvā dine dine tasmiṁ tasmiṁ",
  "anya-e0601n1:529_17": "disābhāge veneyyasattasamūhaṁ catusaccadhammobhāsena jotayamāno virocanaṁ caratīti",
  "anya-e0601n1:529_18": "ṭhānānurūpaṁ munindakkoti thometi. Ayaṁ samāsopamā hīnūpamāti daṭṭhabbā.",
  "anya-e0601n1:530_0": "Suddheti rāgādimalehi visuddhe. Sujjhati visujjhatīti suddho, tibhavo. Sudhadhātu",
  "anya-e0601n1:530_1": "soceyyeti. Tibhava kuhareti tibhavasaṅkhātakamalasare. Kamalasaraṁ viya tibhavasmiṁ",
  "anya-e0601n1:530_2": "vā bhavanti sattā etthāti bhavo. Bhūdhātu sattāyaṁ ṇa. Tayo bhavā tibhavā, kāmarūpārūpabhūmi",
  "anya-e0601n1:530_3": "labbhati. Kuṁ vuccati udakaṁ, taṁ haratīti kuharo. Kupubbaharadhātu haraṇe a. Tayo",
  "anya-e0601n1:530_4": "bhavā ca te kuharo cāti tibhavakuharo, kuharo viya tayo bhavāti vā tathā. Tasmiṁ",
  "anya-e0601n1:530_5": "tibhavakuhare. Kamala kathitanti uppalanti kathetabbaṁ kaṁ jalaṁ alayati vibhūsayatīti",
  "anya-e0601n1:530_6": "kamalaṁ, uppalaṁ. Kaṁsaddūpapada aladhātu vibhūsane a. Atha vā kamiyati icchiyatīti",
  "anya-e0601n1:530_7": "kamalaṁ. Kamudhātu icchāyaṁ alapaccayo. Kamalanti uppalanti kathiyatīti kamalakathitaṁ.",
  "anya-e0601n1:530_8": "Vineyyappāṇoghanti vineyyapāṇaoghanti padavibhāgo. Vinetabbasattasamūhanti attho.",
  "anya-e0601n1:530_9": "Vinetabbo dametabbo satthārāti vineyyo, satto. Vipubbanidhātu damane ṇyo. Paṇanti",
  "anya-e0601n1:530_10": "jīvanti sattā anenāti pāṇaṁ, jīvitindriyaṁ. Paṇadhātu jīvāyaṁ ṇa. Taṁ assa atthi",
  "anya-e0601n1:530_11": "tasmiṁ vā vijjatīti pāṇo, satto. Assatthitaddhite ṇapaccayo. Vineyyo ca so pāṇo cāti",
  "anya-e0601n1:530_12": "vineyyappāṇo. Avayavena saha hanati gacchati pavattatīti ogho, samūho. Avapubba hanadhātu",
  "anya-e0601n1:530_13": "gatiyaṁ ṇo. Avassa o. Hanassa gho. Vineyyappāṇānaṁ ogho samūhoti vineyyappāṇogho, taṁ.",
  "anya-e0601n1:531_0": "Dhammaraṁsivarehīti uttamadhammasaṅkhātaraṁsīhi. Ettha ca dhammoti yathānusiṭṭhaṁ",
  "anya-e0601n1:531_1": "paṭipajjamāne satte catūsu apāyesu vaṭṭadukkhesu ca apatamāne katvā dhāretīti dhammo.",
  "anya-e0601n1:531_2": "Dharadhātu dhāraṇe rammapaccayo. Dhāreti ca apāyādinibbattakakilesaṁ viddhaṁsetīti",
  "anya-e0601n1:531_3": "attho. Caturiyamaggo ca nibbānañca nippariyāyato labbhati. Kasmā, ariyamaggassa kilesānaṁ",
  "anya-e0601n1:531_4": "samucchedappahānavasena samucchedakattā, nibbānassa ca nissaraṇappahānavasena tassa",
  "anya-e0601n1:531_5": "ārammaṇabhāvaṁ patvā tadatthasiddhihetuttā. Caturiyaphalañca pariyattidhammo ca pariyāyato",
  "anya-e0601n1:531_6": "labbhati. Kasmā, phalassa maggena viddhaṁsi tabbānaṁ kilesānaṁ paṭippassambhanappahānavasena",
  "anya-e0601n1:531_7": "maggānukūlappa vattattā. Pariyattidhammassa ca tadaṅgappahānavasena tadadhigama hetuttā.",
  "anya-e0601n1:531_8": "Atha vā kilese dhunāti kampati calati viddhaṁsetīti dhammo, caturiyamaggo. Dhunadhātu",
  "anya-e0601n1:531_9": "kampane rammo. Ariyehi dhāriyati paṭivijjhiyati sacchikariyati ārammaṇa karaṇavasenāti",
  "anya-e0601n1:531_10": "dhammo, nibbānaṁ. Dharadhātu ñāṇe. Dhaṁseti paṭippassambheti maggappahīnakilesavāsananti",
  "anya-e0601n1:531_11": "dhammo, ariyaphalaṁ. Dhaṁsadhātu viddhaṁsane. Attano sabhāvaṁ dhāreti ca dhāriyati",
  "anya-e0601n1:531_12": "ca paṇḍitehi na bālehīti dhammo, pariyattidhammo. Dhammo ca dhammo ca dhammo ca dhammo",
  "anya-e0601n1:531_13": "cāti dhammo eka sesanayena, dasavidho dhammo labbhati. Vuttañhetaṁ chattavimāne –",
  "anya-e0601n1:532": "‘‘Rāgavirāgamanejamasokaṁ,",
  "anya-e0601n1:533": "Dhammamasaṅkhatamappaṭikūlaṁ;",
  "anya-e0601n1:534": "Madhuramimaṁ paguṇaṁ suvibhattaṁ,",
  "anya-e0601n1:535": "Dhammamimaṁ saraṇattamupehī’’ti.",
  "anya-e0601n1:536_0": "Ayaṁ panettha yojanā. Māṇava rāgavirāgaṁ rāgavigataṁ imaṁ dhammaṁ maggadhammañca",
  "anya-e0601n1:536_1": "anejaṁ ejāsaṅkhātataṇhāvirahitaṁ asokaṁ sokavirahitaṁ imaṁ dhammaṁ phaladhammañca,",
  "anya-e0601n1:536_2": "asaṅkhataṁ saṅkhatavirahitaṁ imaṁ dhammaṁ nibbānadhammañca. Appaṭikūlaṁ avirodhanaṁ",
  "anya-e0601n1:536_3": "madhuraṁ atthabyañjana sampannattā madhuraṁ, paguṇaṁ pakaṭṭhaguṇaṁ suvibhattaṁ suṭṭhu",
  "anya-e0601n1:536_4": "vibhajitabbaṁ, imaṁ dhammaṁ pariyattidhammañca saraṇattaṁ saraṇabhāvaṁ upehi upagacchāhīti.",
  "anya-e0601n1:537_0": "Ettha hi kāmarāgādibhedo sabbopi rāgo virajjati pahiyati etenāti rāgavirāgoti maggo",
  "anya-e0601n1:537_1": "kathito. Ejāsaṅkhātāya taṇhāya antonijjhānalakkhaṇassa ca sokassa taduppattiyā sabbaso",
  "anya-e0601n1:537_2": "parikkhīṇattā anejama sokanti phalaṁ kathitaṁ. Kenaci paccayena asaṅkhatattā dhammamasaṅkhatanti",
  "anya-e0601n1:537_3": "nibbānaṁ kathitaṁ. Avirodhadīpanato pana atthabyañjanassa sampannatāya pakaṭṭhaguṇavibhāvanato",
  "anya-e0601n1:537_4": "suṭṭhu vibhajitattā ca appaṭikūlantiādinā sabbopi pariyatti dhammo kathito. Vuttañhi",
  "anya-e0601n1:537_5": "tadaṭṭhakathāyaṁ ‘‘ettha hi rāgavirāganti maggo kathito. Anejamasokanti phalaṁ. Dhammamasaṅkhatanti",
  "anya-e0601n1:537_6": "nibbānaṁ. Appaṭikūlaṁ madhuramimaṁ paguṇaṁ suvibhattanti piṭakattayena vibhattā sabbadhammakkhandhā’’ti.",
  "anya-e0601n1:537_7": "Idha pana sāmaññato dasavidho dhammo. Visesato pana pariyatti dhammo adhippeto. Kasmā,",
  "anya-e0601n1:537_8": "subodhesīti vuccamānattā. Raṁsīti rasiyanti assādiyantīti raṁsī, rasanti assādenti",
  "anya-e0601n1:537_9": "sattā etāyāti vā raṁsī, rasadhātu assādane a ca ī ca. Atha vā rasiyati sinehiyati",
  "anya-e0601n1:537_10": "taṁ janehīti raṁsī. Rasadhātu sinehe. Niggahītāgamo.",
  "anya-e0601n1:538_0": "Varoti uttamo, varitabbo patthitabboti varo, varati nivāreti hīnanti vā varo. Varadhātu",
  "anya-e0601n1:538_1": "patthane nivāraṇe vā a. Dhammo ca so raṁsi cāti dhammaraṁsi, dhammassa vā raṁsi dhammaraṁsi.",
  "anya-e0601n1:538_2": "Ayaṁ pana samāso abhedūpacārena vutto . Varo ca so dhammaraṁsi cāti dhammaraṁsivaro,",
  "anya-e0601n1:538_3": "tehi dhammaraṁsivarehi. Subodhesīti catusaccadhammaṁ paṭivijjhayamānena suṭṭhu pabodhesi",
  "anya-e0601n1:538_4": "vikāsetīti attho. Yathā hi sūriyo attano raṁsiyā phusayitvā kuhara saṅkhāte sare",
  "anya-e0601n1:538_5": "jātaṁ uppalaṁ vikāseti, evameva bhagavāpi attano dhammadesanāsaṅkhātaraṁsiyā kamalasarasaṅkhāte",
  "anya-e0601n1:538_6": "bhavattaye vasantaṁ puññūpanissayaṁ paṭivijjhārahaṁ kamala saṅkhātaṁ vineyyappāṇoghaṁ",
  "anya-e0601n1:538_7": "catusaccadhammaṁ paṭivijjhayamāno phaladhammena pabodhesi vikāsetīti vuttaṁ hoti.",
  "anya-e0601n1:539_0": "Byāpitakkittinañcāti tiloke patthaṭaparikittanaṁ. Sīlādiguṇehi patthaṭathutighosikanti",
  "anya-e0601n1:539_1": "attho. Casaddo cettha padapūraṇamattoyeva. Visesena vividhaṁ vā āpati vaḍḍhatīti",
  "anya-e0601n1:539_2": "byāpito. Vipubbaāpadhātu byāpane vaḍḍhane vā ta. Byāpanaṁ vā byāpitaṁ. Kittiyate",
  "anya-e0601n1:539_3": "abhitthaviyate kittinaṁ. Bhāvasādhanoyaṁ. Thutikriyā labbhati. Kittiyati abhitthaviyati",
  "anya-e0601n1:539_4": "devamanussehīti kittinaṁ, thutighoso. Kittadhātu abhitthavane yu. Byāpito patthaṭo",
  "anya-e0601n1:539_5": "kittano thutighoso yassa soti byāpitakkittino, munindakko. Taṁ. Bhagavato hi tiloke",
  "anya-e0601n1:539_6": "devamanussehi sīlādiguṇehi ca arahaṁ sammāsambuddhotyādīhi guṇehi ca thomito kittisaddo",
  "anya-e0601n1:539_7": "yāva bhavaggaṁ abbhuggacchatīti byāpitakkittinanti thometīti vuttaṁ hoti.",
  "anya-e0601n1:540_0": "Tilokekaccakkhunti tiloke ekacakkhūti padacchedo. Kāmarūpa arūpasaṅkhātānaṁ tilokānaṁ",
  "anya-e0601n1:540_1": "ekaṁ paññācakkhubhūtanti attho. Tayo lokā tilokaṁ. Tassa cakkhu viya eka bhūtaṁpaññācakkhu",
  "anya-e0601n1:540_2": "yassa soti tilokekaccakkhu, munindakko. Ettha ca ekacakkhusaddassa lopo hoti brahmassarotiādīsu",
  "anya-e0601n1:540_3": "viya. Atha vā tilokassa ekaṁ paññācakkhuṁ bhūto pattoti tilokekaccakkhu, munindakko.",
  "anya-e0601n1:540_4": "Tilokekaccakkhubhūtanti vattabbe chandānurakkhaṇatthaṁ bhūtasaddalopaṁ katvā tilokekaccakkhunti",
  "anya-e0601n1:540_5": "vuttaṁ. Atha vā tilokassa ekabhūto paññācakkhu hutvā sabbadhamme cakkhati passatīti",
  "anya-e0601n1:540_6": "tilokekaccakkhu, munindakko. Taṁ. Bhagavā hi paññācakkhu mayattā sattesu ca taduppādanato",
  "anya-e0601n1:540_7": "tilokassa cakkhubhūto ñāṇabhūto dhammabhūto brahmabhūto hoti. Vuttañhi madhupiṇḍikasutte",
  "anya-e0601n1:540_8": "‘‘so hāvuso bhagavā jānaṁ jānāti, passaṁ passati cakkhubhūto ñāṇabhūto dhammabhūto",
  "anya-e0601n1:540_9": "brahmabhūto vattā pavattā atthassa ninnetā amatassa dātā dhammassāmī tathāgato’’ti.",
  "anya-e0601n1:540_10": "Tasmā tilokekaccakkhunti thometi.",
  "anya-e0601n1:541_0": "Dukhamasahananti puthujjanehi atidukkhamitaṭṭhānaṁ khamanaṁ. Puthujjanehi dukkhena",
  "anya-e0601n1:541_1": "kasirena khamitabbanti dukhamaṁ, iṭṭhāniṭṭhādi ārammaṇaṁ. Dukkhamanti vattabbe gajjabandhattā",
  "anya-e0601n1:541_2": "chandānurakkhaṇatthaṁ kakāralopaṁ katvā dukhamanti vuttaṁ. Taṁ sahati khamatīti dukhamasahano,",
  "anya-e0601n1:541_3": "munindakko. Sahadhātu parisahane yu. Taṁ dukhamasahanaṁ. Bhagavā hi puthujjanehi",
  "anya-e0601n1:541_4": "sudukkhamitaṁ iṭṭhā niṭṭhādiārammaṇaṁ sītuṇhādiṁ lābhālābhayasāyasa nindapasaṁsasukhadukkhasaṅkhātaṁ",
  "anya-e0601n1:541_5": "lokadhammañca ativiya khamati adhivāseti, tasmā dukhamasahananti thometi.",
  "anya-e0601n1:542_0": "Mahesinti mahantaṁ sīlakkhandhādiṁ pariyesamānaṁ mahantaṁ nibbānaṁ gavesamānaṁ vā",
  "anya-e0601n1:542_1": "mahante sīlakkhandhādike esati gavesati pariyesatīti mahesī, munindakko. Mahantasaddūpa",
  "anya-e0601n1:542_2": "pada esadhātu gavesane ī. Vuttañhi mahāniddese ‘‘mahesīti mahesī. Bhagavā mahantaṁ",
  "anya-e0601n1:542_3": "sīlakkhandhaṁ esi gavesi pariyesīti mahesī. Mahantaṁ samādhikkhandhaṁ mahantaṁ paññākkhandhaṁ",
  "anya-e0601n1:542_4": "mahantaṁ vimuttikkhandhaṁ mahantaṁ vimuttiñāṇadassanakkhandhaṁ esī gavesī pariyesīti",
  "anya-e0601n1:542_5": "mahesī’’ti. Mahante sattatiṁsabodhipakkhiya dhamme esati gavesatīti vā mahesī, mahantaṁ",
  "anya-e0601n1:542_6": "nibbānaṁ esati gavesatīti vā mahesī. Vuttañhi mahāniddese ‘‘mahante satipaṭṭhāne",
  "anya-e0601n1:542_7": "mahante sammappadhāne mahante iddhipāde mahantāni indriyāni mahantāni balāni mahante",
  "anya-e0601n1:542_8": "bojjhaṅge mahantaṁ ariyaṁ aṭṭhaṅgikaṁ maggaṁ mahantaṁ paramatthaṁ amataṁ nibbānaṁ",
  "anya-e0601n1:542_9": "esī gavesī pariyesīti mahesī’’ti. Atha vā mahesakkhehi sattehi esiyati gavesiyati",
  "anya-e0601n1:542_10": "pariyesiyati amhākaṁ kahaṁ buddhoti mahesī. Vuttañhi mahāniddese ‘‘mahesakkhehi vā",
  "anya-e0601n1:542_11": "sattehi esito gavesito kahaṁ buddho’’tyādi. Taṁ mahesiṁ. Tanti munindakkaṁ. Ahaṁ",
  "anya-e0601n1:542_12": "sirasā namāmīti sambandho.",
  "anya-e0601n1:543_0": "Ayaṁ panettha saṅkhepayojanā. Dayudayaruṇo mahākaruṇāsaṅkhātaudayapabbatuggatasūriyāruṇo,",
  "anya-e0601n1:543_1": "udayapabba tato uggatasūriyāruṇo viya mahākaruṇā vā, ñāṇa vitthiṇṇabimbo sabbaññutañāṇasaṅkhāto",
  "anya-e0601n1:543_2": "vitthāraparimaṇḍalo, vitthāracakkavāḷamaṇḍalaṁ viya vipulārammaṇasabbaññutañāṇavā,",
  "anya-e0601n1:543_3": "eko asahāyo ekabuddhabhūto, yo yādiso munindakko buddhādicco suddhe rāgādimalehi",
  "anya-e0601n1:543_4": "visuddhe tibhava kuhare tibhavasaṅkhātakamalasare, kamalakathitaṁ uppalanti kathetabbaṁ,",
  "anya-e0601n1:543_5": "vineyyappāṇoghaṁ vinetabbasattasamūhaṁ, dhammaraṁ sīvarehi uttamadhammasaṅkhātaraṁsīhi,",
  "anya-e0601n1:543_6": "subodhesi catusaccadhammaṁ paṭivedhayamānena suṭṭhu pabodhesi vikāsesi, byāpitakkittinaṁ",
  "anya-e0601n1:543_7": "tiloke patthaṭaparikittanaṁ, sīlādiguṇehi patthaṭathutighosikaṁ vā, tilokekaccakkhuṁ",
  "anya-e0601n1:543_8": "kāmarūpaarūpa saṅkhātānaṁ tilokānaṁ ekaṁ paññācakkhubhūtaṁ, dukhamasahanaṁ puthujjanehi",
  "anya-e0601n1:543_9": "atidukkhamitaṭṭhānaṁ khamanaṁ, mahesiṁ mahantaṁ sīlakkhandhādiṁ pariyesamānaṁ mahantaṁ",
  "anya-e0601n1:543_10": "nibbānaṁ gavesamānaṁ vā, taṁ munindakkaṁ ahaṁ sirasā namāmi vandāmīti.",
  "anya-e0601n1:544": "Vīsatimavandanagāthāvaṇṇanā samattā.",
  "anya-e0601n1:545": "21.",
  "anya-e0601n1:546": " Yo jino anekajātiyaṁ saputtadāramaṅgajīvitampi;",
  "anya-e0601n1:547": "Bodhipemato alaggamānaso adāsiyeva atthi kassa;",
  "anya-e0601n1:548": "Dānapāramiṁ tato paraṁ apūri sīlapāramādikampi;",
  "anya-e0601n1:549": "Tāsamiddhiyopayātamaggataṁ tamekadīpakaṁ namāmi.",
  "anya-e0601n1:550_0": "21. Evaṁ vīsatimāya gāthāya munindakkaṁ vanditvā idāni pubbe anekajātiyaṁ bodhisattakāle",
  "anya-e0601n1:550_1": "jīvitapariccāgādīhi ca dānādidasapāramiyo pūrentehi guṇehi ca thometvā jinaṁ vanditukāmo",
  "anya-e0601n1:550_2": "yo jino tyādimāha. Ayaṁ pana raja raja raja gaṇehi ca garulahūhi ca racitattā vīsatakkharehi",
  "anya-e0601n1:550_3": "lakkhitā vuttagāthāti daṭṭhabbā. Vuttañhi vuttodaye ‘‘vutta mīdisantu nāmato rajā",
  "anya-e0601n1:550_4": "rajā rajā garullahū cā’’ti.",
  "anya-e0601n1:551_0": "Ayaṁ panettha yojanā. Yassaṁ paṭipādaṁ rajā rajagaṇā ca rajā rajagaṇā ca rajā rajagaṇā",
  "anya-e0601n1:551_1": "ca garullahū ca ce siyyuṁ, īdisantu īdisaṁ pana gāthā nāmato nāmena vuttaṁ vutta gāthā nāmāti.",
  "anya-e0601n1:552_0": "Tattha pana yo jinoti yo buddho. So hi devaputtakilesābhisaṅkhārakhandhamaccuvasena",
  "anya-e0601n1:552_1": "pañcamāre ajini jināti jinissatīti jinoti vuccati. Nanu ca buddhasāvakāpi pañcamāre",
  "anya-e0601n1:552_2": "jinattā jinā nāmāti ce. Na bhagavato parūpa nissayavirahaniratisayavasena pañcamārajinattā",
  "anya-e0601n1:552_3": "bhagavāyeva jino nāmāti. Vuttañhi dhātukathāmūlaṭīkāyaṁ –",
  "anya-e0601n1:553_0": "‘‘Tattha balavidhamana visayātikkamavasena devaputtamārassa, apavattikaraṇavasena",
  "anya-e0601n1:553_1": "kilesābhisaṅkhāramārānaṁ, samudayappahānapariññāvasena khandhamārassa, maccumārassa,",
  "anya-e0601n1:553_2": "ca bodhimūle eva bhañjitattā parūpanissayarahitaṁ niratisayaṁ taṁ bhañjanaṁ upādāya",
  "anya-e0601n1:553_3": "bhagavāeva mārabhañjanoti thomito’’ti.",
  "anya-e0601n1:554_0": "Anekajātiyanti anekasaṁsārabhave. Ettha hi ayaṁ jātisaddo anekattho. Tathā hesa ekampi",
  "anya-e0601n1:554_1": "jātiṁ dvepi jātiyoti ettha bhave āgato. Atthi visākhe nigaṇṭhā nāma samaṇajātīti",
  "anya-e0601n1:554_2": "ettha nikāye. Tiri nāma tiṇajāti nābhiyā uggantvā nabhaṁ āhacca ṭhitā ahosīti ettha",
  "anya-e0601n1:554_3": "paññattiyaṁ. Jāti dvīhi khandhehi saṅgahitāti ettha saṅkhatalakkhaṇe. Yaṁ mātukucchiyaṁ",
  "anya-e0601n1:554_4": "paṭhamaṁ cittaṁ uppannaṁ paṭhamaṁ viññāṇaṁ pātubhūtaṁ. Tadupādāya sāvassa jātīti",
  "anya-e0601n1:554_5": "ettha paṭisandhiyaṁ. Sampatijāto ānanda bodhisattoti ettha pasūtiyaṁ. Anupakuṭṭho",
  "anya-e0601n1:554_6": "jātivādenāti ettha kule. Yatohaṁ bhagini ariyāya jātiyā jātoti ettha ariyasīle. Idha",
  "anya-e0601n1:554_7": "panāyaṁ bhave vattati. Tasmā anekasaṁsārabhaveti attho viññātabbo. So hi jāyati yoni",
  "anya-e0601n1:554_8": "gatiādi vibhāgoti jātīti vuccati. Atha vā jāyanti nibbattanti ettha khandhādayoti",
  "anya-e0601n1:554_9": "jāti, bhavo. Janidhātu nibbattaneti. Na ekā anekā, anekā ca sā jāti cāti aneka jāti.",
  "anya-e0601n1:554_10": "Tassaṁ anekajātiyaṁ.",
  "anya-e0601n1:555_0": "Saputtadāranti puttena ca bhariyāya ca sahitaṁ. Attano kulaṁ punāti pavati sodhetīti",
  "anya-e0601n1:555_1": "vā putto. Pudhātu pavane ta. Mātāpitūnaṁ manaṁ pūretīti vā putto. Pūradhātu pūraṇe",
  "anya-e0601n1:555_2": "ta. Putto ca dhītā ca putto. Virūpeka sesoyaṁ. Sāmikena dhariyateti dāro. Dharadhātu",
  "anya-e0601n1:555_3": "dhāraṇe ṇo. Dhassa do. Atha vā purisena bhogaṁ dīyatīti dāro. Dādhātu dāne rapaccayo.",
  "anya-e0601n1:555_4": "Dākucchitā kārena purisena ramiyati etthāti vā dāro, bhariyā. Dāpubbaramudhātu ramane",
  "anya-e0601n1:555_5": "kvi. Dāsaddo kucchitattho. Abhidhānaṭīkāyaṁ pana ‘‘dārayante yenāti dāro, dara vidāraṇe.",
  "anya-e0601n1:555_6": "Akattari ca kārake saññāyaṁ ṇo’’ti vuttaṁ. Putto ca dāro ca puttadāro. Samāhāradvandepi",
  "anya-e0601n1:555_7": "hi pulliṅgaṁ icchanti ācariyā. Tena saha vattati yassāti saputtadāro, puttadārapariccāgo.",
  "anya-e0601n1:555_8": "Taṁ saputtadāraṁ. Aṅgajīvitampīti hatthapādakaṇṇanāsacakkhādisarīrāvayavañca jīvitindriya",
  "anya-e0601n1:555_9": "paṭibaddhasakalasarīrañca aṅgati gacchati kāyeti aṅgo, cakkhādisarīrāvayavo. Agidhātu",
  "anya-e0601n1:555_10": "gatiyaṁ a. Jīvanti sattā etenāti jīvitaṁ, jīvitindriyaṁ. Jīvadhātu pāṇadhāraṇe ta.",
  "anya-e0601n1:555_11": "Aṅgo ca jīvitañca aṅgajīvitaṁ. Ettha ca pisaddo sampiṇḍanattho. Tena dhanaraṭṭhapariccāgaṁ",
  "anya-e0601n1:555_12": "sampiṇḍeti. Vuttañhi sīlakkhandhaṭṭha kathāyaṁ –",
  "anya-e0601n1:556_0": "‘‘Aṅgapariccāgaṁ jīvitadhanarajjaputtadārapariccāganti ime pañca mahāpariccāge pariccajitvā’’ti.",
  "anya-e0601n1:556_1": "Atha vā sambhāvanattho. Tena bhagavā sabbaññutañāṇahetupi puttadāraaṅgajīvitampi",
  "anya-e0601n1:556_2": "alaggamānaso pariccajeti, pageva dhanādibāhiravatthu pariccāgepīti sambhāveti.",
  "anya-e0601n1:557_0": "Bodhipematoti arahattamaggasabbaññutañāṇasaṅkhātāya bodhiyā piyamānattā, hetvatthe",
  "anya-e0601n1:557_1": "hi topaccayo. Cattāri saccāni bujjhatīti bodhi, arahattamaggañāṇaṁ. Sabba ñeyyadhamme",
  "anya-e0601n1:557_2": "bujjhatīti bodhi, sabbaññutañāṇaṁ. Budhadhātu ñāṇe ṇa. Itthiliṅgajotako īpaccayo",
  "anya-e0601n1:557_3": "ca. Vuttañhi abhidhānappadīpikāyaṁ – ‘‘bodhi sabbaññutañāṇe, ariyamagge ca nāriya’’nti.",
  "anya-e0601n1:557_4": "Bodhi ca bodhi ca bodhi sarūpekase savasena. Piyanaṁ pemo, piyāyitabboti vā pemo.",
  "anya-e0601n1:557_5": "Pīdhātu tappanakantīsu manipaccayo. Bodhiyā pemo bodhipemo, tato bodhipemato. Bhagavatā",
  "anya-e0601n1:557_6": "hi puttadāraaṅgajīvitehipi sataguṇena sahassaguṇena sata sahassaguṇenapi bodhiñāṇameva",
  "anya-e0601n1:557_7": "piyanti vuttaṁ hoti. Vuttañhi vessantarajātake –",
  "anya-e0601n1:558": "‘‘Na me dessā ubho puttā, maddī devī na dessiyā;",
  "anya-e0601n1:559": "Sabbaññutaṁ piyaṁ mayhaṁ, tasmā piye adāsaha’’nti.",
  "anya-e0601n1:561_0": "Alaggamānasoti puttadāraaṅgajīvitādīsu anallīyana citto hutvā laganaṁ saṅganaṁ laggo,",
  "anya-e0601n1:561_1": "lagati saṅgati allayati vāti laggo. Lagadhātu saṅge allīyane vā gapaccayo. Na laggo",
  "anya-e0601n1:561_2": "alaggo, natthi laggo ettha puttadāra aṅgajīvitādīsūti vā alaggo. Manati jānāti ārammaṇanti",
  "anya-e0601n1:561_3": "mano. Soyeva mānaso. Alaggo mānaso yassa soti alaggamānaso, jino. Atthikassāti putta",
  "anya-e0601n1:561_4": "dārādiṁ kāmikassa, yācakassa paṭiggāhakassa vāti attho. Attho kāmo assa atthīti atthiko,",
  "anya-e0601n1:561_5": "ṇiko. Tassa atthikassa. Adāsiyevāti pūjānuggahakāmatāya ñāṇasampayuttapariccāgacetanāya",
  "anya-e0601n1:561_6": "adāsievāti attho. Bodhisatto hi pāramīpūraṇa kāle sarāgasadosasamohasseva sato āgatā",
  "anya-e0601n1:561_7": "gatānaṁ yācakānaṁ alaṅkatapaṭiyattaṁ sīsaṁ kantitvā galalohitaṁ nīharitvā suañjitāni",
  "anya-e0601n1:561_8": "akkhīni uppāṭetvā kulavaṁsappadīpaṁ puttaṁ manāpacāriniṁ bhariyañca kheḷapiṇḍamiva",
  "anya-e0601n1:561_9": "anapekkho pariccajitvā dīyamānova sammāsambodhiñāṇaṁ laddhuṁ sakkā, na puttadāraaṅgajīvitampi",
  "anya-e0601n1:561_10": "apariccajitvā. Pañca hi mahāpariccāge apariccajitvā buddhabhūtapubbā nāma natthi.",
  "anya-e0601n1:561_11": "Paccekabuddhāriyasāvakā pana puttadāraaṅgajīvitaṁ apariccajantāpi paccekabuddhāriyasāvakabodhiñāṇaṁ",
  "anya-e0601n1:561_12": "laddhuṁ samatthāva. Tasmāyeva bhagavantaṁyeva saputtadāramaṅgajīvitampi bodhipemato",
  "anya-e0601n1:561_13": "alaggamānaso adāsiyeva atthi kassāti thometi. Vuttañhetaṁ vessantarajātakaṭṭha kathāyaṁ",
  "anya-e0601n1:561_14": "‘‘sabbabodhisattā dhanapariccāgaṁ, puttapariccāgaṁ, bhariyapariccāgaṁ, aṅgapariccāgaṁ,",
  "anya-e0601n1:561_15": "jīvitapariccāganti ime pañca mahāpariccāge apariccajitvā buddhabhūtapubbā nāma natthī’’ti.",
  "anya-e0601n1:562_0": "Evaṁ pañcahi mahāpariccāgaguṇehi bhagavato thomanaṁ katvā idāni dānādipāramīpūraṇaguṇena",
  "anya-e0601n1:562_1": "thomanaṁ kattu kāmo dānapāramintiādimāha. Tattha dānanti tividhaṁ hoti cāgacetanā",
  "anya-e0601n1:562_2": "ca, virati ca, deyyadhammo cāti. Saddhā hiriyaṁ kusalañca dānanti āgataṭṭhāne hi",
  "anya-e0601n1:562_3": "cāgacetanā dānaṁ nāma. Abhayaṁ detīti āgataṭṭhāne viratī dānaṁ nāma. Dānaṁ deti annaṁ",
  "anya-e0601n1:562_4": "pānanti āgataṭṭhāne deyyadhammo dānaṁ nāma. Tattha cāgacetanā deti vā deyyadhammaṁ",
  "anya-e0601n1:562_5": "denti vā etāya deyyadhammanti dānaṁ. Virati avakhaṇḍanaṭṭhena lavanaṭṭhena vā dānaṁ.",
  "anya-e0601n1:562_6": "Sā hi uppajjamānā bhayabheravasaṅkhātaṁ dussilyaṁ cetanaṁ dāti lunāti cāti dānaṁ,",
  "anya-e0601n1:562_7": "deyyadhammo diyyatīti dānaṁ. Idha pana tividhaṁ dānaṁ adhippetaṁ. Pāramīsaddassa",
  "anya-e0601n1:562_8": "vacanattho heṭṭhā vuttoyeva. Atha vā pāraṁ nibbānaṁ eti gacchati etāyāti pārami.",
  "anya-e0601n1:562_9": "Pārasaddūpapada idhātu gatiyaṁ kvi. Pāraṁ itīti padacchedo kātabbo. Dānameva pāramī",
  "anya-e0601n1:562_10": "dānapāramī, taṁ dānapāramiṁ. Tatoti dānapāramito. Paranti aññaṁ. Sīlapāramādikampīti",
  "anya-e0601n1:562_11": "sīlatīti sīlaṁ. Sīla dhātu samādhimhi a. Kāyavacīkammāni samādahati samādhapetīti",
  "anya-e0601n1:562_12": "attho. Sīlati samādhiyati kāyakammādīnaṁ susilyavasena na vippakiratīti vā sīlaṁ,",
  "anya-e0601n1:562_13": "sīlanti samādahanti cittaṁ etenāti vā sīlaṁ. Atha vā sīlayati upadhāretīti sīlaṁ,",
  "anya-e0601n1:562_14": "sīladhātu upadhāraṇe a. Kusala dhammānaṁ patiṭṭhānabhāvena ābhuso dhāretīti attho.",
  "anya-e0601n1:562_15": "Sīlenti vā etena kusale dhamme upadhārenti sādhavoti sīlaṁ, sīliyati upadhāriyati",
  "anya-e0601n1:562_16": "sappurisehi hadayamaṁsantaraṁ upanetvāti vā sīlaṁ, sīleti upadhāreti taṁ samaṅgī",
  "anya-e0601n1:562_17": "puggalaṁ apāyesu uppattinīvāraṇavasena suggati nibbānanti vā sīlaṁ, sīlameva pāramī",
  "anya-e0601n1:562_18": "sīlapāramī, sā ādi yāsanteti sīlapāramādikā. Ettha ca ādisaddena nekkhammapaññā vīriyakhantisaccaadhiṭṭhānamettāupekkhāpāramiṁ",
  "anya-e0601n1:562_19": "saṅgaṇhāti. Vuttañhetaṁ buddhavaṁsapāḷiyaṁ –",
  "anya-e0601n1:563": "‘‘Dānaṁ sīlañca nekkhammaṁ, paññā vīriyena pañcamaṁ;",
  "anya-e0601n1:564": "Khantisaccamadhiṭṭhānaṁ, mettupekkhā imā dasā’’ti.",
  "anya-e0601n1:565": "Pisaddo cettha sampiṇḍanattho. Tena pañca mahāpariccāge sampiṇḍeti.",
  "anya-e0601n1:566_0": "Apūrīti sammāsambodhatthāya pūraṇaṁ akāsīti attho. Bhagavato hi dīpaṅkarapādamūle",
  "anya-e0601n1:566_1": "aṭṭha dhamme samodhānetvā buddhatthāya abhinīhārato paṭṭhāya anekajātīsu sammāsambodhiṁ",
  "anya-e0601n1:566_2": "paṭivijjhituṁ vāyamanto adinnadānaṁ nāma natthi, arakkhitasīlaṁ nāma natthi. Apūritā",
  "anya-e0601n1:566_3": "pāramī nāma natthi. Atibahumpi pūraṇaṁ akāsiyeva. Bhagavā hi bodhisatta bhūto catūsu",
  "anya-e0601n1:566_4": "mahāsamuddesu udakaṁ parājetvā adhikaṁ lohitadānamakāsi. Sakalapathaviyā paṁsuṁ parājetvā",
  "anya-e0601n1:566_5": "adhikaṁ maṁsamadāsi. Sinerupabbatarājaṁ parājetvā adhikaṁ sīsadānamadāsi. Ākāse tārakasamūhaṁ",
  "anya-e0601n1:566_6": "parājetvā adhikaṁ nayanamadāsi.",
  "anya-e0601n1:567": "Tena vuttaṁ jinālaṅkāre –",
  "anya-e0601n1:568": "‘‘So sāgare jaladhikaṁ rudhiraṁ adāsi,",
  "anya-e0601n1:569": "Bhūmiṁ parājiya samaṁsamadāsi dānaṁ;",
  "anya-e0601n1:570": "Meruppamāṇamadhikañca samoḷisīsaṁ,",
  "anya-e0601n1:571": "Khe tārakādhikataraṁ nayanaṁ adāsī’’ti.",
  "anya-e0601n1:572": "Vasantatilakagāthā.",
  "anya-e0601n1:573_0": "Tattha ca soti so evaṁvidho bodhisatto. Sāgareti catūsu mahāsamuddesu. Jaladhikanti",
  "anya-e0601n1:573_1": "udakato adhikaṁ katvā. Rudhiraṁ adāsīti lohitadānamadāsi. Bhūmiṁ parājiyāti paṁsupathaviyā",
  "anya-e0601n1:573_2": "paṁsuṁ parājetvā attano sarīramaṁsaṁ adhikaṁ adāsi. Meruppamāṇamadhikanti yojana",
  "anya-e0601n1:573_3": "aṭṭhasaṭṭhisatasahassubbedhassa girirājassa pamāṇatopi adhikaṁ katvā. Samoḷisīsanti",
  "anya-e0601n1:573_4": "moḷiyā saha abhisittasīsaṁ adāsi. Kheti cakkavāḷapabbatapariyante ākāse. Tārakādhikataranti",
  "anya-e0601n1:573_5": "nakkhattāditārakarūpatopi adhikaṁ katvā . Nayanaṁ adāsīti nettadānaṁ adāsīti evamettha attho daṭṭhabbo.",
  "anya-e0601n1:574_0": "Tāsamiddhiyopayātamaggatanti tāsaṁ iddhiyā upayātaṁ aggatanti padacchedo. Tāsanti",
  "anya-e0601n1:574_1": "tāsaṁ pāramīnaṁ. Iddhiyāti samiddhiyā, hetvatthe cetaṁ karaṇavacanaṁ. Upayātanti",
  "anya-e0601n1:574_2": "upagataṁ. Aggatanti sabbasattānaṁ uttamabhāvaṁ, seṭṭhabhūtaṁ buddhattanti attho.",
  "anya-e0601n1:574_3": "Taṁ pana padaṁ upayātantipade kammaṁ. Aggasaddo cettha uttamavācako anipphannapāṭipadiko.",
  "anya-e0601n1:574_4": "Atha vā aggati uttamabhāvaṁ seṭṭhabhūtaṁ vā buddhabhāvaṁ pāpuṇātīti aggo, jino. Aggadhātu",
  "anya-e0601n1:574_5": "gatiyaṁ a. Aggassa bhāvo aggataṁ. Bhagavā hi anantalokadhātūsu sabba sattānaṁ aggo",
  "anya-e0601n1:574_6": "uttamataro seṭṭhataroti attho. Vuttañhetaṁ dasanipāta aṅguttarapāḷiyaṁ –",
  "anya-e0601n1:575_0": "‘‘Yāvatā bhikkhave sattā apadā vā dvipadā vā catuppadā vā bahuppadā vā rūpino vā",
  "anya-e0601n1:575_1": "arūpino vā saññino vā asaññino vā nevasaññīnāsaññino vā, tathāgato tesaṁ aggamakkhāyati",
  "anya-e0601n1:575_2": "arahaṁ sammāsambuddho’’ti.",
  "anya-e0601n1:576_0": "Tamekadīpakanti taṁ ekadīpakanti padacchedo. Tanti jinaṁ. Ekadīpakanti sabbasattānaṁ",
  "anya-e0601n1:576_1": "ekapaṭisaraṇabhūtaṁ patiṭṭhabhūtaṁ vā. Dīpakasaddo hi paṭisaraṇapatiṭṭhavācako nipphannapāṭipadiko.",
  "anya-e0601n1:576_2": "Vuttañhi saṁyuttaṭṭhakathāyaṁ ‘‘patiṭṭhāpanaṭṭhena dīpa’’nti. Dīpanti patiṭṭhahanti",
  "anya-e0601n1:576_3": "paṭisaraṇabhāvena sattā etthāti vā dīpako, jino. Dīpadhātu patiṭṭhāyaṁ ako. Ekasaddo",
  "anya-e0601n1:576_4": "saṅkhyāvācako. Eko ekabhūto dīpakoti ekadīpako, jino. Atha vā ekadīpakanti manussānaṁ",
  "anya-e0601n1:576_5": "paṭisaraṇabhūtaṁ patiṭṭhānabhūtaṁ samuddadīpakamiva sabbasattānaṁ paṭisaraṇabhūtaṁ",
  "anya-e0601n1:576_6": "patiṭṭhānabhūtaṁ ekabuddhabhūtaṁ.",
  "anya-e0601n1:577_0": "Ayaṁ panettha vacanattho. Jalamajjhe dippatīti dīpo. Dvidhā āposandati etthāti vā",
  "anya-e0601n1:577_1": "dīpo. Soyeva dīpako. Soviya eko buddho hutvā eti gacchati pavattatīti ekadīpako,",
  "anya-e0601n1:577_2": "jino. Yathā hi mahāsamudde bhinnanāvānaṁ manussānaṁ samuddadīpo paṭisaraṇo patiṭṭho",
  "anya-e0601n1:577_3": "hoti, evaṁ jino saṁsārasāgare alabbhaneyyapatiṭṭhe osīdantānaṁ sabbasattānaṁ ekabuddhabhūto",
  "anya-e0601n1:577_4": "paṭisaraṇo patiṭṭho hotīti ekadīpakanti thometi. Taṁ jinaṁ ahaṁ namāmīti sambandhoti.",
  "anya-e0601n1:578_0": "Ayaṁ panettha saṅkhepayojanā. Yo jino aneka jātiyaṁ anekasaṁsārabhave, saputtadāraṁ",
  "anya-e0601n1:578_1": "puttena ca bhariyāya ca sahitaṁ, aṅgajīvitampi aṅgapaccaṅgajīvitindriyampi. Atha",
  "anya-e0601n1:578_2": "vā hatthapādakaṇṇanāsacakkhādisarīrāvayavañca jīvitindriya paṭibaddhasakalasarīrañca,",
  "anya-e0601n1:578_3": "bodhipemato arahattamagga sabbaññutañāṇasaṅkhātāya bodhiyā piyamānattā, alagga mānasoti",
  "anya-e0601n1:578_4": "puttadāraaṅgajīvitādīsu anallīyanacitto hutvā, atthikassa puttadārādiṁ kāmikassa",
  "anya-e0601n1:578_5": "yācakassa adāsiyeva pariccāgacetanāya adāsieva. Dānapāramimpi tato dānapāramito paraṁ",
  "anya-e0601n1:578_6": "aññaṁ sīlapāramādikampi sīlapāramīādikampi, apūri sammāsambodhatthāya pūraṇaṁ akāsi,",
  "anya-e0601n1:578_7": "tāsaṁ pāramīnaṁ iddhiyā samiddhiyā aggataṁ uttama bhāvaṁ seṭṭhabuddhattaṁ vā, upayātaṁ",
  "anya-e0601n1:578_8": "upagataṁ, ekadīpakaṁ sabbasattānaṁ ekapaṭisaraṇabhūtaṁ ekapatiṭṭhānabhūtaṁ vā, dīpakamiva",
  "anya-e0601n1:578_9": "ekapaṭisaraṇabhūtaṁ patiṭṭhānabhūtaṁ vā taṁ jinaṁ tīhi dvārehi namāmīti.",
  "anya-e0601n1:579": "Ekavīsatimavandanagāthāvaṇṇanā samattā.",
  "anya-e0601n1:580": "22.",
  "anya-e0601n1:581": " Devādevātidevaṁ nidhanavapudharaṁ mārabhaṅgaṁ abhaṅgaṁ,",
  "anya-e0601n1:582": "Dīpaṁ dīpaṁ pajānaṁ jayavarasayane bodhipattaṁdhipattaṁ;",
  "anya-e0601n1:583": "Brahmābrahmāgatānaṁ varagirakathikaṁ pāpahīnaṁ pahīnaṁ,",
  "anya-e0601n1:584": "Lokālokābhirāmaṁ satatamabhiname taṁ munindaṁ munindaṁ.",
  "anya-e0601n1:585_0": "22. Evaṁ ekavīsatimāya gāthāya jinaṁ vanditvā idāni devādevātidevantyādīhi dasahi",
  "anya-e0601n1:585_1": "guṇehi thometvā munindaṁ vanditukāmo devādevātidevantiādimāha. Ayaṁ pana ma ra bha",
  "anya-e0601n1:585_2": "na ya ya gaṇehi ca timuniyatīhi ca racitattā ekavīsatakkharehi yuttā ādyantayamakā",
  "anya-e0601n1:585_3": "saddharā gāthāti daṭṭhabbā. Vuttañhi vuttodaye ‘‘mrā bhnā yo yotra yena timuniyatiyutā",
  "anya-e0601n1:585_4": "saddharā kittitāya’’nti.",
  "anya-e0601n1:586_0": "Ayaṁ panettha yojanā. Yassaṁ paṭipādaṁ mrā maragaṇā ca bhnā bhanagaṇā ca yogaṇo ca",
  "anya-e0601n1:586_1": "yena yagaṇena saha yogaṇo ca timuniyatiyutā sattamakkharantetīhi yatīhi yuttā ca",
  "anya-e0601n1:586_2": "ce siyuṁ. Atra imasmiṁ pakati chande ayaṁ gāthā saddharāgāthāti kittitāti. Ettha",
  "anya-e0601n1:586_3": "ca munisaddo sattasaṅkhyāvācakoti daṭṭhabbo. Ekasmiṁ pāde sattamakkharante sattamakkharante",
  "anya-e0601n1:586_4": "yatīnaṁ tiparivattattā timuniyatiyutāti vuttaṁ. Ekavīsatakkharavantoti vuttaṁ hoti.",
  "anya-e0601n1:587_0": "Tattha ca devādevātidevanti rājasaṅkhātasammutideva catumahārājādikaupapattidevānaṁ",
  "anya-e0601n1:587_1": "atiuttamaṁ atiseṭṭhaṁ visuddhidevabhūtaṁ. Ettha hi devāti sammutidevā. Te hi mānussaissariyasampattīhi",
  "anya-e0601n1:587_2": "dibbantīti manussarājadevī kumārā devāti vuccanti. Puna devāti upapattidevā. Te hi",
  "anya-e0601n1:587_3": "dibbaissariyasampattīhi dibbantīti catumahārājikā devā vuccanti, dibbanti kāmaguṇādīhi",
  "anya-e0601n1:587_4": "kīḷanti laḷanti, tesu vā viharanti, vijayasamatthatāyogena paccatthike vijetuṁ icchanti,",
  "anya-e0601n1:587_5": "issariyadhanādisakkāradānaggahaṇaṁ taṁ taṁ atthānusāsanañca karontā voharanti. Puññātisayayogānubhāvappattāya",
  "anya-e0601n1:587_6": "jutiyā jotanti. Yathādhippetañca visayaṁ appaṭighātena gacchanti. Yathicchitanipphādane",
  "anya-e0601n1:587_7": "ca sakkontīti devāti visuddhimaggamahāṭīkāyaṁ āgatanayenapi veditabbo. Atidevanti",
  "anya-e0601n1:587_8": "tesaṁ devānaṁ atiuttamaṁ atiseṭṭhaṁ vā visuddhi devabhūtaṁ bhagavantanti attho. So",
  "anya-e0601n1:587_9": "hi tesaṁ sammuti upapattidevānaṁ sīlādiguṇehi atirekattā atireko devoti bhagavā atidevoti",
  "anya-e0601n1:587_10": "vuccati. Devo devānaṁ atireko atiuttamo atiseṭṭho ativisiṭṭho devo devādevātidevo,",
  "anya-e0601n1:587_11": "visuddhidevabhūto munindo labbhati. Taṁ devādevātidevaṁ.",
  "anya-e0601n1:588_0": "Vuttañhi dhammahadayavibhaṅge ‘‘devāti tayo devā sammuti devā, upapattidevā, visuddhidevā.",
  "anya-e0601n1:588_1": "Sammutidevā nāma rājāno deviyo rājakumārā. Upapattidevā nāma catumahārājike deve",
  "anya-e0601n1:588_2": "upādāya tadupari devā. Visuddhidevā nāma arahanto vuccantī’’ti.",
  "anya-e0601n1:589_0": "Bhagavā pana nirātisayāya abhiññākīḷāya uttamehi dibbabrahmaariyavihārehi saparasantānagatapañcavidhamāravija",
  "anya-e0601n1:589_1": "yicchānipphattiyācittissariya sattadhanādi sammāpaṭipatti aveccappasādasakkāradānaggahaṇasaṅkhātena",
  "anya-e0601n1:589_2": "dhammasabhāvapuggalajjhāsayānurūpānusāsanīsaṅkhātena ca vohārātisayena paramāya paññāsarīrappabhāsaṅkhātāya",
  "anya-e0601n1:589_3": "jutiyā anaññasādhāraṇāya ñāṇasarīragatiyā māravijaya sabbaññuguṇaparahita nipphādanesu",
  "anya-e0601n1:589_4": "appaṭihatāya sattiyā ca samannāgatattā sadevakena lokena saraṇanti gamanīyato abhitthavanīyato",
  "anya-e0601n1:589_5": "bhattivasena kamanīyato ca sabbe te deve tehi guṇehi abhibhuyya ṭhitattā tesaṁ devānaṁ",
  "anya-e0601n1:589_6": "atiseṭṭho atiuttamo devoti devādevātidevoti visuddhimagga mahāṭīkāyaṁ āgatanayenapi veditabbo.",
  "anya-e0601n1:590_0": "Nidhanavapudharanti antimakāyadhāraṇaṁ. Ettha ca nidhanasaddo pariyosānavācako anipphannapāṭipadiko.",
  "anya-e0601n1:590_1": "Atha vā nidheti pariyosānaṁ karoti etenāti nidhanaṁ. Nidheti vināseti bhavanti vā",
  "anya-e0601n1:590_2": "nidhanaṁ, antimakāyo labbhati. Nipubba dhā dhātu nāse yu. Vapati kusalākusalabījametthāti",
  "anya-e0601n1:590_3": "vapu, kāyo. Vapadhātu bījasantāne u. Nidhanañca taṁ vapu cāti nidhanavapu, taṁ dhāretīti",
  "anya-e0601n1:590_4": "nidhanavapudharo, munindo. Taṁ nidhanavapudharaṁ. So hi anamataggasaṁsārabhavesu",
  "anya-e0601n1:590_5": "nibbattentānaṁ sabbakilesānaṁ bodhimaṇḍe aggamaggañāṇasatthena samucchindi tattā",
  "anya-e0601n1:590_6": "punabbhavābhinibbatti natthi. Ayañhi buddhabhāvajāti antima bhavo hoti, tasmā visesena",
  "anya-e0601n1:590_7": "munindameva nidhanavapudharanti thometi. Vuttañhetaṁ aṅguttarapāḷiyaṁ ‘‘buddho antima dharo’’ti.",
  "anya-e0601n1:591_0": "Mārabhaṅganti devaputtādipañcamāre viddhaṁsanaṁ. Mārasaddattho heṭṭhā vuttoyeva.",
  "anya-e0601n1:591_1": "Pañcamāre bhañjati abhañji bhañjissatīti mārabhaṅgo, munindo. Mārasaddūpapada bhanjadhātu",
  "anya-e0601n1:591_2": "avamaddane tapaccayo. Tassa saha dhātvantena goādeso. Nakārassa niggahitādeso. Tassa",
  "anya-e0601n1:591_3": "kavaggantādeso. Taṁ mārabhaṅgaṁ. Abhaṅganti mārasenāya bhañjituṁ viddhaṁsituṁ asamatthaṁ,",
  "anya-e0601n1:591_4": "bhañjiyate bhaṅgo. Nabhaṅgo abhaṅgo. Atha vā mārasenāya na bhañjiyatīti abhaṅgo.",
  "anya-e0601n1:591_5": "Mārasenāya bhañjituṁ na arahatīti attho. Mārasenā bhañjituṁ na samatthoti vā abhaṅgo,",
  "anya-e0601n1:591_6": "munindo. Taṁ abhaṅgaṁ.",
  "anya-e0601n1:592_0": "Dīpaṁdīpaṁ pajānanti ettha pajānaṁ dīpaṁ dīpanti sambandho. Tattha pajānanti sattānaṁ.",
  "anya-e0601n1:592_1": "Tehi kammakilesehi pajāyanti nibbattiyanti, pakārena vā jāyanti nibbattanti paṭisandhicutivasenāti",
  "anya-e0601n1:592_2": "pajāti vuccanti. Dīpanti paññāpadīpaṁ. Tañhi kusalākusale dhamme vibhajitvā dīpeti",
  "anya-e0601n1:592_3": "pakāseti jotetīti dīpanti vuccati. Atha vā dippati jotetīti dīpo. Andhakāraṁ vidhametvā",
  "anya-e0601n1:592_4": "ālokaṁ pakāsetīti attho. Dīpadhātu dittiyaṁ a. Dīpamivāti dīpā, paññā. Yathā hi padīpo",
  "anya-e0601n1:592_5": "andhakāraṁ vidhamitvā ālokaṁ pakāseti, evaṁ paññā avijjandhakāraṁ hantvā dhammālokaṁ",
  "anya-e0601n1:592_6": "pakāsetīti vuttaṁ hoti. Taṁ dīpaṁ. Puna dīpanti dīpakaṁ pakāsentanti attho. So hi",
  "anya-e0601n1:592_7": "dīpeti pakāsetīti dīpoti vuccati. Munindo hi payirupāsanavasena gatāgatānaṁ vineyyasattānaṁ",
  "anya-e0601n1:592_8": "dhammadesanāya catumaggañāṇādipaññāpadīpaṁ pakāsetīti vuttaṁ hoti. Taṁ dīpaṁ.",
  "anya-e0601n1:593_0": "Jayavarasayaneti pañcamāravijayantaṭṭhānabhūte uttama bodhipallaṅkāsane. Pañcamāre",
  "anya-e0601n1:593_1": "jināti etthāti jayo, bodhirukkhapallaṅko. Jidhātu jaye ṇa. Varitabbo patthi tabboti",
  "anya-e0601n1:593_2": "varo, varadhātu patthane a. Varati nivāreti hīnanti vā varo. Varadhātu nivāraṇe a.",
  "anya-e0601n1:593_3": "Buddhena seviyati bhajiyati etthāti sayano. Sidhātu sevāyaṁyu. Varo uttamo sayano",
  "anya-e0601n1:593_4": "varasayano, jayoeva varasayano jayavarasayano, bodhirukkhapallaṅko. Tasmiṁ.",
  "anya-e0601n1:594_0": "Bodhipattaṁdhipattanti bodhipattaṁ adhipattanti padacchedo. Bodhipattanti arahattamaggasabbaññutañāṇaṁ",
  "anya-e0601n1:594_1": "gataṁ. Ettha ca bodhisaddo rukkhamaggañāṇasabbaññutañāṇanibbānesupi vattati. Tathā",
  "anya-e0601n1:594_2": "hesa bodhirukkhamūle paṭhamābhisambuddhotiādīsu rukkhe vattati. Bodhi vuccati catūsu",
  "anya-e0601n1:594_3": "maggesu ñāṇantiādīsu magge. Pappoti bodhiṁ varabhūrī medhasotiādīsu sabbaññutañāṇe.",
  "anya-e0601n1:594_4": "Patvāna bodhiṁ amataṁ asaṅkhatantiādīsu nibbāne. Idha pana bhagavato arahattamaggasabbaññutañāṇaṁ",
  "anya-e0601n1:594_5": "adhippetaṁ. Cattāri saccāni bujjhatīti bodhi, arahatta maggañāṇaṁ. Sabbañeyyadhamme",
  "anya-e0601n1:594_6": "bujjhatīti bodhi, sabbaññutañāṇaṁ. Budhadhātu ñāṇe ṇa ī ca. Bodhi ca bodhi ca bodhi",
  "anya-e0601n1:594_7": "sarūpekasesavasena. Taṁ apajjiṁ agaminti bodhi patto, munindo. Taṁ bodhipattaṁ. Adhipattanti",
  "anya-e0601n1:594_8": "sadevake loke sabbadevamanussānaṁ jeṭṭhabhāvaṁ gatanti attho. Sabbadevamanussānaṁ",
  "anya-e0601n1:594_9": "adhikaṁ jeṭṭhabhāvaṁ vuḍḍhatarabhāvaṁ patto gatoti adhipatto, munindo. Taṁ adhipattaṁ.",
  "anya-e0601n1:594_10": "Yathā hi kukkuṭapotakānaṁ yo kukkuṭapotako aṇḍakosaṁ padāletvā abhinibbhido, so tesaṁ",
  "anya-e0601n1:594_11": "jeṭṭhabhāvaṁ vuḍḍhatarabhāvaṁ gato, evameva bhagavā sadevake loke avijjā gatāya pajāya",
  "anya-e0601n1:594_12": "taṁ avijjaṇḍakosaṁ padāletvā paṭhamataraṁ ariyāya jātiyā jātattā ca sīlasamādhipaññādi",
  "anya-e0601n1:594_13": "sabbaguṇehi adhikattā ca appaṭisamattā ca sabbadevamanussānaṁ jeṭṭhabhāvaṁ vuḍḍhatarabhāvaṁ",
  "anya-e0601n1:594_14": "seṭṭhabhāvaṁ appaṭisamabhāvañca patto gatoti vuttaṁ hoti. Tasmā adhipattanti thometi.",
  "anya-e0601n1:595_0": "Brahmābrahmāgatānanti brahma abrahma āgatānanti padacchedo. Āgatānaṁ payirupāsanavasena",
  "anya-e0601n1:595_1": "āgatānaṁ brahma devamanussaparisānanti attho. Tattha brahmāti brahmapārisajjādi brahmā.",
  "anya-e0601n1:595_2": "Te hi jhānādiguṇehi brūhanti vaḍḍhantīti brahmāti vuccanti, abrahmāti devamanussā.",
  "anya-e0601n1:595_3": "Te hi na brahmā abrahmāti vuccanti, āgacchanti payirupāsanavasenāti āgatā, brahmā",
  "anya-e0601n1:595_4": "brahmāno labbhanti. Āpubbagamudhātu gatiyaṁ ta. Āgatā brahmā ca abrahmā cāti brahmābrahmāgatā,",
  "anya-e0601n1:595_5": "tesaṁ. Visesana paranipātapadametaṁ agyāhitotiādīsu viya. Taṁ pana padaṁ varagirakathikantipade",
  "anya-e0601n1:595_6": "sampadānaṁ. Payirupāsanānaṁ brahma devamanussaparisānanti attho.",
  "anya-e0601n1:596_0": "Varagirakathikanti uttamaṁ dhammavācaṁ desentaṁ. Seṭṭhavācāya dhammaṁ desamānaṁ vā,",
  "anya-e0601n1:596_1": "gāyati kathiyatīti girā, vācā. Gādhātu sadde īro. Varā seṭṭhā girā vācā varagirā.",
  "anya-e0601n1:596_2": "Tāya dhammaṁ kathetīti varagirakathiko, munindo. Uttamāya manāpabhūtavācāya dhammaṁ",
  "anya-e0601n1:596_3": "desetīti attho. Taṁ.",
  "anya-e0601n1:597_0": "Pāpahīnanti lāmakaakusalakilesaṁ. Tañhi apāyādi dukkhaṁ pāpetīti pāpoti vuccati.",
  "anya-e0601n1:597_1": "Akusalakileso. Papubbaapadhātu pāpuṇane. Kusaladhammena hātabbaṁ caji tabbanti hīnanti",
  "anya-e0601n1:597_2": "vuccati. Lāmakadhammo. Hādhātu cāge tapaccayo, tassino. Pāpoeva hīnaṁ pāpahīnaṁ.",
  "anya-e0601n1:597_3": "Pahīnanti arahattamaggañāṇena susamucchinnaṁ. Pajahatīti pahīno, munindo. Papubbahādhātu",
  "anya-e0601n1:597_4": "cāge ino. Sabbe akusaladhamme aggamaggañāṇena samucchindatīti attho.",
  "anya-e0601n1:598_0": "Lokālokābhirāmanti lokaalokaabhirāmanti padacchedo. Manussalokadevabrahmalokānaṁ",
  "anya-e0601n1:598_1": "abhirāmaṭṭhānabhūtanti attho. Lokoti manussa loko, so hi lokayati patiṭṭhahati pavattati",
  "anya-e0601n1:598_2": "vā ettha puññāpuññaṁ tabbipāko cāti loko, manussa loko. Lokadhātu patiṭṭhāyaṁ a.",
  "anya-e0601n1:598_3": "Na loko aloko. Devabrahmaloko. Loko ca aloko ca lokālokā, tesaṁ sattalokānaṁ abhiadhikaṁ",
  "anya-e0601n1:598_4": "ramanti etthāti lokālokābhirāmo. Munindo, taṁ. So hi tilokānaṁ pūjānuggahādikaraṇavasena",
  "anya-e0601n1:598_5": "abhirāmaṭṭhānaṁ hotīti lokālokābhirāmanti thometi. Satatanti niccaṁ. Rattidivaṁ abhiṇhanti",
  "anya-e0601n1:598_6": "attho. Munindanti pañcamunissaraṁ, taṁ munindaṁ. Abhinameti ahaṁ abhisakkaccaṁ namāmīti sambandhoti.",
  "anya-e0601n1:599_0": "Ayaṁ panettha saṅkhepayojanā. Devādevātidevaṁ sammutidevaupapattidevānaṁ atiuttamaṁ",
  "anya-e0601n1:599_1": "visuddhidevabhūtaṁ nidhanavapudharaṁ antimakāyadhāraṇaṁ, mārabhaṅgaṁ devaputtādipañcamāre",
  "anya-e0601n1:599_2": "viddhaṁsanaṁ abhaṅgaṁ mārasenāya bhañjituṁ asamatthaṁ, mārasenā bhañjanārahaṁ vā,",
  "anya-e0601n1:599_3": "pajānaṁ sattānaṁ dīpaṁ paññāpadīpaṁ, kammabhūtaṁ dīpaṁ dīpakaṁ pakāsentaṁ, jayavarasayane",
  "anya-e0601n1:599_4": "pañcamāravijayantaṭṭhānabhūte uttamabodhipallaṅkāsane ādhārabhūte, bodhipattaṁ arahattamaggasabbaññutañāṇaṁ",
  "anya-e0601n1:599_5": "gataṁ adhipattaṁ sadevake loke sabbadevamanussānaṁ jeṭṭhabhāvaṁ gataṁ, brahmā brahmāgatānaṁ",
  "anya-e0601n1:599_6": "payirupāsanavasena āgatānaṁ brahmadeva manussaparisānaṁ varagirakathikaṁ seṭṭhavācāya",
  "anya-e0601n1:599_7": "dhammaṁ desamānaṁ pāpahīnaṁ lāmakaakusalakilesaṁ pahīnaṁ arahattamagga ñāṇena susamucchinnaṁ",
  "anya-e0601n1:599_8": "lokālokābhirāmaṁ manussa lokadevabrahmalokānaṁ abhirāmabhūtaṁ, munindaṁ pañcamunissaraṁ",
  "anya-e0601n1:599_9": "taṁ munindaṁ satataṁ niccaṁ abhiṇhaṁ ahaṁ abhiname abhisakkaccaṁ namāmīti.",
  "anya-e0601n1:600": "Dvāvīsatimavandanagāthāvaṇṇanā samattā.",
  "anya-e0601n1:601": "23.",
  "anya-e0601n1:602": " Buddho nigrodhabimbo mudukaracaraṇo brahmaghoseṇijaṅgho,",
  "anya-e0601n1:603": "Kosacchādaṅgajāto punarapi sugato suppatiṭṭhitapādo;",
  "anya-e0601n1:604": "Mūdodātuṇṇalomo athamapi sugato brahmujuggattabhāvo,",
  "anya-e0601n1:605": "Nīlakkhī dīghapaṇhī sukhumamalachavī thomyarasaggasaggī.",
  "anya-e0601n1:606": "24.",
  "anya-e0601n1:607": " Cattālīsaggadanto samakalapanajo antaraṁsappapīno,",
  "anya-e0601n1:608": "Cakkenaṅkitapādo aviraḷadasano mārajussaṅkhapādo;",
  "anya-e0601n1:609": "Tiṭṭhanto nonamantobhayakaramudunā jaṇṇukānāmasanto,",
  "anya-e0601n1:610": "Vaṭṭakkhandho jino gotaruṇapakhumako sīhapubbaḍḍhakāyo.",
  "anya-e0601n1:611": "25.",
  "anya-e0601n1:612": " Sattappīno ca dīghaṅguli matha sugato lomakūpekalomo,",
  "anya-e0601n1:613": "Sampannodātadāṭho kanakasamataco nīlamuddhaggalomo;",
  "anya-e0601n1:614": "Sambuddho thūlajivho atha sīhahanuko jālikappādahattho,",
  "anya-e0601n1:615": "Nātho uṇhīsasīso itiguṇasahitaṁ taṁ mahesiṁ namāmi.",
  "anya-e0601n1:616_0": "23. Evaṁ dvāvīsatimāya gāthāya munindassa paṇāmaṁ katvā idāni buddho nigrodhabimbotyādīhi",
  "anya-e0601n1:616_1": "tīhi gāthāhi buddhassa dvattiṁsamahāpurisalakkhaṇasampannehi guṇehi thomitvā mahesiṁ",
  "anya-e0601n1:616_2": "vanditukāmo buddho nigrodhabimbotyādigāthāttayamāha. Taṁ pana gāthāttayaṁ saddharāgāthāti",
  "anya-e0601n1:616_3": "daṭṭhabbaṁ. Sādhakaṁ pana heṭṭhā vuttameva.",
  "anya-e0601n1:617_0": "Tattha paṭhamagāthāyaṁ buddhoti paṭividdhacatusaccadhammo paṭividdhaniravasesasabbadhammo",
  "anya-e0601n1:617_1": "vā. Taṁ pana padaṁ nigrodhabimbo tyādīsu padesu tulyaliṅgattabhāvena sambandhitabbaṁ.",
  "anya-e0601n1:617_2": "So hi cattāri saccāni bujjhati abujjhi bujjhissatīti ca, niravasesasabbadhamme bujjhati",
  "anya-e0601n1:617_3": "abujjhi bujjhissatīti ca buddhoti vuccati. Tesu pana dvīsu vikappesu paṭhamavikappe",
  "anya-e0601n1:617_4": "budhadhātussa vāccaṁ catusaccadhammapaṭivijjhanaṁ arahattamaggañāṇaṁ mukhyena labbhati.",
  "anya-e0601n1:617_5": "Heṭṭhā maggaphalañāṇañca vipassanāñāṇañca pāramīñāṇañca phalūpacārena. Arahattaphalañāṇañca",
  "anya-e0601n1:617_6": "sabbaññutañāṇādipacchimapacchimañāṇāni ca kāraṇūpacārena. Tapaccayassa vāccaṁ tena",
  "anya-e0601n1:617_7": "mukhyopacārena upalakkhito aparimitaguṇagaṇālaṅkāraṁ khandhapañcakaṁ paṭicca buddhobuddhoti",
  "anya-e0601n1:617_8": "paññatto sattaviseso labbhati. Dutiya vikappe budhadhātussa vāccaṁ sabbañeyyadhammapaṭivijjhanasamatthaṁ",
  "anya-e0601n1:617_9": "sabbaññutañāṇaṁ mukhyena labbhati. Catumaggaphalañāṇañca vipassanā pāramīñāṇañca",
  "anya-e0601n1:617_10": "phalūpacārena. Āsayānusayañāṇādipacchima pacchimañāṇāni kāraṇūpacārena. Tapaccayassa",
  "anya-e0601n1:617_11": "vāccaṁ tena mukhyopacārena upalakkhito aparimāṇaguṇoghālaṅkataṁ khandhapañcakaṁ paṭicca",
  "anya-e0601n1:617_12": "buddhobuddhoti paññatto sattaviseso labbhati. Kiṁpanettha budhadhātussa vāccabhūtaṁ",
  "anya-e0601n1:617_13": "ñāṇameva buddho nāma hoti. Udāhu tapaccayassa vāccabhūto khandhasantāno buddho nāmāti.",
  "anya-e0601n1:617_14": "Ñāṇena pana malakara kilesānaṁ savāsanānaṁ niravasesaṁ pahīnattā citta santāno suddho",
  "anya-e0601n1:617_15": "hoti. Tassa pana suddhattā tassa nissayabhūto rūpakāyopi suddho hoti. Tasmā tapaccayassa",
  "anya-e0601n1:617_16": "vāccabhūto arahattamaggañāṇādīnaṁ ādhārabhūto khandhasantāno nāmapaññattivohārena",
  "anya-e0601n1:617_17": "buddho nāmāti. Tena vuttaṁ paṭisambhidāmaggaṭṭhakathāyaṁ –",
  "anya-e0601n1:618_0": "‘‘Sabbesu dhammesu appaṭihatañāṇa nimittānuttaravimokkhādhigamaparibhāvitaṁ khandhasantānaṁ",
  "anya-e0601n1:618_1": "upādāya paṇṇattiko sabbaññutapadaṭṭhānaṁ vā saccābhisambodhimupādāya paṇṇattiko sattaviseso buddho’’ti.",
  "anya-e0601n1:619_0": "Paramatthabhūte hi khandhasantāne vohārasukhatthaṁ satta puggalādivohāro āropito.",
  "anya-e0601n1:619_1": "Evaṁ vohārappatto satto yāva bodhiñāṇatthāya na vāyamati, paṇidhānaṁ na karoti. Tāva",
  "anya-e0601n1:619_2": "sattotveva saṅkhaṁ gacchati. Yato pana paṭṭhāya bodhiñāṇatthāya vāyamati, paṇidhānaṁ",
  "anya-e0601n1:619_3": "karoti, tadā bodhisatto nāma vohāro hoti. So pana yadā bodhiñāṇaṁ labhati, tadā buddho",
  "anya-e0601n1:619_4": "nāma vohāro hoti. Tasmā paññattisaṅkhāto khandhasantāno buddho nāmāti daṭṭhabbo.",
  "anya-e0601n1:619_5": "Vuttañhi mahāniddese ‘‘buddhoti netaṁ nāmaṁ mātarā kataṁ, na pitarā kataṁ, na bhātarā",
  "anya-e0601n1:619_6": "kataṁ, na bhaginiyā kataṁ, na mittāmaccehi kataṁ, na ñātisā lohitehi kataṁ, na samaṇabrāhmaṇehi",
  "anya-e0601n1:619_7": "kataṁ, na devatāhi kataṁ, vimokkhantikametaṁ buddhānaṁ bhagavantānaṁ bodhiyā mūle",
  "anya-e0601n1:619_8": "saha sabbaññutañāṇassa paṭilābhā sacchikā paññatti yadidaṁ buddhoti taṁ buddha’’nti.",
  "anya-e0601n1:619_9": "Atha vā paṭṭhānanayena vā nānantarikanayena vā ñāṇappadhāno suvisuddhakhandhasantāno",
  "anya-e0601n1:619_10": "buddho nāmāti atthopi yujjatevāti.",
  "anya-e0601n1:620_0": "Nigrodhabimboti nigrodharukkhassa parimaṇḍalo viya parimaṇḍalasarīro. Adhobhāgaṁ",
  "anya-e0601n1:620_1": "rundhatīti nigrodho, vaṭarukkho. Nipubbarudhadhātu āvaraṇe ṇa, usso gāgamo. Vamati",
  "anya-e0601n1:620_2": "uggiratīti bimbo, sarīro. Vamudhātu uggiraṇe bo. Vamissa vassa bittaṁ. Nigrodhassa",
  "anya-e0601n1:620_3": "parimaṇḍalo viya parimaṇḍalo bimbo sarīro yassāti nigrodhabimbo, buddho. Nigrodhaparimaṇḍalabimboti",
  "anya-e0601n1:620_4": "vattabbe parimaṇḍalasaddalope nevaṁ vuttaṁ. Yathā hi paṇṇāsahatthatāya vā satahatthatāya",
  "anya-e0601n1:620_5": "vā samakkhandhasākho nigrodho dīghatopi vitthāratopi ekappamāṇova hoti, evaṁ kāyatopi",
  "anya-e0601n1:620_6": "byāmatopi ekappamāṇo. Yathā aññesaṁ kāyo vā dīgho hoti, byāmo vā na evaṁ visamappamāṇoti",
  "anya-e0601n1:620_7": "attho. Vuttañhi brahmāyusutte ‘‘nigrodhaparimaṇḍalo kho pana bhavaṁ gotamo. Yāvatakvāssa",
  "anya-e0601n1:620_8": "kāyo, tāva takvāssa byāmo. Yāvatakvāssa byāmo, tāva takvāssa kāyo’’ti.",
  "anya-e0601n1:621_0": "Mudukaracaraṇoti saṇhahatthapādo. Ettha ca mudusaddo saṇhasukhumavācako anipphannapāṭipadiko.",
  "anya-e0601n1:621_1": "Atha vā mudeti modayati satteti mudu, saṇhahatthapādo. Mudadhātu modane hāse vā u.",
  "anya-e0601n1:621_2": "Taṁ taṁ kammaṁ karoti etenāti karo, hattho carati gacchati etena taṁ taṁ ṭhānanti",
  "anya-e0601n1:621_3": "caraṇo, pādo. Caradhātu gatiyaṁ yu. Mudukaro ca caraṇo ca yassāti mudukaracaraṇo,",
  "anya-e0601n1:621_4": "buddho. Sappi maṇḍe osāritvā ṭhapitaṁ satavāraṁ vihatakappāsapaṭalaṁ viya mudujātamattakumārassa",
  "anya-e0601n1:621_5": "viya ca niccakālaṁ muduhattha pādoti attho.",
  "anya-e0601n1:622_0": "Brahmaghoseṇijaṅghoti brahmaghoso eṇijaṅghoti padacchedo. Brahmaghosoti brahmuno",
  "anya-e0601n1:622_1": "saro viya aṭṭhaṅga sampannasaravantoti attho. Jhānādiguṇehi brūhati vaḍḍhatītibrahmā.",
  "anya-e0601n1:622_2": "Brūhadhātu manipaccayo. Ghusiyati saddiyati kathiyatīti ghoso, saro. Ghusadhātu sadde",
  "anya-e0601n1:622_3": "ṇa. Brahmuno ghoso saro brahmaghoso, so viya ghoso saro yassāti brahmaghoso, buddho.",
  "anya-e0601n1:622_4": "Yathā hi mahābrahmuno pittasemhehi apalibuddhattā saro visuddho hoti, evameva tathāgatenapi",
  "anya-e0601n1:622_5": "kataṁ kammaṁ vatthuṁ sodheti, vatthussa suddhattā nābhito paṭṭhāya samuṭṭhahanto",
  "anya-e0601n1:622_6": "saro visuddho aṭṭhaṅgasamannāgatoti attho. Tasmā brahmaghoso viya aṭṭhaṅgasamannāgatasaravantoti thometi.",
  "anya-e0601n1:623_0": "Eṇijaṅghoti eṇimigassa jaṅghā viya suvaṭṭajāṇuko. Eti gacchatīti eṇi, migo. Idhātu",
  "anya-e0601n1:623_1": "gatiyaṁ ṇi. Jāyati kamanametāyāti jaṅgho, jāṇu. Janadhātu janane gho. Nassa niggahitādeso.",
  "anya-e0601n1:623_2": "Eṇimigassa jaṅgho viya jaṅgho yassa soti eṇijaṅgho, buddho. Yathā hi eṇimigassa jaṅgho",
  "anya-e0601n1:623_3": "suvaṭṭo hoti, evameva buddhassa maṁsussadena paripuṇṇajaṅgho. Na ekato bandhapiṇḍikamaṁso.",
  "anya-e0601n1:623_4": "Samantato samasaṇṭhitena maṁsena parikkhittāhi suvaṭṭitāhi sāli gabbhayavagabbhasadisāhi",
  "anya-e0601n1:623_5": "jaṅghāhi samannāgatoti attho. Tasmā eṇimigajaṅghasadiso suvaṭṭajāṇukoti thometi.",
  "anya-e0601n1:624_0": "Kosacchādaṅgajātoti kosacchādaaṅgajātoti padacchedo. Usabhavāraṇādīnaṁ aṅgajāto viya",
  "anya-e0601n1:624_1": "suvaṇṇapaduma kaṇṇikasadisena vatthakosena paṭicchannena guyhaṅgajātena samannāgatoti",
  "anya-e0601n1:624_2": "attho. Kusati tiṭṭhati etthāti koso. Kusadhātu gatiyaṁ ṇa. Chādiyatīti chādo. Chadadhātu",
  "anya-e0601n1:624_3": "paṭicchanne ṇa. Kosena chādo kosacchādo. Aṅge sarīrāvayave jātanti aṅgajātaṁ. Kosacchādaṁ",
  "anya-e0601n1:624_4": "aṅgajātaṁ byañjanaṁ yassāti kosacchādaṅgajāto, buddho. Bhagavato hi usabhavāraṇādīnaṁ",
  "anya-e0601n1:624_5": "aṅgajāto viya suvaṇṇapadumakaṇṇi kasadisena kosohitavatthaguyhena byañjanena samannāgatoti",
  "anya-e0601n1:624_6": "attho. Tasmā kosacchādaṅgajātasampannoti thometi. Punarapīti puna apīti padacchedo.",
  "anya-e0601n1:624_7": "Rakārā gamo . Punāti eso atthantaratthe nipāto. Apisaddo sampiṇḍanattho. Sugatoti",
  "anya-e0601n1:624_8": "buddho. So hi sundaraṁ nibbānaṁ gacchatīti sugatoti vuccati.",
  "anya-e0601n1:625_0": "Suppatiṭṭhitapādoti suvaṇṇapādukatalamiva bhūmiyaṁ samaṁ suṭṭhu patiṭṭhitapādo. Samaṁ",
  "anya-e0601n1:625_1": "suṭṭhu bhūmiyaṁ patiṭṭhatīti suppatiṭṭhito, pādo. Su pati pubbo ṭhā dhātu gatinivattiyaṁ",
  "anya-e0601n1:625_2": "ta. Pajjati gacchati etenāti pādo. Padadhātu gatimhi ṇa. Suppatiṭṭhito pādo yassāti",
  "anya-e0601n1:625_3": "suppatiṭṭhitapādo, sugato. Yathā hi aññesaṁ bhūmiyaṁ pādaṁ ṭhapentānaṁ aggatalaṁ",
  "anya-e0601n1:625_4": "vā paṇhiṁ vā passaṁ vā paṭhamaṁ phusati vemajjhaṁ vā pana chiddaṁ hoti, ukkhipantānampi",
  "anya-e0601n1:625_5": "aggatalādīsu ekakoṭṭhāsova paṭhamaṁ uṭṭhahati, na evaṁ tassa. Tassa pana suvaṇṇapādukatalaṁ",
  "anya-e0601n1:625_6": "viya ekappahāreneva sakalapādatalaṁ bhūmiṁ phusati, bhūmito uṭṭhahati. Sacepi hi",
  "anya-e0601n1:625_7": "bhagavā anekasataporisaṁ narakaṁ akkamissāmīti pādaṁ nīharati, tāvadeva ninnaṭṭhānaṁ",
  "anya-e0601n1:625_8": "vātapūritaṁ viya kammārabhastaṁ unnamitvā pathavīsamaṁ hoti, unnataṭṭhānampi anto",
  "anya-e0601n1:625_9": "pavisati, dūre akkamissāmīti abhinīharantassa sineruppamāṇopi pabbato seditavetthaṅkuro",
  "anya-e0601n1:625_10": "viya namitvā pādasamīpaṁ āgacchati. Tathā hissa yamakapāṭihāriyaṁ katvā yugandharapabbataṁ",
  "anya-e0601n1:625_11": "akkamissāmīti pāde abhinīharato pabbato namitvā pādasamīpaṁ āgato. So taṁ akkamitvā",
  "anya-e0601n1:625_12": "dutiyapādena tāvatiṁsabhavanaṁ akkami. Na hi cakkalakkhaṇena patiṭṭhātabbaṭṭhānaṁ",
  "anya-e0601n1:625_13": "visamaṁ bhavituṁ sakkoti. Khāṇu vā kaṇḍako vā sakkharakathalā vā uccārapassāvo vā",
  "anya-e0601n1:625_14": "kheḷasiṅghaṇikādīni vā purimatarāva apagacchanti. Tattha tattheva pathaviṁ pavisanti.",
  "anya-e0601n1:625_15": "Tathāgatassa hi sīlatejena paññātejena dhammatejena dasannaṁ pāramīnaṁ ānubhāvena",
  "anya-e0601n1:625_16": "ayaṁ mahāpathavī samā mudu pupphākiṇṇā honti. Tatra tathāgato samaṁ pādaṁ nikkhipati.",
  "anya-e0601n1:625_17": "Samaṁ uddharati, sabbāvantehi pādatalehi bhūmiṁ phusati, tasmā suppatiṭṭhitapādoti thometi.",
  "anya-e0601n1:626_0": "Mūdo dātuṇṇalomoti muda odāta uṇṇalomoti padacchedo. Bhamukantare jāto saṇhasukhumo",
  "anya-e0601n1:626_1": "seto suddho uṇṇalomavantoti attho. Ettha ca mudasaddo saṇhasukhumavācako anipphannapāṭipadiko.",
  "anya-e0601n1:626_2": "Atha vā mudeti mudayati satteti mudo, sukhumo. Mudadhātu modane a. Avadāyati khaṇḍiyatīti",
  "anya-e0601n1:626_3": "odāto. Avapubba dādhātu avakhaṇḍane ta. Atha vā avadāyati sujjhatīti odāto, yathā",
  "anya-e0601n1:626_4": "vodānanti. Mudo ca odāto ca mudodāto, uṇati uddhaṁ gacchatīti uṇṇā, lomo. Uṇṇasaddo",
  "anya-e0601n1:626_5": "hi loke lomasaddapariyāyoti vadanti ācariyā. Maṁsassa upari pavattatīti attho. Uṇadhātu",
  "anya-e0601n1:626_6": "gatiyaṁ ṇa. Maṁsacammāni lunāti chindatīti lomo. Ludhātu chindane manipaccayo. Lunitabboti",
  "anya-e0601n1:626_7": "vā lomo, uṇṇā ca sā lomo cāti uṇṇalomo, lomaviseso. Mudo dāto uṇṇalomo yassa soti",
  "anya-e0601n1:626_8": "mudodātuṇṇa lomo, sugato. Uṇṇālomaṁ pana bhagavato dvinnaṁ bhamukānaṁ vemajjhe nāsimatthakeyeva",
  "anya-e0601n1:626_9": "jātaṁ. Uggantvā pana nalāṭamajjhe jātaṁ. Sappimaṇḍe osāretvā ṭhapitasata vitatakappāsapaṭalaṁ",
  "anya-e0601n1:626_10": "viya mudaṁ. Parisuddhaosadhitārakavaṇṇaṁ viya ca sippalitūlalatātūlaṁ viya ca vigatamalena",
  "anya-e0601n1:626_11": "odātaṁ uṇṇālomaṁ atthi, na aññesanti attho. Vuttañhetaṁ brahmāyusutte –",
  "anya-e0601n1:627": "‘‘Uṇṇā kho panassa bhoto gotamassa bhamukantare jātā odātā mudu tūlasannibhā’’ti.",
  "anya-e0601n1:628_0": "Taṁ panetaṁ koṭiyaṁ gahetvā ākaḍḍhiyamānaṁ upaḍḍha bāhuppamāṇaṁ hoti. Vissaṭṭhaṁ",
  "anya-e0601n1:628_1": "dakkhiṇāvaṭṭavasena āvaṭṭitvā uddhaggā hutvā santiṭṭhati. Suvaṇṇaphalakamajjhe ṭhapitarajata",
  "anya-e0601n1:628_2": "pupphuḷakaṁ viya, suvaṇṇaghaṭato nikkhammamānaṁ khīradhāraṁ viya aruṇappabhārañjite",
  "anya-e0601n1:628_3": "gaganatale osadhitārakaṁ viya ca atimanoharāya siriyā virocati, tasmā mūdodātuṇṇalomoti thometi.",
  "anya-e0601n1:629_0": "Athamapīti tadaññaṁ api. Sugatoti buddho. So hi sundaravācaṁ gadati vadatīti sugatoti",
  "anya-e0601n1:629_1": "vuccati. Brahmujuggattabhāvoti brahmaujuuggataattabhāvoti padavibhāgo. Brahmuno uju",
  "anya-e0601n1:629_2": "uggataattabhāvo viya ujumeva uggataattabhāvo dīghasarīroti attho. Brahmāyusutte pana",
  "anya-e0601n1:629_3": "‘‘brahmujugatto’’tipāṭho. Tadaṭṭhakathāyañca brahmujugattoti brahmā viya ujugatto",
  "anya-e0601n1:629_4": "ujumeva uggatadīghasarīroti vivarati. Taṁ pana sandhāya brahmujuggattabhāvoti vuttaṁ.",
  "anya-e0601n1:630_0": "Ayaṁ panettha vacanattho. Jhānādiguṇehi uparūparibrūhati vaḍḍhatīti brahmā. Brūhadhātu",
  "anya-e0601n1:630_1": "vaḍḍhane ma, arati avaṅkabhāvena pavattatīti uju, avaṅko. Aradhātu gatiyaṁ jupaccayo.",
  "anya-e0601n1:630_2": "Arissa uādeso. Uddhaṁ gacchati pāpuṇātīti uggato. Upubba gamudhātu gatiyaṁ to. Āhito",
  "anya-e0601n1:630_3": "āropito ahaṁ māno etthāti attā, sarīro. Āpubba dhā dhātu ropane manipaccayo tupaccayo",
  "anya-e0601n1:630_4": "vā. Dhassa to. Massa to. Atha vā sukhadukkhaṁ adati anubhavatīti attā. Adadhātu anubhavane",
  "anya-e0601n1:630_5": "manipaccayo. Kaccāyanasaddasatthe pana ‘‘sukhadukkhaṁ adati bhakkhatīti attā, jātijarāmaraṇādīhi",
  "anya-e0601n1:630_6": "adiyate bhakkhiyateti vā attā. Ātumā’’ti vuttaṁ. Khyādīhi manimaca tovāti suttena",
  "anya-e0601n1:630_7": "padasiddhi veditabbā. Attāti abhidhānaṁ buddhi ca bhavanti etasmāti attabhāvo, rūpakāyo.",
  "anya-e0601n1:630_8": "Anuṭīkāyaṁ pana ‘‘āhito ahaṁ māno etthāti attā, soeva bhavati uppajjati na paraparikappito",
  "anya-e0601n1:630_9": "viya niccoti attabhāvo. Attāti vā diṭṭhigatikehi gahetabbākārena bhavati pavattatīti",
  "anya-e0601n1:630_10": "attabhāvo’’ti vuttaṁ . Brahmuno ujumeva uggato attabhāvo viya ujumeva uggato attabhāvo",
  "anya-e0601n1:630_11": "yassa soti brahmujuggattabhāvo, sugato. Yebhuyyena hi sattā khandhe kaṭiyaṁ jāṇusūti",
  "anya-e0601n1:630_12": "tīsu ṭhānesu namanti. Thokaṁ kaṭiyaṁ namantā pacchato namanti. Itaresu dvīsu ṭhānesu",
  "anya-e0601n1:630_13": "purato. Dīghasarīrā paneke passā vaṅkā honti, eke mukhaṁ unnametvā nakkhattāni gaṇayantā",
  "anya-e0601n1:630_14": "viya caranti, eke appamaṁsalohitā sūlasadisā honti, pavedhamānā gacchanti, tathāgato",
  "anya-e0601n1:630_15": "pana ujumeva uggantvā dīghappamāṇo devanagare ussitasuvaṇṇa toraṇaṁ viya hoti. Tasmā",
  "anya-e0601n1:630_16": "brahmujuggattabhāvoti thometi.",
  "anya-e0601n1:631_0": "Nīlakkhīti nīlaakkhīti padacchedo. Atinīlanettena samannāgatoti attho. Ikkhati passati",
  "anya-e0601n1:631_1": "anena rūpārammaṇaṁ samavisamaṁ vāti akkhi, nettaṁ. Ikkhadhātu dassane i. Issa attaṁ.",
  "anya-e0601n1:631_2": "Nīlā atinīlā akkhi nettā yassāti nīlakkhi, sugato. Bhagavato hi na sakalanīlakkhiva",
  "anya-e0601n1:631_3": "hoti. Nīlayuttaṭṭhāne panassa ummārapupphasadisena ativisuddhena nīlavaṇṇena samannāgatāni",
  "anya-e0601n1:631_4": "akkhīni honti. Pītayuttaṭṭhāne kaṇikārapupphasadisena lohitavaṇṇena. Lohitayuttaṭṭhāne",
  "anya-e0601n1:631_5": "bandhujīvakapupphasadisena lohitavaṇṇena. Seta yuttaṭṭhāne osadhitārakasadisena setavaṇṇena.",
  "anya-e0601n1:631_6": "Kāḷa yuttaṭṭhāne addāriṭṭhakasadisena kāḷavaṇṇena samannāgatāni suvaṇṇavimāne ugghāṭitamaṇisīhapañjarasadisāni",
  "anya-e0601n1:631_7": "khāyanti. Vuttañhi mahāniddese ‘‘maṁsacakkhumhi bhagavato pañcavaṇṇā saṁvijjanti.",
  "anya-e0601n1:631_8": "Nīlo ca vaṇṇo, pītako ca vaṇṇo, lohitako ca vaṇṇo, kaṇho ca vaṇṇo, odāto ca vaṇṇo",
  "anya-e0601n1:631_9": "akkhilomāni ca bhagavato, yattha ca akkhi lomāni patiṭṭhitāni. Taṁ nīlaṁ hoti sunīlaṁ",
  "anya-e0601n1:631_10": "pāsādikaṁ dassaneyyaṁ ummārapupphasamānaṁ. Tassa parato pītakaṁ hoti supītakaṁ suvaṇṇavaṇṇaṁ",
  "anya-e0601n1:631_11": "pāsādikaṁ dassaneyyaṁ kaṇikārapupphasamānaṁ. Ubhato akkhikuṭāni bhagavato lohitakāni",
  "anya-e0601n1:631_12": "honti sulohikāni pāsādikāni dassaneyyāni indagopakasamānāni. Majjhe kaṇhaṁ hoti sukaṇhaṁ",
  "anya-e0601n1:631_13": "alūkhaṁ suddhaṁ pāsādikaṁ dassaneyyaṁ addāriṭṭhaka samānaṁ. Tassa parato odātaṁ hoti",
  "anya-e0601n1:631_14": "suodātaṁ setaṁ paṇḍaraṁ pāsādikaṁ dassaneyyaṁ osadhitārakasamāna’’nti. Bhagavā pana",
  "anya-e0601n1:631_15": "tena maṁsacakkhunā caturaṅgasamannāgate andhakārepi samantā yojanaṁ passati divā ceva rattiñca.",
  "anya-e0601n1:632": "Vuttañhi mahāniddese –",
  "anya-e0601n1:633_0": "‘‘Tena bhagavā pākatikena maṁsacakkhunā attabhāva pariyāpannena purimasucaritakammābhinibbattena",
  "anya-e0601n1:633_1": "samantā yojanaṁ passati divā ceva rattiñca. Yadāpi caturaṅgasamannāgato andhakāro",
  "anya-e0601n1:633_2": "hoti, sūriyo ca atthaṅgamito hoti, kāḷapakkho ca uposatho hoti, tibbo ca vanasaṇḍo",
  "anya-e0601n1:633_3": "hoti, mahā ca kāḷamegho abbhuṭṭhito hoti, evarūpepi caturaṅgasamannāgate andhakāre",
  "anya-e0601n1:633_4": "samantā yojanaṁ passati. Natthi so kuṭṭo vā kavāṭaṁ vā pākāro vā pabbato vā gaccho",
  "anya-e0601n1:633_5": "vā latā vā āvaraṇaṁ rūpānaṁ dassanāyā’’ti. Tasmā upalakkhaṇanayena nīlakkhīti thometi.",
  "anya-e0601n1:634_0": "Dīghapaṇhīti āyatapaṇhi. Paripuṇṇapaṇhīti attho. Pasati bādhati anena paresanti paṇhi,",
  "anya-e0601n1:634_1": "pādassa pacchābhāgo. Pasadhātu bādhane ṇi. Sassa ho. Ṇvādimoggallāne pana ‘‘paṇa",
  "anya-e0601n1:634_2": "byavahārathutīsu hi paṇiyati vohāriyatīti paṇhi, pādassa pacchābhāgo’’ti vuttaṁ.",
  "anya-e0601n1:634_3": "Dīghā paṇhi yassa soti dīghapaṇhi, sugato. Yathā hi aññesaṁ agga pādo dīgho hoti.",
  "anya-e0601n1:634_4": "Paṇhimatthake jaṅghā patiṭṭhāti paṇhiṁ tacchetvā ṭhapitā viya hoti. Na evaṁ tathāgatassa.",
  "anya-e0601n1:634_5": "Tathāgatassa pana catūsu koṭṭhāsesu dve koṭṭhāsā aggapādā honti. Tatiye koṭṭhāse",
  "anya-e0601n1:634_6": "jaṅghā patiṭṭhāti. Catutthe koṭṭhāse āraggena vaṭṭetvā ṭhapitā viya rattakambale",
  "anya-e0601n1:634_7": "geṇḍukasadisā paṇhi hoti. Tasmā dīghapaṇhīti thometi.",
  "anya-e0601n1:635_0": "Sukhumamalachavīti sukhuma amala chavīti padacchedo. Saṇhamalavisuddhataco saṇhamalavirahitataco",
  "anya-e0601n1:635_1": "vāti attho. Ettha ca sukhumasaddo saṇhavācako anipphannapāṭipadiko. Atha vā sukhayati",
  "anya-e0601n1:635_2": "saṇhabhāvenāti sukhumaṁ, saṇhaṁ. Sukhadhātu takkariyaṁ umapaccayo. Taṁsamaṅgīpuggalaṁ",
  "anya-e0601n1:635_3": "kiliṭṭhaṁ malati dhāretīti malaṁ, rajādimalaṁ. Maladhātu dhāraṇe a, natthi malametissāti",
  "anya-e0601n1:635_4": "amalā, chavī. Maṁsaṁ chādetīti chavī. Chada dhātu saṁvaraṇe ravapaccayo īpaccayo",
  "anya-e0601n1:635_5": "ca. Sukhumā saṇhā amalā malavirahitā chavī yassāti sukhumamalachavī, sugato. Bhagavato",
  "anya-e0601n1:635_6": "hi suvaṇṇasiniddhasaṇhasarīrattā kañcanasannibha tacattā ca rūpakāye padumapalāse",
  "anya-e0601n1:635_7": "udakabindhu viya rajojallaṁ vā malaṁ vā na limpati. Vuttañhi majjhimapaṇṇāse brahmāyusutte –",
  "anya-e0601n1:636": "‘‘Sukhumacchavī kho pana bhavaṁ gotamo sukhumattā chaviyā rajojallaṁ kāye na upalimpatī’’ti. Tasmā sukhuma malachavīti thometi.",
  "anya-e0601n1:637_0": "Thomyarasaggasaggīti thomyarasa gasa aggīti padacchedo. Thomitabba rasaharaṇasattasahassanhārū",
  "anya-e0601n1:637_1": "uddhaggikāti attho. Thomiyatīti thomyo, nhāru. Thomadhātu sīlāghāyaṁ ṇyo. Madhurādibhedaṁ",
  "anya-e0601n1:637_2": "rasaṁ gasenti anto pavesentīti rasaggasā, nhāru. Rasasaddūpapadagasadhātu adane a.",
  "anya-e0601n1:637_3": "Atha vā rasaṁ gasati harati etehīti rasaggasā , nhāru. Gasadhātu haraṇe a. Dhātusaddo",
  "anya-e0601n1:637_4": "hi anekattho. Rasaggasānaṁ aggāti rasaggasaggā, te ettha santīti rasaggasaggī, nhāru.",
  "anya-e0601n1:637_5": "Assathyatthe īpaccayo. Thomyo rasaggasaggī yassa soti thomyarasaggasaggī, sugato.",
  "anya-e0601n1:637_6": "Tathāgatassa hi sattarasaharaṇisahassāni uddhaggāni hutvā gīvāyameva paṭimukkāni.",
  "anya-e0601n1:637_7": "Tilaphalamattopi āhāro jivhagge ṭhapito sabbaṁ kāyaṁ anupharati. Teneva mahāpadhānaṁ",
  "anya-e0601n1:637_8": "padahantassa ekataṇḍulādīhipi kaḷāyayūsapasatenapi kāyassa yāpanaṁ hoti. Aññesaṁ",
  "anya-e0601n1:637_9": "pana tathā abhāvā na sakalakāyaṁ ojā pharati. Tena te bahvābādhā honti. Idaṁ lakkhaṇaṁ",
  "anya-e0601n1:637_10": "appābādhatāsaṅkhātassa nissandaphalassavasena pākaṭaṁ hoti, tasmā thomyarasaggasaggīti thometi.",
  "anya-e0601n1:638": "Tevīsatimavandanagāthāvaṇṇanā samattā.",
  "anya-e0601n1:639_0": "24. Dutiyagāthāyaṁ jinoti pañcamārajitavā buddho. Tassa pana padassa samacattālīsaggadantotyādīhi",
  "anya-e0601n1:639_1": "padehi tulyaliṅgattabhāvena sambandho. Cattālīsaggadantoti cattālīsaaggadantoti padacchedo.",
  "anya-e0601n1:639_2": "Samacattālīsa uttamadantoti attho. Ettha ca aggasaddo uttamavācako anipphannapāṭipadiko.",
  "anya-e0601n1:639_3": "Atha vā uttamabhāvaṁ ajati gacchatīti aggo, danto. Daṁsati vidaṁsati bhojjamanenāti",
  "anya-e0601n1:639_4": "danto. Daṁsadhātu daṁsane ta. Tassa nto dhātvantalopo. Samacattālīsaṁ aggo uttamo",
  "anya-e0601n1:639_5": "danto yassāti cattālīsaggadanto, jino. Uparimahanuke patiṭṭhitā dantā vīsati heṭṭhime",
  "anya-e0601n1:639_6": "vīsatīti samacattālīsadantā hontīti attho. Aññesañhi paripuṇṇadantānampi dvattiṁsadantā",
  "anya-e0601n1:639_7": "honti. Tathā gatassa pana cattālīsaṁ. Tasmā cattālīsaggadantoti thometi.",
  "anya-e0601n1:640_0": "Samakalapanajoti kakacena chinditvā ṭhapito viya samadantoti attho. Lapati vadati",
  "anya-e0601n1:640_1": "etenāti lapanaṁ, mukhaṁ. Lapadhātu vadane yu. Tasmiṁ lapane mukhe jātoti lapanajo,",
  "anya-e0601n1:640_2": "danto. Tappurisasamāsoyaṁ, samako lapanajo danto yassāti samakalapanajo, jino. Pāḷiyaṁ",
  "anya-e0601n1:640_3": "pana ‘‘samadanto’’ti pāṭho atthi. Ayamevattho. Aññesañhi keci dantā uccā, keci nīcāti",
  "anya-e0601n1:640_4": "visamā honti. Tathāgatassa pana ayapaṭṭachinnasaṅkhapaṭalaṁ viya samā honti. Tasmā",
  "anya-e0601n1:640_5": "samakalapanajoti thometi.",
  "anya-e0601n1:641_0": "Antaraṁsappapīnoti antaraaṁsapīnoti padavibhāgo. Gāthābandhavasena chandānurakkhaṇatthaṁ",
  "anya-e0601n1:641_1": "pakārāgamaṁ katvā evaṁ vuttaṁ. Dvinnaṁ aṁsānaṁ khandhānaṁ antaraṁ vemajjhe paripuṇṇapiṭṭhitaloti",
  "anya-e0601n1:641_2": "attho. Ettha ca aṁsasaddo khandhatthe vattati. Vuttañhetaṁ abhidhānappadīpikāyaṁ",
  "anya-e0601n1:641_3": "‘‘aṁso nitthi bhujasiro, khandho tassandhi jattu ta’’nti.",
  "anya-e0601n1:642_0": "Anati jīvati etenāti aṁso, khandho. Anadhātu pāṇe sopaccayo. Nassa niggahitādeso.",
  "anya-e0601n1:642_1": "Sarīrassa avayavabhāvena anati gacchati pavattatīti vā aṁso, dvinnaṁ aṁsānaṁ khandhānaṁ",
  "anya-e0601n1:642_2": "antaraṁ vemajjhanti antaraṁso, piṇati pūratīti pīno, piṭṭhitalaṁ. Piṇadhātu pinane",
  "anya-e0601n1:642_3": "pūraṇe vā ṇa. Ṇassa no. Dvinnaṁ aṁsānaṁ khandhānaṁ antaraṁ vemajjhe pīnaṁ paripuṇṇaṁ",
  "anya-e0601n1:642_4": "piṭṭhitalaṁ yassāti antaraṁsappapīno, jino. Uttarapadalopabahubbīhisamāsoyaṁ. Aññesañhi",
  "anya-e0601n1:642_5": "taṁ ṭhānaṁ ninnaṁ hoti, dve piṭṭhikoṭṭā pāṭiekkaṁ paññāyanti. Tathāgatassa pana kaṭito",
  "anya-e0601n1:642_6": "paṭṭhāya maṁsapaṭalaṁ yāva khandhā uggamma samussitasuvaṇṇaphalakaṁ viya piṭṭhiṁ",
  "anya-e0601n1:642_7": "chādetvā patiṭṭhitaṁ. Tasmā antaraṁsappapīnoti thometi. Pāḷiyaṁ pana ‘‘citantaraṁso’’ti",
  "anya-e0601n1:642_8": "pāṭho. Tadaṭṭhakathāyañca ‘‘citantaraṁ soti antaraṁsaṁ vuccati dvinnaṁ koṭṭānamantaraṁ.",
  "anya-e0601n1:642_9": "Taṁ paripuṇṇa massāti antaraṁso’’ti vuttaṁ.",
  "anya-e0601n1:643_0": "Cakkenaṅkitapādoti cakkena aṅkitapādoti padacchedo. Aṭṭhasatapādacakkalakkhaṇena",
  "anya-e0601n1:643_1": "lakkhitapādataloti attho. Cakkena aṭṭhasatapādacakkena aṅkito lakkhito pādo yena",
  "anya-e0601n1:643_2": "soti cakkenaṅkitapādo, jino. Tatiyābahubbīhi samāsoyaṁ. Aññesañhi pādatale aṭṭhasatapādacakka",
  "anya-e0601n1:643_3": "lakkhaṇaṁ natthi. Tathāgatassa pādataleeva vicitraṁ aṭṭhasata pādacakkalakkhaṇaṁ",
  "anya-e0601n1:643_4": "atthi. Tasmā cakkenaṅkitapādoti thometi.",
  "anya-e0601n1:644_0": "Vuttañhi brahmāyusutte ‘‘heṭṭhā kho pana tassa bhoto gotamassa pādatalesu cakkāni",
  "anya-e0601n1:644_1": "jātāni sahassārāni sanemikāni sanābhikāni sabbākāraparipūrānī’’ti. Aṭṭhasatapādacakkalakkhaṇasarūpaṁ",
  "anya-e0601n1:644_2": "pana yo pādapaṅkajamuduttalarā jikehīti gāthāvaṇṇanāyaṁ vuttamevāti.",
  "anya-e0601n1:645_0": "Aviraḷadasanoti avivaradanto. Avivaradantena sampannoti attho. Vivarati phullatīti",
  "anya-e0601n1:645_1": "viraḷo. Varadhātu phullaneḷo. Assi. Na viraḷo aviraḷo, natthi viraḷo etassāti aviraḷo,",
  "anya-e0601n1:645_2": "danto. Daṁsati vidaṁsati khādanīyaṁ vā bhojanīyaṁ vā etenāti dasano, danto. Daṁsadhātu",
  "anya-e0601n1:645_3": "daṁsane yu. Niggahitalopo. Aviraḷo dasano danto yassāti aviraḷadasano, jino. Aññesañhi",
  "anya-e0601n1:645_4": "kumbhilānaṁ viya dantā viraḷā honti. Macchamaṁsādīni khādantānaṁ dantantaraṁ pūrati.",
  "anya-e0601n1:645_5": "Tathāgatassa pana kanakalatāya samussāpitavajira panti viya aviraḷā tulikāya dassitaparicchedā",
  "anya-e0601n1:645_6": "viya dantā honti, tasmā aviraḷadasanoti thometi.",
  "anya-e0601n1:646_0": "Mārajussaṅkhapādoti māraji ussaṅkhapādoti padacchedo. Ettha ca mārajīti pañcamārajitavā",
  "anya-e0601n1:646_1": "buddho kattubhūto. So hi pañcamāre jitavāti mārajīti vuccati. Ussaṅkhapādoti pādassa",
  "anya-e0601n1:646_2": "upari ṭhitena saṅkhasadisattā saṅkhanāmikena gopphakena samannāgatoti attho. Saṁsuṭṭhuṁ",
  "anya-e0601n1:646_3": "pathaviṁ khanatīti saṅkhe. Saṁpubbakhanudhātu avadāraṇe kvi. Apadānaṭṭhakathāyaṁ",
  "anya-e0601n1:646_4": "pana ‘‘saṁsuṭṭhuṁ khādanto khaṇanto gacchatīti saṅkhe. Samuddajalapariyante caramāno",
  "anya-e0601n1:646_5": "gacchati caratīti attho’’ti vuttaṁ. Saṅkhe viyāti saṅkhe, gopphako. Pādassa uddhaṁ",
  "anya-e0601n1:646_6": "upari ṭhitaṁ saṅkhasadisaṁ gopphaka massāti ussaṅkhapādo, jino. Vuttañhi brahmāyusuttaṭṭhakathāyaṁ",
  "anya-e0601n1:646_7": "‘‘uddhaṁ patiṭṭhitagopphakattā ussaṅkhā pādā assāti ussaṅkhapādo’’ti. Aññesañhi piṭṭhipāde",
  "anya-e0601n1:646_8": "gopphakā honti. Tena tesaṁ pādā āṇibaddhā viya baddhā honti. Na yathāsukhaṁ parivattanti.",
  "anya-e0601n1:646_9": "Gacchantānaṁ pādatalāni na dissanti. Tathāgatassa pana abhirūhitvā upari gopphakā",
  "anya-e0601n1:646_10": "patiṭṭhahanti. Tenassa nābhito paṭṭhāya uparimakāyo nāvāya ṭhapita suvaṇṇapaṭimā",
  "anya-e0601n1:646_11": "viya niccalo hoti. Adhokāyova iñjati. Sukhena pādā parivattanti. Puratopi pacchato",
  "anya-e0601n1:646_12": "ubhayapassesupi ṭhatvā passantānaṁ pādatalāni paññāyanti. Na hatthīnaṁ viya pacchatoyevāti.",
  "anya-e0601n1:646_13": "Tasmā ussaṅkhapādoti thometi.",
  "anya-e0601n1:647_0": "Tiṭṭhanto nonamantobhayakaramudunā jaṇṇukānāma santoti ettha tiṭṭhanto no namanto",
  "anya-e0601n1:647_1": "ubhaya karamudunā jaṇṇukāni āmasantoti padavibhāgo. Tiṭṭhantoti ṭhitakova. Nonamantoti",
  "anya-e0601n1:647_2": "anamamāno hutvā. Ubhaya karamudunāti sukhumena hatthadvayena. Jaṇṇukānīti jaṅghāni.",
  "anya-e0601n1:647_3": "Jāyati gamanāgamanaṁ anenāti jaṇṇu, janadhātu janane ṇu. Soeva jaṇṇukā, jaṅghorūnaṁ",
  "anya-e0601n1:647_4": "sandhi labbhati. Tāni. Āmasantoti parimajjituṁ sakkonto. Ettha ca tiṭṭhanto nonamantoti",
  "anya-e0601n1:647_5": "iminā tathāgatassa akhujjaavāmanabhāvo dīpito . Avasesajanā hi khujjā vā honti vāmanā",
  "anya-e0601n1:647_6": "vā. Khujjānaṁ uparimakāyo aparipuṇṇo hoti vāmanānaṁ heṭṭhimakāyo. Te aparipuṇṇakāyattā",
  "anya-e0601n1:647_7": "na sakkonti nonamanto jaṇṇukāni parimajjituṁ. Tathāgato pana paripuṇṇaubhayakāyattā",
  "anya-e0601n1:647_8": "sakkoti, tasmā tiṭṭhanto…pe… jaṇṇukā nāmasantoti thometi.",
  "anya-e0601n1:648_0": "Vaṭṭakkhandhoti suvaṇṇāliṅgo viya samavaṭṭitagaliko. Vuttañhi brahmāyusutte ‘‘samavaṭṭakkhandho’’ti.",
  "anya-e0601n1:648_1": "Parimaṇḍalā kārena vaṭṭati pavattatīti vaṭṭo, parimaṇḍalo. Vaṭṭadhātu vaṭṭane a.",
  "anya-e0601n1:648_2": "Bhojanaṁ khādati etena galenāti khandho, galo. Khādadhātu khādane bhakkhane vā kvipaccayo.",
  "anya-e0601n1:648_3": "Khādāmagamānaṁ khandhandhagandhāti suttena padasiddhi veditabbā. Abhidhānaṭīkāyaṁ",
  "anya-e0601n1:648_4": "pana ‘‘kaṁ matthakaṁ dadhātīti kandho. Soeva kakārassa khakārakaraṇavasenā’’ti vuttaṁ.",
  "anya-e0601n1:648_5": "Vaṭṭo samaparimaṇḍalo khandho galo yassāti vaṭṭakkhandho, jino. Yathā hi eke koñcā",
  "anya-e0601n1:648_6": "viya bakā viya varāhā viya ca dīghagalā vaṅkagalā puthugalā ca honti. Kathanakāle",
  "anya-e0601n1:648_7": "sirājalaṁ paññāyati. Mando saro nikkhamati, na evaṁ tassa. Tathāgatassa pana suvaṭṭitasuvaṇṇāliṅgasadiso",
  "anya-e0601n1:648_8": "khandho galo hoti. Kathanakāle sirājalaṁ na paññāyati. Meghassa viya gajjato saro",
  "anya-e0601n1:648_9": "mahā hoti. Tasmā vaṭṭakkhandhoti thometi.",
  "anya-e0601n1:649_0": "Puna jinoti buddho kattubhūto. Tassa pana padassa gotaruṇapakhumakotyādīhi padehi",
  "anya-e0601n1:649_1": "tulyaliṅgattabhāvena sambandho. Gotaruṇapakhumakoti taṁmuhuttajātaratta vacchassa",
  "anya-e0601n1:649_2": "cakkhubhaṇḍo viya vippasannacakkhubhaṇḍo, vippasannacakkhubhaṇḍena samannāgato vā.",
  "anya-e0601n1:649_3": "Ettha ca pakhumakoti sakalaṁ cakkhubhaṇḍaṁ adhippetaṁ. Cakkhubhaṇḍanti cakkhuparivāraṁ.",
  "anya-e0601n1:649_4": "Cakkhubhaṇḍanti akkhidalanti keci. Akkhidalapattanti vadanti aññe. Akkhidale hi pana",
  "anya-e0601n1:649_5": "saddhiṁ akkhibimbanti veditabbaṁ. Ayaṁ panettha vacanattho. Patati cakkhuṁ parivāreti",
  "anya-e0601n1:649_6": "etenāti pakhumaṁ, pamhādiparivāraṁ. Patadhātu parivāre umo. Takārassa kho. Atha vā",
  "anya-e0601n1:649_7": "akkhino pakkhadvaye jātanti pakhumaṁ, pamhaṁ. Jātataddhite umo. Pakkhumanti vattabbe",
  "anya-e0601n1:649_8": "kakāralopavasena pakhumanti vuccati. Pakhumaṁyeva pakhumako. Gotaruṇassa taṁmuhuttajātarattavacchassa",
  "anya-e0601n1:649_9": "pakhumaṁ viya pakhumaṁ yassa soti gotaruṇapakhumako, jino. Gotaruṇassa taṁmuhuttajātarattavacchassa",
  "anya-e0601n1:649_10": "pakhumasadisaṁ vippasannacakkhubhaṇḍaṁ atthīti attho. Aññesañhi akkhibhaṇḍo aparipuṇṇo",
  "anya-e0601n1:649_11": "hoti. Hatthimūsikakākādīnaṁ akkhisadisehi viniggatehi gambhīrehipi akkhīhi samannāgatā.",
  "anya-e0601n1:649_12": "Tathāgatassa pana dhovitvā majjitvā ṭhapitamaṇiguḷikā viya mudusiniddhanīla sukhumapakhumācitāni",
  "anya-e0601n1:649_13": "akkhīni honti. Tasmā gotaruṇapakhumakoti thometi.",
  "anya-e0601n1:650_0": "Sīhapubbaḍḍhakāyoti sīhassa pubbaḍḍhakāyo viya paripuṇṇakāyo. Vātātapādiparissayaṁ",
  "anya-e0601n1:650_1": "sahati khamatīti sīho, sahadhātu khamane a. Īkārāgamo. Atha vā sūkaramahiṁsādayo",
  "anya-e0601n1:650_2": "satte hiṁsatīti sīho. Hiṁsadhātu hanane ṇa. Hiṁsoti vattabbe akkharavipariyāyena",
  "anya-e0601n1:650_3": "sīhoti vuccati. Atha vā sabbiriyāpathesu daḷhavīriyattā suṭṭhu īhati vāyamatīti sīho,",
  "anya-e0601n1:650_4": "kesarasīho. Supubba īhadhātu cetāyaṁ a. Tena vuttaṁ saddanītiyaṁ ‘‘sahahiṁsa īhāvasā,",
  "anya-e0601n1:650_5": "sīhasaddagatiṁ vade’’ti. Sīhassa pubbaḍḍhe jāto kāyo viya paripuṇṇakāyo yassāti sīhapubbaḍḍhakāyo,",
  "anya-e0601n1:650_6": "jino. Yathā hi sīhassa pubbaḍḍhakāyova paripuṇṇo hoti, na evaṁ tassa. Tathāgatassa",
  "anya-e0601n1:650_7": "pana kāyo sabbaparipuṇṇoti attho. Sīhassa pana purimakāyova paripuṇṇo hoti, pacchima",
  "anya-e0601n1:650_8": "kāyo aparipuṇṇo. Tathāgatassa pana sīhassa pubbaḍḍhakāyoiva sabbo kāyo paripuṇṇo.",
  "anya-e0601n1:650_9": "Sopi sīhasseva na tattha tattha vinatunnatādivasena dussaṇṭhita visaṇṭhito. Dīghayuttaṭṭhāne",
  "anya-e0601n1:650_10": "pana dīgho. Rassakisathūla anuvaṭṭitayuttaṭṭhānesu tathāvidhova hoti. Vuttañhetaṁ",
  "anya-e0601n1:650_11": "‘‘manāpiye ca kho bhikkhave kammavipāke paccupaṭṭhite yehi aṅgehi dīghehi sobhati,",
  "anya-e0601n1:650_12": "tāni aṅgāni thūlāni saṇṭhahanti. Yehi aṅgehi kisehi sobhati, tāni aṅgāni kisāni saṇṭhahanti.",
  "anya-e0601n1:650_13": "Yehi aṅgehi vaṭṭehi sobhati, tāni aṅgāni vaṭṭāni saṇṭhahantī’’ti. Iti nānācittena",
  "anya-e0601n1:650_14": "puññacittena cittito dasahi pāramīhi sajjito tathāgatassa attabhāvo tassa loke sabbasippino",
  "anya-e0601n1:650_15": "vā iddhimanto vā patirūpakampi kātuṁ na sakkonti. Tasmā sīhapubbaḍḍhakāyoti thometi.",
  "anya-e0601n1:651": "Catuvīsatimavandanagāthāvaṇṇanā samattā.",
  "anya-e0601n1:652_0": "25. Tatiya gāthāyaṁ sugatoti buddho kattubhūto. Tassa pana padassa sattappīnotyādīhi",
  "anya-e0601n1:652_1": "padehi tulyaliṅgattabhāvena sambandho. Sattappīnoti dvihatthapāda aṁsakūṭa ekagalavasena",
  "anya-e0601n1:652_2": "sattasu ṭhānesu paripuṇṇamaṁsikoti attho. Ācariyā pana paripuṇṇadvihatthapāda aṁsakūṭa",
  "anya-e0601n1:652_3": "khandhasaṅkhātasattaṭṭhānoti atthaṁ vadanti. Maṁsena pīṇati paripūratīti pīno. Pīṇate",
  "anya-e0601n1:652_4": "paripūrate vā pīno. Pīṇadhātu pīṇane, pūraṇe vā ṇa. Ṇassa no. Dve hatthapiṭṭhiyo",
  "anya-e0601n1:652_5": "dve pādapiṭṭhiyo dve aṁsakūṭāni ekagalo cāti sattasu ṭhānesu pīno paripuṇṇo maṁso",
  "anya-e0601n1:652_6": "assāti sattapīno, sugato labbhati. Aññesañhi hatthapādapiṭṭhīsu nhārujālā paññāyanti",
  "anya-e0601n1:652_7": "aṁsakūṭagalesu aṭṭhikoṭiyo. Te manussā petā viya khāyanti. Na tathāgato. Tathāgato",
  "anya-e0601n1:652_8": "pana sattasu ṭhānesu paripuṇṇamaṁsussadattā niguḷanhārujālehi hatthapiṭṭhādīhi vaṭṭetvā",
  "anya-e0601n1:652_9": "ṭhapitasuvaṇṇavaṇṇāliṅgasadisena galena sīlārūpakaṁ viya cittakammarūpakaṁ viya ca",
  "anya-e0601n1:652_10": "khāyati, tasmā sattappīnoti thometi.",
  "anya-e0601n1:653": "Brahmāyusutte pana ‘‘sattussado’’ti pāṭho. Tassa pana sattasu ṭhānesu paripuṇṇamaṁsussadoti attho daṭṭhabbo.",
  "anya-e0601n1:654_0": "Dīghaṅgulīti dīghaaṅgulīti padacchedo. Samaāyatahattha pādaṅgulīti attho. Aṅgati",
  "anya-e0601n1:654_1": "uddhaṁ gacchatīti aṅguli. Aṅgati taṁ taṁ kāyaṅgaṁ parāmasati etāyāti vā aṅguli, karasākhā.",
  "anya-e0601n1:654_2": "Agidhātu gatiyaṁ ulipaccayo. Atha vā aṅgaṁ kāyaṅgaṁ ulati gacchati parāmasati etāyāti",
  "anya-e0601n1:654_3": "aṅguli, karasākhā. Aṅga saddūpapadauladhātu gatiyaṁ i. Samadīghā aṅguli hattha pādaṅguli",
  "anya-e0601n1:654_4": "yassa soti dīghaṅguli, sugato. Samadīghā hatthapādaṅguli atthīti attho. Yathā hi",
  "anya-e0601n1:654_5": "aññesaṁ kāci aṅguli dīghā hoti kāci rassā, na evaṁ tathāgatassa. Tathāgatassa pana",
  "anya-e0601n1:654_6": "makkaṭasseva dīghahatthapādaṅguliyo mūle thūlā anupubbena gantvā agge tanukā niyyāsatelena",
  "anya-e0601n1:654_7": "madditvā vaṭṭitaharitālavaṭṭasadisā honti. Tasmā dīghaṅgulīti thometi. Mathāti maathāti",
  "anya-e0601n1:654_8": "padacchedo. Makāro hi padasandhikaro. Athāti atthantare nipāto. Tadaññanti attho.",
  "anya-e0601n1:655_0": "Lomakūpekalomoti lomakūpaekalomoti padacchedo. Ekekalomakūpe ekekajātalomoti attho.",
  "anya-e0601n1:655_1": "Cammamaṁsaṁ lunāti chindatīti lomo, vaḍḍhamānaṁ lunitabbanti vā lomo, lūdhātu chedane",
  "anya-e0601n1:655_2": "manipaccayo. Kuvuccati udakaṁ, taṁ pāti rakkhatīti kūpo. Kupubbapādhātu rakkhane",
  "anya-e0601n1:655_3": "kvi. Ussa dīgho. Kūpo viyāti kūpo, atha vā kuvuccati lomaṁ, taṁ pāti rakkhatīti kūpo.",
  "anya-e0601n1:655_4": "Abhidhānaṭīkāyaṁ pana ‘‘kusadde po. Dīghādi. Kūpo. Kena ubhatīti vā kūpo. Bhassa",
  "anya-e0601n1:655_5": "po’’ti vuttaṁ. Lomassa kūpo lomakūpo. Tasmiṁ tasmiṁ jāto ekeka lomo yassāti lomakūpekalomo,",
  "anya-e0601n1:655_6": "sugato. Yathā hi aññesaṁ ekekasmimpi lomakūpe anekāni lomāni jāyanti, na evaṁ tathāgatassa.",
  "anya-e0601n1:655_7": "Tathāgatassa pana ekekasmiṁ lomakūpe ekekalomo jāyati. Vuttañhi brahmāyusutte ‘‘ekekalomo",
  "anya-e0601n1:655_8": "kho pana bhavaṁ gotamo. Ekekāni lomāni lomakūpesu jātā nī’’ti. Tasmā lomakūpekalomoti thometi.",
  "anya-e0601n1:656_0": "Sampannodātadāṭhoti sampannoodātadāṭhoti padacchedo. Sampannasukkadāṭhoti attho.",
  "anya-e0601n1:656_1": "Sampajjatīti sampanno. Saṁpubbapadadhātu gatiyaṁ ta. Tassa anno. Avadāyati avakhaṇḍiyati",
  "anya-e0601n1:656_2": "aññavaṇṇobhāsanti odāto. Avapubba dādhātu avakhaṇḍane ta. Daṁsati odanādiṁ etāyāti",
  "anya-e0601n1:656_3": "dāṭho, dantaviseso. Daṁsadhātu daṁsane ṭho. Daṁsissa dā. Sampanno ca odāto ca dāṭho",
  "anya-e0601n1:656_4": "yassāti sampanno dātadāṭho, sugato. Aññesañhi pūtidantā uṭṭhahanti. Tena kāci dāṭhā",
  "anya-e0601n1:656_5": "kāḷāpi vivaṇṇāpi honti. Tathāgato pana sukkadāṭho osadhitārakampi atikkamma virocamānāya",
  "anya-e0601n1:656_6": "pabhāya samannāgatadāṭho hoti. Pāḷiyaṁ pana ‘‘susukkadāṭho’’ti pāṭho. Ayamevattho.",
  "anya-e0601n1:656_7": "Tasmā sampannodātadāṭhoti thometi.",
  "anya-e0601n1:657_0": "Kanakasamatacoti suvaṇṇena sadisacammo. Kanati dibbati obhāsenāti kanakaṁ. Kaniyati",
  "anya-e0601n1:657_1": "icchiyati manusse hīti vā kanakaṁ, suvaṇṇaṁ. Kanadhātu dittigatikantīsu akapaccayo,",
  "anya-e0601n1:657_2": "saṁsadisena amati gacchati pavattatīti samaṁ. Saṁpubbaamadhātu gatiyaṁ a. Tacati",
  "anya-e0601n1:657_3": "maṁsaṁ chādeti saṁvarati vāti taco, tacati dibbati suvaṇṇobhāsenāti vā taco, cammaṁ.",
  "anya-e0601n1:657_4": "Tacadhātu saṁvaraṇadittīsu a. Kanakena suvaṇṇena samo sadiso taco yassāti kanaka",
  "anya-e0601n1:657_5": "samataco, sugato. Yathā hi aññesaṁ taco koci nīlataco setataco pītataco hoti, na",
  "anya-e0601n1:657_6": "evaṁ tathāgatassa. Tathāgatassa pana jātihiṅgulakena majjitvā nisadāya ghaṁsitvā",
  "anya-e0601n1:657_7": "gerukaparikammaṁ katvā ṭhapita ghanasuvaṇṇarūpakaṁ viya kañcanasadisataco hoti. Pāḷiyaṁ",
  "anya-e0601n1:657_8": "pana ‘‘suvaṇṇavaṇṇo kañcanasannibhattaco’’ti vutto. Ettha ca suvaṇṇavaṇṇo viya vaṇṇo",
  "anya-e0601n1:657_9": "yassāti suvaṇṇavaṇṇo, kañcanena sannibhaṁ sadisaṁ tacamassāti kañcanasannibhattacoti",
  "anya-e0601n1:657_10": "vacanattho kātabbo. Ettha ca suvaṇṇavaṇṇanti iminā tathāgatassa ghanasiniddhasaṇhasarīrataṁ",
  "anya-e0601n1:657_11": "dasseti. Kañcanasannibhattacoti iminā chavivaṇṇaṁ dasseti. Atha vā vevacanametaṁ",
  "anya-e0601n1:657_12": "padadvayaṁ. Tasmā kanakasamatacoti thometi.",
  "anya-e0601n1:658_0": "Nīlamuddhaggalomoti nīlaṁ uddhaṁ aggalomoti padacchedo. Nīlaṁ uddhaṁ aggā koṭi hutvā",
  "anya-e0601n1:658_1": "mukhasobhaṁ ullokayamāno viya ṭhitalomo, nīlāni uddhaṁ aggāni koṭīni hutvā ṭhitāni",
  "anya-e0601n1:658_2": "lomāni yassāti nīlamuddhaggalomo, sugato. Yathā hi aññesaṁ lomāni heṭṭhā aggāni hutvā",
  "anya-e0601n1:658_3": "tiṭṭhanti, na evaṁ tathāgatassa. Tathāgatassa pana lomāni āvaṭṭapariyosāne uddhaṁ",
  "anya-e0601n1:658_4": "aggāni hutvā mukhasobhaṁ ullokayamānāni viya tiṭṭhanti. Vuttañhetaṁ brahmāyusutte",
  "anya-e0601n1:658_5": "‘‘uddhaggalomo bhavaṁ gotamo. Uddhaggāni lomāni jātāni nīlāni añjanavaṇṇāni kuṇḍalāvaṭṭāni",
  "anya-e0601n1:658_6": "padakkhiṇāvaṭṭakajātānī’’ti. Tasmā nīlamuddhaggalomoti thometi.",
  "anya-e0601n1:659_0": "Sambuddhoti tathāgato. So hi anaññabuddho hutvā sāmaṁyeva cattāri saccāni bujjhatīti",
  "anya-e0601n1:659_1": "sambuddhoti vuccati. Tassa pana padassa thūlajivhotyādīhi tīhi padehi tulyaliṅgattabhāvena sambandho.",
  "anya-e0601n1:660_0": "Thūlajivhoti mududīghaputhula jivhāya sampannoti attho. Gāthābandhavasena hi mududīghasaddalopaṁ",
  "anya-e0601n1:660_1": "katvā evaṁ vuttaṁ. Tena vuttaṁ aṭṭhakathāyaṁ ‘‘mudujivhā dīghā thūlā vaṇṇa sampannā’’ti.",
  "anya-e0601n1:660_2": "Thūlati brūhatīti thūlā, jivhā. Thūladhātu buddhiyaṁ a. Jīvati pāṇaṁ dhāretīti jivhā,",
  "anya-e0601n1:660_3": "rasanā. Jīvadhātu pāṇadhāraṇe hapaccayo. Jīvanti sattā etena rasenāti jīvitaṁ, chabbidharaso.",
  "anya-e0601n1:660_4": "Taṁ avhāyatīti jivhā, jivhāpasādarūpaṁ. Sambhārajivhā ṭhānūpacārena labbhati. Jīvitasaddūpapada",
  "anya-e0601n1:660_5": "avhadhātu avhāyane a. Jīvitaavhāti vattabbe niruttinayena vitasaddalopaṁ katvā jivhāti",
  "anya-e0601n1:660_6": "vuttaṁ. Thūlā mahantā dīghā mudukā jivhā yassāti thūlajivho, sambuddho. Aññesañhi",
  "anya-e0601n1:660_7": "jivhā thūlāpi hoti kisāpi rassāpi thaddhāpi visamāpi. Tathāgatassa pana mudujivhā",
  "anya-e0601n1:660_8": "dīghā puthulā vaṇṇa sampannā hoti. So taṁ lakkhaṇaṁ pariyesituṁ āgatānaṁ brahmāyubrāhmaṇādīnaṁ",
  "anya-e0601n1:660_9": "kaṅkhāvinodanatthaṁ jivhāya mudukattā taṁ jivhaṁ kathinasūci viya vaṭṭetvā ubhopi",
  "anya-e0601n1:660_10": "nāsikāsotāni parāmasati, dīghattā ubho kaṇṇasotāni parāmasati, puthulattā kesantapariyosānaṁ",
  "anya-e0601n1:660_11": "kevalampi nalāṭaṁ paṭicchādeti, evaṁ tassā mududīghaputhulabhāvaṁ pakāsento kaṅkhāvinodeti,",
  "anya-e0601n1:660_12": "evaṁ tilakkhaṇasampannaṁ jivhaṁ sandhāya thūla jivhoti thometi. Pāḷiyaṁ pana ‘‘pahūtajivho’’ti pāṭho. Ayamevattho.",
  "anya-e0601n1:661_0": "Athāti atthantaratthe nipāto. Tadaññanti attho. Sīhahanukoti sīhassa heṭṭhā hanu",
  "anya-e0601n1:661_1": "viya paripuṇṇa hanuko. Sīhasaddattho heṭṭhā vuttoyeva. Hanati odanādīnaṁ vaṇṇavisesaṁ",
  "anya-e0601n1:661_2": "nāsetīti hanu. Hanadhātu hiṁsāyaṁ u. Sīhassa heṭṭhā hanu viya hanu yassāti sīhahanuko",
  "anya-e0601n1:661_3": ", sambuddho. Samāsante ko. Sīhassa hi heṭṭhimahanumeva paripuṇṇaṁ hoti, na uparimaṁ.",
  "anya-e0601n1:661_4": "Tathāgatassa pana sīhassa heṭṭhimaṁ viya dvepi paripuṇṇāni dvādasiyaṁ pakkhassa candasadisāni",
  "anya-e0601n1:661_5": "honti. Tasmā sīhahanukoti thometi.",
  "anya-e0601n1:662_0": "Jālikappādahatthoti kusalena vaḍḍhakinā vātapāne sammāyojitajālaṁ viya cammena appaṭibaddhahatthapādaṅgulantaro.",
  "anya-e0601n1:662_1": "Jalati dibbatīti jālaṁ, jaladhātu dittiyaṁ ṇa. Jālaṁ assa atthi tasmiṁ vā vijjatīti",
  "anya-e0601n1:662_2": "jālikaṁ, vātapānaṁ. Assathyatthe ṇiko. Atha vā jālaṁ eva jālikaṁ. Pajjati gacchati",
  "anya-e0601n1:662_3": "etenāti pādo, caraṇo. Padadhātu gamane ṇa. Taṁ taṁ bhāraṁ haratīti hattho, karo.",
  "anya-e0601n1:662_4": "Haradhātu haraṇe tho. Jālikaṁ viya hatthapādaṅgulantaraṁ yassāti jālikappādahattho,",
  "anya-e0601n1:662_5": "sambuddho. Kusalena vaḍḍhakinā vātapāne sammāyojitāni jālasadisāni hatthapādaṅgulantarāni",
  "anya-e0601n1:662_6": "honti. Na ca cammena paṭibaddhaaṅgulantarānīti attho. Ettha jālikappādahatthaṅgulantaranti",
  "anya-e0601n1:662_7": "vattabbe uttarapadalopena evaṁ vuttaṁ. Cammena paṭibaddhahatthapādaṅgulantaro hi",
  "anya-e0601n1:662_8": "phaṇahatthako purisadosena upahato pabbajjampi na labhati. Tathāgatassa pana catasso",
  "anya-e0601n1:662_9": "hatthaṅguliyo pañcapi pādaṅguliyo ekappamāṇā honti. Tāsaṁ ekappamāṇa tāya yavalakkhaṇaṁ",
  "anya-e0601n1:662_10": "aññamaññaṁ paṭivijjhitvā tiṭṭhati. Athassa hatthapādā kusalena vaḍḍhakinā sammāyojitajālavāta",
  "anya-e0601n1:662_11": "pānasadisā honti, tasmā jālikappādahatthoti thometi. Pāḷiyaṁ pana ‘‘jālahatthapādo’’ti pāṭho. Ayamevattho.",
  "anya-e0601n1:663_0": "Nāthoti buddho kattuvasena. So hi nāthati vineyyānaṁ hitapaṭipattiṁ yācati, parasantānagataṁ",
  "anya-e0601n1:663_1": "vā kilesabyasaṁ upatāpeti, paramena cittissariyena samannā gato . Sabbasatte vā guṇehi",
  "anya-e0601n1:663_2": "īsati abhibhavati, veneyyānaṁ hitasukhaṁ vā āsīsatīti nāthoti vuccati. Vuttañhi saddanītiyaṁ",
  "anya-e0601n1:663_3": "‘‘nāthadhātu yācane upatāpe issariye āsisane cāti catūsvatthesu pavattatī’’ti.",
  "anya-e0601n1:664_0": "Tassa pana padassa uṇhīsasīsotipadena tulyaliṅgattabhāvena sambandho. Uṇhīsasīsoti",
  "anya-e0601n1:664_1": "rañño baddhauṇhīsa paṭṭo viya virocamāno pakatimaṁsapiṇḍasaṅkhāto uṇhīsapaṭṭasīso.",
  "anya-e0601n1:664_2": "Nalāṭe nahiyati bandhiyatīti uṇhīso. Upubbanahadhātu bandhane, īso. Vaṇṇavikāro.",
  "anya-e0601n1:664_3": "Vuttañhi jāliniyaṁ –",
  "anya-e0601n1:665": "‘‘Vaṇṇāgamo vaṇṇavipariyāyo,",
  "anya-e0601n1:666": "Dve cāpare vaṇṇavikāranāsā;",
  "anya-e0601n1:667": "Dhātūnamatthātisayena yogo,",
  "anya-e0601n1:668": "Taduccate pañcavidhaṁ nirutti’’nti.",
  "anya-e0601n1:669_0": "Tattha ca avijjamānassa āgamā vaṇṇāgamo nāma. Vijjamānaakkharānaṁ heṭṭhupariyāyavasena",
  "anya-e0601n1:669_1": "vaṇṇavipariyāyo nāma. Aññakkharassa aññakkharāpajjanatā vaṇṇavikāro nāma. Vijjamānakkharavināso",
  "anya-e0601n1:669_2": "vaṇṇavināso nāma. Tattha tattha yathāyogaṁ visesatthayogo dhātūnaṁ atthātisaya yogo",
  "anya-e0601n1:669_3": "nāmāti adhippāyo. Ettha pana nakārassa ṇakāraṁ katattā vaṇṇavikāroti daṭṭhabbo. Mālādiṁ",
  "anya-e0601n1:669_4": "siyati bandhiyatīti sīso, uttamaṅgo. Sidhātu bandhane īso. Rājūnaṁ uṇhīsapaṭṭena",
  "anya-e0601n1:669_5": "veṭhitasīso viya sīso yassāti uṇhīsasīso. Atha vā rājūnaṁ uṇhīsaṁ viya sabbattha",
  "anya-e0601n1:669_6": "parimaṇḍalasīso yassāti uṇhīsasīso, nātho.",
  "anya-e0601n1:670_0": "Vuttañhi brahmāyusuttaṭṭhakathāyaṁ ‘‘uṇhīsasīsoti idaṁ paripuṇṇanalāṭañceva paripuṇṇasīsañcāti",
  "anya-e0601n1:670_1": "dve atthavase paṭicca vuttaṁ. Tathāgatassa hi dakkhiṇakaṇṇacūḷikato paṭṭhāya maṁsapaṭaṁ",
  "anya-e0601n1:670_2": "uṭṭhahitvā sakalaṁ nalāṭaṁ chādayamānaṁ pūrayamānaṁ gantvā vāmakaṇṇacūḷikāya patiṭṭhitaṁ.",
  "anya-e0601n1:670_3": "Rañño baddhauṇhīsapaṭṭo viya virocati. Pacchimabhavikabodhisattānaṁ kira imaṁ lakkhaṇaṁ",
  "anya-e0601n1:670_4": "viditvā rājūnaṁ uṇhīsapaṭṭaṁ akaṁsu. Ayaṁ tāva eko attho. Aññe pana janā aparipuṇṇasīsā",
  "anya-e0601n1:670_5": "honti. Keci kapisīsā, keci phalasīsā, keci aṭṭhisīsā, keci tumba sīsā, keci pabbhārasīsā.",
  "anya-e0601n1:670_6": "Tathāgatassa pana āraggena vaṭṭetvā ṭhapitaṁ viya suparipuṇṇaṁ udakapupphulasadisaṁ",
  "anya-e0601n1:670_7": "sīsaṁ hoti. Tattha purimanayena uṇhīsaveṭhitasīso viyāti uṇhīsasīso. Dutiyanayena",
  "anya-e0601n1:670_8": "uṇhīsaṁ viya sabbattha parimaṇḍala sīsoti uṇhīsasīso’’ti. Taṭṭīkāyañca ‘‘dve attha",
  "anya-e0601n1:670_9": "vase paṭicca vuttanti, yasmā buddhā cakkavattino ca paripuṇṇa nalāṭatāya paripuṇṇasīsabimbatāya",
  "anya-e0601n1:670_10": "uṇhīsasīsāti vuccanti. Tasmā te dve atthavase paṭicca uṇhīsasīsoti vutta’’nti vaṇṇeti.",
  "anya-e0601n1:670_11": "Tasmā uṇhīsasīsoti thometi.",
  "anya-e0601n1:671_0": "Itiguṇasahitanti iminā vuttappakārena nigrodhabimbotyādinā dvattiṁsamahāpurisalakkhaṇaguṇena",
  "anya-e0601n1:671_1": "sampannaṁ. Itievaṁ vuttappakāraṁ guṇaṁ itiguṇaṁ. Tena saha ito pattoti itiguṇasahito,",
  "anya-e0601n1:671_2": "mahesī. Aññe hi dvattiṁsa mahāpurisalakkhaṇehi sampannā na honti, cakkavattirājāno",
  "anya-e0601n1:671_3": "mahāpurisalakkhaṇehi sampannāpi ṭhapetvā kosohitavattha guyhalakkhaṇaṁ avasesehi",
  "anya-e0601n1:671_4": "sampannā honti. Tathāgatoyeva sabbamahāpurisalakkhaṇehi samannāgato. Tasmā bhagavantaṁyeva",
  "anya-e0601n1:671_5": "itiguṇasahitanti thomanaṁ arahatīti vuttaṁ hoti. Taṁ mahesinti sīlakkhandhādike ca",
  "anya-e0601n1:671_6": "nibbānañca esati gavesatīti mahesī. Taṁ mahesiṁ ahaṁ tīhi dvārehi namāmi vandāmīti sambandho.",
  "anya-e0601n1:672": "Pañcavīsatimavandanagāthāvaṇṇanā samattā.",
  "anya-e0601n1:673_0": "23. Ayaṁ pana imāsu tīsu gāthāsu saṅkhepatthayojanā. Buddho kattubhūto nigrodhabimbo",
  "anya-e0601n1:673_1": "nigrodhassa parimaṇḍalo viya parimaṇḍalasarīro mudukaracaraṇo saṇhahatthapādo, brahmaghoso",
  "anya-e0601n1:673_2": "brahmuno saro viya aṭṭhaṅgasampannasaravanto, eṇijaṅghā eṇimigassa jaṅghā viya suvaṭṭajāṇuko,",
  "anya-e0601n1:673_3": "kosacchādaṅgajāto usabhavāraṇā dīnaṁ aṅgajāto viya suvaṇṇapadumakaṇṇikasadisena vatthakosena",
  "anya-e0601n1:673_4": "paṭicchannena guyhaṅgajātena samannāgato, punarapi punaapi, sugato buddho suppatiṭṭhitapādo",
  "anya-e0601n1:673_5": "suvaṇṇa pādukatalamiva bhūmiyaṁ samaṁ suṭṭhu patiṭṭhitapādo, mūdo dātuṇṇalomo bhamukantare",
  "anya-e0601n1:673_6": "jāto saṇhasukhumo seto suddho uṇṇalomavanto, athamapi tadaññaṁapi, sugato buddho,",
  "anya-e0601n1:673_7": "brahmujuggattabhāvo brahmuno ujuuggata attabhāvo viya ujumeva attabhāvo, nīlakkhī",
  "anya-e0601n1:673_8": "atinīlanettena samannāgato, dīghapaṇhi āyatapaṇhi paripuṇṇapaṇhi vā, sukhumamalachavī",
  "anya-e0601n1:673_9": "saṇhamalavisuddhataco saṇhamala virahitataco vā, thomyarasaggasaggī thomitabbasattara",
  "anya-e0601n1:673_10": "saharaṇasahassanhāruuddhaggikā.",
  "anya-e0601n1:674_0": "24. Jino pañcamārajitavā buddho, cattālīsaggadanto samacattālīsauttamadanto, samakalapanajo",
  "anya-e0601n1:674_1": "kakacena chinditvā ṭhapito viya samadanto, antaraṁsappapīno dvinnaṁ aṁsānaṁ khandhānaṁ",
  "anya-e0601n1:674_2": "antaraṁ vemajjhe paripuṇṇapiṭṭhitalo, cakkenaṅkitapādo aṭṭhasatapādacakkalakkhaṇena",
  "anya-e0601n1:674_3": "lakkhita pādatalo, aviraḷadasano avivaradantena sampanno, māraji pañcamārajitavā",
  "anya-e0601n1:674_4": "buddho, ussaṅkhapādo pādassa upari ṭhitena saṅkhasadisattā saṅkhanāmikena gopphakena",
  "anya-e0601n1:674_5": "samannāgato, tiṭṭhanto ṭhitakova nonamanto anamamāno hutvā ubhayakaramudunā sukhumena",
  "anya-e0601n1:674_6": "hatthadvayena jaṇṇukāni jaṅghāni āmasanto parimajjituṁ sakkonto, vaṭṭakkhandho suvaṇṇāliṅgo",
  "anya-e0601n1:674_7": "viya samavaṭṭitagaliko, gotaruṇa pakhumako taṁmuhuttajātarattavacchassa cakkhubhaṇḍo",
  "anya-e0601n1:674_8": "viya vippasannacakkhubhaṇḍo, vippasannacakkhubhaṇḍena samannāgato vā, sīhapubbaḍḍhakāyo",
  "anya-e0601n1:674_9": "sīhassa pubbaḍḍhakāyo viya paripuṇṇakāyo.",
  "anya-e0601n1:675_0": "25. Sugato buddho, sattapīno dvihatthapādaaṁsakūṭaekagalavasena sattasu ṭhānesu paripuṇṇamaṁsiko,",
  "anya-e0601n1:675_1": "dīghaṅguli samaāyatahatthapādaṅguli, atha tadaññaṁ loma kūpekalomo ekekalomakūpe",
  "anya-e0601n1:675_2": "ekekajātalomo, sampannodātadāṭho sampannasukkadāṭho, kanaka samataco suvaṇṇena sadisacammo",
  "anya-e0601n1:675_3": "nīlamuddhaggalomo nīlaṁ uddhaṁ aggā koṭi hutvā mukhasobhaṁ ullokayamāno viya ṭhitalomo,",
  "anya-e0601n1:675_4": "sambuddho tathāgato, thūlajivho mududīghaputhulajivhāya sampanno, atha tadaññaṁ,",
  "anya-e0601n1:675_5": "sīhahanuko sīhassa heṭṭhāhanu viya paripuṇṇahanuko, jālikappāda hattho kusalena vaḍḍhakinā",
  "anya-e0601n1:675_6": "vātapāne sammāyojita jālaṁ viya cammena appaṭibaddhahatthapādaṅgulantaro, nātho buddho,",
  "anya-e0601n1:675_7": "uṇhīsasīso rañño uṇhīsapaṭṭo viya virocamāno pakatimaṁsapiṇḍasaṅkhāto uṇhīsapaṭṭasīso,",
  "anya-e0601n1:675_8": "iti guṇasahitaṁ evaṁ iminā vuttappakārena dvattiṁsamahāpurisalakkhaṇaguṇena samannāgataṁ",
  "anya-e0601n1:675_9": "taṁ mahesiṁ buddhaṁ tīhi dvārehi ahaṁ namāmi vandāmīti.",
  "anya-e0601n1:676": "Tīsu gāthāsu saṅkhepatthayojanā samattā.",
  "anya-e0601n1:677_0": "Imissaṁ pana namakkārapāḷiyaṁ dvattiṁsamahāpurisalakkhaṇaṁ buddhavacanapāḷiyaṁ āgatanayānukkamena",
  "anya-e0601n1:677_1": "na vuttaṁ. Gāthābandhavasena chandānurakkhaṇatthameva pana nigrodhabimbotyādinā akkamena",
  "anya-e0601n1:677_2": "vuttaṁ. Tasmā pātheyyavagge lakkhaṇasutte vuttaṁ dvattiṁsamahāpurisalakkhaṇakkamaṁ",
  "anya-e0601n1:677_3": "saṅkhepena dassayissāma bahussutapaññāvaḍḍhanatthaṁ.",
  "anya-e0601n1:678": "1",
  "anya-e0601n1:679_0": ". Buddho suppatiṭṭhitapādo 2. heṭṭhāpādatalesu cakkajāto 3. āyatapaṇhi 4. dīghaṅguli",
  "anya-e0601n1:679_1": "5. mudutaluna hatthapādo 6. jālahatthapādo 7. ussaṅkhapādo 8. eṇijaṅgho 9. ṭhitakova",
  "anya-e0601n1:679_2": "anonamanto ubhohi pāṇitalehi jāṇukāni parimasati 10. kosohita vatthaguyho 11. suvaṇṇavaṇṇo",
  "anya-e0601n1:679_3": "kañcanasannibhattaco 12. sukhumacchavī 13. ekekalomakūpesu ekekalomo 14. nīlamuddhaggalomo",
  "anya-e0601n1:679_4": "15. brahmujugatto 16. sattussado 17. sīhapubbaḍḍhakāyo 18. citantaraṁso 19. nigrodhaparimaṇḍalo",
  "anya-e0601n1:679_5": "20. samavaṭṭakkhandho 21. rasaggasaggī 22. sīhahanuko 23. cattālīsadanto 24. samadanto",
  "anya-e0601n1:679_6": "25. aviraḷadanto 26. susukkadāṭho 27. pahuta jivho 28. brahmasaro 29. abhinīlanetto",
  "anya-e0601n1:679_7": "30. gopa khumo 31. uṇṇā bhamukantare jātā odātā mudutūla sannibhā 32. uṇhīsasīsoti",
  "anya-e0601n1:679_8": "dvattiṁsamahāpurisalakkhaṇassa kamo veditabbo. Imāni pana bhagavato dvattiṁsamahāpurisalakkhaṇāni",
  "anya-e0601n1:679_9": "pāramīpuññakammena yathārahaṁ kammasarikkhakaṁ labbhantīti veditabbāni. Tāni pana",
  "anya-e0601n1:679_10": "kammāni pātheyyavagge lakkhaṇasutte vuttāni, tāni panettha oloketvā gahetabbānīti.",
  "anya-e0601n1:680": "Tisso vandanagāthāvaṇṇanā samattā.",
  "anya-e0601n1:681": "26.",
  "anya-e0601n1:682": " Buddhobuddhotighoso atidulabhataro kā kathā buddhabhāvo,",
  "anya-e0601n1:683": "Loke tasmā vibhāvī vividhahitasukhaṁ sādhavo patthayantā;",
  "anya-e0601n1:684": "Iṭṭhaṁ atthaṁ vahantaṁ suranaramahitaṁ nibbhayaṁ dakkhiṇeyyaṁ,",
  "anya-e0601n1:685": "Lokānaṁ nandivaḍḍhaṁ dasabalamasamaṁ taṁ namassantu niccaṁ.",
  "anya-e0601n1:686_0": "26. Evaṁ sugatantiādīhi pañcavīsativandanagāthāhi buddhassa paṇāmaṁ katvā idāni tassa",
  "anya-e0601n1:686_1": "vandane uyyojanaṁ karonto āha buddho buddhotighoso tyādigāthaṁ. Ayaṁ pana saddharāgāthāti daṭṭhabbo.",
  "anya-e0601n1:687_0": "Tattha pana loke buddho buddhoti ghoso atidulabhataro buddhabhāvo kā kathāti sambandho.",
  "anya-e0601n1:687_1": "Ettha ca loketi manussaloke tiloke vā anantacakkavāḷa loke vā. Buddho buddhotighosoti",
  "anya-e0601n1:687_2": "buddho buddho iti kittisaddo thutisaddo vā. Ghusanaṁ ghoso. Ghusiyati kathiyatīti",
  "anya-e0601n1:687_3": "vā ghoso, kittisaddo. Ghusadhātu sadde ṇa. Atha vā ghusiyati thaviyatīti ghoso, thutisaddo.",
  "anya-e0601n1:687_4": "Tena vuttaṁ pārājikaṇḍaṭṭhakathāyaṁ ‘‘kittisaddoti kittieva. Thutighoso vā’’ti. Buddho",
  "anya-e0601n1:687_5": "buddho iti pavatto ghoso thutighosoti buddhobuddhotighoso. Atidulabhataroti ativiya",
  "anya-e0601n1:687_6": "dullabhatamo. Dullabhataroti hi vattabbe chandānurakkhaṇatthaṁ lakāralopena dulabhataroti",
  "anya-e0601n1:687_7": "vuttaṁ. Dukkhena labhiyatīti dullabho. Dupubbalabhadhātu labhane a. Atha vā labhassa",
  "anya-e0601n1:687_8": "asamiddhanti dullabho, dubbhijāneyya abyayībhāvasamāsoyaṁ. Dusaddo asamiddhattho,",
  "anya-e0601n1:687_9": "yathā dubbhikkhoti. Ati viya dullabhoti atidulabho. Tesaṁ visesena atidullabhoti",
  "anya-e0601n1:687_10": "atidulabhataro. Buddhā hi loke kadāci karahaci uppajjanti. Tasmā buddho buddhoti",
  "anya-e0601n1:687_11": "ghoso atidulabhataroti vuttaṁ. Vuttañhetaṁ cūḷavaggakhandhake ‘‘ghosopi kho eso gahapati",
  "anya-e0601n1:687_12": "dullabho lokasmiṁ, yadidaṁ buddho buddho’’ti. Yathā ca hi loke udumbarikapupphaṁ",
  "anya-e0601n1:687_13": "dullabhaṁ. Candamhi sasakaṁ hatthena gaṇhituṁ. Vāyasānaṁ khīraṁ, evaṁ buddhabhāvo",
  "anya-e0601n1:687_14": "atidullabhataroti vuttaṁ hoti. Ayaṁ pana hīnūpamāti daṭṭhabbā. Vuttañhetaṁ apadānapāḷiyaṁ –",
  "anya-e0601n1:688": "‘‘Udumbarikapupphaṁva , candamhi sasakaṁ yathā;",
  "anya-e0601n1:689": "Vāyasānaṁ yathā khīraṁ, dullabhaṁ lokanāyaka’’nti ca;",
  "anya-e0601n1:690": "Dullabho buddhuppādo lokasmi’’nti ca;",
  "anya-e0601n1:691_0": "Kiñcāpi hi loke cakkavattirājūnaṁ uppajjamāno dullabho. Ekasmimpi pana kappe cakkavattirājāno",
  "anya-e0601n1:691_1": "anekā uppajjanti. Tathāgatā pana loke uppajjamānāpi ekasmiṁ kappe eka dviti catu",
  "anya-e0601n1:691_2": "pañca buddhāyeva uppajjanti, na taduttari. Yasmā hi asaṅkhyeyyepi kappe tathāgatasuñño",
  "anya-e0601n1:691_3": "hoti. Tasmā tathāgatasseva kadāci karahaci uppajjanato buddhobuddhotighoso atidulabhataro",
  "anya-e0601n1:691_4": "kā kathā buddhabhāvoti vutto. Vuttampi cetaṁ bhagavatā mahāparinibbānasamaye ‘‘devatā",
  "anya-e0601n1:691_5": "ānanda ujjhāyanti. Durāvatamhā āgatā tathāgataṁ dassanāya kadāci karahaci tathāgatā",
  "anya-e0601n1:691_6": "loke uppajjanti arahanto sammāsambuddhā. Ajja rattiyā paccūsasamaye tathāgatassa",
  "anya-e0601n1:691_7": "parinibbānaṁ bhavissati. Ayañca mahesakkho bhikkhu bhagavato purato ṭhito ovārento",
  "anya-e0601n1:691_8": "otarento vā na mayaṁ labhāma pacchime kāle tathāgataṁ dassanāyā’’ti.",
  "anya-e0601n1:692_0": "Buddhabhāvoti buddhassa bhāvo. Kā kathāti kiṁ vattabboevāti attho. Kasmā pana buddho",
  "anya-e0601n1:692_1": "atidullabhataroti ca, buddho kadāci karahaci uppajjantīti ca vuttaṁ. Nanu buddhā",
  "anya-e0601n1:692_2": "loke anekā uppajjantīti. Saccametaṁ. Buddho nāma pana anekāsaṅkhyeyyavārena vā anekāsaṅkhyeyyadivasamāsasaṁvaccharaṁ",
  "anya-e0601n1:692_3": "vā anekāsaṅkhyeyyakappaṁ vā dasapāramiyo ca pañcamahāpariccāge ca pūretvāva bhavituṁ",
  "anya-e0601n1:692_4": "sakkoti, na ekekavārādinā. Atha kho pana antamaso kappasatasahassādhikāni cattāri",
  "anya-e0601n1:692_5": "asaṅkhyeyyāni dasapāramiyo ca pañca mahāpariccāge ca pūretvāva buddho bhavituṁ sakkoti.",
  "anya-e0601n1:692_6": "Tasmā buddho atidullabhataroti ca, buddhā kadāci karahaci uppajjantīti ca vuttanti.",
  "anya-e0601n1:693": "Evaṁ buddhassa atidullabhatarattā ca kadāci karahaci uppannattā caeva buddhobuddhoti kittayantassa mahapphalaṁ hoti. Vuttañhetaṁ apadāne –",
  "anya-e0601n1:694": "‘‘Buddhoti kittayantassa, kāye bhavati yā pīti;",
  "anya-e0601n1:695": "Varameva hi sā pīti, kasiṇenapi jambudīpassā’’ti.",
  "anya-e0601n1:696_0": "Tasmāti yasmā buddho buddhoti ghoso atidullabhataro, buddhabhāvo kā kathā. Tasmā.",
  "anya-e0601n1:696_1": "Vibhāvīti medhāvī. Te hi hitāhitaṁ kāraṇākāraṇaṁ vā visesena bhāveti pakāsetīti vibhāvā,",
  "anya-e0601n1:696_2": "paññā. Vipubba bhūdhātu sattāyaṁ ṇa. Sā etesaṁ atthīti vibhāvīti vuccanti, sādhavo",
  "anya-e0601n1:696_3": "labbhati. Taṁ pana sādhavoti pade visesanaṁ.",
  "anya-e0601n1:697_0": "Vividhahitasukhanti nānappakāraṁ lokiyalokuttara saṅkhātaṁ hitasukhaṁ. Tassa pana",
  "anya-e0601n1:697_1": "attho heṭṭhā vuttoyeva. Taṁ pana patthayantātipade kammaṁ. Sādhavoti sappurisā. Te",
  "anya-e0601n1:697_2": "hi saparahitaṁ sādheti nibbattetīti sādhavoti vuccati. Sādhadhātu saṁsiddhiyaṁ avo.",
  "anya-e0601n1:697_3": "Tassa pana padassa namassantūti padena kattubhāvena sambandho. Patthayantāti yācantā.",
  "anya-e0601n1:697_4": "Vividhahitasukhaṁ patthayanti yācantīti patthayantā, sādhavo. Patthadhātu yācane",
  "anya-e0601n1:697_5": "anto. Yakārāgamo. Taṁ pana sādhavotipade visesanaṁ. Iṭṭhanti kāmayamānaṁ. Icchitabbaṁ",
  "anya-e0601n1:697_6": "kamitabbanti iṭṭhaṁ. Isudhātu icchā kantīsu tapaccayo. Tassa raṭṭho, dhātvantalopo.",
  "anya-e0601n1:697_7": "Atthanti diṭṭhadhammikasamparāyikādiatthaṁ. Atthiyati patthiyatīti attho, vipākānisaṁsaphalaṁ.",
  "anya-e0601n1:697_8": "Atthadhātu yācanāyaṁ a . Atha vā asati bhavati phalabhāvenāti attho. Asadhātu bhuvimhi",
  "anya-e0601n1:697_9": "tha. Taṁ pana padadvayaṁ vahantantipade kammaṁ. Vahantanti dhārakaṁ. Vahati haratīti",
  "anya-e0601n1:697_10": "vahanto, buddho. Vahadhātu vahane pāpuṇane vā anto. Buddho hi sattānaṁ lokiyalokuttarahitasukhaṁ",
  "anya-e0601n1:697_11": "dhammadesanāya dhāretīti attho.",
  "anya-e0601n1:698_0": "Suranaramahitanti devehi ca manussehi ca catupaccayādīhi pūjitaṁ. Idaṁ panettha nibbacanaṁ.",
  "anya-e0601n1:698_1": "Issariyakīḷādīhi suranti dibbantīti surā, devā. Suradhātu dittiyaṁ. Atha vā suranti",
  "anya-e0601n1:698_2": "īsanti devissariyaṁ pāpuṇanti virocanti cāti surā, devā. Sundarā rā vācā etesanti",
  "anya-e0601n1:698_3": "vā surā, devā. Khandhasantānaṁ naranti nentīti narā, manussā. Naradhātu nayane a.",
  "anya-e0601n1:698_4": "Surā ca narā ca suranarā. Tehi mahitabbā pūjitabbāti suranaramahito, buddho. Mahadhātu",
  "anya-e0601n1:698_5": "pūjāyaṁ ta. Taṁ suranaramahitaṁ. Nibbhayanti abhayaṁ. Bhiyate bhayaṁ. Natthi bhayaṁ",
  "anya-e0601n1:698_6": "etassāti nibbhayo, buddho. Taṁ nibbhayaṁ. Tathāgatassa aṭṭhasu parisāsu kenaci kāraṇena",
  "anya-e0601n1:698_7": "bhayaṁ hadayacalanaṁ kampanaṁ natthīti attho.",
  "anya-e0601n1:699_0": "Dakkhiṇeyyanti paralokaṁ saddahitvā dātabbauttamadānārahaṁ. Dātabbāti dakkhiṇā, deyyadhammavatthu.",
  "anya-e0601n1:699_1": "Dādhātu dānekkhiṇapaccayo. Atha vā dakkhanti vaḍḍhanti etāya sattā yathādhippetāhi",
  "anya-e0601n1:699_2": "sampattīhīti dakkhiṇā, paralokaṁ saddahitvā dātabbadānaṁ. Dakkhadhātu vaḍḍhaneyu,",
  "anya-e0601n1:699_3": "taṁ arahatīti dakkhiṇeyyo, buddho. Arahatitaddhite ṇeyyo. Atha vā dakkhiṇāya hitaṁ",
  "anya-e0601n1:699_4": "anurūpaṁ mahapphalakaraṇatāya visodhetīti dakkhiṇeyyo, buddho. Visodhetitaddhitāyaṁ.",
  "anya-e0601n1:699_5": "Buddhoyeva hi dakkhiṇāya mahapphalakaraṇavasena ca, visodhanavasena ca, devasakkabrahmehi",
  "anya-e0601n1:699_6": "ca, kosalarājādīhi ca, anāthapiṇḍikaseṭṭhādīhi ca paralokaṁ saddahitvā dātabbaṁ uttamadānaṁ",
  "anya-e0601n1:699_7": "visesena arahati, tasmā dakkhiṇeyyanti thometi.",
  "anya-e0601n1:700_0": "Lokānanti sattalokānaṁ. Tassa pana attho heṭṭhā vuttoyeva. Nandivaḍḍhanti pītiyā",
  "anya-e0601n1:700_1": "vaḍḍhāpentaṁ. Nandiyate nandi. Bhāvasādhanoyaṁ. Nandadhātu samiddhiyaṁ nandane vā",
  "anya-e0601n1:700_2": "i. Pītiyā adhivacanametaṁ. Sā vaḍḍheti buddhetīti nandivaḍḍho, buddho. Nandisaddūpapadavaḍḍhadhātu",
  "anya-e0601n1:700_3": "vaḍḍhane a. Buddho hi dvattiṁsamahāpurisalakkhaṇāsītānubyañjanalakkhaṇasampannena",
  "anya-e0601n1:700_4": "ca sabbaññutañāṇādiguṇasampannena dhammadesanāya ca loke sabbasattānaṁ pītiṁ vaḍḍhetīti",
  "anya-e0601n1:700_5": "attho. Sabbasattānañhi buddhadassane dhammasavane ca titto natthi, tasmā lokānaṁ",
  "anya-e0601n1:700_6": "nandivaḍḍhanti thometi. Vuttañhetaṁ apadānaṭṭhakathāyaṁ ‘‘pakatiyāeva hi buddhadassane",
  "anya-e0601n1:700_7": "puṇṇacandasamuddarājadassane atitto lokoti. Kathaṁ pana sabbasattānaṁ buddhadassane",
  "anya-e0601n1:700_8": "atitto hotī’’ti. Buddhassa pana bāttiṁsamahāpurisalakkhaṇādīhi sīlādiasādhāraṇaguṇehi",
  "anya-e0601n1:700_9": "ca adhika sampanno hutvā sabbadevamanussehi ativirocamānattā. Vuttañhetaṁ bhagavatā tāvatiṁse –",
  "anya-e0601n1:701": "‘‘Na koci devo vaṇṇena, sambuddhaṁ atirocati;",
  "anya-e0601n1:702": "Sabbe deve adhiggayha, sambuddhova virocatī’’ti.",
  "anya-e0601n1:703_0": "Dasabalanti aññehi paccekabuddhāriyasāvakehi asādhāraṇena dasakāyabalena ca dasañāṇabalena",
  "anya-e0601n1:703_1": "sampannaṁ. Tañhi kehici viruddhehi kāraṇehi balanti na kampentīti balanti vuccati.",
  "anya-e0601n1:703_2": "Atha vā balanti jīvitaṁ kappenti etenāti balaṁ, kāyabalaṁ. Baladhātu pāṇe a. Balanti",
  "anya-e0601n1:703_3": "bhāraṁ vahituṁ sakkuṇantīti vā balaṁ, balanti jānanti sabbadhammanti balaṁ, ñāṇa",
  "anya-e0601n1:703_4": "balaṁ. Dasabalañca dasabalañca dasabalāni ekasesanayena. Tāni yassa soti dasabalo,",
  "anya-e0601n1:703_5": "buddho. Idha pana sāmaññavasena vuttopi visesaṭṭhāniyattā bhagavato dasakāyabalāni",
  "anya-e0601n1:703_6": "ca, dasañāṇabalāni ca adhippetāni. Tesaṁ pana sarū patthaṁ nayanasubhagakāyaṅgantyādi",
  "anya-e0601n1:703_7": "gāthāvaṇṇanāyaṁ vuttameva.",
  "anya-e0601n1:704_0": "Asamanti sīlādiguṇehi kenaci asadisaṁ. Natthi samo sadiso puggalo etassāti asamo,",
  "anya-e0601n1:704_1": "buddho. Taṁ asamaṁ. Tanti tādisaṁ guṇasampannaṁ buddhaṁ. Niccanti satataṁ samitaṁ",
  "anya-e0601n1:704_2": "sabbakālaṁ nirantaranti attho. Namassantūti abhivandantūti.",
  "anya-e0601n1:705_0": "Ayaṁ panettha saṅkhepayojanā. Loke tiloke manussaloke vā, buddhobuddhotighoso buddho",
  "anya-e0601n1:705_1": "buddhoiti kittisaddo thutisaddo vā, atidulabhataro ativiya dullabhatamo, buddhabhāvo",
  "anya-e0601n1:705_2": "buddhassa bhāvo, kā kathā kiṁvattabbo eva, tasmā buddhobuddhoti ghosassa atidullabhatarattā,",
  "anya-e0601n1:705_3": "vibhāvī medhāvī vividhahitasukhaṁ nānappakāraṁ lokiyalokuttarasaṅkhātaṁ hitasukhaṁ",
  "anya-e0601n1:705_4": "patthayantā yācantā, sādhavo sappurisā iṭṭhaṁ kāmayamānaṁ, atthaṁ diṭṭhadhammikasamparāyikādiatthaṁ,",
  "anya-e0601n1:705_5": "vahantaṁ dhārakaṁ, suranaramahitaṁ devamanussehi pūjitaṁ, nibbhayaṁ abhayaṁ asantāsaṁ",
  "anya-e0601n1:705_6": "vā, dakkhiṇeyyaṁ paralokaṁ saddahitvā dātabbauttamadānārahaṁ, lokānaṁ sattalokānaṁ",
  "anya-e0601n1:705_7": "nandivaḍḍhaṁ pītiyā vaḍḍhāpanentaṁ. Dasabalaṁ asādhāraṇena dasakāyañāṇabalena sampannaṁ,",
  "anya-e0601n1:705_8": "asamaṁ sīlādiguṇehi kenaci asadisaṁ taṁ tādisaṁ guṇasampannaṁ buddhaṁ niccaṁ satataṁ",
  "anya-e0601n1:705_9": "samitaṁ sabbakālaṁ nirantaraṁ, namassantu abhivandantūti.",
  "anya-e0601n1:706": "Chabbīsatimavandanagāthāvaṇṇanā samattā.",
  "anya-e0601n1:707": "27.",
  "anya-e0601n1:708": " Puññenetena sohaṁ nipuṇamati sato samparāye ca titto,",
  "anya-e0601n1:709": "Dakkho diṭṭhujjupañño avikalavīriyo bhogavā saṁvibhāgī;",
  "anya-e0601n1:710": "Tikkho sūro dhitatto saparahitadharo dīghajīvī arogo,",
  "anya-e0601n1:711": "Dhañño vaṇṇo yasassī atibalavadharo kittimā khantupeto.",
  "anya-e0601n1:712": "28.",
  "anya-e0601n1:713": " Saddho dātaṅgupeto paramasiridharo diṭṭhadhamme viratto,",
  "anya-e0601n1:714": "Lajjī kalyāṇamitto abhiratakusalo pañcasīlādirakkho;",
  "anya-e0601n1:715": "Appiccho appakodho ativujuhadayo iddhimā appameyyo,",
  "anya-e0601n1:716": "Pāsaṁso pemavāco sujanaguṇavidū māmako so bhaveyyaṁ.",
  "anya-e0601n1:717_0": "27. Evaṁ buddho buddhoti ghosotyādigāthāya buddhavandane uyyojanaṁ katvā idāni sugatantyādīhi",
  "anya-e0601n1:717_1": "gāthāhi buddhaṁ vanditvā paṇidhiṁ karonto āha puññenetena sohantyādi gāthādvayaṁ.",
  "anya-e0601n1:717_2": "Ayaṁ pana gāthādvayampi saddharāgāthāti daṭṭhabbā. Tattha paṭhamagāthāyaṁ soahaṁ",
  "anya-e0601n1:717_3": "etena puññena samparāye nipuṇamati ca sato ca…pe… khantupeto ca bhaveyyanti sambandho.",
  "anya-e0601n1:717_4": "Sohanti so ahaṁ. Buddhassa namakkāro soahanti attho. Etena puññenāti iminā buddhavandanapuññakammena",
  "anya-e0601n1:717_5": "attano kārakaṁ pavati sodhetīti puññaṁ. Pudhātu sodhane ṇya. Puññanti ca idha pana",
  "anya-e0601n1:717_6": "buddhapaṇāmakriyābhinipphādikā kusalacetanā adhippetā. Sā ca vandaneyyavandakānaṁ",
  "anya-e0601n1:717_7": "khettajjhāsayasampadāhi diṭṭhadhamma vedanīyabhūtā yathāladdhasampattinimittakassa",
  "anya-e0601n1:717_8": "kammassa anubalappadānavasena tannibbattitavipākasantatiyā antarāyakarāni upapīḷakaupacchedakakammāni",
  "anya-e0601n1:717_9": "paṭibāhitvā tannidānānaṁ yathādhippetasiddhivibandhakānaṁ rogādiantarāyānamappavattiṁsādheti",
  "anya-e0601n1:717_10": "cāti attho ca veditabbo. Samparāye cāti ettha casaddo aṭṭhānayogo. So ca nipuṇamatityādīsu",
  "anya-e0601n1:717_11": "padesu yojetabbo. Samparāyeti paraloke. So hi samparāyitabbā upagamitabbā ettha sattehīti",
  "anya-e0601n1:717_12": "ca, kammakilesavasena sattehi samparāyitabbā pāpuṇitabbāti vā etthāti ca samparāyoti",
  "anya-e0601n1:717_13": "vuccati. Saṁparipubba ayadhātu hi gatiyaṁ ṇa. Atha vā kammavasena abhimukho sampareti",
  "anya-e0601n1:717_14": "gacchati pavattatīti samparāyoti vuccati. Saṁpubbaparadhātu gatiyaṁ ṇya. Iti kho",
  "anya-e0601n1:717_15": "ānanda kusalāni sīlāni anupubbena aggāya parentītiādīsu viya hi curādi gaṇavasena",
  "anya-e0601n1:717_16": "parasaddaṁ gatiyamicchanti saddavidū. Tasmiṁ samparāye.",
  "anya-e0601n1:718_0": "Nipuṇamatīti saṇhasukhumapaññavā ca. Saṇhasukhumaṁ atthantaraṁ paṭivijjhanasamatthāya",
  "anya-e0601n1:718_1": "paññāya sampanno ca vā. Ettha ca nipuṇasaddo saṇhasukhumavācako anipphannapāṭipadiko.",
  "anya-e0601n1:718_2": "Hitāhitaṁ manati jānātīti mati, paññā. Manadhātu ñāṇeti. Nipuṇā saṇhā mati paññā",
  "anya-e0601n1:718_3": "yassa meti nipuṇamati. Satoti satimā ca. Saratīti sati, saradhātu cintāyanti. Sā",
  "anya-e0601n1:718_4": "assa me atthīti sato. Tittoti tappano ca. Yathāladdhavatthunā santuṭṭho cāti attho.",
  "anya-e0601n1:718_5": "Tisanaṁ tappanaṁ titto. Tisadhātu tappane tapaccayo. Sakārassa toādeso. Yathālābha",
  "anya-e0601n1:718_6": "santoso, yathābalasantoso, yathāsāruppasanto so cāti tividhena santosena santuṭṭhoti vuttaṁ hoti.",
  "anya-e0601n1:719_0": "Dakkhoti taṁ taṁ kicce cheko ca kusalo ca vā. So hi kusalakamme aññasmiñca kiccākicce",
  "anya-e0601n1:719_1": "adandhatāya sīghaṁ gacchatīti dakkho. Dakkhadhātu sīghatthe a. Diṭṭhujjupaññoti diṭṭhiujupaññoti",
  "anya-e0601n1:719_2": "padacchedo. Uju diṭṭhipaññāya samannāgatoti attho. Kesuci potthakesu diṭṭhijju paññoti",
  "anya-e0601n1:719_3": "pāṭho. Diṭṭhiujupaññoti padacchedo, soye vattho . Ujūti akuṭilabhāvena bhavatīti",
  "anya-e0601n1:719_4": "uju, ajjavo. Ujudhātu ajjave kvi. Atha vā arati akuṭilabhāvena pavattatīti uju, avaṅko.",
  "anya-e0601n1:719_5": "Aradhātu gatiyaṁ jupaccayo. Arissa uādeso. Sammā passatīti diṭṭhi, mati. Disadhātu",
  "anya-e0601n1:719_6": "passane tapaccayo. Tassa raṭṭhādeso. Dhātvantalopo ca ī ca. Uju ajjavā diṭṭhi mati",
  "anya-e0601n1:719_7": "diṭṭhuju visesanaparanipātavasena. Pakārena jānāti aniccādivasena avabujjhatīti paññā.",
  "anya-e0601n1:719_8": "Papubbañādhātu avabodhane a. Ujudiṭṭhi ca ujupaññā ca yassa meti diṭṭhujjupañño,",
  "anya-e0601n1:719_9": "puggalo. Avikalavīriyoti anūnavīriyo ca paripuṇṇavīriyo cāti attho. Vihīnaṁ karotīti",
  "anya-e0601n1:719_10": "vikalo. Vipubbakaradhātu karaṇe a. Rassalo. Vīrānaṁ kammaṁ vīriyaṁ. Avikalaṁ anūnaṁ",
  "anya-e0601n1:719_11": "vīriyaṁ assameti avikalavīriyo. Na sakkā kusīteneva navalokuttaradhammā laddhuṁ,",
  "anya-e0601n1:719_12": "āraddhavīriyeneva sakkā. Tasmā avikalavīriyoti patthetīti vuttaṁ hoti.",
  "anya-e0601n1:720_0": "Bhogavāti bhuñjitabbasampattisukhena sampanno ca. Bhuñjitabboti bhogo, sampatti.",
  "anya-e0601n1:720_1": "Bhujadhātu pālanabyavaharaṇesu ṇa. Bhogo assa me atthīti bhogavā. Saṁvibhāgīti saṁvibhajanasīlo",
  "anya-e0601n1:720_2": "ca saṁvibhajanasampanno ca vā, saṁvibhajati sīlenāti saṁvibhāgī. Saṁvibhajanasīloti",
  "anya-e0601n1:720_3": "vā saṁvibhāgī, saṁvibhajituṁ sīlamassāti vā saṁvibhāgī. Saṁvibhāge sīlamassāti saṁvibhāgī.",
  "anya-e0601n1:720_4": "Ayaṁ tassīlattho. Saṁvibhajati dhammenāti saṁvibhajanadhammoti vā. Saṁvibhajituṁ",
  "anya-e0601n1:720_5": "dhammo assāti vā, saṁvibhajane dhammo assāti vā saṁvibhāgī. Ayaṁ taddhammattho. Saṁvibhajanaṁ",
  "anya-e0601n1:720_6": "sādhukāro assa atthi. Sādhukārinā saṁvibhajatīti vā, saṁvibhajituṁ sādhukārīti vā,",
  "anya-e0601n1:720_7": "saṁvibhajane sādhukārīti vā saṁvibhāgī. Ayaṁ tassā dhukārattho. Saṁvipubba bhajadhātu",
  "anya-e0601n1:720_8": "vibhāge ṇa. Jassa go. Atha vā saṁvibhajanaṁ saṁvibhāgo. So me assa atthīti saṁvibhāgī",
  "anya-e0601n1:720_9": ". Assathyatthe ī. Paresaṁ yācakānaṁ annādidānavatthuṁ niccaṁ pariccajanakārīti vuttaṁ hoti.",
  "anya-e0601n1:721_0": "Tikkhoti tikkhappaññavā ca nisānapaññavā vā. Tijanaṁ nisanaṁ tikkhā, paññā. Tijadhātu",
  "anya-e0601n1:721_1": "nisāne kha. Jassa ko. Tikkhā paññā me assa atthīti tikkho. Assathyatthe ṇo. Tikkha",
  "anya-e0601n1:721_2": "paññāya sampanno cāti attho. Paññāya ca sabba kusalānaṁ dhammānaṁ seṭṭhattā mūlakāraṇattā",
  "anya-e0601n1:721_3": "ca tikkhoti patthanaṁ karoti. Vuttañhi milindapañhe –",
  "anya-e0601n1:722": "‘‘Paññā pasaṭṭhā lokasmiṁ, katā saddhammaṭṭhitiyā;",
  "anya-e0601n1:723": "Paññāya vimatiṁ hantvā, santiṁ pappoti paṇḍito’’ti.",
  "anya-e0601n1:724_0": "Sūroti catūsu parisāsu aṭṭhasu parisāsu ca vīro ca. Sattivanto nibbhayoti attho.",
  "anya-e0601n1:724_1": "Sūrayate virayate sūro. Bhāvasādhanoyaṁ. Sūradhātu vikkantiyaṁ vīre vā a. Atha vā",
  "anya-e0601n1:724_2": "abhiruachambhianutrāsabhāvena sūrati gacchati pavattatīti sūro. Sūradhātu gatiyaṁ",
  "anya-e0601n1:724_3": "a. Sīho viya parisamajjhe sūravīrasampanno cāti attho. Sāsani kehi pana saddhammavidūhi",
  "anya-e0601n1:724_4": "sūrasaddassa nibbacanaṁ na dassitaṁ. Kevalaṁ pana sūroti visiṭṭhasūroti atthavivaraṇamattameva",
  "anya-e0601n1:724_5": "dassitaṁ. Dhitattoti ettha dhita attoti padacchedo. Dhitoti samādhi. Attanti cittaṁ.",
  "anya-e0601n1:724_6": "Ekaggacittasampanno cāti attho. Dhāti tiṭṭhati ekārammaṇehi dhito, ekārammaṇe sampayuttadhamme",
  "anya-e0601n1:724_7": "dhāretīti vā dhito, samādhi. Dhādhātu dhāraṇe ta. Ārammaṇaṁ arati jānātīti attaṁ,",
  "anya-e0601n1:724_8": "cittaṁ. Aradhātu gatiyaṁ ta. Rassa to. Dhito samādhi attaṁ cittaṁ assa meti dhitatto.",
  "anya-e0601n1:725_0": "Saparahitacaroti attahitaparahitacaro, attano ca parassa ca atthaṁ paṭipannako cāti",
  "anya-e0601n1:725_1": "attho. Attano ca parassa ca hitaṁ atthaṁ payojanaṁ carati paṭipajjatīti saparahitacaro",
  "anya-e0601n1:725_2": ". Saparahitasaddūpapada caradhātu caraṇe a. Dīghajīvīti dīghāyuko ca. Dīghena jīvitindriyena",
  "anya-e0601n1:725_3": "sampanno vā. Dīgho jīvo jīvitaṁ assa meti dīghajīvi. Āyukappampi dīghajīvitasampanno",
  "anya-e0601n1:725_4": "cāti attho. Arogoti rogaviraho ca ārogyaṁ vā. Rujjati bhañjati aṅgapaccaṅgānīti rogo,",
  "anya-e0601n1:725_5": "byādhi. Rujadhātu bhaṅge ṇa. Atha vā rujjati hiṁsatīti rogo. Rujadhātu hiṁsāyaṁ ṇa.",
  "anya-e0601n1:725_6": "Natthi rogo tassa meti arogo, channavutirogānaṁ abhāvo bhaveyyanti attho. Dhaññoti",
  "anya-e0601n1:725_7": "sirīpuññapaññālakkhaṇasampanno ca. Dhaññasaddo hi sirīpuññapaññālakkhaṇavācakoti",
  "anya-e0601n1:725_8": "daṭṭhabbo. Vuttañhi vessantarajātake ‘‘dhaññaṁ maṅgala sammata’’nti ca. Temiyajātake",
  "anya-e0601n1:725_9": "‘‘dhaññapuññalakkhaṇasampannaṁ puttaṁ vijāyī’’ti ca. Idaṁ pana nibbacanaṁ. Dhananaṁ",
  "anya-e0601n1:725_10": "sampajjanaṁ dhaññaṁ, sirīpaññāpuññalakkhaṇānaṁ sampannanti attho. Dhanadhātu sampanne.",
  "anya-e0601n1:725_11": "Dhātūnaṁ anekatthattā ṇyapaccayo. Ṇakārānubandhe lope kate yapaccayena saddhiṁ nakārassa",
  "anya-e0601n1:725_12": "ñakāraṁ katvā dhaññanti rūpasiddhi veditabbā. Atha vā dhanaṁ sirīpaññā puññalakkhaṇasampadaṁ",
  "anya-e0601n1:725_13": "assa me atthīti dhañño. Assathyatthe ṇyo.",
  "anya-e0601n1:726_0": "Vaṇṇoti vaṇṇasampanno ca. Ettha ca vaṇṇo duvidho hoti sarīravaṇṇaguṇavaṇṇavasena.",
  "anya-e0601n1:726_1": "Tattha sarīra vaṇṇo nāma rūpakāyassa pāsādikarūpasampannatā. Guṇa vaṇṇo nāma sīlasamādhipaññādiguṇena",
  "anya-e0601n1:726_2": "ca dhutaṅgādipaṭipadāguṇena ca sampannatā. Idaṁ pana nibbacanaṁ. Vaṇṇeti vikāramāpannānaṁ",
  "anya-e0601n1:726_3": "hadayaṅgatabhāvaṁ pakāsetīti vaṇṇo, sarīrarūpaṁ. Vaṇṇeti attano dabbaṁ pakāsetīti",
  "anya-e0601n1:726_4": "vaṇṇo, guṇo. Vaṇṇadhātu pakāsane a. Idha pana tadubhayampi yujjati. Vaṇṇaṁ assa me",
  "anya-e0601n1:726_5": "atthīti vaṇṇo. Assathyatthe a. Yasassīti parivārasampanno kittivanto vā. Ettha ca",
  "anya-e0601n1:726_6": "duvidho hoti yaso parivārakittiyasavasena. Tattha yajiyati pūjiyati etena parivārenāti",
  "anya-e0601n1:726_7": "yaso, parivāro. Yajadhātu pūjāyaṁ a. Jassa so. Atha vā yāti gacchati pāpuṇāti sāmikassa",
  "anya-e0601n1:726_8": "parivāranti yaso, parivāro. Yādhātu gatiyaṁ sopaccayo. Yajiyati pūjiyati etenāti",
  "anya-e0601n1:726_9": "yaso, kittisaddo. Yajadhātu devapūjāsaṅgahakaraṇadānadhammesu a. Jassa so. Atha vā",
  "anya-e0601n1:726_10": "yāti gacchati pāpuṇāti sabbattha byāpananti yaso, kittighoso thutisaddo vā. Yādhātu",
  "anya-e0601n1:726_11": "gatiyaṁ sopaccayo. Yaso ca yaso ca yaso ekasesanayena. So assa me atthīti yasassī,",
  "anya-e0601n1:726_12": "assathyatthe sīpaccayo.",
  "anya-e0601n1:727_0": "Atibalavadharoti atibalavantadhārako ca ativiya kāyabalañāṇabalavantaṁ dhāretīti",
  "anya-e0601n1:727_1": "atibalavadharo. Ajātasatturājādayo viya pañcahatthi dasahatthibalassa dhāraṇasamattho",
  "anya-e0601n1:727_2": "ca, sāriputtattherādayo viya ñāṇabalassa dhāraṇasamattho ca bhaveyyanti attho. Kittimāti",
  "anya-e0601n1:727_3": "kittighosavanto ca. Kittiyate kathiyate guṇanti kitti, thutighoso. Kittadhātu sadde",
  "anya-e0601n1:727_4": "i. Kittighoso assa me atthīti kittimā. Assathyatthe mantupaccayo. Khantupetoti khantiyā",
  "anya-e0601n1:727_5": "upeto samupeto samannāgato ca. Khamanaṁ sahanaṁ khanti. Khamudhātu sahane tapaccayo.",
  "anya-e0601n1:727_6": "Tassanti tāya upeto samupeto samannāgatoti khantupeto. Khantivādatāpaso viya khantupeto",
  "anya-e0601n1:727_7": "ca bhaveyyanti attho. Khantiyā hi dukkarattā sabbakusala dhammānaṁ padhānattā seṭṭhatapattā",
  "anya-e0601n1:727_8": "ca khantupetoti patthanaṁ karoti. Vuttañhetaṁ bhagavatā ‘‘khantī paramaṁ tapo titikkhā’’ti",
  "anya-e0601n1:727_9": "ca. ‘‘Khantyā bhiyyo na vijjatī’’ti ca. ‘‘Khantībalaṁ balānīka’’nti ca.",
  "anya-e0601n1:728": "‘‘Sīlasamādhipaññānaṁ , khantippadhānakāraṇaṁ;",
  "anya-e0601n1:729": "Sabbepi kusalā dhammā, khantyāyattāva vaḍḍhare’’ti ca.",
  "anya-e0601n1:730_0": "Ayaṁ panettha saṅkhepayojanā. Sohaṁ so ahaṁ, etena puññena iminā buddhavandanapuññakammena",
  "anya-e0601n1:730_1": "samparāye paraloke, nipuṇamati ca saṇhasukhumapaññavā ca, sato satimā ca titto tappano",
  "anya-e0601n1:730_2": "yathāladdhavatthunā santuṭṭho ca, dakkho taṁtaṁkicce cheko ca, diṭṭhujjupañño ujudiṭṭhi",
  "anya-e0601n1:730_3": "paññāya sampanno ca avīkalavīriyo anūnavīriyo ca paripuṇṇavīriyo vā, bhogavābhuñjitabbasampattisukhena",
  "anya-e0601n1:730_4": "sampanno ca saṁvibhāgī saṁvibhajanasīlo ca tikkho tikkhapaññavā ca, sūroti sattivanto",
  "anya-e0601n1:730_5": "nibbhayo ca, dhitatto samāhita citto ca ekaggacitto vā, saparahitacaro attahita parahitapaṭipannako",
  "anya-e0601n1:730_6": "ca dīghajīvī dīghāyuko ca arogo rogaviraho ca dhañño sirīpuññapaññālakkhaṇasampanno",
  "anya-e0601n1:730_7": "ca vaṇṇo vaṇṇasampanno ca yasassī parivārasampanno ca atibalavadharo atibalavantadhārako",
  "anya-e0601n1:730_8": "ca kittimā kitti ghosavanto ca khantupeto khantiyā upeto samupeto samannāgato ca bhaveyyanti.",
  "anya-e0601n1:731": "Sattavīsatimagāthāvaṇṇanā samattā.",
  "anya-e0601n1:732_0": "28. Evaṁ puññenetenatyādigāthāya samparāye paṇidhiṁ katvā idāni diṭṭhadhamme patthanaṁ",
  "anya-e0601n1:732_1": "kattukāmo saddho dātaṅgupeto tyādigāthamāha. Tattha saddhoti kammādi saddahanalakkhaṇāya",
  "anya-e0601n1:732_2": "saddhāya sampanno ca. Saddahanaṁ saddhā, saddahatīti vā saddhā. Saddahanti sampayuttadhammā",
  "anya-e0601n1:732_3": "etāyāti saddhā. Saṁpubbadhādhātu dhāraṇe ta. Sā pana kammādīsu saddahanalakkhaṇā.",
  "anya-e0601n1:732_4": "Okappanalakkhaṇā vā. Pasādarasā. Udakappasādakamaṇi viya. Pakkhandanarasā vā. Oghuttaraṇo",
  "anya-e0601n1:732_5": "viya . Akālussiyapaccupaṭṭhānā adhimuttipaccupaṭṭhānā vā, saddheyyavatthupadaṭṭhānā",
  "anya-e0601n1:732_6": "sotāpattiyaṅgapadaṭṭhānā vā. Sā hatthavittabījāni viya daṭṭhabbā. Bhagavatā hi sā",
  "anya-e0601n1:732_7": "saddhā ‘‘saddhāhattho mahānāgo’’ti ca. ‘‘Saddhīdha vittaṁ purisassa seṭṭha’’nti ca.",
  "anya-e0601n1:732_8": "‘‘Saddhābījaṁ tapo vuṭṭhī’’ti ca ‘‘saddhāya tarati ogha’’nti ca ‘‘saddhā bandhati",
  "anya-e0601n1:732_9": "pātheyyaṁ, saddhā dutiyā purisassa hotī’’ti ca, ‘‘saddhesiko bhikkhave ariyasāvako’’ti",
  "anya-e0601n1:732_10": "ca, ‘‘saddhādhana’’nti ca.",
  "anya-e0601n1:733": "‘‘Yesaṁ atthi saddhā buddhe, dhamme ca saṅgharatane;",
  "anya-e0601n1:734": "Te maṁ ativirocanti, āyunā yasasā siriyā’’ti.",
  "anya-e0601n1:735_0": "Ca. ‘‘Saddhaṁ upanissāya dānaṁ deti, sīlaṁ samādiyati, uposathakammaṁ karoti, jhānaṁ",
  "anya-e0601n1:735_1": "uppādeti, vipassanaṁ uppādeti, maggaṁ uppādeti, abhiññaṁ uppādeti, samāpattiṁ uppādetī’’ti",
  "anya-e0601n1:735_2": "ca. ‘‘Dullabhā saddhāsampattī’’ti ca vuttā. Tasmā saddho ca bhaveyyanti patthanaṁ karoti.",
  "anya-e0601n1:736_0": "Sā ca pana catubbidhā hoti āgamasaddhā, adhigamasaddhā, okappanasaddhā, pasādasaddhā",
  "anya-e0601n1:736_1": "cāti. Tattha sabbaññubodhisattānaṁ abhinīhārato āgatattā āgamasaddhā nāma. Ariyasāvakānaṁ",
  "anya-e0601n1:736_2": "saccapaṭivedhena adhigatattā adhigamasaddhā nāma. Buddho dhammo saṅghoti vutte acalabhāvena",
  "anya-e0601n1:736_3": "okappanaṁ okappanasaddhā nāma. Buddhādīsu pasāduppattimattā pasādasaddhā nāma. Idha",
  "anya-e0601n1:736_4": "pana paṇidhānaṭṭhānattā sabbasaddhā adhippetā. Saddhā assa me atthīti saddho. Assathyatthe ṇa.",
  "anya-e0601n1:737_0": "Dātaṅgupetoti dātassa aṅgāya kāraṇabhūtāya dhanasampattiyā upeto samupeto samannāgato",
  "anya-e0601n1:737_1": "ca. Dātabbavatthu ca, tappaṭiggāhakapuggalo ca, saddhā cāti tīhi aṅgehi upeto samupeto",
  "anya-e0601n1:737_2": "samannāgato ca vā. Diyate dātaṁ. Bhāvasādhanoyaṁ. Dādhātu dāne a. Aṅgīyati ñāyati",
  "anya-e0601n1:737_3": "etenāti aṅgo, dhanasampatti. Dātassa aṅgo dātaṅgo, tena upeto samupeto samannāgatoti",
  "anya-e0601n1:737_4": "dātaṅgupeto, atha vā diyatīti dātaṁ, dānavatthu. Dātassa aṅgo dātaṅgo, tena upeto",
  "anya-e0601n1:737_5": "samupeto samannāgatoti dātaṅgupeto, dātabbavatthu ca, tappaṭiggāhaka puggalo ca,",
  "anya-e0601n1:737_6": "saddhā cāti tīhi aṅgehi sampajjāmīti patthanaṁ karotīti vuttaṁ hoti. Vuttañhi itivuttaṭṭhakathāyaṁ",
  "anya-e0601n1:737_7": "‘‘saddhā deyyadhammo paṭiggāhako cāti imesaṁ tiṇṇaṁ samukhībhūtakāleyeva hi dānaṁ sambhavatī’’ti.",
  "anya-e0601n1:738_0": "Paramasiridharoti uttamasirīdhārako ca. Uttamasiriṁ dhāraṇasamattho ca vā. Ettha",
  "anya-e0601n1:738_1": "ca sirīti paññāpuññasarīrasobhaggasampattīnametaṁ adhivacanaṁ. Katapuññehi seviyatīti",
  "anya-e0601n1:738_2": "sirī, katapuññe puggale sevati nissayatīti vā sirī, paññāpuññasarīrasobhaggasampatti",
  "anya-e0601n1:738_3": "labbhati. Sidhātu sevāyaṁ iro ī ca. Paramā uttamā sirī paramasirī, taṁ dhāretīti",
  "anya-e0601n1:738_4": "paramasirīdharo, paramasiriyā dhāraṇasamatthoti attho.",
  "anya-e0601n1:739_0": "Diṭṭhadhammeti paccakkhabhūte attabhāve. Ettha ca diṭṭhadhammo vuccati paccakkhabhūto",
  "anya-e0601n1:739_1": "attabhāvo. So hi passitabboti diṭṭho, attabhāvo. Diṭṭho passitabbo dhammo sabhāvo",
  "anya-e0601n1:739_2": "assāti diṭṭhadhammoti vuccati. Tasmiṁ diṭṭhadhamme. Virattoti kāmaguṇesu vigataratto",
  "anya-e0601n1:739_3": "ca, rajjanaṁ ratto. Ranjadhātu rāge. Vigato ratto assa meti viratto. Lajjīti pāpahirivanto",
  "anya-e0601n1:739_4": "ca, pāpajigucchanalakkhaṇāya lajjāya sampanno ca vā. Atha vā lajjīti hirottappasampanno",
  "anya-e0601n1:739_5": "ca. Lajjīsaddena hi lakkhaṇāhāranayena ottappampi gahetabbaṁ. Kasmā, kusala lakkhaṇasabhāvena",
  "anya-e0601n1:739_6": "samānattā. Vuttañhetaṁ nettipāḷiyaṁ –",
  "anya-e0601n1:740": "‘‘Vuttamhi ekadhamme, ye dhammā ekalakkhaṇā keci;",
  "anya-e0601n1:741": "Vuttā bhavanti sabbo, sohāro lakkhaṇo nāmā’’ti.",
  "anya-e0601n1:742_0": "Lajjatīti lajjā, hiri. Lajjadhātu hiriyaṁ. Lajjā assa me atthīti lajjā, kāyaduccaritādito",
  "anya-e0601n1:742_1": "hirottappasamannāgato cāti attho. Kalyāṇamittoti sundaramitta sampanno ca. Kalyāṇasaddo",
  "anya-e0601n1:742_2": "hi sundaravācako anipphanna pāṭipadiko. Atha vā kalyaṁ hitaṁ aṇayati pāpayatīti kalyāṇo,",
  "anya-e0601n1:742_3": "sumitto. Kalyasaddūpapadaaṇadhātu gatiyaṁ ṇa. Mijjati sinehatīti mitto, mijjiyati",
  "anya-e0601n1:742_4": "sinehiyatīti vā mitto, midadhātu sinehe ta. Kalyāṇo mitto assa meti kalyāṇamitto.",
  "anya-e0601n1:742_5": "Hitadharasumittasampanno ca bhaveyyanti attho. Idha pana saddhāsīlasutacāgavīriyasati",
  "anya-e0601n1:742_6": "samādhipaññāguṇehi samannāgato kalyāṇamitto adhippeto. Taṁ pana sandhāya bhagavatā siṅgālasutte –",
  "anya-e0601n1:743": "‘‘Upakāro ca yo mitto, sukhadukkhe ca yo sakhā;",
  "anya-e0601n1:744": "Atthakkhāyī ca yo mitto, yo ca mittānukampako;",
  "anya-e0601n1:745": "Etepi mitte cattāro, iti viññāya paṇḍito; Sakkaccaṁ",
  "anya-e0601n1:746": "Payirupāseyya, mātā puttaṁva orasa’’nti vutto.",
  "anya-e0601n1:747": "Visuddhimagge ca –",
  "anya-e0601n1:748_0": "‘‘Piyo garu bhāvanīyo, vattā ca vacanakkhamo. Gambhīrañca kathaṁ kattā, no cāṭṭhāne",
  "anya-e0601n1:748_1": "niyojaye’’ti vutto. Iti evarūpassa ca kalyāṇamittassa dullabhattā kalyāṇamittena",
  "anya-e0601n1:748_2": "sampajjāmīti patthanaṁ karotīti vuttaṁ hoti.",
  "anya-e0601n1:749_0": "Abhiratakusaloti dānādipuññakusaladhammesu abhiramaṇo ca. Kucchitaṁ apāyadvāraṁ salanti",
  "anya-e0601n1:749_1": "saṁvaranti pidahanti sādhavo etenāti kusalaṁ, dānādipuññadhammā. Kupubba saladhātu",
  "anya-e0601n1:749_2": "saṁvaraṇe a. Tesu abhiatirekaṁ ramatīti abhiratakusalo , kitantasamāsoyaṁ. Kusalābhiratoti",
  "anya-e0601n1:749_3": "vattabbe chandānurakkhaṇatthaṁ padavipariyāyena evaṁ vuttanti. Atha vā abhiatirekaṁ",
  "anya-e0601n1:749_4": "ramanaṁ abhirato, kusalesu abhirato yassa meti abhiratakusalo, niccaṁ kusalapuññassa",
  "anya-e0601n1:749_5": "karaṇe abhiratacittasampanno cāti attho.",
  "anya-e0601n1:750_0": "Pañcasīlādirakkhoti pañcasīlādīnaṁ rakkhituṁ samattho ca. Ettha ca ādisaddena gihīnaṁ",
  "anya-e0601n1:750_1": "aṭṭhaṅguposathasīlaṁ, sāmaṇerānaṁ dasaṅgasīlañca, bhikkhūnaṁ catupārisuddhisīlañca",
  "anya-e0601n1:750_2": "saṅgaṇhāti. Pañcasīlaṁ ādi yesaṁ teti pañcasīlādi, taṁ rakkhati rakkhituṁ samatthetīti",
  "anya-e0601n1:750_3": "pañcasīlādirakkho. Gahaṭṭhānaṁ niccasīlavasena pañcasīlaṁ sati ussāhasamatthe uposathaṅgavasena",
  "anya-e0601n1:750_4": "aṭṭhaṅgasīlaṁ dasaṅgasīlañca akhaṇḍaṁ acchiddaṁ asabalaṁ akammāsaṁ katvā rakkhituṁ",
  "anya-e0601n1:750_5": "sāmaṇerasīlavasena dasasīlañca, bhikkhusīlavasena catupārisuddhisīlañca rakkhituṁ",
  "anya-e0601n1:750_6": "samattho cāti attho. Bhagavatā hi ‘‘sīlavipattihetu vā bhikkhave sattā kāyassa bhedā",
  "anya-e0601n1:750_7": "paraṁ maraṇā apāyaṁ duggatiṁ vinipātaṁ nirayaṁ upapajjantī’’ti ca. ‘‘Sīlasampadāhetu",
  "anya-e0601n1:750_8": "vā bhikkhave sattā kāyassa bhedā paraṁ maraṇā sugatiṁ saggaṁ lokaṁ upapajjantī’’ti",
  "anya-e0601n1:750_9": "ca. ‘‘Sīlasampanno mahantaṁ bhogakkhandhaṁ adhigacchati kalyāṇo kittisaddo abbhuggacchati.",
  "anya-e0601n1:750_10": "Catuparisaṁ visārado upasaṅkamati amaṅkubhūto. Asammūḷho kālaṁ karoti, kāyassa bhedā",
  "anya-e0601n1:750_11": "paraṁ maraṇā sugatiṁ saggaṁ lokaṁ upapajjatī’’ti ca vuttattā ca. Aṭṭhakathāyañca",
  "anya-e0601n1:750_12": "‘‘sīlālaṅkārasadiso alaṅkāro natthi, sīlasadisaṁ pupphaṁ natthi, sīlagandhasadiso",
  "anya-e0601n1:750_13": "gandho natthī’’ti ca. ‘‘Sīla sampattiñhi nissāya tisso vijjā pāpuṇātī’’ti ca. ‘‘Ādimhi",
  "anya-e0601n1:750_14": "sīlaṁ visodheyyā’’ti ca. ‘‘Sattā sīlena visujjhantī’’ti ca. ‘‘Sīlaṁ sāsanassa ādī’’ti",
  "anya-e0601n1:750_15": "ca. ‘‘Sattasu visuddhīsu sīlavisuddhi sarīraṁ nāmā’’ti ca. ‘‘Sīlaṁ nāmetaṁ avassayo",
  "anya-e0601n1:750_16": "patiṭṭhā ārammaṇaṁ tāṇaṁ leṇaṁ gati parāyana’’nti ca vuttattā pañcasīlādirakkhoti",
  "anya-e0601n1:750_17": "patthanaṁ karotīti vuttaṁ hoti.",
  "anya-e0601n1:751_0": "Appicchoti aniccho ca, rūpādikāmaguṇesu anicchantoti attho. Abhāvatthohettha appasaddo.",
  "anya-e0601n1:751_1": "Appaḍaṁsamakasavā tātapātiādīsu viya icchanaṁ icchā, rūpādikāmaguṇaṁ icchatīti vā",
  "anya-e0601n1:751_2": "icchā, kāmataṇhā. Isudhātu icchākantīsu a. Dhātvantassaccho. Natthi icchā yassa meti",
  "anya-e0601n1:751_3": "appiccho, rūpādīsu kāmesu anicchanto cāti attho. Appiccho pana catubbidho hoti paccayaappiccho,",
  "anya-e0601n1:751_4": "pariyattiappiccho, dhutaṅgaappiccho, paṭivedhaappiccho cāti. Tattha catūsu paccayesu",
  "anya-e0601n1:751_5": "appiccho paccayaappiccho. Yo pana paccaye bahuṁ dente appaṁ gaṇhati, appaṁ dente",
  "anya-e0601n1:751_6": "appataraṁ vā gaṇhati na vā gaṇhati. Na anavasesagāhī hoti. Ayaṁ paccayaappiccho nāma.",
  "anya-e0601n1:751_7": "Yo pana tepiṭakopi samāno na bahussutabhāvaṁ jānāpetukāmo hoti, ayaṁ pariyattiappiccho",
  "anya-e0601n1:751_8": "nāma. Dhutaṅgasamādānassa pana dhutaṅgapariharaṇabhāvaṁ aññesaṁ jānituṁ na deti,",
  "anya-e0601n1:751_9": "ayaṁ dhutaṅgaappiccho nāma. Yo pana sotāpannādīsu aññataro hutvā sotāpannādibhāvaṁ",
  "anya-e0601n1:751_10": "jānāpetuṁ na icchati, ayaṁ adhigamaappiccho nāma. Imehi appicchaguṇehi sampanno ca",
  "anya-e0601n1:751_11": "ahaṁ bhaveyyanti vuttaṁ hoti.",
  "anya-e0601n1:752": "Appakodhoti dussanalakkhaṇadosato virahito ca. So hi kujjhatīti kodhoti vuccati. Dosassetaṁ adhivacanaṁ. Natthi kodho assa meti appakodho.",
  "anya-e0601n1:753": "Kuddho atthaṁ na jānāti, kuddho dhammaṁ na passati;",
  "anya-e0601n1:754": "Andhatamaṁ tadā hoti, yaṁ kodho sahate naranti.",
  "anya-e0601n1:755": "Vuttadesanaṁ manasikaritvā appakodhoti patthanaṁ karotīti vuttaṁ hoti.",
  "anya-e0601n1:756_0": "Ativujuhadayoti atieva ujucittasamannāgato ca. Arati gacchati pavattati akuṭilabhāvenāti",
  "anya-e0601n1:756_1": "uju, ajjavaṁ. Aradhātu gatiyaṁ ju. Arissa u. Ārammaṇaṁ haratīti hadayaṁ, cittaṁ.",
  "anya-e0601n1:756_2": "Haradhātu haraṇe aya. Rassa do. Atha vā ārammaṇaṁ harantaṁ ayati gacchati pavattatīti",
  "anya-e0601n1:756_3": "hadayaṁ, cittaṁ. Harasaddūpapada ayadhātu gatiyaṁ a. Uju ca taṁ hadayañcāti ujuhadayaṁ.",
  "anya-e0601n1:756_4": "Atieva uju hadayaṁ assa meti ativujuhadayo. Gomuttavaṅko ca candalekhāvaṅko ca naṅgalakoṭi",
  "anya-e0601n1:756_5": "vaṅko cāti tīhi vaṅkehi vigato hutvā ativiya ujucittasamannāgato ca bhaveyyanti attho.",
  "anya-e0601n1:756_6": "Tattha ca yo pāpaṁ katvāva na karomīti bhāsati. So gantvā paccosakkanatāya gomuttavaṅko",
  "anya-e0601n1:756_7": "nāma. Yo pāpaṁ karontova bhāyāmahaṁ pāpassāti bhāsati. So yebhuyyena kuṭilatāya candalekhā",
  "anya-e0601n1:756_8": "vaṅko nāma. Yo pāpaṁ karontova ko pāpassa na bhāyeyyāti bhāsati, so nātikuṭilatāya",
  "anya-e0601n1:756_9": "naṅgalakoṭivaṅko nāma hoti. Yassa vā tīṇi kammadvārāni asuddhāni. So gomuttavaṅko",
  "anya-e0601n1:756_10": "nāma hoti. Yassa yāni kānici dve. So candalekhā vaṅko nāma. Yassa yaṁkiñci ekaṁ.",
  "anya-e0601n1:756_11": "So naṅgalakoṭivaṅko nāmāti veditabbo.",
  "anya-e0601n1:757_0": "Iddhimāti iddhiyā samannāgato ca, iddhisaddassa vacanattho heṭṭhā vuttoyeva. Iddhi",
  "anya-e0601n1:757_1": "assa me atthīti iddhimā. Assathyatthe mantupaccayo. Mānussikāle manussiddhiyā devuppattikāle",
  "anya-e0601n1:757_2": "deviddhiyā samaṇuppattikāle samaṇiddhiyā ca sampuṇṇeyyanti attho.",
  "anya-e0601n1:758_0": "Appameyyoti appametabbehi sīlādiguṇehi sampanno ca. Pametabboti pameyyo. Papubbamādhātu",
  "anya-e0601n1:758_1": "pamāṇe ṇya. Na pameyyo appameyyo, appameyyo sīlādiguṇo me assa atthīti appameyyo.",
  "anya-e0601n1:758_2": "Assathyatthe ṇa. Appameyyehi sīlādiguṇehi ca bhogasampattīhi ca sampajjāmīti patthanaṁ",
  "anya-e0601n1:758_3": "karotīti vuttaṁ hoti.",
  "anya-e0601n1:759_0": "Pāsaṁsoti sīlādiguṇehi buddhādisappurisānaṁ pasaṁsāraho ca, pasaṁsiyate thaviyate",
  "anya-e0601n1:759_1": "pasaṁso. Bhāva sādhanoyaṁ. Papubbasaṁsadhātu thutiyaṁ, taṁ arahatīti pāsaṁso. Arahatitaddhite",
  "anya-e0601n1:759_2": "ṇa. Buddhādisappurisehi pasaṁsi tabbehi dānasīlādiguṇehi sampanno ca bhaveyyanti vuttaṁ hoti.",
  "anya-e0601n1:760_0": "Pemavācoti atthabyañjanamadhuratāya buddhādisappurisehi pemitabbavācāya sampanno",
  "anya-e0601n1:760_1": "ca. Piyateti pemā, vācā. Pīdhātu tappanakantīsu imo. Vacitabbāti vācā. Vacadhātu",
  "anya-e0601n1:760_2": "viyattiyaṁ vācāyaṁ ṇa. Pemā vācā assa meti pema vāco. Buddhādisappurisehi pemiyā",
  "anya-e0601n1:760_3": "caturaṅgasamannāgata vācāya sampanno cāti attho. Sappurisānaṁ pana vācā caturaṅgasamannāgatā",
  "anya-e0601n1:760_4": "hoti. Subhāsitavācā ca dhammavācā piyavācā saccavācāti. Tathāhetaṁ vuttaṁ sagāthāvagga saṁyutte –",
  "anya-e0601n1:761": "Subhāsitaṁ uttamamāhu santo,",
  "anya-e0601n1:762": "Dhammaṁ bhaṇe nādhammaṁ taṁ dutiyaṁ;",
  "anya-e0601n1:763": "Piyaṁ bhaṇe nāppiyaṁ taṁ tatiyaṁ,",
  "anya-e0601n1:764": "Saccaṁ bhaṇe nālikaṁ taṁ catutthanti.",
  "anya-e0601n1:765_0": "Ayaṁ panettha yojanā. Santo sappurisā uttamaṁ subhāsitaṁ suṭṭhu bhāsitaṁ vācaṁ āhu,",
  "anya-e0601n1:765_1": "dhammaṁ bhaṇe bhaṇeyya adhammaṁ na bhaṇe na bhaṇeyya, dutiyaṁ taṁ vācaṁ āhu, piyaṁ",
  "anya-e0601n1:765_2": "bhaṇe bhaṇeyya, appiyaṁ na bhaṇe na bhaṇeyya, tatiyaṁ taṁ vācaṁ āhu, saccaṁ bhaṇe",
  "anya-e0601n1:765_3": "bhaṇeyya alikaṁ na bhaṇe na bhaṇeyya, catutthaṁ taṁ vācaṁ āhūti.",
  "anya-e0601n1:766_0": "Sujanaguṇavidūti buddhādisappurisānaṁ sīlādiguṇaṁ vijānako ca. Sundaro jano sujano.",
  "anya-e0601n1:766_1": "Guṇati pakāseti sīlādiguṇasamaṅgitaṁ puggalanti guṇaṁ, sīlādiguṇaṁ. Guṇadhātu pakāsane",
  "anya-e0601n1:766_2": "a. Sujanānaṁ buddhādisappurisānaṁ guṇo sujanaguṇo, taṁ vidati jānātīti sujanaguṇavidū.",
  "anya-e0601n1:766_3": "Sujana guṇasaddūpapadavidadhātu ñāṇe ū. Buddhādisappurisānaṁ sīlasamādhipaññādiguṇaṁ",
  "anya-e0601n1:766_4": "jānituṁ samattho ca bhaveyyanti attho.",
  "anya-e0601n1:767_0": "Māmakoti buddhādisajjanānaṁ māmako ca. Mamāyatīti māmako. Mamadhātu mānane peme vā",
  "anya-e0601n1:767_1": "ṇvu. Tassa ako. Buddhādiratanattayañca saddhammañca mānanto ca bhaveyyanti attho.",
  "anya-e0601n1:767_2": "Soti so ahaṁ. Bhaveyyanti bhavāmīti.",
  "anya-e0601n1:768_0": "Ayaṁ panettha saṅkhepayojanā. So ahaṁ diṭṭhadhamme paccakkhabhūte attabhāve, saddho",
  "anya-e0601n1:768_1": "saddhāya samannāgato ca, dātaṅgupeto dātassa aṅgāya kāraṇabhūtāya dhana sampattiyā",
  "anya-e0601n1:768_2": "upeto samupeto samannāgato ca, dātabba vatthu ca, tappaṭiggāhakapuggalo ca, saddhā",
  "anya-e0601n1:768_3": "cāti tīhi aṅgehi upeto samupeto samannāgato ca vā, paramasiridharo uttamasirīdhārako",
  "anya-e0601n1:768_4": "ca, uttamasiriṁ dhāraṇasamattho ca vā, viratto kāmaguṇesu vigataratto ca, lajjī pāpahirivanto",
  "anya-e0601n1:768_5": "ca, pāpajigucchanalakkhaṇāya lajjāya sampanno ca vā, hirottappasamannāgato ca vā,",
  "anya-e0601n1:768_6": "kalyāṇamitto sundaramitta sampanno ca, abhiratakusalo dānādipuññakusaladhammesu abhiramaṇo",
  "anya-e0601n1:768_7": "ca, pañcasīlādirakkho pañcasīlādīni rakkhituṁ samattho ca, appiccho aniccho ca, rūpādikāmaguṇesu",
  "anya-e0601n1:768_8": "anicchanto ca vā, appakodho dussanalakkhaṇadosato virahito ca, ativujuhadayo atieva",
  "anya-e0601n1:768_9": "ujucittasamannāgato ca, iddhiyā samannāgato ca, appameyyo appameyyehi sīlādiguṇehi",
  "anya-e0601n1:768_10": "sampanno ca, pāsaṁso sīlādiguṇehi buddhādisappurisānaṁ pasaṁsāraho ca, pemavāco atthabyañjanamadhuratāya",
  "anya-e0601n1:768_11": "buddhādisappurisehi pemitabbavācāya sampanno ca, sujanaguṇavidū buddhādisappurisānaṁ",
  "anya-e0601n1:768_12": "sīlādiguṇaṁ vijānako ca, māmako buddhādisajjanānaṁ māmako ca, buddhādiratanattayañca",
  "anya-e0601n1:768_13": "saddhammañca mānanto ca vā, bhaveyyaṁ bhavāmīti.",
  "anya-e0601n1:769": "Aṭṭhavīsatimagāthāvaṇṇanā samattā.",
  "anya-e0601n1:770": "29.",
  "anya-e0601n1:771": " Itthaṁ asaṅkhaye nātha, guṇe lakkhaṇadīpite;",
  "anya-e0601n1:772": "Gāthāsu sūcakāsveka, gāthampi sarate budho.",
  "anya-e0601n1:773": "30.",
  "anya-e0601n1:774": " Caturāpāyamutto so, sādhakatthadvayassa ca;",
  "anya-e0601n1:775": "Hatūpaddavajālo ca, lābhī hitasukhassa ca.",
  "anya-e0601n1:776": "31.",
  "anya-e0601n1:777": " Adhipo naradevānaṁ, catudīpissaropi vā;",
  "anya-e0601n1:778": "Bhaveyya antime dehe, tamaññaṁ setachattakaṁ.",
  "anya-e0601n1:779": "32.",
  "anya-e0601n1:780": " Bhāvanāyānamāruyha, samamessati subbato;",
  "anya-e0601n1:781": "Imasmiṁ attabhāvepi, arogo dīghajīviko.",
  "anya-e0601n1:782": "33.",
  "anya-e0601n1:783": " Pūjito sabbalokehi, bhāvanābhiratīmano;",
  "anya-e0601n1:784": "Janappiyo manāpo ca, kā kathākhiladhāraṇe.",
  "anya-e0601n1:785_0": "29. Evaṁ puññenetenatyādi gāthādvayena paṇidhiṁ katvā idāni buddhavandanassa phalānisaṁsaṁ",
  "anya-e0601n1:785_1": "dassento itthantyādi gāthāpañcakaṁ āha. Taṁ pana mūlācariyehi na vuttaṁ, pacchā pana",
  "anya-e0601n1:785_2": "hitakāmehi paṇḍitehi pakkhittaṁ gāthāpañcakanti daṭṭhabbaṁ. Tā pana gāthāyo pathyāvattagāthāti daṭṭhabbā.",
  "anya-e0601n1:786_0": "Tāsu pana paṭhamagāthāyaṁ itthaṁ asaṅkhaye lakkhaṇadīpite nāthaguṇe sūcakāsu gāthāsu",
  "anya-e0601n1:786_1": "ekagāthampi yo budho sarateti sambandho. Itthanti iminā sugatantiādinā vuttappakārena.",
  "anya-e0601n1:786_2": "Asaṅkhayeti ettakā buddhaguṇāti gaṇetuṁ asamatthe. Saṅkhiyate saṅkhayā. Saṅkhiyati",
  "anya-e0601n1:786_3": "gaṇiyatīti vā saṅkhayā . Sakhidhātu saṅkhyāyaṁ yapaccayo. Atha vā saṅkhituṁ na sakkontīti",
  "anya-e0601n1:786_4": "asaṅkhayā. Ettakā buddhaguṇā ettakā buddhaguṇāti niravasesato ekabuddhopi anekavassa",
  "anya-e0601n1:786_5": "satasahassakoṭiyāpi gaṇetuṁ asamatthova. Pageva pana aññeti attho. Vuttampi cetaṁ apadāne –",
  "anya-e0601n1:787": "‘‘Buddhopi buddhassa bhaṇeyya vaṇṇaṁ,",
  "anya-e0601n1:788": "Kappampi ce aññamabhāsamāno;",
  "anya-e0601n1:789": "Khīyetha kappo ciradīghamantare,",
  "anya-e0601n1:790": "Vaṇṇo na khīyetha tathāgatassā’’ti ca.",
  "anya-e0601n1:791": "‘‘Sakkā samudde udakaṁ, pametuṁ āḷhakena vā;",
  "anya-e0601n1:792": "Natveva tava sabbaññu, ñāṇaṁ sakkā pametave’’ti ca.",
  "anya-e0601n1:793_0": "Mahāvaggasaṁyuttaṭṭhakathāyañca ‘‘appamāṇā hi buddhā tesaṁ buddhāpi anavasesato vaṇṇaṁ",
  "anya-e0601n1:793_1": "vattuṁ asamatthā, pageva itarā pajā’’ti ca. Lakkhaṇadīpiteti upalakkhaṇa nayena pakāsitabbe.",
  "anya-e0601n1:793_2": "Ettha ca padhānanayo nidassana nayo ca labbhati. Nāthaguṇeti buddhassa sīlasamādhi",
  "anya-e0601n1:793_3": "paññādiguṇe. Tassa pana padassa vacanattho heṭṭhā vuttoyeva. Sūcakāsvekagāthampīti",
  "anya-e0601n1:793_4": "sūcakāsu ekagāthampīti padacchedo. Sūcakāsūti pakāsakāsu. Gāthāsūti sugatantyādinā",
  "anya-e0601n1:793_5": "vuttāsu chabbīsativandanagāthāsu. Niddhāraṇe cetaṁ bhummavacanaṁ. Kavīhi gāyati kathiyatīti",
  "anya-e0601n1:793_6": "gāthā. Pajjaviseso. Gedhātu sadde tha. Gedhātussa gādeso. Atha vā gaṁ vuccati ñāṇaṁ.",
  "anya-e0601n1:793_7": "Taṁ tiṭṭhati etthāti gāthā. Gaṁsaddūpapadathādhātu gatinivattiyaṁ. Gaṁ vuccati ñāṇaṁ,",
  "anya-e0601n1:793_8": "tena kavīhi bandhitvā thiyati thapiyatīti vā gāthā, tāsu gāthāsu. Ekagāthampīti ekapajjampi.",
  "anya-e0601n1:793_9": "Ettha ca pisaddo garahattho. Tena anekagāthāya buddhaguṇasaraṇe kā kathāvāti sambhāveti.",
  "anya-e0601n1:793_10": "Budhoti yo paṇḍito. So hi atthānatthaṁ budhati jānātītibudhoti vuccati. Sarateti",
  "anya-e0601n1:793_11": "sarati. Chandānurakkhaṇatthañhi parassapadativibhattiyā attanopadatevibhattādeso.",
  "anya-e0601n1:794_0": "30.Soti so budho bhaveyyāti sambandho. Caturāpāyamuttoti nirayatiracchānapetaasurakāyasaṅkhātehi",
  "anya-e0601n1:794_1": "catūhi apāyehi vimutto ca. Puññasammatā ayāyebhuyyena apagatoti apāyo. Ayato sukhato",
  "anya-e0601n1:794_2": "apagatoti vā apāyo. Abyayībhāvasamāsoyaṁ. Atha vā tisso sampattiyo ayanti gacchanti",
  "anya-e0601n1:794_3": "pavattanti etenāti ayo, puññaṁ. Ayadhātu gatiyaṁ a. Puññato ayati gacchati pavattatīti",
  "anya-e0601n1:794_4": "vā, puññakārīhi ayitabbo pavattetabboti vā ayo, sukhaṁ. Tato apagatoti apāyo. Caturo",
  "anya-e0601n1:794_5": "apāyo caturāpāyo, tehi mutto vimuttoti caturāpāyamutto. Sādhakatthadvayassa cāti",
  "anya-e0601n1:794_6": "sādhako atthadvayassa cāti padacchedo. Atthadvayassāti diṭṭhadhammikasamparāyikasaṅkhātassa",
  "anya-e0601n1:794_7": "atthadvayassa. Ettha casaddo aṭṭhānayogo. So pana sādhako tyādīsu padesu yutto. Sādhakoti",
  "anya-e0601n1:794_8": "nipphādako ca. So hi sādheti nipphādetīti sādhakoti vuccati.",
  "anya-e0601n1:795_0": "Hatūpaddavajālo cāti hato upaddavasaṅkhātajālo ca. Hanayittha apanayitthāti hato.",
  "anya-e0601n1:795_1": "Hanadhātu hiṁsāyaṁ ta. Upagantvā davati hiṁsatīti upaddavo, jātibhayādi soḷasaupaddavo.",
  "anya-e0601n1:795_2": "Upapubbadudhātu hiṁsāyaṁ, upaddavā nāma pana soḷasavidhā honti jātibhayaṁ, jarābhayaṁ,",
  "anya-e0601n1:795_3": "byādhibhayaṁ, maraṇabhayaṁ, rājabhayaṁ, corabhayaṁ, aggibhayaṁ, udakabhayaṁ, ūmibhayaṁ,",
  "anya-e0601n1:795_4": "kumbhilabhayaṁ, āvaṭṭabhayaṁ, susukābhayaṁ, attānuvādabhayaṁ, parānuvādabhayaṁ, daṇḍabhayaṁ,",
  "anya-e0601n1:795_5": "duggatibhayañcāti. Jalati hiṁsati macche etenāti jālaṁ, macchajālaṁ. Jālaṁ viyāti",
  "anya-e0601n1:795_6": "jālo, upaddavo. Nitatthena pana jalati hiṁsati satte etenāti jālo. Upaddavo. Jaladhātu",
  "anya-e0601n1:795_7": "hiṁsāyaṁ ṇa. Hato upaddavasaṅkhātajālo yena soti hatūpaddavajālo. Buddhapaṇāmacetanāya",
  "anya-e0601n1:795_8": "pahito upaddavasaṅkhātajālo bhaveyyāti attho. Lābhī hitasukhassa cāti hitassa ca",
  "anya-e0601n1:795_9": "sukhassa ca lābhī ca. Labhanaṁ lābho, taṁ assa atthīti lābhī, hinoti vaḍḍhatīti hitaṁ,",
  "anya-e0601n1:795_10": "atthaṁ. Sukhayatīti sukhaṁ. Yassuppajjati, taṁ sukhitaṁ karotīti attho. Atha vā suṭṭhu",
  "anya-e0601n1:795_11": "dukkhaṁ khanatīti sukhaṁ. Supubba khanudhātu avadhāraṇe kvi. Hitañca sukhañca hitasukhaṁ,",
  "anya-e0601n1:795_12": "tassa lābhī bhaveyyāti attho.",
  "anya-e0601n1:796_0": "31-32. Naradevānaṁ adhipo ca catudīpissaropi vā bhaveyyāti sambandho. Naradevānanti",
  "anya-e0601n1:796_1": "narā ca devā ca naradevā, tesaṁ. Kammatthe cetaṁ chaṭṭhīvacanaṁ. Adhipoti issaro",
  "anya-e0601n1:796_2": "ca. So hi attādhīnaṁ pāti rakkhati dhammena vā adhiabhibhavitvā pāti rakkhatīti adhipoti",
  "anya-e0601n1:796_3": "vuccati. Adhipubbapādhātu rakkhane a, narānaṁ adhipo issaro manussarājā ca devānaṁ",
  "anya-e0601n1:796_4": "adhipo issaro devarājā ca bhaveyyāti attho. Catudīpissaropi vāti ettha pisaddo sambhāvanatthe",
  "anya-e0601n1:796_5": "nipāto. Tena pageva ekadīpissararājabhāvo ca, pade sissararājabhāvo cāti sambhāveti.",
  "anya-e0601n1:796_6": "Vā saddo padapūraṇa mattoyeva. Catudīpissaroti pubbavideho, aparago yāno, jambudīpo,",
  "anya-e0601n1:796_7": "uttarakuru cāti catunnaṁ dīpānaṁ issaro cakkavattirājāpi bhaveyyāti attho. Tattha",
  "anya-e0601n1:796_8": "pubbavidehoti sineruno pure bhavaṁ pubbaṁ, vedena paññāya īhanti vāyamanti etthāti",
  "anya-e0601n1:796_9": "vedeho, vidasaddūpapada īhadhātu vāyāme ṇa. Soyeva videho. Imaṁ dīpamupādāya sineruno",
  "anya-e0601n1:796_10": "pubbadisabhāgattā pubbo ca so videho cāti pubbavideho, pubbadīpo.",
  "anya-e0601n1:797_0": "Aparagoyānoti sineruno apare pacchime bhavo aparo. Gavena yanti gacchanti etthāti",
  "anya-e0601n1:797_1": "goyāno. Gosaddūpapada yādhātu gamane yu. Sineruno pacchima disabhāgattā aparo ca",
  "anya-e0601n1:797_2": "so goyāno cāti aparagoyāno, pacchimadīpo. Jambudīpoti jāyatīti jambū. Yojanasatubbedho",
  "anya-e0601n1:797_3": "rukkho. Janadhātu janane ū. Nassa mo. Bakārāgamo. Jalamajjhe dippatīti dīpo, dippanti",
  "anya-e0601n1:797_4": "jotanti ettha saddhammāti vā dīpo. Dīpadhātu dittiyaṁ a. Tassa pana dviāpoti padacchedaṁ",
  "anya-e0601n1:797_5": "katvā dvidhā āpo sandati etthāti dīpoti bahubbīhisamāsopi yujjati. Jambuyā lakkhito",
  "anya-e0601n1:797_6": "paññāto vā dīpo jambudīpo, dakkhiṇadīpo. Uttarakurūti sineruno uttare bhavā uttarā.",
  "anya-e0601n1:797_7": "Dhammatāsiddhassa pañcasīlassa ānubhāvena kaṁ sukhaṁ urumahantaṁ etthāti kuru. Bahubbīhisamāsoyaṁ.",
  "anya-e0601n1:797_8": "Kuṁ vuccati pāpaṁ. Taṁ rundhanti etthāti vā kuru. Kupubbarudhidhātu āvaraṇe kvi.",
  "anya-e0601n1:797_9": "Dhātvantassa lopo. Sineruno uttaradisabhāgattā uttaro ca so kuru cāti uttarakuru.",
  "anya-e0601n1:797_10": "Uttaradīpoti catunnaṁ dīpānaṁ issaro catudīpissaro, cakkavattirājā labbhati.",
  "anya-e0601n1:798_0": "Evaṁ lokiyahitaṁ dassetvā idāni lokuttarahitaṁ dassento āha antime dehe…pe… subbatoti",
  "anya-e0601n1:798_1": "antime dehe subbato bhāvanāyānaṁ āruyha aññaṁ taṁ setachattakaṁ dhārento samaṁ essatīti",
  "anya-e0601n1:798_2": "sambandho. Tattha pana atthakkamena vaṇṇayissāma. Antimeti carime pacchime vā. Ante",
  "anya-e0601n1:798_3": "pariyosāne bhavo antimo, pacchimasarīro. Tasmiṁ. Deheti sarīre. Dihati upaciyati",
  "anya-e0601n1:798_4": "vaḍḍhatīti deho, sarīro. Dihadhātu upacaye ṇa. Atha vā dihati upacayati etena puññāpuññanti",
  "anya-e0601n1:798_5": "deho, pacchimabhavabhūte bhabbakulaputtabhūte vā sarīreti attho. Subbatoti suṭṭhu",
  "anya-e0601n1:798_6": "paṭipannako hutvā . Suṭṭhu vataṁ paṭipannaṁ assāti subbato. Vakārassabbo. Bhāvanāyānamāruyhāti",
  "anya-e0601n1:798_7": "bhāvanāyānaṁ āruyhāti padacchedo. Vipassanābhāvanāsaṅkhātayānaṁ āruhitvāti attho.",
  "anya-e0601n1:798_8": "Bhāvetabbā vaḍḍhetabbāti bhāvanā. Tebhūmaka saṅkhārārammaṇaṁ. Atha vā tadārammaṇaṁ",
  "anya-e0601n1:798_9": "bhāveti vaḍḍhetīti bhāvanā, vipassanāpaññā. Bhūdhātu sattāyaṁ vaḍḍhane vā yu. Sā",
  "anya-e0601n1:798_10": "ca samathavipassanā bhāvanāvasena duvidhā hoti. Tattha idha pana aññaṁ setachattakanti",
  "anya-e0601n1:798_11": "saddantarasanniṭṭhānena vipassanābhāvanā adhippetā. Yanti pāpuṇanti etena nibbānanti",
  "anya-e0601n1:798_12": "yānaṁ, aniccādivipassanāñāṇaṁ. Yādhātu gatiyaṁ yu. Bhāvanāsaṅkhātaṁ yānaṁ bhāvanāyānaṁ,",
  "anya-e0601n1:798_13": "bhāvanā ca sā yānañcāti vā bhāvanāyānaṁ.",
  "anya-e0601n1:799_0": "Āruyhāti ārohitvā. Pakatiyānasadisaṁ anicca dukkhaanattayānaṁ āruhitvāti attho. Aniccādilakkhaṇena",
  "anya-e0601n1:799_1": "hi vinā maggaphalanibbānaṁ patto nāma natthi. Tasmā bhāvanāyānamāruyhāti vuttaṁ.",
  "anya-e0601n1:799_2": "Aññanti arahattaphalaṁ. Tañhi paṭhamamaggena ādiṭṭhamariyādaṁ anatikkamitvā catusaccadhammaṁ",
  "anya-e0601n1:799_3": "avabujjhatīti aññanti vuccati. Āpubbañādhātu avabodhane kvi. Āsaddo mariyādattho.",
  "anya-e0601n1:799_4": "Setachattakanti odātātapattaṁ. Seviyatīti setaṁ, dhavalaṁ. Sidhātu sevāyaṁ ta. Kilesatapaṁ",
  "anya-e0601n1:799_5": "chādetīti chattaṁ. Chadadhātu saṁvaraṇe ta. Taṁyeva chattakaṁ. Setañca taṁ chattakañcāti",
  "anya-e0601n1:799_6": "setachattakaṁ. Arahattaphalaātapattaṁ labbhati. Aññaṁ arahattaphalasaṅkhātaṁ setachattakaṁ",
  "anya-e0601n1:799_7": "dhārento hutvāti sambandho. Samanti nibbānaṁ. Tañhi sabbaṁ vaṭṭadukkhaṁ samati vūpasamati",
  "anya-e0601n1:799_8": "nirujjhati etthāti samanti vuccati. Essatīti pāpuṇissatīti.",
  "anya-e0601n1:800_0": "Idāni diṭṭhadhammikatthaṁ dassento imasmiṁ attabhāvepītiādimāha. Tattha imasmiṁ attabhāvepi",
  "anya-e0601n1:800_1": "arogo ca dīghāyuko ca sabbalokehi pūjito ca bhāvanābhi ratimano ca janappiyo ca manāpo",
  "anya-e0601n1:800_2": "ca bhaveyyāti yojanā. Attabhāvepīti ettha pisaddo sampiṇḍanattho. Tena samparāyikatthaṁ",
  "anya-e0601n1:800_3": "sampiṇḍeti. Attāti bhavati etena abhidhānaṁ buddhi cāti attabhāvo. Khandhapañcakassetamadhivacanaṁ.",
  "anya-e0601n1:800_4": "Arogoti sabbabyādhiviraho ca. So hi natthi rogo assāti arogoti vuccati. Dīghajīvikoti",
  "anya-e0601n1:800_5": "dīghāyuko ca. So hi dīghā jīvi āyu assāti dīghajīvikoti vuccati.",
  "anya-e0601n1:801_0": "33.Sabbalokehīti sabbadevamanussehi. Pūjitoti pūjitabbo ca. Bhāvanābhiratimanoti",
  "anya-e0601n1:801_1": "samathavipassanā saṅkhātāya bhāvanāya abhiramaṇacitto ca. Janappiyoti sabbajanehi",
  "anya-e0601n1:801_2": "piyāyitabbo ca. Manāpoti sabbasattānaṁ cittavaḍḍhanako ca bhaveyyāti sambandho.",
  "anya-e0601n1:802_0": "Evaṁ chabbīsatiyā vandanagāthāsu ekagāthāmattampi buddhaguṇānussaraṇe phalānisaṁsaṁ",
  "anya-e0601n1:802_1": "dassetvā idāni sabbagāthāyo vacasā dhāretvā buddhavandane anekāni phalānisaṁsāni",
  "anya-e0601n1:802_2": "dassetuṁ kā kathākhiladhāraṇeti āha. Tattha kā kathākhiladhāraṇeti kā kathā akhiladhāraṇeti",
  "anya-e0601n1:802_3": "padacchedo. Sabbabuddhavandanagāthāya vacasā dhāraṇe kiṁ vattabbā yevāti attho.",
  "anya-e0601n1:803_0": "Ettha ca akhilasaddo sabbavācako anipphannapāṭipadiko. Atha vā khiyanaṁ khilaṁ. Khidhātu",
  "anya-e0601n1:803_1": "khaye lapaccayo. Khayaṁ lāti gaṇhātīti vā khilaṁ, appakaṁ. Khayasaddūpapadalādhātu",
  "anya-e0601n1:803_2": "gahaṇe a. Na khilaṁ akhilaṁ, sabbagāthāyo. Dhāriyate dhāraṇaṁ, akhilāya sabbāya gāthāya",
  "anya-e0601n1:803_3": "dhāraṇaṁ akhiladhāraṇaṁ, tasmiṁ. Chabbīsatiyā buddhavandanagāthāsu ekaṁ gāthaṁ vacasā",
  "anya-e0601n1:803_4": "dhārayitvā buddhavandane yathāvuttaphalānisaṁsāni labbhanti, pageva pana sabbabuddhavandanagāthāyo",
  "anya-e0601n1:803_5": "vacasā dhārayitvā dine dine buddhavandaneti atthoti. Iminā pana gāthāpañcakena yathāvutta",
  "anya-e0601n1:803_6": "phalānisaṁsaṁ ñatvā saddahako sammādiṭṭhiko kulaputto sabbabuddhavandanagāthāyo vacasā",
  "anya-e0601n1:803_7": "dhārayitvā rattindivaṁ pubbaṇhakāle ca sāyanhakāle ca rattiyā paṭhamayāme ca pacchimayāme",
  "anya-e0601n1:803_8": "ca satataṁ samitaṁ nirantaraṁ buddhaṁ vandeyyāti uyyojanaṁ dassetīti.",
  "anya-e0601n1:804": "Pañcakagāthāvaṇṇanā samattā.",
  "anya-e0601n1:805_0": "Iti porāṇācariyehi vanditassa namakkārassa saddatthanayehi chandālaṅkāranayehi ca",
  "anya-e0601n1:805_1": "saṇhasukhumasududdasa gambhīrassa buddhassa duppaṭividhaguṇaparidīpakassa sappurisānaṁ",
  "anya-e0601n1:805_2": "cittapasannajanakassa sāṭṭhakathe piṭakattaye asaṁhira visāradañāṇacārinā sāsanasodhakena",
  "anya-e0601n1:805_3": "bhaddantareva tattheravarena racitā buddhaguṇappadīpikanāmikā vaṇṇanā.",
  "anya-e0601n1:806": "Nigamana",
  "anya-e0601n1:807_0": "Idaṁ pana puraṁ nimmitena sirīpavaravijayānantayasapaṇḍita tribhavanādityādhipatimahādhammarājādhirājāti",
  "anya-e0601n1:807_1": "lañchitanāmikena piṭakattayapāḷiṁ silārūḷhaṁ kārayitvā pañcama saṅgītikaraṇena timahādhammarājena",
  "anya-e0601n1:807_2": "ratanāpuñjanti sammate rājadhānībhūte nānākulasaṁkiṇṇe puññadhaññavantānaṁ sādhūnañca",
  "anya-e0601n1:807_3": "sīlasamādhipaññavantānaṁ bhikkhūnañca nivāsabhūte buddhadhammasaṅgharatanākare candimasūriyā",
  "anya-e0601n1:807_4": "viya buddhasāsanujjotane mantale nagare iti parikittite mahārāme dese vasantena upāsaka",
  "anya-e0601n1:807_5": "guṇasampannena nāmikena upāsakena ca tassupaṭṭhākāya nāmikāya upāsikāya ca samakusalacchandaṁ",
  "anya-e0601n1:807_6": "katvā nibbānassa sacchikaraṇatthāya kārite manorame suvaṇṇena limpitattā suvaṇṇavatī",
  "anya-e0601n1:807_7": "nāmike dvibhummike mahiṭṭhakavihāre aṭṭhahi disāhi āgatānaṁ sutesanabhikkhūnaṁ sāṭṭhakathaṁ",
  "anya-e0601n1:807_8": "piṭakattayaṁ dine dine satataṁ nirantaraṁ vācentena adhivasantena sāṭṭhakathe piṭakattaye",
  "anya-e0601n1:807_9": "asaṁhiravisāradañāṇacārinā mantale pure pariyattisāsanahitadhammācariyagaṇassa jeṭṭhukkaṭṭhabhūtena",
  "anya-e0601n1:807_10": "revatābhipaṇḍitadhajasāsanavaṁsamahādhammarājagurūti ca agga mahāpaṇḍitāti ca laddhalañchitena",
  "anya-e0601n1:807_11": "mūladvādasasāsana karamahāgaṇassa jeṭṭhamahānāyakabhūtena sāsanāpruñño ācariyoti",
  "anya-e0601n1:807_12": "vissutena sāsanasodhaka mahānāyakattheravarena porāṇehi tattha tattha pāḷiyaṁ bhagavatā",
  "anya-e0601n1:807_13": "vuttehi buddhaguṇappakāsakehi buddhaguṇapadehi thomitvā vanditassa atthabyañjanena",
  "anya-e0601n1:807_14": "chandālaṅkāranayena ca pathavīsandhārakassa udakakkhandhassa viya gambhīrassa pabbatena",
  "anya-e0601n1:807_15": "paṭicchādetvā ṭhapitassa vatthussa viya atiduddasassa satadhā bhinnassa vālassa aggakoṭiyā",
  "anya-e0601n1:807_16": "viya atisaṇha sukhumassa puthujjanañāṇena buddhassa duppaṭividhaguṇaparidīpakassa",
  "anya-e0601n1:807_17": "namakkārassa līnatthappakāsanā buddhaguṇappadīpikanāmikā saṁvaṇṇanā tāsu tāsu aṭṭhakathāṭīkāsu",
  "anya-e0601n1:807_18": "āgataṁ saṁvaṇṇanānayaṁ nissāya paññāpāṭavatthāya sāsanavuddhiyā ca katā.",
  "anya-e0601n1:808": "Ettāvatā ca –",
  "anya-e0601n1:809": "Sampatte cakkavasse sā, dvisahasse catūsate;",
  "anya-e0601n1:810": "Navādhikāsitīyā ca, sakkarāje ca sampatte.",
  "anya-e0601n1:811": "Sattatisatasahassa, vasse phussamāsasseva;",
  "anya-e0601n1:812": "Kālapakkhasattame ca, buddhadine suniṭṭhitā; Sāmañña.",
  "anya-e0601n1:813": "Esā ca saṅkharontena, yaṁ puññaṁ pasutaṁ mayā;",
  "anya-e0601n1:814": "Aññampi tena puññena, patvā sambodhimuttamaṁ.",
  "anya-e0601n1:815": "Saṁsārato bahū satte, tārayitvā taṇhakkhayaṁ;",
  "anya-e0601n1:816": "Nibbānaṁ sacchikāreyyaṁ, maggañāṇuttarena ca.",
  "anya-e0601n1:817": "Sadā rakkhantu rājāno, dhammeneva pajaṁ imaṁ;",
  "anya-e0601n1:818": "Sabbe sattā sukhī hontu, jotentu jinasāsanaṁ.",
  "anya-e0601n1:819": "Mrammaraṭṭhe manussā ca, sabbadā nirupaddavā;",
  "anya-e0601n1:820": "Niccaṁ kalyāṇasaṅkappā, pappontu amataṁ padanti.",
  "anya-e0601n1:821": "Buddhaguṇappadīpikanāmikā",
  "anya-e0601n1:822": "Namakkāraṭīkā samattā."
}