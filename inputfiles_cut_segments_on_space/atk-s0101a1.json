{
  "atk-s0101a1:0": "1. Brahmajālasuttavaṇṇanā",
  "atk-s0101a1:1": "Paribbājakakathāvaṇṇanā",
  "atk-s0101a1:2_0": "Imissā paṭhamamahāsaṅgītiyā vattamānāya vinayasaṅgahāvasāne suttantapiṭake ādinikāyassa",
  "atk-s0101a1:2_1": "ādisuttaṁ brahmajālaṁ pucchantena āyasmatā mahākassapena – “brahmajālaṁ, āvuso ānanda,",
  "atk-s0101a1:2_2": "kattha bhāsita”nti, evamādivuttavacanapariyosāne yattha ca bhāsitaṁ, yañcārabbha",
  "atk-s0101a1:2_3": "bhāsitaṁ, taṁ sabbaṁ pakāsento āyasmā ānando evaṁ me sutantiādimāha. Tena vuttaṁ",
  "atk-s0101a1:2_4": "“brahmajālassāpi evaṁ me sutantiādikaṁ āyasmatā ānandena paṭhamamahāsaṅgītikāle vuttaṁ nidānamādī”ti.",
  "atk-s0101a1:3": "1. Tattha evanti nipātapadaṁ. Metiādīni nāmapadāni. Paṭipanno hotīti ettha paṭīti upasaggapadaṁ, hotīti ākhyātapadanti. Iminā tāva nayena padavibhāgo veditabbo.",
  "atk-s0101a1:4_0": "Atthato pana evaṁ-saddo tāva upamūpadesasampahaṁsanagarahaṇavacanasampaṭiggahākāranidassanāvadhāraṇādianekatthappabhedo.",
  "atk-s0101a1:4_1": "Tathāhesa – “evaṁ jātena maccena, kattabbaṁ kusalaṁ bahu”nti evamādīsu upamāyaṁ āgato.",
  "atk-s0101a1:4_2": "“Evaṁ te abhikkamitabbaṁ, evaṁ te paṭikkamitabba”ntiādīsu upadese. “Evametaṁ bhagavā,",
  "atk-s0101a1:4_3": "evametaṁ sugatā”tiādīsu sampahaṁsane. “Evamevaṁ panāyaṁ vasalī yasmiṁ vā tasmiṁ vā",
  "atk-s0101a1:4_4": "tassa muṇḍakassa samaṇakassa vaṇṇaṁ bhāsatī”tiādīsu garahaṇe. “Evaṁ, bhanteti kho",
  "atk-s0101a1:4_5": "te bhikkhū bhagavato paccassosu”ntiādīsu vacanasampaṭiggahe. “Evaṁ byā kho ahaṁ,",
  "atk-s0101a1:4_6": "bhante, bhagavatā dhammaṁ desitaṁ ājānāmī”tiādīsu ākāre. “Ehi tvaṁ, māṇavaka, yena",
  "atk-s0101a1:4_7": "samaṇo ānando tenupasaṅkama, upasaṅkamitvā mama vacanena samaṇaṁ ānandaṁ appābādhaṁ",
  "atk-s0101a1:4_8": "appātaṅkaṁ lahuṭṭhānaṁ balaṁ phāsuvihāraṁ puccha. “Subho māṇavo todeyyaputto bhavantaṁ",
  "atk-s0101a1:4_9": "ānandaṁ appābādhaṁ appātaṅkaṁ lahuṭṭhānaṁ balaṁ phāsuvihāraṁ pucchatī”ti. “Evañca",
  "atk-s0101a1:4_10": "vadehi, sādhu kira bhavaṁ ānando yena subhassa māṇavassa todeyyaputtassa nivesanaṁ,",
  "atk-s0101a1:4_11": "tenupasaṅkamatu anukampaṁ upādāyā”tiādīsu nidassane. “Taṁ kiṁ maññatha, kālāmā, ime",
  "atk-s0101a1:4_12": "dhammā kusalā vā akusalā vāti? Akusalā, bhante. Sāvajjā vā anavajjā vāti? Sāvajjā,",
  "atk-s0101a1:4_13": "bhante. Viññugarahitā vā viññuppasatthā vāti? Viññugarahitā, bhante. Samattā samādinnā",
  "atk-s0101a1:4_14": "ahitāya dukkhāya saṁvattanti no vā, kathaṁ vo ettha hotīti? Samattā, bhante, samādinnā",
  "atk-s0101a1:4_15": "ahitāya dukkhāya saṁvattanti, evaṁ no ettha hotī”tiādīsu avadhāraṇe. Svāyamidha ākāranidassanāvadhāraṇesu daṭṭhabbo.",
  "atk-s0101a1:5_0": "Tattha ākāratthena evaṁ-saddena etamatthaṁ dīpeti, nānānayanipuṇamanekajjhāsayasamuṭṭhānaṁ,",
  "atk-s0101a1:5_1": "atthabyañjanasampannaṁ, vividhapāṭihāriyaṁ, dhammatthadesanāpaṭivedhagambhīraṁ, sabbasattānaṁ",
  "atk-s0101a1:5_2": "sakasakabhāsānurūpato sotapathamāgacchantaṁ tassa bhagavato vacanaṁ sabbappakārena",
  "atk-s0101a1:5_3": "ko samattho viññātuṁ, sabbathāmena pana sotukāmataṁ janetvāpi ‘evaṁ me sutaṁ’ mayāpi",
  "atk-s0101a1:5_4": "ekenākārena sutanti.",
  "atk-s0101a1:6": "Nidassanatthena – “nāhaṁ sayambhū, na mayā idaṁ sacchikata”nti attānaṁ parimocento – ‘evaṁ me sutaṁ’, ‘mayāpi evaṁ suta’nti idāni vattabbaṁ sakalaṁ suttaṁ nidasseti.",
  "atk-s0101a1:7_0": "Avadhāraṇatthena – “etadaggaṁ, bhikkhave, mama sāvakānaṁ bhikkhūnaṁ bahussutānaṁ",
  "atk-s0101a1:7_1": "yadidaṁ ānando, gatimantānaṁ, satimantānaṁ, dhitimantānaṁ, upaṭṭhākānaṁ yadidaṁ ānando”ti.",
  "atk-s0101a1:7_2": "Evaṁ bhagavatā – “āyasmā ānando atthakusalo, dhammakusalo, byañjanakusalo, niruttikusalo,",
  "atk-s0101a1:7_3": "pubbāparakusalo”ti. Evaṁ dhammasenāpatinā ca pasatthabhāvānurūpaṁ attano dhāraṇabalaṁ",
  "atk-s0101a1:7_4": "dassento sattānaṁ sotukāmataṁ janeti – ‘evaṁ me sutaṁ’, tañca kho atthato vā byañjanato",
  "atk-s0101a1:7_5": "vā anūnamanadhikaṁ, evameva na aññathā daṭṭhabba”nti.",
  "atk-s0101a1:8_0": "Me-saddo tīsu atthesu dissati. Tathā hissa – “gāthābhigītaṁ me abhojaneyya”ntiādīsu",
  "atk-s0101a1:8_1": "mayāti attho. “Sādhu me, bhante, bhagavā saṅkhittena dhammaṁ desetū”tiādīsu mayhanti",
  "atk-s0101a1:8_2": "attho. “Dhammadāyādā me, bhikkhave, bhavathā”tiādīsu mamāti attho. Idha pana mayā",
  "atk-s0101a1:8_3": "sutanti ca, mama sutanti ca atthadvaye yujjati.",
  "atk-s0101a1:9_0": "Sutanti ayaṁ suta-saddo saupasaggo ca anupasaggo ca – gamanavissutakilinna-upacitānuyoga-sotaviññeyya-sotadvārānusāra-viññātādianekatthappabhedo,",
  "atk-s0101a1:9_1": "tathā hissa “senāya pasuto”tiādīsu gacchantoti attho. “Sutadhammassa passato”tiādīsu",
  "atk-s0101a1:9_2": "vissutadhammassāti attho. “Avassutā avassutassā”tiādīsu kilinnākilinnassāti attho.",
  "atk-s0101a1:9_3": "“Tumhehi puññaṁ pasutaṁ anappaka”ntiādīsu upacitanti attho. “Ye jhānapasutā dhīrā”tiādīsu",
  "atk-s0101a1:9_4": "jhānānuyuttāti attho. ‘Diṭṭhaṁ sutaṁ muta’ntiādīsu sotaviññeyyanti attho. “Sutadharo",
  "atk-s0101a1:9_5": "sutasannicayo”tiādīsu sotadvārānusāraviññātadharoti attho. Idha panassa sotadvārānusārena",
  "atk-s0101a1:9_6": "upadhāritanti vā upadhāraṇanti vāti attho. ‘Me’ saddassa hi ‘mayā’ti atthe sati ‘evaṁ",
  "atk-s0101a1:9_7": "mayā sutaṁ’ sotadvārānusārena upadhāritanti yujjati. ‘Mamā’ti atthe sati evaṁ mama",
  "atk-s0101a1:9_8": "sutaṁ sotadvārānusārena upadhāraṇanti yujjati.",
  "atk-s0101a1:10_0": "Evametesu tīsu padesu evanti sotaviññāṇādiviññāṇakiccanidassanaṁ. Meti vuttaviññāṇasamaṅgipuggalanidassanaṁ.",
  "atk-s0101a1:10_1": "Sutanti assavanabhāvapaṭikkhepato anūnādhikāviparītaggahaṇanidassanaṁ. Tathā evanti",
  "atk-s0101a1:10_2": "tassā sotadvārānusārena pavattāya viññāṇavīthiyā nānappakārena ārammaṇe pavattibhāvappakāsanaṁ.",
  "atk-s0101a1:10_3": "Meti attappakāsanaṁ. Sutanti dhammappakāsanaṁ. Ayañhettha saṅkhepo – “nānappakārena",
  "atk-s0101a1:10_4": "ārammaṇe pavattāya viññāṇavīthiyā mayā na aññaṁ kataṁ, idaṁ pana kataṁ, ayaṁ dhammo suto”ti.",
  "atk-s0101a1:11": "Tathā evanti niddisitabbadhammappakāsanaṁ. Meti puggalappakāsanaṁ. Sutanti puggalakiccappakāsanaṁ. Idaṁ vuttaṁ hoti. “Yaṁ suttaṁ niddisissāmi, taṁ mayā evaṁ suta”nti.",
  "atk-s0101a1:12_0": "Tathā evanti yassa cittasantānassa nānākārappavattiyā nānatthabyañjanaggahaṇaṁ hoti,",
  "atk-s0101a1:12_1": "tassa nānākāraniddeso. Evanti hi ayamākārapaññatti. Meti kattuniddeso. Sutanti visayaniddeso.",
  "atk-s0101a1:12_2": "Ettāvatā nānākārappavattena cittasantānena taṁ samaṅgino kattu visayaggahaṇasanniṭṭhānaṁ kataṁ hoti.",
  "atk-s0101a1:13_0": "Athavā evanti puggalakiccaniddeso. Sutanti viññāṇakiccaniddeso. Meti ubhayakiccayuttapuggalaniddeso.",
  "atk-s0101a1:13_1": "Ayaṁ panettha saṅkhepo, “mayā savanakiccaviññāṇasamaṅginā puggalena viññāṇavasena",
  "atk-s0101a1:13_2": "laddhasavanakiccavohārena suta”nti.",
  "atk-s0101a1:14_0": "Tattha evanti ca meti ca saccikaṭṭhaparamatthavasena avijjamānapaññatti. Kiñhettha",
  "atk-s0101a1:14_1": "taṁ paramatthato atthi, yaṁ evanti vā meti vā niddesaṁ labhetha? Sutanti vijjamānapaññatti.",
  "atk-s0101a1:14_2": "Yañhi taṁ ettha sotena upaladdhaṁ, taṁ paramatthato vijjamānanti. Tathā ‘eva’nti",
  "atk-s0101a1:14_3": "ca, meti ca, taṁ taṁ upādāya vattabbato upādāpaññatti. ‘Suta’nti diṭṭhādīni upanidhāya",
  "atk-s0101a1:14_4": "vattabbato upanidhāpaññatti. Ettha ca evanti vacanena asammohaṁ dīpeti. Na hi sammūḷho",
  "atk-s0101a1:14_5": "nānappakārapaṭivedhasamattho hoti. ‘Suta’nti vacanena sutassa asammosaṁ dīpeti. Yassa",
  "atk-s0101a1:14_6": "hi sutaṁ sammuṭṭhaṁ hoti, na so kālantarena mayā sutanti paṭijānāti. Iccassa asammohena",
  "atk-s0101a1:14_7": "paññāsiddhi, asammosena pana satisiddhi. Tattha paññāpubbaṅgamāya satiyā byañjanāvadhāraṇasamatthatā,",
  "atk-s0101a1:14_8": "satipubbaṅgamāya paññāya atthapaṭivedhasamatthatā. Tadubhayasamatthatāyogena atthabyañjanasampannassa",
  "atk-s0101a1:14_9": "dhammakosassa anupālanasamatthato dhammabhaṇḍāgārikattasiddhi.",
  "atk-s0101a1:15_0": "Aparo nayo, evanti vacanena yoniso manasikāraṁ dīpeti. Ayoniso manasikaroto hi nānappakārapaṭivedhābhāvato.",
  "atk-s0101a1:15_1": "Sutanti vacanena avikkhepaṁ dīpeti, vikkhittacittassa savanābhāvato. Tathā hi vikkhittacitto",
  "atk-s0101a1:15_2": "puggalo sabbasampattiyā vuccamānopi “na mayā sutaṁ, puna bhaṇathā”ti bhaṇati. Yoniso",
  "atk-s0101a1:15_3": "manasikārena cettha attasammāpaṇidhiṁ pubbe ca katapuññataṁ sādheti, sammā appaṇihitattassa",
  "atk-s0101a1:15_4": "pubbe akatapuññassa vā tadabhāvato. Avikkhepena saddhammassavanaṁ sappurisūpanissayañca",
  "atk-s0101a1:15_5": "sādheti. Na hi vikkhittacitto sotuṁ sakkoti, na ca sappurise anupassayamānassa savanaṁ atthīti.",
  "atk-s0101a1:16_0": "Aparo nayo, yasmā evanti yassa cittasantānassa nānākārappavattiyā nānatthabyañjanaggahaṇaṁ",
  "atk-s0101a1:16_1": "hoti, tassa nānākāraniddesoti vuttaṁ, so ca evaṁ bhaddako ākāro na sammāappaṇihitattano",
  "atk-s0101a1:16_2": "pubbe akatapuññassa vā hoti, tasmā evanti iminā bhaddakenākārena pacchimacakkadvayasampattimattano",
  "atk-s0101a1:16_3": "dīpeti. Sutanti savanayogena purimacakkadvayasampattiṁ. Na hi appatirūpadese vasato",
  "atk-s0101a1:16_4": "sappurisūpanissayavirahitassa vā savanaṁ atthi. Iccassa pacchimacakkadvayasiddhiyā",
  "atk-s0101a1:16_5": "āsayasuddhisiddhā hoti, purimacakkadvayasiddhiyā payogasuddhi, tāya ca āsayasuddhiyā",
  "atk-s0101a1:16_6": "adhigamabyattisiddhi, payogasuddhiyā āgamabyattisiddhi. Iti payogāsayasuddhassa āgamādhigamasampannassa",
  "atk-s0101a1:16_7": "vacanaṁ aruṇuggaṁ viya sūriyassa udayato yoniso manasikāro viya ca kusalakammassa",
  "atk-s0101a1:16_8": "arahati bhagavato vacanassa pubbaṅgamaṁ bhavitunti ṭhāne nidānaṁ ṭhapento – “evaṁ me suta”ntiādimāha.",
  "atk-s0101a1:17_0": "Aparo nayo, ‘eva’nti iminā nānappakārapaṭivedhadīpakena vacanena attano atthapaṭibhānapaṭisambhidāsampattisabbhāvaṁ",
  "atk-s0101a1:17_1": "dīpeti. ‘Suta’nti iminā sotabbappabhedapaṭivedhadīpakena dhammaniruttipaṭisambhidāsampattisabbhāvaṁ.",
  "atk-s0101a1:17_2": "‘Eva’nti ca idaṁ yoniso manasikāradīpakaṁ vacanaṁ bhāsamāno – “ete mayā dhammā manasānupekkhitā,",
  "atk-s0101a1:17_3": "diṭṭhiyā suppaṭividdhā”ti dīpeti. ‘Suta’nti idaṁ savanayogadīpakaṁ vacanaṁ bhāsamāno",
  "atk-s0101a1:17_4": "– “bahū mayā dhammā sutā dhātā vacasā paricitā”ti dīpeti. Tadubhayenāpi atthabyañjanapāripūriṁ",
  "atk-s0101a1:17_5": "dīpento savane ādaraṁ janeti. Atthabyañjanaparipuṇṇañhi dhammaṁ ādarena assuṇanto",
  "atk-s0101a1:17_6": "mahatā hitā paribāhiro hotīti, tasmā ādaraṁ janetvā sakkaccaṁ ayaṁ dhammo sotabboti.",
  "atk-s0101a1:18_0": "“Evaṁ me suta”nti iminā pana sakalena vacanena āyasmā ānando tathāgatappaveditaṁ",
  "atk-s0101a1:18_1": "dhammaṁ attano adahanto asappurisabhūmiṁ atikkamati. Sāvakattaṁ paṭijānanto sappurisabhūmiṁ",
  "atk-s0101a1:18_2": "okkamati. Tathā asaddhammā cittaṁ vuṭṭhāpeti, saddhamme cittaṁ patiṭṭhāpeti. “Kevalaṁ",
  "atk-s0101a1:18_3": "sutamevetaṁ mayā, tasseva bhagavato vacana”nti dīpento attānaṁ parimoceti, satthāraṁ",
  "atk-s0101a1:18_4": "apadisati, jinavacanaṁ appeti, dhammanettiṁ patiṭṭhāpeti.",
  "atk-s0101a1:19_0": "Apica “evaṁ me suta”nti attanā uppāditabhāvaṁ appaṭijānanto purimavacanaṁ vivaranto",
  "atk-s0101a1:19_1": "– “sammukhā paṭiggahitamidaṁ mayā tassa bhagavato catuvesārajjavisāradassa dasabaladharassa",
  "atk-s0101a1:19_2": "āsabhaṭṭhānaṭṭhāyino sīhanādanādino sabbasattuttamassa dhammissarassa dhammarājassa",
  "atk-s0101a1:19_3": "dhammādhipatino dhammadīpassa dhammasaraṇassa saddhammavaracakkavattino sammāsambuddhassa",
  "atk-s0101a1:19_4": "vacanaṁ, na ettha atthe vā dhamme vā pade vā byañjane vā kaṅkhā vā vimati vā kātabbā”ti",
  "atk-s0101a1:19_5": "sabbesaṁ devamanussānaṁ imasmiṁ dhamme assaddhiyaṁ vināseti, saddhāsampadaṁ uppādeti. Tenetaṁ vuccati –",
  "atk-s0101a1:20": "“Vināsayati assaddhaṁ, saddhaṁ vaḍḍheti sāsane;",
  "atk-s0101a1:21": "Evaṁ me sutamiccevaṁ, vadaṁ gotamasāvako”ti.",
  "atk-s0101a1:22": "Ekanti gaṇanaparicchedaniddeso. Samayanti paricchinnaniddeso. Ekaṁ samayanti aniyamitaparidīpanaṁ. Tattha samayasaddo –",
  "atk-s0101a1:23": "“Samavāye khaṇe kāle, samūhe hetudiṭṭhisu;",
  "atk-s0101a1:24": "Paṭilābhe pahāne ca, paṭivedhe ca dissati”.",
  "atk-s0101a1:25_0": "Tathā hissa – “appevanāma svepi upasaṅkameyyāma kālañca samayañca upādāyā”ti evamādīsu",
  "atk-s0101a1:25_1": "samavāyo attho. “Ekova kho bhikkhave, khaṇo ca samayo ca brahmacariyavāsāyā”tiādīsu",
  "atk-s0101a1:25_2": "khaṇo. “Uṇhasamayo pariḷāhasamayo”tiādīsu kālo. “Mahāsamayo pavanasmi”ntiādīsu samūho.",
  "atk-s0101a1:25_3": "“Samayopi kho te, bhaddāli, appaṭividdho ahosi, bhagavā kho sāvatthiyaṁ viharati,",
  "atk-s0101a1:25_4": "bhagavāpi maṁ jānissati, bhaddāli nāma bhikkhu satthusāsane sikkhāya aparipūrakārī’ti.",
  "atk-s0101a1:25_5": "Ayampi kho, te bhaddāli, samayo appaṭividdho ahosī”tiādīsu hetu. “Tena kho pana samayena",
  "atk-s0101a1:25_6": "uggahamāno paribbājako samaṇamuṇḍikāputto samayappavādake tindukācīre ekasālake mallikāya",
  "atk-s0101a1:25_7": "ārāme paṭivasatī”tiādīsu diṭṭhi.",
  "atk-s0101a1:26": "“Diṭṭhe dhamme ca yo attho, yo cattho samparāyiko;",
  "atk-s0101a1:27": "Atthābhisamayā dhīro, paṇḍitoti pavuccatī”ti. –",
  "atk-s0101a1:28_0": "Ādīsu paṭilābho. “Sammā mānābhisamayā antamakāsi dukkhassā”tiādīsu pahānaṁ. “Dukkhassa",
  "atk-s0101a1:28_1": "pīḷanaṭṭho saṅkhataṭṭho santāpaṭṭho vipariṇāmaṭṭho abhisamayaṭṭho”tiādīsu paṭivedho.",
  "atk-s0101a1:28_2": "Idha panassa kālo attho. Tena saṁvaccharautumāsaḍḍhamāsarattidivapubbaṇhamajjhanhikasāyanhapaṭhamamajjhi-mapacchimayāmamuhuttādīsu",
  "atk-s0101a1:28_3": "kālappabhedabhūtesu samayesu ekaṁ samayanti dīpeti.",
  "atk-s0101a1:29_0": "Tattha kiñcāpi etesu saṁvaccharādīsu samayesu yaṁ yaṁ suttaṁ yasmiṁ yasmiṁ saṁvacchare",
  "atk-s0101a1:29_1": "utumhi māse pakkhe rattibhāge vā divasabhāge vā vuttaṁ, sabbaṁ taṁ therassa suviditaṁ",
  "atk-s0101a1:29_2": "suvavatthāpitaṁ paññāya. Yasmā pana – “evaṁ me sutaṁ” asukasaṁvacchare asukautumhi",
  "atk-s0101a1:29_3": "asukamāse asukapakkhe asukarattibhāge asukadivasabhāge vāti evaṁ vutte na sakkā sukhena",
  "atk-s0101a1:29_4": "dhāretuṁ vā uddisituṁ vā uddisāpetuṁ vā, bahu ca vattabbaṁ hoti, tasmā ekeneva padena",
  "atk-s0101a1:29_5": "tamatthaṁ samodhānetvā “ekaṁ samaya”nti āha. Ye vā ime gabbhokkantisamayo, jātisamayo,",
  "atk-s0101a1:29_6": "saṁvegasamayo, abhinikkhamanasamayo, dukkarakārikasamayo, māravijayasamayo, abhisambodhisamayo",
  "atk-s0101a1:29_7": "diṭṭhadhammasukhavihārasamayo, desanāsamayo, parinibbānasamayoti, evamādayo bhagavato",
  "atk-s0101a1:29_8": "devamanussesu ativiya pakāsā anekakālappabhedā eva samayā. Tesu samayesu desanāsamayasaṅkhātaṁ",
  "atk-s0101a1:29_9": "ekaṁ samayanti dīpeti. Yo cāyaṁ ñāṇakaruṇākiccasamayesu karuṇākiccasamayo, attahitaparahitapaṭipattisamayesu",
  "atk-s0101a1:29_10": "parahitapaṭipattisamayo, sannipatitānaṁ karaṇīyadvayasamayesu dhammikathāsamayo desanāpaṭipattisamayesu",
  "atk-s0101a1:29_11": "desanāsamayo, tesupi samayesu aññataraṁ samayaṁ sandhāya “ekaṁ samaya”nti āha.",
  "atk-s0101a1:30_0": "Kasmā panettha yathā abhidhamme “yasmiṁ samaye kāmāvacara”nti ca, ito aññesu ca suttapadesu",
  "atk-s0101a1:30_1": "– “yasmiṁ samaye, bhikkhave, bhikkhu vivicceva kāmehī”ti ca bhummavacananiddeso kato,",
  "atk-s0101a1:30_2": "vinaye ca – “tena samayena buddho bhagavā”ti karaṇavacanena, tathā akatvā “ekaṁ samaya”nti",
  "atk-s0101a1:30_3": "upayogavacananiddeso katoti? Tattha tathā idha ca aññathā atthasambhavato. Tattha",
  "atk-s0101a1:30_4": "hi abhidhamme ito aññesu suttapadesu ca adhikaraṇattho bhāvena bhāvalakkhaṇattho",
  "atk-s0101a1:30_5": "ca sambhavati. Adhikaraṇañhi kālattho, samūhattho ca samayo, tattha tattha vuttānaṁ",
  "atk-s0101a1:30_6": "phassādidhammānaṁ khaṇasamavāyahetusaṅkhātassa ca samayassa bhāvena tesaṁ bhāvo lakkhīyati,",
  "atk-s0101a1:30_7": "tasmā tadatthajotanatthaṁ tattha bhummavacananiddeso kato.",
  "atk-s0101a1:31_0": "Vinaye ca hetuattho karaṇattho ca sambhavati. Yo hi so sikkhāpadapaññattisamayo sāriputtādīhipi",
  "atk-s0101a1:31_1": "dubbiññeyyo, tena samayena hetubhūtena karaṇabhūtena ca sikkhāpadāni paññāpayanto",
  "atk-s0101a1:31_2": "sikkhāpadapaññattihetuñca apekkhamāno bhagavā tattha tattha vihāsi, tasmā tadatthajotanatthaṁ",
  "atk-s0101a1:31_3": "tattha karaṇavacanena niddeso kato.",
  "atk-s0101a1:32_0": "Idha pana aññasmiñca evaṁ jātike accantasaṁyogattho sambhavati. Yañhi samayaṁ bhagavā",
  "atk-s0101a1:32_1": "imaṁ aññaṁ vā suttantaṁ desesi, accantameva taṁ samayaṁ karuṇāvihārena vihāsi, tasmā",
  "atk-s0101a1:32_2": "tadatthajotanatthaṁ idha upayogavacananiddeso katoti.",
  "atk-s0101a1:33": "Tenetaṁ vuccati –",
  "atk-s0101a1:34": "“Taṁ taṁ atthamapekkhitvā, bhummena karaṇena ca;",
  "atk-s0101a1:35": "Aññatra samayo vutto, upayogena so idhā”ti.",
  "atk-s0101a1:36_0": "Porāṇā pana vaṇṇayanti – “tasmiṁ samaye”ti vā, “tena samayenā”ti vā, “ekaṁ samaya”nti",
  "atk-s0101a1:36_1": "vā, abhilāpamattabhedo esa, sabbattha bhummamevatthoti. Tasmā “ekaṁ samaya”nti vuttepi",
  "atk-s0101a1:36_2": "“ekasmiṁ samaye”ti attho veditabbo.",
  "atk-s0101a1:37": "Bhagavāti garu. Garuñhi loke bhagavāti vadanti. Ayañca sabbaguṇavisiṭṭhatāya sabbasattānaṁ garu, tasmā bhagavāti veditabbo. Porāṇehipi vuttaṁ –",
  "atk-s0101a1:38": "“Bhagavāti vacanaṁ seṭṭhaṁ, bhagavāti vacanamuttamaṁ;",
  "atk-s0101a1:39": "Garu gāravayutto so, bhagavā tena vuccatī”ti.",
  "atk-s0101a1:40": "Api ca –",
  "atk-s0101a1:41": "“Bhāgyavā bhaggavā yutto, bhagehi ca vibhattavā;",
  "atk-s0101a1:42": "Bhattavā vantagamano, bhavesu bhagavā tato”ti.",
  "atk-s0101a1:43": "Imissā gāthāya vasenassa padassa vitthāraattho veditabbo. So ca visuddhimagge buddhānussatiniddese vuttoyeva.",
  "atk-s0101a1:44_0": "Ettāvatā cettha evaṁ me sutanti vacanena yathāsutaṁ dhammaṁ dassento bhagavato dhammakāyaṁ",
  "atk-s0101a1:44_1": "paccakkhaṁ karoti. Tena “nayidaṁ atikkantasatthukaṁ pāvacanaṁ, ayaṁ vo satthā”ti",
  "atk-s0101a1:44_2": "satthu adassanena ukkaṇṭhitaṁ janaṁ samassāseti.",
  "atk-s0101a1:45_0": "Ekaṁ samayaṁ bhagavāti vacanena tasmiṁ samaye bhagavato avijjamānabhāvaṁ dassento",
  "atk-s0101a1:45_1": "rūpakāyaparinibbānaṁ sādheti. Tena “evaṁvidhassa nāma ariyadhammassa desako dasabaladharo",
  "atk-s0101a1:45_2": "vajirasaṅghāta samānakāyo sopi bhagavā parinibbuto, kena aññena jīvite āsā janetabbā”ti",
  "atk-s0101a1:45_3": "jīvitamadamattaṁ janaṁ saṁvejeti, saddhamme cassa ussāhaṁ janeti.",
  "atk-s0101a1:46": "Evanti ca bhaṇanto desanāsampattiṁ niddisati. Me sutanti sāvakasampattiṁ. Ekaṁ samayanti kālasampattiṁ. Bhagavāti desakasampattiṁ.",
  "atk-s0101a1:47_0": "Antarā ca rājagahaṁ antarā ca nāḷandanti antarā-saddo kāraṇakhaṇacittavemajjhavivarādīsu",
  "atk-s0101a1:47_1": "dissati. “Tadantaraṁ ko jāneyya aññatra tathāgatā”ti ca, “janā saṅgamma mantenti",
  "atk-s0101a1:47_2": "mañca tañca kimantara”nti ca ādīsu hi kāraṇe antarā-saddo. “Addasa maṁ, bhante, aññatarā",
  "atk-s0101a1:47_3": "itthī vijjantarikāya bhājanaṁ dhovantī”tiādīsu khaṇe. “Yassantarato na santi kopā”tiādīsu",
  "atk-s0101a1:47_4": "citte. “Antarā vosānamāpādī”tiādīsu vemajjhe. “Api cāyaṁ, bhikkhave, tapodā dvinnaṁ",
  "atk-s0101a1:47_5": "mahānirayānaṁ antarikāya āgacchatī”tiādīsu vivare. Svāyamidha vivare vattati, tasmā",
  "atk-s0101a1:47_6": "rājagahassa ca nāḷandāya ca vivareti evametthattho veditabbo. Antarā-saddena pana",
  "atk-s0101a1:47_7": "yuttattā upayogavacanaṁ kataṁ. Īdisesu ca ṭhānesu akkharacintakā “antarā gāmañca",
  "atk-s0101a1:47_8": "nadiñca yātī”ti evaṁ ekameva antarāsaddaṁ payujjanti, so dutiyapadenapi yojetabbo",
  "atk-s0101a1:47_9": "hoti, ayojiyamāne upayogavacanaṁ na pāpuṇāti. Idha pana yojetvāyeva vuttoti.",
  "atk-s0101a1:48_0": "Addhānamaggappaṭipannohotīti addhānasaṅkhātaṁ maggaṁ paṭipanno hoti, “dīghamagga”nti",
  "atk-s0101a1:48_1": "attho. Addhānagamanasamayassa hi vibhaṅge “aḍḍhayojanaṁ gacchissāmīti bhuñjitabba”ntiādivacanato",
  "atk-s0101a1:48_2": "aḍḍhayojanampi addhānamaggo hoti. Rājagahato pana nāḷandā yojanameva.",
  "atk-s0101a1:49_0": "Mahatā bhikkhusaṅghena saddhinti ‘mahatā’ti guṇamahattenapi mahatā, saṅkhyāmahattenapi",
  "atk-s0101a1:49_1": "mahatā. So hi bhikkhusaṅgho guṇehipi mahā ahosi, appicchatādiguṇasamannāgatattā.",
  "atk-s0101a1:49_2": "Saṅkhyāyapi mahā, pañcasatasaṅkhyattā. Bhikkhūnaṁ saṅgho ‘bhikkhusaṅgho’, tena bhikkhusaṅghena.",
  "atk-s0101a1:49_3": "Diṭṭhisīlasāmaññasaṅghātasaṅkhātena samaṇagaṇenāti attho. Saddhinti ekato.",
  "atk-s0101a1:50_0": "Pañcamattehi bhikkhusatehīti pañcamattā etesanti pañcamattāni. Mattāti pamāṇaṁ vuccati,",
  "atk-s0101a1:50_1": "tasmā yathā “bhojane mattaññū”ti vutte “bhojane mattaṁ jānāti, pamāṇaṁ jānātī”ti",
  "atk-s0101a1:50_2": "attho hoti, evamidhāpi – “tesaṁ bhikkhusatānaṁ pañcamattā pañcapamāṇa”nti evamattho",
  "atk-s0101a1:50_3": "daṭṭhabbo. Bhikkhūnaṁ satāni bhikkhusatāni, tehi pañcamattehi bhikkhusatehi.",
  "atk-s0101a1:51_0": "Suppiyopikho paribbājakoti suppiyoti tassa nāmaṁ. Pi-kāro maggappaṭipannasabhāgatāya",
  "atk-s0101a1:51_1": "puggalasampiṇḍanattho. Kho-kāro padasandhikaro, byañjanasiliṭṭhatāvasena vutto. Paribbājakoti",
  "atk-s0101a1:51_2": "sañjayassa antevāsī channaparibbājako. Idaṁ vuttaṁ hoti – “yadā bhagavā taṁ addhānamaggaṁ",
  "atk-s0101a1:51_3": "paṭipanno, tadā suppiyopi paribbājako paṭipanno ahosī”ti. Atītakālattho hettha hoti-saddo.",
  "atk-s0101a1:52_0": "Saddhiṁ antevāsinā brahmadattena māṇavenāti – ettha ante vasatīti antevāsī. Samīpacāro",
  "atk-s0101a1:52_1": "santikāvacaro sissoti attho. Brahmadattoti tassa nāmaṁ. Māṇavoti sattopi coropi taruṇopi vuccati.",
  "atk-s0101a1:53": "“Coditā devadūtehi, ye pamajjanti māṇavā;",
  "atk-s0101a1:54": "Te dīgharattaṁ socanti, hīnakāyūpagā narā”ti. –",
  "atk-s0101a1:55_0": "Ādīsu hi satto māṇavoti vutto. “Māṇavehipi samāgacchanti katakammehipi akatakammehipī”tiādīsu",
  "atk-s0101a1:55_1": "coro. “Ambaṭṭho māṇavo, aṅgako māṇavo”tiādīsu taruṇo ‘māṇavo’ti vutto. Idhāpi ayamevattho.",
  "atk-s0101a1:55_2": "Idañhi vuttaṁ hoti – brahmadattena nāma taruṇantevāsinā saddhinti.",
  "atk-s0101a1:56_0": "Tatrāti tasmiṁ addhānamagge, tesu vā dvīsu janesu. Sudanti nipātamattaṁ. Anekapariyāyenāti",
  "atk-s0101a1:56_1": "pariyāya-saddo tāva vāradesanākāraṇesu vattati. “Kassa nu kho, ānanda, ajja pariyāyo",
  "atk-s0101a1:56_2": "bhikkhuniyo ovaditu”ntiādīsu hi vāre pariyāyasaddo vattati. “Madhupiṇḍikapariyāyotveva",
  "atk-s0101a1:56_3": "naṁ dhārehī”tiādīsu desanāyaṁ. “Imināpi kho, te rājañña, pariyāyena evaṁ hotū”tiādīsu",
  "atk-s0101a1:56_4": "kāraṇe. Svāyamidhāpi kāraṇe vattati, tasmā ayamettha attho – “anekavidhena kāraṇenā”ti,",
  "atk-s0101a1:56_5": "“bahūhi kāraṇehī”ti vuttaṁ hoti.",
  "atk-s0101a1:57_0": "Buddhassa avaṇṇaṁ bhāsatīti avaṇṇavirahitassa aparimāṇavaṇṇasamannāgatassāpi buddhassa",
  "atk-s0101a1:57_1": "bhagavato – “yaṁ loke jātivuḍḍhesu kattabbaṁ abhivādanādisāmīcikammaṁ ‘sāmaggiraso’ti",
  "atk-s0101a1:57_2": "vuccati, taṁ samaṇassa gotamassa natthi tasmā arasarūpo samaṇo gotamo, nibbhogo,",
  "atk-s0101a1:57_3": "akiriyavādo, ucchedavādo, jegucchī, venayiko, tapassī, apagabbho. Natthi samaṇassa",
  "atk-s0101a1:57_4": "gotamassa uttarimanussadhammo alamariyañāṇadassanaviseso. Takkapariyāhataṁ samaṇo",
  "atk-s0101a1:57_5": "gotamo dhammaṁ deseti, vīmaṁsānucaritaṁ, sayaṁpaṭibhānaṁ. Samaṇo gotamo na sabbaññū,",
  "atk-s0101a1:57_6": "na lokavidū, na anuttaro, na aggapuggalo”ti. Evaṁ taṁ taṁ akāraṇameva kāraṇanti vatvā",
  "atk-s0101a1:57_7": "tathā tathā avaṇṇaṁ dosaṁ nindaṁ bhāsati.",
  "atk-s0101a1:58_0": "Yathā ca buddhassa, evaṁ dhammassāpi taṁ taṁ akāraṇameva kāraṇato vatvā – “samaṇassa",
  "atk-s0101a1:58_1": "gotamassa dhammo durakkhāto, duppaṭivedito, aniyyāniko, anupasamasaṁvattaniko”ti",
  "atk-s0101a1:58_2": "tathā tathā avaṇṇaṁ bhāsati.",
  "atk-s0101a1:59_0": "Yathā ca dhammassa, evaṁ saṅghassāpi yaṁ vā taṁ vā akāraṇameva kāraṇato vatvā – “micchāpaṭipanno",
  "atk-s0101a1:59_1": "samaṇassa gotamassa sāvakasaṅgho, kuṭilapaṭipanno, paccanīkapaṭipadaṁ ananulomapaṭipadaṁ",
  "atk-s0101a1:59_2": "adhammānulomapaṭipadaṁ paṭipanno”ti tathā tathā avaṇṇaṁ bhāsati.",
  "atk-s0101a1:60_0": "Antevāsī panassa – “amhākaṁ ācariyo aparāmasitabbaṁ parāmasati, anakkamitabbaṁ akkamati,",
  "atk-s0101a1:60_1": "svāyaṁ aggiṁ gilanto viya, hatthena asidhāraṁ parāmasanto viya, muṭṭhinā sineruṁ",
  "atk-s0101a1:60_2": "padāletukāmo viya, kakacadantapantiyaṁ kīḷamāno viya, pabhinnamadaṁ caṇḍahatthiṁ",
  "atk-s0101a1:60_3": "hatthena gaṇhanto viya ca vaṇṇārahasseva ratanattayassa avaṇṇaṁ bhāsamāno anayabyasanaṁ",
  "atk-s0101a1:60_4": "pāpuṇissati. Ācariye kho pana gūthaṁ vā aggiṁ vā kaṇṭakaṁ vā kaṇhasappaṁ vā akkamante,",
  "atk-s0101a1:60_5": "sūlaṁ vā abhirūhante, halāhalaṁ vā visaṁ khādante, khārodakaṁ vā pakkhalante, narakapapātaṁ",
  "atk-s0101a1:60_6": "vā papatante, na antevāsinā taṁ sabbamanukātabbaṁ hoti. Kammassakā hi sattā attano",
  "atk-s0101a1:60_7": "kammānurūpameva gatiṁ gacchanti. Neva pitā puttassa kammena gacchati, na putto pitu",
  "atk-s0101a1:60_8": "kammena, na mātā puttassa, na putto mātuyā, na bhātā bhaginiyā, na bhaginī bhātu,",
  "atk-s0101a1:60_9": "na ācariyo antevāsino, na antevāsī ācariyassa kammena gacchati. Mayhañca ācariyo",
  "atk-s0101a1:60_10": "tiṇṇaṁ ratanānaṁ avaṇṇaṁ bhāsati, mahāsāvajjo kho panāriyūpavādoti. Evaṁ yoniso ummujjitvā",
  "atk-s0101a1:60_11": "ācariyavādaṁ maddamāno sammākāraṇameva kāraṇato apadisanto anekapariyāyena tiṇṇaṁ",
  "atk-s0101a1:60_12": "ratanānaṁ vaṇṇaṁ bhāsitumāraddho, yathā taṁ paṇḍitajātiko kulaputto”. Tena vuttaṁ",
  "atk-s0101a1:60_13": "– “suppiyassa pana paribbājakassa antevāsī brahmadatto māṇavo anekapariyāyena buddhassa",
  "atk-s0101a1:60_14": "vaṇṇaṁ bhāsati, dhammassa vaṇṇaṁ bhāsati, saṅghassa vaṇṇaṁ bhāsatī”ti.",
  "atk-s0101a1:61_0": "Tattha vaṇṇanti vaṇṇa-saddo saṇṭhāna-jāti-rūpāyatana-kāraṇa-pamāṇa-guṇa-pasaṁsādīsu",
  "atk-s0101a1:61_1": "dissati. Tattha “mahantaṁ sapparājavaṇṇaṁ abhinimminitvā”tiādīsu saṇṭhānaṁ vuccati.",
  "atk-s0101a1:61_2": "“Brāhmaṇova seṭṭho vaṇṇo, hīno añño vaṇṇo”tiādīsu jāti. “Paramāya vaṇṇapokkharatāya",
  "atk-s0101a1:61_3": "samannāgato”tiādīsu rūpāyatanaṁ.",
  "atk-s0101a1:62": "“Na harāmi na bhañjāmi, ārā siṅghāmi vārijaṁ;",
  "atk-s0101a1:63": "Atha kena nu vaṇṇena, gandhatthenoti vuccatī”ti. –",
  "atk-s0101a1:64_0": "Ādīsu kāraṇaṁ. “Tayo pattassa vaṇṇā”tiādīsu pamāṇaṁ. “Kadā saññūḷhā pana, te gahapati,",
  "atk-s0101a1:64_1": "ime samaṇassa gotamassa vaṇṇā”tiādīsu guṇo. “Vaṇṇārahassa vaṇṇaṁ bhāsatī”tiādīsu",
  "atk-s0101a1:64_2": "pasaṁsā. Idha guṇopi pasaṁsāpi. Ayaṁ kira taṁ taṁ bhūtameva kāraṇaṁ apadisanto anekapariyāyena",
  "atk-s0101a1:64_3": "ratanattayassa guṇūpasañhitaṁ pasaṁsaṁ abhāsi. Tattha – “itipi so bhagavā arahaṁ",
  "atk-s0101a1:64_4": "sammāsambuddho”tiādinā nayena, “ye bhikkhave, buddhe pasannā agge te pasannā”tiādinā",
  "atk-s0101a1:64_5": "“ekapuggalo, bhikkhave, loke uppajjamāno uppajjati…pe… asamo asamasamo”tiādinā ca",
  "atk-s0101a1:64_6": "nayena buddhassa vaṇṇo veditabbo. “Svākkhāto bhagavatā dhammo”ti ca “ālayasamugghāto",
  "atk-s0101a1:64_7": "vaṭṭupacchedo”ti ca, “ye bhikkhave, ariye aṭṭhaṅgike magge pasannā, agge te pasannā”ti",
  "atk-s0101a1:64_8": "ca evamādīhi nayehi dhammassa vaṇṇo veditabbo. “Suppaṭipanno bhagavato sāvakasaṅgho”ti",
  "atk-s0101a1:64_9": "ca, “ye, bhikkhave, saṅghe pasannā, agge te pasannā”ti ca evamādīhi pana nayehi saṅghassa",
  "atk-s0101a1:64_10": "vaṇṇo veditabbo. Pahontena pana dhammakathikena pañcanikāye navaṅgaṁ satthusāsanaṁ",
  "atk-s0101a1:64_11": "caturāsītidhammakkhandhasahassāni ogāhitvā buddhādīnaṁ vaṇṇo pakāsetabbo. Imasmiñhi",
  "atk-s0101a1:64_12": "ṭhāne buddhādīnaṁ guṇe pakāsento atitthena pakkhando dhammakathikoti na sakkā vattuṁ.",
  "atk-s0101a1:64_13": "Īdisesu hi ṭhānesu dhammakathikassa thāmo veditabbo. Brahmadatto pana māṇavo anussavādimattasambandhitena",
  "atk-s0101a1:64_14": "attano thāmena ratanattayassa vaṇṇaṁ bhāsati.",
  "atk-s0101a1:65_0": "Itiha te ubho ācariyantevāsīti evaṁ te dve ācariyantevāsikā. Aññamaññassāti añño",
  "atk-s0101a1:65_1": "aññassa. Ujuvipaccanīkavādāti īsakampi apariharitvā ujumeva vividhapaccanīkavādā,",
  "atk-s0101a1:65_2": "anekavāraṁ viruddhavādā eva hutvāti attho. Ācariyena hi ratanattayassa avaṇṇe bhāsite",
  "atk-s0101a1:65_3": "antevāsī vaṇṇaṁ bhāsati, puna itaro avaṇṇaṁ, itaro vaṇṇanti evaṁ ācariyo sāraphalake",
  "atk-s0101a1:65_4": "visarukkhaāṇiṁ ākoṭayamāno viya punappunaṁ ratanattayassa avaṇṇaṁ bhāsati. Antevāsī",
  "atk-s0101a1:65_5": "pana suvaṇṇarajatamaṇimayāya āṇiyā taṁ āṇiṁ paṭibāhayamāno viya punappunaṁ ratanattayassa",
  "atk-s0101a1:65_6": "vaṇṇaṁ bhāsati. Tena vuttaṁ – “ujuvipaccanīkavādā”ti.",
  "atk-s0101a1:66_0": "Bhagavantaṁ piṭṭhito piṭṭhito anubandhā honti bhikkhusaṅghañcāti bhagavantañca bhikkhusaṅghañca",
  "atk-s0101a1:66_1": "pacchato pacchato dassanaṁ avijahantā iriyāpathānubandhanena anubandhā honti, sīsānulokino",
  "atk-s0101a1:66_2": "hutvā anugatā hontīti attho.",
  "atk-s0101a1:67_0": "Kasmā pana bhagavā taṁ addhānaṁ paṭipanno? Kasmā ca suppiyo anubandho? Kasmā ca so",
  "atk-s0101a1:67_1": "ratanattayassa avaṇṇaṁ bhāsatīti? Bhagavā tāva tasmiṁ kāle rājagahaparivattakesu",
  "atk-s0101a1:67_2": "aṭṭhārasasu mahāvihāresu aññatarasmiṁ vasitvā pātova sarīrappaṭijagganaṁ katvā bhikkhācāravelāyaṁ",
  "atk-s0101a1:67_3": "bhikkhusaṅghaparivuto rājagahe piṇḍāya carati. So taṁ divasaṁ bhikkhusaṅghassa sulabhapiṇḍapātaṁ",
  "atk-s0101a1:67_4": "katvā pacchābhattaṁ piṇḍapātapaṭikkanto bhikkhusaṅghaṁ pattacīvaraṁ gāhāpetvā – “nāḷandaṁ",
  "atk-s0101a1:67_5": "gamissāmī”ti, rājagahato nikkhamitvā taṁ addhānaṁ paṭipanno. Suppiyopi kho tasmiṁ",
  "atk-s0101a1:67_6": "kāle rājagahaparivattake aññatarasmiṁ paribbājakārāme vasitvā paribbājakaparivuto",
  "atk-s0101a1:67_7": "rājagahe bhikkhāya carati. Sopi taṁ divasaṁ paribbājakaparisāya sulabhabhikkhaṁ katvā",
  "atk-s0101a1:67_8": "bhuttapātarāso paribbājake paribbājakaparikkhāraṁ gāhāpetvā – nāḷandaṁ gamissāmicceva",
  "atk-s0101a1:67_9": "bhagavato taṁ maggaṁ paṭipannabhāvaṁ ajānantova anubandho. Sace pana jāneyya nānubandheyya.",
  "atk-s0101a1:67_10": "So ajānitvāva gacchanto gīvaṁ ukkhipitvā olokayamāno bhagavantaṁ addasa buddhasiriyā",
  "atk-s0101a1:67_11": "sobhamānaṁ rattakambalaparikkhittamiva jaṅgamakanakagirisikharaṁ.",
  "atk-s0101a1:68_0": "Tasmiṁ kira samaye dasabalassa sarīrato nikkhamitvā chabbaṇṇarasmiyo samantā asītihatthappamāṇe",
  "atk-s0101a1:68_1": "padese ādhāvanti vidhāvanti ratanāveḷaratanadāmaratanacuṇṇavippakiṇṇaṁ viya, pasāritaratanacittakañcanapaṭamiva,",
  "atk-s0101a1:68_2": "rattasuvaṇṇarasanisiñcamānamiva, ukkāsatanipātasamākulamiva, nirantaravippakiṇṇakaṇikārapupphamiva",
  "atk-s0101a1:68_3": "vāyuvegakkhittacīnapiṭṭhacuṇṇamiva, indadhanuvijjulatātārāgaṇappabhāvisaravipphuritaviccharitamiva",
  "atk-s0101a1:68_4": "ca taṁ vanantaraṁ hoti.",
  "atk-s0101a1:69_0": "Asīti anubyañjanānurañjitañca pana bhagavato sarīraṁ vikasitakamaluppalamiva, saraṁ",
  "atk-s0101a1:69_1": "sabbapāliphullamiva pāricchattakaṁ, tārāmarīcivikasitamiva, gaganatalaṁ siriyā avahasantamiva,",
  "atk-s0101a1:69_2": "byāmappabhāparikkhepavilāsinī cassa dvattiṁsavaralakkhaṇamālā ganthetvā ṭhapitadvattiṁsacandamālāya",
  "atk-s0101a1:69_3": "dvattiṁsasūriyamālāya paṭipāṭiyā ṭhapitadvattiṁsacakkavattidvattiṁsasakkadevarājadvattiṁsamahābrahmānaṁ",
  "atk-s0101a1:69_4": "siriṁ siriyā abhibhavantimiva. Tañca pana bhagavantaṁ parivāretvā ṭhitā bhikkhū sabbeva",
  "atk-s0101a1:69_5": "appicchā santuṭṭhā pavivittā asaṁsaṭṭhā codakā pāpagarahino vattāro vacanakkhamā",
  "atk-s0101a1:69_6": "sīlasampannā samādhipaññāvimuttivimuttiññāṇadassanasampannā. Tesaṁ majjhe bhagavā",
  "atk-s0101a1:69_7": "rattakambalapākāraparikkhitto viya kañcanathambho, rattapadumasaṇḍamajjhagatā viya",
  "atk-s0101a1:69_8": "suvaṇṇanāvā, pavāḷavedikāparikkhitto viya aggikkhandho, tārāgaṇaparivārito viya puṇṇacando",
  "atk-s0101a1:69_9": "migapakkhīnampi cakkhūni pīṇayati, pageva devamanussānaṁ. Tasmiñca pana divase yebhuyyena",
  "atk-s0101a1:69_10": "asītimahātherā meghavaṇṇaṁ paṁsukūlaṁ ekaṁsaṁ karitvā kattaradaṇḍaṁ ādāya suvammavammitā",
  "atk-s0101a1:69_11": "viya gandhahatthino vigatadosā vantadosā bhinnakilesā vijaṭitajaṭā chinnabandhanā",
  "atk-s0101a1:69_12": "bhagavantaṁ parivārayiṁsu. So sayaṁ vītarāgo vītarāgehi, sayaṁ vītadoso vītadosehi,",
  "atk-s0101a1:69_13": "sayaṁ vītamoho vītamohehi, sayaṁ vītataṇho vītataṇhehi, sayaṁ nikkileso nikkilesehi,",
  "atk-s0101a1:69_14": "sayaṁ buddho anubuddhehi parivārito; pattaparivāritaṁ viya kesaraṁ, kesaraparivāritā",
  "atk-s0101a1:69_15": "viya kaṇṇikā, aṭṭhanāgasahassaparivārito viya chaddanto nāgarājā, navutihaṁsasahassaparivārito",
  "atk-s0101a1:69_16": "viya dhataraṭṭho haṁsarājā, senaṅgaparivārito viya cakkavattirājā, devagaṇaparivārito",
  "atk-s0101a1:69_17": "viya sakko devarājā, brahmagaṇaparivārito viya hārito mahābrahmā, aparimitakālasañcitapuññabalanibbattāya",
  "atk-s0101a1:69_18": "acinteyyāya anopamāya buddhalīlāya cando viya gaganatalaṁ taṁ maggaṁ paṭipanno hoti.",
  "atk-s0101a1:70_0": "Athevaṁ bhagavantaṁ anopamāya buddhalīlāya gacchantaṁ bhikkhū ca okkhittacakkhū santindriye",
  "atk-s0101a1:70_1": "santamānase uparinabhe ṭhitaṁ puṇṇacandaṁ viya bhagavantaṁyeva namassamāne disvāva",
  "atk-s0101a1:70_2": "paribbājako attano parisaṁ avalokesi. Sā hoti kājadaṇḍake olambetvā gahitoluggaviluggapiṭṭhakatidaṇḍamorapiñchamattikāpattapasibbakakuṇḍikādianekaparikkhārabhārabharitā.",
  "atk-s0101a1:70_3": "“Asukassa hatthā sobhaṇā, asukassa pādā”ti evamādiniratthakavacanā mukharā vikiṇṇavācā",
  "atk-s0101a1:70_4": "adassanīyā apāsādikā. Tassa taṁ disvā vippaṭisāro udapādi.",
  "atk-s0101a1:71_0": "Idāni tena bhagavato vaṇṇo vattabbo bhaveyya. Yasmā panesa lābhasakkārahāniyā ceva",
  "atk-s0101a1:71_1": "pakkhahāniyā ca niccampi bhagavantaṁ usūyati. Aññatitthiyānañhi yāva buddho loke",
  "atk-s0101a1:71_2": "nuppajjati, tāvadeva lābhasakkārā nibbattanti, buddhuppādato pana paṭṭhāya parihīnalābhasakkārā",
  "atk-s0101a1:71_3": "honti, sūriyuggamane khajjopanakā viya nissirīkataṁ āpajjanti. Upatissakolitānañca",
  "atk-s0101a1:71_4": "sañjayassa santike pabbajitakāleyeva paribbājakā mahāparisā ahesuṁ, tesu pana pakkantesu",
  "atk-s0101a1:71_5": "sāpi tesaṁ parisā bhinnā. Iti imehi dvīhi kāraṇehi ayaṁ paribbājako yasmā niccampi",
  "atk-s0101a1:71_6": "bhagavantaṁ usūyati, tasmā taṁ usūyavisuggāraṁ uggiranto ratanattayassa avaṇṇameva",
  "atk-s0101a1:71_7": "bhāsatīti veditabbo.",
  "atk-s0101a1:72_0": "2.Atha kho bhagavā ambalaṭṭhikāyaṁ rājāgārake ekarattivāsaṁ upagacchi saddhiṁ bhikkhusaṅghenāti",
  "atk-s0101a1:72_1": "bhagavā tāya buddhalīlāya gacchamāno anupubbena ambalaṭṭhikādvāraṁ pāpuṇitvā sūriyaṁ",
  "atk-s0101a1:72_2": "oloketvā – “akālo dāni gantuṁ, atthasamīpaṁ gato sūriyo”ti ambalaṭṭhikāyaṁ rājāgārake",
  "atk-s0101a1:72_3": "ekarattivāsaṁ upagacchi.",
  "atk-s0101a1:73_0": "Tattha ambalaṭṭhikāti rañño uyyānaṁ. Tassa kira dvārasamīpe taruṇaambarukkho atthi,",
  "atk-s0101a1:73_1": "taṁ “ambalaṭṭhikā”ti vadanti. Tassa avidūre bhavattā uyyānampi ambalaṭṭhikā tveva",
  "atk-s0101a1:73_2": "saṅkhyaṁ gataṁ. Taṁ chāyūdakasampannaṁ pākāraparikkhittaṁ suyojitadvāraṁ mañjusā",
  "atk-s0101a1:73_3": "viya suguttaṁ. Tattha rañño kīḷanatthaṁ paṭibhānacittavicittaṁ agāraṁ akaṁsu. Taṁ",
  "atk-s0101a1:73_4": "“rājāgāraka”nti vuccati.",
  "atk-s0101a1:74_0": "Suppiyopi khoti suppiyopi tasmiṁ ṭhāne sūriyaṁ oloketvā – “akālo dāni gantuṁ, bahū",
  "atk-s0101a1:74_1": "khuddakamahallakā paribbājakā, bahuparissayo ca ayaṁ maggo corehipi vāḷayakkhehipi",
  "atk-s0101a1:74_2": "vāḷamigehipi. Ayaṁ kho pana samaṇo gotamo uyyānaṁ paviṭṭho, samaṇassa ca gotamassa",
  "atk-s0101a1:74_3": "vasanaṭṭhāne devatā ārakkhaṁ gaṇhanti, handāhampi idha ekarattivāsaṁ upagantvā sveva",
  "atk-s0101a1:74_4": "gamissāmī”ti tadevuyyānaṁ pāvisi. Tato bhikkhusaṅgho bhagavato vattaṁ dassetvā attano",
  "atk-s0101a1:74_5": "attano vasanaṭṭhānaṁ sallakkhesi. Paribbājakopi uyyānassa ekapasse paribbājakaparikkhāre",
  "atk-s0101a1:74_6": "otāretvā vāsaṁ upagacchi saddhiṁ attano parisāya. Pāḷiyamārūḷhavaseneva pana – “saddhiṁ",
  "atk-s0101a1:74_7": "attano antevāsinā brahmadattena māṇavenā”ti vuttaṁ.",
  "atk-s0101a1:75_0": "Evaṁ vāsaṁ upagato pana so paribbājako rattibhāge dasabalaṁ olokesi. Tasmiñca samaye",
  "atk-s0101a1:75_1": "samantā vippakiṇṇatārakā viya padīpā jalanti, majjhe bhagavā nisinno hoti, bhikkhusaṅgho",
  "atk-s0101a1:75_2": "ca bhagavantaṁ parivāretvā. Tattha ekabhikkhussapi hatthakukkuccaṁ vā pādakukkuccaṁ",
  "atk-s0101a1:75_3": "vā ukkāsitasaddo vā khipitasaddo vā natthi. Sā hi parisā attano ca sikkhitasikkhatāya",
  "atk-s0101a1:75_4": "satthari ca gāravenāti dvīhi kāraṇehi nivāte padīpasikhā viya niccalā sannisinnāva",
  "atk-s0101a1:75_5": "ahosi. Paribbājako taṁ vibhūtiṁ disvā attano parisaṁ olokesi. Tattha keci hatthaṁ",
  "atk-s0101a1:75_6": "khipanti, keci pādaṁ, keci vippalapanti, keci nillālitajivhā paggharitakheḷā, dante",
  "atk-s0101a1:75_7": "khādantā kākacchamānā gharugharupassāsino sayanti. So ratanattayassa guṇavaṇṇe vattabbepi",
  "atk-s0101a1:75_8": "issāvasena puna avaṇṇameva ārabhi. Brahmadatto pana vuttanayeneva vaṇṇaṁ. Tena vuttaṁ",
  "atk-s0101a1:75_9": "– “tatrāpi sudaṁ suppiyo paribbājako”ti sabbaṁ vattabbaṁ. Tattha tatrāpīti tasmimpi,",
  "atk-s0101a1:75_10": "ambalaṭṭhikāyaṁ uyyāneti attho.",
  "atk-s0101a1:76_0": "3.Sambahulānanti bahukānaṁ. Tattha vinayapariyāyena tayo janā “sambahulā”ti vuccanti.",
  "atk-s0101a1:76_1": "Tato paraṁ saṅgho. Suttantapariyāyena pana tayo tayova tato paṭṭhāya sambahulā. Idha",
  "atk-s0101a1:76_2": "suttantapariyāyena “sambahulā”ti veditabbā. Maṇḍalamāḷeti katthaci dve kaṇṇikā gahetvā",
  "atk-s0101a1:76_3": "haṁsavaṭṭakacchannena katā kūṭāgārasālāpi “maṇḍalamāḷo”ti vuccati, katthaci ekaṁ",
  "atk-s0101a1:76_4": "kaṇṇikaṁ gahetvā thambhapantiṁ parikkhipitvā katā upaṭṭhānasālāpi “maṇḍalamāḷo”ti",
  "atk-s0101a1:76_5": "vuccati. Idha pana nisīdanasālā “maṇḍalamāḷo”ti veditabbo. Sannisinnānanti nisajjanavasena.",
  "atk-s0101a1:76_6": "Sannipatitānanti samodhānavasena. Ayaṁ saṅkhiyadhammoti saṅkhiyā vuccati kathā, kathādhammoti",
  "atk-s0101a1:76_7": "attho. Udapādīti uppanno. Katamo pana soti? Acchariyaṁ āvusoti evamādi. Tattha andhassa",
  "atk-s0101a1:76_8": "pabbatārohaṇaṁ viya niccaṁ na hotīti acchariyaṁ. Ayaṁ tāva saddanayo. Ayaṁ pana aṭṭhakathānayo",
  "atk-s0101a1:76_9": "– accharāyogganti acchariyaṁ. Accharaṁ paharituṁ yuttanti attho. Abhūtapubbaṁ bhūtanti",
  "atk-s0101a1:76_10": "abbhutaṁ. Ubhayaṁ petaṁ vimhayassevādhivacanaṁ. Yāvañcidanti yāva ca idaṁ tena suppaṭividitatāya",
  "atk-s0101a1:76_11": "appameyyattaṁ dasseti.",
  "atk-s0101a1:77_0": "Tena bhagavatā jānatā…pe… suppaṭividitāti etthāyaṁ saṅkhepattho. Yo so bhagavā samatiṁsa",
  "atk-s0101a1:77_1": "pāramiyo pūretvā sabbakilese bhañjitvā anuttaraṁ sammāsambodhiṁ abhisambuddho, tena",
  "atk-s0101a1:77_2": "bhagavatā tesaṁ tesaṁ sattānaṁ āsayānusayaṁ jānatā, hatthatale ṭhapitaṁ āmalakaṁ",
  "atk-s0101a1:77_3": "viya sabbañeyyadhammaṁ passatā.",
  "atk-s0101a1:78_0": "Api ca pubbenivāsādīhi jānatā, dibbena cakkhunā passatā. Tīhi vijjāhi chahi vā pana",
  "atk-s0101a1:78_1": "abhiññāhi jānatā, sabbattha appaṭihatena samantacakkhunā passatā. Sabbadhammajānanasamatthāya",
  "atk-s0101a1:78_2": "vā paññāya jānatā, sabbasattānaṁ cakkhuvisayātītāni tirokuṭṭādigatānipi rūpāni ativisuddhena",
  "atk-s0101a1:78_3": "maṁsacakkhunā passatā. Attahitasādhikāya vā samādhipadaṭṭhānāya paṭivedhapaññāya",
  "atk-s0101a1:78_4": "jānatā, parahitasādhikāya karuṇāpadaṭṭhānāya desanāpaññāya passatā.",
  "atk-s0101a1:79_0": "Arīnaṁ hatattā paccayādīnañca arahattā arahatā. Sammā sāmañca sabbadhammānaṁ buddhattā",
  "atk-s0101a1:79_1": "sammāsambuddhena antarāyikadhamme vā jānatā, niyyānikadhamme passatā, kilesārīnaṁ",
  "atk-s0101a1:79_2": "hatattā arahatā. Sammā sāmañca sabbadhammānaṁ buddhattā sammāsambuddhenāti. Evaṁ",
  "atk-s0101a1:79_3": "catūvesārajjavasena catūhākārehi thomitena sattānaṁ nānādhimuttikatā nānajjhāsayatā",
  "atk-s0101a1:79_4": "suppaṭividitā yāva ca suṭṭhu paṭividitā.",
  "atk-s0101a1:80_0": "Idānissa suppaṭividitabhāvaṁ dassetuṁ ayañhītiādimāha. Idaṁ vuttaṁ hoti yā ca ayaṁ",
  "atk-s0101a1:80_1": "bhagavatā “dhātuso, bhikkhave, sattā saṁsandanti samenti, hīnādhimuttikā hīnādhimuttikehi",
  "atk-s0101a1:80_2": "saddhiṁ saṁsandanti samenti, kalyāṇādhimuttikā kalyāṇādhimuttikehi saddhiṁ saṁsandanti",
  "atk-s0101a1:80_3": "samenti. Atītampi kho, bhikkhave, addhānaṁ dhātusova sattā saṁsandiṁsu samiṁsu, hīnādhimuttikā",
  "atk-s0101a1:80_4": "hīnādhimuttikehi…pe… kalyāṇādhimuttikā kalyāṇādhimuttikehi saddhiṁ saṁsandiṁsu samiṁsu,",
  "atk-s0101a1:80_5": "anāgatampi kho, bhikkhave, addhānaṁ…pe… saṁsandissanti samessanti, etarahipi kho,",
  "atk-s0101a1:80_6": "bhikkhave, paccuppannaṁ addhānaṁ dhātusova sattā saṁsandanti samenti, hīnādhimuttikā",
  "atk-s0101a1:80_7": "hīnādhimuttikehi…pe… kalyāṇādhimuttikā kalyāṇādhimuttikehi saddhiṁ saṁsandanti samentī”ti",
  "atk-s0101a1:80_8": "evaṁ sattānaṁ nānādhimuttikatā, nānajjhāsayatā, nānādiṭṭhikatā, nānākhantitā, nānārucitā,",
  "atk-s0101a1:80_9": "nāḷiyā minantena viya tulāya tulayantena viya ca nānādhimuttikatāñāṇena sabbaññutaññāṇena",
  "atk-s0101a1:80_10": "viditā, sā yāva suppaṭividitā. Dvepi nāma sattā ekajjhāsayā dullabhā lokasmiṁ. Ekasmiṁ",
  "atk-s0101a1:80_11": "gantukāme eko ṭhātukāmo hoti, ekasmiṁ pivitukāme eko bhuñjitukāmo. Imesu cāpi dvīsu",
  "atk-s0101a1:80_12": "ācariyantevāsīsu ayañhi “suppiyo paribbājako…pe… bhagavantaṁ piṭṭhito piṭṭhito anubandhā",
  "atk-s0101a1:80_13": "honti bhikkhusaṅghañcā”ti. Tattha itihameti itiha ime, evaṁ imeti attho. Sesaṁ vuttanayameva.",
  "atk-s0101a1:81_0": "4.Atha kho bhagavā tesaṁ bhikkhūnaṁ imaṁ saṅkhiyadhammaṁ viditvāti ettha viditvāti",
  "atk-s0101a1:81_1": "sabbaññutaññāṇena jānitvā. Bhagavā hi katthaci maṁsacakkhunā disvā jānāti – “addasā",
  "atk-s0101a1:81_2": "kho bhagavā mahantaṁ dārukkhandhaṁ gaṅgāya nadiyā sotena vuyhamāna”ntiādīsu viya.",
  "atk-s0101a1:81_3": "Katthaci dibbacakkhunā disvā jānāti – “addasā kho bhagavā dibbena cakkhunā visuddhena",
  "atk-s0101a1:81_4": "atikkantamānusakena tā devatāyo sahassasseva pāṭaligāme vatthūni parigaṇhantiyo”tiādīsu",
  "atk-s0101a1:81_5": "viya. Katthaci pakatisotena sutvā jānāti – “assosi kho bhagavā āyasmato ānandassa",
  "atk-s0101a1:81_6": "subhaddena paribbājakena saddhiṁ imaṁ kathāsallāpa”ntiādīsu viya. Katthaci dibbasotena",
  "atk-s0101a1:81_7": "sutvā jānāti – “assosi kho bhagavā dibbāya sotadhātuyā visuddhāya atikkantamānusikāya",
  "atk-s0101a1:81_8": "sandhānassa gahapatissa nigrodhena paribbājakena saddhiṁ imaṁ kathāsallāpa”ntiādīsu",
  "atk-s0101a1:81_9": "viya. Idha pana sabbaññutaññāṇena sutvā aññāsi. Kiṁ karonto aññāsi? Pacchimayāmakiccaṁ,",
  "atk-s0101a1:81_10": "kiccañca nāmetaṁ sātthakaṁ, niratthakanti duvidhaṁ hoti. Tattha niratthakakiccaṁ",
  "atk-s0101a1:81_11": "bhagavatā bodhipallaṅkeyeva arahattamaggena samugghātaṁ kataṁ. Sātthakaṁyeva pana",
  "atk-s0101a1:81_12": "bhagavato kiccaṁ hoti. Taṁ pañcavidhaṁ – purebhattakiccaṁ, pacchābhattakiccaṁ, purimayāmakiccaṁ,",
  "atk-s0101a1:81_13": "majjhimayāmakiccaṁ, pacchimayāmakiccanti.",
  "atk-s0101a1:82": "Tatridaṁ purebhattakiccaṁ –",
  "atk-s0101a1:83_0": "Bhagavā hi pātova uṭṭhāya upaṭṭhākānuggahatthaṁ sarīraphāsukatthañca mukhadhovanādisarīraparikammaṁ",
  "atk-s0101a1:83_1": "katvā yāva bhikkhācāravelā tāva vivittāsane vītināmetvā, bhikkhācāravelāyaṁ nivāsetvā",
  "atk-s0101a1:83_2": "kāyabandhanaṁ bandhitvā cīvaraṁ pārupitvā pattamādāya kadāci ekako, kadāci bhikkhusaṅghaparivuto,",
  "atk-s0101a1:83_3": "gāmaṁ vā nigamaṁ vā piṇḍāya pavisati; kadāci pakatiyā, kadāci anekehi pāṭihāriyehi",
  "atk-s0101a1:83_4": "vattamānehi. Seyyathidaṁ, piṇḍāya pavisato lokanāthassa purato purato gantvā mudugatavātā",
  "atk-s0101a1:83_5": "pathaviṁ sodhenti, valāhakā udakaphusitāni muñcantā magge reṇuṁ vūpasametvā upari",
  "atk-s0101a1:83_6": "vitānaṁ hutvā tiṭṭhanti, apare vātā pupphāni upasaṁharitvā magge okiranti, unnatā",
  "atk-s0101a1:83_7": "bhūmippadesā onamanti, onatā unnamanti, pādanikkhepasamaye samāva bhūmi hoti, sukhasamphassāni",
  "atk-s0101a1:83_8": "padumapupphāni vā pāde sampaṭicchanti. Indakhīlassa anto ṭhapitamatte dakkhiṇapāde",
  "atk-s0101a1:83_9": "sarīrato chabbaṇṇarasmiyo nikkhamitvā suvaṇṇarasapiñjarāni viya citrapaṭaparikkhittāni",
  "atk-s0101a1:83_10": "viya ca pāsādakūṭāgārādīni alaṅkarontiyo ito cito ca dhāvanti, hatthiassavihaṅgādayo",
  "atk-s0101a1:83_11": "sakasakaṭṭhānesu ṭhitāyeva madhurenākārena saddaṁ karonti, tathā bherivīṇādīni tūriyāni",
  "atk-s0101a1:83_12": "manussānañca kāyūpagāni ābharaṇāni. Tena saññāṇena manussā jānanti – “ajja bhagavā",
  "atk-s0101a1:83_13": "idha piṇḍāya paviṭṭho”ti. Te sunivatthā supārutā gandhapupphādīni ādāya gharā nikkhamitvā",
  "atk-s0101a1:83_14": "antaravīthiṁ paṭipajjitvā bhagavantaṁ gandhapupphādīhi sakkaccaṁ pūjetvā vanditvā",
  "atk-s0101a1:83_15": "– “amhākaṁ, bhante, dasa bhikkhū, amhākaṁ vīsati, paññāsaṁ…pe… sataṁ dethā”ti yācitvā",
  "atk-s0101a1:83_16": "bhagavatopi pattaṁ gahetvā āsanaṁ paññapetvā sakkaccaṁ piṇḍapātena paṭimānenti. Bhagavā",
  "atk-s0101a1:83_17": "katabhattakicco tesaṁ sattānaṁ cittasantānāni oloketvā tathā dhammaṁ deseti, yathā",
  "atk-s0101a1:83_18": "keci saraṇagamanesu patiṭṭhahanti, keci pañcasu sīlesu, keci sotāpattisakadāgāmianāgāmiphalānaṁ",
  "atk-s0101a1:83_19": "aññatarasmiṁ; keci pabbajitvā aggaphale arahatteti. Evaṁ mahājanaṁ anuggahetvā uṭṭhāyāsanā",
  "atk-s0101a1:83_20": "vihāraṁ gacchati. Tattha gantvā maṇḍalamāḷe paññattavarabuddhāsane nisīdati, bhikkhūnaṁ",
  "atk-s0101a1:83_21": "bhattakiccapariyosānaṁ āgamayamāno. Tato bhikkhūnaṁ bhattakiccapariyosāne upaṭṭhāko",
  "atk-s0101a1:83_22": "bhagavato nivedeti. Atha bhagavā gandhakuṭiṁ pavisati. Idaṁ tāva purebhattakiccaṁ.",
  "atk-s0101a1:84_0": "Atha bhagavā evaṁ katapurebhattakicco gandhakuṭiyā upaṭṭhāne nisīditvā pāde pakkhāletvā",
  "atk-s0101a1:84_1": "pādapīṭhe ṭhatvā bhikkhusaṅghaṁ ovadati – “bhikkhave, appamādena sampādetha, dullabho",
  "atk-s0101a1:84_2": "buddhuppādo lokasmiṁ, dullabho manussattapaṭilābho, dullabhā sampatti, dullabhā pabbajjā,",
  "atk-s0101a1:84_3": "dullabhaṁ saddhammassavana”nti. Tattha keci bhagavantaṁ kammaṭṭhānaṁ pucchanti. Bhagavāpi",
  "atk-s0101a1:84_4": "tesaṁ cariyānurūpaṁ kammaṭṭhānaṁ deti. Tato sabbepi bhagavantaṁ vanditvā attano attano",
  "atk-s0101a1:84_5": "rattiṭṭhānadivāṭṭhānāni gacchanti. Keci araññaṁ, keci rukkhamūlaṁ, keci pabbatādīnaṁ",
  "atk-s0101a1:84_6": "aññataraṁ, keci cātumahārājikabhavanaṁ…pe… keci vasavattibhavananti. Tato bhagavā",
  "atk-s0101a1:84_7": "gandhakuṭiṁ pavisitvā sace ākaṅkhati, dakkhiṇena passena sato sampajāno muhuttaṁ",
  "atk-s0101a1:84_8": "sīhaseyyaṁ kappeti. Atha samassāsitakāyo vuṭṭhahitvā dutiyabhāge lokaṁ voloketi.",
  "atk-s0101a1:84_9": "Tatiyabhāge yaṁ gāmaṁ vā nigamaṁ vā upanissāya viharati tattha mahājano purebhattaṁ",
  "atk-s0101a1:84_10": "dānaṁ datvā pacchābhattaṁ sunivattho supāruto gandhapupphādīni ādāya vihāre sannipatati.",
  "atk-s0101a1:84_11": "Tato bhagavā sampattaparisāya anurūpena pāṭihāriyena gantvā dhammasabhāyaṁ paññattavarabuddhāsane",
  "atk-s0101a1:84_12": "nisajja dhammaṁ deseti kālayuttaṁ samayayuttaṁ, atha kālaṁ viditvā parisaṁ uyyojeti,",
  "atk-s0101a1:84_13": "manussā bhagavantaṁ vanditvā pakkamanti. Idaṁ pacchābhattakiccaṁ.",
  "atk-s0101a1:85_0": "So evaṁ niṭṭhitapacchābhattakicco sace gattāni osiñcitukāmo hoti, buddhāsanā vuṭṭhāya",
  "atk-s0101a1:85_1": "nhānakoṭṭhakaṁ pavisitvā upaṭṭhākena paṭiyāditaudakena gattāni utuṁ gaṇhāpeti. Upaṭṭhākopi",
  "atk-s0101a1:85_2": "buddhāsanaṁ ānetvā gandhakuṭipariveṇe paññapeti. Bhagavā surattadupaṭṭaṁ nivāsetvā",
  "atk-s0101a1:85_3": "kāyabandhanaṁ bandhitvā uttarāsaṅgaṁ ekaṁsaṁ karitvā tattha gantvā nisīdati ekakova",
  "atk-s0101a1:85_4": "muhuttaṁ paṭisallīno, atha bhikkhū tato tato āgamma bhagavato upaṭṭhānaṁ āgacchanti.",
  "atk-s0101a1:85_5": "Tattha ekacce pañhaṁ pucchanti, ekacce kammaṭṭhānaṁ, ekacce dhammassavanaṁ yācanti.",
  "atk-s0101a1:85_6": "Bhagavā tesaṁ adhippāyaṁ sampādento purimayāmaṁ vītināmeti. Idaṁ purimayāmakiccaṁ.",
  "atk-s0101a1:86_0": "Purimayāmakiccapariyosāne pana bhikkhūsu bhagavantaṁ vanditvā pakkantesu sakaladasasahassilokadhātudevatāyo",
  "atk-s0101a1:86_1": "okāsaṁ labhamānā bhagavantaṁ upasaṅkamitvā pañhaṁ pucchanti, yathābhisaṅkhataṁ antamaso",
  "atk-s0101a1:86_2": "caturakkharampi. Bhagavā tāsaṁ devatānaṁ pañhaṁ vissajjento majjhimayāmaṁ vītināmeti.",
  "atk-s0101a1:86_3": "Idaṁ majjhimayāmakiccaṁ.",
  "atk-s0101a1:87_0": "Pacchimayāmaṁ pana tayo koṭṭhāse katvā purebhattato paṭṭhāya nisajjāya pīḷitassa",
  "atk-s0101a1:87_1": "sarīrassa kilāsubhāvamocanatthaṁ ekaṁ koṭṭhāsaṁ caṅkamena vītināmeti. Dutiyakoṭṭhāse",
  "atk-s0101a1:87_2": "gandhakuṭiṁ pavisitvā dakkhiṇena passena sato sampajāno sīhaseyyaṁ kappeti. Tatiyakoṭṭhāse",
  "atk-s0101a1:87_3": "paccuṭṭhāya nisīditvā purimabuddhānaṁ santike dānasīlādivasena katādhikārapuggaladassanatthaṁ",
  "atk-s0101a1:87_4": "buddhacakkhunā lokaṁ voloketi. Idaṁ pacchimayāmakiccaṁ.",
  "atk-s0101a1:88_0": "Tasmiṁ pana divase bhagavā purebhattakiccaṁ rājagahe pariyosāpetvā pacchābhatte maggaṁ",
  "atk-s0101a1:88_1": "āgato, purimayāme bhikkhūnaṁ kammaṭṭhānaṁ kathetvā, majjhimayāme devatānaṁ pañhaṁ",
  "atk-s0101a1:88_2": "vissajjetvā, pacchimayāme caṅkamaṁ āruyha caṅkamamāno pañcannaṁ bhikkhusatānaṁ imaṁ",
  "atk-s0101a1:88_3": "sabbaññutaññāṇaṁ ārabbha pavattaṁ kathaṁ sabbaññutaññāṇeneva sutvā aññāsīti. Tena",
  "atk-s0101a1:88_4": "vuttaṁ – “pacchimayāmakiccaṁ karonto aññāsī”ti.",
  "atk-s0101a1:89_0": "Ñatvā ca panassa etadahosi – “ime bhikkhū mayhaṁ sabbaññutaññāṇaṁ ārabbha guṇaṁ kathenti,",
  "atk-s0101a1:89_1": "etesañca sabbaññutaññāṇakiccaṁ na pākaṭaṁ, mayhameva pākaṭaṁ. Mayi pana gate ete",
  "atk-s0101a1:89_2": "attano kathaṁ nirantaraṁ ārocessanti, tato nesaṁ ahaṁ taṁ aṭṭhuppattiṁ katvā tividhaṁ",
  "atk-s0101a1:89_3": "sīlaṁ vibhajanto, dvāsaṭṭhiyā ṭhānesu appaṭivattiyaṁ sīhanādaṁ nadanto, paccayākāraṁ",
  "atk-s0101a1:89_4": "samodhānetvā buddhaguṇe pākaṭe katvā, sineruṁ ukkhipento viya suvaṇṇakūṭena nabhaṁ",
  "atk-s0101a1:89_5": "paharanto viya ca dasasahassilokadhātukampanaṁ brahmajālasuttantaṁ arahattanikūṭena",
  "atk-s0101a1:89_6": "niṭṭhāpento desessāmi, sā me desanā parinibbutassāpi pañcavassasahassāni sattānaṁ",
  "atk-s0101a1:89_7": "amatamahānibbānaṁ sampāpikā bhavissatī”ti. Evaṁ cintetvā yena maṇḍalamāḷo tenupasaṅkamīti.",
  "atk-s0101a1:89_8": "Yenāti yena disābhāgena, so upasaṅkamitabbo. Bhummatthe vā etaṁ karaṇavacanaṁ, yasmiṁ",
  "atk-s0101a1:89_9": "padese so maṇḍalamāḷo, tattha gatoti ayamettha attho.",
  "atk-s0101a1:90_0": "Paññatte āsane nisīdīti buddhakāle kira yattha yattha ekopi bhikkhu viharati sabbattha",
  "atk-s0101a1:90_1": "buddhāsanaṁ paññattameva hoti. Kasmā? Bhagavā kira attano santike kammaṭṭhānaṁ gahetvā",
  "atk-s0101a1:90_2": "phāsukaṭṭhāne viharante manasi karoti – “asuko mayhaṁ santike kammaṭṭhānaṁ gahetvā",
  "atk-s0101a1:90_3": "gato, sakkhissati nu kho visesaṁ nibbattetuṁ no vā”ti. Atha naṁ passati kammaṭṭhānaṁ",
  "atk-s0101a1:90_4": "vissajjetvā akusalavitakkaṁ vitakkayamānaṁ, tato “kathañhi nāma mādisassa satthu",
  "atk-s0101a1:90_5": "santike kammaṭṭhānaṁ gahetvā viharantaṁ imaṁ kulaputtaṁ akusalavitakkā abhibhavitvā",
  "atk-s0101a1:90_6": "anamatagge vaṭṭadukkhe saṁsāressantī”ti tassa anuggahatthaṁ tattheva attānaṁ dassetvā",
  "atk-s0101a1:90_7": "taṁ kulaputtaṁ ovaditvā ākāsaṁ uppatitvā puna attano vasanaṭṭhānameva gacchati. Athevaṁ",
  "atk-s0101a1:90_8": "ovadiyamānā te bhikkhū cintayiṁsu – “satthā amhākaṁ manaṁ jānitvā āgantvā amhākaṁ",
  "atk-s0101a1:90_9": "samīpe ṭhitaṁyeva attānaṁ dasseti”. Tasmiṁ khaṇe – “bhante, idha nisīdatha, idha",
  "atk-s0101a1:90_10": "nisīdathā”ti āsanapariyesanaṁ nāma bhāroti. Te āsanaṁ paññapetvāva viharanti. Yassa",
  "atk-s0101a1:90_11": "pīṭhaṁ atthi, so taṁ paññapeti. Yassa natthi, so mañcaṁ vā phalakaṁ vā kaṭṭhaṁ vā",
  "atk-s0101a1:90_12": "pāsāṇaṁ vā vālukapuñjaṁ vā paññapeti. Taṁ alabhamānā purāṇapaṇṇānipi saṅkaḍḍhitvā",
  "atk-s0101a1:90_13": "tattha paṁsukūlaṁ pattharitvā ṭhapenti. Idha pana rañño nisīdanāsanameva atthi, taṁ",
  "atk-s0101a1:90_14": "papphoṭetvā paññapetvā parivāretvā te bhikkhū bhagavato adhimuttikañāṇamārabbha guṇaṁ",
  "atk-s0101a1:90_15": "thomayamānā nisīdiṁsu. Taṁ sandhāya vuttaṁ – “paññatte āsane nisīdī”ti.",
  "atk-s0101a1:91_0": "Evaṁ nisinno pana jānantoyeva kathāsamuṭṭhāpanatthaṁ bhikkhū pucchi. Te cassa sabbaṁ",
  "atk-s0101a1:91_1": "kathayiṁsu. Tena vuttaṁ – “nisajja kho bhagavā”tiādi. Tattha kāya nutthāti katamāya",
  "atk-s0101a1:91_2": "nu kathāya sannisinnā bhavathāti attho. Kāya netthātipi pāḷi, tassā katamāya nu etthāti",
  "atk-s0101a1:91_3": "attho kāya notthātipi pāḷi. Tassāpi purimoyeva attho.",
  "atk-s0101a1:92_0": "Antarākathāti, kammaṭṭhānamanasikārauddesaparipucchādīnaṁ antarā aññā ekā kathā.",
  "atk-s0101a1:92_1": "Vippakatāti, mama āgamanapaccayā apariniṭṭhitā sikhaṁ appattā. Tena kiṁ dasseti?",
  "atk-s0101a1:92_2": "“Nāhaṁ tumhākaṁ kathābhaṅgatthaṁ āgato, ahaṁ pana sabbaññutāya tumhākaṁ kathaṁ niṭṭhāpetvā",
  "atk-s0101a1:92_3": "matthakappattaṁ katvā dassāmīti āgato”ti nisajjeva sabbaññupavāraṇaṁ pavāreti. Ayaṁ",
  "atk-s0101a1:92_4": "kho no, bhante, antarākathā vippakatā, atha bhagavā anuppattoti etthāpi ayamadhippāyo.",
  "atk-s0101a1:92_5": "Ayaṁ bhante amhākaṁ bhagavato sabbaññutaññāṇaṁ ārabbha guṇakathā vippakatā, na rājakathādikā",
  "atk-s0101a1:92_6": "tiracchānakathā, atha bhagavā anuppatto; taṁ no idāni niṭṭhāpetvā desethāti.",
  "atk-s0101a1:93_0": "Ettāvatā ca yaṁ āyasmatā ānandena kamalakuvalayujjalavimalasādhurasasalilāya pokkharaṇiyā",
  "atk-s0101a1:93_1": "sukhāvataraṇatthaṁ nimmalasilātalaracanavilāsasobhitaratanasopānaṁ, vippakiṇṇamuttātalasadisavālukākiṇṇapaṇḍarabhūmibhāgaṁ",
  "atk-s0101a1:93_2": "titthaṁ viya suvibhattabhittivicitravedikāparikkhittassa nakkhattapathaṁ phusitukāmatāya",
  "atk-s0101a1:93_3": "viya, vijambhitasamussayassa pāsādavarassa sukhārohaṇatthaṁ dantamayasaṇhamuduphalakakañcanalatāvinaddhamaṇigaṇappabhāsamudayujjalasobhaṁ",
  "atk-s0101a1:93_4": "sopānaṁ viya, suvaṇṇavalayanūpurādisaṅghaṭṭanasaddasammissitakathitahasitamadhurassaragehajanavicaritassa",
  "atk-s0101a1:93_5": "uḷārissarivibhavasobhitassa mahāgharassa sukhappavesanatthaṁ suvaṇṇarajatamaṇimuttapavāḷādijutivissaravijjotitasuppatiṭṭhitavisāladvārabāhaṁ",
  "atk-s0101a1:93_6": "mahādvāraṁ viya ca atthabyañjanasampannassa buddhaguṇānubhāvasaṁsūcakassa imassa",
  "atk-s0101a1:93_7": "suttassa sukhāvagahaṇatthaṁ kāladesadesakavatthuparisāpadesapaṭimaṇḍitaṁ nidānaṁ",
  "atk-s0101a1:93_8": "bhāsitaṁ, tassatthavaṇṇanā samattāti.",
  "atk-s0101a1:94_0": "5. Idāni – “mamaṁ vā, bhikkhave, pare avaṇṇaṁ bhāseyyu”ntiādinā nayena bhagavatā",
  "atk-s0101a1:94_1": "nikkhittassa suttassa vaṇṇanāya okāso anuppatto. Sā panesā suttavaṇṇanā. Yasmā suttanikkhepaṁ",
  "atk-s0101a1:94_2": "vicāretvā vuccamānā pākaṭā hoti, tasmā suttanikkhepaṁ tāva vicārayissāma. Cattāro",
  "atk-s0101a1:94_3": "hi suttanikkhepā – attajjhāsayo, parajjhāsayo, pucchāvasiko, aṭṭhuppattikoti.",
  "atk-s0101a1:95_0": "Tattha yāni suttāni bhagavā parehi anajjhiṭṭho kevalaṁ attano ajjhāsayeneva kathesi;",
  "atk-s0101a1:95_1": "seyyathidaṁ, ākaṅkheyyasuttaṁ, vatthasuttaṁ, mahāsatipaṭṭhānaṁ, mahāsaḷāyatanavibhaṅgasuttaṁ,",
  "atk-s0101a1:95_2": "ariyavaṁsasuttaṁ, sammappadhānasuttantahārako, iddhipādaindriyabalabojjhaṅgamaggaṅgasuttantahārakoti",
  "atk-s0101a1:95_3": "evamādīni; tesaṁ attajjhāsayo nikkhepo.",
  "atk-s0101a1:96_0": "Yāni pana “paripakkā kho rāhulassa vimuttiparipācaniyā dhammā; yaṁnūnāhaṁ rāhulaṁ",
  "atk-s0101a1:96_1": "uttariṁ āsavānaṁ khaye vineyya”nti; evaṁ paresaṁ ajjhāsayaṁ khantiṁ manaṁ abhinīhāraṁ",
  "atk-s0101a1:96_2": "bujjhanabhāvañca avekkhitvā parajjhāsayavasena kathitāni; seyyathidaṁ, cūḷarāhulovādasuttaṁ,",
  "atk-s0101a1:96_3": "mahārāhulovādasuttaṁ, dhammacakkappavattanaṁ, dhātuvibhaṅgasuttanti evamādīni; tesaṁ",
  "atk-s0101a1:96_4": "parajjhāsayo nikkhepo.",
  "atk-s0101a1:97_0": "Bhagavantaṁ pana upasaṅkamitvā catasso parisā, cattāro vaṇṇā, nāgā, supaṇṇā, gandhabbā,",
  "atk-s0101a1:97_1": "asurā, yakkhā, mahārājāno, tāvatiṁsādayo devā, mahābrahmāti evamādayo – “bojjhaṅgā",
  "atk-s0101a1:97_2": "bojjhaṅgā”ti, bhante, vuccanti. “Nīvaraṇā nīvaraṇā”ti, bhante, vuccanti; “ime nu",
  "atk-s0101a1:97_3": "kho, bhante, pañcupādānakkhandhā”. “Kiṁ sūdha vittaṁ purisassa seṭṭha”ntiādinā nayena",
  "atk-s0101a1:97_4": "pañhaṁ pucchanti. Evaṁ puṭṭhena bhagavatā yāni kathitāni bojjhaṅgasaṁyuttādīni, yāni",
  "atk-s0101a1:97_5": "vā panaññānipi devatāsaṁyutta-mārasaṁyutta-brahmasaṁyutta-sakkapañha-cūḷavedalla-mahāvedalla-sāmaññaphala-āḷavaka-sūciloma-kharalomasuttādīni;",
  "atk-s0101a1:97_6": "tesaṁ pucchāvasiko nikkhepo.",
  "atk-s0101a1:98_0": "Yāni pana tāni uppannaṁ kāraṇaṁ paṭicca kathitāni, seyyathidaṁ – dhammadāyādaṁ, cūḷasīhanādaṁ,",
  "atk-s0101a1:98_1": "candūpamaṁ, puttamaṁsūpamaṁ, dārukkhandhūpamaṁ, aggikkhandhūpamaṁ, pheṇapiṇḍūpamaṁ,",
  "atk-s0101a1:98_2": "pāricchattakūpamanti evamādīni; tesaṁ aṭṭhuppattiko nikkhepo.",
  "atk-s0101a1:99_0": "Evametesu catūsu nikkhepesu imassa suttassa aṭṭhuppattiko nikkhepo. Aṭṭhuppattiyā",
  "atk-s0101a1:99_1": "hi idaṁ bhagavatā nikkhittaṁ. Katarāya aṭṭhuppattiyā? Vaṇṇāvaṇṇe. Ācariyo ratanattayassa",
  "atk-s0101a1:99_2": "avaṇṇaṁ abhāsi, antevāsī vaṇṇaṁ. Iti imaṁ vaṇṇāvaṇṇaṁ aṭṭhuppattiṁ katvā desanākusalo",
  "atk-s0101a1:99_3": "bhagavā – “mamaṁ vā, bhikkhave, pare avaṇṇaṁ bhāseyyu”nti desanaṁ ārabhi. Tattha",
  "atk-s0101a1:99_4": "mamanti, sāmivacanaṁ, mamāti attho. Vāsaddo vikappanattho. Pareti, paṭiviruddhā sattā.",
  "atk-s0101a1:99_5": "Tatrāti ye avaṇṇaṁ vadanti tesu.",
  "atk-s0101a1:100_0": "Na āghātotiādīhi kiñcāpi tesaṁ bhikkhūnaṁ āghātoyeva natthi, atha kho āyatiṁ kulaputtānaṁ",
  "atk-s0101a1:100_1": "īdisesupi ṭhānesu akusaluppattiṁ paṭisedhento dhammanettiṁ ṭhapeti. Tattha āhanati",
  "atk-s0101a1:100_2": "cittanti ‘āghāto’; kopassetaṁ adhivacanaṁ. Appatītā honti tena atuṭṭhā asomanassikāti",
  "atk-s0101a1:100_3": "appaccayo; domanassassetaṁ adhivacanaṁ. Neva attano na paresaṁ hitaṁ abhirādhayatīti",
  "atk-s0101a1:100_4": "anabhiraddhi; kopassetaṁ adhivacanaṁ. Evamettha dvīhi padehi saṅkhārakkhandho, ekena",
  "atk-s0101a1:100_5": "vedanākkhandhoti dve khandhā vuttā. Tesaṁ vasena sesānampi sampayuttadhammānaṁ kāraṇaṁ paṭikkhittameva.",
  "atk-s0101a1:101_0": "Evaṁ paṭhamena nayena manopadosaṁ nivāretvā, dutiyena nayena tattha ādīnavaṁ dassento",
  "atk-s0101a1:101_1": "āha – “tatra ce tumhe assatha kupitā vā anattamanā vā, tumhaṁ yevassa tena antarāyo”ti.",
  "atk-s0101a1:101_2": "Tattha ‘tatra ce tumhe assathā’ti tesu avaṇṇabhāsakesu, tasmiṁ vā avaṇṇe tumhe bhaveyyātha",
  "atk-s0101a1:101_3": "ce; yadi bhaveyyāthāti attho. ‘Kupitā’ kopena, anattamanā domanassena. ‘Tumhaṁ yevassa",
  "atk-s0101a1:101_4": "tena antarāyo’ti tumhākaṁyeva tena kopena, tāya ca anattamanatāya paṭhamajjhānādīnaṁ antarāyo bhaveyya.",
  "atk-s0101a1:102_0": "Evaṁ dutiyena nayena ādīnavaṁ dassetvā, tatiyena nayena vacanatthasallakkhaṇamattepi",
  "atk-s0101a1:102_1": "asamatthataṁ dassento – “api nu tumhe paresa”ntiādimāha. Tattha paresanti yesaṁ kesaṁ",
  "atk-s0101a1:102_2": "ci. Kupito hi neva buddhapaccekabuddhaariyasāvakānaṁ, na mātāpitūnaṁ, na paccatthikānaṁ",
  "atk-s0101a1:102_3": "subhāsitadubbhāsitassa atthaṁ ājānāti. Yathāha –",
  "atk-s0101a1:103": "“Kuddho atthaṁ na jānāti, kuddho dhammaṁ na passati;",
  "atk-s0101a1:104": "Andhaṁ tamaṁ tadā hoti, yaṁ kodho sahate naraṁ.",
  "atk-s0101a1:105": "Anatthajanano kodho, kodho cittappakopano;",
  "atk-s0101a1:106": "Bhayamantarato jātaṁ, taṁ jano nāvabujjhatī”ti. ;",
  "atk-s0101a1:107": "Evaṁ sabbathāpi avaṇṇe manopadosaṁ nisedhetvā idāni paṭipajjitabbākāraṁ dassento – “tatra tumhehi abhūtaṁ abhūtato”tiādimāha.",
  "atk-s0101a1:108_0": "Tattha tatra tumhehīti, tasmiṁ avaṇṇe tumhehi. Abhūtaṁ abhūtato nibbeṭhetabbanti",
  "atk-s0101a1:108_1": "yaṁ abhūtaṁ, taṁ abhūtabhāveneva apanetabbaṁ. Kathaṁ? Itipetaṁ abhūtantiādinā nayena.",
  "atk-s0101a1:108_2": "Tatrāyaṁ yojanā – “tumhākaṁ satthā na sabbaññū, dhammo durakkhāto, saṅgho duppaṭipanno”tiādīni",
  "atk-s0101a1:108_3": "sutvā na tuṇhī bhavitabbaṁ. Evaṁ pana vattabbaṁ – “iti petaṁ abhūtaṁ, yaṁ tumhehi",
  "atk-s0101a1:108_4": "vuttaṁ, taṁ imināpi kāraṇena abhūtaṁ, imināpi kāraṇena atacchaṁ, ‘natthi cetaṁ amhesu’,",
  "atk-s0101a1:108_5": "‘na ca panetaṁ amhesu saṁvijjati’, sabbaññūyeva amhākaṁ satthā, svākkhāto dhammo,",
  "atk-s0101a1:108_6": "suppaṭipanno saṅgho, tatra idañcidañca kāraṇa”nti. Ettha ca dutiyaṁ padaṁ paṭhamassa,",
  "atk-s0101a1:108_7": "catutthañca tatiyassa vevacananti veditabbaṁ. Idañca avaṇṇeyeva nibbeṭhanaṁ kātabbaṁ,",
  "atk-s0101a1:108_8": "na sabbattha. Yadi hi “tvaṁ dussīlo, tavācariyo dussīlo, idañcidañca tayā kataṁ,",
  "atk-s0101a1:108_9": "tavācariyena kata”nti vutte tuṇhībhūto adhivāseti, āsaṅkanīyo hoti. Tasmā manopadosaṁ",
  "atk-s0101a1:108_10": "akatvā avaṇṇo nibbeṭhetabbo. “Oṭṭhosi, goṇosī”tiādinā pana nayena dasahi akkosavatthūhi",
  "atk-s0101a1:108_11": "akkosantaṁ puggalaṁ ajjhupekkhitvā adhivāsanakhantiyeva tattha kātabbā.",
  "atk-s0101a1:109_0": "6. Evaṁ avaṇṇabhūmiyaṁ tādilakkhaṇaṁ dassetvā idāni vaṇṇabhūmiyaṁ dassetuṁ “mamaṁ",
  "atk-s0101a1:109_1": "vā, bhikkhave, pare vaṇṇaṁ bhāseyyu”ntiādimāha. Tattha pareti ye keci pasannā devamanussā.",
  "atk-s0101a1:109_2": "Ānandanti etenāti ānando, pītiyā etaṁ adhivacanaṁ. Sumanassa bhāvo somanassaṁ, cetasikasukhassetaṁ",
  "atk-s0101a1:109_3": "adhivacanaṁ. Uppilāvino bhāvo uppilāvitattaṁ. Kassa uppilāvitattanti? Cetasoti. Uddhaccāvahāya",
  "atk-s0101a1:109_4": "uppilāpanapītiyā etaṁ adhivacanaṁ. Idhāpi dvīhi padehi saṅkhārakkhandho, ekena vedanākkhandho vutto.",
  "atk-s0101a1:110_0": "Evaṁ paṭhamanayena uppilāvitattaṁ nivāretvā, dutiyena tattha ādīnavaṁ dassento –",
  "atk-s0101a1:110_1": "“tatra ce tumhe assathā”tiādimāha. Idhāpi tumhaṁ yevassa tena antarāyoti tena uppilāvitattena",
  "atk-s0101a1:110_2": "tumhākaṁyeva paṭhamajjhānādīnaṁ antarāyo bhaveyyāti attho veditabbo. Kasmā panetaṁ",
  "atk-s0101a1:110_3": "vuttaṁ? Nanu bhagavatā –",
  "atk-s0101a1:111": "“Buddhoti kittayantassa, kāye bhavati yā pīti;",
  "atk-s0101a1:112": "Varameva hi sā pīti, kasiṇenāpi jambudīpassa.",
  "atk-s0101a1:113": "Dhammoti kittayantassa, kāye bhavati yā pīti;",
  "atk-s0101a1:114": "Varameva hi sā pīti, kasiṇenāpi jambudīpassa.",
  "atk-s0101a1:115": "Saṅghoti kittayantassa, kāye bhavati yā pīti;",
  "atk-s0101a1:116": "Varameva hi sā pīti, kasiṇenāpi jambudīpassā”ti ca.",
  "atk-s0101a1:117_0": "“Ye, bhikkhave, buddhe pasannā, agge te pasannā”ti ca evamādīhi anekasatehi suttehi",
  "atk-s0101a1:117_1": "ratanattaye pītisomanassameva vaṇṇitanti. Saccaṁ vaṇṇitaṁ, taṁ pana nekkhammanissitaṁ.",
  "atk-s0101a1:117_2": "Idha – “amhākaṁ buddho, amhākaṁ dhammo”tiādinā nayena āyasmato channassa uppannasadisaṁ",
  "atk-s0101a1:117_3": "gehassitaṁ pītisomanassaṁ adhippetaṁ. Idañhi jhānādipaṭilābhāya antarāyakaraṁ hoti.",
  "atk-s0101a1:117_4": "Tenevāyasmā channopi yāva buddho na parinibbāyi, tāva visesaṁ nibbattetuṁ nāsakkhi,",
  "atk-s0101a1:117_5": "parinibbānakāle paññattena pana brahmadaṇḍena tajjito taṁ pītisomanassaṁ pahāya visesaṁ",
  "atk-s0101a1:117_6": "nibbattesi. Tasmā antarāyakaraṁyeva sandhāya idaṁ vuttanti veditabbaṁ. Ayañhi lobhasahagatā",
  "atk-s0101a1:117_7": "pīti. Lobho ca kodhasadisova. Yathāha –",
  "atk-s0101a1:118": "“Luddho atthaṁ na jānāti, luddho dhammaṁ na passati;",
  "atk-s0101a1:119": "Andhaṁ tamaṁ tadā hoti, yaṁ lobho sahate naraṁ.",
  "atk-s0101a1:120": "Anatthajanano lobho, lobho cittappakopano;",
  "atk-s0101a1:121": "Bhayamantarato jātaṁ, taṁ jano nāvabujjhatī”ti. ;",
  "atk-s0101a1:122": "Tatiyavāro pana idha anāgatopi atthato āgato yevāti veditabbo. Yatheva hi kuddho, evaṁ luddhopi atthaṁ na jānātīti.",
  "atk-s0101a1:123_0": "Paṭipajjitabbākāradassanavāre panāyaṁ yojanā – “tumhākaṁ satthā sabbaññū arahaṁ sammāsambuddho,",
  "atk-s0101a1:123_1": "dhammo svākkhāto, saṅgho suppaṭipanno”tiādīni sutvā na tuṇhī bhavitabbaṁ. Evaṁ pana",
  "atk-s0101a1:123_2": "paṭijānitabbaṁ – “itipetaṁ bhūtaṁ, yaṁ tumhehi vuttaṁ, taṁ imināpi kāraṇena bhūtaṁ,",
  "atk-s0101a1:123_3": "imināpi kāraṇena tacchaṁ. So hi bhagavā itipi arahaṁ, itipi sammāsambuddho; dhammo",
  "atk-s0101a1:123_4": "itipi svākkhāto, itipi sandiṭṭhiko ; saṅgho itipi suppaṭipanno, itipi ujuppaṭipanno”ti.",
  "atk-s0101a1:123_5": "“Tvaṁ sīlavā”ti pucchitenāpi sace sīlavā, “sīlavāhamasmī”ti paṭijānitabbameva. “Tvaṁ",
  "atk-s0101a1:123_6": "paṭhamassa jhānassa lābhī…pe… arahā”ti puṭṭhenāpi sabhāgānaṁ bhikkhūnaṁyeva paṭijānitabbaṁ.",
  "atk-s0101a1:123_7": "Evañhi pāpicchatā ceva parivajjitā hoti, sāsanassa ca amoghatā dīpitā hotīti. Sesaṁ",
  "atk-s0101a1:123_8": "vuttanayeneva veditabbaṁ.",
  "atk-s0101a1:124": "Cūḷasīlavaṇṇanā",
  "atk-s0101a1:125_0": "7.Appamattakaṁ kho panetaṁ, bhikkhaveti ko anusandhi? Idaṁ suttaṁ dvīhi padehi ābaddhaṁ",
  "atk-s0101a1:125_1": "vaṇṇena ca avaṇṇena ca. Tattha avaṇṇo – “iti petaṁ abhūtaṁ iti petaṁ ataccha”nti,",
  "atk-s0101a1:125_2": "ettheva udakantaṁ patvā aggiviya nivatto. Vaṇṇo pana bhūtaṁ bhūtato paṭijānitabbaṁ",
  "atk-s0101a1:125_3": "– “iti petaṁ bhūta”nti evaṁ anuvattatiyeva. So pana duvidho brahmadattena bhāsitavaṇṇo",
  "atk-s0101a1:125_4": "ca bhikkhusaṅghena acchariyaṁ āvusotiādinā nayena āraddhavaṇṇo ca. Tesu bhikkhusaṅghena",
  "atk-s0101a1:125_5": "vuttavaṇṇassa upari suññatāpakāsane anusandhiṁ dassessati. Idha pana brahmadattena",
  "atk-s0101a1:125_6": "vuttavaṇṇassa anusandhiṁ dassetuṁ “appamattakaṁ kho panetaṁ, bhikkhave”ti desanā āraddhā.",
  "atk-s0101a1:126_0": "Tattha appamattakanti parittassa nāmaṁ. Oramattakanti tasseva vevacanaṁ. Mattāti",
  "atk-s0101a1:126_1": "vuccati pamāṇaṁ. Appaṁ mattā etassāti appamattakaṁ. Oraṁ mattā etassāti oramattakaṁ.",
  "atk-s0101a1:126_2": "Sīlameva sīlamattakaṁ. Idaṁ vuttaṁ hoti – ‘appamattakaṁ kho, panetaṁ bhikkhave, oramattakaṁ",
  "atk-s0101a1:126_3": "sīlamattakaṁ’ nāma yena “tathāgatassa vaṇṇaṁ vadāmī”ti ussāhaṁ katvāpi vaṇṇaṁ vadamāno",
  "atk-s0101a1:126_4": "puthujjano vadeyyāti. Tattha siyā – nanu idaṁ sīlaṁ nāma yogino aggavibhūsanaṁ? Yathāhu porāṇā –",
  "atk-s0101a1:127": "“Sīlaṁ yogissa’laṅkāro, sīlaṁ yogissa maṇḍanaṁ;",
  "atk-s0101a1:128": "Sīlehi’laṅkato yogī, maṇḍane aggataṁ gato”ti.",
  "atk-s0101a1:129_0": "Bhagavatāpi ca anekesu suttasatesu sīlaṁ mahantameva katvā kathitaṁ. Yathāha – “ākaṅkheyya",
  "atk-s0101a1:129_1": "ce, bhikkhave, bhikkhu ‘sabrahmacārīnaṁ piyo cassaṁ manāpo ca garu ca bhāvanīyo cā’ti,",
  "atk-s0101a1:129_2": "sīlesvevassa paripūrakārī”ti ca.",
  "atk-s0101a1:130": "“Kikīva aṇḍaṁ, camarīva vāladhiṁ;",
  "atk-s0101a1:131": "Piyaṁva puttaṁ, nayanaṁva ekakaṁ.",
  "atk-s0101a1:132": "Tatheva sīlaṁ, anurakkhamānā;",
  "atk-s0101a1:133": "Supesalā hotha, sadā sagāravā”ti ca.",
  "atk-s0101a1:134": "“Na pupphagandho paṭivātameti;",
  "atk-s0101a1:135": "Na candanaṁ taggaramallikā vā.",
  "atk-s0101a1:136": "Satañca gandho paṭivātameti;",
  "atk-s0101a1:137": "Sabbā disā sappuriso pavāyati.",
  "atk-s0101a1:138": "Candanaṁ tagaraṁ vāpi, uppalaṁ atha vassikī;",
  "atk-s0101a1:139": "Etesaṁ gandhajātānaṁ, sīlagandho anuttaro.",
  "atk-s0101a1:140": "Appamatto ayaṁ gandho, yvāyaṁ tagaracandanaṁ;",
  "atk-s0101a1:141": "Yo ca sīlavataṁ gandho, vāti devesu uttamo.",
  "atk-s0101a1:142": "Tesaṁ sampannasīlānaṁ, appamādavihārinaṁ;",
  "atk-s0101a1:143": "Sammadaññā vimuttānaṁ, māro maggaṁ na vindatī”ti ca. ;",
  "atk-s0101a1:144": "“Sīle patiṭṭhāya naro sapañño, cittaṁ paññañca bhāvayaṁ;",
  "atk-s0101a1:145": "Ātāpī nipako bhikkhu, so imaṁ vijaṭaye jaṭa”nti ca. ;",
  "atk-s0101a1:146_0": "“Seyyathāpi, bhikkhave, ye keci bījagāmabhūtagāmā vuḍḍhiṁ virūḷhiṁ vepullaṁ āpajjanti,",
  "atk-s0101a1:146_1": "sabbe te pathaviṁ nissāya, pathaviyaṁ patiṭṭhāya; evamete bījagāmabhūtagāmā vuḍḍhiṁ",
  "atk-s0101a1:146_2": "virūḷhiṁ vepullaṁ āpajjanti. Evameva kho, bhikkhave, bhikkhu sīlaṁ nissāya sīle patiṭṭhāya",
  "atk-s0101a1:146_3": "sattabojjhaṅge bhāvento sattabojjhaṅge bahulīkaronto vuḍḍhiṁ virūḷhiṁ vepullaṁ pāpuṇāti",
  "atk-s0101a1:146_4": "dhammesū”ti ca. Evaṁ aññānipi anekāni suttāni daṭṭhabbāni. Evamanekesu suttasatesu",
  "atk-s0101a1:146_5": "sīlaṁ mahantameva katvā kathitaṁ. Taṁ “kasmā imasmiṁ ṭhāne appamattaka”nti āhāti?",
  "atk-s0101a1:146_6": "Upari guṇe upanidhāya. Sīlañhi samādhiṁ na pāpuṇāti, samādhi paññaṁ na pāpuṇāti,",
  "atk-s0101a1:146_7": "tasmā uparimaṁ upanidhāya heṭṭhimaṁ oramattakaṁ nāma hoti. Kathaṁ sīlaṁ samādhiṁ",
  "atk-s0101a1:146_8": "na pāpuṇāti? Bhagavā hi abhisambodhito sattame saṁvacchare sāvatthinagara – dvāre",
  "atk-s0101a1:146_9": "kaṇḍambarukkhamūle dvādasayojane ratanamaṇḍape yojanappamāṇe ratanapallaṅke nisīditvā",
  "atk-s0101a1:146_10": "tiyojanike dibbasetacchatte dhāriyamāne dvādasayojanāya parisāya attādānaparidīpanaṁ",
  "atk-s0101a1:146_11": "titthiyamaddanaṁ – “uparimakāyato aggikkhandho pavattati, heṭṭhimakāyato udakadhārā",
  "atk-s0101a1:146_12": "pavattati…pe… ekekalomakūpato aggikkhandho pavattati, ekekalomakūpato udakadhārā",
  "atk-s0101a1:146_13": "pavattati, channaṁ vaṇṇāna”ntiādinayappavattaṁ yamakapāṭihāriyaṁ dasseti. Tassa suvaṇṇavaṇṇasarīrato",
  "atk-s0101a1:146_14": "suvaṇṇavaṇṇā rasmiyo uggantvā yāva bhavaggā gacchanti, sakaladasasahassacakkavāḷassa",
  "atk-s0101a1:146_15": "alaṅkaraṇakālo viya hoti, dutiyā dutiyā rasmiyo purimāya purimāya yamakayamakā viya",
  "atk-s0101a1:146_16": "ekakkhaṇe viya pavattanti.",
  "atk-s0101a1:147_0": "Dvinnañca cittānaṁ ekakkhaṇe pavatti nāma natthi. Buddhānaṁ pana bhagavantānaṁ bhavaṅgaparivāsassa",
  "atk-s0101a1:147_1": "lahukatāya pañcahākārehi āciṇṇavasitāya ca, tā ekakkhaṇe viya pavattanti. Tassā tassā",
  "atk-s0101a1:147_2": "pana rasmiyā āvajjanaparikammādhiṭṭhānāni visuṁ visuṁyeva.",
  "atk-s0101a1:148_0": "Nīlarasmiatthāya hi bhagavā nīlakasiṇaṁ samāpajjati, pītarasmiatthāya pītakasiṇaṁ,",
  "atk-s0101a1:148_1": "lohitaodātarasmiatthāya lohitaodātakasiṇaṁ, aggikkhandhatthāya tejokasiṇaṁ, udakadhāratthāya",
  "atk-s0101a1:148_2": "āpokasiṇaṁ samāpajjati. Satthā caṅkamati, nimmito tiṭṭhati vā nisīdati vā seyyaṁ",
  "atk-s0101a1:148_3": "vā kappetīti sabbaṁ vitthāretabbaṁ. Ettha ekampi sīlassa kiccaṁ natthi, sabbaṁ samādhikiccameva.",
  "atk-s0101a1:148_4": "Evaṁ sīlaṁ samādhiṁ na pāpuṇāti.",
  "atk-s0101a1:149_0": "Yaṁ pana bhagavā kappasatasahassādhikāni cattāri asaṅkhyeyyāni pāramiyo pūretvā,",
  "atk-s0101a1:149_1": "ekūnatiṁsavassakāle cakkavattisirīnivāsabhūtā bhavanā nikkhamma anomānadītīre pabbajitvā,",
  "atk-s0101a1:149_2": "chabbassāni padhānayogaṁ katvā, visākhapuṇṇamāyaṁ uruvelagāme sujātāya dinnaṁ pakkhittadibbojaṁ",
  "atk-s0101a1:149_3": "madhupāyāsaṁ paribhuñjitvā, sāyanhasamaye dakkhiṇuttarena bodhimaṇḍaṁ pavisitvā assatthadumarājānaṁ",
  "atk-s0101a1:149_4": "tikkhattuṁ padakkhiṇaṁ katvā, pubbuttarabhāge ṭhito tiṇasanthāraṁ santharitvā, tisandhipallaṅkaṁ",
  "atk-s0101a1:149_5": "ābhujitvā, caturaṅgasamannāgataṁ mettākammaṭṭhānaṁ pubbaṅgamaṁ katvā, vīriyādhiṭṭhānaṁ",
  "atk-s0101a1:149_6": "adhiṭṭhāya, cuddasahatthapallaṅkavaragato suvaṇṇapīṭhe ṭhapitaṁ rajatakkhandhaṁ viya",
  "atk-s0101a1:149_7": "paññāsahatthaṁ bodhikkhandhaṁ piṭṭhito katvā, upari maṇichattena viya bodhisākhāya",
  "atk-s0101a1:149_8": "dhāriyamāno, suvaṇṇavaṇṇe cīvare pavāḷasadisesu bodhiaṅkuresu patamānesu, sūriye",
  "atk-s0101a1:149_9": "atthaṁ upagacchante mārabalaṁ vidhamitvā, paṭhamayāme pubbenivāsaṁ anussaritvā, majjhimayāme",
  "atk-s0101a1:149_10": "dibbacakkhuṁ visodhetvā, paccūsakāle sabbabuddhānamāciṇṇe paccayākāre ñāṇaṁ otāretvā,",
  "atk-s0101a1:149_11": "ānāpānacatutthajjhānaṁ nibbattetvā, tadeva pādakaṁ katvā vipassanaṁ vaḍḍhetvā, maggapaṭipāṭiyā",
  "atk-s0101a1:149_12": "adhigatena catutthamaggena sabbakilese khepetvā sabbabuddhaguṇe paṭivijjhi, idamassa",
  "atk-s0101a1:149_13": "paññākiccaṁ. Evaṁ samādhi paññaṁ na pāpuṇāti.",
  "atk-s0101a1:150_0": "Tattha yathā hatthe udakaṁ pātiyaṁ udakaṁ na pāpuṇāti, pātiyaṁ udakaṁ ghaṭe udakaṁ",
  "atk-s0101a1:150_1": "na pāpuṇāti, ghaṭe udakaṁ kolambe udakaṁ na pāpuṇāti, kolambe udakaṁ cāṭiyaṁ udakaṁ",
  "atk-s0101a1:150_2": "na pāpuṇāti, cāṭiyaṁ udakaṁ mahākumbhiyaṁ udakaṁ na pāpuṇāti, mahākumbhiyaṁ udakaṁ",
  "atk-s0101a1:150_3": "kusobbhe udakaṁ na pāpuṇāti, kusobbhe udakaṁ kandare udakaṁ na pāpuṇāti, kandare",
  "atk-s0101a1:150_4": "udakaṁ kunnadiyaṁ udakaṁ na pāpuṇāti, kunnadiyaṁ udakaṁ pañcamahānadiyaṁ udakaṁ na",
  "atk-s0101a1:150_5": "pāpuṇāti, pañcamahānadiyaṁ udakaṁ cakkavāḷamahāsamudde udakaṁ na pāpuṇāti, cakkavāḷamahāsamudde",
  "atk-s0101a1:150_6": "udakaṁ sinerupādake mahāsamudde udakaṁ na pāpuṇāti. Pātiyaṁ udakaṁ upanidhāya hatthe",
  "atk-s0101a1:150_7": "udakaṁ parittaṁ…pe… sinerupādakamahāsamudde udakaṁ upanidhāya cakkavāḷamahāsamudde",
  "atk-s0101a1:150_8": "udakaṁ parittaṁ. Iti uparūpari udakaṁ bahukaṁ upādāya heṭṭhā heṭṭhā udakaṁ parittaṁ hoti.",
  "atk-s0101a1:151": "Evameva upari upari guṇe upādāya heṭṭhā heṭṭhā sīlaṁ appamattakaṁ oramattakanti veditabbaṁ. Tenāha – “appamattakaṁ kho panetaṁ, bhikkhave, oramattakaṁ sīlamattaka”nti.",
  "atk-s0101a1:152": "Yenaputhujjanoti, ettha –",
  "atk-s0101a1:153": "“Duve puthujjanā vuttā, buddhenādiccabandhunā;",
  "atk-s0101a1:154": "Andho puthujjano eko, kalyāṇeko puthujjano”ti.",
  "atk-s0101a1:155": "Tattha yassa khandhadhātuāyatanādīsu uggahaparipucchāsavanadhāraṇapaccavekkhaṇāni natthi, ayaṁ andhaputhujjano. Yassa tāni atthi, so kalyāṇaputhujjano. Duvidhopi panesa –",
  "atk-s0101a1:156": "“Puthūnaṁ jananādīhi, kāraṇehi puthujjano;",
  "atk-s0101a1:157": "Puthujjanantogadhattā, puthuvāyaṁ jano iti”.",
  "atk-s0101a1:158": "So hi puthūnaṁ nānappakārānaṁ kilesādīnaṁ jananādīhi kāraṇehi puthujjano. Yathāha –",
  "atk-s0101a1:159_0": "“Puthu kilese janentīti puthujjanā, puthu avihatasakkāyadiṭṭhikāti puthujjanā, puthu",
  "atk-s0101a1:159_1": "satthārānaṁ mukhullokikāti puthujjanā, puthu sabbagatīhi avuṭṭhitāti puthujjanā,",
  "atk-s0101a1:159_2": "puthu nānābhisaṅkhāre abhisaṅkharontīti puthujjanā, puthu nānāoghehi vuyhanti, puthu",
  "atk-s0101a1:159_3": "santāpehi santappanti, puthu pariḷāhehi pariḍayhanti, puthu pañcasu kāmaguṇesu rattā",
  "atk-s0101a1:159_4": "giddhā gathitā mucchitā ajjhopannā laggā laggitā palibuddhāti puthujjanā, puthu pañcahi",
  "atk-s0101a1:159_5": "nīvaraṇehi āvutā nivutā ovutā pihitā paṭicchannā paṭikujjitāti puthujjanā”ti. Puthūnaṁ",
  "atk-s0101a1:159_6": "gaṇanapathamatītānaṁ ariyadhammaparammukhānaṁ nīcadhammasamācārānaṁ janānaṁ antogadhattāpi",
  "atk-s0101a1:159_7": "puthujjano, puthuvāyaṁ visuṁyeva saṅkhyaṁ gato visaṁsaṭṭho sīlasutādiguṇayuttehi",
  "atk-s0101a1:159_8": "ariyehi janehīti puthujjanoti.",
  "atk-s0101a1:160_0": "Tathāgatassāti aṭṭhahi kāraṇehi bhagavā tathāgato. Tathā āgatoti tathāgato, tathā",
  "atk-s0101a1:160_1": "gatoti tathāgato, tathalakkhaṇaṁ āgatoti tathāgato, tathadhamme yāthāvato abhisambuddhoti",
  "atk-s0101a1:160_2": "tathāgato, tathadassitāya tathāgato, tathavāditāya tathāgato, tathākāritāya tathāgato,",
  "atk-s0101a1:160_3": "abhibhavanaṭṭhena tathāgatoti.",
  "atk-s0101a1:161_0": "Kathaṁ bhagavā tathā āgatoti tathāgato? Yathā sabbalokahitāya ussukkamāpannā purimakā",
  "atk-s0101a1:161_1": "sammāsambuddhā āgatā, yathā vipassī bhagavā āgato, yathā sikhī bhagavā, yathā vessabhū",
  "atk-s0101a1:161_2": "bhagavā, yathā kakusandho bhagavā, yathā koṇāgamano bhagavā, yathā kassapo bhagavā",
  "atk-s0101a1:161_3": "āgato. Kiṁ vuttaṁ hoti? Yena abhinīhārena ete bhagavanto āgatā, teneva amhākampi",
  "atk-s0101a1:161_4": "bhagavā āgato. Atha vā yathā vipassī bhagavā…pe… yathā kassapo bhagavā dānapāramiṁ",
  "atk-s0101a1:161_5": "pūretvā, sīlanekkhammapaññāvīriyakhantisaccaadhiṭṭhānamettāupekkhāpāramiṁ pūretvā,",
  "atk-s0101a1:161_6": "imā dasa pāramiyo, dasa upapāramiyo, dasa paramatthapāramiyoti samatiṁsapāramiyo",
  "atk-s0101a1:161_7": "pūretvā aṅgapariccāgaṁ, nayanadhanarajjaputtadārapariccāganti ime pañca mahāpariccāge",
  "atk-s0101a1:161_8": "pariccajitvā pubbayogapubbacariyadhammakkhānañātatthacariyādayo pūretvā buddhicariyāya",
  "atk-s0101a1:161_9": "koṭiṁ patvā āgato; tathā amhākampi bhagavā āgato. Atha vā yathā vipassī bhagavā…pe…",
  "atk-s0101a1:161_10": "kassapo bhagavā cattāro satipaṭṭhāne, cattāro sammappadhāne, cattāro iddhipāde, pañcindriyāni,",
  "atk-s0101a1:161_11": "pañca balāni, satta bojjhaṅge, ariyaṁ aṭṭhaṅgikaṁ maggaṁ bhāvetvā brūhetvā āgato,",
  "atk-s0101a1:161_12": "tathā amhākampi bhagavā āgato. Evaṁ tathā āgatoti tathāgato.",
  "atk-s0101a1:162": "“Yatheva lokamhi vipassiādayo,",
  "atk-s0101a1:163": "Sabbaññubhāvaṁ munayo idhāgatā;",
  "atk-s0101a1:164": "Tathā ayaṁ sakyamunīpi āgato,",
  "atk-s0101a1:165": "Tathāgato vuccati tena cakkhumā”ti.",
  "atk-s0101a1:166": "Evaṁ tathā āgatoti tathāgato.",
  "atk-s0101a1:167": "Kathaṁ tathā gatoti tathāgato? Yathā sampatijāto vipassī bhagavā gato…pe… kassapo bhagavā gato.",
  "atk-s0101a1:168_0": "Kathañca so bhagavā gato ? So hi sampati jātova samehi pādehi pathaviyaṁ patiṭṭhāya",
  "atk-s0101a1:168_1": "uttarābhimukho sattapadavītihārena gato. Yathāha – “sampatijāto kho, ānanda, bodhisatto",
  "atk-s0101a1:168_2": "samehi pādehi patiṭṭhahitvā uttarābhimukho sattapadavītihārena gacchati, setamhi",
  "atk-s0101a1:168_3": "chatte anudhāriyamāne sabbā ca disā anuviloketi, āsabhiṁ vācaṁ bhāsati – ‘aggohamasmi",
  "atk-s0101a1:168_4": "lokassa, jeṭṭhohamasmi lokassa, seṭṭhohamasmi lokassa, ayamantimā jāti, natthidāni punabbhavo’ti”.",
  "atk-s0101a1:169_0": "Tañcassa gamanaṁ tathaṁ ahosi? Avitathaṁ anekesaṁ visesādhigamānaṁ pubbanimittabhāvena.",
  "atk-s0101a1:169_1": "Yañhi so sampatijātova samehi pādehi patiṭṭhahi. Idamassa caturiddhipādapaṭilābhassa pubbanimittaṁ.",
  "atk-s0101a1:170": "Uttarābhimukhabhāvo pana sabbalokuttarabhāvassa pubbanimittaṁ.",
  "atk-s0101a1:171": "Sattapadavītihāro, sattabojjhaṅgaratanapaṭilābhassa.",
  "atk-s0101a1:172": "“Suvaṇṇadaṇḍā vītipatanti cāmarā”ti, ettha vuttacāmarukkhepo pana sabbatitthiyanimmaddanassa.",
  "atk-s0101a1:173": "Setacchattadhāraṇaṁ, arahattavimuttivaravimalasetacchattapaṭilābhassa.",
  "atk-s0101a1:174": "Sattamapadūpari ṭhatvā sabbadisānuvilokanaṁ, sabbaññutānāvaraṇañāṇapaṭilābhassa.",
  "atk-s0101a1:175": "Āsabhivācābhāsanaṁ appaṭivattiyavaradhammacakkappavattanassa pubbanimittaṁ.",
  "atk-s0101a1:176": "Tathā ayaṁ bhagavāpi gato, tañcassa gamanaṁ tathaṁ ahosi, avitathaṁ, tesaṁyeva visesādhigamānaṁ pubbanimittabhāvena.",
  "atk-s0101a1:177": "Tenāhu porāṇā –",
  "atk-s0101a1:178": "“Muhuttajātova gavampatī yathā,",
  "atk-s0101a1:179": "Samehi pādehi phusī vasundharaṁ;",
  "atk-s0101a1:180": "So vikkamī satta padāni gotamo,",
  "atk-s0101a1:181": "Setañca chattaṁ anudhārayuṁ marū.",
  "atk-s0101a1:182": "Gantvāna so satta padāni gotamo,",
  "atk-s0101a1:183": "Disā vilokesi samā samantato;",
  "atk-s0101a1:184": "Aṭṭhaṅgupetaṁ giramabbhudīrayi,",
  "atk-s0101a1:185": "Sīho yathā pabbatamuddhaniṭṭhito”ti.",
  "atk-s0101a1:186": "Evaṁ tathā gatoti tathāgato.",
  "atk-s0101a1:187_0": "Atha vā yathā vipassī bhagavā…pe… yathā kassapo bhagavā, ayampi bhagavā tatheva nekkhammena",
  "atk-s0101a1:187_1": "kāmacchandaṁ pahāya gato, abyāpādena byāpādaṁ, ālokasaññāya thinamiddhaṁ, avikkhepena",
  "atk-s0101a1:187_2": "uddhaccakukkuccaṁ, dhammavavatthānena vicikicchaṁ pahāya ñāṇena avijjaṁ padāletvā,",
  "atk-s0101a1:187_3": "pāmojjena aratiṁ vinodetvā, paṭhamajjhānena nīvaraṇakavāṭaṁ ugghāṭetvā, dutiyajjhānena",
  "atk-s0101a1:187_4": "vitakkavicāraṁ vūpasametvā, tatiyajjhānena pītiṁ virājetvā, catutthajjhānena sukhadukkhaṁ",
  "atk-s0101a1:187_5": "pahāya, ākāsānañcāyatanasamāpattiyā rūpasaññāpaṭighasaññānānattasaññāyo samatikkamitvā,",
  "atk-s0101a1:187_6": "viññāṇañcāyatanasamāpattiyā ākāsānañcāyatanasaññaṁ, ākiñcaññāyatanasamāpattiyā viññāṇañcāyatanasaññaṁ,",
  "atk-s0101a1:187_7": "nevasaññānāsaññāyatanasamāpattiyā ākiñcaññāyatanasaññaṁ samatikkamitvā gato.",
  "atk-s0101a1:188_0": "Aniccānupassanāya niccasaññaṁ pahāya, dukkhānupassanāya sukhasaññaṁ, anattānupassanāya",
  "atk-s0101a1:188_1": "attasaññaṁ, nibbidānupassanāya nandiṁ, virāgānupassanāya rāgaṁ, nirodhānupassanāya",
  "atk-s0101a1:188_2": "samudayaṁ, paṭinissaggānupassanāya ādānaṁ, khayānupassanāya ghanasaññaṁ, vayānupassanāya",
  "atk-s0101a1:188_3": "āyūhanaṁ, vipariṇāmānupassanāya dhuvasaññaṁ, animittānupassanāya nimittaṁ, appaṇihitānupassanāya",
  "atk-s0101a1:188_4": "paṇidhiṁ, suññatānupassanāya abhinivesaṁ, adhipaññādhammavipassanāya sārādānābhinivesaṁ,",
  "atk-s0101a1:188_5": "yathābhūtañāṇadassanena sammohābhinivesaṁ, ādīnavānupassanāya ālayābhinivesaṁ, paṭisaṅkhānupassanāya",
  "atk-s0101a1:188_6": "appaṭisaṅkhaṁ, vivaṭṭānupassanāya saṁyogābhinivesaṁ, sotāpattimaggena diṭṭhekaṭṭhe",
  "atk-s0101a1:188_7": "kilese bhañjitvā, sakadāgāmimaggena oḷārike kilese pahāya, anāgāmimaggena aṇusahagate",
  "atk-s0101a1:188_8": "kilese samugghāṭetvā, arahattamaggena sabbakilese samucchinditvā gato. Evampi tathā gatoti tathāgato.",
  "atk-s0101a1:189_0": "Kathaṁ tathalakkhaṇaṁ āgatoti tathāgato?Pathavīdhātuyā kakkhaḷattalakkhaṇaṁ tathaṁ",
  "atk-s0101a1:189_1": "avitathaṁ. Āpodhātuyā paggharaṇalakkhaṇaṁ. Tejodhātuyā uṇhattalakkhaṇaṁ. Vāyodhātuyā",
  "atk-s0101a1:189_2": "vitthambhanalakkhaṇaṁ. Ākāsadhātuyā asamphuṭṭhalakkhaṇaṁ. Viññāṇadhātuyā vijānanalakkhaṇaṁ.",
  "atk-s0101a1:190": "Rūpassa ruppanalakkhaṇaṁ. Vedanāya vedayitalakkhaṇaṁ. Saññāya sañjānanalakkhaṇaṁ. Saṅkhārānaṁ abhisaṅkharaṇalakkhaṇaṁ. Viññāṇassa vijānanalakkhaṇaṁ.",
  "atk-s0101a1:191": "Vitakkassa abhiniropanalakkhaṇaṁ. Vicārassa anumajjanalakkhaṇaṁ pītiyā pharaṇalakkhaṇaṁ. Sukhassa sātalakkhaṇaṁ. Cittekaggatāya avikkhepalakkhaṇaṁ. Phassassa phusanalakkhaṇaṁ.",
  "atk-s0101a1:192": "Saddhindriyassa adhimokkhalakkhaṇaṁ. Vīriyindriyassa paggahalakkhaṇaṁ. Satindriyassa upaṭṭhānalakkhaṇaṁ. Samādhindriyassa avikkhepalakkhaṇaṁ. Paññindriyassa pajānanalakkhaṇaṁ.",
  "atk-s0101a1:193": "Saddhābalassa assaddhiye akampiyalakkhaṇaṁ. Vīriyabalassa kosajje, satibalassa muṭṭhassacce. Samādhibalassa uddhacce, paññābalassa avijjāya akampiyalakkhaṇaṁ.",
  "atk-s0101a1:194_0": "Satisambojjhaṅgassa upaṭṭhānalakkhaṇaṁ. Dhammavicayasambojjhaṅgassa pavicayalakkhaṇaṁ.",
  "atk-s0101a1:194_1": "Vīriyasambojjhaṅgassa paggahalakkhaṇaṁ. Pītisambojjhaṅgassa pharaṇalakkhaṇaṁ. Passaddhisambojjhaṅgassa",
  "atk-s0101a1:194_2": "vūpasamalakkhaṇaṁ. Samādhisambojjhaṅgassa avikkhepalakkhaṇaṁ. Upekkhāsambojjhaṅgassa",
  "atk-s0101a1:194_3": "paṭisaṅkhānalakkhaṇaṁ.",
  "atk-s0101a1:195_0": "Sammādiṭṭhiyā dassanalakkhaṇaṁ. Sammāsaṅkappassa abhiniropanalakkhaṇaṁ. Sammāvācāya",
  "atk-s0101a1:195_1": "pariggahalakkhaṇaṁ. Sammākammantassa samuṭṭhānalakkhaṇaṁ. Sammāājīvassa vodānalakkhaṇaṁ.",
  "atk-s0101a1:195_2": "Sammāvāyāmassa paggahalakkhaṇaṁ. Sammāsatiyā upaṭṭhānalakkhaṇaṁ. Sammāsamādhissa avikkhepalakkhaṇaṁ.",
  "atk-s0101a1:196_0": "Avijjāya aññāṇalakkhaṇaṁ. Saṅkhārānaṁ cetanālakkhaṇaṁ. Viññāṇassa vijānanalakkhaṇaṁ.",
  "atk-s0101a1:196_1": "Nāmassa namanalakkhaṇaṁ. Rūpassa ruppanalakkhaṇaṁ. Saḷāyatanassa āyatanalakkhaṇaṁ.",
  "atk-s0101a1:196_2": "Phassassa phusanalakkhaṇaṁ. Vedanāya vedayitalakkhaṇaṁ. Taṇhāya hetulakkhaṇaṁ. Upādānassa",
  "atk-s0101a1:196_3": "gahaṇalakkhaṇaṁ. Bhavassa āyūhanalakkhaṇaṁ. Jātiyā nibbattilakkhaṇaṁ. Jarāya jīraṇalakkhaṇaṁ.",
  "atk-s0101a1:196_4": "Maraṇassa cutilakkhaṇaṁ.",
  "atk-s0101a1:197_0": "Dhātūnaṁ suññatālakkhaṇaṁ. Āyatanānaṁ āyatanalakkhaṇaṁ. Satipaṭṭhānānaṁ upaṭṭhānalakkhaṇaṁ.",
  "atk-s0101a1:197_1": "Sammappadhānānaṁ padahanalakkhaṇaṁ. Iddhipādānaṁ ijjhanalakkhaṇaṁ. Indriyānaṁ adhipatilakkhaṇaṁ.",
  "atk-s0101a1:197_2": "Balānaṁ akampiyalakkhaṇaṁ. Bojjhaṅgānaṁ niyyānalakkhaṇaṁ. Maggassa hetulakkhaṇaṁ.",
  "atk-s0101a1:198": "Saccānaṁ tathalakkhaṇaṁ. Samathassa avikkhepalakkhaṇaṁ. Vipassanāya anupassanālakkhaṇaṁ. Samathavipassanānaṁ ekarasalakkhaṇaṁ. Yuganaddhānaṁ anativattanalakkhaṇaṁ.",
  "atk-s0101a1:199": "Sīlavisuddhiyā saṁvaralakkhaṇaṁ. Cittavisuddhiyā avikkhepalakkhaṇaṁ. Diṭṭhivisuddhiyā dassanalakkhaṇaṁ.",
  "atk-s0101a1:200": "Khaye ñāṇassa samucchedanalakkhaṇaṁ. Anuppāde ñāṇassa passaddhilakkhaṇaṁ.",
  "atk-s0101a1:201_0": "Chandassa mūlalakkhaṇaṁ. Manasikārassa samuṭṭhāpanalakkhaṇaṁ. Phassassa samodhānalakkhaṇaṁ.",
  "atk-s0101a1:201_1": "Vedanāya samosaraṇalakkhaṇaṁ. Samādhissa pamukhalakkhaṇaṁ. Satiyā ādhipateyyalakkhaṇaṁ.",
  "atk-s0101a1:201_2": "Paññāya tatuttariyalakkhaṇaṁ. Vimuttiyā sāralakkhaṇaṁ… amatogadhassa nibbānassa pariyosānalakkhaṇaṁ",
  "atk-s0101a1:201_3": "tathaṁ avitathaṁ. Evaṁ tathalakkhaṇaṁ ñāṇagatiyā āgato avirajjhitvā patto anuppattoti",
  "atk-s0101a1:201_4": "tathāgato. Evaṁ tathalakkhaṇaṁ āgatoti tathāgato.",
  "atk-s0101a1:202_0": "Kathaṁ tathadhamme yāthāvato abhisambuddhoti tathāgato? Tathadhammā nāma cattāri",
  "atk-s0101a1:202_1": "ariyasaccāni. Yathāha – “cattārimāni, bhikkhave, tathāni avitathāni anaññathāni.",
  "atk-s0101a1:202_2": "Katamāni cattāri? ‘Idaṁ dukkha’nti bhikkhave, tathametaṁ avitathametaṁ anaññathameta”nti",
  "atk-s0101a1:202_3": "vitthāro. Tāni ca bhagavā abhisambuddho, tasmā tathānaṁ dhammānaṁ abhisambuddhattā",
  "atk-s0101a1:202_4": "tathāgatoti vuccati. Abhisambuddhattho hettha gatasaddo.",
  "atk-s0101a1:203_0": "Api ca jarāmaraṇassa jātipaccayasambhūtasamudāgataṭṭho tatho avitatho anaññatho…pe…,",
  "atk-s0101a1:203_1": "saṅkhārānaṁ avijjāpaccayasambhūtasamudāgataṭṭho tatho avitatho anaññatho…pe…, tathā",
  "atk-s0101a1:203_2": "avijjāya saṅkhārānaṁ paccayaṭṭho, saṅkhārānaṁ viññāṇassa paccayaṭṭho…pe…, jātiyā",
  "atk-s0101a1:203_3": "jarāmaraṇassa paccayaṭṭho tatho avitatho anaññatho. Taṁ sabbaṁ bhagavā abhisambuddho,",
  "atk-s0101a1:203_4": "tasmāpi tathānaṁ dhammānaṁ abhisambuddhattā tathāgatoti vuccati. Evaṁ tathadhamme",
  "atk-s0101a1:203_5": "yāthāvato abhisambuddhoti tathāgato.",
  "atk-s0101a1:204_0": "Kathaṁ tathadassitāya tathāgato? Bhagavā yaṁ sadevake loke…pe…, sadevamanussāya pajāya",
  "atk-s0101a1:204_1": "aparimāṇāsu lokadhātūsu aparimāṇānaṁ sattānaṁ cakkhudvāre āpāthamāgacchantaṁ rūpārammaṇaṁ",
  "atk-s0101a1:204_2": "nāma atthi, taṁ sabbākārato jānāti passati. Evaṁ jānatā passatā ca, tena taṁ iṭṭhāniṭṭhādivasena",
  "atk-s0101a1:204_3": "vā diṭṭhasutamutaviññātesu labbhamānakapadavasena vā. “Katamaṁ taṁ rūpaṁ rūpāyatanaṁ?",
  "atk-s0101a1:204_4": "Yaṁ rūpaṁ catunnaṁ mahābhūtānaṁ upādāya vaṇṇanibhā sanidassanaṁ sappaṭighaṁ nīlaṁ",
  "atk-s0101a1:204_5": "pītaka”ntiādinā nayena anekehi nāmehi terasahi vārehi dvepaññāsāya nayehi vibhajjamānaṁ",
  "atk-s0101a1:204_6": "tathameva hoti, vitathaṁ natthi. Esa nayo sotadvārādīsupi āpāthaṁ āgacchantesu saddādīsu.",
  "atk-s0101a1:204_7": "Vuttañcetaṁ bhagavatā – “yaṁ bhikkhave, sadevakassa lokassa…pe… sadevamanussāya pajāya",
  "atk-s0101a1:204_8": "diṭṭhaṁ sutaṁ mutaṁ viññātaṁ pattaṁ pariyesitaṁ anuvicaritaṁ manasā, tamahaṁ jānāmi.",
  "atk-s0101a1:204_9": "Tamahaṁ abbhaññāsiṁ, taṁ tathāgatassa viditaṁ, taṁ tathāgato na upaṭṭhāsī”ti. Evaṁ",
  "atk-s0101a1:204_10": "tathadassitāya tathāgato. Tattha tathadassī atthe tathāgatoti padasambhavo veditabbo.",
  "atk-s0101a1:205_0": "Kathaṁ tathavāditāya tathāgato? Yaṁ rattiṁ bhagavā bodhimaṇḍe aparājitapallaṅke nisinno",
  "atk-s0101a1:205_1": "tiṇṇaṁ mārānaṁ matthakaṁ madditvā anuttaraṁ sammāsambodhiṁ abhisambuddho, yañca rattiṁ",
  "atk-s0101a1:205_2": "yamakasālānamantare anupādisesāya nibbānadhātuyā parinibbāyi, etthantare pañcacattālīsavassaparimāṇe",
  "atk-s0101a1:205_3": "kāle paṭhamabodhiyāpi majjhimabodhiyāpi pacchimabodhiyāpi yaṁ bhagavatā bhāsitaṁ",
  "atk-s0101a1:205_4": "– suttaṁ, geyyaṁ…pe… vedallaṁ, taṁ sabbaṁ atthato ca byañjanato ca anupavajjaṁ, anūnamanadhikaṁ,",
  "atk-s0101a1:205_5": "sabbākāraparipuṇṇaṁ, rāgamadanimmadanaṁ, dosamohamadanimmadanaṁ. Natthi tattha vālaggamattampi",
  "atk-s0101a1:205_6": "avakkhalitaṁ, sabbaṁ taṁ ekamuddikāya lañchitaṁ viya, ekanāḷiyā mitaṁ viya, ekatulāya",
  "atk-s0101a1:205_7": "tulitaṁ viya ca, tathameva hoti avitathaṁ anaññathaṁ. Tenāha – “yañca, cunda, rattiṁ",
  "atk-s0101a1:205_8": "tathāgato anuttaraṁ sammāsambodhiṁ abhisambujjhati, yañca rattiṁ anupādisesāya nibbānadhātuyā",
  "atk-s0101a1:205_9": "parinibbāyati, yaṁ etasmiṁ antare bhāsati lapati niddisati, sabbaṁ taṁ tatheva hoti,",
  "atk-s0101a1:205_10": "no aññathā. Tasmā ‘tathāgato’ti vuccatī”ti. Gadattho hettha gatasaddo. Evaṁ tathavāditāya tathāgato.",
  "atk-s0101a1:206": "Api ca āgadanaṁ āgado, vacananti attho. Tayo aviparīto āgado assāti, da-kārassa ta-kāraṁ katvā tathāgatoti evametasmiṁ atthe padasiddhi veditabbā.",
  "atk-s0101a1:207_0": "Kathaṁ tathākāritāya tathāgato? Bhagavato hi vācāya kāyo anulometi, kāyassapi vācā,",
  "atk-s0101a1:207_1": "tasmā yathāvādī tathākārī, yathākārī tathāvādī ca hoti. Evaṁbhūtassa cassa yathāvācā,",
  "atk-s0101a1:207_2": "kāyopi tathā gato pavattoti attho. Yathā ca kāyo, vācāpi tathā gatā pavattāti tathāgato.",
  "atk-s0101a1:207_3": "Tenevāha – “yathāvādī, bhikkhave, tathāgato tathākārī, yathākārī tathāvādī. Iti yathāvādī",
  "atk-s0101a1:207_4": "tathākārī yathākārī tathāvādī. Tasmā ‘tathāgato’ti vuccatī”ti. Evaṁ tathākāritāya tathāgato.",
  "atk-s0101a1:208_0": "Kathaṁ abhibhavanaṭṭhena tathāgato? Upari bhavaggaṁ heṭṭhā avīciṁ pariyantaṁ katvā",
  "atk-s0101a1:208_1": "tiriyaṁ aparimāṇāsu lokadhātūsu sabbasatte abhibhavati sīlenapi samādhināpi paññāyapi",
  "atk-s0101a1:208_2": "vimuttiyāpi, vimuttiñāṇadassanenapi na tassa tulā vā pamāṇaṁ vā atthi; atulo appameyyo",
  "atk-s0101a1:208_3": "anuttaro rājātirājā devadevo sakkānaṁ atisakko brahmānaṁ atibrahmā. Tenāha – “sadevake,",
  "atk-s0101a1:208_4": "bhikkhave, loke…pe… sadevamanussāya pajāya tathāgato abhibhū anabhibhūto aññadatthudaso",
  "atk-s0101a1:208_5": "vasavattī, tasmā ‘tathāgato’ti vuccatī”ti.",
  "atk-s0101a1:209_0": "Tatrevaṁ padasiddhi veditabbā. Agado viya agado. Ko panesa? Desanāvilāsamayo ceva",
  "atk-s0101a1:209_1": "puññussayo ca. Tena hesa mahānubhāvo bhisakko dibbāgadena sappe viya sabbaparappavādino",
  "atk-s0101a1:209_2": "sadevakañca lokaṁ abhibhavati. Iti sabbālokābhibhavane tatho aviparīto desanāvilāsamayo",
  "atk-s0101a1:209_3": "ceva puññussayo ca agado assāti. Da-kārassa ta-kāraṁ katvā tathāgatoti veditabbo.",
  "atk-s0101a1:209_4": "Evaṁ abhibhavanaṭṭhena tathāgato.",
  "atk-s0101a1:210": "Api ca tathāya gatotipi tathāgato, tathaṁ gatotipi tathāgato. Gatoti avagato, atīto patto paṭipannoti attho.",
  "atk-s0101a1:211_0": "Tattha sakalalokaṁ tīraṇapariññāya tathāya gato avagatoti tathāgato. Lokasamudayaṁ",
  "atk-s0101a1:211_1": "pahānapariññāya tathāya gato atītoti tathāgato. Lokanirodhaṁ sacchikiriyāya tathāya",
  "atk-s0101a1:211_2": "gato pattoti tathāgato. Lokanirodhagāminiṁ paṭipadaṁ tathaṁ gato paṭipannoti tathāgato.",
  "atk-s0101a1:211_3": "Tena vuttaṁ bhagavatā –",
  "atk-s0101a1:212_0": "“Loko, bhikkhave, tathāgatena abhisambuddho, lokasmā tathāgato visaṁyutto. Lokasamudayo,",
  "atk-s0101a1:212_1": "bhikkhave, tathāgatena abhisambuddho, lokasamudayo tathāgatassa pahīno. Lokanirodho,",
  "atk-s0101a1:212_2": "bhikkhave, tathāgatena abhisambuddho, lokanirodho tathāgatassa sacchikato. Lokanirodhagāminī",
  "atk-s0101a1:212_3": "paṭipadā, bhikkhave, tathāgatena abhisambuddhā, lokanirodhagāminī paṭipadā tathāgatassa",
  "atk-s0101a1:212_4": "bhāvitā. Yaṁ bhikkhave, sadevakassa lokassa…pe… sabbaṁ taṁ tathāgatena abhisambuddhaṁ.",
  "atk-s0101a1:212_5": "Tasmā, tathāgatoti vuccatī”ti.",
  "atk-s0101a1:213": "Tassapi evaṁ attho veditabbo. Idampi ca tathāgatassa tathāgatabhāvadīpane mukhamattameva. Sabbākārena pana tathāgatova tathāgatassa tathāgatabhāvaṁ vaṇṇeyya.",
  "atk-s0101a1:214_0": "Katamañca taṁ bhikkhaveti yena appamattakena oramattakena sīlamattakena puthujjano",
  "atk-s0101a1:214_1": "tathāgatassa vaṇṇaṁ vadamāno vadeyya, taṁ katamanti pucchati? Tattha pucchā nāma",
  "atk-s0101a1:214_2": "adiṭṭhajotanā pucchā, diṭṭhasaṁsandanā pucchā, vimaticchedanā pucchā, anumatipucchā,",
  "atk-s0101a1:214_3": "kathetukamyatā pucchāti pañcavidhā hoti.",
  "atk-s0101a1:215_0": "Tattha katamā adiṭṭhajotanā pucchā? Pakatiyā lakkhaṇaṁ aññātaṁ hoti, adiṭṭhaṁ atulitaṁ",
  "atk-s0101a1:215_1": "atīritaṁ avibhūtaṁ avibhāvitaṁ, tassa ñāṇāya dassanāya tulanāya tīraṇāya vibhāvanāya",
  "atk-s0101a1:215_2": "pañhaṁ pucchati, ayaṁ adiṭṭhajotanā pucchā.",
  "atk-s0101a1:216_0": "Katamā diṭṭhasaṁsandanā pucchā? Pakatiyā lakkhaṇaṁ ñātaṁ hoti, diṭṭhaṁ tulitaṁ tīritaṁ",
  "atk-s0101a1:216_1": "vibhūtaṁ vibhāvitaṁ, tassa aññehi paṇḍitehi saddhiṁ saṁsandanatthāya pañhaṁ pucchati,",
  "atk-s0101a1:216_2": "ayaṁ diṭṭhasaṁsandanā pucchā.",
  "atk-s0101a1:217_0": "Katamā vimaticchedanā pucchā? Pakatiyā saṁsayapakkhando hoti, vimatipakkhando, dveḷhakajāto,",
  "atk-s0101a1:217_1": "“evaṁ nu kho, na nu kho, kinnu kho, kathaṁ nu kho”ti. So vimaticchedanatthāya pañhaṁ",
  "atk-s0101a1:217_2": "pucchati. Ayaṁ vimaticchedanā pucchā.",
  "atk-s0101a1:218_0": "Katamā anumatipucchā? Bhagavā bhikkhūnaṁ anumatiyā pañhaṁ pucchati – “taṁ kiṁ maññatha,",
  "atk-s0101a1:218_1": "bhikkhave, rūpaṁ niccaṁ vā aniccaṁ vā”ti. Aniccaṁ, bhante. Yaṁ panāniccaṁ, dukkhaṁ",
  "atk-s0101a1:218_2": "vā taṁ sukhaṁ vāti? Dukkhaṁ bhanteti sabbaṁ vattabbaṁ, ayaṁ anumatipucchā.",
  "atk-s0101a1:219_0": "Katamā kathetukamyatā pucchā? Bhagavā bhikkhūnaṁ kathetukamyatāya pañhaṁ pucchati.",
  "atk-s0101a1:219_1": "Cattārome, bhikkhave, satipaṭṭhānā. Katame cattāro?…Pe… aṭṭhime bhikkhave maggaṅgā.",
  "atk-s0101a1:219_2": "Katame aṭṭhāti, ayaṁ kathetukamyatā pucchā.",
  "atk-s0101a1:220_0": "Iti imāsu pañcasu pucchāsu adiṭṭhassa tāva kassaci dhammassa abhāvato tathāgatassa",
  "atk-s0101a1:220_1": "adiṭṭhajotanā pucchā natthi. “Idaṁ nāma aññehi paṇḍitehi samaṇabrāhmaṇehi saddhiṁ",
  "atk-s0101a1:220_2": "saṁsanditvā desessāmī”ti samannāhārasseva anuppajjanato diṭṭhasaṁsandanā pucchāpi",
  "atk-s0101a1:220_3": "natthi. Yasmā pana buddhānaṁ ekadhammepi āsappanā parisappanā natthi, bodhimaṇḍeyeva",
  "atk-s0101a1:220_4": "sabbā kaṅkhā chinnā; tasmā vimaticchedanā pucchāpi natthiyeva. Avasesā pana dve pucchā",
  "atk-s0101a1:220_5": "buddhānaṁ atthi, tāsu ayaṁ kathetukamyatā pucchā nāma.",
  "atk-s0101a1:221": "8. Idāni taṁ kathetukamyatāya pucchāya pucchitamatthaṁ kathetuṁ “pāṇātipātaṁ pahāyā”tiādimāha.",
  "atk-s0101a1:222_0": "Tattha pāṇassa atipāto pāṇātipāto, pāṇavadho, pāṇaghātoti vuttaṁ hoti. Pāṇoti cettha",
  "atk-s0101a1:222_1": "vohārato satto, paramatthato jīvitindriyaṁ, tasmiṁ pana pāṇe pāṇasaññino jīvitindriyupacchedakaupakkamasamuṭṭhāpikā",
  "atk-s0101a1:222_2": "kāyavacīdvārānaṁ aññataradvārappavattā vadhakacetanā pāṇātipāto. So guṇavirahitesu",
  "atk-s0101a1:222_3": "tiracchānagatādīsu pāṇesu khuddake pāṇe appasāvajjo, mahāsarīre mahāsāvajjo, kasmā?",
  "atk-s0101a1:222_4": "Payogamahantatāya. Payogasamattepi vatthumahantatāya. Guṇavantesu manussādīsu appaguṇe",
  "atk-s0101a1:222_5": "pāṇe appasāvajjo, mahāguṇe mahāsāvajjo. Sarīraguṇānaṁ pana samabhāve sati kilesānaṁ",
  "atk-s0101a1:222_6": "upakkamānañca mudutāya appasāvajjo, tibbatāya mahāsāvajjoti veditabbo.",
  "atk-s0101a1:223_0": "Tassa pañca sambhārā honti – pāṇo, pāṇasaññitā, vadhakacittaṁ, upakkamo, tena maraṇanti.",
  "atk-s0101a1:223_1": "Cha payogā – sāhatthiko, āṇattiko, nissaggiyo, thāvaro, vijjāmayo, iddhimayoti. Imasmiṁ",
  "atk-s0101a1:223_2": "panatthe vitthāriyamāne ativiya papañco hoti, tasmā taṁ na vitthārayāma, aññañca",
  "atk-s0101a1:223_3": "evarūpaṁ. Atthikehi pana samantapāsādikaṁ vinayaṭṭhakathaṁ oloketvā gahetabbaṁ.",
  "atk-s0101a1:224_0": "Pahāyāti imaṁ pāṇātipātacetanāsaṅkhātaṁ dussīlyaṁ pajahitvā. Paṭiviratoti pahīnakālato",
  "atk-s0101a1:224_1": "paṭṭhāya tato dussīlyato orato viratova. Natthi tassa vītikkamissāmīti cakkhusotaviññeyyā",
  "atk-s0101a1:224_2": "dhammā pageva kāyikāti imināva nayena aññesupi evarūpesu padesu attho veditabbo.",
  "atk-s0101a1:225_0": "Samaṇoti bhagavā samitapāpatāya laddhavohāro. Gotamoti gottavasena. Na kevalañca",
  "atk-s0101a1:225_1": "bhagavāyeva pāṇātipātā paṭivirato, bhikkhusaṅghopi paṭivirato, desanā pana ādito",
  "atk-s0101a1:225_2": "paṭṭhāya evaṁ āgatā, atthaṁ pana dīpentena bhikkhusaṅghavasenāpi dīpetuṁ vaṭṭati.",
  "atk-s0101a1:226_0": "Nihitadaṇḍo nihitasatthoti parūpaghātatthāya daṇḍaṁ vā satthaṁ vā ādāya avattanato",
  "atk-s0101a1:226_1": "nikkhittadaṇḍo ceva nikkhittasattho cāti attho. Ettha ca ṭhapetvā daṇḍaṁ sabbampi",
  "atk-s0101a1:226_2": "avasesaṁ upakaraṇaṁ sattānaṁ viheṭhanabhāvato satthanti veditabbaṁ. Yaṁ pana bhikkhū",
  "atk-s0101a1:226_3": "kattaradaṇḍaṁ vā dantakaṭṭhaṁ vā vāsiṁ pipphalikaṁ vā gahetvā vicaranti, na taṁ parūpaghātatthāya.",
  "atk-s0101a1:226_4": "Tasmā nihitadaṇḍo nihitasattho tveva saṅkhyaṁ gacchati.",
  "atk-s0101a1:227_0": "Lajjīti pāpajigucchanalakkhaṇāya lajjāya samannāgato. Dayāpannoti dayaṁ mettacittataṁ",
  "atk-s0101a1:227_1": "āpanno. Sabbapāṇabhūtahitānukampīti; sabbe pāṇabhūte hitena anukampako. Tāya dayāpannatāya",
  "atk-s0101a1:227_2": "sabbesaṁ pāṇabhūtānaṁ hitacittakoti attho. Viharatīti iriyati yapeti yāpeti pāleti.",
  "atk-s0101a1:227_3": "Iti vā hi, bhikkhaveti evaṁ vā bhikkhave. Vā saddo upari “adinnādānaṁ pahāyā”tiādīni",
  "atk-s0101a1:227_4": "apekkhitvā vikappattho vutto, evaṁ sabbattha purimaṁ vā pacchimaṁ vā apekkhitvā vikappabhāvo veditabbo.",
  "atk-s0101a1:228_0": "Ayaṁ panettha saṅkhepo – bhikkhave, puthujjano tathāgatassa vaṇṇaṁ vadamāno evaṁ",
  "atk-s0101a1:228_1": "vadeyya – “samaṇo gotamo pāṇaṁ na hanati, na ghāteti, na tattha samanuñño hoti, virato",
  "atk-s0101a1:228_2": "imasmā dussīlyā; aho, vata re buddhaguṇā mahantā”ti, iti mahantaṁ ussāhaṁ katvā vaṇṇaṁ",
  "atk-s0101a1:228_3": "vattukāmopi appamattakaṁ oramattakaṁ ācārasīlamattakameva vakkhati. Upari asādhāraṇabhāvaṁ",
  "atk-s0101a1:228_4": "nissāya vaṇṇaṁ vattuṁ na sakkhissati. Na kevalañca puthujjanova sotāpannasakadāgāmianāgāmiarahantopi",
  "atk-s0101a1:228_5": "paccekabuddhāpi na sakkontiyeva; tathāgatoyeva pana sakkoti, taṁ vo upari vakkhāmīti,",
  "atk-s0101a1:228_6": "ayamettha sādhippāyā atthavaṇṇanā. Ito paraṁ pana apubbapadameva vaṇṇayissāma.",
  "atk-s0101a1:229_0": "Adinnādānaṁ pahāyāti ettha adinnassa ādānaṁ adinnādānaṁ, parasaṁharaṇaṁ, theyyaṁ,",
  "atk-s0101a1:229_1": "corikāti vuttaṁ hoti. Tattha adinnanti parapariggahitaṁ, yattha paro yathākāmakāritaṁ",
  "atk-s0101a1:229_2": "āpajjanto adaṇḍāraho anupavajjo ca hoti. Tasmiṁ parapariggahite parapariggahitasaññino,",
  "atk-s0101a1:229_3": "tadādāyakaupakkamasamuṭṭhāpikā theyyacetanā adinnādānaṁ. Taṁ hīne parasantake appasāvajjaṁ,",
  "atk-s0101a1:229_4": "paṇīte mahāsāvajjaṁ, kasmā? Vatthupaṇītatāya. Vatthusamatte sati guṇādhikānaṁ santake",
  "atk-s0101a1:229_5": "vatthusmiṁ mahāsāvajjaṁ. Taṁ taṁ guṇādhikaṁ upādāya tato tato hīnaguṇassa santake",
  "atk-s0101a1:229_6": "vatthusmiṁ appasāvajjaṁ.",
  "atk-s0101a1:230_0": "Tassa pañca sambhārā honti – parapariggahitaṁ, parapariggahitasaññitā, theyyacittaṁ,",
  "atk-s0101a1:230_1": "upakkamo, tena haraṇanti. Cha payogā – sāhatthikādayova. Te ca kho yathānurūpaṁ theyyāvahāro,",
  "atk-s0101a1:230_2": "pasayhāvahāro, paṭicchannāvahāro, parikappāvahāro, kusāvahāroti imesaṁ avahārānaṁ",
  "atk-s0101a1:230_3": "vasena pavattā, ayamettha saṅkhepo. Vitthāro pana samantapāsādikāyaṁ vutto.",
  "atk-s0101a1:231_0": "Dinnameva ādiyatīti dinnādāyī. Cittenapi dinnameva paṭikaṅkhatīti dinnapāṭikaṅkhī.",
  "atk-s0101a1:231_1": "Thenetīti theno. Na thenena athenena. Athenattāyeva sucibhūtena. Attanāti attabhāvena.",
  "atk-s0101a1:231_2": "Athenaṁ sucibhūtaṁ attānaṁ katvā viharatīti vuttaṁ hoti. Sesaṁ paṭhamasikkhāpade",
  "atk-s0101a1:231_3": "vuttanayeneva yojetabbaṁ. Yathā ca idha, evaṁ sabbattha.",
  "atk-s0101a1:232_0": "Abrahmacariyanti aseṭṭhacariyaṁ. Brahmaṁ seṭṭhaṁ ācāraṁ caratīti brahmacārī. Ārācārīti",
  "atk-s0101a1:232_1": "abrahmacariyato dūracārī. Methunāti rāgapariyuṭṭhānavasena sadisattā methunakāti",
  "atk-s0101a1:232_2": "laddhavohārehi paṭisevitabbato methunāti saṅkhyaṁ gatā asaddhammā. Gāmadhammāti gāmavāsīnaṁ dhammā.",
  "atk-s0101a1:233_0": "9.Musāvādaṁ pahāyāti ettha musāti visaṁvādanapurekkhārassa atthabhañjanako vacīpayogo",
  "atk-s0101a1:233_1": "kāyapayogo, vā visaṁvādanādhippāyena panassa paravisaṁvādakakāyavacīpayogasamuṭṭhāpikā cetanā musāvādo.",
  "atk-s0101a1:234_0": "Aparo nayo, ‘musā’ti abhūtaṁ atacchaṁ vatthu. ‘Vādo’ti tassa bhūtato tacchato viññāpanaṁ.",
  "atk-s0101a1:234_1": "Lakkhaṇato pana atathaṁ vatthuṁ tathato paraṁ viññāpetukāmassa tathāviññattisamuṭṭhāpikā",
  "atk-s0101a1:234_2": "cetanā musāvādo. So yamatthaṁ bhañjati, tassa appatāya appasāvajjo, mahantatāya mahāsāvajjo.",
  "atk-s0101a1:235_0": "Api ca gahaṭṭhānaṁ attano santakaṁ adātukāmatāya natthītiādinayappavatto appasāvajjo,",
  "atk-s0101a1:235_1": "sakkhinā hutvā atthabhañjanatthaṁ vutto mahāsāvajjo, pabbajitānaṁ appakampi telaṁ",
  "atk-s0101a1:235_2": "vā sappiṁ vā labhitvā hasādhippāyena – “ajja gāme telaṁ nadī maññe sandatī”ti pūraṇakathānayena",
  "atk-s0101a1:235_3": "pavatto appasāvajjo, adiṭṭhaṁyeva pana diṭṭhantiādinā nayena vadantānaṁ mahāsāvajjo.",
  "atk-s0101a1:236_0": "Tassa cattāro sambhārā honti – atathaṁ vatthu, visaṁvādanacittaṁ, tajjo vāyāmo, parassa",
  "atk-s0101a1:236_1": "tadatthavijānananti. Eko payogo sāhatthikova. So kāyena vā kāyapaṭibaddhena vā vācāya",
  "atk-s0101a1:236_2": "vā paravisaṁvādanakiriyākaraṇena daṭṭhabbo. Tāya ce kiriyāya paro tamatthaṁ jānāti,",
  "atk-s0101a1:236_3": "ayaṁ kiriyasamuṭṭhāpikacetanākkhaṇeyeva musāvādakammunā bajjhati.",
  "atk-s0101a1:237_0": "Yasmā pana yathā kāyakāyapaṭibaddhavācāhi paraṁ visaṁvādeti, tathā “idamassa bhaṇāhī”ti",
  "atk-s0101a1:237_1": "āṇāpentopi paṇṇaṁ likhitvā purato nissajjantopi, “ayamattho evaṁ daṭṭhabbo”ti kuḍḍādīsu",
  "atk-s0101a1:237_2": "likhitvā ṭhapentopi. Tasmā ettha āṇattikanissaggiyathāvarāpi payogā yujjanti, aṭṭhakathāsu",
  "atk-s0101a1:237_3": "pana anāgatattā vīmaṁsitvā gahetabbā.",
  "atk-s0101a1:238_0": "Saccaṁ vadatīti saccavādī. Saccena saccaṁ sandahati ghaṭetīti saccasandho. Na antarantarā",
  "atk-s0101a1:238_1": "musā vadatīti attho. Yo hi puriso kadāci musā vadati, kadāci saccaṁ, tassa musāvādena",
  "atk-s0101a1:238_2": "antaritattā saccaṁ saccena na ghaṭīyati; tasmā so na saccasandho. Ayaṁ pana na tādiso,",
  "atk-s0101a1:238_3": "jīvitahetupi musā avatvā saccena saccaṁ sandahati yevāti saccasandho.",
  "atk-s0101a1:239_0": "Thetoti thiro thirakathoti attho. Eko hi puggalo haliddirāgo viya, thusarāsimhi nikhātakhāṇu",
  "atk-s0101a1:239_1": "viya, assapiṭṭhe ṭhapitakumbhaṇḍamiva ca na thirakatho hoti, eko pāsāṇalekhā viya,",
  "atk-s0101a1:239_2": "indakhīlo viya ca thirakatho hoti, asinā sīsaṁ chindantepi dve kathā na katheti, ayaṁ vuccati theto.",
  "atk-s0101a1:240_0": "Paccayikoti pattiyāyitabbako, saddhāyitabbakoti attho. Ekacco hi puggalo na paccayiko",
  "atk-s0101a1:240_1": "hoti, “idaṁ kena vuttaṁ, asukenā”ti vutte “mā tassa vacanaṁ saddahathā”ti vattabbataṁ",
  "atk-s0101a1:240_2": "āpajjati. Eko paccayiko hoti, “idaṁ kena vuttaṁ, asukenā”ti vutte “yadi tena vuttaṁ,",
  "atk-s0101a1:240_3": "idameva pamāṇaṁ, idāni upaparikkhitabbaṁ natthi, evameva ida”nti vattabbataṁ āpajjati,",
  "atk-s0101a1:240_4": "ayaṁ vuccati paccayiko. Avisaṁvādako lokassāti tāya saccavāditāya lokaṁ na visaṁvādetīti attho.",
  "atk-s0101a1:241": "Pisuṇaṁvācaṁ pahāyātiādīsu yāya vācāya yassa taṁ vācaṁ bhāsati, tassa hadaye attano piyabhāvaṁ, parassa ca suññabhāvaṁ karoti, sā pisuṇā vācā.",
  "atk-s0101a1:242": "Yāya pana attānampi parampi pharusaṁ karoti, yā vācā sayampi pharusā, neva kaṇṇasukhā na hadayaṅgamā, ayaṁ pharusā vācā.",
  "atk-s0101a1:243": "Yena samphaṁ palapati niratthakaṁ, so samphappalāpo.",
  "atk-s0101a1:244": "Tesaṁ mūlabhūtā cetanāpi pisuṇavācādināmeva labhati, sā eva ca idhādhippetāti.",
  "atk-s0101a1:245_0": "Tattha saṁkiliṭṭhacittassa paresaṁ vā bhedāya attano piyakamyatāya vā kāyavacīpayogasamuṭṭhāpikā",
  "atk-s0101a1:245_1": "cetanā pisuṇavācā. Sā yassa bhedaṁ karoti, tassa appaguṇatāya appasāvajjā, mahāguṇatāya mahāsāvajjā.",
  "atk-s0101a1:246_0": "Tassā cattāro sambhārā – bhinditabbo paro, “iti ime nānā bhavissanti, vinā bhavissantī”ti",
  "atk-s0101a1:246_1": "bhedapurekkhāratā vā, “iti ahaṁ piyo bhavissāmi vissāsiko”ti piyakamyatā vā, tajjo",
  "atk-s0101a1:246_2": "vāyāmo, tassa tadatthavijānananti. Imesaṁ bhedāyāti, yesaṁ itoti vuttānaṁ santike",
  "atk-s0101a1:246_3": "sutaṁ tesaṁ bhedāya.",
  "atk-s0101a1:247_0": "Bhinnānaṁ vā sandhātāti dvinnaṁ mittānaṁ vā samānupajjhāyakādīnaṁ vā kenacideva kāraṇena",
  "atk-s0101a1:247_1": "bhinnānaṁ ekamekaṁ upasaṅkamitvā “tumhākaṁ īdise kule jātānaṁ evaṁ bahussutānaṁ idaṁ",
  "atk-s0101a1:247_2": "na yutta”ntiādīni vatvā sandhānaṁ kattā anukattā. Anuppadātāti sandhānānuppadātā.",
  "atk-s0101a1:247_3": "Dve jane samagge disvā – “tumhākaṁ evarūpe kule jātānaṁ evarūpehi guṇehi samannāgatānaṁ",
  "atk-s0101a1:247_4": "anucchavikameta”ntiādīni vatvā daḷhīkammaṁ kattāti attho. Samaggo ārāmo assāti samaggārāmo.",
  "atk-s0101a1:247_5": "Yattha samaggā natthi, tattha vasitumpi na icchatīti attho. Samaggarāmotipi pāḷi,",
  "atk-s0101a1:247_6": "ayamevettha attho. Samaggaratoti samaggesu rato, te pahāya aññattha gantumpi na icchatīti",
  "atk-s0101a1:247_7": "attho. Samagge disvāpi sutvāpi nandatīti samagganandī,samaggakaraṇiṁ vācaṁ bhāsitāti",
  "atk-s0101a1:247_8": "yā vācā satte samaggeyeva karoti, taṁ sāmaggiguṇaparidīpikameva vācaṁ bhāsati, na itaranti.",
  "atk-s0101a1:248_0": "Parassa mammacchedakakāyavacīpayogasamuṭṭhāpikā ekantapharusacetanā pharusāvācā.",
  "atk-s0101a1:248_1": "Tassā āvibhāvatthamidaṁ vatthu – eko kira dārako mātuvacanaṁ anādiyitvā araññaṁ gacchati,",
  "atk-s0101a1:248_2": "taṁ mātā nivattetumasakkontī – “caṇḍā taṁ mahiṁsī anubandhatū”ti akkosi. Athassa",
  "atk-s0101a1:248_3": "tatheva araññe mahiṁsī uṭṭhāsi. Dārako “yaṁ mama mātā mukhena kathesi, taṁ mā hotu,",
  "atk-s0101a1:248_4": "yaṁ cittena cintesi taṁ hotū”ti, saccakiriyamakāsi. Mahiṁsī tattheva baddhā viya",
  "atk-s0101a1:248_5": "aṭṭhāsi. Evaṁ mammacchedakopi payogo cittasaṇhatāya na pharusā vācā hoti. Mātāpitaro",
  "atk-s0101a1:248_6": "hi kadāci puttake evaṁ vadanti – “corā vo khaṇḍākhaṇḍaṁ karontū”ti, uppalapattampi",
  "atk-s0101a1:248_7": "ca nesaṁ upari patantaṁ na icchanti. Ācariyupajjhāyā ca kadāci nissitake evaṁ vadanti",
  "atk-s0101a1:248_8": "– “kiṁ ime ahirīkā anottappino caranti, niddhamatha ne”ti, atha ca nesaṁ āgamādhigamasampattiṁ",
  "atk-s0101a1:248_9": "icchanti. Yathā ca cittasaṇhatāya pharusā vācā na hoti, evaṁ vacanasaṇhatāya apharusā",
  "atk-s0101a1:248_10": "vācā na hoti. Na hi mārāpetukāmassa – “imaṁ sukhaṁ sayāpethā”ti vacanaṁ apharusā",
  "atk-s0101a1:248_11": "vācā hoti, cittapharusatāya panesā pharusā vācāva. Sā yaṁ sandhāya pavattitā, tassa",
  "atk-s0101a1:248_12": "appaguṇatāya appasāvajjā, mahāguṇatāya mahāsāvajjā. Tassā tayo sambhārā – akkositabbo",
  "atk-s0101a1:248_13": "paro, kupitacittaṁ, akkosanāti.",
  "atk-s0101a1:249_0": "Nelāti elaṁ vuccati doso, nāssā elanti nelā, niddosāti attho. “Nelaṅgo setapacchādo”ti,",
  "atk-s0101a1:249_1": "ettha vuttanelaṁ viya. Kaṇṇasukhāti byañjanamadhuratāya kaṇṇānaṁ sukhā, sūcivijjhanaṁ",
  "atk-s0101a1:249_2": "viya kaṇṇasūlaṁ na janeti. Atthamadhuratāya sakalasarīre kopaṁ ajanetvā pemaṁ janetīti",
  "atk-s0101a1:249_3": "pemanīyā. Hadayaṁ gacchati, appaṭihaññamānā sukhena cittaṁ pavisatīti hadayaṅgamā.",
  "atk-s0101a1:249_4": "Guṇaparipuṇṇatāya pure bhavāti porī pure saṁvaḍḍhanārī viya sukumārātipi porī. Purassa",
  "atk-s0101a1:249_5": "esātipi porī. Nagaravāsīnaṁ kathāti attho. Nagaravāsino hi yuttakathā honti. Pitimattaṁ",
  "atk-s0101a1:249_6": "pitāti vadanti, bhātimattaṁ bhātāti vadanti, mātimattaṁ mātāti vadanti. Evarūpī kathā",
  "atk-s0101a1:249_7": "bahuno janassa kantā hotīti bahujanakantā. Kantabhāveneva bahuno janassa manāpā cittavuḍḍhikarāti bahujanamanāpā.",
  "atk-s0101a1:250_0": "Anatthaviññāpikā kāyavacīpayogasamuṭṭhāpikā akusalacetanā samphappalāpo. So āsevanamandatāya",
  "atk-s0101a1:250_1": "appasāvajjo, āsevanamahantatāya mahāsāvajjo, tassa dve sambhārā – bhāratayuddhasītāharaṇādiniratthakakathāpurekkhāratā,",
  "atk-s0101a1:250_2": "tathārūpī kathā kathanañca.",
  "atk-s0101a1:251_0": "Kālena vadatīti kālavādī vattabbayuttakālaṁ sallakkhetvā vadatīti attho. Bhūtaṁ tathaṁ",
  "atk-s0101a1:251_1": "tacchaṁ sabhāvameva vadatīti bhūtavādī. Diṭṭhadhammikasamparāyikatthasannissitameva",
  "atk-s0101a1:251_2": "katvā vadatīti atthavādī. Navalokuttaradhammasannissitaṁ katvā vadatīti dhammavādī",
  "atk-s0101a1:251_3": "saṁvaravinayapahānavinayasannissitaṁ katvā vadatīti vinayavādī.",
  "atk-s0101a1:252_0": "Nidhānaṁ vuccati ṭhapanokāso, nidhānamassā atthīti nidhānavatī. Hadaye nidhātabbayuttakaṁ",
  "atk-s0101a1:252_1": "vācaṁ bhāsitāti attho. Kālenāti evarūpiṁ bhāsamānopi ca – “ahaṁ nidhānavatiṁ vācaṁ",
  "atk-s0101a1:252_2": "bhāsissāmī”ti na akālena bhāsati, yuttakālaṁ pana apekkhitvāva bhāsatīti attho. Sāpadesanti",
  "atk-s0101a1:252_3": "saupamaṁ, sakāraṇanti attho. Pariyantavatinti paricchedaṁ dassetvā yathāssā paricchedo",
  "atk-s0101a1:252_4": "paññāyati, evaṁ bhāsatīti attho. Atthasaṁhitanti anekehipi nayehi vibhajantena pariyādātuṁ",
  "atk-s0101a1:252_5": "asakkuṇeyyatāya atthasampannaṁ bhāsati. Yaṁ vā so atthavādī atthaṁ vadati, tena atthena",
  "atk-s0101a1:252_6": "sahitattā atthasaṁhitaṁ vācaṁ bhāsati, na aññaṁ nikkhipitvā aññaṁ bhāsatīti vuttaṁ hoti.",
  "atk-s0101a1:253_0": "10.Bījagāmabhūtagāmasamārambhāti mūlabījaṁ khandhabījaṁ phaḷubījaṁ aggabījaṁ bījabījanti",
  "atk-s0101a1:253_1": "pañcavidhassa bījagāmassa ceva, yassa kassaci nīlatiṇarukkhādikassa bhūtagāmassa",
  "atk-s0101a1:253_2": "ca samārambhā, chedanabhedanapacanādibhāvena vikopanā paṭiviratoti attho.",
  "atk-s0101a1:254_0": "Ekabhattikoti pātarāsabhattaṁ sāyamāsabhattanti dve bhattāni, tesu pātarāsabhattaṁ",
  "atk-s0101a1:254_1": "antomajjhanhikena paricchinnaṁ, itaraṁ majjhanhikato uddhaṁ anto aruṇena. Tasmā antomajjhanhike",
  "atk-s0101a1:254_2": "dasakkhattuṁ bhuñjamānopi ekabhattikova hoti. Taṁ sandhāya vuttaṁ “ekabhattiko”ti.",
  "atk-s0101a1:255_0": "Rattiyā bhojanaṁ ratti, tato uparatoti rattūparato. Atikkante majjhanhike yāva sūriyatthaṅgamanā",
  "atk-s0101a1:255_1": "bhojanaṁ vikālabhojanaṁ nāma. Tato viratattā virato vikālabhojanā. Kadā virato? Anomānadītīre",
  "atk-s0101a1:255_2": "pabbajitadivasato paṭṭhāya.",
  "atk-s0101a1:256_0": "Sāsanassa ananulomattā visūkaṁ paṭāṇībhūtaṁ dassananti visūkadassanaṁ. Attanā naccananaccāpanādivasena",
  "atk-s0101a1:256_1": "naccā ca gītā ca vāditā ca antamaso mayūranaccādivasenapi pavattānaṁ naccādīnaṁ visūkabhūtā",
  "atk-s0101a1:256_2": "dassanā cāti naccagītavāditavisūkadassanā. Naccādīni hi attanā payojetuṁ vā parehi",
  "atk-s0101a1:256_3": "payojāpetuṁ vā payuttāni passituṁ vā neva bhikkhūnaṁ na bhikkhunīnañca vaṭṭanti.",
  "atk-s0101a1:257_0": "Mālādīsu mālāti yaṁ kiñci pupphaṁ. Gandhanti yaṁ kiñci gandhajātaṁ. Vilepananti chavirāgakaraṇaṁ.",
  "atk-s0101a1:257_1": "Tattha piḷandhanto dhāreti nāma, ūnaṭṭhānaṁ pūrento maṇḍeti nāma, gandhavasena chavirāgavasena",
  "atk-s0101a1:257_2": "ca sādiyanto vibhūseti nāma. Ṭhānaṁ vuccati kāraṇaṁ. Tasmā yāya dussīlyacetanāya",
  "atk-s0101a1:257_3": "tāni mālādhāraṇādīni mahājano karoti, tato paṭiviratoti attho.",
  "atk-s0101a1:258": "Uccāsayanaṁ vuccati pamāṇātikkantaṁ. Mahāsayananti akappiyapaccattharaṇaṁ. Tato viratoti attho.",
  "atk-s0101a1:259_0": "Jātarūpanti suvaṇṇaṁ. Rajatanti kahāpaṇo, lohamāsako, jatumāsako, dārumāsakoti ye",
  "atk-s0101a1:259_1": "vohāraṁ gacchanti. Tassa ubhayassāpi paṭiggahaṇā paṭivirato, neva naṁ uggaṇhāti,",
  "atk-s0101a1:259_2": "na uggaṇhāpeti, na upanikkhittaṁ sādiyatīti attho.",
  "atk-s0101a1:260_0": "Āmakadhaññapaṭiggahaṇāti, sālivīhiyavagodhūmakaṅguvarakakudrūsakasaṅkhātassa sattavidhassāpi",
  "atk-s0101a1:260_1": "āmakadhaññassa paṭiggahaṇā. Na kevalañca etesaṁ paṭiggahaṇameva, āmasanampi bhikkhūnaṁ",
  "atk-s0101a1:260_2": "na vaṭṭatiyeva. Āmakamaṁsapaṭiggahaṇāti ettha aññatra odissa anuññātā āmakamaṁsamacchānaṁ",
  "atk-s0101a1:260_3": "paṭiggahaṇameva bhikkhūnaṁ na vaṭṭati, no āmasanaṁ.",
  "atk-s0101a1:261": "Itthikumārikapaṭiggahaṇāti ettha itthīti purisantaragatā, itarā kumārikā nāma, tāsaṁ paṭiggahaṇampi āmasanampi akappiyameva.",
  "atk-s0101a1:262": "Dāsidāsapaṭiggahaṇāti ettha dāsidāsavaseneva tesaṁ paṭiggahaṇaṁ na vaṭṭati. “Kappiyakārakaṁ dammi, ārāmikaṁ dammī”ti evaṁ vutte pana vaṭṭati.",
  "atk-s0101a1:263_0": "Ajeḷakādīsu khettavatthupariyosānesu kappiyākappiyanayo vinayavasena upaparikkhitabbo.",
  "atk-s0101a1:263_1": "Tattha khettaṁ nāma yasmiṁ pubbaṇṇaṁ ruhati. Vatthu nāma yasmiṁ aparaṇṇaṁ ruhati.",
  "atk-s0101a1:263_2": "Yattha vā ubhayampi ruhati, taṁ khettaṁ. Tadatthāya akatabhūmibhāgo vatthu. Khettavatthusīsena",
  "atk-s0101a1:263_3": "cettha vāpitaḷākādīnipi saṅgahitāneva.",
  "atk-s0101a1:264_0": "Dūteyyaṁ vuccati dūtakammaṁ, gihīnaṁ pahitaṁ paṇṇaṁ vā sāsanaṁ vā gahetvā tattha",
  "atk-s0101a1:264_1": "tattha gamanaṁ. Pahiṇagamanaṁ vuccati gharā gharaṁ pesitassa khuddakagamanaṁ. Anuyogo",
  "atk-s0101a1:264_2": "nāma tadubhayakaraṇaṁ. Tasmā dūteyyapahiṇagamanānaṁ anuyogāti. Evamettha attho veditabbo.",
  "atk-s0101a1:265_0": "Kayavikkayāti kayā ca vikkayā ca. Tulākūṭādīsu kūṭanti vañcanaṁ. Tattha tulākūṭaṁ",
  "atk-s0101a1:265_1": "nāma rūpakūṭaṁ aṅgakūṭaṁ, gahaṇakūṭaṁ, paṭicchannakūṭanti catubbidhaṁ hoti. Tattha",
  "atk-s0101a1:265_2": "rūpakūṭaṁ nāma dve tulā samarūpā katvā gaṇhanto mahatiyā gaṇhāti, dadanto khuddikāya",
  "atk-s0101a1:265_3": "deti. Aṅgakūṭaṁ nāma gaṇhanto pacchābhāge hatthena tulaṁ akkamati, dadanto pubbabhāge.",
  "atk-s0101a1:265_4": "Gahaṇakūṭaṁ nāma gaṇhanto mūle rajjuṁ gaṇhāti, dadanto agge. Paṭicchannakūṭaṁ nāma",
  "atk-s0101a1:265_5": "tulaṁ susiraṁ katvā anto ayacuṇṇaṁ pakkhipitvā gaṇhanto taṁ pacchābhāge karoti, dadanto aggabhāge.",
  "atk-s0101a1:266_0": "Kaṁso vuccati suvaṇṇapāti, tāya vañcanaṁ kaṁsakūṭaṁ. Kathaṁ? Ekaṁ suvaṇṇapātiṁ katvā",
  "atk-s0101a1:266_1": "aññā dve tisso lohapātiyo suvaṇṇavaṇṇe karoti, tato janapadaṁ gantvā kiñcideva aḍḍhaṁ",
  "atk-s0101a1:266_2": "kulaṁ pavisitvā – “suvaṇṇabhājanāni kiṇathā”ti vatvā agghe pucchite samagghataraṁ",
  "atk-s0101a1:266_3": "dātukāmā honti. Tato tehi – “kathaṁ imesaṁ suvaṇṇabhāvo jānitabbo”ti vutte, “vīmaṁsitvā",
  "atk-s0101a1:266_4": "gaṇhathā”ti suvaṇṇapātiṁ pāsāṇe ghaṁsitvā sabbā pātiyo datvā gacchati.",
  "atk-s0101a1:267_0": "Mānakūṭaṁ nāma hadayabhedasikhābhedarajjubhedavasena tividhaṁ hoti. Tattha hadayabhedo",
  "atk-s0101a1:267_1": "sappitelādiminanakāle labbhati. Tāni hi gaṇhanto heṭṭhāchiddena mānena – “saṇikaṁ",
  "atk-s0101a1:267_2": "āsiñcā”ti vatvā antobhājane bahuṁ paggharāpetvā gaṇhāti, dadanto chiddaṁ pidhāya",
  "atk-s0101a1:267_3": "sīghaṁ pūretvā deti.",
  "atk-s0101a1:268": "Sikhābhedo tilataṇḍulādiminanakāle labbhati. Tāni hi gaṇhanto saṇikaṁ sikhaṁ ussāpetvā gaṇhāti, dadanto vegena pūretvā sikhaṁ chindanto deti.",
  "atk-s0101a1:269": "Rajjubhedo khettavatthuminanakāle labbhati. Lañjaṁ alabhantā hi khettaṁ amahantampi mahantaṁ katvā minanti.",
  "atk-s0101a1:270_0": "Ukkoṭanādīsu ukkoṭananti assāmike sāmike kātuṁ lañjaggahaṇaṁ. Vañcananti tehi tehi",
  "atk-s0101a1:270_1": "upāyehi paresaṁ vañcanaṁ. Tatridamekaṁ vatthu – eko kira luddako migañca migapotakañca",
  "atk-s0101a1:270_2": "gahetvā āgacchati, tameko dhutto – “kiṁ bho, migo agghati, kiṁ migapotako”ti āha.",
  "atk-s0101a1:270_3": "“Migo dve kahāpaṇe, migapotako eka”nti ca vutte ekaṁ kahāpaṇaṁ datvā migapotakaṁ",
  "atk-s0101a1:270_4": "gahetvā thokaṁ gantvā nivatto – “na me bho, migapotakena attho, migaṁ me dehī”ti",
  "atk-s0101a1:270_5": "āha. Tena hi – dve kahāpaṇe dehīti. So āha – “nanu te bho, mayā paṭhamaṁ eko kahāpaṇo",
  "atk-s0101a1:270_6": "dinno”ti? “Āma, dinno”ti. “Idaṁ migapotakaṁ gaṇha, evaṁ so ca kahāpaṇo, ayañca kahāpaṇagghanako",
  "atk-s0101a1:270_7": "migapotakoti dve kahāpaṇā bhavissantī”ti. So “kāraṇaṁ vadatī”ti sallakkhetvā migapotakaṁ",
  "atk-s0101a1:270_8": "gahetvā migaṁ adāsīti. Nikatīti yogavasena vā māyāvasena vā apāmaṅgaṁ pāmaṅganti,",
  "atk-s0101a1:270_9": "amaṇiṁ maṇinti, asuvaṇṇaṁ suvaṇṇanti katvā patirūpakena vañcanaṁ. Sāciyogoti kuṭilayogo,",
  "atk-s0101a1:270_10": "etesaṁyeva ukkoṭanādīnametaṁ nāmaṁ. Tasmā – ukkoṭanasāciyogo, vañcanasāciyogo, nikatisāciyogoti,",
  "atk-s0101a1:270_11": "evamettha attho daṭṭhabbo. Keci aññaṁ dassetvā aññassa parivattanaṁ sāciyogoti vadanti.",
  "atk-s0101a1:270_12": "Taṁ pana vañcaneneva saṅgahitaṁ.",
  "atk-s0101a1:271_0": "Chedanādīsu chedananti hatthacchedanādi. Vadhoti māraṇaṁ. Bandhoti rajjubandhanādīhi",
  "atk-s0101a1:271_1": "bandhanaṁ. Viparāmosoti himaviparāmoso, gumbaviparāmosoti duvidho. Yaṁ himapātasamaye",
  "atk-s0101a1:271_2": "himena paṭicchannā hutvā maggappaṭipannaṁ janaṁ musanti, ayaṁ himaviparāmoso. Yaṁ",
  "atk-s0101a1:271_3": "gumbādīhi paṭicchannā musanti, ayaṁ gumbaviparāmoso. Ālopo vuccati gāmanigamādīnaṁ",
  "atk-s0101a1:271_4": "vilopakaraṇaṁ. Sahasākāroti sāhasikakiriyā. Gehaṁ pavisitvā manussānaṁ ure satthaṁ",
  "atk-s0101a1:271_5": "ṭhapetvā icchitabhaṇḍānaṁ gahaṇaṁ. Evametasmā chedana…pe… sahasākārā paṭivirato samaṇo",
  "atk-s0101a1:271_6": "gotamoti. Iti vā hi, bhikkhave, puthujjano tathāgatassa vaṇṇaṁ vadamāno vadeyyāti.",
  "atk-s0101a1:272": "Ettāvatā cūḷasīlaṁ niṭṭhitaṁ hoti.",
  "atk-s0101a1:273": "Majjhimasīlavaṇṇanā",
  "atk-s0101a1:274_0": "11. Idāni majjhimasīlaṁ vitthārento “yathā vā paneke bhonto”tiādimāha. Tatrāyaṁ anuttānapadavaṇṇanā.",
  "atk-s0101a1:274_1": "Saddhādeyyānīti kammañca phalañca idhalokañca paralokañca saddahitvā dinnāni. ‘Ayaṁ",
  "atk-s0101a1:274_2": "me ñātī’ti vā, ‘mitto’ti vā, idaṁ paṭikarissati, idaṁ vā tena katapubbanti vā, evaṁ",
  "atk-s0101a1:274_3": "na dinnānīti attho. Evaṁ dinnāni hi na saddhādeyyāni nāma honti. Bhojanānīti desanāsīsamattametaṁ,",
  "atk-s0101a1:274_4": "atthato pana saddhādeyyāni bhojanāni bhuñjitvā cīvarāni pārupitvā senāsanāni sevamānā",
  "atk-s0101a1:274_5": "gilānabhesajjaṁ paribhuñjamānāti sabbametaṁ vuttameva hoti.",
  "atk-s0101a1:275_0": "Seyyathidanti nipāto. Tassattho katamo so bījagāmabhūtagāmo, yassa samārambhaṁ anuyuttā",
  "atk-s0101a1:275_1": "viharantīti. Tato taṁ dassento mūlabījantiādimāha. Tattha mūlabījaṁ nāma haliddi,",
  "atk-s0101a1:275_2": "siṅgiveraṁ, vacā, vacattaṁ, ativisā, kaṭukarohiṇī, usīraṁ, bhaddamuttakanti evamādi.",
  "atk-s0101a1:275_3": "Khandhabījaṁ nāma assattho, nigrodho, pilakkho, udumbaro, kacchako, kapitthanoti",
  "atk-s0101a1:275_4": "evamādi. Phaḷubījaṁ nāma ucchu, naḷo, veḷūti evamādi. Aggabījaṁ nāma ajjakaṁ, phaṇijjakaṁ,",
  "atk-s0101a1:275_5": "hiriveranti evamādi. Bījabījaṁ nāma pubbaṇṇaṁ aparaṇṇanti evamādi. Sabbañhetaṁ rukkhato",
  "atk-s0101a1:275_6": "viyojitaṁ viruhanasamatthameva “bījagāmo”ti vuccati. Rukkhato pana aviyojitaṁ asukkhaṁ",
  "atk-s0101a1:275_7": "“bhūtagāmo”ti vuccati. Tattha bhūtagāmasamārambho pācittiyavatthu, bījagāmasamārambho",
  "atk-s0101a1:275_8": "dukkaṭavatthūti veditabbo.",
  "atk-s0101a1:276_0": "12.Sannidhikāraparibhoganti sannidhikatassa paribhogaṁ. Tattha duvidhā kathā, vinayavasena",
  "atk-s0101a1:276_1": "ca sallekhavasena ca. Vinayavasena tāva yaṁ kiñci annaṁ ajja paṭiggahitaṁ aparajju",
  "atk-s0101a1:276_2": "sannidhikārakaṁ hoti, tassa paribhoge pācittiyaṁ. Attanā laddhaṁ pana sāmaṇerānaṁ",
  "atk-s0101a1:276_3": "datvā, tehi laddhaṁ ṭhapāpetvā dutiyadivase bhuñjituṁ vaṭṭati, sallekho pana na hoti.",
  "atk-s0101a1:277": "Pānasannidhimhipi eseva nayo. Tattha pānaṁ nāma ambapānādīni aṭṭha pānāni, yāni ca tesaṁ anulomāni. Tesaṁ vinicchayo samantapāsādikāyaṁ vutto.",
  "atk-s0101a1:278_0": "Vatthasannidhimhi anadhiṭṭhitaṁ avikappitaṁ sannidhi ca hoti, sallekhañca kopeti,",
  "atk-s0101a1:278_1": "ayaṁ pariyāyakathā. Nippariyāyato pana ticīvarasantuṭṭhena bhavitabbaṁ, catutthaṁ",
  "atk-s0101a1:278_2": "labhitvā aññassa dātabbaṁ. Sace yassa kassaci dātuṁ na sakkoti, yassa pana dātukāmo",
  "atk-s0101a1:278_3": "hoti, so uddesatthāya vā paripucchatthāya vā gato, āgatamatte dātabbaṁ, adātuṁ na",
  "atk-s0101a1:278_4": "vaṭṭati. Cīvare pana appahonte satiyā paccāsāya anuññātakālaṁ ṭhapetuṁ vaṭṭati. Sūcisuttacīvarakārakānaṁ",
  "atk-s0101a1:278_5": "alābhena tato parampi vinayakammaṁ katvā ṭhapetuṁ vaṭṭati. “Imasmiṁ jiṇṇe puna īdisaṁ",
  "atk-s0101a1:278_6": "kuto labhissāmī”ti pana ṭhapetuṁ na vaṭṭati, sannidhi ca hoti, sallekhañca kopeti.",
  "atk-s0101a1:279_0": "Yānasannidhimhi yānaṁ nāma vayhaṁ, ratho, sakaṭaṁ, sandamānikā, sivikā, pāṭaṅkīti;",
  "atk-s0101a1:279_1": "netaṁ pabbajitassa yānaṁ. Upāhanā pana pabbajitassa yānaṁyeva. Ekabhikkhussa hi eko",
  "atk-s0101a1:279_2": "araññatthāya, eko dhotapādakatthāyāti, ukkaṁsato dve upāhanasaṅghāṭā vaṭṭanti. Tatiyaṁ",
  "atk-s0101a1:279_3": "labhitvā aññassa dātabbo. “Imasmiṁ jiṇṇe aññaṁ kuto labhissāmī”ti hi ṭhapetuṁ na",
  "atk-s0101a1:279_4": "vaṭṭati, sannidhi ca hoti, sallekhañca kopeti.",
  "atk-s0101a1:280_0": "Sayanasannidhimhi sayananti mañco. Ekassa bhikkhuno eko gabbhe, eko divāṭhāneti ukkaṁsato",
  "atk-s0101a1:280_1": "dve mañcā vaṭṭanti. Tato uttari labhitvā aññassa bhikkhuno vā gaṇassa vā dātabbo;",
  "atk-s0101a1:280_2": "adātuṁ na vaṭṭati. Sannidhi ca hoti, sallekhañca kopeti.",
  "atk-s0101a1:281_0": "Gandhasannidhimhi bhikkhuno kaṇḍukacchuchavidosādiābādhe sati gandhā vaṭṭanti. Te",
  "atk-s0101a1:281_1": "gandhe āharāpetvā tasmiṁ roge vūpasante aññesaṁ vā ābādhikānaṁ dātabbā, dvāre pañcaṅguligharadhūpanādīsu",
  "atk-s0101a1:281_2": "vā upanetabbā. “Puna roge sati bhavissantī”ti pana ṭhapetuṁ na vaṭṭati, sannidhi",
  "atk-s0101a1:281_3": "ca hoti, sallekhañca kopeti.",
  "atk-s0101a1:282_0": "Āmisanti vuttāvasesaṁ daṭṭhabbaṁ. Seyyathidaṁ, idhekacco bhikkhu – “tathārūpe kāle",
  "atk-s0101a1:282_1": "upakārāya bhavissatī”ti tilataṇḍulamuggamāsanāḷikeraloṇamacchamaṁsavallūrasappitelaguḷabhājanādīni",
  "atk-s0101a1:282_2": "āharāpetvā ṭhapeti. So vassakāle kālasseva sāmaṇerehi yāguṁ pacāpetvā paribhuñjitvā",
  "atk-s0101a1:282_3": "“sāmaṇera, udakakaddame dukkhaṁ gāmaṁ pavisituṁ, gaccha asukaṁ kulaṁ gantvā mayhaṁ",
  "atk-s0101a1:282_4": "vihāre nisinnabhāvaṁ ārocehi; asukakulato dadhiādīni āharā”ti peseti. Bhikkhūhi –",
  "atk-s0101a1:282_5": "“kiṁ, bhante, gāmaṁ pavisissathā”ti vuttepi, “duppaveso, āvuso, idāni gāmo”ti vadati.",
  "atk-s0101a1:282_6": "Te – “hotu, bhante, acchatha tumhe, mayaṁ bhikkhaṁ pariyesitvā āharissāmā”ti gacchanti.",
  "atk-s0101a1:282_7": "Atha sāmaṇeropi dadhiādīni āharitvā bhattañca byañjanañca sampādetvā upaneti, taṁ",
  "atk-s0101a1:282_8": "bhuñjantasseva upaṭṭhākā bhattaṁ pahiṇanti, tatopi manāpaṁ manāpaṁ bhuñjati. Atha",
  "atk-s0101a1:282_9": "bhikkhū piṇḍapātaṁ gahetvā āgacchanti, tatopi manāpaṁ manāpaṁ gīvāyāmakaṁ bhuñjatiyeva.",
  "atk-s0101a1:282_10": "Evaṁ catumāsampi vītināmeti. Ayaṁ vuccati – “bhikkhu muṇḍakuṭumbikajīvikaṁ jīvati,",
  "atk-s0101a1:282_11": "na samaṇajīvika”nti. Evarūpo āmisasannidhi nāma hoti.",
  "atk-s0101a1:283_0": "Bhikkhuno pana vasanaṭṭhāne ekā taṇḍulanāḷi, eko guḷapiṇḍo, catubhāgamattaṁ sappīti",
  "atk-s0101a1:283_1": "ettakaṁ nidhetuṁ vaṭṭati, akāle sampattacorānaṁ atthāya. Te hi ettakampi āmisapaṭisanthāraṁ",
  "atk-s0101a1:283_2": "alabhantā jīvitāpi voropeyyuṁ, tasmā sace ettakaṁ natthi, āharāpetvāpi ṭhapetuṁ vaṭṭati.",
  "atk-s0101a1:283_3": "Aphāsukakāle ca yadettha kappiyaṁ, taṁ attanāpi paribhuñjituṁ vaṭṭati. Kappiyakuṭiyaṁ",
  "atk-s0101a1:283_4": "pana bahuṁ ṭhapentassāpi sannidhi nāma natthi. Tathāgatassa pana taṇḍulanāḷiādīsu",
  "atk-s0101a1:283_5": "vā yaṁ kiñci caturatanamattaṁ vā pilotikakhaṇḍaṁ “idaṁ me ajja vā sve vā bhavissatī”ti",
  "atk-s0101a1:283_6": "ṭhapitaṁ nāma natthi.",
  "atk-s0101a1:284_0": "13. Visūkadassanesu naccaṁ nāma yaṁ kiñci naccaṁ, taṁ maggaṁ gacchantenāpi gīvaṁ",
  "atk-s0101a1:284_1": "pasāretvā daṭṭhuṁ na vaṭṭati. Vitthāravinicchayo panettha samantapāsādikāyaṁ vuttanayeneva",
  "atk-s0101a1:284_2": "veditabbo. Yathā cettha, evaṁ sabbesu sikkhāpadapaṭisaṁyuttesu suttapadesu. Ito parañhi",
  "atk-s0101a1:284_3": "ettakampi avatvā tattha tattha payojanamattameva vaṇṇayissāmāti.",
  "atk-s0101a1:285_0": "Pekkhanti naṭasamajjaṁ. Akkhānanti bhāratayujjhanādikaṁ. Yasmiṁ ṭhāne kathīyati,",
  "atk-s0101a1:285_1": "tattha gantumpi na vaṭṭati. Pāṇissaranti kaṁsatāḷaṁ, pāṇitāḷantipi vadanti. Vetāḷanti",
  "atk-s0101a1:285_2": "ghanatāḷaṁ, mantena matasarīruṭṭhāpanantipi eke. Kumbhathūṇanti caturassaambaṇakatāḷaṁ,",
  "atk-s0101a1:285_3": "kumbhasaddantipi eke. Sobhanakanti naṭānaṁ abbhokkiraṇaṁ, sobhanakaraṁ vā, paṭibhānacittanti",
  "atk-s0101a1:285_4": "vuttaṁ hoti. Caṇḍālanti ayoguḷakīḷā, caṇḍālānaṁ sāṇadhovanakīḷātipi vadanti. Vaṁsanti",
  "atk-s0101a1:285_5": "veḷuṁ ussāpetvā kīḷanaṁ.",
  "atk-s0101a1:286_0": "Dhovananti aṭṭhidhovanaṁ, ekaccesu kira janapadesu kālaṅkate ñātake na jhāpenti,",
  "atk-s0101a1:286_1": "nikhaṇitvā ṭhapenti. Atha nesaṁ pūtibhūtaṁ kāyaṁ ñatvā nīharitvā aṭṭhīni dhovitvā",
  "atk-s0101a1:286_2": "gandhehi makkhetvā ṭhapenti. Te nakkhattakāle ekasmiṁ ṭhāne aṭṭhīni ṭhapetvā ekasmiṁ",
  "atk-s0101a1:286_3": "ṭhāne surādīni ṭhapetvā rodantā paridevantā suraṁ pivanti. Vuttampi cetaṁ – “atthi,",
  "atk-s0101a1:286_4": "bhikkhave, dakkhiṇesu janapadesu aṭṭhidhovanaṁ nāma, tattha hoti annampi pānampi",
  "atk-s0101a1:286_5": "khajjampi bhojjampi leyyampi peyyampi naccampi gītampi vāditampi. Atthetaṁ, bhikkhave,",
  "atk-s0101a1:286_6": "dhovanaṁ, netaṁ natthīti vadāmī”ti. Ekacce pana indajālena aṭṭhidhovanaṁ dhovanantipi vadanti.",
  "atk-s0101a1:287_0": "Hatthiyuddhādīsu bhikkhuno neva hatthiādīhi saddhiṁ yujjhituṁ, na te yujjhāpetuṁ,",
  "atk-s0101a1:287_1": "na yujjhante daṭṭhuṁ vaṭṭati. Nibbuddhanti mallayuddhaṁ. Uyyodhikanti yattha sampahāro",
  "atk-s0101a1:287_2": "dissati. Balagganti balagaṇanaṭṭhānaṁ. Senābyūhanti senāniveso, sakaṭabyūhādivasena",
  "atk-s0101a1:287_3": "senāya nivesanaṁ. Anīkadassananti – “tayo hatthī pacchimaṁ hatthānīka”ntiādinā nayena",
  "atk-s0101a1:287_4": "vuttassa anīkassa dassanaṁ.",
  "atk-s0101a1:288_0": "14. Pamādo ettha tiṭṭhatīti pamādaṭṭhānaṁ. Jūtañca taṁ pamādaṭṭhānañcāti jūtappamādaṭṭhānaṁ.",
  "atk-s0101a1:288_1": "Ekekāya pantiyā aṭṭha aṭṭha padāni assāti aṭṭhapadaṁ dasapadepi eseva nayo. Ākāsanti",
  "atk-s0101a1:288_2": "aṭṭhapadadasapadesu viya ākāseyeva kīḷanaṁ. Parihārapathanti bhūmiyaṁ nānāpathamaṇḍalaṁ",
  "atk-s0101a1:288_3": "katvā tattha tattha pariharitabbaṁ, pathaṁ pariharantānaṁ kīḷanaṁ. Santikanti santikakīḷanaṁ.",
  "atk-s0101a1:288_4": "Ekajjhaṁ ṭhapitā sāriyo vā sakkharāyo vā acālentā nakheneva apanenti ca upanenti",
  "atk-s0101a1:288_5": "ca, sace tattha kāci calati, parājayo hoti, evarūpāya kīḷāyetaṁ adhivacanaṁ. Khalikanti",
  "atk-s0101a1:288_6": "jūtaphalake pāsakakīḷanaṁ. Ghaṭikā vuccati dīghadaṇḍakena rassadaṇḍakaṁ paharaṇakīḷanaṁ.",
  "atk-s0101a1:288_7": "Salākahatthanti lākhāya vā mañjiṭṭhikāya vā piṭṭhodakena vā salākahatthaṁ temetvā",
  "atk-s0101a1:288_8": "– “kiṁ hotū”ti bhūmiyaṁ vā bhittiyaṁ vā taṁ paharitvā hatthiassādirūpadassanakīḷanaṁ.",
  "atk-s0101a1:288_9": "Akkhanti guḷakīḷā. Paṅgacīraṁ vuccati paṇṇanāḷikaṁ, taṁ dhamantā kīḷanti. Vaṅkakanti",
  "atk-s0101a1:288_10": "gāmadārakānaṁ kīḷanakaṁ khuddakanaṅgalaṁ. Mokkhacikā vuccati samparivattanakīḷā,",
  "atk-s0101a1:288_11": "ākāse vā daṇḍakaṁ gahetvā bhūmiyaṁ vā sīsaṁ ṭhapetvā heṭṭhupariyabhāvena parivattanakīḷāti",
  "atk-s0101a1:288_12": "vuttaṁ hoti. Ciṅgulikaṁ vuccati tālapaṇṇādīhi kataṁ vātappahārena paribbhamanacakkaṁ.",
  "atk-s0101a1:288_13": "Pattāḷhakaṁ vuccati paṇṇanāḷikā. Tāya vālukādīni minantā kīḷanti. Rathakanti khuddakarathaṁ.",
  "atk-s0101a1:288_14": "Dhanukanti khuddakadhanumeva. Akkharikā vuccati ākāse vā piṭṭhiyaṁ vā akkharajānanakīḷā.",
  "atk-s0101a1:288_15": "Manesikā nāma manasā cintitajānanakīḷā. Yathāvajjaṁ nāma kāṇakuṇikhujjādīnaṁ yaṁ",
  "atk-s0101a1:288_16": "yaṁ vajjaṁ, taṁ taṁ payojetvā dassanakīḷā.",
  "atk-s0101a1:289_0": "15.Āsandinti pamāṇātikkantāsanaṁ. Anuyuttā viharantīti idaṁ apekkhitvā pana sabbapadesu",
  "atk-s0101a1:289_1": "upayogavacanaṁ kataṁ. Pallaṅkoti pādesu vāḷarūpāni ṭhapetvā kato. Gonakoti dīghalomako",
  "atk-s0101a1:289_2": "mahākojavo, caturaṅgulādhikāni kira tassa lomāni. Cittakanti vānavicittaṁ uṇṇāmayattharaṇaṁ.",
  "atk-s0101a1:289_3": "Paṭikāti uṇṇāmayo setattharaṇo. Paṭalikāti ghanapupphako uṇṇāmayattharaṇo. Yo āmalakapattotipi",
  "atk-s0101a1:289_4": "vuccati. Tūlikāti tiṇṇaṁ tūlānaṁ aññatarapuṇṇā tūlikā. Vikatikāti sīhabyagghādirūpavicitro",
  "atk-s0101a1:289_5": "uṇṇāmayattharaṇo. Uddalomīti ubhayatodasaṁ uṇṇāmayattharaṇaṁ, keci “ekatouggatapuppha”nti",
  "atk-s0101a1:289_6": "vadanti. Ekantalomīti ekatodasaṁ uṇṇāmayattharaṇaṁ. Keci “ubhatouggatapuppha”nti",
  "atk-s0101a1:289_7": "vadanti. Kaṭṭissanti ratanaparisibbitaṁ koseyyakaṭṭissamayapaccattharaṇaṁ. Koseyyanti",
  "atk-s0101a1:289_8": "ratanaparisibbitameva kosiyasuttamayapaccattharaṇaṁ. Suddhakoseyyaṁ pana vaṭṭatīti",
  "atk-s0101a1:289_9": "vinaye vuttaṁ. Dīghanikāyaṭṭhakathāyaṁ pana “ṭhapetvā tūlikaṁ sabbāneva gonakādīni",
  "atk-s0101a1:289_10": "ratanaparisibbitāni na vaṭṭantī”ti vuttaṁ.",
  "atk-s0101a1:290_0": "Kuttakanti soḷasannaṁ nāṭakitthīnaṁ ṭhatvā naccanayoggaṁ uṇṇāmayattharaṇaṁ. Hatthattharaṁ",
  "atk-s0101a1:290_1": "assattharanti hatthiassapiṭṭhīsu attharaṇaattharakāyeva. Rathattharepi eseva nayo.",
  "atk-s0101a1:290_2": "Ajinappaveṇīti ajinacammehi mañcappamāṇena sibbitvā katā paveṇī. Kadalīmigapavarapaccattharaṇanti",
  "atk-s0101a1:290_3": "kadalīmigacammaṁ nāma atthi, tena kataṁ pavarapaccattharaṇaṁ; uttamapaccattharaṇanti",
  "atk-s0101a1:290_4": "attho. Taṁ kira setavatthassa upari kadalīmigacammaṁ pattharitvā sibbetvā karonti.",
  "atk-s0101a1:290_5": "Sauttaracchadanti saha uttaracchadena, uparibaddhena rattavitānena saddhinti attho.",
  "atk-s0101a1:290_6": "Setavitānampi heṭṭhā akappiyapaccattharaṇe sati na vaṭṭati, asati pana vaṭṭati. Ubhatolohitakūpadhānanti",
  "atk-s0101a1:290_7": "sīsūpadhānañca pādūpadhānañcāti mañcassa ubhatolohitakaṁ upadhānaṁ, etaṁ na kappati.",
  "atk-s0101a1:290_8": "Yaṁ pana ekameva upadhānaṁ ubhosu passesu rattaṁ vā hoti padumavaṇṇaṁ vā vicitraṁ",
  "atk-s0101a1:290_9": "vā, sace pamāṇayuttaṁ, vaṭṭati. Mahāupadhānaṁ pana paṭikkhittaṁ. Alohitakāni dvepi",
  "atk-s0101a1:290_10": "vaṭṭantiyeva. Tato uttari labhitvā aññesaṁ dātabbāni. Dātuṁ asakkonto mañce tiriyaṁ",
  "atk-s0101a1:290_11": "attharitvā upari paccattharaṇaṁ datvā nipajjitumpi labhati. Āsandīādīsu pana vuttanayeneva",
  "atk-s0101a1:290_12": "paṭipajjitabbaṁ. Vuttañhetaṁ – “anujānāmi, bhikkhave, āsandiyā pāde chinditvā paribhuñjituṁ,",
  "atk-s0101a1:290_13": "pallaṅkassa vāḷe bhinditvā paribhuñjituṁ, tūlikaṁ vijaṭetvā bimbohanaṁ kātuṁ, avasesaṁ",
  "atk-s0101a1:290_14": "bhummattharaṇaṁ kātu”nti.",
  "atk-s0101a1:291_0": "16. Ucchādanādīsu mātukucchito nikkhantadārakānaṁ sarīragandho dvādasavassapattakāle",
  "atk-s0101a1:291_1": "nassati, tesaṁ sarīraduggandhaharaṇatthāya gandhacuṇṇādīhi ucchādenti, evarūpaṁ ucchādanaṁ",
  "atk-s0101a1:291_2": "na vaṭṭati. Puññavante pana dārake ūrūsu nipajjāpetvā telena makkhetvā hatthapādaūrunābhiādīnaṁ",
  "atk-s0101a1:291_3": "saṇṭhānasampādanatthaṁ parimaddanti, evarūpaṁ parimaddanaṁ na vaṭṭati.",
  "atk-s0101a1:292_0": "Nhāpananti tesaṁyeva dārakānaṁ gandhādīhi nhāpanaṁ. Sambāhananti mahāmallānaṁ viya",
  "atk-s0101a1:292_1": "hatthapāde muggarādīhi paharitvā bāhuvaḍḍhanaṁ. Ādāsanti yaṁ kiñci ādāsaṁ pariharituṁ",
  "atk-s0101a1:292_2": "na vaṭṭati. Añjananti alaṅkārañjanameva. Mālāti baddhamālā vā abaddhamālā vā. Vilepananti",
  "atk-s0101a1:292_3": "yaṁ kiñci chavirāgakaraṇaṁ. Mukhacuṇṇaṁ mukhalepananti mukhe kāḷapīḷakādīnaṁ haraṇatthāya",
  "atk-s0101a1:292_4": "mattikakakkaṁ denti, tena lohite calite sāsapakakkaṁ denti, tena dose khādite tilakakkaṁ",
  "atk-s0101a1:292_5": "denti, tena lohite sannisinne haliddikakkaṁ denti, tena chavivaṇṇe ārūḷhe mukhacuṇṇakena",
  "atk-s0101a1:292_6": "mukhaṁ cuṇṇenti, taṁ sabbaṁ na vaṭṭati.",
  "atk-s0101a1:293_0": "Hatthabandhādīsu hatthe vicitrasaṅkhakapālādīni bandhitvā vicaranti, taṁ vā aññaṁ",
  "atk-s0101a1:293_1": "vā sabbampi hatthābharaṇaṁ na vaṭṭati, apare sikhaṁ bandhitvā vicaranti. Suvaṇṇacīrakamuttalatādīhi",
  "atk-s0101a1:293_2": "ca taṁ parikkhipanti; taṁ sabbaṁ na vaṭṭati. Apare catuhatthadaṇḍaṁ vā aññaṁ vā pana",
  "atk-s0101a1:293_3": "alaṅkatadaṇḍakaṁ gahetvā vicaranti, tathā itthipurisarūpādivicittaṁ bhesajjanāḷikaṁ",
  "atk-s0101a1:293_4": "suparikkhittaṁ vāmapasse olaggitaṁ; apare kaṇṇikaratanaparikkhittakosaṁ atitikhiṇaṁ",
  "atk-s0101a1:293_5": "asiṁ, pañcavaṇṇasuttasibbitaṁ makaradantakādivicittaṁ chattaṁ, suvaṇṇarajatādivicitrā",
  "atk-s0101a1:293_6": "morapiñchādiparikkhittā upāhanā, keci ratanamattāyāmaṁ caturaṅgulavitthataṁ kesantaparicchedaṁ",
  "atk-s0101a1:293_7": "dassetvā meghamukhe vijjulataṁ viya nalāṭe uṇhīsapaṭṭaṁ bandhanti, cūḷāmaṇiṁ dhārenti,",
  "atk-s0101a1:293_8": "cāmaravālabījaniṁ dhārenti, taṁ sabbaṁ na vaṭṭati.",
  "atk-s0101a1:294_0": "17. Aniyyānikattā saggamokkhamaggānaṁ tiracchānabhūtā kathāti tiracchānakathā. Tattha",
  "atk-s0101a1:294_1": "rājānaṁ ārabbha mahāsammato mandhātā dhammāsoko evaṁ mahānubhāvotiādinā nayena pavattā",
  "atk-s0101a1:294_2": "kathā rājakathā. Esa nayo corakathādīsu. Tesu asuko rājā abhirūpo dassanīyotiādinā",
  "atk-s0101a1:294_3": "nayena gehassitakathāva tiracchānakathā hoti. Sopi nāma evaṁ mahānubhāvo khayaṁ gatoti",
  "atk-s0101a1:294_4": "evaṁ pavattā pana kammaṭṭhānabhāve tiṭṭhati. Coresu mūladevo evaṁ mahānubhāvo, meghamālo",
  "atk-s0101a1:294_5": "evaṁ mahānubhāvoti tesaṁ kammaṁ paṭicca aho sūrāti gehassitakathāva tiracchānakathā.",
  "atk-s0101a1:294_6": "Yuddhepi bhāratayuddhādīsu asukena asuko evaṁ mārito, evaṁ viddhoti kāmassādavaseneva",
  "atk-s0101a1:294_7": "kathā tiracchānakathā. Tepi nāma khayaṁ gatāti evaṁ pavattā pana sabbattha kammaṭṭhānameva",
  "atk-s0101a1:294_8": "hoti. Api ca annādīsu evaṁ vaṇṇavantaṁ gandhavantaṁ rasavantaṁ phassasampannaṁ khādimha",
  "atk-s0101a1:294_9": "bhuñjimhāti kāmassādavasena kathetuṁ na vaṭṭati. Sātthakaṁ pana katvā pubbe evaṁ",
  "atk-s0101a1:294_10": "vaṇṇādisampannaṁ annaṁ pānaṁ vatthaṁ sayanaṁ mālaṁ gandhaṁ sīlavantānaṁ adamha, cetiye",
  "atk-s0101a1:294_11": "pūjaṁ karimhāti kathetuṁ vaṭṭati. Ñātikathādīsu pana “amhākaṁ ñātakā sūrā samatthā”ti",
  "atk-s0101a1:294_12": "vā “pubbe mayaṁ evaṁ vicitrehi yānehi vicarimhā”ti vā assādavasena vattuṁ na vaṭṭati.",
  "atk-s0101a1:294_13": "Sātthakaṁ pana katvā “tepi no ñātakā khayaṁ gatā”ti vā “pubbe mayaṁ evarūpā upāhanā",
  "atk-s0101a1:294_14": "saṅghassa adamhā”ti vā kathetuṁ vaṭṭati. Gāmakathāpi suniviṭṭhadunniviṭṭhasubhikkhadubbhikkhādivasena",
  "atk-s0101a1:294_15": "vā “asukagāmavāsino sūrā samatthā”ti vā evaṁ assādavasena na vaṭṭati. Sātthakaṁ pana",
  "atk-s0101a1:294_16": "katvā “saddhā pasannā”ti vā “khayavayaṁ gatā”ti vā vattuṁ vaṭṭati. Nigamanagarajanapadakathādīsupi eseva nayo.",
  "atk-s0101a1:295_0": "Itthikathāpi vaṇṇasaṇṭhānādīni paṭicca assādavasena na vaṭṭati, saddhā pasannā khayavayaṁ",
  "atk-s0101a1:295_1": "gatāti evameva vaṭṭati. Sūrakathāpi ‘nandimitto nāma yodho sūro ahosī’ti assādavasena",
  "atk-s0101a1:295_2": "na vaṭṭati. Saddho ahosi khayaṁ gatoti evameva vaṭṭati. Visikhākathāpi “asukā visikhā",
  "atk-s0101a1:295_3": "suniviṭṭhā dunniviṭṭhā sūrā samatthā”ti assādavasena na vaṭṭati. Saddhā pasannā khayavayaṁ",
  "atk-s0101a1:295_4": "gatāti evameva vaṭṭati.",
  "atk-s0101a1:296_0": "Kumbhaṭṭhānakathāti udakaṭṭhānakathā, udakatitthakathātipi vuccati, kumbhadāsikathā",
  "atk-s0101a1:296_1": "vā, sāpi “pāsādikā naccituṁ gāyituṁ chekā”ti assādavasena na vaṭṭati; saddhā pasannātiādinā",
  "atk-s0101a1:296_2": "nayeneva vaṭṭati. Pubbapetakathāti atītañātikathā. Tattha vattamānañātikathāsadiso vinicchayo.",
  "atk-s0101a1:297_0": "Nānattakathāti purimapacchimakathāhi vimuttā avasesā nānāsabhāvā niratthakakathā.",
  "atk-s0101a1:297_1": "Lokakkhāyikāti ayaṁ loko kena nimmito, asukena nāma nimmito. Kāko seto, aṭṭhīnaṁ",
  "atk-s0101a1:297_2": "setattā; balākā rattā. Lohitassa rattattāti evamādikā lokāyatavitaṇḍasallāpakathā.",
  "atk-s0101a1:298_0": "Samuddakkhāyikā nāma kasmā samuddo sāgaro? Sāgaradevena khato, tasmā sāgaro. Khato",
  "atk-s0101a1:298_1": "meti hatthamuddāya sayaṁ niveditattā “samuddo”ti evamādikā niratthakā samuddakkhāyanakathā.",
  "atk-s0101a1:298_2": "Bhavoti vuḍḍhi. Abhavoti hāni. Iti bhavo, iti abhavoti yaṁ vā taṁ vā niratthakakāraṇaṁ",
  "atk-s0101a1:298_3": "vatvā pavattitakathā itibhavābhavakathā.",
  "atk-s0101a1:299_0": "18.Viggāhikakathāti viggahakathā, sārambhakathā. Tattha sahitaṁ meti mayhaṁ vacanaṁ",
  "atk-s0101a1:299_1": "sahitaṁ siliṭṭhaṁ atthayuttaṁ kāraṇayuttanti attho. Asahitaṁ teti tuyhaṁ vacanaṁ",
  "atk-s0101a1:299_2": "asahitaṁ asiliṭṭhaṁ. Adhiciṇṇaṁ te viparāvattanti yaṁ tuyhaṁ dīgharattāciṇṇavasena",
  "atk-s0101a1:299_3": "suppaguṇaṁ, taṁ mayhaṁ ekavacaneneva viparāvattaṁ parivattitvā ṭhitaṁ, na kiñci jānāsīti attho.",
  "atk-s0101a1:300_0": "Āropitote vādoti mayā tava doso āropito. Cara vādappamokkhāyāti dosamocanatthaṁ cara,",
  "atk-s0101a1:300_1": "vicara; tattha tattha gantvā sikkhāti attho. Nibbeṭhehi vā sace pahosīti atha sayaṁ",
  "atk-s0101a1:300_2": "pahosi, idānimeva nibbeṭhehīti.",
  "atk-s0101a1:301_0": "19. Dūteyyakathāyaṁ idha gacchāti ito asukaṁ nāma ṭhānaṁ gaccha. Amutrāgacchāti tato",
  "atk-s0101a1:301_1": "asukaṁ nāma ṭhānaṁ āgaccha. Idaṁ harāti ito idaṁ nāma hara. Amutra idaṁ āharāti asukaṭṭhānato",
  "atk-s0101a1:301_2": "idaṁ nāma idha āhara. Saṅkhepato pana idaṁ dūteyyaṁ nāma ṭhapetvā pañca sahadhammike",
  "atk-s0101a1:301_3": "ratanattayassa upakārapaṭisaṁyuttañca gihīsāsanaṁ aññesaṁ na vaṭṭati.",
  "atk-s0101a1:302_0": "20.Kuhakātiādīsu tividhena kuhanavatthunā lokaṁ kuhayanti, vimhāpayantīti kuhakā.",
  "atk-s0101a1:302_1": "Lābhasakkāratthikā hutvā lapantīti lapakā. Nimittaṁ sīlametesanti nemittikā. Nippeso",
  "atk-s0101a1:302_2": "sīlametesanti nippesikā. Lābhena lābhaṁ nijigīsanti magganti pariyesanttīti lābhena",
  "atk-s0101a1:302_3": "lābhaṁ nijigīsitāro. Kuhanā, lapanā, nemittikatā, nippesikatā, lābhena lābhaṁ nijigīsanatāti",
  "atk-s0101a1:302_4": "etāhi samannāgatānaṁ puggalānaṁ etaṁ adhivacanaṁ. Ayamettha saṅkhepo. Vitthārena",
  "atk-s0101a1:302_5": "panetā kuhanādikā visuddhimagge sīlaniddeseyeva pāḷiñca aṭṭhakathañca āharitvā pakāsitāti.",
  "atk-s0101a1:303": "Ettāvatā majjhimasīlaṁ niṭṭhitaṁ hoti.",
  "atk-s0101a1:304": "Mahāsīlavaṇṇanā",
  "atk-s0101a1:305_0": "21. Ito paraṁ mahāsīlaṁ hoti. Aṅganti hatthapādādīsu yena kenaci evarūpena aṅgena",
  "atk-s0101a1:305_1": "samannāgato dīghāyu yasavā hotītiādinayappavattaṁ aṅgasatthaṁ. Nimittanti nimittasatthaṁ.",
  "atk-s0101a1:305_2": "Paṇḍurājā kira tisso muttāyo muṭṭhiyaṁ katvā nemittikaṁ pucchi – “kiṁ me hatthe”ti?",
  "atk-s0101a1:305_3": "So ito cito ca vilokesi, tasmiñca samaye gharagolikāya makkhikā gayhantī muttā, so",
  "atk-s0101a1:305_4": "“muttā”ti āha. Puna “katī”ti puṭṭho kukkuṭassa tikkhattuṁ ravantassa saddaṁ sutvā",
  "atk-s0101a1:305_5": "“tisso”ti āha. Evaṁ taṁ taṁ ādisitvā nimittamanuyuttā viharanti.",
  "atk-s0101a1:306_0": "Uppātanti asanipātādīnaṁ mahantānaṁ uppatitaṁ, tañhi disvā “idaṁ bhavissati, evaṁ",
  "atk-s0101a1:306_1": "bhavissatī”ti ādisanti. Supinanti yo pubbaṇhasamaye supinaṁ passati, evaṁ vipāko",
  "atk-s0101a1:306_2": "hoti; yo idaṁ nāma passati, tassa idaṁ nāma hotītiādinā nayena supinakaṁ anuyuttā",
  "atk-s0101a1:306_3": "viharanti. Lakkhaṇanti iminā lakkhaṇena samannāgato rājā hoti, iminā uparājātiādikaṁ.",
  "atk-s0101a1:306_4": "Mūsikacchinnanti undūrakhāyitaṁ. Tenāpi hi ahate vā vatthe anahate vā vatthe ito",
  "atk-s0101a1:306_5": "paṭṭhāya evaṁ chinne idaṁ nāma hotīti ādisanti. Aggihomanti evarūpena dārunā evaṁ",
  "atk-s0101a1:306_6": "hute idaṁ nāma hotīti aggijuhanaṁ. Dabbihomādīnipi aggihomāneva, evarūpāya dabbiyā",
  "atk-s0101a1:306_7": "īdisehi kaṇādīhi hute idaṁ nāma hotīti evaṁ pavattivasena pana visuṁ vuttāni.",
  "atk-s0101a1:307_0": "Tattha kaṇoti kuṇḍako. Taṇḍulāti sāliādīnañceva tiṇajātīnañca taṇḍulā. Sappīti gosappiādikaṁ.",
  "atk-s0101a1:307_1": "Telanti tilatelādikaṁ. Sāsapādīni pana mukhena gahetvā aggimhi pakkhipanaṁ, vijjaṁ",
  "atk-s0101a1:307_2": "parijappitvā juhanaṁ vā mukhahomaṁ. Dakkhiṇakkhakajaṇṇulohitādīhi juhanaṁ lohitahomaṁ.",
  "atk-s0101a1:307_3": "Aṅgavijjāti pubbe aṅgameva disvā byākaraṇavasena aṅgaṁ vuttaṁ, idha aṅgulaṭṭhiṁ disvā",
  "atk-s0101a1:307_4": "vijjaṁ parijappitvā ayaṁ kulaputto vā no vā, sirīsampanno vā no vātiādibyākaraṇavasena",
  "atk-s0101a1:307_5": "aṅgavijjā vuttā. Vatthuvijjāti gharavatthuārāmavatthādīnaṁ guṇadosasallakkhaṇavijjā.",
  "atk-s0101a1:307_6": "Mattikādivisesaṁ disvāpi hi vijjaṁ parijappitvā heṭṭhā pathaviyaṁ tiṁsaratanamatte,",
  "atk-s0101a1:307_7": "ākāse ca asītiratanamatte padese guṇadosaṁ passanti. Khattavijjāti abbheyyamāsurakkharājasatthādisatthaṁ.",
  "atk-s0101a1:307_8": "Sivavijjāti susāne pavisitvā santikaraṇavijjā, siṅgālarutavijjātipi vadanti. Bhūtavijjāti",
  "atk-s0101a1:307_9": "bhūtavejjamanto. Bhūrivijjāti bhūrighare vasantena uggahetabbamanto. Ahivijjāti sappadaṭṭhatikicchanavijjā",
  "atk-s0101a1:307_10": "ceva sappāvhāyanavijjā ca. Visavijjāti yāya, purāṇavisaṁ vā rakkhanti, navavisaṁ",
  "atk-s0101a1:307_11": "vā karonti visavantameva vā. Vicchikavijjāti vicchikadaṭṭhatikicchanavijjā. Mūsikavijjāyapi",
  "atk-s0101a1:307_12": "eseva nayo. Sakuṇavijjāti sapakkhakaapakkhakadvipadacatuppadānaṁ rutagatādivasena",
  "atk-s0101a1:307_13": "sakuṇañāṇaṁ. Vāyasavijjāti kākarutañāṇaṁ, taṁ visuññeva satthaṁ, tasmā visuṁ vuttaṁ.",
  "atk-s0101a1:308_0": "Pakkajjhānanti paripākagatacintā. Idāni “ayaṁ ettakaṁ jīvissati, ayaṁ ettaka”nti",
  "atk-s0101a1:308_1": "evaṁ pavattaṁ ādiṭṭhañāṇanti attho. Saraparittāṇanti sararakkhaṇaṁ, yathā attano",
  "atk-s0101a1:308_2": "upari na āgacchati, evaṁ karaṇavijjā. Migacakkanti idaṁ sabbasaṅgāhikaṁ sabbasakuṇacatuppadānaṁ",
  "atk-s0101a1:308_3": "rutañāṇavasena vuttaṁ.",
  "atk-s0101a1:309_0": "22.Maṇilakkhaṇādīsu evarūpo maṇi pasattho, evarūpo apasattho, sāmino ārogyaissariyādīnaṁ",
  "atk-s0101a1:309_1": "hetu hoti, na hotīti, evaṁ vaṇṇasaṇṭhānādivasena maṇiādīnaṁ lakkhaṇaṁ anuyuttā viharantīti",
  "atk-s0101a1:309_2": "attho. Tattha āvudhanti ṭhapetvā asiādīni avasesaṁ āvudhaṁ. Itthilakkhaṇādīnipi yamhi",
  "atk-s0101a1:309_3": "kule te itthipurisādayo vasanti, tassa vuḍḍhihānivaseneva veditabbāni. Ajalakkhaṇādīsu",
  "atk-s0101a1:309_4": "pana evarūpānaṁ ajādīnaṁ maṁsaṁ khāditabbaṁ, evarūpānaṁ na khāditabbanti ayaṁ viseso veditabbo.",
  "atk-s0101a1:310_0": "Api cettha godhāya lakkhaṇe cittakammapiḷandhanādīsupi evarūpāya godhāya sati idaṁ",
  "atk-s0101a1:310_1": "nāma hotīti ayaṁ viseso veditabbo. Idañcettha vatthu – ekasmiṁ kira vihāre cittakamme",
  "atk-s0101a1:310_2": "godhaṁ aggiṁ dhamamānaṁ akaṁsu. Tato paṭṭhāya bhikkhūnaṁ mahāvivādo jāto. Eko āgantukabhikkhu",
  "atk-s0101a1:310_3": "taṁ disvā makkhesi. Tato paṭṭhāya vivādo mandībhūto hoti. Kaṇṇikalakkhaṇaṁ piḷandhanakaṇṇikāyapi",
  "atk-s0101a1:310_4": "gehakaṇṇikāyapi vasena veditabbaṁ. Kacchapalakkhaṇaṁ godhālakkhaṇasadisameva. Migalakkhaṇaṁ",
  "atk-s0101a1:310_5": "sabbasaṅgāhikaṁ sabbacatuppadānaṁ lakkhaṇavasena vuttaṁ.",
  "atk-s0101a1:311_0": "23.Raññaṁ niyyānaṁ bhavissatīti asukadivase asukanakkhattena asukassa nāma rañño",
  "atk-s0101a1:311_1": "niggamanaṁ bhavissatīti evaṁ rājūnaṁ pavāsagamanaṁ byākaroti. Esa nayo sabbattha.",
  "atk-s0101a1:311_2": "Kevalaṁ panettha aniyyānanti vippavutthānaṁ puna āgamanaṁ. Abbhantarānaṁ raññaṁ upayānaṁ",
  "atk-s0101a1:311_3": "bhavissati, bāhirānaṁ raññaṁ apayānanti antonagare amhākaṁ rājā paṭiviruddhaṁ bahirājānaṁ",
  "atk-s0101a1:311_4": "upasaṅkamissati, tato tassa paṭikkamanaṁ bhavissatīti evaṁ raññaṁ upayānāpayānaṁ",
  "atk-s0101a1:311_5": "byākaroti. Dutiyapadepi eseva nayo. Jayaparājayā pākaṭāyeva.",
  "atk-s0101a1:312_0": "24.Candaggāhādayo asukadivase rāhu candaṁ gahessatīti byākaraṇavaseneva veditabbā.",
  "atk-s0101a1:312_1": "Api ca nakkhattassa aṅgārakādigāhasamāyogopi nakkhattagāhoyeva. Ukkāpātoti ākāsato",
  "atk-s0101a1:312_2": "ukkānaṁ patanaṁ. Disāḍāhoti disākālusiyaṁ aggisikhadhūmasikhādīhi ākulabhāvo viya.",
  "atk-s0101a1:312_3": "Devadudrabhīti sukkhavalāhakagajjanaṁ. Uggamananti udayanaṁ. Okkamananti atthaṅgamanaṁ.",
  "atk-s0101a1:312_4": "Saṁkilesanti avisuddhatā. Vodānanti visuddhatā. Evaṁ vipākoti lokassa evaṁ vividhasukhadukkhāvaho.",
  "atk-s0101a1:313_0": "25.Suvuṭṭhikāti devassa sammādhārānuppavecchanaṁ. Dubbuṭṭhikāti avaggāho, vassavibandhoti",
  "atk-s0101a1:313_1": "vuttaṁ hoti. Muddāti hatthamuddā. Gaṇanā vuccati acchiddakagaṇanā. Saṅkhānanti saṅkalanasaṭuppādanādivasena",
  "atk-s0101a1:313_2": "piṇḍagaṇanā. Yassa sā paguṇā hoti, so rukkhampi disvā ettakāni ettha paṇṇānīti jānāti.",
  "atk-s0101a1:313_3": "Kāveyyanti “cattārome, bhikkhave, kavī. Katame cattāro? Cintākavi, sutakavi, atthakavi,",
  "atk-s0101a1:313_4": "paṭibhānakavī”ti. Imesaṁ catunnaṁ kavīnaṁ attano cintāvasena vā; “vessantaro nāma",
  "atk-s0101a1:313_5": "rājā ahosī”tiādīni sutvā sutavasena vā; imassa ayaṁ attho, evaṁ taṁ yojessāmīti evaṁ",
  "atk-s0101a1:313_6": "atthavasena vā; kiñcideva disvā tappaṭibhāgaṁ kattabbaṁ karissāmīti evaṁ ṭhānuppattikapaṭibhānavasena",
  "atk-s0101a1:313_7": "vā; jīvikatthāya kabyakaraṇaṁ. Lokāyataṁ vuttameva.",
  "atk-s0101a1:314_0": "26.Āvāhanaṁ nāma imassa dārakassa asukakulato asukanakkhattena dārikaṁ ānethāti āvāhakaraṇaṁ.",
  "atk-s0101a1:314_1": "Vivāhananti imaṁ dārikaṁ asukassa nāma dārakassa asukanakkhattena detha, evamassā",
  "atk-s0101a1:314_2": "vuḍḍhi bhavissatīti vivāhakaraṇaṁ. Saṁvaraṇanti saṁvaraṇaṁ nāma ‘ajja nakkhattaṁ",
  "atk-s0101a1:314_3": "sundaraṁ, ajjeva samaggā hotha, iti vo viyogo na bhavissatī’ti evaṁ samaggakaraṇaṁ.",
  "atk-s0101a1:314_4": "Vivaraṇaṁ nāma ‘sace viyujjitukāmattha, ajjeva viyujjatha, iti vo puna saṁyogo na",
  "atk-s0101a1:314_5": "bhavissatī’ti evaṁ visaṁyogakaraṇaṁ. Saṅkiraṇanti ‘uṭṭhānaṁ vā iṇaṁ vā dinnaṁ dhanaṁ",
  "atk-s0101a1:314_6": "ajja saṅkaḍḍhatha, ajja saṅkaḍḍhitañhi taṁ thāvaraṁ hotī’ti evaṁ dhanapiṇḍāpanaṁ.",
  "atk-s0101a1:314_7": "Vikiraṇanti ‘sace payogauddhārādivasena dhanaṁ payojitukāmattha, ajja payojitaṁ diguṇacatugguṇaṁ",
  "atk-s0101a1:314_8": "hotī’ti evaṁ dhanapayojāpanaṁ. Subhagakaraṇanti piyamanāpakaraṇaṁ vā sassirīkakaraṇaṁ",
  "atk-s0101a1:314_9": "vā. Dubbhagakaraṇanti tabbiparītaṁ. Viruddhagabbhakaraṇanti viruddhassa vilīnassa",
  "atk-s0101a1:314_10": "aṭṭhitassa matassa gabbhassa karaṇaṁ. Puna avināsāya bhesajjadānanti attho. Gabbho",
  "atk-s0101a1:314_11": "hi vātena, pāṇakehi, kammunā cāti tīhi kāraṇehi vinassati. Tattha vātena vinassante",
  "atk-s0101a1:314_12": "nibbāpanīyaṁ sītalaṁ bhesajjaṁ deti, pāṇakehi vinassante pāṇakānaṁ paṭikammaṁ karoti,",
  "atk-s0101a1:314_13": "kammunā vinassante pana buddhāpi paṭibāhituṁ na sakkonti.",
  "atk-s0101a1:315_0": "Jivhānibandhananti mantena jivhāya bandhakaraṇaṁ. Hanusaṁhanananti mukhabandhamantena",
  "atk-s0101a1:315_1": "yathā hanukaṁ cāletuṁ na sakkonti, evaṁ bandhakaraṇaṁ. Hatthābhijappananti hatthānaṁ",
  "atk-s0101a1:315_2": "parivattanatthaṁ mantajappanaṁ. Tasmiṁ kira mante sattapadantare ṭhatvā jappite itaro",
  "atk-s0101a1:315_3": "hatthe parivattetvā khipati. Kaṇṇajappananti kaṇṇehi saddaṁ assavanatthāya vijjāya",
  "atk-s0101a1:315_4": "jappanaṁ. Taṁ kira jappitvā vinicchayaṭṭhāne yaṁ icchati, taṁ bhaṇati, paccatthiko",
  "atk-s0101a1:315_5": "taṁ na suṇāti, tato paṭivacanaṁ sampādetuṁ na sakkoti. Ādāsapañhanti ādāse devataṁ",
  "atk-s0101a1:315_6": "otāretvā pañhapucchanaṁ. Kumārikapañhanti kumārikāya sarīre devataṁ otāretvā pañhapucchanaṁ.",
  "atk-s0101a1:315_7": "Devapañhanti dāsiyā sarīre devataṁ otāretvā pañhapucchanaṁ. Ādiccupaṭṭhānanti jīvikatthāya",
  "atk-s0101a1:315_8": "ādiccapāricariyā. Mahatupaṭṭhānanti tatheva mahābrahmapāricariyā. Abbhujjalananti",
  "atk-s0101a1:315_9": "mantena mukhato aggijālānīharaṇaṁ. Sirivhāyananti “ehi siri, mayhaṁ sire patiṭṭhāhī”ti",
  "atk-s0101a1:315_10": "evaṁ sirena siriyā avhāyanaṁ.",
  "atk-s0101a1:316_0": "27.Santikammanti devaṭṭhānaṁ gantvā sace me idaṁ nāma samijjhissati, tumhākaṁ iminā",
  "atk-s0101a1:316_1": "ca iminā ca upahāraṁ karissāmīti samiddhikāle kattabbaṁ santipaṭissavakammaṁ. Tasmiṁ",
  "atk-s0101a1:316_2": "pana samiddhe tassa karaṇaṁ paṇidhikammaṁ nāma. Bhūrikammanti bhūrighare vasitvā",
  "atk-s0101a1:316_3": "gahitamantassa payogakaraṇaṁ. Vassakammaṁ vossakammanti ettha vassoti puriso, vossoti",
  "atk-s0101a1:316_4": "paṇḍako. Iti vossassa vassakaraṇaṁ vassakammaṁ, vassassa vossakaraṇaṁ vossakammaṁ.",
  "atk-s0101a1:316_5": "Taṁ pana karonto acchandikabhāvamattaṁ pāpeti, na liṅgaṁ antaradhāpetuṁ sakkoti.",
  "atk-s0101a1:316_6": "Vatthukammanti akatavatthusmiṁ gehapatiṭṭhāpanaṁ. Vatthuparikammanti “idañcidañcāharathā”ti",
  "atk-s0101a1:316_7": "vatvā vatthubalikammakaraṇaṁ. Ācamananti udakena mukhasuddhikaraṇaṁ. Nhāpananti aññesaṁ",
  "atk-s0101a1:316_8": "nhāpanaṁ. Juhananti tesaṁ atthāya aggijuhanaṁ. Vamananti yogaṁ datvā vamanakaraṇaṁ.",
  "atk-s0101a1:316_9": "Virecanepi eseva nayo. Uddhaṁvirecananti uddhaṁ dosānaṁ nīharaṇaṁ. Adhovirecananti",
  "atk-s0101a1:316_10": "adho dosānaṁ nīharaṇaṁ. Sīsavirecananti sirovirecanaṁ. Kaṇṇatelanti kaṇṇānaṁ bandhanatthaṁ",
  "atk-s0101a1:316_11": "vā vaṇaharaṇatthaṁ vā bhesajjatelapacanaṁ. Nettatappananti akkhitappanatelaṁ. Natthukammanti",
  "atk-s0101a1:316_12": "telena yojetvā natthukaraṇaṁ. Añjananti dve vā tīṇi vā paṭalāni nīharaṇasamatthaṁ",
  "atk-s0101a1:316_13": "khārañjanaṁ. Paccañjananti nibbāpanīyaṁ sītalabhesajjañjanaṁ. Sālākiyanti salākavejjakammaṁ.",
  "atk-s0101a1:316_14": "Sallakattiyanti sallakattavejjakammaṁ. Dārakatikicchā vuccati komārabhaccavejjakammaṁ.",
  "atk-s0101a1:316_15": "Mūlabhesajjānaṁ anuppādananti iminā kāyatikicchanaṁ dasseti. Osadhīnaṁ paṭimokkhoti",
  "atk-s0101a1:316_16": "khārādīni datvā tadanurūpe vaṇe gate tesaṁ apanayanaṁ.",
  "atk-s0101a1:317": "Ettāvatā mahāsīlaṁ niṭṭhitaṁ hoti.",
  "atk-s0101a1:318": "Pubbantakappikasassatavādavaṇṇanā",
  "atk-s0101a1:319_0": "28. Evaṁ brahmadattena vuttavaṇṇassa anusandhivasena tividhaṁ sīlaṁ vitthāretvā idāni",
  "atk-s0101a1:319_1": "bhikkhusaṅghena vuttavaṇṇassa anusandhivasena – “atthi, bhikkhave, aññeva dhammā",
  "atk-s0101a1:319_2": "gambhīrā duddasā”tiādinā nayena suññatāpakāsanaṁ ārabhi. Tattha dhammāti guṇe, desanāyaṁ,",
  "atk-s0101a1:319_3": "pariyattiyaṁ, nissatteti evamādīsu dhammasaddo vattati.",
  "atk-s0101a1:320": "“Na hi dhammo adhammo ca, ubho samavipākino;",
  "atk-s0101a1:321": "Adhammo nirayaṁ neti, dhammo pāpeti suggati”nti. ;",
  "atk-s0101a1:322_0": "Ādīsu hi guṇe dhammasaddo. “Dhammaṁ, vo bhikkhave, desessāmi ādikalyāṇa”ntiādīsu",
  "atk-s0101a1:322_1": "desanāyaṁ. “Idha bhikkhu dhammaṁ pariyāpuṇāti suttaṁ, geyya”ntiādīsu pariyattiyaṁ.",
  "atk-s0101a1:322_2": "“Tasmiṁ kho pana samaye dhammā honti, khandhā hontī”tiādīsu nissatte. Idha pana guṇe",
  "atk-s0101a1:322_3": "vattati. Tasmā atthi, bhikkhave, aññeva tathāgatassa guṇāti evamettha attho daṭṭhabbo.",
  "atk-s0101a1:323_0": "Gambhīrāti mahāsamuddo viya makasatuṇḍasūciyā aññatra tathāgatā aññesaṁ ñāṇena alabbhaneyyapatiṭṭhā,",
  "atk-s0101a1:323_1": "gambhīrattāyeva duddasā. Duddasattāyeva duranubodhā. Nibbutasabbapariḷāhattā santā,",
  "atk-s0101a1:323_2": "santārammaṇesu pavattanatopi santā. Atittikaraṇaṭṭhena paṇītā, sādurasabhojanaṁ viya.",
  "atk-s0101a1:323_3": "Uttamañāṇavisayattā na takkena avacaritabbāti atakkāvacarā. Nipuṇāti saṇhasukhumasabhāvattā.",
  "atk-s0101a1:323_4": "Bālānaṁ avisayattā, paṇḍitehiyeva veditabbāti paṇḍitavedanīyā.",
  "atk-s0101a1:324_0": "Ye tathāgato sayaṁ abhiññā sacchikatvā pavedetīti ye dhamme tathāgato anaññaneyyo",
  "atk-s0101a1:324_1": "hutvā sayameva abhivisiṭṭhena ñāṇena paccakkhaṁ katvā pavedeti, dīpeti, katheti,",
  "atk-s0101a1:324_2": "pakāsetīti attho. Yehīti yehi guṇadhammehi. Yathābhuccanti yathābhūtaṁ. Vaṇṇaṁ sammā",
  "atk-s0101a1:324_3": "vadamānā vadeyyunti tathāgatassa vaṇṇaṁ vattukāmā sammā vadeyyuṁ, ahāpetvā vattuṁ",
  "atk-s0101a1:324_4": "sakkuṇeyyunti attho. Katame ca pana te dhammā bhagavatā evaṁ thomitāti? Sabbaññutaññāṇaṁ.",
  "atk-s0101a1:324_5": "Yadi evaṁ, kasmā bahuvacananiddeso katoti? Puthucittasamāyogato ceva, puthuārammaṇato",
  "atk-s0101a1:324_6": "ca. Tañhi catūsu ñāṇasampayuttamahākiriyacittesu labbhati, na cassa koci dhammo ārammaṇaṁ",
  "atk-s0101a1:324_7": "nāma na hoti. Yathāha – “atītaṁ sabbaṁ jānātīti sabbaññutaññāṇaṁ, tattha āvaraṇaṁ",
  "atk-s0101a1:324_8": "natthīti anāvaraṇañāṇa”ntiādi. Iti puthucittasamāyogato punappunaṁ uppattivasena",
  "atk-s0101a1:324_9": "puthuārammaṇato ca bahuvacananiddeso katoti.",
  "atk-s0101a1:325_0": "“Aññevā”ti idaṁ panettha vavatthāpanavacanaṁ, “aññeva, na pāṇātipātā veramaṇiādayo.",
  "atk-s0101a1:325_1": "Gambhīrāva na uttānā”ti evaṁ sabbapadehi yojetabbaṁ. Sāvakapāramīñāṇañhi gambhīraṁ,",
  "atk-s0101a1:325_2": "paccekabodhiñāṇaṁ pana tato gambhīrataranti tattha vavatthānaṁ natthi, sabbaññutaññāṇañca",
  "atk-s0101a1:325_3": "tatopi gambhīrataranti tatthāpi vavatthānaṁ natthi, ito panaññaṁ gambhīrataraṁ natthi;",
  "atk-s0101a1:325_4": "tasmā gambhīrā vāti vavatthānaṁ labbhati. Tathā duddasāva duranubodhā vāti sabbaṁ veditabbaṁ.",
  "atk-s0101a1:326_0": "Katameca te bhikkhaveti ayaṁ pana tesaṁ dhammānaṁ kathetukamyatā pucchā. Santi, bhikkhave,",
  "atk-s0101a1:326_1": "eke samaṇabrāhmaṇātiādi pucchāvissajjanaṁ. Kasmā panetaṁ evaṁ āraddhanti ce? Buddhānañhi",
  "atk-s0101a1:326_2": "cattāri ṭhānāni patvā gajjitaṁ mahantaṁ hoti, ñāṇaṁ anupavisati, buddhañāṇassa mahantabhāvo",
  "atk-s0101a1:326_3": "paññāyati, desanā gambhīrā hoti, tilakkhaṇāhatā, suññatāpaṭisaṁyuttā. Katamāni cattāri?",
  "atk-s0101a1:326_4": "Vinayapaññattiṁ, bhūmantaraṁ, paccayākāraṁ, samayantaranti. Tasmā – “idaṁ lahukaṁ,",
  "atk-s0101a1:326_5": "idaṁ garukaṁ, idaṁ satekicchaṁ, idaṁ atekicchaṁ, ayaṁ āpatti, ayaṁ anāpatti, ayaṁ",
  "atk-s0101a1:326_6": "chejjagāminī, ayaṁ vuṭṭhānagāminī, ayaṁ desanāgāminī, ayaṁ lokavajjā, ayaṁ paṇṇattivajjā,",
  "atk-s0101a1:326_7": "imasmiṁ vatthusmiṁ idaṁ paññapetabba”nti yaṁ evaṁ otiṇṇe vatthusmiṁ sikkhāpadapaññāpanaṁ",
  "atk-s0101a1:326_8": "nāma, tattha aññesaṁ thāmo vā balaṁ vā natthi; avisayo esa aññesaṁ, tathāgatasseva",
  "atk-s0101a1:326_9": "visayo. Iti vinayapaññattiṁ patvā buddhānaṁ gajjitaṁ mahantaṁ hoti, ñāṇaṁ anupavisati…pe…",
  "atk-s0101a1:326_10": "suññatāpaṭisaṁyuttāti.",
  "atk-s0101a1:327_0": "Tathā ime cattāro satipaṭṭhānā nāma…pe… ariyo aṭṭhaṅgiko maggo nāma, pañca khandhā",
  "atk-s0101a1:327_1": "nāma, dvādasa āyatanāni nāma, aṭṭhārasa dhātuyo nāma, cattāri ariyasaccāni nāma,",
  "atk-s0101a1:327_2": "bāvīsatindriyāni nāma, nava hetū nāma, cattāro āhārā nāma, satta phassā nāma, satta",
  "atk-s0101a1:327_3": "vedanā nāma, satta saññā nāma, satta cetanā nāma, satta cittāni nāma. Etesu ettakā",
  "atk-s0101a1:327_4": "kāmāvacarā dhammā nāma, ettakā rūpāvacaraarūpāvacarapariyāpannā dhammā nāma, ettakā",
  "atk-s0101a1:327_5": "lokiyā dhammā nāma, ettakā lokuttarā dhammā nāmāti catuvīsatisamantapaṭṭhānaṁ anantanayaṁ",
  "atk-s0101a1:327_6": "abhidhammapiṭakaṁ vibhajitvā kathetuṁ aññesaṁ thāmo vā balaṁ vā natthi, avisayo esa",
  "atk-s0101a1:327_7": "aññesaṁ, tathāgatasseva visayo. Iti bhūmantaraparicchedaṁ patvā buddhānaṁ gajjitaṁ",
  "atk-s0101a1:327_8": "mahantaṁ hoti, ñāṇaṁ anupavisati…pe… suññatāpaṭisaṁyuttāti.",
  "atk-s0101a1:328_0": "Tathā ayaṁ avijjā saṅkhārānaṁ navahākārehi paccayo hoti, uppādo hutvā paccayo hoti,",
  "atk-s0101a1:328_1": "pavattaṁ hutvā, nimittaṁ, āyūhanaṁ, saṁyogo, palibodho, samudayo, hetu, paccayo hutvā",
  "atk-s0101a1:328_2": "paccayo hoti, tathā saṅkhārādayo viññāṇādīnaṁ. Yathāha – “kathaṁ paccayapariggahe",
  "atk-s0101a1:328_3": "paññā dhammaṭṭhitiñāṇaṁ? Avijjā saṅkhārānaṁ uppādaṭṭhiti ca pavattaṭṭhiti ca, nimittaṭṭhiti",
  "atk-s0101a1:328_4": "ca, āyūhanaṭṭhiti ca, saṁyogaṭṭhiti ca, palibodhaṭṭhiti ca, samudayaṭṭhiti ca, hetuṭṭhiti",
  "atk-s0101a1:328_5": "ca, paccayaṭṭhiti ca, imehi navahākārehi avijjā paccayo, saṅkhārā paccayasamuppannā,",
  "atk-s0101a1:328_6": "ubhopete dhammā paccayasamuppannāti paccayapariggahe paññā dhammaṭṭhitiñāṇaṁ. Atītampi",
  "atk-s0101a1:328_7": "addhānaṁ, anāgatampi addhānaṁ avijjā saṅkhārānaṁ uppādaṭṭhiti ca…pe… jāti jarāmaraṇassa",
  "atk-s0101a1:328_8": "uppādaṭṭhiti ca…pe… paccayaṭṭhiti ca, imehi navahākārehi jāti paccayo, jarāmaraṇaṁ",
  "atk-s0101a1:328_9": "paccayasamuppannaṁ, ubhopete dhammā paccayasamuppannāti paccayapariggahe paññā dhammaṭṭhitiñāṇa”nti.",
  "atk-s0101a1:328_10": "Evamimaṁ tassa tassa dhammassa tathā tathā paccayabhāvena pavattaṁ tivaṭṭaṁ tiyaddhaṁ",
  "atk-s0101a1:328_11": "tisandhiṁ catusaṅkhepaṁ vīsatākāraṁ paṭiccasamuppādaṁ vibhajitvā kathetuṁ aññesaṁ",
  "atk-s0101a1:328_12": "thāmo vā balaṁ vā natthi, avisayo esa aññesaṁ, tathāgatasseva visayo, iti paccayākāraṁ",
  "atk-s0101a1:328_13": "patvā buddhānaṁ gajjitaṁ mahantaṁ hoti, ñāṇaṁ anupavisati…pe… suññatāpaṭisaṁyuttāti.",
  "atk-s0101a1:329_0": "Tathā cattāro janā sassatavādā nāma, cattāro ekaccasassatavādā, cattāro antānantikā,",
  "atk-s0101a1:329_1": "cattāro amarāvikkhepikā, dve adhiccasamuppannikā, soḷasa saññīvādā, aṭṭha asaññīvādā,",
  "atk-s0101a1:329_2": "aṭṭha nevasaññīnāsaññīvādā, satta ucchedavādā, pañca diṭṭhadhammanibbānavādā nāma.",
  "atk-s0101a1:329_3": "Te idaṁ nissāya idaṁ gaṇhantīti dvāsaṭṭhi diṭṭhigatāni bhinditvā nijjaṭaṁ niggumbaṁ",
  "atk-s0101a1:329_4": "katvā kathetuṁ aññesaṁ thāmo vā balaṁ vā natthi, avisayo esa aññesaṁ, tathāgatasseva",
  "atk-s0101a1:329_5": "visayo. Iti samayantaraṁ patvā buddhānaṁ gajjitaṁ mahantaṁ hoti, ñāṇaṁ anupavisati,",
  "atk-s0101a1:329_6": "buddhañāṇassa mahantatā paññāyati, desanā gambhīrā hoti, tilakkhaṇāhatā, suññatāpaṭisaṁyuttāti.",
  "atk-s0101a1:330_0": "Imasmiṁ pana ṭhāne samayantaraṁ labbhati, tasmā sabbaññutaññāṇassa mahantabhāvadassanatthaṁ",
  "atk-s0101a1:330_1": "desanāya ca suññatāpakāsanavibhāvanatthaṁ samayantaraṁ anupavisanto dhammarājā –",
  "atk-s0101a1:330_2": "“santi, bhikkhave, eke samaṇabrāhmaṇā”ti evaṁ pucchāvissajjanaṁ ārabhi.",
  "atk-s0101a1:331_0": "29. Tattha santīti atthi saṁvijjanti upalabbhanti. Bhikkhaveti ālapanavacanaṁ. Eketi",
  "atk-s0101a1:331_1": "ekacce. Samaṇabrāhmaṇāti pabbajjūpagatabhāvena samaṇā, jātiyā brāhmaṇā. Lokena vā",
  "atk-s0101a1:331_2": "samaṇāti ca brāhmaṇāti ca evaṁ sammatā. Pubbantaṁ kappetvā vikappetvā gaṇhantīti",
  "atk-s0101a1:331_3": "pubbantakappikā. Pubbantakappo vā etesaṁ atthīti pubbantakappikā. Tattha antoti ayaṁ",
  "atk-s0101a1:331_4": "saddo antaabbhantaramariyādalāmakaparabhāgakoṭṭhāsesu dissati. “Antapūro udarapūro”tiādīsu",
  "atk-s0101a1:331_5": "hi ante antasaddo. “Caranti loke parivārachannā anto asuddhā bahi sobhamānā”tiādīsu",
  "atk-s0101a1:331_6": "abbhantare. “Kāyabandhanassa anto jīrati. “Sā haritantaṁ vā panthantaṁ vā selantaṁ",
  "atk-s0101a1:331_7": "vā udakantaṁ vā”tiādīsu mariyādāyaṁ. “Antamidaṁ, bhikkhave, jīvikānaṁ yadidaṁ piṇḍolya”ntiādīsu",
  "atk-s0101a1:331_8": "lāmake. “Esevanto dukkhassā”tiādīsu parabhāge. Sabbapaccayasaṅkhayo hi dukkhassa",
  "atk-s0101a1:331_9": "parabhāgo koṭīti vuccati. “Sakkāyo kho, āvuso, eko anto”tiādīsu koṭṭhāse. Svāyaṁ",
  "atk-s0101a1:331_10": "idhāpi koṭṭhāse vattati.",
  "atk-s0101a1:332_0": "Kappasaddopi – “tiṭṭhatu, bhante bhagavā kappaṁ”, “atthi kappo nipajjituṁ”, “kappakatena",
  "atk-s0101a1:332_1": "akappakataṁ saṁsibbitaṁ hotī”ti, evaṁ āyukappalesakappavinayakappādīsu sambahulesu",
  "atk-s0101a1:332_2": "atthesu vattati. Idha taṇhādiṭṭhīsu vattatīti veditabbo. Vuttampi cetaṁ – “kappāti",
  "atk-s0101a1:332_3": "dve kappā, taṇhākappo ca diṭṭhikappo cā”ti. Tasmā taṇhādiṭṭhivasena atītaṁ khandhakoṭṭhāsaṁ",
  "atk-s0101a1:332_4": "kappetvā pakappetvā ṭhitāti pubbantakappikāti evamettha attho veditabbo. Tesaṁ evaṁ",
  "atk-s0101a1:332_5": "pubbantaṁ kappetvā ṭhitānaṁ punappunaṁ uppajjanavasena pubbantameva anugatā diṭṭhīti",
  "atk-s0101a1:332_6": "pubbantānudiṭṭhino. Te evaṁdiṭṭhino taṁ pubbantaṁ ārabbha āgamma paṭicca aññampi",
  "atk-s0101a1:332_7": "janaṁ diṭṭhigatikaṁ karontā anekavihitāni adhimuttipadāni abhivadanti aṭṭhārasahi vatthūhi.",
  "atk-s0101a1:333_0": "Tattha anekavihitānīti anekavidhāni. Adhimuttipadānīti adhivacanapadāni. Atha vā",
  "atk-s0101a1:333_1": "bhūtaṁ atthaṁ abhibhavitvā yathāsabhāvato aggahetvā pavattanato adhimuttiyoti diṭṭhiyo",
  "atk-s0101a1:333_2": "vuccanti. Adhimuttīnaṁ padāni adhimuttipadāni, diṭṭhidīpakāni vacanānīti attho. Aṭṭhārasahi",
  "atk-s0101a1:333_3": "vatthūhīti aṭṭhārasahi kāraṇehi.",
  "atk-s0101a1:334_0": "30. Idāni yehi aṭṭhārasahi vatthūhi abhivadanti, tesaṁ kathetukamyatāya pucchāya",
  "atk-s0101a1:334_1": "“te ca kho bhonto”tiādinā nayena pucchitvā tāni vatthūni vibhajitvā dassetuṁ “santi,",
  "atk-s0101a1:334_2": "bhikkhave”tiādimāha. Tattha vadanti etenāti vādo, diṭṭhigatassetaṁ adhivacanaṁ. Sassato",
  "atk-s0101a1:334_3": "vādo etesanti sassatavādā, sassatadiṭṭhinoti attho. Eteneva nayena ito paresampi",
  "atk-s0101a1:334_4": "evarūpānaṁ padānaṁ attho veditabbo. Sassataṁ attānañca lokañcāti rūpādīsu aññataraṁ",
  "atk-s0101a1:334_5": "attāti ca lokoti ca gahetvā taṁ sassataṁ amaraṁ niccaṁ dhuvaṁ paññapenti. Yathāha",
  "atk-s0101a1:334_6": "– “rūpaṁ attā ceva loko ca sassato cāti attānañca lokañca paññapenti tathā vedanaṁ,",
  "atk-s0101a1:334_7": "saññaṁ, saṅkhāre, viññāṇaṁ attā ceva loko ca sassato cāti attānañca lokañca paññapentī”ti.",
  "atk-s0101a1:335_0": "31.Ātappamanvāyātiādīsu vīriyaṁ kilesānaṁ ātāpanabhāvena ātappanti vuttaṁ. Tadeva",
  "atk-s0101a1:335_1": "padahanavasena padhānaṁ. Punappunaṁ yuttavasena anuyogoti. Evaṁ tippabhedaṁ vīriyaṁ",
  "atk-s0101a1:335_2": "anvāya āgamma paṭiccāti attho. Appamādo vuccati satiyā avippavāso. Sammā manasikāroti",
  "atk-s0101a1:335_3": "upāyamanasikāro, pathamanasikāro, atthato ñāṇanti vuttaṁ hoti. Yasmiñhi manasikāre",
  "atk-s0101a1:335_4": "ṭhitassa pubbenivāsānussati ñāṇaṁ ijjhati, ayaṁ imasmiṁ ṭhāne manasikāroti adhippeto.",
  "atk-s0101a1:335_5": "Tasmā vīriyañca satiñca ñāṇañca āgammāti ayamettha saṅkhepattho. Tathārūpanti tathājātikaṁ.",
  "atk-s0101a1:335_6": "Cetosamādhinti cittasamādhiṁ. Phusatīti vindati paṭilabhati. Yathā samāhite citteti",
  "atk-s0101a1:335_7": "yena samādhinā sammā āhite suṭṭhu ṭhapite cittamhi anekavihitaṁpubbenivāsantiādīnaṁ",
  "atk-s0101a1:335_8": "attho visuddhimagge vutto.",
  "atk-s0101a1:336_0": "So evamāhāti so evaṁ jhānānubhāvasampanno hutvā diṭṭhigatiko evaṁ vadati. Vañjhoti",
  "atk-s0101a1:336_1": "vañjhapasuvañjhatālādayo viya aphalo kassaci ajanakoti. Etena “attā”ti ca “loko”ti",
  "atk-s0101a1:336_2": "ca gahitānaṁ jhānādīnaṁ rūpādijanakabhāvaṁ paṭikkhipati. Pabbatakūṭaṁ viya ṭhitoti",
  "atk-s0101a1:336_3": "kūṭaṭṭho. Esikaṭṭhāyiṭṭhitoti esikaṭṭhāyī viya hutvā ṭhitoti esikaṭṭhāyiṭṭhito. Yathā",
  "atk-s0101a1:336_4": "sunikhāto esikatthambho niccalo tiṭṭhati, evaṁ ṭhitoti attho. Ubhayenapi lokassa",
  "atk-s0101a1:336_5": "vināsābhāvaṁ dīpeti. Keci pana īsikaṭṭhāyiṭṭhitoti pāḷiṁ vatvā muñje īsikā viya ṭhitoti",
  "atk-s0101a1:336_6": "vadanti. Tatrāyamadhippāyo – yadidaṁ jāyatīti vuccati, taṁ muñjato īsikā viya vijjamānameva",
  "atk-s0101a1:336_7": "nikkhamati. Yasmā ca īsikaṭṭhāyiṭṭhito, tasmā teva sattā sandhāvanti, ito aññattha gacchantīti attho.",
  "atk-s0101a1:337_0": "Saṁsarantīti aparāparaṁ sañcaranti. Cavantīti evaṁ saṅkhyaṁ gacchanti. Tathā upapajjantīti.",
  "atk-s0101a1:337_1": "Aṭṭhakathāyaṁ pana pubbe “sassato attā ca loko cā”ti vatvā idāni te ca sattā sandhāvantītiādinā",
  "atk-s0101a1:337_2": "vacanena ayaṁ diṭṭhigatiko attanāyeva attano vādaṁ bhindati, diṭṭhigatikassa dassanaṁ",
  "atk-s0101a1:337_3": "nāma na nibaddhaṁ, thusarāsimhi nikhātakhāṇu viya cañcalaṁ, ummattakapacchiyaṁ pūvakhaṇḍagūthagomayādīni",
  "atk-s0101a1:337_4": "viya cettha sundarampi asundarampi hoti yevāti vuttaṁ. Atthitveva sassatisamanti",
  "atk-s0101a1:337_5": "ettha sassatīti niccaṁ vijjamānatāya mahāpathaviṁva maññati, tathā sinerupabbatacandimasūriye.",
  "atk-s0101a1:337_6": "Tato tehi samaṁ attānaṁ maññamānā atthi tveva sassatisamanti vadanti.",
  "atk-s0101a1:338_0": "Idāni sassato attā ca loko cātiādikāya paṭiññāya sādhanatthaṁ hetuṁ dassento “taṁ",
  "atk-s0101a1:338_1": "kissa hetu? Ahañhi ātappamanvāyā”tiādimāha. Tattha imināmahaṁ etaṁ jānāmīti iminā",
  "atk-s0101a1:338_2": "visesādhigamena ahaṁ etaṁ paccakkhato jānāmi, na kevalaṁ saddhāmattakeneva vadāmīti",
  "atk-s0101a1:338_3": "dasseti, makāro panettha padasandhikaraṇatthaṁ vutto. Idaṁ, bhikkhave, paṭhamaṁ ṭhānanti",
  "atk-s0101a1:338_4": "catūhi vatthūhīti vatthusaddena vuttesu catūsu ṭhānesu idaṁ paṭhamaṁ ṭhānaṁ, idaṁ",
  "atk-s0101a1:338_5": "jātisatasahassamattānussaraṇaṁ paṭhamaṁ kāraṇanti attho.",
  "atk-s0101a1:339_0": "32-33. Upari vāradvayepi eseva nayo. Kevalañhi ayaṁ vāro anekajātisatasahassānussaraṇavasena",
  "atk-s0101a1:339_1": "vutto. Itare dasacattālīsasaṁvaṭṭavivaṭṭakappānussaraṇavasena. Mandapañño hi titthiyo",
  "atk-s0101a1:339_2": "anekajātisatasahassamattaṁ anussarati, majjhimapañño dasasaṁvaṭṭavivaṭṭakappāni,",
  "atk-s0101a1:339_3": "tikkhapañño cattālīsaṁ, na tato uddhaṁ.",
  "atk-s0101a1:340_0": "34. Catutthavāre takkayatīti takkī, takko vā assa atthīti takkī. Takketvā vitakketvā",
  "atk-s0101a1:340_1": "diṭṭhigāhino etaṁ adhivacanaṁ. Vīmaṁsāya samannāgatoti vīmaṁsī. Vīmaṁsā nāma tulanā",
  "atk-s0101a1:340_2": "ruccanā khamanā. Yathā hi puriso yaṭṭhiyā udakaṁ vīmaṁsitvā otarati, evameva yo tulayitvā",
  "atk-s0101a1:340_3": "ruccitvā khamāpetvā diṭṭhiṁ gaṇhāti, so “vīmaṁsī”ti veditabbo. Takkapariyāhatanti",
  "atk-s0101a1:340_4": "takkena pariyāhataṁ, tena tena pariyāyena takketvāti attho. Vīmaṁsānucaritanti tāya",
  "atk-s0101a1:340_5": "vuttappakārāya vīmaṁsāya anucaritaṁ. Sayaṁpaṭibhānanti attano paṭibhānamattasañjātaṁ.",
  "atk-s0101a1:340_6": "Evamāhāti sassatadiṭṭhiṁ gahetvā evaṁ vadati.",
  "atk-s0101a1:341_0": "Tattha catubbidho takkī – anussutiko, jātissaro, lābhī, suddhatakkikoti. Tattha yo",
  "atk-s0101a1:341_1": "“vessantaro nāma rājā ahosī”tiādīni sutvā “tena hi yadi vessantarova bhagavā, sassato",
  "atk-s0101a1:341_2": "attā”ti takkayanto diṭṭhiṁ gaṇhāti, ayaṁ anussutiko nāma. Dve tisso jātiyo saritvā",
  "atk-s0101a1:341_3": "– “ahameva pubbe asukasmiṁ nāma ahosiṁ, tasmā sassato attā”ti takkayanto jātissaratakkiko",
  "atk-s0101a1:341_4": "nāma. Yo pana lābhitāya “yathā me idāni attā sukhī hoti, atītepi evaṁ ahosi, anāgatepi",
  "atk-s0101a1:341_5": "bhavissatī”ti takkayitvā diṭṭhiṁ gaṇhāti, ayaṁ lābhītakkiko nāma. “Evaṁ sati idaṁ",
  "atk-s0101a1:341_6": "hotī”ti takkamatteneva gaṇhanto pana suddhatakkiko nāma.",
  "atk-s0101a1:342_0": "35.Etesaṁ vā aññatarenāti etesaṁyeva catunnaṁ vatthūnaṁ aññatarena ekena vā dvīhi",
  "atk-s0101a1:342_1": "vā tīhi vā. Natthi ito bahiddhāti imehi pana vatthūhi bahi aññaṁ ekaṁ kāraṇampi sassatapaññattiyā",
  "atk-s0101a1:342_2": "natthīti appaṭivattiyaṁ sīhanādaṁ nadati.",
  "atk-s0101a1:343_0": "36.Tayidaṁ, bhikkhave, tathāgato pajānātīti bhikkhave, taṁ idaṁ catubbidhampi diṭṭhigataṁ",
  "atk-s0101a1:343_1": "tathāgato nānappakārato jānāti. Tato taṁ pajānanākāraṁ dassento ime diṭṭhiṭṭhānātiādimāha.",
  "atk-s0101a1:343_2": "Tattha diṭṭhiyova diṭṭhiṭṭhānā nāma. Api ca diṭṭhīnaṁ kāraṇampi diṭṭhiṭṭhānameva.",
  "atk-s0101a1:343_3": "Yathāha “katamāni aṭṭha diṭṭhiṭṭhānāni? Khandhāpi diṭṭhiṭṭhānaṁ, avijjāpi, phassopi,",
  "atk-s0101a1:343_4": "saññāpi, vitakkopi, ayonisomanasikāropi, pāpamittopi, paratoghosopi diṭṭhiṭṭhāna”nti.",
  "atk-s0101a1:343_5": "“Khandhā hetu, khandhā paccayo diṭṭhiṭṭhānaṁ upādāya samuṭṭhānaṭṭhena, evaṁ khandhāpi",
  "atk-s0101a1:343_6": "diṭṭhiṭṭhānaṁ. Avijjā hetu…pe… pāpamitto hetu. Paratoghoso hetu, paratoghoso paccayo",
  "atk-s0101a1:343_7": "diṭṭhiṭṭhānaṁ upādāya samuṭṭhānaṭṭhena, evaṁ paratoghosopi diṭṭhiṭṭhāna”nti. Evaṁgahitāti",
  "atk-s0101a1:343_8": "diṭṭhisaṅkhātā tāva diṭṭhiṭṭhānā – “sassato attā ca loko cā”ti evaṁgahitā ādinnā,",
  "atk-s0101a1:343_9": "pavattitāti attho. Evaṁparāmaṭṭhāti nirāsaṅkacittatāya punappunaṁ āmaṭṭhā parāmaṭṭhā,",
  "atk-s0101a1:343_10": "‘idameva saccaṁ, moghamañña’nti pariniṭṭhāpitā. Kāraṇasaṅkhātā pana diṭṭhiṭṭhānā",
  "atk-s0101a1:343_11": "yathā gayhamānā diṭṭhiyo samuṭṭhāpenti, evaṁ ārammaṇavasena ca pavattanavasena ca",
  "atk-s0101a1:343_12": "āsevanavasena ca gahitā. Anādīnavadassitāya punappunaṁ gahaṇavasena parāmaṭṭhā. Evaṁgatikāti",
  "atk-s0101a1:343_13": "evaṁ nirayatiracchānapettivisayagatikānaṁ aññataragatikā. Evaṁ abhisamparāyāti idaṁ",
  "atk-s0101a1:343_14": "purimapadasseva vevacanaṁ, evaṁvidhaparalokāti vuttaṁ hoti.",
  "atk-s0101a1:344_0": "Tañca tathāgato pajānātīti na kevalañca tathāgato sakāraṇaṁ sagatikaṁ diṭṭhigatameva",
  "atk-s0101a1:344_1": "pajānāti, atha kho tañca sabbaṁ pajānāti, tato ca uttaritaraṁ sīlañceva samādhiñca",
  "atk-s0101a1:344_2": "sabbaññutaññāṇañca pajānāti. Tañca pajānanaṁ na parāmasatīti tañca evaṁvidhaṁ anuttaraṁ",
  "atk-s0101a1:344_3": "visesaṁ pajānantopi ahaṁ pajānāmīti taṇhādiṭṭhimānaparāmāsavasena tañca na parāmasati.",
  "atk-s0101a1:344_4": "Aparāmasato cassa paccattaññeva nibbuti viditāti evaṁ aparāmasato cassa aparāmāsapaccayā",
  "atk-s0101a1:344_5": "sayameva attanāyeva tesaṁ parāmāsakilesānaṁ nibbuti viditā. Pākaṭaṁ, bhikkhave, tathāgatassa nibbānanti dasseti.",
  "atk-s0101a1:345_0": "Idāni yathāpaṭipannena tathāgatena sā nibbuti adhigatā, taṁ paṭipattiṁ dassetuṁ yāsu",
  "atk-s0101a1:345_1": "vedanāsu rattā titthiyā “idha sukhino bhavissāma, ettha sukhino bhavissāmā”ti diṭṭhigahanaṁ",
  "atk-s0101a1:345_2": "pavisanti, tāsaṁyeva vedanānaṁ vasena kammaṭṭhānaṁ ācikkhanto vedanānaṁ samudayañcātiādimāha.",
  "atk-s0101a1:345_3": "Tattha yathābhūtaṁ viditvāti “avijjāsamudayā vedanāsamudayoti paccayasamudayaṭṭhena",
  "atk-s0101a1:345_4": "vedanākkhandhassa udayaṁ passati, taṇhāsamudayā vedanāsamudayoti paccayasamudayaṭṭhena",
  "atk-s0101a1:345_5": "vedanākkhandhassa udayaṁ passati, kammasamudayā vedanāsamudayoti paccayasamudayaṭṭhena",
  "atk-s0101a1:345_6": "vedanākkhandhassa udayaṁ passati, phassasamudayā vedanāsamudayoti paccayasamudayaṭṭhena",
  "atk-s0101a1:345_7": "vedanākkhandhassa udayaṁ passati. Nibbattilakkhaṇaṁ passantopi vedanākkhandhassa",
  "atk-s0101a1:345_8": "udayaṁ passatī”ti imesaṁ pañcannaṁ lakkhaṇānaṁ vasena vedanānaṁ samudayaṁ yathābhūtaṁ",
  "atk-s0101a1:345_9": "viditvā; “avijjānirodhā vedanānirodhoti paccayanirodhaṭṭhena vedanākkhandhassa vayaṁ",
  "atk-s0101a1:345_10": "passati, taṇhānirodhā vedanānirodhoti paccayanirodhaṭṭhena vedanākkhandhassa vayaṁ",
  "atk-s0101a1:345_11": "passati, kammanirodhā vedanānirodhoti paccayanirodhaṭṭhena vedanākkhandhassa vayaṁ",
  "atk-s0101a1:345_12": "passati, phassanirodhā vedanānirodhoti paccayanirodhaṭṭhena vedanākkhandhassa vayaṁ",
  "atk-s0101a1:345_13": "passati. Vipariṇāmalakkhaṇaṁ passantopi vedanākkhandhassa vayaṁ passatī”ti imesaṁ",
  "atk-s0101a1:345_14": "pañcannaṁ lakkhaṇānaṁ vasena vedanānaṁ atthaṅgamaṁ yathābhūtaṁ viditvā, “yaṁ vedanaṁ",
  "atk-s0101a1:345_15": "paṭicca uppajjati sukhaṁ somanassaṁ, ayaṁ vedanāya assādo”ti evaṁ assādañca yathābhūtaṁ",
  "atk-s0101a1:345_16": "viditvā, “yaṁ vedanā aniccā dukkhā vipariṇāmadhammā, ayaṁ vedanāya ādīnavo”ti evaṁ",
  "atk-s0101a1:345_17": "ādīnavañca yathābhūtaṁ viditvā, “yo vedanāya chandarāgavinayo chandarāgappahānaṁ,",
  "atk-s0101a1:345_18": "idaṁ vedanāya nissaraṇa”nti evaṁ nissaraṇañca yathābhūtaṁ viditvā vigatachandarāgatāya",
  "atk-s0101a1:345_19": "anupādāno anupādāvimutto, bhikkhave, tathāgato; yasmiṁ upādāne sati kiñci upādiyeyya,",
  "atk-s0101a1:345_20": "upādinnattā ca khandho bhaveyya, tassa abhāvā kiñci dhammaṁ anupādiyitvāva vimutto",
  "atk-s0101a1:345_21": "bhikkhave tathāgatoti.",
  "atk-s0101a1:346_0": "37.Ime kho te, bhikkhaveti ye te ahaṁ – “katame, ca te, bhikkhave, dhammā gambhīrā”ti",
  "atk-s0101a1:346_1": "apucchiṁ, “ime kho te, bhikkhave, tañca tathāgato pajānāti tato ca uttaritaraṁ pajānātī”ti",
  "atk-s0101a1:346_2": "evaṁ niddiṭṭhā sabbaññutaññāṇadhammā gambhīrā duddasā…pe… paṇḍitavedanīyāti veditabbā.",
  "atk-s0101a1:346_3": "Yehi tathāgatassa neva puthujjano, na sotāpannādīsu aññataro vaṇṇaṁ yathābhūtaṁ vattuṁ",
  "atk-s0101a1:346_4": "sakkoti, atha kho tathāgatova yathābhūtaṁ vaṇṇaṁ sammā vadamāno vadeyyāti evaṁ pucchamānenāpi",
  "atk-s0101a1:346_5": "sabbaññutaññāṇameva puṭṭhaṁ, niyyātentenāpi tadeva niyyātitaṁ, antarā pana diṭṭhiyo vibhattāti.",
  "atk-s0101a1:347": "Paṭhamabhāṇavāravaṇṇanā niṭṭhitā.",
  "atk-s0101a1:348": "Ekaccasassatavādavaṇṇanā",
  "atk-s0101a1:349": "38.Ekaccasassatikāti ekaccasassatavādā. Te duvidhā honti – sattekaccasassatikā, saṅkhārekaccasassatikāti. Duvidhāpi idha gahitāyeva.",
  "atk-s0101a1:350_0": "39.Yanti nipātamattaṁ. Kadācīti kismiñci kāle. Karahacīti tasseva vevacanaṁ. Dīghassaaddhunoti",
  "atk-s0101a1:350_1": "dīghassa kālassa. Accayenāti atikkamena. Saṁvaṭṭatīti vinassati. Yebhuyyenāti ye",
  "atk-s0101a1:350_2": "uparibrahmalokesu vā arūpesu vā nibbattanti, tadavasese sandhāya vuttaṁ. Jhānamanena",
  "atk-s0101a1:350_3": "nibbattattā manomayā. Pīti tesaṁ bhakkho āhāroti pītibhakkhā. Attanova tesaṁ pabhāti",
  "atk-s0101a1:350_4": "sayaṁpabhā. Antalikkhe carantīti antalikkhacarā. Subhesu uyyānavimānakapparukkhādīsu",
  "atk-s0101a1:350_5": "tiṭṭhantīti, subhaṭṭhāyino subhā vā manorammavatthābharaṇā hutvā tiṭṭhantīti subhaṭṭhāyino.",
  "atk-s0101a1:350_6": "Ciraṁ dīghamaddhānanti ukkaṁsena aṭṭha kappe.",
  "atk-s0101a1:351_0": "40.Vivaṭṭatīti saṇṭhāti. Suññaṁ brahmavimānanti pakatiyā nibbattasattānaṁ natthitāya",
  "atk-s0101a1:351_1": "suññaṁ, brahmakāyikabhūmi nibbattatīti attho. Tassa kattā vā kāretā vā natthi, visuddhimagge",
  "atk-s0101a1:351_2": "vuttanayena pana kammapaccayautusamuṭṭhānā ratanabhūmi nibbattati. Pakatinibbattiṭṭhānesuyeva",
  "atk-s0101a1:351_3": "cettha uyyānakapparukkhādayo nibbattanti. Atha sattānaṁ pakatiyā vasitaṭṭhāne nikanti",
  "atk-s0101a1:351_4": "uppajjati, te paṭhamajjhānaṁ bhāvetvā tato otaranti, tasmā atha kho aññataro sattotiādimāha.",
  "atk-s0101a1:351_5": "Āyukkhayā vā puññakkhayā vāti ye uḷāraṁ puññakammaṁ katvā yattha katthaci appāyuke",
  "atk-s0101a1:351_6": "devaloke nibbattanti, te attano puññabalena ṭhātuṁ na sakkonti, tassa pana devalokassa",
  "atk-s0101a1:351_7": "āyuppamāṇeneva cavantīti āyukkhayā cavantīti vuccanti. Ye pana parittaṁ puññakammaṁ",
  "atk-s0101a1:351_8": "katvā dīghāyukadevaloke nibbattanti, te yāvatāyukaṁ ṭhātuṁ na sakkonti, antarāva",
  "atk-s0101a1:351_9": "cavantīti puññakkhayā cavantīti vuccanti. Dīghamaddhānaṁ tiṭṭhatīti kappaṁ vā upaḍḍhakappaṁ vā.",
  "atk-s0101a1:352_0": "41.Anabhiratīti aparassāpi sattassa āgamanapatthanā. Yā pana paṭighasampayuttā ukkaṇṭhitā,",
  "atk-s0101a1:352_1": "sā brahmaloke natthi. Paritassanāti ubbijjanā phandanā, sā panesā tāsatassanā, taṇhātassanā,",
  "atk-s0101a1:352_2": "diṭṭhitassanā, ñāṇatassanāti catubbidhā hoti. Tattha “jātiṁ paṭicca bhayaṁ bhayānakaṁ",
  "atk-s0101a1:352_3": "chambhitattaṁ lomahaṁso cetaso utrāso. Jaraṁ… byādhiṁ… maraṇaṁ paṭicca…pe… utrāso”ti",
  "atk-s0101a1:352_4": "ayaṁ tāsatassanā nāma. “Aho vata aññepi sattā itthattaṁ āgaccheyyu”nti ayaṁ taṇhātassanā",
  "atk-s0101a1:352_5": "nāma. “Paritassitavipphanditamevā”ti ayaṁ diṭṭhitassanā nāma. “Tepi tathāgatassa",
  "atk-s0101a1:352_6": "dhammadesanaṁ sutvā yebhuyyena bhayaṁ saṁvegaṁ santāsaṁ āpajjantī”ti ayaṁ ñāṇatassanā",
  "atk-s0101a1:352_7": "nāma. Idha pana taṇhātassanāpi diṭṭhitassanāpi vaṭṭati. Brahmavimānanti idha pana",
  "atk-s0101a1:352_8": "paṭhamābhinibbattassa atthitāya suññanti na vuttaṁ. Upapajjantīti upapattivasena",
  "atk-s0101a1:352_9": "upagacchanti. Sahabyatanti sahabhāvaṁ.",
  "atk-s0101a1:353_0": "42.Abhibhūti abhibhavitvā ṭhito jeṭṭhakohamasmīti. Anabhibhūtoti aññehi anabhibhūto.",
  "atk-s0101a1:353_1": "Aññadatthūti ekaṁsavacane nipāto. Dassanavasena daso, sabbaṁ passāmīti attho. Vasavattīti",
  "atk-s0101a1:353_2": "sabbaṁ janaṁ vase vattemi. Issaro kattā nimmātāti ahaṁ loke issaro, ahaṁ lokassa",
  "atk-s0101a1:353_3": "kattā ca nimmātā ca, pathavī – himavanta-sineru-cakkavāḷa-mahāsamudda-candima-sūriyā",
  "atk-s0101a1:353_4": "mayā nimmitāti. Seṭṭho sajitāti ahaṁ lokassa uttamo ca sajitā ca, “tvaṁ khattiyo",
  "atk-s0101a1:353_5": "nāma hohi, tvaṁ brāhmaṇo, vesso, suddo, gahaṭṭho, pabbajito nāma. Antamaso tvaṁ oṭṭho",
  "atk-s0101a1:353_6": "hohi, goṇo hohī”ti “evaṁ sattānaṁ saṁvisajetā aha”nti maññati. Vasī pitā bhūtabhabyānanti",
  "atk-s0101a1:353_7": "ahamasmi ciṇṇavasitāya vasī, ahaṁ pitā bhūtānañca bhabyānañcāti maññati. Tattha aṇḍajajalābujā",
  "atk-s0101a1:353_8": "sattā antoaṇḍakose ceva antovatthimhi ca bhabyā nāma, bahi nikkhantakālato paṭṭhāya",
  "atk-s0101a1:353_9": "bhūtā nāma. Saṁsedajā paṭhamacittakkhaṇe bhabyā, dutiyato paṭṭhāya bhūtā. Opapātikā",
  "atk-s0101a1:353_10": "paṭhamairiyāpathe bhabyā, dutiyato paṭṭhāya bhūtāti veditabbā. Te sabbepi mayhaṁ",
  "atk-s0101a1:353_11": "puttāti saññāya “ahaṁ pitā bhūtabhabyāna”nti maññati.",
  "atk-s0101a1:354_0": "Idāni kāraṇato sādhetukāmo – “mayā ime sattā nimmitā”ti paṭiññaṁ katvā “taṁ kissa",
  "atk-s0101a1:354_1": "hetū”tiādimāha. Itthattanti itthabhāvaṁ, brahmabhāvanti attho. Iminā mayanti attano",
  "atk-s0101a1:354_2": "kammavasena cutāpi upapannāpi ca kevalaṁ maññanāmatteneva “iminā mayaṁ nimmitā”ti",
  "atk-s0101a1:354_3": "maññamānā vaṅkacchidde vaṅkaāṇī viya onamitvā tasseva pādamūlaṁ gacchantīti.",
  "atk-s0101a1:355": "43.Vaṇṇavantataro cāti vaṇṇavantataro, abhirūpo pāsādikoti attho. Mahesakkhataroti issariyaparivāravasena mahāyasataro.",
  "atk-s0101a1:356_0": "44.Ṭhānaṁkho panetanti kāraṇaṁ kho panetaṁ. So tato cavitvā aññatra na gacchati,",
  "atk-s0101a1:356_1": "idheva āgacchati, taṁ sandhāyetaṁ vuttaṁ. Agārasmāti gehā. Anagāriyanti pabbajjaṁ.",
  "atk-s0101a1:356_2": "Pabbajjā hi yasmā agārassa hi taṁ kasigorakkhādikammaṁ tattha natthi, tasmā anagāriyanti",
  "atk-s0101a1:356_3": "vuccati. Pabbajatīti upagacchati. Tato paraṁ nānussaratīti tato pubbenivāsā paraṁ",
  "atk-s0101a1:356_4": "na sarati, sarituṁ asakkonto tattha ṭhatvā diṭṭhiṁ gaṇhāti.",
  "atk-s0101a1:357_0": "Niccotiādīsu tassa upapattiṁ apassanto niccoti vadati, maraṇaṁ apassanto dhuvoti,",
  "atk-s0101a1:357_1": "sadābhāvato sassatoti, jarāvasenāpi vipariṇāmassa abhāvato avipariṇāmadhammoti. Sesamettha",
  "atk-s0101a1:357_2": "paṭhamavāre uttānamevāti.",
  "atk-s0101a1:358_0": "45-46. Dutiyavāre khiḍḍāya padussanti vinassantīti khiḍḍāpadosikā, padūsikātipi pāḷiṁ",
  "atk-s0101a1:358_1": "likhanti, sā aṭṭhakathāyaṁ natthi. Ativelanti atikālaṁ, aticiranti attho. Hassakhiḍḍāratidhammasamāpannāti",
  "atk-s0101a1:358_2": "hassarati dhammañceva khiḍḍāratidhammañca samāpannā anuyuttā, keḷihassasukhañceva",
  "atk-s0101a1:358_3": "kāyikavācasikakīḷāsukhañca anuyuttā, vuttappakāraratidhammasamaṅgino hutvā viharantīti attho.",
  "atk-s0101a1:359_0": "Sati sammussatīti khādanīyabhojanīyesu sati sammussati. Te kira puññavisesādhigatena",
  "atk-s0101a1:359_1": "mahantena attano sirivibhavena nakkhattaṁ kīḷantā tāya sampattimahantatāya – “āhāraṁ",
  "atk-s0101a1:359_2": "paribhuñjimha, na paribhuñjimhā”tipi na jānanti. Atha ekāhārātikkamanato paṭṭhāya",
  "atk-s0101a1:359_3": "nirantaraṁ khādantāpi pivantāpi cavantiyeva, na tiṭṭhanti. Kasmā? Kammajatejassa",
  "atk-s0101a1:359_4": "balavatāya, karajakāyassa mandatāya, manussānañhi kammajatejo mando, karajakāyo balavā.",
  "atk-s0101a1:359_5": "Tesaṁ tejassa mandatāya karajakāyassa balavatāya sattāhampi atikkamitvā uṇhodakaacchayāguādīhi",
  "atk-s0101a1:359_6": "sakkā vatthuṁ upatthambhetuṁ. Devānaṁ pana tejo balavā hoti, karajaṁ mandaṁ. Te ekaṁ",
  "atk-s0101a1:359_7": "āhāravelaṁ atikkamitvāva saṇṭhātuṁ na sakkonti. Yathā nāma gimhānaṁ majjhanhike tattapāsāṇe",
  "atk-s0101a1:359_8": "ṭhapitaṁ padumaṁ vā uppalaṁ vā sāyanhasamaye ghaṭasatenāpi siñciyamānaṁ pākatikaṁ",
  "atk-s0101a1:359_9": "na hoti, vinassatiyeva. Evameva pacchā nirantaraṁ khādantāpi pivantāpi cavantiyeva,",
  "atk-s0101a1:359_10": "na tiṭṭhanti. Tenāha “satiyā sammosā te devā tamhā kāyā cavantī”ti. Katame pana te",
  "atk-s0101a1:359_11": "devāti? Ime devāti aṭṭhakathāyaṁ vicāraṇā natthi, “devānaṁ kammajatejo balavā hoti,",
  "atk-s0101a1:359_12": "karajaṁ manda”nti avisesena vuttattā pana ye keci kabaḷīkārāhārūpajīvino devā evaṁ",
  "atk-s0101a1:359_13": "karonti, teyeva cavantīti veditabbā. Keci panāhu – “nimmānaratiparanimmitavasavattino",
  "atk-s0101a1:359_14": "te devā”ti. Khiḍḍāpadussanamatteneva hete khiḍḍāpadosikāti vuttā. Sesamettha purimanayeneva veditabbaṁ.",
  "atk-s0101a1:360_0": "47-48. Tatiyavāre manena padussanti vinassantīti manopadosikā, ete cātumahārājikā.",
  "atk-s0101a1:360_1": "Tesu kira eko devaputto – nakkhattaṁ kīḷissāmīti saparivāro rathena vīthiṁ paṭipajjati,",
  "atk-s0101a1:360_2": "athañño nikkhamanto taṁ purato gacchantaṁ disvā – ‘bho ayaṁ kapaṇo’, adiṭṭhapubbaṁ",
  "atk-s0101a1:360_3": "viya etaṁ disvā – “pītiyā uddhumāto viya bhijjamāno viya ca gacchatī”ti kujjhati.",
  "atk-s0101a1:360_4": "Purato gacchantopi nivattitvā taṁ kuddhaṁ disvā – kuddhā nāma suviditā hontīti kuddhabhāvamassa",
  "atk-s0101a1:360_5": "ñatvā – “tvaṁ kuddho, mayhaṁ kiṁ karissasi, ayaṁ sampatti mayā dānasīlādīnaṁ vasena",
  "atk-s0101a1:360_6": "laddhā, na tuyhaṁ vasenā”ti paṭikujjhati. Ekasmiñhi kuddhe itaro akuddho rakkhati,",
  "atk-s0101a1:360_7": "ubhosu pana kuddhesu ekassa kodho itarassa paccayo hoti. Tassapi kodho itarassa paccayo",
  "atk-s0101a1:360_8": "hotīti ubho kandantānaṁyeva orodhānaṁ cavanti. Ayamettha dhammatā. Sesaṁ vuttanayeneva veditabbaṁ.",
  "atk-s0101a1:361_0": "49-52. Takkīvāde ayaṁ cakkhādīnaṁ bhedaṁ passati, cittaṁ pana yasmā purimaṁ purimaṁ",
  "atk-s0101a1:361_1": "pacchimassa pacchimassa paccayaṁ datvāva nirujjhati, tasmā cakkhādīnaṁ bhedato balavatarampi",
  "atk-s0101a1:361_2": "cittassa bhedaṁ na passati. So taṁ apassanto yathā nāma sakuṇo ekaṁ rukkhaṁ jahitvā",
  "atk-s0101a1:361_3": "aññasmiṁ nilīyati, evameva imasmiṁ attabhāve bhinne cittaṁ aññatra gacchatīti gahetvā",
  "atk-s0101a1:361_4": "evamāha. Sesamettha vuttanayeneva veditabbaṁ.",
  "atk-s0101a1:362": "Antānantavādavaṇṇanā",
  "atk-s0101a1:363": "53.Antānantikāti antānantavādā, antaṁ vā anantaṁ vā antānantaṁ vā nevantānānantaṁ vā ārabbha pavattavādāti attho.",
  "atk-s0101a1:364_0": "54-60.Antasaññīlokasmiṁ viharatīti paṭibhāganimittaṁ cakkavāḷapariyantaṁ avaḍḍhetvā",
  "atk-s0101a1:364_1": "taṁ – “loko”ti gahetvā antasaññī lokasmiṁ viharati, cakkavāḷapariyantaṁ katvā vaḍḍhitakasiṇo",
  "atk-s0101a1:364_2": "pana anantasaññī hoti, uddhamadho avaḍḍhetvā pana tiriyaṁ vaḍḍhetvā uddhamadho antasaññī,",
  "atk-s0101a1:364_3": "tiriyaṁ anantasaññī. Takkīvādo vuttanayeneva veditabbo. Ime cattāropi attanā diṭṭhapubbānusāreneva",
  "atk-s0101a1:364_4": "diṭṭhiyā gahitattā pubbantakappikesu paviṭṭhā.",
  "atk-s0101a1:365": "Amarāvikkhepavādavaṇṇanā",
  "atk-s0101a1:366_0": "61. Na maratīti amarā. Kā sā? Evantipi me notiādinā nayena pariyantarahitā diṭṭhigatikassa",
  "atk-s0101a1:366_1": "diṭṭhi ceva vācā ca. Vividho khepoti vikkhepo, amarāya diṭṭhiyā vācāya ca vikkhepoti",
  "atk-s0101a1:366_2": "amarāvikkhepo, so etesaṁ atthīti amarāvikkhepikā, aparo nayo – amarā nāma ekā macchajāti,",
  "atk-s0101a1:366_3": "sā ummujjananimujjanādivasena udake sandhāvamānā gahetuṁ na sakkāti, evameva ayampi",
  "atk-s0101a1:366_4": "vādo itocito ca sandhāvati, gāhaṁ na upagacchatīti amarāvikkhepoti vuccati. So etesaṁ",
  "atk-s0101a1:366_5": "atthīti amarāvikkhepikā.",
  "atk-s0101a1:367_0": "62.“Idaṁkusala”nti yathābhūtaṁ nappajānātīti dasa kusalakammapathe yathābhūtaṁ nappajānātīti",
  "atk-s0101a1:367_1": "attho. Akusalepi dasa akusalakammapathāva adhippetā. So mamassa vighātoti “musā mayā",
  "atk-s0101a1:367_2": "bhaṇita”nti vippaṭisāruppattiyā mama vighāto assa, dukkhaṁ bhaveyyāti attho. So mamassa",
  "atk-s0101a1:367_3": "antarāyoti so mama saggassa ceva maggassa ca antarāyo assa. Musāvādabhayā musāvādaparijegucchāti",
  "atk-s0101a1:367_4": "musāvāde ottappena ceva hiriyā ca. Vācāvikkhepaṁ āpajjatīti vācāya vikkhepaṁ āpajjati.",
  "atk-s0101a1:367_5": "Kīdisaṁ? Amarāvikkhepaṁ, apariyantavikkhepanti attho.",
  "atk-s0101a1:368_0": "Evantipi me notiādīsu evantipi me noti aniyamitavikkhepo. Tathātipi me noti “sassato",
  "atk-s0101a1:368_1": "attā ca loko cā”ti vuttaṁ sassatavādaṁ paṭikkhipati. Aññathātipi me noti sassatato",
  "atk-s0101a1:368_2": "aññathā vuttaṁ ekaccasassataṁ paṭikkhipati. Notipi me noti – “na hoti tathāgato paraṁ",
  "atk-s0101a1:368_3": "maraṇā”ti vuttaṁ ucchedaṁ paṭikkhipati. No notipi me noti “neva hoti na na hotī”ti",
  "atk-s0101a1:368_4": "vuttaṁ takkīvādaṁ paṭikkhipati. Sayaṁ pana “idaṁ kusala”nti vā “akusala”nti vā puṭṭho",
  "atk-s0101a1:368_5": "na kiñci byākaroti. “Idaṁ kusala”nti puṭṭho “evantipi me no”ti vadati. Tato “kiṁ",
  "atk-s0101a1:368_6": "akusala”nti vutte “tathātipi me no”ti vadati. “Kiṁ ubhayato aññathā”ti vutte “aññathātipi",
  "atk-s0101a1:368_7": "me no”ti vadati. Tato “tividhenāpi na hoti, kiṁ te laddhī”ti vutte “notipi me no”ti",
  "atk-s0101a1:368_8": "vadati. Tato “kiṁ no noti te laddhī”ti vutte “no notipi me no”ti evaṁ vikkhepameva",
  "atk-s0101a1:368_9": "āpajjati, ekasmimpi pakkhe na tiṭṭhati.",
  "atk-s0101a1:369_0": "63.Chando vā rāgo vāti ajānantopi sahasā kusalameva “kusala”nti vatvā akusalameva",
  "atk-s0101a1:369_1": "“akusala”nti vatvā mayā asukassa nāma evaṁ byākataṁ, kiṁ taṁ subyākatanti aññe paṇḍite",
  "atk-s0101a1:369_2": "pucchitvā tehi – “subyākataṁ, bhadramukha, kusalameva tayā kusalaṁ, akusalameva akusalanti",
  "atk-s0101a1:369_3": "byākata”nti vutte natthi mayā sadiso paṇḍitoti evaṁ me tattha chando vā rāgo vā assāti",
  "atk-s0101a1:369_4": "attho. Ettha ca chando dubbalarāgo, rāgo balavarāgo. Doso vā paṭigho vāti kusalaṁ",
  "atk-s0101a1:369_5": "pana “akusala”nti, akusalaṁ vā “kusala”nti vatvā aññe paṇḍite pucchitvā tehi – “dubyākataṁ",
  "atk-s0101a1:369_6": "tayā”ti vutte ettakampi nāma na jānāmīti tattha me assa doso vā paṭigho vāti attho.",
  "atk-s0101a1:369_7": "Idhāpi doso dubbalakodho, paṭigho balavakodho.",
  "atk-s0101a1:370_0": "Taṁmamassa upādānaṁ, so mamassa vighātoti taṁ chandarāgadvayaṁ mama upādānaṁ assa,",
  "atk-s0101a1:370_1": "dosapaṭighadvayaṁ vighāto. Ubhayampi vā daḷhaggahaṇavasena upādānaṁ, vihananavasena",
  "atk-s0101a1:370_2": "vighāto. Rāgo hi amuñcitukāmatāya ārammaṇaṁ gaṇhāti jalūkā viya. Doso vināsetukāmatāya",
  "atk-s0101a1:370_3": "āsīviso viya. Ubhopi cete santāpakaṭṭhena vihananti yevāti “upādāna”nti ca “vighāto”ti",
  "atk-s0101a1:370_4": "ca vuttā. Sesaṁ paṭhamavārasadisameva.",
  "atk-s0101a1:371_0": "64.Paṇḍitāti paṇḍiccena samannāgatā. Nipuṇāti saṇhasukhumabuddhino sukhumaatthantaraṁ",
  "atk-s0101a1:371_1": "paṭivijjhanasamatthā. Kataparappavādāti viññātaparappavādā ceva parehi saddhiṁ katavādaparicayā",
  "atk-s0101a1:371_2": "ca. Vālavedhirūpāti vālavedhidhanuggahasadisā. Te bhindantā maññeti vālavedhi viya",
  "atk-s0101a1:371_3": "vālaṁ sukhumānipi paresaṁ diṭṭhigatāni attano paññāgatena bhindantā viya carantīti",
  "atk-s0101a1:371_4": "attho. Te maṁ tatthāti te samaṇabrāhmaṇā maṁ tesu kusalākusalesu. Samanuyuñjeyyunti",
  "atk-s0101a1:371_5": "“kiṁ kusalaṁ, kiṁ akusalanti attano laddhiṁ vadā”ti laddhiṁ puccheyyuṁ. Samanugāheyyunti",
  "atk-s0101a1:371_6": "“idaṁ nāmā”ti vutte “kena kāraṇena etamatthaṁ gāheyyu”nti kāraṇaṁ puccheyyuṁ. Samanubhāseyyunti",
  "atk-s0101a1:371_7": "“iminā nāma kāraṇenā”ti vutte kāraṇe dosaṁ dassetvā “na tvaṁ idaṁ jānāsi, idaṁ pana",
  "atk-s0101a1:371_8": "gaṇha, idaṁ vissajjehī”ti evaṁ samanuyuñjeyyuṁ. Na sampāyeyyanti na sampādeyyaṁ,",
  "atk-s0101a1:371_9": "sampādetvā kathetuṁ na sakkuṇeyyanti attho. So mamassa vighātoti yaṁ taṁ punappunaṁ",
  "atk-s0101a1:371_10": "vatvāpi asampāyanaṁ nāma, so mama vighāto assa, oṭṭhatālujivhāgalasosanadukkhameva",
  "atk-s0101a1:371_11": "assāti attho. Sesametthāpi paṭhamavārasadisameva.",
  "atk-s0101a1:372_0": "65-66.Mandoti mandapañño apaññassevetaṁ nāmaṁ. Momūhoti atisammūḷho. Hotitathāgatotiādīsu",
  "atk-s0101a1:372_1": "satto “tathāgato”ti adhippeto. Sesamettha uttānameva. Imepi cattāro pubbe pavattadhammānusāreneva",
  "atk-s0101a1:372_2": "diṭṭhiyā gahitattā pubbantakappikesu paviṭṭhā.",
  "atk-s0101a1:373": "Adhiccasamuppannavādavaṇṇanā",
  "atk-s0101a1:374": "67. “Adhiccasamuppanno attā ca loko cā”ti dassanaṁ adhiccasamuppannaṁ. Taṁ etesaṁ atthīti adhiccasamuppannikā. Adhiccasamuppannanti akāraṇasamuppannaṁ.",
  "atk-s0101a1:375_0": "68-73.Asaññasattāti desanāsīsametaṁ, acittuppādā rūpamattakaattabhāvāti attho. Tesaṁ",
  "atk-s0101a1:375_1": "evaṁ uppatti veditabbā – ekacco hi titthāyatane pabbajitvā vāyokasiṇe parikammaṁ",
  "atk-s0101a1:375_2": "katvā catutthajjhānaṁ nibbattetvā jhānā vuṭṭhāya – “citte dosaṁ passati, citte sati",
  "atk-s0101a1:375_3": "hatthacchedādidukkhañceva sabbabhayāni ca honti, alaṁ iminā cittena, acittakabhāvova",
  "atk-s0101a1:375_4": "santo”ti, evaṁ citte dosaṁ passitvā aparihīnajjhāno kālaṁ katvā asaññasattesu nibbattati,",
  "atk-s0101a1:375_5": "cittamassa cuticittanirodhena idheva nivattati, rūpakkhandhamattameva tattha pātubhavati.",
  "atk-s0101a1:375_6": "Te tattha yathā nāma jiyāvegakkhitto saro yattako jiyāvego, tattakameva ākāse gacchati.",
  "atk-s0101a1:375_7": "Evameva jhānavegakkhittā upapajjitvā yattako jhānavego, tattakameva kālaṁ tiṭṭhanti,",
  "atk-s0101a1:375_8": "jhānavege pana parihīne tattha rūpakkhandho antaradhāyati, idha pana paṭisandhisaññā",
  "atk-s0101a1:375_9": "uppajjati. Yasmā pana tāya idha uppannasaññāya tesaṁ tattha cuti paññāyati, tasmā",
  "atk-s0101a1:375_10": "“saññuppādā ca pana te devā tamhā kāyā cavantī”ti vuttaṁ. Santatāyāti santabhāvāya.",
  "atk-s0101a1:375_11": "Sesamettha uttānameva. Takkīvādopi vuttanayeneva veditabboti.",
  "atk-s0101a1:376": "Aparantakappikavaṇṇanā",
  "atk-s0101a1:377_0": "74. Evaṁ aṭṭhārasa pubbantakappike dassetvā idāni catucattārīsaṁ aparantakappike",
  "atk-s0101a1:377_1": "dassetuṁ – “santi, bhikkhave”tiādimāha. Tattha anāgatakoṭṭhāsasaṅkhātaṁ aparantaṁ",
  "atk-s0101a1:377_2": "kappetvā gaṇhantīti aparantakappikā, aparantakappo vā etesaṁ atthīti aparantakappikā.",
  "atk-s0101a1:377_3": "Evaṁ sesampi pubbe vuttappakāranayeneva veditabbaṁ.",
  "atk-s0101a1:378": "Saññīvādavaṇṇanā",
  "atk-s0101a1:379": "75.Uddhamāghātanikāti āghātanaṁ vuccati maraṇaṁ, uddhamāghātanā attānaṁ vadantīti uddhamāghātanikā. Saññīti pavatto vādo, saññīvādo, so etesaṁ atthīti saññīvādā.",
  "atk-s0101a1:380_0": "76-77.Rūpī attātiādīsu kasiṇarūpaṁ “attā”ti tattha pavattasaññañcassa “saññā”ti gahetvā",
  "atk-s0101a1:380_1": "vā ājīvakādayo viya takkamatteneva vā “rūpī attā hoti, arogo paraṁ maraṇā saññī”ti",
  "atk-s0101a1:380_2": "naṁ paññapenti. Tattha arogoti nicco. Arūpasamāpattinimittaṁ pana “attā”ti samāpattisaññañcassa",
  "atk-s0101a1:380_3": "“saññā”ti gahetvā vā nigaṇṭhādayo viya takkamatteneva vā “arūpī attā hoti, arogo",
  "atk-s0101a1:380_4": "paraṁ maraṇā saññī”ti naṁ paññapenti. Tatiyā pana missakagāhavasena pavattā diṭṭhi.",
  "atk-s0101a1:380_5": "Catutthā takkagāheneva. Dutiyacatukkaṁ antānantikavāde vuttanayeneva veditabbaṁ.",
  "atk-s0101a1:380_6": "Tatiyacatukke samāpannakavasena ekattasaññī, asamāpannakavasena nānattasaññī, parittakasiṇavasena",
  "atk-s0101a1:380_7": "parittasaññī, vipulakasiṇavasena appamāṇasaññīti veditabbā. Catutthacatukke pana",
  "atk-s0101a1:380_8": "dibbena cakkhunā tikacatukkajjhānabhūmiyaṁ nibbattamānaṁ disvā “ekantasukhī”ti gaṇhāti.",
  "atk-s0101a1:380_9": "Niraye nibbattamānaṁ disvā “ekantadukkhī”ti. Manussesu nibbattamānaṁ disvā “sukhadukkhī”ti.",
  "atk-s0101a1:380_10": "Vehapphaladevesu nibbattamānaṁ disvā “adukkhamasukhī”ti gaṇhāti. Visesato hi pubbenivāsānussatiñāṇalābhino",
  "atk-s0101a1:380_11": "pubbantakappikā honti, dibbacakkhukā aparantakappikāti.",
  "atk-s0101a1:381": "Asaññīvādavaṇṇanā",
  "atk-s0101a1:382_0": "78-83. Asaññīvādo saññīvāde ādimhi vuttānaṁ dvinnaṁ catukkānaṁ vasena veditabbo.",
  "atk-s0101a1:382_1": "Tathā nevasaññīnāsaññīvādo. Kevalañhi tattha “saññī attā”ti gaṇhantānaṁ tā diṭṭhiyo,",
  "atk-s0101a1:382_2": "idha “asaññī”ti ca “nevasaññīnāsaññī”ti ca. Tattha na ekantena kāraṇaṁ pariyesitabbaṁ.",
  "atk-s0101a1:382_3": "Diṭṭhigatikassa hi gāho ummattakapacchisadisoti vuttametaṁ.",
  "atk-s0101a1:383": "Ucchedavādavaṇṇanā",
  "atk-s0101a1:384_0": "84. Ucchedavāde satoti vijjamānassa. Ucchedanti upacchedaṁ. Vināsanti adassanaṁ.",
  "atk-s0101a1:384_1": "Vibhavanti bhāvavigamaṁ. Sabbānetāni aññamaññavevacanāneva. Tattha dve janā ucchedadiṭṭhiṁ",
  "atk-s0101a1:384_2": "gaṇhanti, lābhī ca alābhī ca. Lābhī arahato dibbena cakkhunā cutiṁ disvā upapattiṁ",
  "atk-s0101a1:384_3": "apassanto, yo vā cutimattameva daṭṭhuṁ sakkoti, na upapātaṁ; so ucchedadiṭṭhiṁ gaṇhāti.",
  "atk-s0101a1:384_4": "Alābhī ca “ko paralokaṁ na jānātī”ti kāmasukhagiddhatāya vā. “Yathā rukkhato paṇṇāni",
  "atk-s0101a1:384_5": "patitāni na puna viruhanti, evameva sattā”tiādinā takkena vā ucchedaṁ gaṇhāti. Idha",
  "atk-s0101a1:384_6": "pana taṇhādiṭṭhīnaṁ vasena tathā ca aññathā ca vikappetvāva imā satta diṭṭhiyo uppannāti veditabbā.",
  "atk-s0101a1:385_0": "85. Tattha rūpīti rūpavā. Cātumahābhūtikoti catumahābhūtamayo. Mātāpitūnaṁ etanti",
  "atk-s0101a1:385_1": "mātāpettikaṁ. Kiṁ taṁ? Sukkasoṇitaṁ. Mātāpettike sambhūto jātoti mātāpettikasambhavo.",
  "atk-s0101a1:385_2": "Iti rūpakāyasīsena manussattabhāvaṁ “attā”ti vadati. Ittheketi itthaṁ eke evameketi attho.",
  "atk-s0101a1:386": "86. Dutiyo taṁ paṭikkhipitvā dibbattabhāvaṁ vadati. Dibboti devaloke sambhūto. Kāmāvacaroti cha kāmāvacaradevapariyāpanno. Kabaḷīkāraṁ āhāraṁ bhakkhatīti kabaḷīkārāhārabhakkho.",
  "atk-s0101a1:387_0": "87.Manomayoti jhānamanena nibbatto. Sabbaṅgapaccaṅgīti sabbaṅgapaccaṅgayutto. Ahīnindriyoti",
  "atk-s0101a1:387_1": "paripuṇṇindriyo. Yāni brahmaloke atthi, tesaṁ vasena itaresañca saṇṭhānavasenetaṁ vuttaṁ.",
  "atk-s0101a1:388_0": "88-92.Sabbaso rūpasaññānaṁ samatikkamātiādīnaṁ attho visuddhimagge vutto. Ākāsānañcāyatanūpagotiādīsu",
  "atk-s0101a1:388_1": "pana ākāsānañcāyatanabhavaṁ upagatoti, evamattho veditabbo. Sesamettha uttānamevāti.",
  "atk-s0101a1:389": "Diṭṭhadhammanibbānavādavaṇṇanā",
  "atk-s0101a1:390_0": "93. Diṭṭhadhammanibbānavāde diṭṭhadhammoti paccakkhadhammo vuccati, tattha tattha",
  "atk-s0101a1:390_1": "paṭiladdhattabhāvassetaṁ adhivacanaṁ. Diṭṭhadhamme nibbānaṁ diṭṭhadhammanibbānaṁ,",
  "atk-s0101a1:390_2": "imasmiṁyeva attabhāve dukkhavūpasamananti attho. Taṁ vadantīti diṭṭhadhammanibbānavādā.",
  "atk-s0101a1:390_3": "Paramadiṭṭhadhammanibbānanti paramaṁ diṭṭhadhammanibbānaṁ uttamanti attho.",
  "atk-s0101a1:391_0": "94.Pañcahi kāmaguṇehīti manāpiyarūpādīhi pañcahi kāmakoṭṭhāsehi bandhanehi vā. Samappitoti",
  "atk-s0101a1:391_1": "suṭṭhu appito allīno hutvā. Samaṅgībhūtoti samannāgato. Paricāretīti tesu kāmaguṇesu",
  "atk-s0101a1:391_2": "yathāsukhaṁ indriyāni cāreti sañcāreti itocito ca upaneti. Atha vā laḷati ramati",
  "atk-s0101a1:391_3": "kīḷati. Ettha ca duvidhā kāmaguṇā – mānusakā ceva dibbā ca. Mānusakā mandhātukāmaguṇasadisā",
  "atk-s0101a1:391_4": "daṭṭhabbā, dibbā paranimmitavasavattidevarājassa kāmaguṇasadisāti. Evarūpe kāme upagatānañhi",
  "atk-s0101a1:391_5": "te diṭṭhadhammanibbānasampattiṁ paññapenti.",
  "atk-s0101a1:392_0": "95. Dutiyavāre hutvā abhāvaṭṭhena aniccā paṭipīḷanaṭṭhena dukkhā, pakatijahanaṭṭhena",
  "atk-s0101a1:392_1": "vipariṇāmadhammāti veditabbā. Tesaṁ vipariṇāmaññathābhāvāti tesaṁ kāmānaṁ vipariṇāmasaṅkhātā",
  "atk-s0101a1:392_2": "aññathābhāvā, yampi me ahosi, tampi me natthīti vuttanayena uppajjanti sokaparidevadukkhadomanassupāyāsā.",
  "atk-s0101a1:392_3": "Tattha antonijjhāyanalakkhaṇo soko, tannissitalālappanalakkhaṇo paridevo, kāyappaṭipīḷanalakkhaṇaṁ",
  "atk-s0101a1:392_4": "dukkhaṁ, manovighātalakkhaṇaṁ domanassaṁ, visādalakkhaṇo upāyāso, vivicceva kāmehītiādīnamattho",
  "atk-s0101a1:392_5": "visuddhimagge vutto.",
  "atk-s0101a1:393_0": "96.Vitakkitanti abhiniropanavasena pavatto vitakko. Vicāritanti anumajjanavasena",
  "atk-s0101a1:393_1": "pavatto vicāro. Etenetanti etena vitakkitena ca vicāritena ca etaṁ paṭhamajjhānaṁ",
  "atk-s0101a1:393_2": "oḷārikaṁ sakaṇḍakaṁ viya khāyati.",
  "atk-s0101a1:394_0": "97-98.Pītigatanti pītiyeva. Cetaso uppilāvitattanti cittassa uppilabhāvakaraṇaṁ.",
  "atk-s0101a1:394_1": "Cetaso ābhogoti jhānā vuṭṭhāya tasmiṁ sukhe punappunaṁ cittassa ābhogo manasikāro",
  "atk-s0101a1:394_2": "samannāhāroti. Sesamettha diṭṭhadhammanibbānavāde uttānameva.",
  "atk-s0101a1:395": "Ettāvatā sabbāpi dvāsaṭṭhidiṭṭhiyo kathitā honti. Yāsaṁ satteva ucchedadiṭṭhiyo, sesā sassatadiṭṭhiyo.",
  "atk-s0101a1:396_0": "100-104. Idāni – “imehi kho te, bhikkhave”ti iminā vārena sabbepi te aparantakappike",
  "atk-s0101a1:396_1": "ekajjhaṁ niyyātetvā sabbaññutaññāṇaṁ vissajjeti. Puna – “imehi, kho te bhikkhave”tiādinā",
  "atk-s0101a1:396_2": "vārena sabbepi te pubbantāparantakappike ekajjhaṁ niyyātetvā tadeva ñāṇaṁ vissajjeti.",
  "atk-s0101a1:396_3": "Iti “katame ca te, bhikkhave, dhammā”tiādimhi pucchamānopi sabbaññutaññāṇameva pucchitvā",
  "atk-s0101a1:396_4": "vissajjamānopi sattānaṁ ajjhāsayaṁ tulāya tulayanto viya sinerupādato vālukaṁ uddharanto",
  "atk-s0101a1:396_5": "viya dvāsaṭṭhi diṭṭhigatāni uddharitvā sabbaññutaññāṇameva vissajjeti. Evamayaṁ yathānusandhivasena desanā āgatā.",
  "atk-s0101a1:397_0": "Tayo hi suttassa anusandhī – pucchānusandhi, ajjhāsayānusandhi, yathānusandhīti.",
  "atk-s0101a1:397_1": "Tattha “evaṁ vutte aññataro bhikkhu bhagavantaṁ etadavoca – kiṁ nu kho, bhante, orimaṁ",
  "atk-s0101a1:397_2": "tīraṁ, kiṁ pārimaṁ tīraṁ, ko majjhe saṁsīdo, ko thale ussādo, ko manussaggāho, ko",
  "atk-s0101a1:397_3": "amanussaggāho, ko āvaṭṭaggāho, ko antopūtibhāvo”ti evaṁ pucchantānaṁ bhagavatā vissajjitasuttavasena",
  "atk-s0101a1:397_4": "pucchānusandhi veditabbo.",
  "atk-s0101a1:398_0": "Atha kho aññatarassa bhikkhuno evaṁ cetaso parivitakko udapādi – “iti kira bho rūpaṁ",
  "atk-s0101a1:398_1": "anattā…, vedanā…, saññā…, saṅkhārā …, viññāṇaṁ anattā, anattakatāni kira kammāni",
  "atk-s0101a1:398_2": "kamattānaṁ phusissantī”ti. Atha kho bhagavā tassa bhikkhuno cetasā ceto parivitakkamaññāya",
  "atk-s0101a1:398_3": "bhikkhū āmantesi – “ṭhānaṁ kho panetaṁ, bhikkhave, vijjati, yaṁ idhekacco moghapuriso",
  "atk-s0101a1:398_4": "avidvā avijjāgato taṇhādhipateyyena cetasā satthusāsanaṁ atidhāvitabbaṁ maññeyya",
  "atk-s0101a1:398_5": "– “iti kira bho rūpaṁ anattā…pe… phusissantī”ti. Taṁ kiṁ maññatha, bhikkhave, rūpaṁ",
  "atk-s0101a1:398_6": "niccaṁ vā aniccaṁ vā”ti. Evaṁ paresaṁ ajjhāsayaṁ viditvā bhagavatā vuttasuttavasena",
  "atk-s0101a1:398_7": "ajjhāsayānusandhi veditabbo.",
  "atk-s0101a1:399_0": "Yena pana dhammena ādimhi desanā uṭṭhitā, tassa dhammassa anurūpadhammavasena vā",
  "atk-s0101a1:399_1": "paṭipakkhavasena vā yesu suttesu upari desanā āgacchati, tesaṁ vasena yathānusandhi",
  "atk-s0101a1:399_2": "veditabbo. Seyyathidaṁ, ākaṅkheyyasutte heṭṭhā sīlena desanā uṭṭhitā, upari cha abhiññā",
  "atk-s0101a1:399_3": "āgatā. Vatthasutte heṭṭhā kilesena desanā uṭṭhitā, upari brahmavihārā āgatā. Kosambakasutte",
  "atk-s0101a1:399_4": "heṭṭhā bhaṇḍanena uṭṭhitā, upari sāraṇīyadhammā āgatā. Kakacūpame heṭṭhā akkhantiyā",
  "atk-s0101a1:399_5": "uṭṭhitā, upari kakacūpamā āgatā. Imasmimpi brahmajāle heṭṭhā diṭṭhivasena desanā",
  "atk-s0101a1:399_6": "uṭṭhitā, upari suññatāpakāsanaṁ āgataṁ. Tena vuttaṁ – “evamayaṁ yathānusandhivasena desanā āgatā”ti.",
  "atk-s0101a1:400": "Paritassitavipphanditavāravaṇṇanā",
  "atk-s0101a1:401_0": "105-117. Idāni mariyādavibhāgadassanatthaṁ – “tatra bhikkhave”tiādikā desanā āraddhā.",
  "atk-s0101a1:401_1": "Tadapi tesaṁ bhavataṁ samaṇabrāhmaṇānaṁ ajānataṁ apassataṁ vedayitaṁ taṇhāgatānaṁ",
  "atk-s0101a1:401_2": "paritassitavipphanditamevāti yena diṭṭhiassādena diṭṭhisukhena diṭṭhivedayitena te",
  "atk-s0101a1:401_3": "somanassajātā sassataṁ attānañca lokañca paññapenti catūhi vatthūhi, tadapi tesaṁ",
  "atk-s0101a1:401_4": "bhavantānaṁ samaṇabrāhmaṇānaṁ yathābhūtaṁ dhammānaṁ sabhāvaṁ ajānantānaṁ apassantānaṁ",
  "atk-s0101a1:401_5": "vedayitaṁ taṇhāgatānaṁ kevalaṁ taṇhāgatānaṁyeva taṁ vedayitaṁ, tañca kho panetaṁ",
  "atk-s0101a1:401_6": "paritassitavipphanditameva. Diṭṭhisaṅkhātena ceva taṇhāsaṅkhātena ca paritassitena",
  "atk-s0101a1:401_7": "vipphanditameva calitameva kampitameva thusarāsimhi nikhātakhāṇusadisaṁ, na sotāpannassa",
  "atk-s0101a1:401_8": "dassanamiva niccalanti dasseti. Esa nayo ekaccasassatavādādīsupi.",
  "atk-s0101a1:402": "Phassapaccayavāravaṇṇanā",
  "atk-s0101a1:403_0": "118-130. Puna – “tatra, bhikkhave, ye te samaṇabrāhmaṇā sassatavādā”tiādi paramparapaccayadassanatthaṁ",
  "atk-s0101a1:403_1": "āraddhaṁ. Tattha tadapi phassapaccayāti yena diṭṭhiassādena diṭṭhisukhena diṭṭhivedayitena",
  "atk-s0101a1:403_2": "te somanassajātā sassataṁ attānañca lokañca paññapenti catūhi vatthūhi, tadapi taṇhādiṭṭhipariphanditaṁ",
  "atk-s0101a1:403_3": "vedayitaṁ phassapaccayāti dasseti. Esa nayo sabbattha.",
  "atk-s0101a1:404_0": "131-143. Idāni tassa paccayassa diṭṭhivedayite balavabhāvadassanatthaṁ puna – “tatra,",
  "atk-s0101a1:404_1": "bhikkhave, ye te samaṇabrāhmaṇā sassatavādā”tiādimāha. Tattha te vata aññatra phassāti",
  "atk-s0101a1:404_2": "te vata samaṇabrāhmaṇā taṁ vedayitaṁ vinā phassena paṭisaṁvedissantīti kāraṇametaṁ",
  "atk-s0101a1:404_3": "natthīti. Yathā hi patato gehassa upatthambhanatthāya thūṇā nāma balavapaccayo hoti,",
  "atk-s0101a1:404_4": "na taṁ thūṇāya anupatthambhitaṁ ṭhātuṁ sakkoti, evameva phassopi vedanāya balavapaccayo,",
  "atk-s0101a1:404_5": "taṁ vinā idaṁ diṭṭhivedayitaṁ natthīti dasseti. Esa nayo sabbattha.",
  "atk-s0101a1:405": "Diṭṭhigatikādhiṭṭhānavaṭṭakathāvaṇṇanā",
  "atk-s0101a1:406_0": "144. Idāni tatra bhikkhave, ye te samaṇabrāhmaṇā sassatavādā sassataṁ attānañca lokañca",
  "atk-s0101a1:406_1": "paññapenti catūhi vatthūhi, yepi te samaṇabrāhmaṇā ekaccasassatikātiādinā nayena",
  "atk-s0101a1:406_2": "sabbadiṭṭhivedayitāni sampiṇḍeti. Kasmā? Upari phasse pakkhipanatthāya. Kathaṁ? Sabbe",
  "atk-s0101a1:406_3": "te chahi phassāyatanehi phussa phussa paṭisaṁvedentīti. Tattha cha phassāyatanāni",
  "atk-s0101a1:406_4": "nāma – cakkhuphassāyatanaṁ, sotaphassāyatanaṁ, ghānaphassāyatanaṁ, jivhāphassāyatanaṁ,",
  "atk-s0101a1:406_5": "kāyaphassāyatanaṁ, manophassāyatananti imāni cha. Sañjāti-samosaraṇa-kāraṇa-paṇṇattimattatthesu",
  "atk-s0101a1:406_6": "hi ayaṁ āyatanasaddo pavattati. Tattha – “kambojo assānaṁ āyatanaṁ, gunnaṁ dakkhiṇāpatho”ti",
  "atk-s0101a1:406_7": "sañjātiyaṁ pavattati, sañjātiṭṭhāneti attho. “Manorame āyatane, sevanti naṁ vihaṅgamā”ti",
  "atk-s0101a1:406_8": "samosaraṇe. “Sati satiāyatane”ti kāraṇe. “Araññāyatane paṇṇakuṭīsu sammantī”ti paṇṇattimatte.",
  "atk-s0101a1:406_9": "Svāyamidha sañjātiādiatthattayepi yujjati. Cakkhādīsu hi phassapañcamakā dhammā sañjāyanti",
  "atk-s0101a1:406_10": "samosaranti, tāni ca tesaṁ kāraṇanti āyatanāni. Idha pana “cakkhuñca paṭicca rūpe",
  "atk-s0101a1:406_11": "ca uppajjati cakkhuviññāṇaṁ, tiṇṇaṁ saṅgati phasso”ti iminā nayena phassasīseneva",
  "atk-s0101a1:406_12": "desanaṁ āropetvā phassaṁ ādiṁ katvā paccayaparamparaṁ dassetuṁ phassāyatanādīni vuttāni.",
  "atk-s0101a1:407_0": "Phussa phussa paṭisaṁvedentīti phusitvā phusitvā paṭisaṁvedenti. Ettha ca kiñcāpi",
  "atk-s0101a1:407_1": "āyatanānaṁ phusanakiccaṁ viya vuttaṁ, tathāpi na tesaṁ phusanakiccatā veditabbā.",
  "atk-s0101a1:407_2": "Na hi āyatanāni phusanti, phassova taṁ taṁ ārammaṇaṁ phusati, āyatanāni pana phasse",
  "atk-s0101a1:407_3": "upanikkhipitvā dassitāni; tasmā sabbe te cha phassāyatanasambhavena phassena rūpādīni",
  "atk-s0101a1:407_4": "ārammaṇāni phusitvā taṁ diṭṭhivedanaṁ paṭisaṁvedayantīti evamettha attho veditabbo.",
  "atk-s0101a1:408_0": "Tesaṁ vedanāpaccayā taṇhātiādīsu vedanāti cha phassāyatanasambhavā vedanā. Sā rūpataṇhādibhedāya",
  "atk-s0101a1:408_1": "taṇhāya upanissayakoṭiyā paccayo hoti. Tena vuttaṁ – “tesaṁ vedanāpaccayā taṇhā”ti.",
  "atk-s0101a1:408_2": "Sā pana catubbidhassa upādānassa upanissayakoṭiyā ceva sahajātakoṭiyā ca paccayo",
  "atk-s0101a1:408_3": "hoti. Tathā upādānaṁ bhavassa. Bhavo jātiyā upanissayakoṭiyā paccayo hoti.",
  "atk-s0101a1:409_0": "Jātīti panettha savikārā pañcakkhandhā daṭṭhabbā, jāti jarāmaraṇassa ceva sokādīnañca",
  "atk-s0101a1:409_1": "upanissayakoṭiyā paccayo hoti. Ayamettha saṅkhepo, vitthārato pana paṭiccasamuppādakathā",
  "atk-s0101a1:409_2": "visuddhimagge vuttā. Idha panassa payojanamattameva veditabbaṁ. Bhagavā hi vaṭṭakathaṁ",
  "atk-s0101a1:409_3": "kathento – “purimā, bhikkhave, koṭi na paññāyati avijjāya, ‘ito pubbe avijjā nāhosi,",
  "atk-s0101a1:409_4": "atha pacchā samabhavī’ti evañcetaṁ, bhikkhave, vuccati, atha ca pana paññāyati “idappaccayā",
  "atk-s0101a1:409_5": "avijjā”ti evaṁ avijjāsīsena vā, purimā, bhikkhave, koṭi na paññāyati bhavataṇhāya…pe…",
  "atk-s0101a1:409_6": "“idappaccayā bhavataṇhā”ti evaṁ taṇhāsīsena vā, purimā, bhikkhave, koṭi na paññāyati",
  "atk-s0101a1:409_7": "bhavadiṭṭhiyā…pe… “idappaccayā bhavadiṭṭhī”ti evaṁ diṭṭhisīsena vā kathesi”. Idha",
  "atk-s0101a1:409_8": "pana diṭṭhisīsena kathento vedanārāgena uppajjamānā diṭṭhiyo kathetvā vedanāmūlakaṁ",
  "atk-s0101a1:409_9": "paṭiccasamuppādaṁ kathesi. Tena idaṁ dasseti – “evamete diṭṭhigatikā, idaṁ dassanaṁ",
  "atk-s0101a1:409_10": "gahetvā tīsu bhavesu catūsu yonīsu pañcasu gatīsu sattasu viññāṇaṭṭhitīsu navasu",
  "atk-s0101a1:409_11": "sattāvāsesu ito ettha etto idhāti sandhāvantā saṁsarantā yante yuttagoṇo viya, thambhe",
  "atk-s0101a1:409_12": "upanibaddhakukkuro viya, vātena vippannaṭṭhanāvā viya ca vaṭṭadukkhameva anuparivattanti,",
  "atk-s0101a1:409_13": "vaṭṭadukkhato sīsaṁ ukkhipituṁ na sakkontī”ti.",
  "atk-s0101a1:410": "Vivaṭṭakathādivaṇṇanā",
  "atk-s0101a1:411_0": "145. Evaṁ diṭṭhigatikādhiṭṭhānaṁ vaṭṭaṁ kathetvā idāni yuttayogabhikkhuadhiṭṭhānaṁ",
  "atk-s0101a1:411_1": "katvā vivaṭṭaṁ dassento – “yato kho, bhikkhave, bhikkhū”tiādimāha. Tattha yatoti",
  "atk-s0101a1:411_2": "yadā. Channaṁ phassāyatanānanti yehi chahi phassāyatanehi phusitvā paṭisaṁvedayamānānaṁ",
  "atk-s0101a1:411_3": "diṭṭhigatikānaṁ vaṭṭaṁ vattati, tesaṁyeva channaṁ phassāyatanānaṁ. Samudayantiādīsu",
  "atk-s0101a1:411_4": "avijjāsamudayā cakkhusamudayotiādinā vedanākammaṭṭhāne vuttanayena phassāyatanānaṁ",
  "atk-s0101a1:411_5": "samudayādayo veditabbā. Yathā pana tattha “phassasamudayā phassanirodhā”ti vuttaṁ,",
  "atk-s0101a1:411_6": "evamidha, taṁ cakkhādīsu – “āhārasamudayā āhāranirodhā”ti veditabbaṁ. Manāyatane",
  "atk-s0101a1:411_7": "“nāmarūpasamudayā nāmarūpanirodhā”ti.",
  "atk-s0101a1:412_0": "Uttaritaraṁ pajānātīti diṭṭhigatiko diṭṭhimeva jānāti. Ayaṁ pana diṭṭhiñca diṭṭhito",
  "atk-s0101a1:412_1": "ca uttaritaraṁ sīlasamādhipaññāvimuttinti yāva arahattā jānāti. Ko evaṁ jānātīti?",
  "atk-s0101a1:412_2": "Khīṇāsavo jānāti, anāgāmī, sakadāgāmī, sotāpanno, bahussuto, ganthadharo bhikkhu",
  "atk-s0101a1:412_3": "jānāti, āraddhavipassako jānāti. Desanā pana arahattanikūṭeneva niṭṭhāpitāti.",
  "atk-s0101a1:413_0": "146. Evaṁ vivaṭṭaṁ kathetvā idāni “desanājālavimutto diṭṭhigatiko nāma natthī”ti",
  "atk-s0101a1:413_1": "dassanatthaṁ puna – “ye hi keci, bhikkhave”ti ārabhi. Tattha antojālīkatāti imassa",
  "atk-s0101a1:413_2": "mayhaṁ desanājālassa antoyeva katā. Ettha sitā vāti etasmiṁ mama desanājāle sitā",
  "atk-s0101a1:413_3": "nissitā avasitāva. Ummujjamānā ummujjantīti kiṁ vuttaṁ hoti? Te adho osīdantāpi uddhaṁ",
  "atk-s0101a1:413_4": "uggacchantāpi mama desanājāle sitāva hutvā osīdanti ca uggacchanti ca. Ettha pariyāpannāti",
  "atk-s0101a1:413_5": "ettha mayhaṁ desanājāle pariyāpannā, etena ābaddhā antojālīkatā ca hutvā ummujjamānā",
  "atk-s0101a1:413_6": "ummujjanti, na hettha asaṅgahito diṭṭhigatiko nāma atthīti.",
  "atk-s0101a1:414_0": "Sukhumacchikenāti saṇhaacchikena sukhumacchiddenāti attho. Kevaṭṭo viya hi bhagavā,",
  "atk-s0101a1:414_1": "jālaṁ viya desanā, parittaudakaṁ viya dasasahassilokadhātu, oḷārikā pāṇā viya dvāsaṭṭhidiṭṭhigatikā.",
  "atk-s0101a1:414_2": "Tassa tīre ṭhatvā olokentassa oḷārikānaṁ pāṇānaṁ antojālīkatabhāvadassanaṁ viya bhagavato",
  "atk-s0101a1:414_3": "sabbadiṭṭhigatānaṁ desanājālassa antokatabhāvadassananti evamettha opammasaṁsandanaṁ veditabbaṁ.",
  "atk-s0101a1:415_0": "147. Evaṁ imāhi dvāsaṭṭhiyā diṭṭhīhi sabbadiṭṭhīnaṁ saṅgahitattā sabbesaṁ diṭṭhigatikānaṁ",
  "atk-s0101a1:415_1": "etasmiṁ desanājāle pariyāpannabhāvaṁ dassetvā idāni attano katthaci apariyāpannabhāvaṁ",
  "atk-s0101a1:415_2": "dassento – “ucchinnabhavanettiko, bhikkhave, tathāgatassa kāyo”tiādimāha. Tattha",
  "atk-s0101a1:415_3": "nayanti etāyāti netti. Nayantīti gīvāya bandhitvā ākaḍḍhanti, rajjuyā etaṁ nāmaṁ.",
  "atk-s0101a1:415_4": "Idha pana nettisadisatāya bhavataṇhā nettīti adhippetā. Sā hi mahājanaṁ gīvāya bandhitvā",
  "atk-s0101a1:415_5": "taṁ taṁ bhavaṁ neti upanetīti bhavanetti. Arahattamaggasatthena ucchinnā bhavanetti",
  "atk-s0101a1:415_6": "assāti ucchinnabhavanettiko.",
  "atk-s0101a1:416_0": "Kāyassa bhedā uddhanti kāyassa bhedato uddhaṁ. Jīvitapariyādānāti jīvitassa sabbaso",
  "atk-s0101a1:416_1": "pariyādinnattā parikkhīṇattā, puna appaṭisandhikabhāvāti attho. Na taṁ dakkhantīti",
  "atk-s0101a1:416_2": "taṁ tathāgataṁ. Devā vā manussā vā na dakkhissanti, apaṇṇattikabhāvaṁ gamissatīti attho.",
  "atk-s0101a1:417_0": "Seyyathāpi, bhikkhaveti, upamāyaṁ pana idaṁ saṁsandanaṁ. Ambarukkho viya hi tathāgatassa",
  "atk-s0101a1:417_1": "kāyo, rukkhe jātamahāvaṇṭo viya taṁ nissāya pubbe pavattataṇhā. Tasmiṁ vaṇṭe upanibaddhā",
  "atk-s0101a1:417_2": "pañcapakkadvādasapakkaaṭṭhārasapakkaparimāṇā ambapiṇḍī viya taṇhāya sati taṇhūpanibandhanā",
  "atk-s0101a1:417_3": "hutvā āyatiṁ nibbattanakā pañcakkhandhā dvādasāyatanāni aṭṭhārasa dhātuyo. Yathā",
  "atk-s0101a1:417_4": "pana tasmiṁ vaṇṭe chinne sabbāni tāni ambāni tadanvayāni honti, taṁyeva vaṇṭaṁ anugatāni,",
  "atk-s0101a1:417_5": "vaṇṭacchedā chinnāni yevāti attho; evameva ye bhavanettivaṇṭassa anupacchinnattā",
  "atk-s0101a1:417_6": "āyatiṁ uppajjeyyuṁ pañcakkhandhā dvādasāyatanāni aṭṭhārasadhātuyo, sabbe te dhammā",
  "atk-s0101a1:417_7": "tadanvayā honti bhavanettiṁ anugatā, tāya chinnāya chinnā yevāti attho.",
  "atk-s0101a1:418_0": "Yathā pana tasmimpi rukkhe maṇḍūkakaṇṭakavisasamphassaṁ āgamma anupubbena sussitvā",
  "atk-s0101a1:418_1": "mate – “imasmiṁ ṭhāne evarūpo nāma rukkho ahosī”ti vohāramattameva hoti, na taṁ rukkhaṁ",
  "atk-s0101a1:418_2": "koci passati, evaṁ ariyamaggasamphassaṁ āgamma taṇhāsinehassa pariyādinnattā anupubbena",
  "atk-s0101a1:418_3": "sussitvā viya bhinne imasmiṁ kāye, kāyassa bhedā uddhaṁ jīvitapariyādānā na taṁ dakkhanti,",
  "atk-s0101a1:418_4": "tathāgatampi devamanussā na dakkhissanti, evarūpassa nāma kira satthuno idaṁ sāsananti",
  "atk-s0101a1:418_5": "vohāramattameva bhavissatīti anupādisesanibbānadhātuṁ pāpetvā desanaṁ niṭṭhapesi.",
  "atk-s0101a1:419_0": "148.Evaṁvutte āyasmā ānandoti evaṁ bhagavatā imasmiṁ sutte vutte thero ādito paṭṭhāya",
  "atk-s0101a1:419_1": "sabbaṁ suttaṁ samannāharitvā evaṁ buddhabalaṁ dīpetvā kathitasuttassa na bhagavatā",
  "atk-s0101a1:419_2": "nāmaṁ gahitaṁ, handassa nāmaṁ gaṇhāpessāmīti cintetvā bhagavantaṁ etadavoca.",
  "atk-s0101a1:420_0": "Tasmātiha tvantiādīsu ayamatthayojanā – ānanda, yasmā imasmiṁ dhammapariyāye idhatthopi",
  "atk-s0101a1:420_1": "paratthopi vibhatto, tasmātiha tvaṁ imaṁ dhammapariyāyaṁ “atthajāla”ntipi naṁ dhārehi;",
  "atk-s0101a1:420_2": "yasmā panettha bahū tantidhammā kathitā, tasmā “dhammajāla”ntipi naṁ dhārehi; yasmā",
  "atk-s0101a1:420_3": "ca ettha seṭṭhaṭṭhena brahmaṁ sabbaññutaññāṇaṁ vibhattaṁ, tasmā “brahmajāla”ntipi",
  "atk-s0101a1:420_4": "naṁ dhārehi; yasmā ettha dvāsaṭṭhidiṭṭhiyo vibhattā, tasmā “diṭṭhijāla”ntipi naṁ",
  "atk-s0101a1:420_5": "dhārehi; yasmā pana imaṁ dhammapariyāyaṁ sutvā devaputtamārampi khandhamārampi maccumārampi",
  "atk-s0101a1:420_6": "kilesamārampi sakkā maddituṁ, tasmā “anuttaro saṅgāmavijayotipi naṁ dhārehī”ti.",
  "atk-s0101a1:421_0": "Idamavoca bhagavāti idaṁ nidānāvasānato pabhuti yāva “anuttaro saṅgāmavijayotipi",
  "atk-s0101a1:421_1": "naṁ dhārehī”ti sakalaṁ suttantaṁ bhagavā paresaṁ paññāya alabbhaneyyapatiṭṭhaṁ paramagambhīraṁ",
  "atk-s0101a1:421_2": "sabbaññutaññāṇaṁ pakāsento sūriyo viya andhakāraṁ diṭṭhigatamahandhakāraṁ vidhamanto avoca.",
  "atk-s0101a1:422_0": "149.Attamanā te bhikkhūti te bhikkhū attamanā sakamanā, buddhagatāya pītiyā udaggacittā",
  "atk-s0101a1:422_1": "hutvāti vuttaṁ hoti. Bhagavato bhāsitanti evaṁ vicitranayadesanāvilāsayuttaṁ idaṁ",
  "atk-s0101a1:422_2": "suttaṁ karavīkarutamañjunā kaṇṇasukhena paṇḍitajanahadayānaṁ amatābhisekasadisena",
  "atk-s0101a1:422_3": "brahmassarena bhāsamānassa bhagavato vacanaṁ. Abhinandunti anumodiṁsu ceva sampaṭicchiṁsu",
  "atk-s0101a1:422_4": "ca. Ayañhi abhinandasaddo – “abhinandati abhivadatī”tiādīsu taṇhāyampi āgato. “Annamevābhinandanti,",
  "atk-s0101a1:422_5": "ubhaye devamānusā”tiādīsu upagamanepi.",
  "atk-s0101a1:423": "“Cirappavāsiṁ purisaṁ, dūrato sotthimāgataṁ;",
  "atk-s0101a1:424": "Ñātimittā suhajjā ca, abhinandanti āgata”nti. ;",
  "atk-s0101a1:425": "Ādīsu sampaṭicchanepi. “Abhinanditvā anumoditvā”tiādīsu anumodanepi. Svāyamidha anumodanasampaṭicchanesu yujjati. Tena vuttaṁ – “abhinandunti anumodiṁsu ceva sampaṭicchiṁsu cā”ti.",
  "atk-s0101a1:426": "Subhāsitaṁ sulapitaṁ, “sādhu sādhū”ti tādino;",
  "atk-s0101a1:427": "Anumodamānā sirasā, sampaṭicchiṁsu bhikkhavoti.",
  "atk-s0101a1:428": "Imasmiñca pana veyyākaraṇasminti imasmiṁ niggāthakasutte. Niggāthakattā hi idaṁ veyyākaraṇanti vuttaṁ.",
  "atk-s0101a1:429_0": "Dasasahassīlokadhātūti dasasahassacakkavāḷaparimāṇā lokadhātu. Akampitthāti na suttapariyosāneyeva",
  "atk-s0101a1:429_1": "akampitthāti veditabbā. Bhaññamāneti hi vuttaṁ. Tasmā dvāsaṭṭhiyā diṭṭhigatesu viniveṭhetvā",
  "atk-s0101a1:429_2": "desiyamānesu tassa tassa diṭṭhigatassa pariyosāne pariyosāneti dvāsaṭṭhiyā ṭhānesu",
  "atk-s0101a1:429_3": "akampitthāti veditabbā.",
  "atk-s0101a1:430_0": "Tattha aṭṭhahi kāraṇehi pathavīkampo veditabbo – dhātukkhobhena, iddhimato ānubhāvena,",
  "atk-s0101a1:430_1": "bodhisattassa gabbhokkantiyā, mātukucchito nikkhamanena, sambodhippattiyā, dhammacakkappavattanena,",
  "atk-s0101a1:430_2": "āyusaṅkhārossajjanena, parinibbānenāti. Tesaṁ vinicchayaṁ – “aṭṭha kho ime, ānanda,",
  "atk-s0101a1:430_3": "hetū aṭṭha paccayā mahato bhūmicālassa pātubhāvāyā”ti evaṁ mahāparinibbāne āgatāya",
  "atk-s0101a1:430_4": "tantiyā vaṇṇanākāle vakkhāma. Ayaṁ pana mahāpathavī aparesupi aṭṭhasu ṭhānesu akampittha",
  "atk-s0101a1:430_5": "– mahābhinikkhamane, bodhimaṇḍūpasaṅkamane, paṁsukūlaggahaṇe, paṁsukūladhovane, kāḷakārāmasutte,",
  "atk-s0101a1:430_6": "gotamakasutte, vessantarajātake, imasmiṁ brahmajāleti. Tattha mahābhinikkhamanabodhimaṇḍūpasaṅkamanesu",
  "atk-s0101a1:430_7": "vīriyabalena akampittha. Paṁsukūlaggahaṇe dvisahassadīpaparivāre cattāro mahādīpe",
  "atk-s0101a1:430_8": "pahāya pabbajitvā susānaṁ gantvā paṁsukūlaṁ gaṇhantena dukkaraṁ bhagavatā katanti",
  "atk-s0101a1:430_9": "acchariyavegābhihatā akampittha. Paṁsukūladhovanavessantarajātakesu akālakampanena",
  "atk-s0101a1:430_10": "akampittha. Kāḷakārāmagotamakasuttesu – “ahaṁ sakkhī bhagavā”ti sakkhibhāvena akampittha.",
  "atk-s0101a1:430_11": "Imasmiṁ pana brahmajāle dvāsaṭṭhiyā diṭṭhigatesu vijaṭetvā niggumbaṁ katvā desiyamānesu",
  "atk-s0101a1:430_12": "sādhukāradānavasena akampitthāti veditabbā.",
  "atk-s0101a1:431_0": "Na kevalañca etesu ṭhānesuyeva pathavī akampittha, atha kho tīsu saṅgahesupi mahāmahindattherassa",
  "atk-s0101a1:431_1": "imaṁ dīpaṁ āgantvā jotivane nisīditvā dhammaṁ desitadivasepi akampittha. Kalyāṇiyavihāre",
  "atk-s0101a1:431_2": "ca piṇḍapātiyattherassa cetiyaṅgaṇaṁ sammajjitvā tattheva nisīditvā buddhārammaṇaṁ",
  "atk-s0101a1:431_3": "pītiṁ gahetvā imaṁ suttantaṁ āraddhassa suttapariyosāne udakapariyantaṁ katvā akampittha.",
  "atk-s0101a1:431_4": "Lohapāsādassa pācīnaambalaṭṭhikaṭṭhānaṁ nāma ahosi. Tattha nisīditvā dīghabhāṇakattherā",
  "atk-s0101a1:431_5": "brahmajālasuttaṁ ārabhiṁsu, tesaṁ sajjhāyapariyosānepi udakapariyantameva katvā pathavī akampitthāti.",
  "atk-s0101a1:432": "Evaṁ yassānubhāvena, akampittha anekaso;",
  "atk-s0101a1:433": "Medanī suttaseṭṭhassa, desitassa sayambhunā.",
  "atk-s0101a1:434": "Brahmajālassa tassīdha, dhammaṁ atthañca paṇḍitā;",
  "atk-s0101a1:435": "Sakkaccaṁ uggahetvāna, paṭipajjantu yonisoti.",
  "atk-s0101a1:436": "Iti sumaṅgalavilāsiniyā dīghanikāyaṭṭhakathāyaṁ",
  "atk-s0101a1:437": "Brahmajālasuttavaṇṇanā niṭṭhitā."
}