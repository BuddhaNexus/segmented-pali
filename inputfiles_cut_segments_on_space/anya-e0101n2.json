{
  "anya-e0101n2:0": "2. Dhutaṅganiddeso",
  "anya-e0101n2:1_0": "22. Idāni yehi appicchatāsantuṭṭhitādīhi guṇehi vuttappakārassa sīlassa vodānaṁ hoti,",
  "anya-e0101n2:1_1": "te guṇe sampādetuṁ yasmā samādinnasīlena yoginā dhutaṅgasamādānaṁ kātabbaṁ. Evañhissa",
  "anya-e0101n2:1_2": "appicchatāsantuṭṭhitāsallekhapavivekāpacayavīriyārambhasubharatādiguṇasalilavikkhālitamalaṁ",
  "anya-e0101n2:1_3": "sīlañceva suparisuddhaṁ bhavissati, vatāni ca sampajjissanti. Iti anavajjasīlabbataguṇaparisuddhasabbasamācāro",
  "anya-e0101n2:1_4": "porāṇe ariyavaṁsattaye patiṭṭhāya catutthassa bhāvanārāmatāsaṅkhātassa ariyavaṁsassa",
  "anya-e0101n2:1_5": "adhigamāraho bhavissati. Tasmā dhutaṅgakathaṁ ārabhissāma.",
  "anya-e0101n2:2_0": "Bhagavatā hi pariccattalokāmisānaṁ kāye ca jīvite ca anapekkhānaṁ anulomapaṭipadaṁyeva",
  "anya-e0101n2:2_1": "ārādhetukāmānaṁ kulaputtānaṁ terasadhutaṅgāni anuññātāni. Seyyathidaṁ – paṁsukūlikaṅgaṁ,",
  "anya-e0101n2:2_2": "tecīvarikaṅgaṁ, piṇḍapātikaṅgaṁ, sapadānacārikaṅgaṁ, ekāsanikaṅgaṁ, pattapiṇḍikaṅgaṁ,",
  "anya-e0101n2:2_3": "khalupacchābhattikaṅgaṁ, āraññikaṅgaṁ, rukkhamūlikaṅgaṁ, abbhokāsikaṅgaṁ, sosānikaṅgaṁ,",
  "anya-e0101n2:2_4": "yathāsanthatikaṅgaṁ, nesajjikaṅganti. Tattha –",
  "anya-e0101n2:3": "Atthato lakkhaṇādīhi, samādānavidhānato;",
  "anya-e0101n2:4": "Pabhedato bhedato ca, tassa tassānisaṁsato.",
  "anya-e0101n2:5": "Kusalattikato ceva, dhutādīnaṁ vibhāgato;",
  "anya-e0101n2:6": "Samāsabyāsato cāpi, viññātabbo vinicchayo.",
  "anya-e0101n2:7_0": "23. Tattha atthatoti tāva rathikasusānasaṅkārakūṭādīnaṁ yattha katthaci paṁsūnaṁ",
  "anya-e0101n2:7_1": "upari ṭhitattā abbhuggataṭṭhena tesu tesu paṁsukūlamivāti paṁsukūlaṁ, atha vā paṁsu",
  "anya-e0101n2:7_2": "viya kucchitabhāvaṁ ulatīti paṁsukūlaṁ, kucchitabhāvaṁ gacchatīti vuttaṁ hoti. Evaṁ",
  "anya-e0101n2:7_3": "laddhanibbacanassa paṁsukūlassa dhāraṇaṁ paṁsukūlaṁ , taṁ sīlamassāti paṁsukūliko.",
  "anya-e0101n2:7_4": "Paṁsukūlikassa aṅgaṁ paṁsukūlikaṅgaṁ. Aṅganti kāraṇaṁ vuccati. Tasmā yena samādānena",
  "anya-e0101n2:7_5": "so paṁsukūliko hoti, tassetaṁ adhivacananti veditabbaṁ.",
  "anya-e0101n2:8": "Eteneva nayena saṅghāṭiuttarāsaṅgaantaravāsakasaṅkhātaṁ ticīvaraṁ sīlamassāti tecīvariko. Tecīvarikassa aṅgaṁ tecīvarikaṅgaṁ.",
  "anya-e0101n2:9_0": "Bhikkhāsaṅkhātānaṁ pana āmisapiṇḍānaṁ pātoti piṇḍapāto, parehi dinnānaṁ piṇḍānaṁ",
  "anya-e0101n2:9_1": "patte nipatananti vuttaṁ hoti. Taṁ piṇḍapātaṁ uñchati taṁ taṁ kulaṁ upasaṅkamanto",
  "anya-e0101n2:9_2": "gavesatīti piṇḍapātiko. Piṇḍāya vā patituṁ vatametassāti piṇḍapātī, patitunti carituṁ,",
  "anya-e0101n2:9_3": "piṇḍapātī eva piṇḍapātiko. Piṇḍapātikassa aṅgaṁ piṇḍapātikaṅgaṁ.",
  "anya-e0101n2:10_0": "Dānaṁ vuccati avakhaṇḍanaṁ, apetaṁ dānatoti apadānaṁ, anavakhaṇḍananti attho. Saha",
  "anya-e0101n2:10_1": "apadānena sapadānaṁ, avakhaṇḍanarahitaṁ anugharanti vuttaṁ hoti. Sapadānaṁ carituṁ",
  "anya-e0101n2:10_2": "idamassa sīlanti sapadānacārī, sapadānacārī eva sapadānacāriko. Tassa aṅgaṁ sapadānacārikaṅgaṁ.",
  "anya-e0101n2:11": "Ekāsane bhojanaṁ ekāsanaṁ, taṁ sīlamassāti ekāsaniko. Tassa aṅgaṁ ekāsanikaṅgaṁ.",
  "anya-e0101n2:12_0": "Dutiyabhājanassa paṭikkhittattā kevalaṁ ekasmiṁyeva patte piṇḍo pattapiṇḍo. Idāni",
  "anya-e0101n2:12_1": "pattapiṇḍagahaṇe pattapiṇḍasaññaṁ katvā pattapiṇḍo sīlamassāti pattapiṇḍiko. Tassa",
  "anya-e0101n2:12_2": "aṅgaṁ pattapiṇḍikaṅgaṁ.",
  "anya-e0101n2:13_0": "Khalūti paṭisedhanatthe nipāto. Pavāritena satā pacchā laddhaṁ bhattaṁ pacchābhattaṁ",
  "anya-e0101n2:13_1": "nāma, tassa pacchābhattassa bhojanaṁ pacchābhattabhojanaṁ, tasmiṁ pacchābhattabhojane",
  "anya-e0101n2:13_2": "pacchābhattasaññaṁ katvā pacchābhattaṁ sīlamassāti pacchābhattiko. Na pacchābhattiko",
  "anya-e0101n2:13_3": "khalupacchābhattiko. Samādānavasena paṭikkhittātirittabhojanassetaṁ nāmaṁ. Aṭṭhakathāyaṁ",
  "anya-e0101n2:13_4": "pana vuttaṁ khalūti eko sakuṇo. So mukhena phalaṁ gahetvā tasmiṁ patite puna aññaṁ",
  "anya-e0101n2:13_5": "na khādati. Tādiso ayanti khalupacchābhattiko. Tassa aṅgaṁ khalupacchābhattikaṅgaṁ.",
  "anya-e0101n2:14": "Araññe nivāso sīlamassāti āraññiko. Tassa aṅgaṁ āraññikaṅgaṁ.",
  "anya-e0101n2:15": "Rukkhamūle nivāso rukkhamūlaṁ, taṁ sīlamassāti rukkhamūliko. Rukkhamūlikassa aṅgaṁ rukkhamūlikaṅgaṁ. Abbhokāsikasosānikaṅgesupi eseva nayo.",
  "anya-e0101n2:16_0": "Yadeva santhataṁ yathāsanthataṁ, idaṁ tuyhaṁ pāpuṇātīti evaṁ paṭhamaṁ uddiṭṭhasenāsanassetaṁ",
  "anya-e0101n2:16_1": "adhivacanaṁ. Tasmiṁ yathāsanthate viharituṁ sīlamassāti yathāsanthatiko. Tassa aṅgaṁ",
  "anya-e0101n2:16_2": "yathāsanthatikaṅgaṁ.",
  "anya-e0101n2:17": "Sayanaṁ paṭikkhipitvā nisajjāya viharituṁ sīlamassāti nesajjiko. Tassa aṅgaṁ nesajjikaṅgaṁ.",
  "anya-e0101n2:18_0": "Sabbāneva panetāni tena tena samādānena dhutakilesattā dhutassa bhikkhuno aṅgāni,",
  "anya-e0101n2:18_1": "kilesadhunanato vā dhutanti laddhavohāraṁ ñāṇaṁ aṅgaṁ etesanti dhutaṅgāni. Atha vā",
  "anya-e0101n2:18_2": "dhutāni ca tāni paṭipakkhaniddhunanato aṅgāni ca paṭipattiyātipi dhutaṅgāni. Evaṁ",
  "anya-e0101n2:18_3": "tāvettha atthato viññātabbo vinicchayo.",
  "anya-e0101n2:19_0": "Sabbāneva panetāni samādānacetanālakkhaṇāni. Vuttampi cetaṁ ‘‘yo samādiyati, so puggalo.",
  "anya-e0101n2:19_1": "Yena samādiyati, cittacetasikā ete dhammā. Yā samādānacetanā, taṁ dhutaṅgaṁ. Yaṁ",
  "anya-e0101n2:19_2": "paṭikkhipati, taṁ vatthū’’ti. Sabbāneva ca loluppaviddhaṁsanarasāni, nilloluppabhāvapaccupaṭṭhānāni",
  "anya-e0101n2:19_3": "appicchatādiariyadhammapadaṭṭhānāni. Evamettha lakkhaṇādīhi veditabbo vinicchayo.",
  "anya-e0101n2:20_0": "Samādānavidhānatotiādīsu pana pañcasu sabbāneva dhutaṅgāni dharamāne bhagavati bhagavatova",
  "anya-e0101n2:20_1": "santike samādātabbāni. Parinibbute mahāsāvakassa santike. Tasmiṁ asati khīṇāsavassa,",
  "anya-e0101n2:20_2": "anāgāmissa, sakadāgāmissa, sotāpannassa, tipiṭakassa, dvipiṭakassa, ekapiṭakassa,",
  "anya-e0101n2:20_3": "ekasaṅgītikassa, aṭṭhakathācariyassa. Tasmiṁ asati dhutaṅgadharassa, tasmimpi asati",
  "anya-e0101n2:20_4": "cetiyaṅgaṇaṁ sammajjitvā ukkuṭikaṁ nisīditvā sammāsambuddhassa santike vadantena",
  "anya-e0101n2:20_5": "viya samādātabbāni, apica sayampi samādātuṁ vaṭṭati eva. Ettha ca cetiyapabbate dve",
  "anya-e0101n2:20_6": "bhātikattherānaṁ jeṭṭhakabhātu dhutaṅgappicchatāya vatthu kathetabbaṁ. Ayaṁ tāva sādhāraṇakathā.",
  "anya-e0101n2:21": "1. Paṁsukūlikaṅgakathā",
  "anya-e0101n2:22_0": "24. Idāni ekekassa samādānavidhānappabhedabhedānisaṁse vaṇṇayissāma. Paṁsukūlikaṅgaṁ",
  "anya-e0101n2:22_1": "tāva ‘‘gahapatidānacīvaraṁ paṭikkhipāmi, paṁsukūlikaṅgaṁ samādiyāmī’’ti imesu dvīsu",
  "anya-e0101n2:22_2": "vacanesu aññatarena samādinnaṁ hoti. Idaṁ tāvettha samādānaṁ.",
  "anya-e0101n2:23_0": "Evaṁ samādinnadhutaṅgena pana tena sosānikaṁ, pāpaṇikaṁ, rathiyacoḷaṁ, saṅkāracoḷaṁ,",
  "anya-e0101n2:23_1": "sotthiyaṁ, nhānacoḷaṁ, titthacoḷaṁ, gatapaccāgataṁ, aggiḍaḍḍhaṁ, gokhāyitaṁ, upacikākhāyitaṁ,",
  "anya-e0101n2:23_2": "undūrakhāyitaṁ, antacchinnaṁ, dasācchinnaṁ, dhajāhaṭaṁ, thūpacīvaraṁ, samaṇacīvaraṁ,",
  "anya-e0101n2:23_3": "ābhisekikaṁ, iddhimayaṁ, panthikaṁ, vātāhaṭaṁ, devadattiyaṁ, sāmuddiyantietesu aññataraṁ",
  "anya-e0101n2:23_4": "cīvaraṁ gahetvā phāletvā dubbalaṭṭhānaṁ pahāya thiraṭṭhānāni dhovitvā cīvaraṁ katvā",
  "anya-e0101n2:23_5": "porāṇaṁ gahapaticīvaraṁ apanetvā paribhuñjitabbaṁ.",
  "anya-e0101n2:24_0": "Tattha sosānikanti susāne patitakaṁ. Pāpaṇikanti āpaṇadvāre patitakaṁ. Rathiyacoḷanti",
  "anya-e0101n2:24_1": "puññatthikehi vātapānantarena rathikāya chaḍḍitacoḷakaṁ. Saṅkāracoḷanti saṅkāraṭṭhāne",
  "anya-e0101n2:24_2": "chaḍḍitacoḷakaṁ. Sotthiyanti gabbhamalaṁ puñchitvā chaḍḍitavatthaṁ. Tissāmaccamātā",
  "anya-e0101n2:24_3": "kira satagghanakena vatthena gabbhamalaṁ puñchāpetvā paṁsukūlikā gaṇhissantīti tālaveḷimagge",
  "anya-e0101n2:24_4": "chaḍḍāpesi. Bhikkhū jiṇṇakaṭṭhānatthameva gaṇhanti. Nhānacoḷanti yaṁ bhūtavejjehi",
  "anya-e0101n2:24_5": "sasīsaṁ nhāpitā kāḷakaṇṇicoḷanti chaḍḍetvā gacchanti.",
  "anya-e0101n2:25_0": "Titthacoḷanti nhānatitthe chaḍḍitapilotikā. Gatapaccāgatanti yaṁ manussā susānaṁ",
  "anya-e0101n2:25_1": "gantvā paccāgatā nhatvā chaḍḍenti. Aggiḍaḍḍhanti agginā ḍaḍḍhappadesaṁ. Tañhi manussā",
  "anya-e0101n2:25_2": "chaḍḍenti. Gokhāyitādīni pākaṭāneva. Tādisānipi hi manussā chaḍḍenti. Dhajāhaṭanti",
  "anya-e0101n2:25_3": "nāvaṁ ārohantā dhajaṁ bandhitvā ārūhanti. Taṁ tesaṁ dassanātikkame gahetuṁ vaṭṭati.",
  "anya-e0101n2:25_4": "Yampi yuddhabhūmiyaṁ dhajaṁ bandhitvā ṭhapitaṁ, taṁ dvinnampi senānaṁ gatakāle gahetuṁ vaṭṭati.",
  "anya-e0101n2:26_0": "Thūpacīvaranti vammikaṁ parikkhipitvā balikammaṁ kataṁ. Samaṇacīvaranti bhikkhusantakaṁ.",
  "anya-e0101n2:26_1": "Ābhisekikanti rañño abhisekaṭṭhāne chaḍḍitacīvaraṁ. Iddhimayanti ehibhikkhucīvaraṁ.",
  "anya-e0101n2:26_2": "Panthikanti antarāmagge patitakaṁ. Yaṁ pana sāmikānaṁ satisammosena patitaṁ, taṁ",
  "anya-e0101n2:26_3": "thokaṁ rakkhitvā gahetabbaṁ. Vātāhaṭanti vātena paharitvā dūre pātitaṁ, taṁ pana",
  "anya-e0101n2:26_4": "sāmike apassantena gahetuṁ vaṭṭati. Devadattiyanti anuruddhattherassa viya devatāhi",
  "anya-e0101n2:26_5": "dinnakaṁ. Sāmuddiyanti samuddavīcīhi thale ussāritaṁ.",
  "anya-e0101n2:27_0": "Yaṁ pana saṅghassa demāti dinnaṁ, coḷakabhikkhāya vā caramānehi laddhaṁ, na taṁ paṁsukūlaṁ.",
  "anya-e0101n2:27_1": "Bhikkhudattiyepi yaṁ vassaggena gāhetvā vā dīyati, senāsanacīvaraṁ vā hoti, na taṁ",
  "anya-e0101n2:27_2": "paṁsukūlaṁ. No gāhāpetvā dinnameva paṁsukūlaṁ. Tatrapi yaṁ dāyakehi bhikkhussa pādamūle",
  "anya-e0101n2:27_3": "nikkhittaṁ, tena pana bhikkhunā paṁsukūlikassa hatthe ṭhapetvā dinnaṁ, taṁ ekatosuddhikaṁ",
  "anya-e0101n2:27_4": "nāma. Yaṁ bhikkhuno hatthe ṭhapetvā dinnaṁ, tena pana pādamūle ṭhapitaṁ, tampi ekatosuddhikaṁ.",
  "anya-e0101n2:27_5": "Yaṁ bhikkhunopi pādamūle ṭhapitaṁ, tenāpi tatheva dinnaṁ, taṁ ubhatosuddhikaṁ. Yaṁ",
  "anya-e0101n2:27_6": "hatthe ṭhapetvā laddhaṁ, hattheyeva ṭhapitaṁ, taṁ anukkaṭṭhacīvaraṁ nāma. Iti imaṁ",
  "anya-e0101n2:27_7": "paṁsukūlabhedaṁ ñatvā paṁsukūlikena cīvaraṁ paribhuñjitabbanti idamettha vidhānaṁ.",
  "anya-e0101n2:28_0": "Ayaṁ pana pabhedo, tayo paṁsukūlikā ukkaṭṭho majjhimo mudūti. Tattha sosānikaṁyeva",
  "anya-e0101n2:28_1": "gaṇhanto ukkaṭṭho hoti. Pabbajitā gaṇhissantīti ṭhapitakaṁ gaṇhanto majjhimo. Pādamūle",
  "anya-e0101n2:28_2": "ṭhapetvā dinnakaṁ gaṇhanto mudūti.",
  "anya-e0101n2:29": "Tesu yassa kassaci attano ruciyā gihidinnakaṁ sāditakkhaṇe dhutaṅgaṁ bhijjati. Ayamettha bhedo.",
  "anya-e0101n2:30_0": "Ayaṁ panānisaṁso, ‘‘paṁsukūlacīvaraṁ nissāya pabbajjā’’ti (mahāva. 128) vacanato",
  "anya-e0101n2:30_1": "nissayānurūpapaṭipattisabbhāvo, paṭhame ariyavaṁse patiṭṭhānaṁ, ārakkhadukkhābhāvo,",
  "anya-e0101n2:30_2": "aparāyattavuttitā, corabhayena abhayatā, paribhogataṇhāya abhāvo, samaṇasāruppaparikkhāratā,",
  "anya-e0101n2:30_3": "‘‘appāni ceva sulabhāni ca tāni ca anavajjānī’’ti (a. ni. 4.27; itivu. 101) bhagavatā",
  "anya-e0101n2:30_4": "saṁvaṇṇitapaccayatā, pāsādikatā, appicchatādīnaṁ phalanipphatti, sammāpaṭipattiyā",
  "anya-e0101n2:30_5": "anubrūhanaṁ, pacchimāya janatāya diṭṭhānugatiāpādananti.",
  "anya-e0101n2:31": "Mārasenavighātāya , paṁsukūladharo yati;",
  "anya-e0101n2:32": "Sannaddhakavaco yuddhe, khattiyo viya sobhati.",
  "anya-e0101n2:33": "Pahāya kāsikādīni, varavatthāni dhāritaṁ;",
  "anya-e0101n2:34": "Yaṁ lokagarunā ko taṁ, paṁsukūlaṁ na dhāraye.",
  "anya-e0101n2:35": "Tasmā hi attano bhikkhu, paṭiññaṁ samanussaraṁ;",
  "anya-e0101n2:36": "Yogācārānukūlamhi, paṁsukūle rato siyāti.",
  "anya-e0101n2:37": "Ayaṁ tāva paṁsukūlikaṅge samādānavidhānappabhedabhedānisaṁsavaṇṇanā.",
  "anya-e0101n2:38": "2. Tecīvarikaṅgakathā",
  "anya-e0101n2:39": "25. Tadanantaraṁ pana tecīvarikaṅgaṁ ‘‘catutthakacīvaraṁ paṭikkhipāmi, tecīvarikaṅgaṁ samādiyāmī’’ti imesaṁ aññataravacanena samādinnaṁ hoti.",
  "anya-e0101n2:40_0": "Tena pana tecīvarikena cīvaradussaṁ labhitvā yāva aphāsukabhāvena kātuṁ vā na sakkoti,",
  "anya-e0101n2:40_1": "vicārakaṁ vā na labhati, sūciādīsu vāssa kiñci na sampajjati, tāva nikkhipitabbaṁ.",
  "anya-e0101n2:40_2": "Nikkhittapaccayā doso natthi. Rajitakālato pana paṭṭhāya nikkhipituṁ na vaṭṭati,",
  "anya-e0101n2:40_3": "dhutaṅgacoro nāma hoti. Idamassa vidhānaṁ.",
  "anya-e0101n2:41_0": "Pabhedato pana ayampi tividho hoti. Tattha ukkaṭṭhena rajanakāle paṭhamaṁ antaravāsakaṁ",
  "anya-e0101n2:41_1": "vā uttarāsaṅgaṁ vā rajitvā taṁ nivāsetvā itaraṁ rajitabbaṁ. Taṁ pārupitvā saṅghāṭi",
  "anya-e0101n2:41_2": "rajitabbā. Saṅghāṭiṁ pana nivāsetuṁ na vaṭṭati. Idamassa gāmantasenāsane vattaṁ.",
  "anya-e0101n2:41_3": "Āraññake pana dve ekato dhovitvā rajituṁ vaṭṭati. Yathā pana kañci disvā sakkoti",
  "anya-e0101n2:41_4": "kāsāvaṁ ākaḍḍhitvā uparikātuṁ, evaṁ āsanne ṭhāne nisīditabbaṁ. Majjhimassa rajanasālāyaṁ",
  "anya-e0101n2:41_5": "rajanakāsāvaṁ nāma hoti, taṁ nivāsetvā vā pārupitvā vā rajanakammaṁ kātuṁ vaṭṭati.",
  "anya-e0101n2:41_6": "Mudukassa sabhāgabhikkhūnaṁ cīvarāni nivāsetvā vā pārupitvā vā rajanakammaṁ kātuṁ",
  "anya-e0101n2:41_7": "vaṭṭati. Tatraṭṭhakapaccattharaṇampi tassa vaṭṭati. Pariharituṁ pana na vaṭṭati.",
  "anya-e0101n2:41_8": "Sabhāgabhikkhūnaṁ cīvarampi antarantarā paribhuñjituṁ vaṭṭati. Dhutaṅgatecīvarikassa",
  "anya-e0101n2:41_9": "pana catutthaṁ vattamānaṁ aṁsakāsāvameva vaṭṭati. Tañca kho vitthārato vidatthi,",
  "anya-e0101n2:41_10": "dīghato tihatthameva vaṭṭati.",
  "anya-e0101n2:42": "Imesaṁ pana tiṇṇampi catutthakacīvaraṁ sāditakkhaṇeyeva dhutaṅgaṁ bhijjati. Ayamettha bhedo.",
  "anya-e0101n2:43_0": "Ayaṁpanānisaṁso, tecīvariko bhikkhu santuṭṭho hoti kāyaparihārikena cīvarena. Tenassa",
  "anya-e0101n2:43_1": "pakkhino viya samādāyeva gamanaṁ, appasamārambhatā, vatthasannidhiparivajjanaṁ, sallahukavuttitā,",
  "anya-e0101n2:43_2": "atirekacīvaraloluppappahānaṁ, kappiye mattakāritāya sallekhavuttitā, appicchatādīnaṁ",
  "anya-e0101n2:43_3": "phalanipphattīti evamādayo guṇā sampajjantīti.",
  "anya-e0101n2:44": "Atirekavatthataṇhaṁ, pahāya sannidhivivajjito dhīro;",
  "anya-e0101n2:45": "Santosasukharasaññū, ticīvaradharo bhavati yogī.",
  "anya-e0101n2:46": "Tasmā sapattacaraṇo, pakkhīva sacīvarova yogivaro;",
  "anya-e0101n2:47": "Sukhamanuvicaritukāmo, cīvaraniyame ratiṁ kayirāti.",
  "anya-e0101n2:48": "Ayaṁ tecīvarikaṅge samādānavidhānappabhedabhedānisaṁsavaṇṇanā.",
  "anya-e0101n2:49": "3. Piṇḍapātikaṅgakathā",
  "anya-e0101n2:50": "26.Piṇḍapātikaṅgampi ‘‘atirekalābhaṁ paṭikkhipāmi, piṇḍapātikaṅgaṁ samādiyāmī’’ti imesaṁ aññataravacanena samādinnaṁ hoti.",
  "anya-e0101n2:51_0": "Tena pana piṇḍapātikena ‘‘saṅghabhattaṁ, uddesabhattaṁ, nimantanabhattaṁ, salākabhattaṁ,",
  "anya-e0101n2:51_1": "pakkhikaṁ, uposathikaṁ, pāṭipadikaṁ, āgantukabhattaṁ, gamikabhattaṁ, gilānabhattaṁ,",
  "anya-e0101n2:51_2": "gilānupaṭṭhākabhattaṁ, vihārabhattaṁ, dhurabhattaṁ, vārakabhatta’’nti etāni cuddasa",
  "anya-e0101n2:51_3": "bhattāni na sāditabbāni. Sace pana ‘‘saṅghabhattaṁ gaṇhathā’’tiādinā nayena avatvā",
  "anya-e0101n2:51_4": "‘‘amhākaṁ gehe saṅgho bhikkhaṁ gaṇhātu, tumhepi bhikkhaṁ gaṇhathā’’ti vatvā dinnāni",
  "anya-e0101n2:51_5": "honti, tāni sādituṁ vaṭṭanti. Saṅghato nirāmisasalākāpi vihāre pakkabhattampi vaṭṭatiyevāti idamassa vidhānaṁ.",
  "anya-e0101n2:52_0": "Pabhedato pana ayampi tividho hoti. Tattha ukkaṭṭho puratopi pacchatopi āhaṭabhikkhaṁ",
  "anya-e0101n2:52_1": "gaṇhati, pattadvāre ṭhatvā pattaṁ gaṇhantānampi deti, paṭikkamanaṁ āharitvā dinnabhikkhampi",
  "anya-e0101n2:52_2": "gaṇhati, taṁ divasaṁ pana nisīditvā bhikkhaṁ na gaṇhati. Majjhimo taṁ divasaṁ nisīditvāpi",
  "anya-e0101n2:52_3": "gaṇhati, svātanāya pana nādhivāseti. Mudukosvātanāyapi punadivasāyapi bhikkhaṁ adhivāseti.",
  "anya-e0101n2:52_4": "Te ubhopi serivihārasukhaṁ na labhanti, ukkaṭṭhova labhati. Ekasmiṁ kira gāme ariyavaṁso",
  "anya-e0101n2:52_5": "hoti, ukkaṭṭho itare āha – ‘‘āyāmāvuso, dhammasavanāyā’’ti. Tesu eko ekenamhi, bhante,",
  "anya-e0101n2:52_6": "manussena nisīdāpitoti āha. Aparo mayā, bhante, svātanāya ekassa bhikkhā adhivāsitāti.",
  "anya-e0101n2:52_7": "Evaṁ te ubho parihīnā. Itaro pātova piṇḍāya caritvā gantvā dhammarasaṁ paṭisaṁvedesi.",
  "anya-e0101n2:53": "Imesaṁ pana tiṇṇampi saṅghabhattādiatirekalābhaṁ sāditakkhaṇeva dhutaṅgaṁ bhijjati. Ayamettha bhedo.",
  "anya-e0101n2:54_0": "Ayaṁ panānisaṁso, ‘‘piṇḍiyālopabhojanaṁ nissāya pabbajjā’’ti (a. ni. 4.27; itivu.",
  "anya-e0101n2:54_1": "101) vacanato nissayānurūpapaṭipattisabbhāvo, dutiye ariyavaṁse patiṭṭhānaṁ, aparāyattavuttitā,",
  "anya-e0101n2:54_2": "‘‘appāni ceva sulabhāni ca tāni ca anavajjānī’’ti bhagavatā saṁvaṇṇitapaccayatā,",
  "anya-e0101n2:54_3": "kosajjanimmaddanatā, parisuddhājīvatā, sekhiyapaṭipattipūraṇaṁ, aparapositā, parānuggahakiriyā,",
  "anya-e0101n2:54_4": "mānappahānaṁ, rasataṇhānivāraṇaṁ, gaṇabhojanaparamparabhojanacārittasikkhāpadehi",
  "anya-e0101n2:54_5": "anāpattitā, appicchatādīnaṁ anulomavuttitā, sammāpaṭipattibrūhanaṁ, pacchimajanatānukampananti.",
  "anya-e0101n2:55": "Piṇḍiyālopasantuṭṭho, aparāyattajīviko;",
  "anya-e0101n2:56": "Pahīnāhāraloluppo, hoti cātuddiso yati.",
  "anya-e0101n2:57": "Vinodayati kosajjaṁ, ājīvassa visujjhati;",
  "anya-e0101n2:58": "Tasmā hi nātimaññeyya, bhikkhācariyāya sumedhaso.",
  "anya-e0101n2:59": "Evarūpassa hi –",
  "anya-e0101n2:60": "‘‘Piṇḍapātikassa bhikkhuno,",
  "anya-e0101n2:61": "Attabharassa anaññaposino;",
  "anya-e0101n2:62": "Devāpi pihayanti tādino,",
  "anya-e0101n2:63": "No ce lābhasilokanissito’’ti.",
  "anya-e0101n2:64": "Ayaṁ piṇḍapātikaṅge samādānavidhānappabhedabhedānisaṁsavaṇṇanā.",
  "anya-e0101n2:65": "4. Sapadānacārikaṅgakathā",
  "anya-e0101n2:66": "27.Sapadānacārikaṅgampi ‘‘loluppacāraṁ paṭikkhipāmi, sapadānacārikaṅgaṁ samādiyāmī’’ti imesaṁ aññataravacanena samādinnaṁ hoti.",
  "anya-e0101n2:67_0": "Tena pana sapadānacārikena gāmadvāre ṭhatvā parissayābhāvo sallakkhetabbo. Yassā",
  "anya-e0101n2:67_1": "racchāya vā gāme vā parissayo hoti, taṁ pahāya aññattha carituṁ vaṭṭati. Yasmiṁ gharadvāre",
  "anya-e0101n2:67_2": "vā racchāya vā gāme vā kiñci na labhati, agāmasaññaṁ katvā gantabbaṁ. Yattha kiñci",
  "anya-e0101n2:67_3": "labhati, taṁ pahāya gantuṁ na vaṭṭati. Iminā ca bhikkhunā kālataraṁ pavisitabbaṁ,",
  "anya-e0101n2:67_4": "evañhi aphāsukaṭṭhānaṁ pahāya aññattha gantuṁ sakkhissati. Sace panassa vihāre dānaṁ",
  "anya-e0101n2:67_5": "dentā antarāmagge vā āgacchantā manussā pattaṁ gahetvā piṇḍapātaṁ denti vaṭṭati.",
  "anya-e0101n2:67_6": "Iminā ca maggaṁ gacchantenāpi bhikkhācāravelāyaṁ sampattagāmaṁ anatikkamitvā caritabbameva.",
  "anya-e0101n2:67_7": "Tattha alabhitvā vā thokaṁ labhitvā vā gāmapaṭipāṭiyā caritabbanti idamassa vidhānaṁ.",
  "anya-e0101n2:68_0": "Pabhedato pana ayampi tividho hoti. Tattha ukkaṭṭho purato āhaṭabhikkhampi pacchato",
  "anya-e0101n2:68_1": "āhaṭabhikkhampi paṭikkamanaṁ āharitvā diyyamānampi na gaṇhati, pattadvāre pana pattaṁ",
  "anya-e0101n2:68_2": "vissajjeti . Imasmiñhi dhutaṅge mahākassapattherena sadiso nāma natthi. Tassapi pattavissaṭṭhaṭṭhānameva",
  "anya-e0101n2:68_3": "paññāyati. Majjhimo purato vā pacchato vā āhaṭampi paṭikkamanaṁ āhaṭampi gaṇhati,",
  "anya-e0101n2:68_4": "pattadvārepi pattaṁ vissajjeti, na pana bhikkhaṁ āgamayamāno nisīdati. Evaṁ so ukkaṭṭhapiṇḍapātikassa",
  "anya-e0101n2:68_5": "anulometi. Muduko taṁ divasaṁ nisīditvā āgameti.",
  "anya-e0101n2:69": "Imesaṁ pana tiṇṇampi loluppacāre uppannamatte dhutaṅgaṁ bhijjati. Ayamettha bhedo.",
  "anya-e0101n2:70_0": "Ayaṁ panānisaṁso, kulesu niccanavakatā, candūpamatā, kulamaccherappahānaṁ, samānukampitā,",
  "anya-e0101n2:70_1": "kulūpakādīnavābhāvo, avhānānabhinandanā, abhihārena anatthikatā, appicchatādīnaṁ anulomavuttitāti.",
  "anya-e0101n2:71": "Candūpamo niccanavo kulesu,",
  "anya-e0101n2:72": "Amaccharī sabbasamānukampo;",
  "anya-e0101n2:73": "Kulūpakādīnavavippamutto,",
  "anya-e0101n2:74": "Hotīdha bhikkhu sapadānacārī.",
  "anya-e0101n2:75": "Loluppacārañca pahāya tasmā,",
  "anya-e0101n2:76": "Okkhittacakkhu yugamattadassī;",
  "anya-e0101n2:77": "Ākaṅkhamāno bhuvi sericāraṁ,",
  "anya-e0101n2:78": "Careyya dhīro sapadānacāranti.",
  "anya-e0101n2:79": "Ayaṁ sapadānacārikaṅge samādānavidhānappabhedabhedānisaṁsavaṇṇanā.",
  "anya-e0101n2:80": "5. Ekāsanikaṅgakathā",
  "anya-e0101n2:81": "28.Ekāsanikaṅgampi ‘‘nānāsanabhojanaṁ paṭikkhipāmi, ekāsanikaṅgaṁ samādiyāmī’’ti imesaṁ aññataravacanena samādinnaṁ hoti.",
  "anya-e0101n2:82_0": "Tena pana ekāsanikena āsanasālāyaṁ nisīdantena therāsane anisīditvā ‘‘idaṁ mayhaṁ",
  "anya-e0101n2:82_1": "pāpuṇissatī’’ti patirūpaṁ āsanaṁ sallakkhetvā nisīditabbaṁ. Sacassa vippakate bhojane",
  "anya-e0101n2:82_2": "ācariyo vā upajjhāyo vā āgacchati, uṭṭhāya vattaṁ kātuṁ vaṭṭati. Tipiṭakacūḷābhayatthero",
  "anya-e0101n2:82_3": "panāha ‘‘āsanaṁ vā rakkheyya bhojanaṁ vā, ayañca vippakatabhojano, tasmā vattaṁ karotu,",
  "anya-e0101n2:82_4": "bhojanaṁ pana mā bhuñjatū’’ti. Idamassa vidhānaṁ.",
  "anya-e0101n2:83_0": "Pabhedato pana ayampi tividho hoti. Tattha ukkaṭṭho appaṁ vā hotu bahu vā, yamhi",
  "anya-e0101n2:83_1": "bhojane hatthaṁ otāreti, tato aññaṁ gaṇhituṁ na labhati. Sacepi manussā ‘‘therena",
  "anya-e0101n2:83_2": "na kiñci bhutta’’nti sappiādīni āharanti, bhesajjatthameva vaṭṭanti, na āhāratthaṁ.",
  "anya-e0101n2:83_3": "Majjhimo yāva patte bhattaṁ na khīyati, tāva aññaṁ gaṇhituṁ labhati. Ayañhi bhojanapariyantiko",
  "anya-e0101n2:83_4": "nāma hoti. Muduko yāva āsanā na vuṭṭhāti tāva bhuñjituṁ labhati. So hi udakapariyantiko",
  "anya-e0101n2:83_5": "vā hoti yāva pattadhovanaṁ na gaṇhāti tāva bhuñjanato, āsanapariyantiko vā yāva na",
  "anya-e0101n2:83_6": "vuṭṭhāti tāva bhuñjanato.",
  "anya-e0101n2:84": "Imesaṁ pana tiṇṇampi nānāsanabhojanaṁ bhuttakkhaṇe dhutaṅgaṁ bhijjati. Ayamettha bhedo.",
  "anya-e0101n2:85": "Ayaṁ panānisaṁso, appābādhatā, appātaṅkatā, lahuṭṭhānaṁ, balaṁ, phāsuvihāro, anatirittapaccayā anāpatti, rasataṇhāvinodanaṁ appicchatādīnaṁ anulomavuttitāti.",
  "anya-e0101n2:86": "Ekāsanabhojane rataṁ,",
  "anya-e0101n2:87": "Na yatiṁ bhojanapaccayā rujā;",
  "anya-e0101n2:88": "Visahanti rase alolupo,",
  "anya-e0101n2:89": "Parihāpeti na kammamattano.",
  "anya-e0101n2:90": "Iti phāsuvihārakāraṇe,",
  "anya-e0101n2:91": "Sucisallekharatūpasevite;",
  "anya-e0101n2:92": "Janayetha visuddhamānaso,",
  "anya-e0101n2:93": "Ratimekāsanabhojane yatīti.",
  "anya-e0101n2:94": "Ayaṁ ekāsanikaṅge samādānavidhānappabhedabhedānisaṁsavaṇṇanā.",
  "anya-e0101n2:95": "6. Pattapiṇḍikaṅgakathā",
  "anya-e0101n2:96": "29.Pattapiṇḍikaṅgampi ‘‘dutiyakabhājanaṁ paṭikkhipāmi, pattapiṇḍikaṅgaṁ samādiyāmī’’ti imesaṁ aññataravacanena samādinnaṁ hoti.",
  "anya-e0101n2:97_0": "Tena pana pattapiṇḍikena yāgupānakāle bhājane ṭhapetvā byañjane laddhe byañjanaṁ",
  "anya-e0101n2:97_1": "vā paṭhamaṁ khāditabbaṁ, yāgu vā pātabbā. Sace pana yāguyaṁ pakkhipati, pūtimacchakādimhi",
  "anya-e0101n2:97_2": "byañjane pakkhitte yāgu paṭikūlā hoti, appaṭikūlameva ca katvā bhuñjituṁ vaṭṭati.",
  "anya-e0101n2:97_3": "Tasmā tathārūpaṁ byañjanaṁ sandhāya idaṁ vuttaṁ. Yaṁ pana madhusakkarādikaṁ appaṭikūlaṁ",
  "anya-e0101n2:97_4": "hoti, taṁ pakkhipitabbaṁ. Gaṇhantena ca pamāṇayuttameva gaṇhitabbaṁ. Āmakasākaṁ hatthena",
  "anya-e0101n2:97_5": "gahetvā khādituṁ vaṭṭati. Tathā pana akatvā patteyeva pakkhipitabbaṁ. Dutiyakabhājanassa",
  "anya-e0101n2:97_6": "pana paṭikkhittattā aññaṁ rukkhapaṇṇampi na vaṭṭatīti idamassa vidhānaṁ.",
  "anya-e0101n2:98_0": "Pabhedato pana ayampi tividho hoti. Tattha ukkaṭṭhassa aññatra ucchukhādanakālā kacavarampi",
  "anya-e0101n2:98_1": "chaḍḍetuṁ na vaṭṭati. Odanapiṇḍamacchamaṁsapūvepi bhinditvā khādituṁ na vaṭṭati.",
  "anya-e0101n2:98_2": "Majjhimassa ekena hatthena bhinditvā khādituṁ vaṭṭati, hatthayogī nāmesa. Muduko",
  "anya-e0101n2:98_3": "pana pattayogī nāma hoti, tassa yaṁ sakkā hoti patte pakkhipituṁ, taṁ sabbaṁ hatthena",
  "anya-e0101n2:98_4": "vā dantehi vā bhinditvā khādituṁ vaṭṭati.",
  "anya-e0101n2:99": "Imesaṁ pana tiṇṇampi dutiyakabhājanaṁ sāditakkhaṇe dhutaṅgaṁ bhijjati. Ayamettha bhedo.",
  "anya-e0101n2:100": "Ayaṁ panānisaṁso, nānārasataṇhāvinodanaṁ. Atricchatāya pahānaṁ, āhāre payojanamattadassitā, thālakādipariharaṇakhedābhāvo, avikkhittabhojitā, appicchatādīnaṁ anulomavuttitāti.",
  "anya-e0101n2:101": "Nānābhājanavikkhepaṁ, hitvā okkhittalocano;",
  "anya-e0101n2:102": "Khaṇanto viya mūlāni, rasataṇhāya subbato.",
  "anya-e0101n2:103": "Sarūpaṁ viya santuṭṭhiṁ, dhārayanto sumānaso;",
  "anya-e0101n2:104": "Paribhuñjeyya āhāraṁ, ko añño pattapiṇḍikoti.",
  "anya-e0101n2:105": "Ayaṁ pattapiṇḍikaṅge samādānavidhānappabhedabhedānisaṁsavaṇṇanā.",
  "anya-e0101n2:106": "7. Khalupacchābhattikaṅgakathā",
  "anya-e0101n2:107": "30.Khalupacchābhattikaṅgampi ‘‘atirittabhojanaṁ paṭikkhipāmi, khalupacchābhattikaṅgaṁ samādiyāmī’’ti imesaṁ aññataravacanena samādinnaṁ hoti.",
  "anya-e0101n2:108": "Tena pana khalupacchābhattikena pavāretvā puna bhojanaṁ kappiyaṁ kāretvā na bhuñjitabbaṁ. Idamassa vidhānaṁ.",
  "anya-e0101n2:109_0": "Pabhedato pana ayampi tividho hoti. Tattha ukkaṭṭho yasmā paṭhamapiṇḍe pavāraṇā nāma",
  "anya-e0101n2:109_1": "natthi, tasmiṁ pana ajjhohariyamāne aññaṁ paṭikkhipato hoti, tasmā evaṁ pavārito",
  "anya-e0101n2:109_2": "paṭhamapiṇḍaṁ ajjhoharitvā dutiyapiṇḍaṁ na bhuñjati. Majjhimo yasmiṁ bhojane pavārito,",
  "anya-e0101n2:109_3": "tadeva bhuñjati. Muduko pana yāva āsanā na vuṭṭhāti tāva bhuñjati.",
  "anya-e0101n2:110": "Imesaṁ pana tiṇṇampi pavāritānaṁ kappiyaṁ kārāpetvā bhuttakkhaṇe dhutaṅgaṁ bhijjati. Ayamettha bhedo.",
  "anya-e0101n2:111": "Ayaṁpanānisaṁso, anatirittabhojanāpattiyā dūrabhāvo, odarikattābhāvo, nirāmisasannidhitā, puna pariyesanāya abhāvo, appicchatādīnaṁ anulomavuttitāti.",
  "anya-e0101n2:112": "Pariyesanāya khedaṁ, na yāti na karoti sannidhiṁ dhīro;",
  "anya-e0101n2:113": "Odarikattaṁ pajahati, khalupacchābhattiko yogī.",
  "anya-e0101n2:114": "Tasmā sugatapasatthaṁ, santosaguṇādivuḍḍhisañjananaṁ;",
  "anya-e0101n2:115": "Dose vidhunitukāmo, bhajeyya yogī dhutaṅgamidanti.",
  "anya-e0101n2:116": "Ayaṁ khalupacchābhattikaṅge samādānavidhānappabhedabhedānisaṁsavaṇṇanā.",
  "anya-e0101n2:117": "8. Āraññikaṅgakathā",
  "anya-e0101n2:118": "31.Āraññikaṅgampi ‘‘gāmantasenāsanaṁ paṭikkhipāmi, āraññikaṅgaṁ samādiyāmī’’ti imesaṁ aññataravacanena samādinnaṁ hoti.",
  "anya-e0101n2:119": "Tena pana āraññikena gāmantasenāsanaṁ pahāya araññe aruṇaṁ uṭṭhāpetabbaṁ. Tattha saddhiṁ upacārena gāmoyeva gāmantasenāsanaṁ.",
  "anya-e0101n2:120": "Gāmo nāma yo koci ekakuṭiko vā anekakuṭiko vā parikkhitto vā aparikkhitto vā samanusso vā amanusso vā antamaso atirekacātumāsaniviṭṭho yo koci satthopi.",
  "anya-e0101n2:121_0": "Gāmūpacāro nāma parikkhittassa gāmassa sace anurādhapurasseva dve indakhīlā honti,",
  "anya-e0101n2:121_1": "abbhantarime indakhīle ṭhitassa thāmamajjhimassa purisassa leḍḍupāto. Tassa lakkhaṇaṁ",
  "anya-e0101n2:121_2": "yathā taruṇamanussā attano balaṁ dassentā bāhaṁ pasāretvā leḍḍuṁ khipanti, evaṁ khittassa",
  "anya-e0101n2:121_3": "leḍḍussa patanaṭṭhānabbhantaranti vinayadharā. Suttantikā pana kākanivāraṇaniyamena",
  "anya-e0101n2:121_4": "khittassāti vadanti. Aparikkhittagāme yaṁ sabbapaccantimassa gharassa dvāre ṭhito",
  "anya-e0101n2:121_5": "mātugāmo bhājanena udakaṁ chaḍḍeti, tassa patanaṭṭhānaṁ gharūpacāro. Tato vuttanayena",
  "anya-e0101n2:121_6": "eko leḍḍupāto gāmo, dutiyo gāmūpacāro.",
  "anya-e0101n2:122_0": "Araññaṁ pana vinayapariyāye tāva ‘‘ṭhapetvā gāmañca gāmūpacārañca sabbametaṁ arañña’’nti",
  "anya-e0101n2:122_1": "(pārā. 92) vuttaṁ. Abhidhammapariyāye ‘‘nikkhamitvā bahi indakhīlā, sabbametaṁ arañña’’nti",
  "anya-e0101n2:122_2": "(vibha. 529) vuttaṁ. Imasmiṁ pana suttantikapariyāye ‘‘āraññakaṁ nāma senāsanaṁ pañcadhanusatikaṁ",
  "anya-e0101n2:122_3": "pacchima’’nti idaṁ lakkhaṇaṁ. Taṁ āropitena ācariyadhanunā parikkhittassa gāmassa",
  "anya-e0101n2:122_4": "indakhīlato aparikkhittassa paṭhamaleḍḍupātato paṭṭhāya yāva vihāraparikkhepā minitvā vavatthapetabbaṁ.",
  "anya-e0101n2:123_0": "Sace pana vihāro aparikkhitto hoti, yaṁ sabbapaṭhamaṁ senāsanaṁ vā bhattasālā vā",
  "anya-e0101n2:123_1": "dhuvasannipātaṭṭhānaṁ vā bodhi vā cetiyaṁ vā dūre cepi senāsanato hoti, taṁ paricchedaṁ",
  "anya-e0101n2:123_2": "katvā minitabbanti vinayaṭṭhakathāsu vuttaṁ. Majjhimaṭṭhakathāyaṁ pana vihārassapi",
  "anya-e0101n2:123_3": "gāmasseva upacāraṁ nīharitvā ubhinnaṁ leḍḍupātānaṁ antarā minitabbanti vuttaṁ. Idamettha pamāṇaṁ.",
  "anya-e0101n2:124_0": "Sacepi āsanne gāmo hoti, vihāre ṭhitehi mānusakānaṁ saddo suyyati, pabbatanadīādīhi",
  "anya-e0101n2:124_1": "pana antaritattā na sakkā ujuṁ gantuṁ. Yo tassa pakatimaggo hoti, sacepi nāvāya sañcaritabbo,",
  "anya-e0101n2:124_2": "tena maggena pañcadhanusatikaṁ gahetabbaṁ. Yo pana āsannagāmassa aṅgasampādanatthaṁ",
  "anya-e0101n2:124_3": "tato tato maggaṁ pidahati, ayaṁ dhutaṅgacoro hoti.",
  "anya-e0101n2:125_0": "Sace pana āraññikassa bhikkhuno upajjhāyo vā ācariyo vā gilāno hoti, tena araññe",
  "anya-e0101n2:125_1": "sappāyaṁ alabhantena gāmantasenāsanaṁ netvā upaṭṭhātabbo. Kālasseva pana nikkhamitvā",
  "anya-e0101n2:125_2": "aṅgayuttaṭṭhāne aruṇaṁ uṭṭhāpetabbaṁ. Sace aruṇuṭṭhānavelāyaṁ tesaṁ ābādho vaḍḍhati,",
  "anya-e0101n2:125_3": "tesaṁyeva kiccaṁ kātabbaṁ. Na dhutaṅgasuddhikena bhavitabbanti idamassa vidhānaṁ.",
  "anya-e0101n2:126": "Pabhedato pana ayampi tividho hoti. Tattha ukkaṭṭhena sabbakālaṁ araññe aruṇaṁ uṭṭhāpetabbaṁ. Majjhimo cattāro vassike māse gāmante vasituṁ labhati. Muduko hemantikepi.",
  "anya-e0101n2:127_0": "Imesaṁ pana tiṇṇampi yathā paricchinne kāle araññato āgantvā gāmantasenāsane dhammassavanaṁ",
  "anya-e0101n2:127_1": "suṇantānaṁ aruṇe uṭṭhitepi dhutaṅgaṁ na bhijjati. Sutvā gacchantānaṁ antarāmagge",
  "anya-e0101n2:127_2": "uṭṭhitepi na bhijjati. Sace pana uṭṭhitepi dhammakathike muhuttaṁ nipajjitvā gamissāmāti",
  "anya-e0101n2:127_3": "niddāyantānaṁ aruṇaṁ uṭṭhahati, attano vā ruciyā gāmantasenāsane aruṇaṁ uṭṭhapenti,",
  "anya-e0101n2:127_4": "dhutaṅgaṁ bhijjatīti ayamettha bhedo.",
  "anya-e0101n2:128_0": "Ayaṁpanānisaṁso, āraññiko bhikkhu araññasaññaṁ manasikaronto bhabbo aladdhaṁ vā samādhiṁ",
  "anya-e0101n2:128_1": "paṭiladdhuṁ laddhaṁ vā rakkhituṁ, satthāpissa attamano hoti. Yathāha – ‘‘tenāhaṁ,",
  "anya-e0101n2:128_2": "nāgita, tassa bhikkhuno attamano homi araññavihārenā’’ti (a. ni. 6.42; 8.86). Pantasenāsanavāsino",
  "anya-e0101n2:128_3": "cassa asappāyarūpādayo cittaṁ na vikkhipanti, vigatasantāso hoti, jīvitanikantiṁ",
  "anya-e0101n2:128_4": "jahati, pavivekasukharasaṁ assādeti, paṁsukūlikādibhāvopi cassa patirūpo hotīti.",
  "anya-e0101n2:129": "Pavivitto asaṁsaṭṭho, pantasenāsane rato;",
  "anya-e0101n2:130": "Ārādhayanto nāthassa, vanavāsena mānasaṁ.",
  "anya-e0101n2:131": "Eko araññe nivasaṁ, yaṁ sukhaṁ labhate yati;",
  "anya-e0101n2:132": "Rasaṁ tassa na vindanti, api devā saindakā.",
  "anya-e0101n2:133": "Paṁsukūlañca esova, kavacaṁ viya dhārayaṁ;",
  "anya-e0101n2:134": "Araññasaṅgāmagato, avasesadhutāyudho.",
  "anya-e0101n2:135": "Samattho nacirasseva, jetuṁ māraṁ savāhiniṁ;",
  "anya-e0101n2:136": "Tasmā araññavāsamhi, ratiṁ kayirātha paṇḍitoti.",
  "anya-e0101n2:137": "Ayaṁ āraññikaṅge samādānavidhānappabhedabhedānisaṁsavaṇṇanā.",
  "anya-e0101n2:138": "9. Rukkhamūlikaṅgakathā",
  "anya-e0101n2:139": "32.Rukkhamūlikaṅgampi ‘‘channaṁ paṭikkhipāmi, rukkhamūlikaṅgaṁ samādiyāmī’’ti imesaṁ aññataravacanena samādinnaṁ hoti.",
  "anya-e0101n2:140_0": "Tena pana rukkhamūlikena sīmantarikarukkhaṁ, cetiyarukkhaṁ, niyyāsarukkhaṁ, phalarukkhaṁ,",
  "anya-e0101n2:140_1": "vaggulirukkhaṁ, susirarukkhaṁ, vihāramajjhe ṭhitarukkhanti ime rukkhe vivajjetvā",
  "anya-e0101n2:140_2": "vihārapaccante ṭhitarukkho gahetabboti idamassa vidhānaṁ.",
  "anya-e0101n2:141_0": "Pabhedato pana ayampi tividho hoti. Tattha ukkaṭṭho yathārucitaṁ rukkhaṁ gahetvā",
  "anya-e0101n2:141_1": "paṭijaggāpetuṁ na labhati. Pādena paṇṇasaṭaṁ apanetvā vasitabbaṁ. Majjhimo taṁ ṭhānaṁ",
  "anya-e0101n2:141_2": "sampattehiyeva paṭijaggāpetuṁ labhati. Mudukena ārāmikasamaṇuddese pakkositvā sodhāpetvā",
  "anya-e0101n2:141_3": "samaṁ kārāpetvā vālukaṁ okirāpetvā pākāraparikkhepaṁ kārāpetvā dvāraṁ yojāpetvā vasitabbaṁ.",
  "anya-e0101n2:141_4": "Mahadivase pana rukkhamūlikena tattha anisīditvā aññattha paṭicchanne ṭhāne nisīditabbaṁ.",
  "anya-e0101n2:142": "Imesaṁ pana tiṇṇampi channe vāsaṁ kappitakkhaṇe dhutaṅgaṁ bhijjati. Jānitvā channe aruṇaṁ uṭṭhāpitamatteti aṅguttarabhāṇakā. Ayamettha bhedo.",
  "anya-e0101n2:143_0": "Ayaṁ panānisaṁso, rukkhamūlasenāsanaṁ nissāya pabbajjāti (mahāva. 128) vacanato nissayānurūpapaṭipattisabbhāvo,",
  "anya-e0101n2:143_1": "appāni ceva sulabhāni ca tāni ca anavajjānīti (a. ni. 4.27; itivu. 101) bhagavatā",
  "anya-e0101n2:143_2": "saṁvaṇṇitapaccayatā, abhiṇhaṁ tarupaṇṇavikāradassanena aniccasaññāsamuṭṭhāpanatā,",
  "anya-e0101n2:143_3": "senāsanamaccherakammārāmatānaṁ abhāvo, devatāhi sahavāsitā, appicchatādīnaṁ anulomavuttitāti.",
  "anya-e0101n2:144": "Vaṇṇito buddhaseṭṭhena, nissayoti ca bhāsito;",
  "anya-e0101n2:145": "Nivāso pavivittassa, rukkhamūlasamo kuto.",
  "anya-e0101n2:146": "Āvāsamaccherahare, devatā paripālite;",
  "anya-e0101n2:147": "Pavivitte vasanto hi, rukkhamūlamhi subbato.",
  "anya-e0101n2:148": "Abhirattāni nīlāni, paṇḍūni patitāni ca;",
  "anya-e0101n2:149": "Passanto tarupaṇṇāni, niccasaññaṁ panūdati.",
  "anya-e0101n2:150": "Tasmā hi buddhadāyajjaṁ, bhāvanābhiratālayaṁ;",
  "anya-e0101n2:151": "Vivittaṁ nātimaññeyya, rukkhamūlaṁ vicakkhaṇoti.",
  "anya-e0101n2:152": "Ayaṁ rukkhamūlikaṅge samādānavidhānappabhedabhedānisaṁsavaṇṇanā.",
  "anya-e0101n2:153": "10. Abbhokāsikaṅgakathā",
  "anya-e0101n2:154": "33.Abbhokāsikaṅgampi ‘‘channañca rukkhamūlañca paṭikkhipāmi, abbhokāsikaṅgaṁ samādiyāmī’’ti imesaṁ aññataravacanena samādinnaṁ hoti.",
  "anya-e0101n2:155_0": "Tassa pana abbhokāsikassa dhammassavanāya vā uposathatthāya vā uposathāgāraṁ pavisituṁ",
  "anya-e0101n2:155_1": "vaṭṭati. Sace paviṭṭhassa devo vassati, deve vassamāne anikkhamitvā vassūparame nikkhamitabbaṁ.",
  "anya-e0101n2:155_2": "Bhojanasālaṁ vā aggisālaṁ vā pavisitvā vattaṁ kātuṁ, bhojanasālāya there bhikkhū",
  "anya-e0101n2:155_3": "bhattena āpucchituṁ, uddisantena vā uddisāpentena vā channaṁ pavisituṁ, bahi dunnikkhittāni",
  "anya-e0101n2:155_4": "mañcapīṭhādīni anto pavesetuñca vaṭṭati. Sace maggaṁ gacchantena vuḍḍhatarānaṁ parikkhāro",
  "anya-e0101n2:155_5": "gahito hoti, deve vassante maggamajjhe ṭhitaṁ sālaṁ pavisituṁ vaṭṭati. Sace na kiñci",
  "anya-e0101n2:155_6": "gahitaṁ hoti, sālāya ṭhassāmīti vegena gantuṁ na vaṭṭati. Pakatigatiyā gantvā paviṭṭhena",
  "anya-e0101n2:155_7": "pana yāva vassūparamā ṭhatvā gantabbanti idamassa vidhānaṁ. Rukkhamūlikassāpi eseva nayo.",
  "anya-e0101n2:156_0": "Pabhedato pana ayampi tividho hoti. Tattha ukkaṭṭhassa rukkhaṁ vā pabbataṁ vā gehaṁ",
  "anya-e0101n2:156_1": "vā upanissāya vasituṁ na vaṭṭati. Abbhokāseyeva cīvarakuṭiṁ katvā vasitabbaṁ. Majjhimassa",
  "anya-e0101n2:156_2": "rukkhapabbatagehāni upanissāya anto appavisitvā vasituṁ vaṭṭati. Mudukassa acchannamariyādaṁ",
  "anya-e0101n2:156_3": "pabbhārampi sākhāmaṇḍapopi pīṭhapaṭopi khettarakkhakādīhi chaḍḍitā tatraṭṭhakakuṭikāpi vaṭṭatīti.",
  "anya-e0101n2:157": "Imesaṁ pana tiṇṇampi vāsatthāya channaṁ vā rukkhamūlaṁ vā paviṭṭhakkhaṇe dhutaṅgaṁ bhijjati. Jānitvā tattha aruṇaṁ uṭṭhāpitamatteti aṅguttarabhāṇakā. Ayamettha bhedo.",
  "anya-e0101n2:158_0": "Ayaṁ panānisaṁso, āvāsapalibodhupacchedo, thinamiddhapanūdanaṁ, ‘‘migā viya asaṅgacārino,",
  "anya-e0101n2:158_1": "aniketā viharanti bhikkhavo’’ti (saṁ. ni. 1.224) pasaṁsāya anurūpatā, nissaṅgatā,",
  "anya-e0101n2:158_2": "cātuddisatā, appicchatādīnaṁ anulomavuttitāti.",
  "anya-e0101n2:159": "Anagāriyabhāvassa , anurūpe adullabhe;",
  "anya-e0101n2:160": "Tārāmaṇivitānamhi, candadīpappabhāsite.",
  "anya-e0101n2:161": "Abbhokāse vasaṁ bhikkhu, migabhūtena cetasā;",
  "anya-e0101n2:162": "Thinamiddhaṁ vinodetvā, bhāvanārāmataṁ sito.",
  "anya-e0101n2:163": "Pavivekarasassādaṁ, nacirasseva vindati;",
  "anya-e0101n2:164": "Yasmā tasmā hi sappañño, abbhokāsarato siyāti.",
  "anya-e0101n2:165": "Ayaṁ abbhokāsikaṅge samādānavidhānappabhedabhedānisaṁsavaṇṇanā.",
  "anya-e0101n2:166": "11. Sosānikaṅgakathā",
  "anya-e0101n2:167": "34.Sosānikaṅgampi ‘‘na susānaṁ paṭikkhipāmi, sosānikaṅgaṁ samādiyāmī’’ti imesaṁ aññataravacanena samādinnaṁ hoti.",
  "anya-e0101n2:168_0": "Tena pana sosānikena yaṁ manussā gāmaṁ nivesantā ‘‘idaṁ susāna’’nti vavatthapenti,",
  "anya-e0101n2:168_1": "na tattha vasitabbaṁ. Na hi matasarīre ajjhāpite taṁ susānaṁ nāma hoti, jhāpitakālato",
  "anya-e0101n2:168_2": "pana paṭṭhāya sacepi dvādasavassāni chaḍḍitaṁ, taṁ susānameva.",
  "anya-e0101n2:169_0": "Tasmiṁ pana vasantena caṅkamamaṇḍapādīni kāretvā mañcapīṭhaṁ paññapetvā pānīyaparibhojanīyaṁ",
  "anya-e0101n2:169_1": "upaṭṭhāpetvā dhammaṁ vācentena na vasitabbaṁ. Garukaṁ hi idaṁ dhutaṅgaṁ, tasmā uppannaparissayavighātatthāya",
  "anya-e0101n2:169_2": "saṅghattheraṁ vā rājayuttakaṁ vā jānāpetvā appamattena vasitabbaṁ. Caṅkamantena addhakkhikena",
  "anya-e0101n2:169_3": "āḷāhanaṁ olokentena caṅkamitabbaṁ.",
  "anya-e0101n2:170_0": "Susānaṁ gacchantenāpi mahāpathā ukkamma uppathamaggena gantabbaṁ. Divāyeva ārammaṇaṁ",
  "anya-e0101n2:170_1": "vavatthapetabbaṁ. Evañhissa taṁ rattiṁ bhayānakaṁ na bhavissati, amanussā rattiṁ",
  "anya-e0101n2:170_2": "viravitvā viravitvā āhiṇḍantāpi na kenaci paharitabbā. Ekadivasampi susānaṁ agantuṁ",
  "anya-e0101n2:170_3": "na vaṭṭati. Majjhimayāmaṁ susāne khepetvā pacchimayāme paṭikkamituṁ vaṭṭatīti aṅguttarabhāṇakā.",
  "anya-e0101n2:170_4": "Amanussānaṁ piyaṁ tilapiṭṭhamāsabhattamacchamaṁsakhīratelaguḷādikhajjabhojjaṁ na",
  "anya-e0101n2:170_5": "sevitabbaṁ. Kulagehaṁ na pavisitabbanti idamassa vidhānaṁ.",
  "anya-e0101n2:171_0": "Pabhedato pana ayampi tividho hoti. Tattha ukkaṭṭhena yattha dhuvaḍāhadhuvakuṇapadhuvarodanāni",
  "anya-e0101n2:171_1": "atthi, tattheva vasitabbaṁ. Majjhimassa tīsu ekasmimpi sati vaṭṭati. Mudukassa vuttanayena",
  "anya-e0101n2:171_2": "susānalakkhaṇaṁ pattamatte vaṭṭati.",
  "anya-e0101n2:172": "Imesaṁ pana tiṇṇampi na susānamhi vāsaṁ kappanena dhutaṅgaṁ bhijjati. Susānaṁ agatadivaseti aṅguttarabhāṇakā. Ayamettha bhedo.",
  "anya-e0101n2:173_0": "Ayaṁ panānisaṁso maraṇassatipaṭilābho, appamādavihāritā, asubhanimittādhigamo, kāmarāgavinodanaṁ,",
  "anya-e0101n2:173_1": "abhiṇhaṁ kāyasabhāvadassanaṁ, saṁvegabahulatā ārogyamadādippahānaṁ, bhayabheravasahanatā,",
  "anya-e0101n2:173_2": "amanussānaṁ garubhāvanīyatā, appicchatādīnaṁ anulomavuttitāti.",
  "anya-e0101n2:174": "Sosānikañhi maraṇānusatippabhāvā,",
  "anya-e0101n2:175": "Niddāgatampi na phusanti pamādadosā;",
  "anya-e0101n2:176": "Sampassato ca kuṇapāni bahūni tassa,",
  "anya-e0101n2:177": "Kāmānubhāvavasagampi na hoti cittaṁ.",
  "anya-e0101n2:178": "Saṁvegameti vipulaṁ na madaṁ upeti,",
  "anya-e0101n2:179": "Sammā atho ghaṭati nibbutimesamāno;",
  "anya-e0101n2:180": "Sosānikaṅgamitinekaguṇāvahattā,",
  "anya-e0101n2:181": "Nibbānaninnahadayena nisevitabbanti.",
  "anya-e0101n2:182": "Ayaṁ sosānikaṅge samādānavidhānappabhedabhedānisaṁsavaṇṇanā.",
  "anya-e0101n2:183": "12. Yathāsanthatikaṅgakathā",
  "anya-e0101n2:184": "35.Yathāsanthatikaṅgampi ‘‘senāsanaloluppaṁ paṭikkhipāmi, yathāsanthatikaṅgaṁ samādiyāmī’’ti imesaṁ aññataravacanena samādinnaṁ hoti.",
  "anya-e0101n2:185": "Tena pana yathāsanthatikena yadassa senāsanaṁ ‘‘idaṁ tuyhaṁ pāpuṇātī’’ti gāhitaṁ hoti, teneva tuṭṭhabbaṁ, na añño uṭṭhāpetabbo. Idamassa vidhānaṁ.",
  "anya-e0101n2:186_0": "Pabhedato pana ayampi tividho hoti. Tattha ukkaṭṭho attano pattasenāsanaṁ dūreti",
  "anya-e0101n2:186_1": "vā accāsanneti vā amanussadīghajātikādīhi upaddutanti vā uṇhanti vā sītalanti vā",
  "anya-e0101n2:186_2": "pucchituṁ na labhati. Majjhimo pucchituṁ labhati. Gantvā pana oloketuṁ na labhati.",
  "anya-e0101n2:186_3": "Muduko gantvā oloketvā sacassa taṁ na ruccati, aññaṁ gahetuṁ labhati.",
  "anya-e0101n2:187": "Imesaṁ pana tiṇṇampi senāsanaloluppe uppannamatte dhutaṅgaṁ bhijjatīti ayamettha bhedo.",
  "anya-e0101n2:188_0": "Ayaṁ panānisaṁso, ‘‘yaṁ laddhaṁ tena tuṭṭhabba’’nti (jā. 1.1.136; pāci. 793) vuttovādakaraṇaṁ,",
  "anya-e0101n2:188_1": "sabrahmacārīnaṁ hitesitā, hīnapaṇītavikappapariccāgo, anurodhavirodhappahānaṁ, atricchatāya",
  "anya-e0101n2:188_2": "dvārapidahanaṁ, appicchatādīnaṁ anulomavuttitāti.",
  "anya-e0101n2:189": "Yaṁ laddhaṁ tena santuṭṭho, yathāsanthatiko yati;",
  "anya-e0101n2:190": "Nibbikappo sukhaṁ seti, tiṇasantharakesupi.",
  "anya-e0101n2:191": "Na so rajjati seṭṭhamhi, hīnaṁ laddhā na kuppati;",
  "anya-e0101n2:192": "Sabrahmacārinavake, hitena anukampati.",
  "anya-e0101n2:193": "Tasmā ariyasatāciṇṇaṁ, munipuṅgavavaṇṇitaṁ;",
  "anya-e0101n2:194": "Anuyuñjetha medhāvī, yathāsanthatarāmatanti.",
  "anya-e0101n2:195": "Ayaṁ yathāsanthatikaṅge samādānavidhānappabhedabhedānisaṁsavaṇṇanā.",
  "anya-e0101n2:196": "13. Nesajjikaṅgakathā",
  "anya-e0101n2:197": "36.Nesajjikaṅgampi ‘‘seyyaṁ paṭikkhipāmi, nesajjikaṅgaṁ samādiyāmī’’ti imesaṁ aññataravacanena samādinnaṁ hoti.",
  "anya-e0101n2:198": "Tena pana nesajjikena rattiyā tīsu yāmesu ekaṁ yāmaṁ uṭṭhāya caṅkamitabbaṁ. Iriyāpathesu hi nipajjitumeva na vaṭṭati. Idamassa vidhānaṁ.",
  "anya-e0101n2:199_0": "Pabhedato pana ayampi tividho hoti. Tattha ukkaṭṭhassa neva apassenaṁ, na dussapallatthikā,",
  "anya-e0101n2:199_1": "na āyogapaṭṭo vaṭṭati. Majjhimassa imesu tīsu yaṁkiñci vaṭṭati. Mudukassa apassenampi",
  "anya-e0101n2:199_2": "dussapallatthikāpi āyogapaṭṭopi bibbohanampi pañcaṅgopi sattaṅgopi vaṭṭati. Pañcaṅgo",
  "anya-e0101n2:199_3": "pana piṭṭhiapassayena saddhiṁ kato. Sattaṅgo nāma piṭṭhiapassayena ca ubhatopassesu",
  "anya-e0101n2:199_4": "apassayehi ca saddhiṁ kato. Taṁ kira miḷābhayattherassa akaṁsu. Thero anāgāmī hutvā parinibbāyi.",
  "anya-e0101n2:200": "Imesaṁ pana tiṇṇampi seyyaṁ kappitamatte dhutaṅgaṁ bhijjati. Ayamettha bhedo.",
  "anya-e0101n2:201_0": "Ayaṁ panānisaṁso, ‘‘seyyasukhaṁ passasukhaṁ middhasukhaṁ anuyutto viharatī’’ti (dī.",
  "anya-e0101n2:201_1": "ni. 3.320; ma. ni. 1.186) vuttassa cetaso vinibandhassa upacchedanaṁ, sabbakammaṭṭhānānuyogasappāyatā,",
  "anya-e0101n2:201_2": "pāsādikairiyāpathatā, vīriyārambhānukūlatā, sammāpaṭipattiyā anubrūhananti.",
  "anya-e0101n2:202": "Ābhujitvāna pallaṅkaṁ, paṇidhāya ujuṁ tanuṁ;",
  "anya-e0101n2:203": "Nisīdanto vikampeti, mārassa hadayaṁ yati.",
  "anya-e0101n2:204": "Seyyasukhaṁ middhasukhaṁ, hitvā āraddhavīriyo;",
  "anya-e0101n2:205": "Nisajjābhirato bhikkhu, sobhayanto tapovanaṁ.",
  "anya-e0101n2:206": "Nirāmisaṁ pītisukhaṁ, yasmā samadhigacchati;",
  "anya-e0101n2:207": "Tasmā samanuyuñjeyya, dhīro nesajjikaṁ vatanti.",
  "anya-e0101n2:208": "Ayaṁ nesajjikaṅge samādāna vidhānappabheda bhedānisaṁsavaṇṇanā.",
  "anya-e0101n2:209": "Dhutaṅgapakiṇṇakakathā",
  "anya-e0101n2:210": "37. Idāni –",
  "anya-e0101n2:211": "Kusalattikato ceva, dhutādīnaṁ vibhāgato;",
  "anya-e0101n2:212": "Samāsabyāsato cāpi, viññātabbo vinicchayoti. –",
  "anya-e0101n2:213": "Imissā gāthāya vasena vaṇṇanā hoti.",
  "anya-e0101n2:214": "Tattha kusalattikatoti sabbāneva hi dhutaṅgāni sekkhaputhujjanakhīṇāsavānaṁ vasena siyā kusalāni, siyā abyākatāni, natthi dhutaṅgaṁ akusalanti.",
  "anya-e0101n2:215_0": "Yo pana vadeyya ‘‘pāpiccho icchāpakato āraññiko hotīti ādivacanato (a. ni. 5.181;",
  "anya-e0101n2:215_1": "pari. 325) akusalampi dhutaṅga’’nti. So vattabbo – na mayaṁ ‘‘akusalacittena araññe",
  "anya-e0101n2:215_2": "na vasatī’’ti vadāma. Yassa hi araññe nivāso, so āraññiko. So ca pāpiccho vā bhaveyya",
  "anya-e0101n2:215_3": "appiccho vā. Imāni pana tena tena samādānena dhutakilesattā dhutassa bhikkhuno aṅgāni,",
  "anya-e0101n2:215_4": "kilesadhunanato vā dhutanti laddhavohāraṁ ñāṇaṁ aṅgametesanti dhutaṅgāni. Atha vā",
  "anya-e0101n2:215_5": "dhutāni ca tāni paṭipakkhaniddhunanato aṅgāni ca paṭipattiyātipi dhutaṅgānīti vuttaṁ.",
  "anya-e0101n2:215_6": "Na ca akusalena koci dhuto nāma hoti, yassetāni aṅgāni bhaveyyuṁ, na ca akusalaṁ",
  "anya-e0101n2:215_7": "kiñci dhunāti, yesaṁ taṁ aṅgantikatvā dhutaṅgānīti vucceyyuṁ. Nāpi akusalaṁ cīvaraloluppādīni",
  "anya-e0101n2:215_8": "ceva niddhunāti paṭipattiyā ca aṅgaṁ hoti. Tasmā suvuttamidaṁ ‘‘natthi akusalaṁ dhutaṅga’’nti.",
  "anya-e0101n2:216_0": "‘‘Yesampi kusalattikavinimuttaṁ dhutaṅgaṁ, tesaṁ atthato dhutaṅgameva natthi. Asantaṁ",
  "anya-e0101n2:216_1": "kassa dhunanato dhutaṅgaṁ nāma bhavissati. Dhutaguṇe samādāya vattatīti vacanavirodhopi",
  "anya-e0101n2:216_2": "ca nesaṁ āpajjati, tasmā taṁ na gahetabba’’nti ayaṁ tāva kusalattikato vaṇṇanā.",
  "anya-e0101n2:217": "Dhutādīnaṁvibhāgatoti dhuto veditabbo. Dhutavādo veditabbo. Dhutadhammā veditabbā. Dhutaṅgāni veditabbāni. Kassa dhutaṅgasevanā sappāyāti veditabbaṁ.",
  "anya-e0101n2:218": "Tattha dhutoti dhutakileso vā puggalo kilesadhunano vā dhammo.",
  "anya-e0101n2:219": "Dhutavādoti ettha pana atthi dhuto na dhutavādo, atthi na dhuto dhutavādo, atthi neva dhuto na dhutavādo, atthi dhuto ceva dhutavādo ca.",
  "anya-e0101n2:220_0": "Tattha yo dhutaṅgena attano kilese dhuni, paraṁ pana dhutaṅgena na ovadati, nānusāsati",
  "anya-e0101n2:220_1": "bākulatthero viya, ayaṁ dhuto na dhutavādo. Yathāha, ‘‘tayidaṁ āyasmā bākulo dhuto",
  "anya-e0101n2:220_2": "na dhutavādo’’ti. Yo pana na dhutaṅgena attano kilese dhuni, kevalaṁ aññe dhutaṅgena",
  "anya-e0101n2:220_3": "ovadati anusāsati upanandatthero viya, ayaṁ na dhuto dhutavādo. Yathāha, ‘‘tayidaṁ",
  "anya-e0101n2:220_4": "āyasmā upanando sakyaputto na dhuto dhutavādo’’ti. Yo ubhayavipanno lāḷudāyī viya,",
  "anya-e0101n2:220_5": "ayaṁ neva dhuto na dhutavādo. Yathāha, ‘‘tayidaṁ āyasmā lāḷudāyī neva dhuto na dhutavādo’’ti.",
  "anya-e0101n2:220_6": "Yo pana ubhayasampanno dhammasenāpati viya, ayaṁ dhuto ceva dhutavādo ca. Yathāha,",
  "anya-e0101n2:220_7": "‘‘tayidaṁ āyasmā sāriputto dhuto ceva dhutavādo cāti.",
  "anya-e0101n2:221_0": "Dhutadhammā veditabbāti appicchatā, santuṭṭhitā, sallekhatā, pavivekatā, idamatthitāti",
  "anya-e0101n2:221_1": "ime dhutaṅgacetanāya parivārakā pañca dhammā ‘‘appicchataṁyeva nissāyā’’tiādivacanato",
  "anya-e0101n2:221_2": "(a. ni. 5.181; pari. 325) dhutadhammā nāma, tattha appicchatā ca santuṭṭhitā ca alobho.",
  "anya-e0101n2:221_3": "Sallekhatā ca pavivekatā ca dvīsu dhammesu anupatanti alobhe ca amohe ca. Idamatthitā",
  "anya-e0101n2:221_4": "ñāṇameva. Tattha ca alobhena paṭikkhepavatthūsu lobhaṁ, amohena tesveva ādīnavapaṭicchādakaṁ",
  "anya-e0101n2:221_5": "mohaṁ dhunāti. Alobhena ca anuññātānaṁ paṭisevanamukhena pavattaṁ kāmasukhānuyogaṁ,",
  "anya-e0101n2:221_6": "amohena dhutaṅgesu atisallekhamukhena pavattaṁ attakilamathānuyogaṁ dhunāti. Tasmā",
  "anya-e0101n2:221_7": "ime dhammā dhutadhammāti veditabbā.",
  "anya-e0101n2:222": "Dhutaṅgāni veditabbānīti terasa dhutaṅgāni veditabbāni paṁsukūlikaṅgaṁ…pe… nesajjikaṅganti. Tāni atthato lakkhaṇādīhi ca vuttāneva.",
  "anya-e0101n2:223_0": "Kassa dhutaṅgasevanā sappāyāti rāgacaritassa ceva mohacaritassa ca. Kasmā? Dhutaṅgasevanā",
  "anya-e0101n2:223_1": "hi dukkhāpaṭipadā ceva sallekhavihāro ca. Dukkhāpaṭipadañca nissāya rāgo vūpasammati.",
  "anya-e0101n2:223_2": "Sallekhaṁ nissāya appamattassa moho pahīyati. Āraññikaṅgarukkhamūlikaṅgapaṭisevanā",
  "anya-e0101n2:223_3": "vā ettha dosacaritassāpi sappāyā. Tattha hissa asaṅghaṭṭiyamānassa viharato dosopi",
  "anya-e0101n2:223_4": "vūpasammatīti ayaṁ dhutādīnaṁ vibhāgato vaṇṇanā.",
  "anya-e0101n2:224_0": "Samāsabyāsatoti imāni pana dhutaṅgāni samāsato tīṇi sīsaṅgāni, pañca asambhinnaṅgānīti",
  "anya-e0101n2:224_1": "aṭṭheva honti. Tattha sapadānacārikaṅgaṁ, ekāsanikaṅgaṁ, abbhokāsikaṅganti imāni",
  "anya-e0101n2:224_2": "tīṇi sīsaṅgāni. Sapadānacārikaṅgañhi rakkhanto piṇḍapātikaṅgampi rakkhissati. Ekāsanikaṅgañca",
  "anya-e0101n2:224_3": "rakkhato pattapiṇḍikaṅgakhalupacchābhattikaṅgānipi surakkhanīyāni bhavissanti. Abbhokāsikaṅgaṁ",
  "anya-e0101n2:224_4": "rakkhantassa kiṁ atthi rukkhamūlikaṅgayathāsanthatikaṅgesu rakkhitabbaṁ nāma. Iti",
  "anya-e0101n2:224_5": "imāni tīṇi sīsaṅgāni, āraññikaṅgaṁ, paṁsukūlikaṅgaṁ, tecīvarikaṅgaṁ, nesajjikaṅgaṁ,",
  "anya-e0101n2:224_6": "sosānikaṅganti imāni pañca asambhinnaṅgāni cāti aṭṭheva honti.",
  "anya-e0101n2:225_0": "Puna dve cīvarapaṭisaṁyuttāni, pañca piṇḍapātapaṭisaṁyuttāni, pañca senāsanapaṭisaṁyuttāni,",
  "anya-e0101n2:225_1": "ekaṁ vīriyapaṭisaṁyuttanti evaṁ cattārova honti. Tattha nesajjikaṅgaṁ vīriyapaṭisaṁyuttaṁ. Itarāni pākaṭāneva.",
  "anya-e0101n2:226_0": "Puna sabbāneva nissayavasena dve honti paccayanissitāni dvādasa, vīriyanissitaṁ ekanti.",
  "anya-e0101n2:226_1": "Sevitabbāsevitabbavasenapi dveyeva honti. Yassa hi dhutaṅgaṁ sevantassa kammaṭṭhānaṁ",
  "anya-e0101n2:226_2": "vaḍḍhati, tena sevitabbāni. Yassa sevato hāyati, tena na sevitabbāni. Yassa pana",
  "anya-e0101n2:226_3": "sevatopi asevatopi vaḍḍhateva, na hāyati, tenāpi pacchimaṁ janataṁ anukampantena",
  "anya-e0101n2:226_4": "sevitabbāni. Yassāpi sevatopi asevatopi na vaḍḍhati, tenāpi sevitabbāniyeva āyatiṁ vāsanatthāyāti.",
  "anya-e0101n2:227_0": "Evaṁ sevitabbāsevitabbavasena duvidhānipi sabbāneva cetanāvasena ekavidhāni honti.",
  "anya-e0101n2:227_1": "Ekameva hi dhutaṅgaṁ samādānacetanāti. Aṭṭhakathāyampi vuttaṁ ‘‘yā cetanā, taṁ dhutaṅganti vadantī’’ti.",
  "anya-e0101n2:228_0": "Byāsato pana bhikkhūnaṁ terasa, bhikkhunīnaṁ aṭṭha, sāmaṇerānaṁ dvādasa, sikkhamānasāmaṇerīnaṁ",
  "anya-e0101n2:228_1": "satta, upāsakaupāsikānaṁ dveti dvācattālīsa honti. Sace pana abbhokāse āraññikaṅgasampannaṁ",
  "anya-e0101n2:228_2": "susānaṁ hoti, ekopi bhikkhu ekappahārena sabbadhutaṅgāni paribhuñjituṁ sakkoti. Bhikkhunīnaṁ",
  "anya-e0101n2:228_3": "pana āraññikaṅgaṁ khalupacchābhattikaṅgañca dvepi sikkhāpadeneva paṭikkhittāni, abbhokāsikaṅgaṁ,",
  "anya-e0101n2:228_4": "rukkhamūlikaṅgaṁ, sosānikaṅganti imāni tīṇi dupparihārāni. Bhikkhuniyā hi dutiyikaṁ",
  "anya-e0101n2:228_5": "vinā vasituṁ na vaṭṭati. Evarūpe ca ṭhāne samānacchandā dutiyikā dullabhā. Sacepi",
  "anya-e0101n2:228_6": "labheyya saṁsaṭṭhavihārato na mucceyya. Evaṁ sati yassatthāya dhutaṅgaṁ seveyya,",
  "anya-e0101n2:228_7": "svevassā attho na sampajjeyya. Evaṁ paribhuñjituṁ asakkuṇeyyatāya pañca hāpetvā bhikkhunīnaṁ",
  "anya-e0101n2:228_8": "aṭṭheva hontīti veditabbāni. Yathāvuttesu pana ṭhapetvā tecīvarikaṅgaṁ sesāni dvādasa",
  "anya-e0101n2:228_9": "sāmaṇerānaṁ, satta sikkhamānasāmaṇerīnaṁ veditabbāni. Upāsakaupāsikānaṁ pana ekāsanikaṅgaṁ,",
  "anya-e0101n2:228_10": "pattapiṇḍikaṅganti imāni dve patirūpāni ceva sakkā ca paribhuñjitunti dve dhutaṅgānīti",
  "anya-e0101n2:228_11": "evaṁ byāsato dvecattālīsa hontīti ayaṁ samāsabyāsato vaṇṇanā.",
  "anya-e0101n2:229_0": "Ettāvatā ca ‘‘sīle patiṭṭhāya naro sapañño’’ti imissā gāthāya sīlasamādhipaññāmukhena",
  "anya-e0101n2:229_1": "desite visuddhimagge yehi appicchatāsantuṭṭhitādīhi guṇehi vuttappakārassa sīlassa",
  "anya-e0101n2:229_2": "vodānaṁ hoti, tesaṁ sampādanatthaṁ samādātabbadhutaṅgakathā bhāsitā hoti.",
  "anya-e0101n2:230": "Iti sādhujanapāmojjatthāya kate visuddhimagge",
  "anya-e0101n2:231": "Dhutaṅganiddeso nāma dutiyo paricchedo."
}