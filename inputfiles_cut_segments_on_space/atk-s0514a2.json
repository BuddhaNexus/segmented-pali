{
  "atk-s0514a2:6": "Namo tassa bhagavato arahato sammāsambuddhassa",
  "atk-s0514a2:7": "Khuddakanikāye",
  "atk-s0514a2:8": "Jātaka-aṭṭhakathā",
  "atk-s0514a2:9": "(Chaṭṭho bhāgo)",
  "atk-s0514a2:10": "22. Mahānipāto",
  "atk-s0514a2:12": "[538] 1. Mūgapakkhajātakavaṇṇanā",
  "atk-s0514a2:13_0": "Mā paṇḍiccayaṃ vibhāvayāti idaṃ satthā jetavane viharanto mahābhinikkhamanaṃ ārabbha",
  "atk-s0514a2:13_1": "kathesi. Ekadivasañhi bhikkhū dhammasabhāyaṃ sannisinnā bhagavato nekkhammapāramiṃ",
  "atk-s0514a2:13_2": "vaṇṇayantā nisīdiṃsu. Satthā āgantvā “kāya nuttha, bhikkhave, etarahi kathāya sannisinnā”ti",
  "atk-s0514a2:13_3": "pucchitvā “imāya nāmā”ti vutte “bhikkhave, idāni mama pūritapāramissa rajjaṃ chaḍḍetvā",
  "atk-s0514a2:13_4": "mahābhinikkhamanaṃ nāma anacchariyaṃ. Ahañhi pubbe aparipakke ñāṇe pāramiyo pūrentopi",
  "atk-s0514a2:13_5": "rajjaṃ chaḍḍetvā nikkhantoyevā”ti vatvā tehi yācito atītaṃ āhari.",
  "atk-s0514a2:14_0": "Atīte kāsiraṭṭhe bārāṇasiyaṃ kāsirājā nāma dhammena rajjaṃ kāresi. Tassa soḷasasahassā",
  "atk-s0514a2:14_1": "itthiyo ahesuṃ. Tāsu ekāpi puttaṃ vā dhītaraṃ vā na labhi. Nāgarā “amhākaṃ rañño",
  "atk-s0514a2:14_2": "vaṃsānurakkhako ekopi putto natthī”ti rājaṅgaṇe sannipatitvā kusajātake āgatanayeneva",
  "atk-s0514a2:14_3": "rājānaṃ evamāhaṃsu “deva, puttaṃ patthethā”ti. Rājā tesaṃ vacanaṃ sutvā soḷasasahassā",
  "atk-s0514a2:14_4": "itthiyo “tumhe puttaṃ patthethā”ti āṇāpesi. Tā candādīnaṃ devatānaṃ āyācanaupaṭṭhānādīni",
  "atk-s0514a2:14_5": "katvā patthentiyopi puttaṃ vā dhītaraṃ vā na labhiṃsu. Aggamahesī panassa maddarājadhītā",
  "atk-s0514a2:14_6": "candādevī nāma sīlasampannā ahosi. Rājā “bhadde, tvampi puttaṃ patthehī”ti āha. Sā",
  "atk-s0514a2:14_7": "puṇṇamadivase uposathaṃ samādiyitvā cūḷasayane nipannāva attano sīlaṃ āvajjetvā “sacāhaṃ",
  "atk-s0514a2:14_8": "akhaṇḍasīlā iminā me saccena putto uppajjatū”ti saccakiriyaṃ akāsi.",
  "atk-s0514a2:15_0": "Tassā sīlatejena sakkassa bhavanaṃ uṇhākāraṃ dassesi. Sakko āvajjento taṃ kāraṇaṃ",
  "atk-s0514a2:15_1": "ñatvā “candādevī puttaṃ pattheti, handāhaṃ puttaṃ dassāmī”ti tassānucchavikaṃ puttaṃ",
  "atk-s0514a2:15_2": "upadhārento bodhisattaṃ passi. Bodhisattopi tadāvīsativassāni bārāṇasiyaṃ rajjaṃ",
  "atk-s0514a2:15_3": "kāretvā tato cuto ussadaniraye nibbattitvā asītivassasahassāni tattha paccitvā tato",
  "atk-s0514a2:15_4": "cavitvā tāvatiṃsabhavane nibbatti. Tatthāpi yāvatāyukaṃ ṭhatvā tato cavitvā uparidevalokaṃ",
  "atk-s0514a2:15_5": "gantukāmo ahosi. Sakko tassa santikaṃ gantvā “mārisa, tayi manussaloke uppanne pāramiyo",
  "atk-s0514a2:15_6": "ca te pūrissanti, mahājanassa vuḍḍhi ca bhavissati, ayaṃ kāsirañño candādevī nāma",
  "atk-s0514a2:15_7": "aggamahesī puttaṃ pattheti, tassā kucchiyaṃ uppajjāhī”ti vatvā aññesañca cavanadhammānaṃ",
  "atk-s0514a2:15_8": "pañcasatānaṃ devaputtānaṃ paṭiññaṃ gahetvā sakaṭṭhānameva agamāsi. So “sādhū”ti sampaṭicchitvā",
  "atk-s0514a2:15_9": "pañcahi devaputtasatehi saddhiṃ devalokato cavitvā sayaṃ candādeviyā kucchimhi paṭisandhiṃ",
  "atk-s0514a2:15_10": "gaṇhi. Itare pana devaputtā amaccabhariyānaṃ kucchīsu paṭisandhiṃ gaṇhiṃsu.",
  "atk-s0514a2:16_0": "Tadā candādeviyā kucchi vajirapuṇṇā viya ahosi. Sā gabbhassa patiṭṭhitabhāvaṃ ñatvā",
  "atk-s0514a2:16_1": "rañño ārocesi. Taṃ sutvā rājā gabbhassa parihāraṃ dāpesi. Sā paripuṇṇagabbhā dasamāsaccayena",
  "atk-s0514a2:16_2": "dhaññapuññalakkhaṇasampannaṃ puttaṃ vijāyi. Taṃ divasameva amaccagehesu pañca kumārasatāni",
  "atk-s0514a2:16_3": "jāyiṃsu. Tasmiṃ khaṇe rājā amaccagaṇaparivuto mahātale nisinno ahosi. Athassa “putto,",
  "atk-s0514a2:16_4": "te deva, jāto”ti ārocayiṃsu. Tesaṃ vacanaṃ sutvā rañño puttapemaṃ uppajjitvā chaviyādīni",
  "atk-s0514a2:16_5": "chinditvā aṭṭhimiñjaṃ āhacca aṭṭhāsi, abbhantare pīti uppajji, hadayaṃ sītalaṃ jātaṃ.",
  "atk-s0514a2:16_6": "So amacce pucchi “tuṭṭhā nu kho tumhe, mama putto jāto”ti? “Kiṃ kathetha, deva, mayaṃ",
  "atk-s0514a2:16_7": "pubbe anāthā, idāni pana sanāthā jātā, sāmiko no laddho”ti āhaṃsu. Rājā mahāsenaguttaṃ",
  "atk-s0514a2:16_8": "pakkosāpetvā āṇāpesi “mama puttassa parivāro laddhuṃ vaṭṭati, gaccha tvaṃ amaccagehesu",
  "atk-s0514a2:16_9": "ajja jātā dārakā kittakā nāmāti olokehī”ti. So “sādhū”ti sampaṭicchitvā amaccagehāni",
  "atk-s0514a2:16_10": "gantvā olokento pañca kumārasatāni disvā punāgantvā rañño ārocesi.",
  "atk-s0514a2:17_0": "Rājā pañcannaṃ dārakasatānaṃ kumārapasādhanāni pesetvā puna pañca dhātisatāni ca",
  "atk-s0514a2:17_1": "dāpesi. Mahāsattassa pana atidīghādidosavajjitā alambatthaniyo madhurathaññāyo catusaṭṭhi",
  "atk-s0514a2:17_2": "dhātiyo adāsi. Atidīghāya hi itthiyā passe nisīditvā thaññaṃ pivato dārakassa gīvā",
  "atk-s0514a2:17_3": "dīghā hoti, atirassāya passe nisīditvā thaññaṃ pivanto dārako nippīḷitakhandhaṭṭhiko",
  "atk-s0514a2:17_4": "hoti, atikisāya passe nisīditvā thaññaṃ pivato dārakassa ūrū rujjanti, atithūlāya",
  "atk-s0514a2:17_5": "passe nisīditvā thaññaṃ pivanto dārako pakkhapādo hoti, atikāḷikāya khīraṃ atisītalaṃ",
  "atk-s0514a2:17_6": "hoti, atiodātāya khīraṃ atiuṇhaṃ hoti, lambatthaniyā passe nisīditvā thaññaṃ pivanto",
  "atk-s0514a2:17_7": "dārako nippīḷitanāsiko hoti. Kāsānañca pana itthīnaṃ khīraṃ atiambilaṃ hoti, sāsānañca",
  "atk-s0514a2:17_8": "pana itthīnaṃ khīraṃ atikaṭukādibhedaṃ hoti, tasmā te sabbepi dose vivajjetvā alambatthaniyo",
  "atk-s0514a2:17_9": "madhurathaññāyo catusaṭṭhi dhātiyo datvā mahantaṃ sakkāraṃ katvā candādeviyāpi varaṃ",
  "atk-s0514a2:17_10": "adāsi. Sāpi gahitakaṃ katvā ṭhapesi.",
  "atk-s0514a2:18_0": "Rājā kumārassa nāmaggahaṇadivase lakkhaṇapāṭhake brāhmaṇe pakkosāpetvā tesaṃ mahantaṃ",
  "atk-s0514a2:18_1": "sakkāraṃ katvā kumārassa antarāyābhāvaṃ pucchi. Te tassa lakkhaṇasampattiṃ disvā",
  "atk-s0514a2:18_2": "“mahārāja, dhaññapuññalakkhaṇasampanno ayaṃ kumāro, tiṭṭhatu ekadīpo, dvisahassaparivārānaṃ",
  "atk-s0514a2:18_3": "catunnampi mahādīpānaṃ rajjaṃ kāretuṃ samattho hoti, nāssa koci antarāyo paññāyatī”ti",
  "atk-s0514a2:18_4": "vadiṃsu. Rājā tesaṃ vacanaṃ sutvā tussitvā kumārassa nāmaṃ karonto yasmā kumārassa",
  "atk-s0514a2:18_5": "jātadivase sakalakāsiraṭṭhe devo vassi, yasmā ca rañño ceva amaccānañca hadayaṃ sītalaṃ",
  "atk-s0514a2:18_6": "jātaṃ, yasmā ca temayamāno jāto, tasmā “temiyakumāro”tissa nāmaṃ akāsi. Atha naṃ",
  "atk-s0514a2:18_7": "dhātiyo ekamāsikaṃ alaṅkaritvā rañño santikaṃ ānayiṃsu. Rājā piyaputtaṃ āliṅgitvā",
  "atk-s0514a2:18_8": "sīse cumbitvā aṅke nisīdāpetvā ramayamāno nisīdi.",
  "atk-s0514a2:19_0": "Tasmiṃ khaṇe cattāro corā ānītā. Rājā te disvā “tesu ekassa corassa sakaṇṭakāhi kasāhi",
  "atk-s0514a2:19_1": "pahārasahassaṃ karotha, ekassa saṅkhalikāya bandhitvā bandhanāgārapavesanaṃ karotha,",
  "atk-s0514a2:19_2": "ekassa sarīre sattipahāraṃ karotha, ekassa sūlāropanaṃ karothā”ti āṇāpesi. Atha mahāsatto",
  "atk-s0514a2:19_3": "pitu vacanaṃ sutvā bhītatasito hutvā “aho mama pitā rajjaṃ nissāya atibhāriyaṃ nirayagāmikammaṃ",
  "atk-s0514a2:19_4": "akāsī”ti cintesi. Punadivase pana taṃ setacchattassa heṭṭhā alaṅkatasirisayane nipajjāpesuṃ.",
  "atk-s0514a2:19_5": "So thokaṃ niddāyitvā pabuddho akkhīni ummīletvā setacchattaṃ olokento mahantaṃ sirivibhavaṃ",
  "atk-s0514a2:19_6": "passi. Athassa pakatiyāpi bhītatasitassa atirekataraṃ bhayaṃ uppajji. So “kuto nu",
  "atk-s0514a2:19_7": "kho ahaṃ imaṃ coragehaṃ āgatomhī”ti upadhārento jātissarañāṇena devalokato āgatabhāvaṃ",
  "atk-s0514a2:19_8": "ñatvā tato paraṃ olokento ussadaniraye pakkabhāvaṃ passi, tato paraṃ olokento tasmiṃyeva",
  "atk-s0514a2:19_9": "nagare rājabhāvaṃ aññāsi.",
  "atk-s0514a2:20_0": "Athassa “ahaṃ vīsativassāni bārāṇasiyaṃ rajjaṃ kāretvā asītivassasahassāni ussadaniraye",
  "atk-s0514a2:20_1": "pacciṃ, idāni punapi imasmiṃyeva coragehe nibbattomhi, pitā me hiyyo catūsu coresu",
  "atk-s0514a2:20_2": "ānītesu tathārūpaṃ pharusaṃ nirayasaṃvattanikaṃ kathaṃ kathesi, sacāhaṃ rajjaṃ kāressāmi,",
  "atk-s0514a2:20_3": "punapi niraye nibbattitvā mahādukkhaṃ anubhavissāmī”ti āvajjentassa mahantaṃ bhayaṃ",
  "atk-s0514a2:20_4": "uppajji. Bodhisattassa kañcanavaṇṇaṃ sarīraṃ hatthena parimadditaṃ padumaṃ viya milātaṃ",
  "atk-s0514a2:20_5": "dubbaṇṇaṃ ahosi. So “kathaṃ nu kho imamhā coragehā mucceyya”nti cintento nipajji.",
  "atk-s0514a2:20_6": "Atha naṃ ekasmiṃ attabhāve mātubhūtapubbā chatte adhivatthā devadhītā assāsetvā “tāta",
  "atk-s0514a2:20_7": "temiyakumāra, mā bhāyi, mā soci, mā cintayi. Sace ito muccitukāmosi, tvaṃ apīṭhasappīpi",
  "atk-s0514a2:20_8": "pīṭhasappī viya hohi, abadhiropi badhiro viya hohi, amūgopi mūgo viya hohi, imāni",
  "atk-s0514a2:20_9": "tīṇi aṅgāni adhiṭṭhāya attano paṇḍitabhāvaṃ mā pakāsehī”ti vatvā paṭhamaṃ gāthamāha –",
  "atk-s0514a2:21": "1.",
  "atk-s0514a2:22": "“Mā paṇḍiccayaṃ vibhāvaya, bālamato bhava sabbapāṇinaṃ;",
  "atk-s0514a2:23": "Sabbo taṃ jano ocināyatu, evaṃ tava attho bhavissatī”ti.",
  "atk-s0514a2:24_0": "Tattha paṇḍiccayanti paṇḍiccaṃ, ayameva vā pāṭho. Bālamatoti bālo iti sammato. Sabbo",
  "atk-s0514a2:24_1": "janoti sakalo antojano ceva bahijano ca. Ocināyatūti “nīharathetaṃ kāḷakaṇṇi”nti",
  "atk-s0514a2:24_2": "avamaññatu, avajānātūti attho.",
  "atk-s0514a2:25": "So tassā vacanena assāsaṃ paṭilabhitvā –",
  "atk-s0514a2:26": "2.",
  "atk-s0514a2:27": "“Karomi te taṃ vacanaṃ, yaṃ maṃ bhaṇasi devate;",
  "atk-s0514a2:28": "Atthakāmāsi me amma, hitakāmāsi devate”ti. –",
  "atk-s0514a2:29_0": "Imaṃ gāthaṃ vatvā tāni tīṇi aṅgāni adhiṭṭhāsi. Sā ca devadhītā antaradhāyi. Rājā",
  "atk-s0514a2:29_1": "puttassa anukkaṇṭhanatthāya tāni pañca kumārasatāni tassa santikeyeva ṭhapesi. Te",
  "atk-s0514a2:29_2": "dārakā thaññatthāya rodanti paridevanti. Mahāsatto pana nirayabhayatajjito “rajjato",
  "atk-s0514a2:29_3": "me sussitvā matameva seyyo”ti na rodati na paridevati. Athassa dhātiyo taṃ pavattiṃ",
  "atk-s0514a2:29_4": "ñatvā candādeviyā ārocayiṃsu. Sāpi rañño ārocesi. Rājā nemittake brāhmaṇe pakkosāpetvā",
  "atk-s0514a2:29_5": "pucchi. Atha brāhmaṇā āhaṃsu “deva, kumārassa pakativelaṃ atikkamitvā thaññaṃ dātuṃ",
  "atk-s0514a2:29_6": "vaṭṭati, evaṃ so rodamāno thanaṃ daḷhaṃ gahetvā sayameva pivissatī”ti. Tato paṭṭhāya",
  "atk-s0514a2:29_7": "dhātiyo kumārassa pakativelaṃ atikkamitvā thaññaṃ denti. Dadamānā ca kadāci ekavāraṃ",
  "atk-s0514a2:29_8": "atikkamitvā denti, kadāci sakaladivasaṃ khīraṃ na denti.",
  "atk-s0514a2:30": "Vīmaṃsanakaṇḍaṃ",
  "atk-s0514a2:31_0": "So nirayabhayatajjito sussantopi thaññatthāya na rodati, na paridevati. Atha naṃ",
  "atk-s0514a2:31_1": "arodantampi disvā “putto me chāto”ti mātā vā thaññaṃ pāyeti, kadāci dhātiyo vā pāyenti.",
  "atk-s0514a2:31_2": "Sesadārakā thaññaṃ aladdhavelāyameva rodanti paridevanti. Mahāsatto pana nirayabhayatajjito",
  "atk-s0514a2:31_3": "na rodati, na paridevati, na niddāyati, na hatthapāde samiñjati, na saddaṃ karoti.",
  "atk-s0514a2:31_4": "Athassa dhātiyo “pīṭhasappīnaṃ hatthapādā nāma na evarūpā honti, mūgānaṃ hanukapariyosānaṃ",
  "atk-s0514a2:31_5": "nāma na evarūpaṃ hoti, badhirānaṃ kaṇṇasotāni nāma na evarūpāni honti, bhavitabbamettha",
  "atk-s0514a2:31_6": "kāraṇena, vīmaṃsissāma na”nti cintetvā “khīrena tāva naṃ vīmaṃsissāmā”ti sakaladivasaṃ",
  "atk-s0514a2:31_7": "khīraṃ na denti. So sussantopi khīratthāya saddaṃ na karoti. Athassa mātā “putto",
  "atk-s0514a2:31_8": "me chāto”ti sayameva thaññaṃ pāyeti. Evaṃ antarantarā khīraṃ adatvā ekasaṃvaccharaṃ",
  "atk-s0514a2:31_9": "vīmaṃsantāpissa antaraṃ na passiṃsu.",
  "atk-s0514a2:32_0": "Tato amaccādayo rañño ārocesuṃ “ekavassikadārakā nāma pūvakhajjakaṃ piyāyanti, tena",
  "atk-s0514a2:32_1": "naṃ vīmaṃsissāmā”ti pañca kumārasatāni tassa santikeyeva nisīdāpetvā nānāpūvakhajjakāni",
  "atk-s0514a2:32_2": "upanāmetvā bodhisattassa avidūre ṭhapetvā “yathāruci tāni pūvakhajjakāni gaṇhathā”ti",
  "atk-s0514a2:32_3": "paṭicchannaṭṭhāne tiṭṭhanti. Sesadārakā kalahaṃ karontā aññamaññaṃ paharantā taṃ",
  "atk-s0514a2:32_4": "taṃ gahetvā khādanti. Mahāsatto pana attānaṃ ovaditvā “tāta temiyakumāra, nirayabhayaṃ",
  "atk-s0514a2:32_5": "icchanto pūvakhajjakaṃ icchāhī”ti nirayabhayatajjito pūvakhajjakaṃ na olokesi. Evaṃ",
  "atk-s0514a2:32_6": "pūvakhajjakenapi ekasaṃvaccharaṃ antarantarā vīmaṃsantāpissa neva antaraṃ passiṃsu.",
  "atk-s0514a2:33_0": "Tato “dvivassikadārakā nāma phalāphalaṃ piyāyanti, tena naṃ vīmaṃsissāmā”ti nānāphalāni",
  "atk-s0514a2:33_1": "upanāmetvā bodhisattassa avidūre ṭhapetvā vīmaṃsiṃsu. Sesadārakā kalahaṃ katvā yujjhantā",
  "atk-s0514a2:33_2": "taṃ taṃ gahetvā khādanti. So nirayabhayatajjito tampi na olokesi. Evaṃ phalāphalenapi",
  "atk-s0514a2:33_3": "ekasaṃvaccharaṃ antarantarā vīmaṃsantāpissa neva antaraṃ passiṃsu.",
  "atk-s0514a2:34_0": "Tato “tivassikadārakā nāma kīḷanabhaṇḍakaṃ piyāyanti, tena naṃ vīmaṃsissāmā”ti nānāsuvaṇṇamayāni",
  "atk-s0514a2:34_1": "hatthiassarūpakādīni kārāpetvā bodhisattassa avidūre ṭhapesuṃ. Sesadārakā aññamaññaṃ",
  "atk-s0514a2:34_2": "vilumpantā gaṇhiṃsu. Mahāsatto pana na kiñci olokesi. Evaṃ kīḷanabhaṇḍakenapi ekasaṃvaccharaṃ",
  "atk-s0514a2:34_3": "antarantarā vīmaṃsantāpissa neva antaraṃ passiṃsu.",
  "atk-s0514a2:35_0": "Tato “catuvassikadārakā nāma bhojanaṃ piyāyanti, tena naṃ vīmaṃsissāmā”ti nānābhojanāni",
  "atk-s0514a2:35_1": "upanāmesuṃ. Sesadārakā taṃ piṇḍaṃ piṇḍaṃ katvā bhuñjanti. Mahāsatto pana attānaṃ",
  "atk-s0514a2:35_2": "ovaditvā “tāta temiyakumāra, aladdhabhojanānaṃ te attabhāvānaṃ gaṇanā nāma natthī”ti",
  "atk-s0514a2:35_3": "nirayabhayatajjito tampi na olokesi. Athassa mātā sayameva hadayena bhijjamānena",
  "atk-s0514a2:35_4": "viya asahantena sahatthena bhojanaṃ bhojesi. Evaṃ bhojanenapi ekasaṃvaccharaṃ antarantarā",
  "atk-s0514a2:35_5": "vīmaṃsantāpissa neva antaraṃ passiṃsu.",
  "atk-s0514a2:36_0": "Tato “pañcavassikadārakā nāma aggino bhāyanti, tena naṃ vīmaṃsissāmā”ti rājaṅgaṇe",
  "atk-s0514a2:36_1": "anekadvārayuttaṃ mahantaṃ gehaṃ kāretvā tālapaṇṇehi chādetvā taṃ sesadārakehi parivutaṃ",
  "atk-s0514a2:36_2": "tassa majjhe nisīdāpetvā aggiṃ denti. Sesadārakā aggiṃ disvā viravantā palāyiṃsu.",
  "atk-s0514a2:36_3": "Mahāsatto pana cintesi “nirayaaggisantāpanato idameva aggisantāpanaṃ sataguṇena sahassaguṇena",
  "atk-s0514a2:36_4": "satasahassaguṇena varatara”nti nirodhasamāpanno mahāthero viya niccalova ahosi. Atha",
  "atk-s0514a2:36_5": "naṃ aggimhi āgacchante gahetvā apanenti. Evaṃ aggināpi ekasaṃvaccharaṃ antarantarā",
  "atk-s0514a2:36_6": "vīmaṃsantāpissa neva antaraṃ passiṃsu.",
  "atk-s0514a2:37_0": "Tato “chavassikadārakā nāma mattahatthino bhāyanti, tena naṃ vīmaṃsissāmā”ti ekaṃ",
  "atk-s0514a2:37_1": "hatthiṃ susikkhitaṃ sikkhāpetvā bodhisattaṃ sesadārakehi parivutaṃ rājaṅgaṇe nisīdāpetvā",
  "atk-s0514a2:37_2": "taṃ hatthiṃ muñcanti. So koñcanādaṃ nadanto soṇḍāya bhūmiyaṃ pothento bhayaṃ dassento",
  "atk-s0514a2:37_3": "āgacchati. Sesadārakā taṃ disvā maraṇabhayabhītā disāvidisāsu palāyiṃsu. Mahāsatto",
  "atk-s0514a2:37_4": "pana mattahatthiṃ āgacchantaṃ disvā cintesi “caṇḍaniraye paccanato caṇḍahatthino",
  "atk-s0514a2:37_5": "hatthe maraṇameva seyyo”ti nirayabhayatajjito tattheva nisīdi. Susikkhito hatthī",
  "atk-s0514a2:37_6": "mahāsattaṃ pupphakalāpaṃ viya ukkhipitvā aparāparaṃ katvā akilametvāva gacchati.",
  "atk-s0514a2:37_7": "Evaṃ hatthināpi ekasaṃvaccharaṃ antarantarā vīmaṃsantāpissa neva antaraṃ passiṃsu.",
  "atk-s0514a2:38_0": "Tato “sattavassikadārakā nāma sappassa bhāyanti, tena naṃ vīmaṃsissāmā”ti bodhisattaṃ",
  "atk-s0514a2:38_1": "sesadārakehi saddhiṃ rājaṅgaṇe nisīdāpetvā uddhaṭadāṭhe katamukhabandhe sappe vissajjesuṃ.",
  "atk-s0514a2:38_2": "Sesadārakā te disvā viravantā palāyiṃsu. Mahāsatto pana nirayabhayaṃ āvajjetvā “caṇḍasappassa",
  "atk-s0514a2:38_3": "mukhe vināsameva varatara”nti nirodhasamāpanno mahāthero viya niccalova ahosi. Athassa",
  "atk-s0514a2:38_4": "sappo sakalasarīraṃ veṭhetvā matthake phaṇaṃ katvā acchi. Tadāpi so niccalova ahosi.",
  "atk-s0514a2:38_5": "Evaṃ sappenapi ekasaṃvaccharaṃ antarantarā vīmaṃsantāpissa neva antaraṃ passiṃsu.",
  "atk-s0514a2:39_0": "Tato “aṭṭhavassikadārakā nāma naṭasamajjaṃ piyāyanti, tena naṃ vīmaṃsissāmā”ti taṃ",
  "atk-s0514a2:39_1": "pañcadārakasatehi saddhiṃ rājaṅgaṇe nisīdāpetvā naṭasamajjaṃ kārāpesuṃ. Sesadārakā",
  "atk-s0514a2:39_2": "taṃ naṭasamajjaṃ disvā “sādhu sādhū”ti vadantā mahāhasitaṃ hasanti. Mahāsatto pana",
  "atk-s0514a2:39_3": "“niraye nibbattakāle tava khaṇamattampi hāso vā somanassaṃ vā natthī”ti nirayabhayaṃ",
  "atk-s0514a2:39_4": "āvajjetvā niccalova ahosi, taṃ na olokesi. Evaṃ naṭasamajjenapi ekasaṃvaccharaṃ antarantarā",
  "atk-s0514a2:39_5": "vīmaṃsantāpissa neva antaraṃ passiṃsu.",
  "atk-s0514a2:40_0": "Tato “navavassikadārakā nāma asino bhāyanti, tena naṃ vīmaṃsissāmā”ti taṃ pañcadārakasatehi",
  "atk-s0514a2:40_1": "saddhiṃ rājaṅgaṇe nisīdāpetvā dārakānaṃ kīḷanakāle eko puriso phalikavaṇṇaṃ asiṃ",
  "atk-s0514a2:40_2": "gahetvā paribbhamanto nadanto vagganto tāsento laṅghanto apphoṭento mahāsaddaṃ karonto",
  "atk-s0514a2:40_3": "“kāsirañño kira kāḷakaṇṇī eko putto atthi, so kuhiṃ, sīsamassa chindissāmī”ti abhidhāvati.",
  "atk-s0514a2:40_4": "Taṃ purisaṃ disvā sesadārakā bhītatasitā hutvā viravantā disāvidisāsu palāyiṃsu.",
  "atk-s0514a2:40_5": "Mahāsatto pana nirayabhayaṃ āvajjetvā ajānanto viya nisīdi. Atha naṃ so puriso asinā",
  "atk-s0514a2:40_6": "sīse parāmasitvā “sīsaṃ te chindissāmī”ti tāsentopi tāsetuṃ asakkonto apagami. Evaṃ",
  "atk-s0514a2:40_7": "khaggenapi ekasaṃvaccharaṃ antarantarā vīmaṃsantāpissa neva antaraṃ passiṃsu.",
  "atk-s0514a2:41_0": "Tato dasavassikakāle panassa badhirabhāvavīmaṃsanatthaṃ sirisayane nisīdāpetvā sāṇiyā",
  "atk-s0514a2:41_1": "parikkhipāpetvā catūsu passesu chiddāni katvā tassa adassetvā heṭṭhāsayane saṅkhadhamake",
  "atk-s0514a2:41_2": "nisīdāpetvā ekappahāreneva saṅkhe dhamāpenti, ekaninnādaṃ ahosi. Amaccā catūsu passesu",
  "atk-s0514a2:41_3": "ṭhatvā sāṇiyā chiddehi olokentāpi mahāsattassa ekadivasampi satisammosaṃ vā hatthapādavikāraṃ",
  "atk-s0514a2:41_4": "vā phandanamattaṃ vā na passiṃsu. Evaṃ ekasaṃvaccharaṃ saṅkhasaddenapi antarantarā",
  "atk-s0514a2:41_5": "vīmaṃsantāpissa neva antaraṃ passiṃsu.",
  "atk-s0514a2:42": "Tato parampi ekādasavassikakāle ekasaṃvaccharaṃ tatheva bherisaddena vīmaṃsantāpissa neva antaraṃ passiṃsu.",
  "atk-s0514a2:43_0": "Tato dvādasavassikakāle “dīpena naṃ vīmaṃsissāmā”ti “rattibhāge andhakāre hatthaṃ",
  "atk-s0514a2:43_1": "vā pādaṃ vā phandāpeti nu kho, no”ti ghaṭesu dīpe jāletvā sesadīpe nibbāpetvā thokaṃ",
  "atk-s0514a2:43_2": "andhakāre sayāpetvā ghaṭehi dīpe ukkhipitvā ekappahāreneva ālokaṃ katvā iriyāpathaṃ",
  "atk-s0514a2:43_3": "upadhārenti. Evaṃ dīpenapi ekasaṃvaccharaṃ antarantarā vīmaṃsantāpissa kiñci phandanamattampi na passiṃsu.",
  "atk-s0514a2:44_0": "Tato terasavassikakāle “phāṇitena naṃ vīmaṃsissāmā”ti sakalasarīraṃ phāṇitena makkhetvā",
  "atk-s0514a2:44_1": "bahumakkhike ṭhāne nipajjāpesuṃ. Makkhikā uṭṭhahanti, tā tassa sakalasarīraṃ parivāretvā",
  "atk-s0514a2:44_2": "sūcīhi vijjhamānā viya khādanti. So nirodhasamāpanno mahāthero viya niccalova ahosi.",
  "atk-s0514a2:44_3": "Evaṃ phāṇitenapi ekasaṃvaccharaṃ antarantarā vīmaṃsantāpissa kiñci phandanamattampi na passiṃsu.",
  "atk-s0514a2:45_0": "Athassa cuddasavassikakāle “idāni panesa mahallako jāto sucikāmo asucijigucchako,",
  "atk-s0514a2:45_1": "asucinā naṃ vīmaṃsissāmā”ti tato paṭṭhāya naṃ neva nhāpenti na ca ācamāpenti. So",
  "atk-s0514a2:45_2": "uccārapassāvaṃ katvā tattheva palipanno sayati. Duggandhabhāvena panassa antarudhīnaṃ",
  "atk-s0514a2:45_3": "nikkhamanakālo viya ahosi, asucigandhena makkhikā khādanti. So niccalova ahosi. Atha",
  "atk-s0514a2:45_4": "naṃ parivāretvā ṭhitā dhātiyo āhaṃsu “tāta temiyakumāra, tvaṃ mahallako jāto, ko",
  "atk-s0514a2:45_5": "taṃ sabbadā paṭijaggissati, kiṃ na lajjasi, kasmā nipannosi, uṭṭhāya te sarīraṃ paṭijaggāhī”ti",
  "atk-s0514a2:45_6": "akkosanti paribhāsanti. So tathārūpe paṭikūle gūtharāsimhi nimuggopi duggandhabhāvena",
  "atk-s0514a2:45_7": "yojanasatamatthake ṭhitānampi hadayuppatanasamatthassa gūthanirayassa duggandhabhāvaṃ",
  "atk-s0514a2:45_8": "āvajjetvā niccalova ahosi. Evaṃ asucināpi ekasaṃvaccharaṃ antarantarā vīmaṃsantāpissa",
  "atk-s0514a2:45_9": "neva antaraṃ passiṃsu.",
  "atk-s0514a2:46_0": "Tato pannarasavassikakāle “aṅgārena naṃ vīmaṃsissāmā”ti athassa heṭṭhāmañcake aggikapallāni",
  "atk-s0514a2:46_1": "ṭhapayiṃsu “appeva nāma uṇhena pīḷito dukkhavedanaṃ asahanto vipphandanākāraṃ dasseyyā”ti.",
  "atk-s0514a2:46_2": "Athassa sarīre phoṭāni uṭṭhahanti. Mahāsatto “avīcinirayasantāpo yojanasatamatthake",
  "atk-s0514a2:46_3": "pharati, tamhā dukkhato idaṃ dukkhaṃ sataguṇena sahassaguṇena satasahassaguṇena varatara”nti",
  "atk-s0514a2:46_4": "adhivāsetvā niccalova ahosi. Athassa mātāpitaro bhijjamānahadayā viya manusse paṭikkamāpetvā",
  "atk-s0514a2:46_5": "taṃ tato aggisantāpanato apanetvā “tāta temiyakumāra, mayaṃ tava apīṭhasappiādibhāvaṃ",
  "atk-s0514a2:46_6": "jānāma. Na hi etesaṃ evarūpāni hatthapādakaṇṇasotāni honti, tvaṃ amhehi patthetvā",
  "atk-s0514a2:46_7": "laddhaputtako, mā no nāsehi, sakalajambudīpe vasantānaṃ rājūnaṃ santike garahato",
  "atk-s0514a2:46_8": "no mocehī”ti yāciṃsu. Evaṃ so tehi yācitopi asuṇanto viya hutvā niccalova nipajji.",
  "atk-s0514a2:46_9": "Athassa mātāpitaro rodamānā paridevamānā paṭikkamanti. Ekadā mātā ekikā upasaṅkamitvā",
  "atk-s0514a2:46_10": "yācati, ekadā pitā ekakova upasaṅkamitvā yācati. Evaṃ ekasaṃvaccharaṃ antarantarā",
  "atk-s0514a2:46_11": "vīmaṃsantāpissa neva antaraṃ passiṃsu.",
  "atk-s0514a2:47_0": "Athassa soḷasavassikakāle amaccabrāhmaṇādayo cintayiṃsu “pīṭhasappī vā hotu, mūgo",
  "atk-s0514a2:47_1": "vā badhiro vā hotu, vaye pariṇate rajanīye arajjantā nāma natthi, dussanīye adussantā",
  "atk-s0514a2:47_2": "nāma natthi, samaye sampatte pupphavikasanaṃ viya hi dhammatā esā, nāṭakānampissa",
  "atk-s0514a2:47_3": "paccupaṭṭhāpetvā tāhi naṃ vīmaṃsissāmā”ti. Tato uttamarūpadharā devakaññāyo viya",
  "atk-s0514a2:47_4": "vilāsasampannā nāṭakitthiyo pakkosāpetvā “yā kumāraṃ hasāpetuṃ vā kilesehi bandhituṃ",
  "atk-s0514a2:47_5": "vā sakkoti, sā tassa aggamahesī bhavissatī”ti vatvā kumāraṃ gandhodakena nhāpetvā",
  "atk-s0514a2:47_6": "devaputtaṃ viya alaṅkaritvā devavimānasadise sirigabbhe supaññatte sirisayane āropetvā",
  "atk-s0514a2:47_7": "gandhadāmapupphadāmadhūmavāsacuṇṇādīhi antogabbhaṃ ekagandhasamodakaṃ katvā paṭikkamiṃsu.",
  "atk-s0514a2:47_8": "Atha naṃ tā itthiyo parivāretvā naccagītehi ceva madhuravacanādīhi ca nānappakārehi",
  "atk-s0514a2:47_9": "abhiramāpetuṃ vāyamiṃsu. So buddhisampannatāya tā itthiyo anoloketvā “imā itthiyo",
  "atk-s0514a2:47_10": "mama sarīrasamphassaṃ mā vindantū”ti adhiṭṭhahitvā assāsapassāse sannirumbhi, athassa",
  "atk-s0514a2:47_11": "sarīraṃ thaddhaṃ ahosi. Tā tassa sarīrasamphassaṃ avindantiyo hutvā “thaddhasarīro",
  "atk-s0514a2:47_12": "esa, nāyaṃ manusso, yakkho bhavissatī”ti bhītatasitā hutvā attānaṃ sandhāretuṃ asakkontiyo",
  "atk-s0514a2:47_13": "palāyiṃsu. Evaṃ nāṭakenapi ekasaṃvaccharaṃ antarantarā vīmaṃsantāpissa neva antaraṃ passiṃsu.",
  "atk-s0514a2:48": "Evaṃ soḷasa saṃvaccharāni soḷasahi mahāvīmaṃsāhi ceva anekāhi khuddakavīmaṃsāhi ca vīmaṃsamānāpi tassa cittaṃ pariggaṇhituṃ nāsakkhiṃsu.",
  "atk-s0514a2:49": "Vīmaṃsanakaṇḍaṃ niṭṭhitaṃ.",
  "atk-s0514a2:50": "Rajjayācanakaṇḍaṃ",
  "atk-s0514a2:51_0": "Tato rājā vippaṭisārī hutvā lakkhaṇapāṭhake brāhmaṇe pakkosāpetvā “tumhe kumārassa",
  "atk-s0514a2:51_1": "jātakāle ‘dhaññapuññalakkhaṇasampanno ayaṃ kumāro, nāssa koci antarāyo paññāyatī’ti",
  "atk-s0514a2:51_2": "me kathayittha, idāni pana so pīṭhasappī mūgabadhiro jāto, kathā vo na sametī”ti",
  "atk-s0514a2:51_3": "āha. Brāhmaṇā vadiṃsu “mahārāja, ācariyehi adiṭṭhakaṃ nāma natthi, apica kho pana,",
  "atk-s0514a2:51_4": "deva, ‘rājakulehi patthetvā laddhaputtako kāḷakaṇṇī’ti vutte ‘tumhākaṃ domanassaṃ",
  "atk-s0514a2:51_5": "siyā’ti na kathayimhā”ti. Atha ne rājā evamāha “idāni pana kiṃ kātuṃ vaṭṭatī”ti?",
  "atk-s0514a2:51_6": "“Mahārāja, imasmiṃ kumāre imasmiṃ gehe vasante tayo antarāyā paññāyissanti – jīvitassa",
  "atk-s0514a2:51_7": "vā antarāyo, setacchattassa vā antarāyo, aggamahesiyā vā antarāyo”ti. “Tasmā, deva,",
  "atk-s0514a2:51_8": "papañcaṃ akatvā avamaṅgalarathe avamaṅgalaasse yojetvā tattha naṃ nipajjāpetvā pacchimadvārena",
  "atk-s0514a2:51_9": "nīharitvā āmakasusāne catubbhittikaṃ āvāṭaṃ khaṇitvā nikhaṇituṃ vaṭṭatī”ti. Rājā",
  "atk-s0514a2:51_10": "antarāyabhayena bhīto tesaṃ vacanaṃ “sādhū”ti sampaṭicchi.",
  "atk-s0514a2:52_0": "Tadā candādevī taṃ pavattiṃ sutvā turitaturitāva ekikā rājānaṃ upasaṅkamitvā vanditvā",
  "atk-s0514a2:52_1": "“deva, tumhehi mayhaṃ varo dinno, mayā ca gahitako katvā ṭhapito, idāni taṃ me dethā”ti",
  "atk-s0514a2:52_2": "yāci. “Gaṇhāhi, devī”ti. “Deva, puttassa me rajjaṃ dethā”ti. “Na sakkā, devī”ti.",
  "atk-s0514a2:52_3": "“Kiṃkāraṇā, devā”ti. “Putto, te devi, kāḷakaṇṇī”ti. “Tena hi, deva, yāvajīvaṃ adadantāpi",
  "atk-s0514a2:52_4": "satta vassāni dethā”ti. “Na sakkā, devī”ti. “Tena hi, deva, cha vassāni dethā”ti.",
  "atk-s0514a2:52_5": "“Na sakkā, devī”ti. “Tena hi, deva, pañca vassāni dethā”ti. “Na sakkā, devī”ti. “Tena",
  "atk-s0514a2:52_6": "hi, deva, cattāri vassāni dethā”ti. “Na sakkā, devī”ti. “Tena hi, deva, tīṇi vassāni",
  "atk-s0514a2:52_7": "dethā”ti. “Na sakkā, devī”ti. “Tena hi, deva, dve vassāni dethā”ti. “Na sakkā, devī”ti.",
  "atk-s0514a2:52_8": "“Tena hi, deva, ekavassaṃ rajjaṃ dethā”ti. “Na sakkā, devī”ti. “Tena hi, deva, satta",
  "atk-s0514a2:52_9": "māsāni rajjaṃ dethā”ti. “Na sakkā, devī”ti. “Tena hi, deva, cha māsāni rajjaṃ dethā”ti.",
  "atk-s0514a2:52_10": "“Na sakkā, devī”ti. “Tena hi, deva, pañca māsāni rajjaṃ dethā”ti. “Na sakkā, devī”ti.",
  "atk-s0514a2:52_11": "“Tena hi, deva, cattāri māsāni rajjaṃ dethā”ti. “Na sakkā, devī”ti. “Tena hi, deva,",
  "atk-s0514a2:52_12": "tīṇi māsāni rajjaṃ dethā”ti. “Na sakkā, devī”ti. “Tena hi, deva, dve māsāni rajjaṃ",
  "atk-s0514a2:52_13": "dethā”ti. “Na sakkā, devī”ti. “Tena hi, deva, ekamāsaṃ rajjaṃ dethā”ti. “Na sakkā,",
  "atk-s0514a2:52_14": "devī”ti. “Tena hi, deva, aḍḍhamāsaṃ rajjaṃ dethā”ti. “Na sakkā, devī”ti. “Tena hi,",
  "atk-s0514a2:52_15": "deva, satta divasāni rajjaṃ dethā”ti. Rājā “sādhu, devi, gaṇhāhī”ti āha. Sā tasmiṃ",
  "atk-s0514a2:52_16": "khaṇe puttaṃ alaṅkārāpetvā “temiyakumārassa idaṃ rajja”nti nagare bheriṃ carāpetvā",
  "atk-s0514a2:52_17": "sakalanagaraṃ alaṅkārāpetvā puttaṃ hatthikkhandhaṃ āropetvā setacchattaṃ tassa matthake",
  "atk-s0514a2:52_18": "kārāpetvā nagaraṃ padakkhiṇaṃ katvā puna āgantvā antonagaraṃ pavesetvā taṃ sirisayane",
  "atk-s0514a2:52_19": "nipajjāpetvā piyaputtaṃ sabbarattiṃ yāci “tāta temiyakumāra, taṃ nissāya soḷasa vassāni",
  "atk-s0514a2:52_20": "niddaṃ alabhitvā rodamānāya me akkhīni upakkāni, sokena me hadayaṃ bhijjamānaṃ viya",
  "atk-s0514a2:52_21": "ahosi, ahaṃ tava apīṭhasappiādibhāvaṃ jānāmi, mā maṃ anāthaṃ karī”ti. Sā iminā upāyeneva",
  "atk-s0514a2:52_22": "punadivasepi punadivasepīti pañca divasāni yāci.",
  "atk-s0514a2:53": "Rajjayācanakaṇḍaṃ niṭṭhitaṃ.",
  "atk-s0514a2:54_0": "Atha chaṭṭhe divase rājā sunandaṃ nāma sārathiṃ pakkosāpetvā “tāta, sunandasārathi",
  "atk-s0514a2:54_1": "sve pātova avamaṅgalarathe avamaṅgalaasse yojetvā kumāraṃ tattha nipajjāpetvā pacchimadvārena",
  "atk-s0514a2:54_2": "nīharitvā āmakasusāne catubbhittikaṃ āvāṭaṃ khaṇitvā tattha naṃ pakkhipitvā kuddālapiṭṭhena",
  "atk-s0514a2:54_3": "matthakaṃ bhinditvā jīvitakkhayaṃ pāpetvā upari paṃsuṃ datvā pathavivaḍḍhanakammaṃ",
  "atk-s0514a2:54_4": "katvā nhatvā ehī”ti āṇāpesi. So “sādhu, devā”ti sampaṭicchi. Atha chaṭṭhampi rattiṃ",
  "atk-s0514a2:54_5": "devī kumāraṃ yācitvā “tāta temiyakumāra, tava pitā kāsirājā taṃ sve pātova āmakasusāne",
  "atk-s0514a2:54_6": "nikhaṇituṃ āṇāpesi, sve pātova maraṇaṃ pāpuṇissasi puttā”ti āha. Taṃ sutvā mahāsattassa",
  "atk-s0514a2:54_7": "“tāta temiyakumāra, soḷasa vassāni tayā kato vāyāmo idāni matthakaṃ pakko”ti cintentassa",
  "atk-s0514a2:54_8": "abbhantare pīti uppajji. Mātuyā panassa hadayaṃ bhijjamānaṃ viya ahosi, evaṃ santepi",
  "atk-s0514a2:54_9": "“manoratho matthakaṃ pāpuṇissatī”ti mātuyā saddhiṃ nālapi.",
  "atk-s0514a2:55_0": "Athassā rattiyā accayena pātova sunando sārathi rathaṃ yojento devatānubhāvena mahāsattassa",
  "atk-s0514a2:55_1": "pāramitānubhāvena ca maṅgalarathe maṅgalaasse yojetvā rathaṃ rājadvāre ṭhapetvā mahātalaṃ",
  "atk-s0514a2:55_2": "abhiruhitvā sirigabbhaṃ pavisitvā deviṃ vanditvā evamāha – “devi, mayhaṃ mā kujjha,",
  "atk-s0514a2:55_3": "rañño āṇā”ti vatvā puttaṃ āliṅgitvā nipannaṃ deviṃ piṭṭhihatthena apanetvā pupphakalāpaṃ",
  "atk-s0514a2:55_4": "viya kumāraṃ ukkhipitvā pāsādā otari. Tadā candādevī uraṃ paharitvā mahantena saddena",
  "atk-s0514a2:55_5": "paridevitvā mahātale ohīyi. Atha naṃ mahāsatto oloketvā “mayi akathente mātā hadayena",
  "atk-s0514a2:55_6": "phalitena marissatī”ti kathetukāmo hutvāpi “sace ahaṃ kathessāmi, soḷasa vassāni",
  "atk-s0514a2:55_7": "kato vāyāmo me mogho bhavissati, akathento panāhaṃ attano ca mātāpitūnañca mahājanassa",
  "atk-s0514a2:55_8": "ca paccayo bhavissāmī”ti adhivāsesi.",
  "atk-s0514a2:56_0": "Atha naṃ sārathi rathaṃ āropetvā “pacchimadvārābhimukhaṃ rathaṃ pesessāmī”ti cintetvā",
  "atk-s0514a2:56_1": "rathaṃ pesesi. Tadā mahāsattassa pāramitānubhāvena devatāviggahito hutvā rathaṃ nivattāpetvā",
  "atk-s0514a2:56_2": "pācīnadvārābhimukhaṃ rathaṃ pesesi, atha rathacakkaṃ ummāre patihaññi. Mahāsattopi",
  "atk-s0514a2:56_3": "tassa saddaṃ sutvā “manoratho me matthakaṃ patto”ti suṭṭhutaraṃ tuṭṭhacitto ahosi.",
  "atk-s0514a2:56_4": "Ratho nagarā nikkhamitvā devatānubhāvena tiyojanikaṃ ṭhānaṃ gato. Tattha vanaghaṭaṃ",
  "atk-s0514a2:56_5": "sārathissa āmakasusānaṃ viya upaṭṭhāsi. So “idaṃ ṭhānaṃ phāsuka”nti sallakkhetvā",
  "atk-s0514a2:56_6": "rathaṃ maggā okkamāpetvā maggapasse ṭhapetvā rathā oruyha mahāsattassa ābharaṇabhaṇḍaṃ",
  "atk-s0514a2:56_7": "omuñcitvā bhaṇḍikaṃ katvā ekamantaṃ ṭhapetvā kuddālaṃ ādāya rathassa avidūre ṭhāne",
  "atk-s0514a2:56_8": "catubbhittikaṃ āvāṭaṃ khaṇituṃ ārabhi.",
  "atk-s0514a2:57_0": "Tato bodhisatto cintesi “ayaṃ me vāyāmakālo, ahañhi soḷasa vassāni hatthapāde na",
  "atk-s0514a2:57_1": "cālesiṃ, kiṃ nu kho me balaṃ atthi, udāhu no”ti. So uṭṭhāya vāmahatthena dakkhiṇahatthaṃ,",
  "atk-s0514a2:57_2": "dakkhiṇahatthena vāmahatthaṃ parāmasanto ubhohi hatthehi pāde sambāhitvā rathā otarituṃ",
  "atk-s0514a2:57_3": "cittaṃ uppādesi. Tāvadevassa pādapatitaṭṭhāne vātapuṇṇabhastacammaṃ viya mahāpathavī",
  "atk-s0514a2:57_4": "abbhuggantvā rathassa pacchimantaṃ āhacca aṭṭhāsi. Mahāsatto rathā otaritvā katipaye",
  "atk-s0514a2:57_5": "vāre aparāparaṃ caṅkamitvā “imināva niyāmena ekadivasaṃ yojanasatampi me gantuṃ balaṃ",
  "atk-s0514a2:57_6": "atthī”ti ñatvā “sace, sārathi, mayā saddhiṃ virujjheyya, atthi nu kho me tena saha",
  "atk-s0514a2:57_7": "paṭivirujjhituṃ bala”nti upadhārento rathassa pacchimantaṃ gahetvā kumārakānaṃ kīḷanayānakaṃ",
  "atk-s0514a2:57_8": "viya ukkhipitvā rathaṃ paribbhamento aṭṭhāsi. Athassa “atthi me tena saha paṭivirujjhituṃ",
  "atk-s0514a2:57_9": "bala”nti sallakkhetvā pasādhanatthāya cittaṃ uppajji.",
  "atk-s0514a2:58_0": "Taṃkhaṇaññeva sakkassa bhavanaṃ uṇhākāraṃ dassesi. Sakko āvajjento taṃ kāraṇaṃ ñatvā",
  "atk-s0514a2:58_1": "“temiyakumārassa manoratho matthakaṃ patto, idāni pasādhanatthāya cittaṃ uppannaṃ,",
  "atk-s0514a2:58_2": "kiṃ etassa mānusakena pasādhanenā”ti dibbapasādhanaṃ gāhāpetvā vissakammadevaputtaṃ",
  "atk-s0514a2:58_3": "pakkosāpetvā “tāta vissakamma devaputta, tvaṃ gaccha, kāsirājassa puttaṃ temiyakumāraṃ",
  "atk-s0514a2:58_4": "alaṅkarohī”ti āṇāpesi. So “sādhū”ti sampaṭicchitvā tāvatiṃsabhavanato otaritvā tassa",
  "atk-s0514a2:58_5": "santikaṃ gantvā dasahi dussasahassehi veṭhanaṃ katvā dibbehi ceva mānusakehi ca alaṅkārehi",
  "atk-s0514a2:58_6": "sakkaṃ viya taṃ alaṅkaritvā sakaṭṭhānameva gato. So devarājalīlāya sārathissa khaṇanokāsaṃ",
  "atk-s0514a2:58_7": "gantvā āvāṭatīre ṭhatvā pucchanto tatiyaṃ gāthamāha –",
  "atk-s0514a2:59": "3.",
  "atk-s0514a2:60": "“Kiṃ nu santaramānova, kāsuṃ khaṇasi sārathi;",
  "atk-s0514a2:61": "Puṭṭho me samma akkhāhi, kiṃ kāsuyā karissasī”ti.",
  "atk-s0514a2:62": "Tattha kāsunti āvāṭaṃ.",
  "atk-s0514a2:63": "Taṃ sutvā sārathi āvāṭaṃ khaṇanto uddhaṃ anoloketvāva catutthaṃ gāthāmāha –",
  "atk-s0514a2:64": "4.",
  "atk-s0514a2:65": "“Rañño mūgo ca pakkho ca, putto jāto acetaso;",
  "atk-s0514a2:66": "Somhi raññā samajjhiṭṭho, puttaṃ me nikhaṇaṃ vane”ti.",
  "atk-s0514a2:67_0": "Tattha pakkhoti pīṭhasappī. “Mūgo”ti vacaneneva panassa badhirabhāvopi sijjhati badhirassa",
  "atk-s0514a2:67_1": "hi paṭivacanaṃ kathetuṃ asakkuṇeyyattā. Acetasoti acittako viya jāto. Soḷasa vassāni",
  "atk-s0514a2:67_2": "akathitattā evamāha. Samajjhiṭṭhoti āṇatto, pesitoti attho. Nikhaṇaṃ vaneti vane nikhaṇeyyāsi.",
  "atk-s0514a2:68": "Atha naṃ mahāsatto āha –",
  "atk-s0514a2:69": "5.",
  "atk-s0514a2:70": "“Na badhiro na mūgosmi, na pakkho na ca vīkalo;",
  "atk-s0514a2:71": "Adhammaṃ sārathi kayirā, maṃ ce tvaṃ nikhaṇaṃ vane.",
  "atk-s0514a2:72": "6.",
  "atk-s0514a2:73": "“Ūrū bāhuñca me passa, bhāsitañca suṇohi me;",
  "atk-s0514a2:74": "Adhammaṃ sārathi kayirā, maṃ ce tvaṃ nikhaṇaṃ vane”ti.",
  "atk-s0514a2:75_0": "Tattha na badhiroti samma sārathi, sace taṃ rājā evarūpaṃ puttaṃ mārāpetuṃ āṇāpesi,",
  "atk-s0514a2:75_1": "ahaṃ pana evarūpo na bhavāmīti dīpetuṃ evamāha. Maṃ ce tvaṃ nikhaṇaṃ vaneti sace",
  "atk-s0514a2:75_2": "badhirabhāvādivirahitaṃ evarūpaṃ maṃ vane nikhaṇeyyāsi, adhammaṃ kammaṃ kareyyāsīti",
  "atk-s0514a2:75_3": "attho. “Ūrū”ti idaṃ so purimagāthaṃ sutvāpi naṃ anolokentameva disvā “alaṅkatasarīramassa",
  "atk-s0514a2:75_4": "dassessāmī”ti cintetvā āha. Tassattho – samma sārathi, ime kañcanakadalikkhandhasadise",
  "atk-s0514a2:75_5": "ūrū, kanakacchaviṃ bāhuñca me passa, madhuravacanañca me suṇāhīti.",
  "atk-s0514a2:76_0": "Tato sārathi evaṃ cintesi “ko nu kho esa, āgatakālato paṭṭhāya attānameva vaṇṇetī”ti.",
  "atk-s0514a2:76_1": "So āvāṭakhaṇanaṃ pahāya uddhaṃ olokento tassa rūpasampattiṃ disvā “ayaṃ puriso ko",
  "atk-s0514a2:76_2": "nu kho, manusso vā devo vā”ti ajānanto imaṃ gāthamāha –",
  "atk-s0514a2:77": "7.",
  "atk-s0514a2:78": "“Devatā nusi gandhabbo, adu sakko purindado;",
  "atk-s0514a2:79": "Ko vā tvaṃ kassa vā putto, kathaṃ jānemu taṃ maya”nti.",
  "atk-s0514a2:80": "Athassa mahāsatto attānaṃ ācikkhitvā dhammaṃ desento āha –",
  "atk-s0514a2:81": "8.",
  "atk-s0514a2:82": "“Namhi devo na gandhabbo, namhi sakko purindado;",
  "atk-s0514a2:83": "Kāsirañño ahaṃ putto, yaṃ kāsuyā nihaññasi.",
  "atk-s0514a2:84": "9.",
  "atk-s0514a2:85": "“Tassa rañño ahaṃ putto, yaṃ tvaṃ sammūpajīvasi;",
  "atk-s0514a2:86": "Adhammaṃ sārathi kayirā, maṃ ce tvaṃ nikhaṇaṃ vane.",
  "atk-s0514a2:87": "10.",
  "atk-s0514a2:88": "“Yassa rukkhassa chāyāya, nisīdeyya sayeyya vā;",
  "atk-s0514a2:89": "Na tassa sākhaṃ bhañjeyya, mittadubbho hi pāpako.",
  "atk-s0514a2:90": "11.",
  "atk-s0514a2:91": "“Yathā rukkho tathā rājā, yathā sākhā tathā ahaṃ;",
  "atk-s0514a2:92": "Yathā chāyūpago poso, evaṃ tvamasi sārathi;",
  "atk-s0514a2:93": "Adhammaṃ sārathi kayirā, maṃ ce tvaṃ nikhaṇaṃ vane”ti.",
  "atk-s0514a2:94_0": "Tattha nihaññasīti nihanissasi. Yaṃ tvaṃ ettha nihanissāmīti saññāya kāsuṃ khaṇasi,",
  "atk-s0514a2:94_1": "so ahanti dīpeti. So “rājaputto aha”nti vuttepi na saddahatiyeva, madhurakathāya",
  "atk-s0514a2:94_2": "panassa bajjhitvā dhammaṃ suṇanto aṭṭhāsi. Mittadubbhoti paribhuttachāyassa rukkhassa",
  "atk-s0514a2:94_3": "pattaṃ vā sākhaṃ vā aṅkuraṃ vā bhañjanto mittaghātako hoti lāmakapuriso, kimaṅgaṃ",
  "atk-s0514a2:94_4": "pana sāmiputtaghātako. Chāyūpagoti paribhogatthāya chāyaṃ upagato puriso viya rājānaṃ",
  "atk-s0514a2:94_5": "nissāya jīvamāno tvanti vadati.",
  "atk-s0514a2:95_0": "So evaṃ kathentepi bodhisatte na saddahatiyeva. Atha mahāsatto “saddahāpessāmi na”nti",
  "atk-s0514a2:95_1": "devatānaṃ sādhukārena ceva attano ghosena ca vanaghaṭaṃ unnādento dasa mittapūjagāthā nāma ārabhi –",
  "atk-s0514a2:96": "12.",
  "atk-s0514a2:97": "“Pahūtabhakkho bhavati, vippavuṭṭho sakaṃgharā;",
  "atk-s0514a2:98": "Bahū naṃ upajīvanti, yo mittānaṃ na dubbhati.",
  "atk-s0514a2:99": "13.",
  "atk-s0514a2:100": "“Yaṃ yaṃ janapadaṃ yāti, nigame rājadhāniyo;",
  "atk-s0514a2:101": "Sabbattha pūjito hoti, yo mittānaṃ na dubbhati.",
  "atk-s0514a2:102": "14.",
  "atk-s0514a2:103": "“Nāssa corā pasāhanti, nātimaññanti khattiyā;",
  "atk-s0514a2:104": "Sabbe amitte tarati, yo mittānaṃ na dubbhati.",
  "atk-s0514a2:105": "15.",
  "atk-s0514a2:106": "“Akkuddho sagharaṃ eti, sabhāyaṃ paṭinandito;",
  "atk-s0514a2:107": "Ñātīnaṃ uttamo hoti, yo mittānaṃ na dubbhati.",
  "atk-s0514a2:108": "16.",
  "atk-s0514a2:109": "“Sakkatvā sakkato hoti, garu hoti sagāravo;",
  "atk-s0514a2:110": "Vaṇṇakittibhato hoti, yo mittānaṃ na dubbhati.",
  "atk-s0514a2:111": "17.",
  "atk-s0514a2:112": "“Pūjako labhate pūjaṃ, vandako paṭivandanaṃ;",
  "atk-s0514a2:113": "Yasokittiñca pappoti, yo mittānaṃ na dubbhati.",
  "atk-s0514a2:114": "18.",
  "atk-s0514a2:115": "“Aggi yathā pajjalati, devatāva virocati;",
  "atk-s0514a2:116": "Siriyā ajahito hoti, yo mittānaṃ na dubbhati.",
  "atk-s0514a2:117": "19.",
  "atk-s0514a2:118": "“Gāvo tassa pajāyanti, khette vuttaṃ virūhati;",
  "atk-s0514a2:119": "Vuttānaṃ phalamasnāti, yo mittānaṃ na dubbhati.",
  "atk-s0514a2:120": "20.",
  "atk-s0514a2:121": "“Darito pabbatāto vā, rukkhato patito naro;",
  "atk-s0514a2:122": "Cuto patiṭṭhaṃ labhati, yo mittānaṃ na dubbhati.",
  "atk-s0514a2:123": "21.",
  "atk-s0514a2:124": "“Virūḷhamūlasantānaṃ, nigrodhamiva māluto;",
  "atk-s0514a2:125": "Amittā nappasāhanti, yo mittānaṃ na dubbhatī”ti.",
  "atk-s0514a2:126_0": "Tattha sakaṃ gharāti sakagharā, ayameva vā pāṭho. Na dubbhatīti na dussati. Mittānanti",
  "atk-s0514a2:126_1": "buddhādīnaṃ kalyāṇamittānaṃ na dubbhati. “Sabbattha pūjito hotī”ti idaṃ sīvalivatthunā",
  "atk-s0514a2:126_2": "vaṇṇetabbaṃ. Na pasāhantīti pasayhakāraṃ kātuṃ na sakkonti. Idaṃ saṃkiccasāmaṇeravatthunā",
  "atk-s0514a2:126_3": "dīpetabbaṃ. “Nātimaññanti khattiyā”ti idaṃ jotikaseṭṭhivatthunā dīpetabbaṃ. Taratīti",
  "atk-s0514a2:126_4": "atikkamati. Sagharanti attagharaṃ. Mittānaṃ dubbhanto attano gharaṃ āgacchantopi",
  "atk-s0514a2:126_5": "ghaṭṭitacitto kuddhova āgacchati, ayaṃ pana akuddhova sakagharaṃ eti. Paṭinanditoti",
  "atk-s0514a2:126_6": "bahūnaṃ sannipātaṭṭhāne amittadubbhino guṇakathaṃ kathenti, tāya so paṭinandito hoti pamuditacitto.",
  "atk-s0514a2:127_0": "Sakkatvā sakkato hotīti paraṃ sakkatvā sayampi parehi sakkato hoti. Garu hoti sagāravoti",
  "atk-s0514a2:127_1": "paresu sagāravo sayampi parehi garuko hoti. Vaṇṇakittibhatoti bhatavaṇṇakitti, guṇañceva",
  "atk-s0514a2:127_2": "kittisaddañca ukkhipitvā caranto nāma hotīti attho. Pūjakoti mittānaṃ pūjako hutvā",
  "atk-s0514a2:127_3": "sayampi pūjaṃ labhati. Vandakoti buddhādīnaṃ kalyāṇamittānaṃ vandako hutvā punabbhave",
  "atk-s0514a2:127_4": "paṭivandanaṃ labhati. Yasokittiñcāti issariyaparivārañceva guṇakittiñca pappoti.",
  "atk-s0514a2:127_5": "Imāya gāthāya cittagahapatino vatthu kathetabbaṃ.",
  "atk-s0514a2:128_0": "Pajjalatīti issariyaparivārena pajjalati. Siriyā ajahito hotīti ettha anāthapiṇḍikassa",
  "atk-s0514a2:128_1": "vatthu kathetabbaṃ. Asnātīti paribhuñjati. “Patiṭṭhaṃ labhatī”ti idaṃ cūḷapadumajātakena",
  "atk-s0514a2:128_2": "dīpetabbaṃ. Virūḷhamūlasantānanti vaḍḍhitamūlapārohaṃ. Amittā nappasāhantīti ettha",
  "atk-s0514a2:128_3": "kuraraghariyasoṇattherassa mātu gehaṃ paviṭṭhacoravatthu kathetabbaṃ.",
  "atk-s0514a2:129_0": "Sunando sārathi ettakāhi gāthāhi dhammaṃ desentampi taṃ asañjānitvā “ko nu kho aya”nti",
  "atk-s0514a2:129_1": "āvāṭakhaṇanaṃ pahāya rathasamīpaṃ gantvā tattha tañca pasādhanabhaṇḍañca ubhayaṃ",
  "atk-s0514a2:129_2": "adisvā puna āgantvā olokento taṃ sañjānitvā tassa pādesu patitvā añjaliṃ paggayha",
  "atk-s0514a2:129_3": "yācanto imaṃ gāthamāha –",
  "atk-s0514a2:130": "22.",
  "atk-s0514a2:131": "“Ehi taṃ paṭinessāmi, rājaputta sakaṃ gharaṃ;",
  "atk-s0514a2:132": "Rajjaṃ kārehi bhaddante, kiṃ araññe karissasī”ti.",
  "atk-s0514a2:133": "Atha naṃ mahāsatto āha –",
  "atk-s0514a2:134": "23.",
  "atk-s0514a2:135": "“Alaṃ me tena rajjena, ñātakehi dhanena vā;",
  "atk-s0514a2:136": "Yaṃ me adhammacariyāya, rajjaṃ labbhetha sārathī”ti.",
  "atk-s0514a2:137": "Tattha alanti paṭikkhepavacanaṃ.",
  "atk-s0514a2:138": "Sārathi āha –",
  "atk-s0514a2:139": "24.",
  "atk-s0514a2:140": "“Puṇṇapattaṃ maṃ lābhehi, rājaputta ito gato;",
  "atk-s0514a2:141": "Pitā mātā ca me dajjuṃ, rājaputta tayī gate.",
  "atk-s0514a2:142": "25.",
  "atk-s0514a2:143": "“Orodhā ca kumārā ca, vesiyānā ca brāhmaṇā;",
  "atk-s0514a2:144": "Tepi attamanā dajjuṃ, rājaputta tayī gate.",
  "atk-s0514a2:145": "26.",
  "atk-s0514a2:146": "“Hatthārohā anīkaṭṭhā, rathikā pattikārakā;",
  "atk-s0514a2:147": "Tepi attamanā dajjuṃ, rājaputta tayī gate.",
  "atk-s0514a2:148": "27.",
  "atk-s0514a2:149": "“Bahudhaññā jānapadā, negamā ca samāgatā;",
  "atk-s0514a2:150": "Upāyanāni me dajjuṃ, rājaputta tayī gate”ti.",
  "atk-s0514a2:151_0": "Tattha puṇṇapattanti tuṭṭhidāyaṃ. Dajjunti sattaratanavassaṃ vassantā viya mama ajjhāsayapūraṇaṃ",
  "atk-s0514a2:151_1": "tuṭṭhidāyaṃ dadeyyuṃ. Idaṃ so “appeva nāma mayi anukampāya gaccheyyā”ti cintetvā",
  "atk-s0514a2:151_2": "āha. Vesiyānā cāti vessā ca. Upāyanānīti paṇṇākārāni.",
  "atk-s0514a2:152": "Atha naṃ mahāsatto āha –",
  "atk-s0514a2:153": "28.",
  "atk-s0514a2:154": "“Pitu mātu cahaṃ catto, raṭṭhassa nigamassa ca;",
  "atk-s0514a2:155": "Atho sabbakumārānaṃ, natthi mayhaṃ sakaṃ gharaṃ.",
  "atk-s0514a2:156": "29.",
  "atk-s0514a2:157": "“Anuññāto ahaṃ matyā, sañcatto pitarā mahaṃ;",
  "atk-s0514a2:158": "Ekoraññe pabbajito, na kāme abhipatthaye”ti.",
  "atk-s0514a2:159_0": "Tattha pitu mātu cāti pitarā ca mātarā ca ahaṃ catto. Itaresupi eseva nayo. Matyāti",
  "atk-s0514a2:159_1": "samma sārathi, ahaṃ sattāhaṃ rajjaṃ paricchinditvā varaṃ gaṇhantiyā mātarā anuññāto",
  "atk-s0514a2:159_2": "nāma. Sañchattoti suṭṭhu catto. Pabbajitoti pabbajitvā araññe vasanatthāya nikkhantoti attho.",
  "atk-s0514a2:160": "Evaṃ mahāsattassa attano guṇe kathentassa pīti uppajji, tato pītivegena udānaṃ udānento āha –",
  "atk-s0514a2:161": "30.",
  "atk-s0514a2:162": "“Api ataramānānaṃ, phalāsāva samijjhati;",
  "atk-s0514a2:163": "Vipakkabrahmacariyosmi, evaṃ jānāhi sārathi.",
  "atk-s0514a2:164": "31.",
  "atk-s0514a2:165": "“Api ataramānānaṃ, sammadattho vipaccati;",
  "atk-s0514a2:166": "Vipakkabrahmacariyosmi, nikkhanto akutobhayo”ti.",
  "atk-s0514a2:167_0": "Tattha phalāsāvāti ataramānassa mama soḷasavassehi katavāyāmassa samiddhaṃ ajjhāsayaphalaṃ",
  "atk-s0514a2:167_1": "dassetuṃ evamāha. Vipakkabrahmacariyosmīti niṭṭhappattamanoratho. Sammadattho vipaccatīti",
  "atk-s0514a2:167_2": "sammā upāyena kāraṇena kattabbakiccaṃ sampajjati.",
  "atk-s0514a2:168": "Sārathi āha –",
  "atk-s0514a2:169": "32.",
  "atk-s0514a2:170": "“Evaṃ vaggukatho santo, visaṭṭhavacano casi;",
  "atk-s0514a2:171": "Kasmā pitu ca mātucca, santike na bhaṇī tadā”ti.",
  "atk-s0514a2:172": "Tattha vaggukathoti sakhilakatho.",
  "atk-s0514a2:173": "Tato mahāsatto āha –",
  "atk-s0514a2:174": "33.",
  "atk-s0514a2:175": "“Nāhaṃ asandhitā pakkho, na badhiro asotatā;",
  "atk-s0514a2:176": "Nāhaṃ ajivhatā mūgo, mā maṃ mūgamadhārayi.",
  "atk-s0514a2:177": "34.",
  "atk-s0514a2:178": "“Purimaṃ sarāmahaṃ jātiṃ, yattha rajjamakārayiṃ;",
  "atk-s0514a2:179": "Kārayitvā tahiṃ rajjaṃ, pāpatthaṃ nirayaṃ bhusaṃ.",
  "atk-s0514a2:180": "35.",
  "atk-s0514a2:181": "“Vīsatiñceva vassāni, tahiṃ rajjamakārayiṃ;",
  "atk-s0514a2:182": "Asītivassasahassāni, nirayamhi apaccisaṃ.",
  "atk-s0514a2:183": "36.",
  "atk-s0514a2:184": "“Tassa rajjassahaṃ bhīto, mā maṃ rajjābhisecayuṃ;",
  "atk-s0514a2:185": "Tasmā pitu ca mātucca, santike na bhaṇiṃ tadā.",
  "atk-s0514a2:186": "37.",
  "atk-s0514a2:187": "“Ucchaṅge maṃ nisādetvā, pitā atthānusāsati;",
  "atk-s0514a2:188": "Ekaṃ hanatha bandhatha, ekaṃ khārāpatacchikaṃ;",
  "atk-s0514a2:189": "Ekaṃ sūlasmiṃ uppetha, iccassa manusāsati.",
  "atk-s0514a2:190": "38.",
  "atk-s0514a2:191": "“Tāyāhaṃ pharusaṃ sutvā, vācāyo samudīritā;",
  "atk-s0514a2:192": "Amūgo mūgavaṇṇena, apakkho pakkhasammato;",
  "atk-s0514a2:193": "Sake muttakarīsasmiṃ, acchāhaṃ samparipluto.",
  "atk-s0514a2:194": "39.",
  "atk-s0514a2:195": "“Kasirañca parittañca, tañca dukkhena saṃyutaṃ;",
  "atk-s0514a2:196": "Komaṃ jīvitamāgamma, veraṃ kayirātha kenaci.",
  "atk-s0514a2:197": "40.",
  "atk-s0514a2:198": "“Paññāya ca alābhena, dhammassa ca adassanā;",
  "atk-s0514a2:199": "Komaṃ jīvitamāgamma, veraṃ kayirātha kenaci.",
  "atk-s0514a2:200": "41.",
  "atk-s0514a2:201": "“Api ataramānānaṃ, phalāsāva samijjhati;",
  "atk-s0514a2:202": "Vipakkabrahmacariyosmi, evaṃ jānāhi sārathi.",
  "atk-s0514a2:203": "42.",
  "atk-s0514a2:204": "“Api ataramānānaṃ, sammadattho vipaccati;",
  "atk-s0514a2:205": "Vipakkabrahmacariyosmi, nikkhanto akutobhayo”ti.",
  "atk-s0514a2:206_0": "Tattha asandhitāti sandhīnaṃ abhāvena. Asotatāti sotānaṃ abhāvena. Ajivhatāti samparivattanajivhāya",
  "atk-s0514a2:206_1": "abhāvena mūgo ahaṃ na bhavāmi. Yatthāti yāya jātiyā bārāṇasinagare rajjaṃ akārayiṃ.",
  "atk-s0514a2:206_2": "Pāpatthanti pāpataṃ. Patito asmīti vadati. Rajjābhisecayunti rajje abhisecayuṃ. Nisādetvāti",
  "atk-s0514a2:206_3": "nisīdāpetvā. Atthānusāsatīti atthaṃ anusāsati. Khārāpatacchikanti sattīhi paharitvā",
  "atk-s0514a2:206_4": "khārāhi patacchikaṃ karotha. Uppethāti āvunatha. Iccassa manusāsatīti evamassa atthaṃ",
  "atk-s0514a2:206_5": "anusāsati. Tāyāhanti tāyo vācāyo ahaṃ. Pakkhasammatoti pakkho iti sammato ahosiṃ.",
  "atk-s0514a2:206_6": "Acchāhanti acchiṃ ahaṃ, avasinti attho. Sampariplutoti samparikiṇṇo, nimuggo hutvāti attho.",
  "atk-s0514a2:207_0": "Kasiranti dukkhaṃ. Parittanti appaṃ. Idaṃ vuttaṃ hoti – sammasārathi, sacepi sattānaṃ",
  "atk-s0514a2:207_1": "jīvitaṃ dukkhampi samānaṃ bahuciraṭṭhitikaṃ bhaveyya, pattheyya, parittampi samānaṃ",
  "atk-s0514a2:207_2": "sace sukhaṃ bhaveyya, pattheyya, idaṃ pana kasirañca parittañca sakalena vaṭṭadukkhena",
  "atk-s0514a2:207_3": "saṃyuttaṃ sannihitaṃ omadditaṃ. Komanti ko imaṃ. Veranti pāṇātipātādipañcavidhaṃ",
  "atk-s0514a2:207_4": "veraṃ. Kenacīti kenaci kāraṇena. Paññāyāti vipassanāpaññāya alābhena. Dhammassāti",
  "atk-s0514a2:207_5": "sotāpattimaggassa adassanena. Puna udānagāthāyo agantukāmatāya thirabhāvadassanatthaṃ kathesi.",
  "atk-s0514a2:208_0": "Taṃ sutvā sunando sārathi “ayaṃ kumāro evarūpaṃ rajjasiriṃ kuṇapaṃ viya chaḍḍetvā",
  "atk-s0514a2:208_1": "attano adhiṭṭhānaṃ abhinditvā “pabbajissāmīti araññaṃ paviṭṭho, mama iminā dujjīvitena",
  "atk-s0514a2:208_2": "ko attho, ahampi tena saddhiṃ pabbajissāmī”ti cintetvā imaṃ gāthamāha –",
  "atk-s0514a2:209": "43.",
  "atk-s0514a2:210": "“Ahampi pabbajissāmi, rājaputta tavantike;",
  "atk-s0514a2:211": "Avhāyassu maṃ bhaddante, pabbajjā mama ruccatī”ti.",
  "atk-s0514a2:212": "Tattha tavantiketi tava santike. Avhāyassūti “ehi pabbajāhī”ti pakkosassu.",
  "atk-s0514a2:213_0": "Evaṃ tena yācitopi mahāsatto “sacāhaṃ idāneva taṃ pabbājessāmi, mātāpitaro idha nāgacchissanti,",
  "atk-s0514a2:213_1": "atha nesaṃ parihāni bhavissati, ime assā ca ratho ca pasādhanabhaṇḍañca idheva nassissanti,",
  "atk-s0514a2:213_2": "‘yakkho so, khādito nu kho tena sārathī’ti garahāpi me uppajjissatī”ti cintetvā attano",
  "atk-s0514a2:213_3": "ca garahāmocanatthaṃ mātāpitūnañca vuḍḍhiṃ sampassanto asse ca rathañca pasādhanabhaṇḍañca",
  "atk-s0514a2:213_4": "tassa iṇaṃ katvā dassento imaṃ gāthamāha –",
  "atk-s0514a2:214": "44.",
  "atk-s0514a2:215": "“Rathaṃ niyyādayitvāna, anaṇo ehi sārathi;",
  "atk-s0514a2:216": "Anaṇassa hi pabbajjā, etaṃ isīhi vaṇṇita”nti.",
  "atk-s0514a2:217": "Tattha etanti etaṃ pabbajjākaraṇaṃ buddhādīhi isīhi vaṇṇitaṃ pasatthaṃ thomitaṃ.",
  "atk-s0514a2:218_0": "Taṃ sutvā sārathi “sace mayi nagaraṃ gate esa aññattha gaccheyya, pitā cassa imaṃ",
  "atk-s0514a2:218_1": "pavattiṃ sutvā ‘puttaṃ me dassehī’ti puna āgato imaṃ na passeyya, rājadaṇḍaṃ me kareyya,",
  "atk-s0514a2:218_2": "tasmā ahaṃ attano guṇaṃ kathetvā aññatthāgamanatthāya paṭiññaṃ gaṇhissāmī”ti cintento gāthādvayamāha –",
  "atk-s0514a2:219": "45.",
  "atk-s0514a2:220": "“Yadeva tyāhaṃ vacanaṃ, akaraṃ bhaddamatthu te;",
  "atk-s0514a2:221": "Tadeva me tvaṃ vacanaṃ, yācito kattumarahasi.",
  "atk-s0514a2:222": "46.",
  "atk-s0514a2:223": "“Idheva tāva acchassu, yāva rājānamānaye;",
  "atk-s0514a2:224": "Appeva te pitā disvā, patīto sumano siyā”ti.",
  "atk-s0514a2:225": "Tato mahāsatto āha –",
  "atk-s0514a2:226": "47.",
  "atk-s0514a2:227": "“Karomi te taṃ vacanaṃ, yaṃ maṃ bhaṇasi sārathi;",
  "atk-s0514a2:228": "Ahampi daṭṭhukāmosmi, pitaraṃ me idhāgataṃ.",
  "atk-s0514a2:229": "48.",
  "atk-s0514a2:230": "“Ehi samma nivattassu, kusalaṃ vajjāsi ñātinaṃ;",
  "atk-s0514a2:231": "Mātaraṃ pitaraṃ mayhaṃ, vutto vajjāsi vandana”nti.",
  "atk-s0514a2:232_0": "Tattha karomi tetanti karomi te etaṃ vacanaṃ. Ehi samma nivattassūti samma sārathi,",
  "atk-s0514a2:232_1": "tattha gantvā ehi, ettova khippameva nivattassu. Vutto vajjāsīti mayā vutto hutvā",
  "atk-s0514a2:232_2": "“putto vo temiyakumāro vandatī”ti vandanaṃ vadeyyāsīti attho.",
  "atk-s0514a2:233_0": "Iti vatvā mahāsatto suvaṇṇakadali viya onamitvā pañcapatiṭṭhitena bārāṇasinagarābhimukho",
  "atk-s0514a2:233_1": "mātāpitaro vanditvā sārathissa sāsanaṃ adāsi. So sāsanaṃ gahetvā kumāraṃ padakkhiṇaṃ",
  "atk-s0514a2:233_2": "katvā rathamāruyha nagarābhimukho pāyāsi. Tamatthaṃ pakāsento satthā āha –",
  "atk-s0514a2:234": "49.",
  "atk-s0514a2:235": "“Tassa pāde gahetvāna, katvā ca naṃ padakkhiṇaṃ;",
  "atk-s0514a2:236": "Sārathi rathamāruyha, rājadvāraṃ upāgamī”ti.",
  "atk-s0514a2:237": "Tassattho – bhikkhave, evaṃ vutto so sārathi, tassa kumārassa pāde gahetvā taṃ padakkhiṇaṃ katvā rathaṃ āruyha rājadvāraṃ upāgamīti.",
  "atk-s0514a2:238_0": "Tasmiṃ khaṇe candādevī sīhapañjaraṃ vivaritvā “kā nu kho me puttassa pavattī”ti sārathissa",
  "atk-s0514a2:238_1": "āgamanamaggaṃ olokentī taṃ ekakaṃ āgacchantaṃ disvā uraṃ paharitvā paridevi. Tamatthaṃ",
  "atk-s0514a2:238_2": "pakāsento satthā āha –",
  "atk-s0514a2:239": "50.",
  "atk-s0514a2:240": "“Suññaṃ mātā rathaṃ disvā, ekaṃ sārathimāgataṃ;",
  "atk-s0514a2:241": "Assupuṇṇehi nettehi, rodantī naṃ udikkhati.",
  "atk-s0514a2:242": "51.",
  "atk-s0514a2:243": "“Ayaṃ so sārathi eti, nihantvā mama atrajaṃ;",
  "atk-s0514a2:244": "Nihato nūna me putto, pathabyā bhūmivaḍḍhano.",
  "atk-s0514a2:245": "52.",
  "atk-s0514a2:246": "“Amittā nūna nandanti, patītā nūna verino;",
  "atk-s0514a2:247": "Āgataṃ sārathiṃ disvā, nihantvā mama atrajaṃ.",
  "atk-s0514a2:248": "53.",
  "atk-s0514a2:249": "“Suññaṃ mātā rathaṃ disvā, ekaṃ sārathimāgataṃ;",
  "atk-s0514a2:250": "Assupuṇṇehi nettehi, rodantī paripucchi naṃ.",
  "atk-s0514a2:251": "54.",
  "atk-s0514a2:252": "“Kiṃ nu mūgo kiṃnu pakkho, kiṃnu so vilapī tadā;",
  "atk-s0514a2:253": "Nihaññamāno bhūmiyā, taṃ me akkhāhi sārathi.",
  "atk-s0514a2:254": "55.",
  "atk-s0514a2:255": "“Kathaṃ hatthehi pādehi, mūgapakkho vivajjayi;",
  "atk-s0514a2:256": "Nihaññamāno bhūmiyā, taṃ me akkhāhi pucchito”ti.",
  "atk-s0514a2:257_0": "Tattha mātāti temiyakumārassa mātā. Pathabyā bhūmivaḍḍhanoti so mama putto bhūmivaḍḍhano",
  "atk-s0514a2:257_1": "hutvā pathabyā nihato nūna. Rodantī paripucchi nanti taṃ rathaṃ ekamantaṃ ṭhapetvā",
  "atk-s0514a2:257_2": "mahātalaṃ abhiruyha candādeviṃ vanditvā ekamante ṭhitaṃ sārathiṃ paripucchi. Kinnūti",
  "atk-s0514a2:257_3": "kiṃ nu so mama putto mūgo eva pakkho eva. Tadāti yadā naṃ tvaṃ kāsuyaṃ pakkhipitvā",
  "atk-s0514a2:257_4": "kuddālena matthake pahari, tadā. Nihaññamāno bhūmiyāti tayā bhūmiyaṃ nihaññamāno",
  "atk-s0514a2:257_5": "kiṃ nu vilapi. Taṃ meti taṃ sabbaṃ aparihāpetvā me akkhāhi. Vivajjayīti “apehi sārathi,",
  "atk-s0514a2:257_6": "mā maṃ mārehī”ti kathaṃ hatthehi pādehi ca phandanto taṃ apanudi, taṃ me kathehīti attho.",
  "atk-s0514a2:258": "Tato sārathi āha –",
  "atk-s0514a2:259": "56.",
  "atk-s0514a2:260": "“Akkheyyaṃ te ahaṃ ayye, dajjāsi abhayaṃ mama;",
  "atk-s0514a2:261": "Yaṃ me sutaṃ vā diṭṭhaṃ vā, rājaputtassa santike”ti.",
  "atk-s0514a2:262_0": "Tattha dajjāsīti sace abhayaṃ dadeyyāsi, so idaṃ “sacāhaṃ ‘tava putto neva mūgo na",
  "atk-s0514a2:262_1": "pakkho madhurakatho dhammakathiko’ti vakkhāmi, atha ‘kasmā taṃ gahetvā nāgatosī’ti",
  "atk-s0514a2:262_2": "rājā kuddho rājadaṇḍampi me kareyya, abhayaṃ tāva yācissāmī”ti cintetvā āha.",
  "atk-s0514a2:263": "Atha naṃ candādevī āha –",
  "atk-s0514a2:264": "57.",
  "atk-s0514a2:265": "“Abhayaṃ samma te dammi, abhīto bhaṇa sārathi;",
  "atk-s0514a2:266": "Yaṃ te sutaṃ vā diṭṭhaṃ vā, rājaputtassa santike”ti.",
  "atk-s0514a2:267": "Tato sārathi āha –",
  "atk-s0514a2:268": "58.",
  "atk-s0514a2:269": "“Na so mūgo na so pakkho, visaṭṭhavacano ca so;",
  "atk-s0514a2:270": "Rajjassa kira so bhīto, akarā ālaye bahū.",
  "atk-s0514a2:271": "59.",
  "atk-s0514a2:272": "“Purimaṃ sarati so jātiṃ, yattha rajjamakārayi;",
  "atk-s0514a2:273": "Kārayitvā tahiṃ rajjaṃ, pāpattha nirayaṃ bhusaṃ.",
  "atk-s0514a2:274": "60.",
  "atk-s0514a2:275": "“Vīsatiñceva vassāni, tahiṃ rajjamakārayi;",
  "atk-s0514a2:276": "Asītivassasahassāni, nirayamhi apacci so.",
  "atk-s0514a2:277": "61.",
  "atk-s0514a2:278": "“Tassa rajjassa so bhīto, mā maṃ rajjābhisecayuṃ;",
  "atk-s0514a2:279": "Tasmā pitu ca mātucca, santike na bhaṇī tadā.",
  "atk-s0514a2:280": "62.",
  "atk-s0514a2:281": "“Aṅgapaccaṅgasampanno, ārohapariṇāhavā;",
  "atk-s0514a2:282": "Visaṭṭhavacano pañño, magge saggassa tiṭṭhati.",
  "atk-s0514a2:283": "63.",
  "atk-s0514a2:284": "“Sace tvaṃ daṭṭhukāmāsi, rājaputtaṃ tavatrajaṃ;",
  "atk-s0514a2:285": "Ehi taṃ pāpayissāmi, yattha sammati temiyo”ti.",
  "atk-s0514a2:286_0": "Tattha visaṭṭhavacanoti apalibuddhakatho. Akarā ālaye bahūti tumhākaṃ vañcanāni bahūni",
  "atk-s0514a2:286_1": "akāsi. Paññoti paññavā. Sace tvanti rājānaṃ dhuraṃ katvā ubhopi te evamāha. Yattha",
  "atk-s0514a2:286_2": "sammati temiyoti yattha vo putto mayā gahitapaṭiñño hutvā acchati, tattha pāpayissāmi,",
  "atk-s0514a2:286_3": "idāni papañcaṃ akatvā lahuṃ gantuṃ vaṭṭatīti āha.",
  "atk-s0514a2:287_0": "Kumāro pana sārathiṃ pesetvā pabbajitukāmo ahosi. Tadā sakko tassa manaṃ ñatvā tasmiṃ",
  "atk-s0514a2:287_1": "khaṇe vissakammadevaputtaṃ pakkosāpetvā “tāta vissakammadevaputta, temiyakumāro pabbajitukāmo,",
  "atk-s0514a2:287_2": "tvaṃ tassa paṇṇasālañca pabbajitaparikkhārañca māpetvā ehī”ti pesesi. So “sādhū”ti",
  "atk-s0514a2:287_3": "sampaṭicchitvā vegena gantvā tiyojanike vanasaṇḍe attano iddhibalena ramaṇīyaṃ assamaṃ",
  "atk-s0514a2:287_4": "māpetvā rattiṭṭhānadivāṭṭhānañca pokkharaṇiñca āvāṭañca akālaphalasampannaṃ rukkhañca",
  "atk-s0514a2:287_5": "katvā paṇṇasālasamīpe catuvīsatihatthappamāṇaṃ caṅkamaṃ māpetvā antocaṅkame ca phalikavaṇṇaṃ",
  "atk-s0514a2:287_6": "ruciraṃ vālukaṃ okiritvā sabbe pabbajitaparikkhāre māpetvā “ye pabbajitukāmā, te",
  "atk-s0514a2:287_7": "ime gahetvā pabbajantū”ti bhittiyaṃ akkharāni likhitvā caṇḍavāḷe ca amanāpasadde",
  "atk-s0514a2:287_8": "sabbe migapakkhino ca palāpetvā sakaṭṭhānameva gato.",
  "atk-s0514a2:288_0": "Tasmiṃ khaṇe mahāsatto taṃ disvā sakkadattiyabhāvaṃ ñatvā, paṇṇasālaṃ pavisitvā vatthāni",
  "atk-s0514a2:288_1": "apanetvā, rattavākacīraṃ nivāsetvā ekaṃ pārupitvā ajinacammaṃ ekaṃse katvā jaṭāmaṇḍalaṃ",
  "atk-s0514a2:288_2": "bandhitvā kājaṃ aṃse katvā kattaradaṇḍamādāya paṇṇasālato nikkhamitvā pabbajitasiriṃ",
  "atk-s0514a2:288_3": "samubbahanto aparāparaṃ caṅkamitvā “aho sukhaṃ, aho sukha”nti udānaṃ udānento paṇṇasālaṃ",
  "atk-s0514a2:288_4": "pavisitvā kaṭṭhattharaṇe nisinno pañca abhiññā aṭṭha samāpattiyo ca nibbattetvā sāyanhasamaye",
  "atk-s0514a2:288_5": "paṇṇasālato nikkhamitvā caṅkamanakoṭiyaṃ ṭhitakārarukkhato paṇṇāni gahetvā, sakkadattiyabhājane",
  "atk-s0514a2:288_6": "aloṇake atakke nidhūpane udake sedetvā amataṃ viya paribhuñjitvā cattāro brahmavihāre",
  "atk-s0514a2:288_7": "bhāvetvā tattha vāsaṃ kappesi.",
  "atk-s0514a2:289": "Kāsirājāpi sunandasārathissa vacanaṃ sutvā mahāsenaguttaṃ pakkosāpetvā taramānarūpova gamanasajjaṃ kāretuṃ āha –",
  "atk-s0514a2:290": "64.",
  "atk-s0514a2:291": "“Yojayantu rathe asse, kacchaṃ nāgāna bandhatha;",
  "atk-s0514a2:292": "Udīrayantu saṅkhapaṇavā, vādantu ekapokkharā.",
  "atk-s0514a2:293": "65.",
  "atk-s0514a2:294": "“Vādantu bherī sannaddhā, vaggū vādantu dundubhī;",
  "atk-s0514a2:295": "Negamā ca maṃ anventu, gacchaṃ puttanivedako.",
  "atk-s0514a2:296": "66.",
  "atk-s0514a2:297": "“Orodhā ca kumārā ca, vesiyānā ca brāhmaṇā;",
  "atk-s0514a2:298": "Khippaṃ yānāni yojentu, gacchaṃ puttanivedako.",
  "atk-s0514a2:299": "67.",
  "atk-s0514a2:300": "“Hatthārohā anīkaṭṭhā, rathikā pattikārakā;",
  "atk-s0514a2:301": "Khippaṃ yānāni yojentu, gacchaṃ puttanivedako.",
  "atk-s0514a2:302": "68.",
  "atk-s0514a2:303": "“Samāgatā jānapadā, negamā ca samāgatā;",
  "atk-s0514a2:304": "Khippaṃ yānāni yojentu, gacchaṃ puttanivedako”ti.",
  "atk-s0514a2:305_0": "Tattha udīrayantūti saddaṃ muñcantu. Vādantūti vajjantu. Ekapokkharāti ekamukhabheriyo.",
  "atk-s0514a2:305_1": "Sannaddhāti suṭṭhu naddhā. Vaggūti madhurassarā. Gacchanti gamissāmi. Puttanivedakoti",
  "atk-s0514a2:305_2": "puttassa nivedako ovādako hutvā gacchāmi. Taṃ ovaditvā mama vacanaṃ gāhāpetvā tattheva",
  "atk-s0514a2:305_3": "taṃ ratanarāsimhi ṭhapetvā abhisiñcitvā ānetuṃ gacchāmīti adhippāyenevamāha. Negamāti",
  "atk-s0514a2:305_4": "kuṭumbikajanā. Samāgatāti sannipatitā hutvā.",
  "atk-s0514a2:306": "Evaṃ raññā āṇattā sārathino asse yojetvā rathe rājadvāre ṭhapetvā rañño ārocesuṃ. Tamatthaṃ pakāsento satthā āha –",
  "atk-s0514a2:307": "69.",
  "atk-s0514a2:308": "“Asse ca sārathī yutte, sindhave sīghavāhane;",
  "atk-s0514a2:309": "Rājadvāraṃ upāgacchuṃ, yuttā deva ime hayā”ti.",
  "atk-s0514a2:310_0": "Tattha asseti sindhave sindhavajātike sīghavāhane javasampanne asse ādāya. Sārathīti",
  "atk-s0514a2:310_1": "sārathino. Yutteti rathesu yojite. Upāgacchunti te rathesu yutte asse ādāya āgamaṃsu,",
  "atk-s0514a2:310_2": "āgantvā ca pana “yuttā, deva, ime hayā”ti ārocesuṃ.",
  "atk-s0514a2:311": "Tato sārathīnaṃ vacanaṃ sutvā rājā upaḍḍhagāthamāha –",
  "atk-s0514a2:312": "70.",
  "atk-s0514a2:313": "“Thūlā javena hāyanti, kisā hāyanti thāmunā”ti.",
  "atk-s0514a2:314": "Taṃ sutvā sārathinopi upaḍḍhagāthamāhaṃsu –",
  "atk-s0514a2:315": "“Kise thūle vivajjetvā, saṃsaṭṭhā yojitā hayā”ti.",
  "atk-s0514a2:316": "Tassattho – deva, kise ca thūle ca evarūpe asse aggaṇhitvā vayena vaṇṇena javena balena sadisā hayā yojitāti.",
  "atk-s0514a2:317_0": "Atha rājā puttassa santikaṃ gacchanto cattāro vaṇṇe aṭṭhārasa seniyo sabbañca balakāyaṃ",
  "atk-s0514a2:317_1": "sannipātāpesi. Tassa sannipātentasseva tayo divasā atikkantā. Atha catutthe divase",
  "atk-s0514a2:317_2": "kāsirājā nagarato nikkhamitvā gahetabbayuttakaṃ gāhāpetvā assamapadaṃ gantvā puttena",
  "atk-s0514a2:317_3": "saddhiṃ paṭinandito paṭisanthāramakāsi. Tamatthaṃ pakāsento satthā āha –",
  "atk-s0514a2:318": "71.",
  "atk-s0514a2:319": "“Tato rājā taramāno, yuttamāruyha sandanaṃ;",
  "atk-s0514a2:320": "Itthāgāraṃ ajjhabhāsi, sabbāva anuyātha maṃ.",
  "atk-s0514a2:321": "72.",
  "atk-s0514a2:322": "“Vāḷabījanimuṇhīsaṃ, khaggaṃ chattañca paṇḍaraṃ;",
  "atk-s0514a2:323": "Upādhī rathamāruyha, suvaṇṇehi alaṅkatā.",
  "atk-s0514a2:324": "73.",
  "atk-s0514a2:325": "“Tato sa rājā pāyāsi, purakkhatvāna sārathiṃ;",
  "atk-s0514a2:326": "Khippameva upāgacchi, yattha sammati temiyo.",
  "atk-s0514a2:327": "74.",
  "atk-s0514a2:328": "“Tañca disvāna āyantaṃ, jalantamiva tejasā;",
  "atk-s0514a2:329": "Khattasaṅghaparibyūḷhaṃ, temiyo etadabravi.",
  "atk-s0514a2:330": "75.",
  "atk-s0514a2:331": "“Kacci nu tāta kusalaṃ, kacci tāta anāmayaṃ;",
  "atk-s0514a2:332": "Sabbā ca rājakaññāyo, arogā mayha mātaro.",
  "atk-s0514a2:333": "76.",
  "atk-s0514a2:334": "“Kusalañceva me putta, atho putta anāmayaṃ;",
  "atk-s0514a2:335": "Sabbā ca rājakaññāyo, arogā tuyha mātaro.",
  "atk-s0514a2:336": "77.",
  "atk-s0514a2:337": "“Kacci amajjapo tāta, kacci te suramappiyaṃ;",
  "atk-s0514a2:338": "Kacci sacce ca dhamme ca, dāne te ramate mano.",
  "atk-s0514a2:339": "78.",
  "atk-s0514a2:340": "“Amajjapo ahaṃ putta, atho me suramappiyaṃ;",
  "atk-s0514a2:341": "Atho sacce ca dhamme ca, dāne me ramate mano.",
  "atk-s0514a2:342": "79.",
  "atk-s0514a2:343": "“Kacci arogaṃ yoggaṃ te, kacci vahati vāhanaṃ;",
  "atk-s0514a2:344": "Kacci te byādhayo natthi, sarīrassupatāpanā.",
  "atk-s0514a2:345": "80.",
  "atk-s0514a2:346": "“Atho arogaṃ yoggaṃ me, atho vahati vāhanaṃ;",
  "atk-s0514a2:347": "Atho me byādhayo natthi, sarīrassupatāpanā.",
  "atk-s0514a2:348": "81.",
  "atk-s0514a2:349": "“Kacci antā ca te phītā, majjhe ca bahalā tava;",
  "atk-s0514a2:350": "Koṭṭhāgārañca kosañca, kacci te paṭisanthataṃ.",
  "atk-s0514a2:351": "82.",
  "atk-s0514a2:352": "“Atho antā ca me phītā, majjhe ca bahalā mama;",
  "atk-s0514a2:353": "Koṭṭhāgārañca kosañca, sabbaṃ me paṭisanthataṃ.",
  "atk-s0514a2:354": "83.",
  "atk-s0514a2:355": "“Svāgataṃ te mahārāja, atho te adurāgataṃ;",
  "atk-s0514a2:356": "Patiṭṭhapentu pallaṅkaṃ, yattha rājā nisakkatī”ti.",
  "atk-s0514a2:357_0": "Tattha upādhī rathamāruyhāti suvaṇṇapādukā ca rathaṃ āropentūti attho. Ime tayo pāde",
  "atk-s0514a2:357_1": "puttassa tattheva abhisekakaraṇatthāya “pañca rājakakudhabhaṇḍāni gaṇhathā”ti āṇāpento",
  "atk-s0514a2:357_2": "rājā āha. Suvaṇṇehi alaṅkatāti idaṃ pādukaṃ sandhāyāha. Upāgacchīti upāgato ahosi.",
  "atk-s0514a2:357_3": "Kāya velāyāti? Mahāsattassa kārapaṇṇāni pacitvā nibbāpentassa nisinnavelāya. Jalantamiva",
  "atk-s0514a2:357_4": "tejasāti rājatejena jalantaṃ viya. Khattasaṅghaparibyūḷhanti kathāphāsukena amaccasaṅghena",
  "atk-s0514a2:357_5": "parivutaṃ, khattiyasamūhehi vā parivāritaṃ. Etadabravīti kāsirājānaṃ bahi khandhāvāraṃ",
  "atk-s0514a2:357_6": "nivāsāpetvā padasāva paṇṇasālaṃ āgantvā taṃ vanditvā nisinnaṃ paṭisanthāraṃ karonto",
  "atk-s0514a2:357_7": "etaṃ vacanaṃ abravi.",
  "atk-s0514a2:358_0": "Kusalaṃ anāmayanti ubhayenapi padena ārogyameva pucchati. Kacci amajjapoti kacci",
  "atk-s0514a2:358_1": "majjaṃ na pivasīti pucchati. “Appamatto”tipi pāṭho, kusaladhammesu nappamajjasīti",
  "atk-s0514a2:358_2": "attho. Suramappiyanti surāpānaṃ appiyaṃ. “Suramappiyā”tipi pāṭho, surā appiyāti attho.",
  "atk-s0514a2:358_3": "Dhammeti dasavidhe rājadhamme. Yogganti yuge yuñjitabbaṃ te tava assagoṇādikaṃ. Kacci",
  "atk-s0514a2:358_4": "vahatīti kacci arogaṃ hutvā vahati. Vāhananti hatthiassādi sabbaṃ vāhanaṃ. Sarīrassupatāpanāti",
  "atk-s0514a2:358_5": "sarīrassa upatāpakarā. Antāti paccantajanapadā. Phītāti iddhā subhikkhā, vatthābharaṇehi",
  "atk-s0514a2:358_6": "vā annapānehi vā paripuṇṇā gāḷhavāsā. Majjhe cāti raṭṭhassa majjhe. Bahalāti gāmanigamā",
  "atk-s0514a2:358_7": "ghanavāsā. Paṭisanthatanti paṭicchāditaṃ guttaṃ, paripuṇṇaṃ vā. Yattha rājā nisakkatīti",
  "atk-s0514a2:358_8": "yasmiṃ pallaṅke rājā nisīdissati, taṃ paññāpentūti vadati.",
  "atk-s0514a2:359_0": "Rājā mahāsatte gāravena pallaṅke na nisīdati. Atha mahāsatto “sace pallaṅke na nisīdati,",
  "atk-s0514a2:359_1": "paṇṇasanthāraṃ paññāpethā”ti vatvā tasmiṃ paññatte nisīdanatthāya rājānaṃ nimantento gāthamāha –",
  "atk-s0514a2:360": "84.",
  "atk-s0514a2:361": "“Idheva te nisīdassu, niyate paṇṇasanthare;",
  "atk-s0514a2:362": "Etto udakamādāya, pāde pakkhālayassu te”ti.",
  "atk-s0514a2:363": "Tattha niyateti susanthate. Ettoti paribhogaudakaṃ dassento āha.",
  "atk-s0514a2:364": "Rājā mahāsatte gāravena paṇṇasanthārepi anisīditvā bhūmiyaṃ eva nisīdi. Mahāsattopi paṇṇasālaṃ pavisitvā taṃ kārapaṇṇakaṃ nīharitvā rājānaṃ tena nimantento gāthamāha –",
  "atk-s0514a2:365": "85.",
  "atk-s0514a2:366": "“Idampi paṇṇakaṃ mayhaṃ, randhaṃ rāja aloṇakaṃ;",
  "atk-s0514a2:367": "Paribhuñja mahārāja, pāhuno mesidhāgato”ti.",
  "atk-s0514a2:368": "Atha naṃ rājā āha –",
  "atk-s0514a2:369": "86.",
  "atk-s0514a2:370": "“Na cāhaṃ paṇṇaṃ bhuñjāmi, na hetaṃ mayha bhojanaṃ;",
  "atk-s0514a2:371": "Sālīnaṃ odanaṃ bhuñje, suciṃ maṃsūpasecana”nti.",
  "atk-s0514a2:372": "Tattha na cāhanti paṭikkhepavacanaṃ.",
  "atk-s0514a2:373_0": "Rājā tathārūpaṃ attano rājabhojanaṃ vaṇṇetvā tasmiṃ mahāsatte gāravena thokaṃ paṇṇakaṃ",
  "atk-s0514a2:373_1": "hatthatale ṭhapetvā “tāta, tvaṃ evarūpaṃ bhojanaṃ bhuñjasī”ti puttena saddhiṃ piyakathaṃ",
  "atk-s0514a2:373_2": "kathento nisīdi. Tasmiṃ khaṇe candādevī orodhena parivutā ekamaggena āgantvā bodhisattassa",
  "atk-s0514a2:373_3": "assamapadaṃ patvā piyaputtaṃ disvā tattheva patitvā visaññī ahosi. Tato paṭiladdhassāsā",
  "atk-s0514a2:373_4": "patitaṭṭhānato uṭṭhahitvā āgantvā bodhisattassa pāde daḷhaṃ gahetvā vanditvā assupuṇṇehi",
  "atk-s0514a2:373_5": "nettehi roditvā vandanaṭṭhānato uṭṭhāya ekamantaṃ nisīdi. Atha naṃ rājā “bhadde,",
  "atk-s0514a2:373_6": "tava puttassa bhojanaṃ passāhī”ti vatvā thokaṃ paṇṇakaṃ tassā hatthe ṭhapetvā sesaitthīnampi",
  "atk-s0514a2:373_7": "thokaṃ thokaṃ adāsi. Tā sabbāpi “sāmi, evarūpaṃ bhojanaṃ bhuñjasī”ti vadantiyo taṃ",
  "atk-s0514a2:373_8": "gahetvā attano attano sīse katvā “atidukkaraṃ karosi, sāmī”ti vatvā namassamānā nisīdiṃsu.",
  "atk-s0514a2:373_9": "Rājā puna “tāta, idaṃ mayhaṃ acchariyaṃ hutvā upaṭṭhātī”ti vatvā imaṃ gāthamāha –",
  "atk-s0514a2:374": "87.",
  "atk-s0514a2:375": "“Accherakaṃ maṃ paṭibhāti, ekakampi rahogataṃ;",
  "atk-s0514a2:376": "Edisaṃ bhuñjamānānaṃ, kena vaṇṇo pasīdatī”ti.",
  "atk-s0514a2:377_0": "Tattha ekakanti tāta, taṃ ekakampi rahogataṃ iminā bhojanena yāpentaṃ disvā mama",
  "atk-s0514a2:377_1": "acchariyaṃ hutvā upaṭṭhāti. Edisanti evarūpaṃ aloṇakaṃ atakkaṃ nidhūpanaṃ randhaṃ",
  "atk-s0514a2:377_2": "pattaṃ bhuñjantānaṃ kena kāraṇena vaṇṇo pasīdatīti naṃ pucchi.",
  "atk-s0514a2:378": "Athassa so ācikkhanto āha –",
  "atk-s0514a2:379": "88.",
  "atk-s0514a2:380": "“Eko rāja nipajjāmi, niyate paṇṇasanthare;",
  "atk-s0514a2:381": "Tāya me ekaseyyāya, rāja vaṇṇo pasīdati.",
  "atk-s0514a2:382": "89.",
  "atk-s0514a2:383": "“Na ca nettiṃsabandhā me, rājarakkhā upaṭṭhitā;",
  "atk-s0514a2:384": "Tāya me sukhaseyyāya, rājavaṇṇo pasīdati.",
  "atk-s0514a2:385": "90.",
  "atk-s0514a2:386": "“Atītaṃ nānusocāmi, nappajappāmināgataṃ;",
  "atk-s0514a2:387": "Paccuppannena yāpemi, tena vaṇṇo pasīdati.",
  "atk-s0514a2:388": "91.",
  "atk-s0514a2:389": "“Anāgatappajappāya, atītassānusocanā;",
  "atk-s0514a2:390": "Etena bālā sussanti, naḷova harito luto”ti.",
  "atk-s0514a2:391": "Tattha nettiṃsabandhāti khaggabandhā. Rājarakkhāti rājānaṃ rakkhitā. Nappajappāmīti na patthemi. Haritoti haritavaṇṇo. Lutoti luñcitvā ātape khittanaḷo viya.",
  "atk-s0514a2:392": "Atha rājā “idheva naṃ abhisiñcitvā ādāya gamissāmī”ti cintetvā rajjena nimantento āha –",
  "atk-s0514a2:393": "92.",
  "atk-s0514a2:394": "“Hatthānīkaṃ rathānīkaṃ, asse pattī ca vammino;",
  "atk-s0514a2:395": "Nivesanāni rammāni, ahaṃ putta dadāmi te.",
  "atk-s0514a2:396": "93.",
  "atk-s0514a2:397": "“Itthāgārampi te dammi, sabbālaṅkārabhūsitaṃ;",
  "atk-s0514a2:398": "Tā putta paṭipajjassu, tvaṃ no rājā bhavissasi.",
  "atk-s0514a2:399": "94.",
  "atk-s0514a2:400": "“Kusalā naccagītassa, sikkhitā cāturitthiyo;",
  "atk-s0514a2:401": "Kāme taṃ ramayissanti, kiṃ araññe karissasi.",
  "atk-s0514a2:402": "95.",
  "atk-s0514a2:403": "“Paṭirājūhi te kaññā, ānayissaṃ alaṅkatā;",
  "atk-s0514a2:404": "Tāsu putte janetvāna, atha pacchā pabbajissasi.",
  "atk-s0514a2:405": "96.",
  "atk-s0514a2:406": "“Yuvā ca daharo cāsi, paṭhamuppattiko susu;",
  "atk-s0514a2:407": "Rajjaṃ kārehi bhaddante, kiṃ araññe karissasī”ti.",
  "atk-s0514a2:408_0": "Tattha hatthānīkanti dasahatthito paṭṭhāya hatthānīkaṃ nāma, tathā rathānīkaṃ. Vamminoti",
  "atk-s0514a2:408_1": "vammabaddhasūrayodhe. Kusalāti chekā. Sikkhitāti aññesupi itthikiccesu sikkhitā.",
  "atk-s0514a2:408_2": "Cāturitthiyoti caturā vilāsā itthiyo, atha vā caturā nāgarā itthiyo, atha vā caturā",
  "atk-s0514a2:408_3": "nāma nāṭakitthiyo. Paṭirājūhi te kaññāti aññehi rājūhi tava rājakaññāyo ānayissāmi.",
  "atk-s0514a2:408_4": "Yuvāti yobbanappatto. Daharoti taruṇo. Paṭhamuppattikoti paṭhamavayena uppattito",
  "atk-s0514a2:408_5": "samuggato. Susūti atitaruṇo.",
  "atk-s0514a2:409": "Ito paṭṭhāya bodhisattassa dhammakathā hoti –",
  "atk-s0514a2:410": "97.",
  "atk-s0514a2:411": "“Yuvā care brahmacariyaṃ, brahmacārī yuvā siyā;",
  "atk-s0514a2:412": "Daharassa hi pabbajjā, etaṃ isīhi vaṇṇitaṃ.",
  "atk-s0514a2:413": "98.",
  "atk-s0514a2:414": "“Yuvā care brahmacariyaṃ, brahmacārī yuvā siyā;",
  "atk-s0514a2:415": "Brahmacariyaṃ carissāmi, nāhaṃ rajjena matthiko.",
  "atk-s0514a2:416": "99.",
  "atk-s0514a2:417": "“Passāmi vohaṃ daharaṃ, amma tāta vadantaraṃ;",
  "atk-s0514a2:418": "Kicchāladdhaṃ piyaṃ puttaṃ, appatvāva jaraṃ mataṃ.",
  "atk-s0514a2:419": "100.",
  "atk-s0514a2:420": "“Passāmi vohaṃ dahariṃ, kumāriṃ cārudassaniṃ;",
  "atk-s0514a2:421": "Navavaṃsakaḷīraṃva, paluggaṃ jīvitakkhayaṃ.",
  "atk-s0514a2:422": "101.",
  "atk-s0514a2:423": "“Daharāpi hi mīyanti, narā ca atha nāriyo;",
  "atk-s0514a2:424": "Tattha ko vissase poso, ‘daharomhī’ti jīvite.",
  "atk-s0514a2:425": "102.",
  "atk-s0514a2:426": "“Yassa ratyā vivasāne, āyu appataraṃ siyā;",
  "atk-s0514a2:427": "Appodakeva macchānaṃ, kiṃ nu komārakaṃ tahiṃ.",
  "atk-s0514a2:428": "103.",
  "atk-s0514a2:429": "“Niccamabbhāhato loko, niccañca parivārito;",
  "atk-s0514a2:430": "Amoghāsu vajantīsu, kiṃ maṃ rajjebhisiñcasī”ti.",
  "atk-s0514a2:431": "Kāsirājā āha –",
  "atk-s0514a2:432": "104.",
  "atk-s0514a2:433": "“Kena mabbhāhato loko, kena ca parivārito;",
  "atk-s0514a2:434": "Kāyo amoghā gacchanti, taṃ me akkhāhi pucchito”ti.",
  "atk-s0514a2:435": "Bodhisatto āha –",
  "atk-s0514a2:436": "105.",
  "atk-s0514a2:437": "“Maccunābbhāhato loko, jarāya parivārito;",
  "atk-s0514a2:438": "Ratyo amoghā gacchanti, evaṃ jānāhi khattiya.",
  "atk-s0514a2:439": "106.",
  "atk-s0514a2:440": "“Yathāpi tante vitate, yaṃ yadevūpavīyati;",
  "atk-s0514a2:441": "Appakaṃ hoti vetabbaṃ, evaṃ maccāna jīvitaṃ.",
  "atk-s0514a2:442": "107.",
  "atk-s0514a2:443": "“Yathā vārivaho pūro, gacchaṃ nupanivattati;",
  "atk-s0514a2:444": "Evamāyu manussānaṃ, gacchaṃ nupanivattati.",
  "atk-s0514a2:445": "108.",
  "atk-s0514a2:446": "“Yathā vārivaho pūro, vahe rukkhepakūlaje;",
  "atk-s0514a2:447": "Evaṃ jarāmaraṇena, vuyhante sabbapāṇino”ti.",
  "atk-s0514a2:448_0": "Tattha brahmacārī yuvā siyāti brahmacariyaṃ caranto yuvā bhaveyya. Isīhi vaṇṇitanti",
  "atk-s0514a2:448_1": "buddhādīhi isīhi thomitaṃ pasatthaṃ. Nāhaṃ rajjena matthikoti ahaṃ rajjena atthiko",
  "atk-s0514a2:448_2": "na homi. Amma tāta vadantaranti “amma, tātā”ti vadantaṃ. Palugganti maccunā luñcitvā",
  "atk-s0514a2:448_3": "gahitaṃ. Yassa ratyā vivasāneti mahārāja, yassa mātukucchimhi paṭisandhiggahaṇakālato",
  "atk-s0514a2:448_4": "paṭṭhāya rattidivātikkamena appataraṃ āyu hoti. Komārakaṃ tahinti tasmiṃ vaye taruṇabhāvo kiṃ karissati.",
  "atk-s0514a2:449_0": "Kena mabbhāhatoti kena abbhāhato. Idaṃ rājā saṃkhittena bhāsitassa atthaṃ ajānantova",
  "atk-s0514a2:449_1": "pucchati. Ratyoti rattiyo. Tā hi imesaṃ sattānaṃ āyuñca vaṇṇañca balañca khepentiyo",
  "atk-s0514a2:449_2": "eva gacchantīti amoghā gacchanti nāmāti veditabbaṃ. Yaṃ yadevūpavīyatīti yaṃ yaṃ",
  "atk-s0514a2:449_3": "tantaṃ upavīyati. Vetabbanti tantasmiṃ vīte sesaṃ vetabbaṃ yathā appakaṃ hoti, evaṃ",
  "atk-s0514a2:449_4": "sattānaṃ jīvitaṃ. Nupanivattatīti tasmiṃ tasmiṃ khaṇe gataṃ gatameva hoti, na upanivattati.",
  "atk-s0514a2:449_5": "Vahe rukkhepakūlajeti upakūlaje rukkhe vaheyya.",
  "atk-s0514a2:450_0": "Rājā mahāsattassa dhammakathaṃ sutvā “kiṃ me gharāvāsenā”ti ativiya ukkaṇṭhito pabbajitukāmo",
  "atk-s0514a2:450_1": "hutvā “nāhaṃ tāva puna nagaraṃ gamissāmi, idheva pabbajissāmi. Sace pana me putto",
  "atk-s0514a2:450_2": "nagaraṃ gaccheyya, setacchattamassa dadeyya”nti cintetvā taṃ vīmaṃsituṃ puna rajjena nimantento āha –",
  "atk-s0514a2:451": "109.",
  "atk-s0514a2:452": "“Hatthānīkaṃ rathānīkaṃ, asse pattī ca vammino;",
  "atk-s0514a2:453": "Nivesanāni rammāni, ahaṃ putta dadāmi te.",
  "atk-s0514a2:454": "110.",
  "atk-s0514a2:455": "“Itthāgārampi te dammi, sabbālaṅkārabhūsitaṃ;",
  "atk-s0514a2:456": "Tā putta paṭipajjassu, tvaṃ no rājā bhavissasi.",
  "atk-s0514a2:457": "111.",
  "atk-s0514a2:458": "“Kusalā naccagītassa, sikkhitā cāturitthiyo;",
  "atk-s0514a2:459": "Kāme taṃ ramayissanti, kiṃ araññe karissasi.",
  "atk-s0514a2:460": "112.",
  "atk-s0514a2:461": "“Paṭirājūhi te kaññā, ānayissaṃ alaṅkatā;",
  "atk-s0514a2:462": "Tāsu putte janetvāna, atha pacchā pabbajissasi.",
  "atk-s0514a2:463": "113.",
  "atk-s0514a2:464": "“Yuvā ca daharo cāsi, paṭhamuppattiko susu;",
  "atk-s0514a2:465": "Rajjaṃ kārehi bhaddante, kiṃ araññe karissasi.",
  "atk-s0514a2:466": "114.",
  "atk-s0514a2:467": "“Koṭṭhāgārañca kosañca, vāhanāni balāni ca;",
  "atk-s0514a2:468": "Nivesanāni rammāni, ahaṃ putta dadāmi te.",
  "atk-s0514a2:469": "115.",
  "atk-s0514a2:470": "“Gomaṇḍalaparibyūḷho, dāsisaṅghapurakkhato;",
  "atk-s0514a2:471": "Rajjaṃ kārehi bhaddante, kiṃ araññe karissasī”ti.",
  "atk-s0514a2:472": "Tattha gomaṇḍalaparibyūḷhoti subhaṅgīnaṃ rājakaññānaṃ maṇḍalena purakkhato.",
  "atk-s0514a2:473": "Atha mahāsatto rajjena anatthikabhāvaṃ pakāsento āha –",
  "atk-s0514a2:474": "116.",
  "atk-s0514a2:475": "“Kiṃ dhanena yaṃ khīyetha, kiṃ bhariyāya marissati;",
  "atk-s0514a2:476": "Kiṃ yobbanena jiṇṇena, yaṃ jarāyābhibhuyyati.",
  "atk-s0514a2:477": "117.",
  "atk-s0514a2:478": "“Tattha kā nandi kā khiḍḍā, kā ratī kā dhanesanā;",
  "atk-s0514a2:479": "Kiṃ me puttehi dārehi, rāja muttosmi bandhanā.",
  "atk-s0514a2:480": "118.",
  "atk-s0514a2:481": "“Yohaṃ evaṃ pajānāmi, maccu me nappamajjati;",
  "atk-s0514a2:482": "Antakenādhipannassa, kā ratī kā dhanesanā.",
  "atk-s0514a2:483": "119.",
  "atk-s0514a2:484": "“Phalānamiva pakkānaṃ, niccaṃ patanato bhayaṃ;",
  "atk-s0514a2:485": "Evaṃ jātāna maccānaṃ, niccaṃ maraṇato bhayaṃ.",
  "atk-s0514a2:486": "120.",
  "atk-s0514a2:487": "“Sāyameke na dissanti, pāto diṭṭhā bahū janā;",
  "atk-s0514a2:488": "Pāto ete na dissanti, sāyaṃ diṭṭhā bahū janā.",
  "atk-s0514a2:489": "121.",
  "atk-s0514a2:490": "“Ajjeva kiccaṃ ātapaṃ, ko jaññā maraṇaṃ suve;",
  "atk-s0514a2:491": "Na hi no saṅgaraṃ tena, mahāsenena maccunā.",
  "atk-s0514a2:492": "122.",
  "atk-s0514a2:493": "“Corā dhanassa patthenti, rāja muttosmi bandhanā;",
  "atk-s0514a2:494": "Ehi rāja nivattassu, nāhaṃ rajjena matthiko”ti.",
  "atk-s0514a2:495_0": "Tattha yaṃ khīyethāti mahārāja, kiṃ tvaṃ maṃ dhanena nimantesi, yaṃ khīyetha khayaṃ",
  "atk-s0514a2:495_1": "gaccheyya. Dhanaṃ vā hi purisaṃ cajati, puriso vā taṃ dhanaṃ cajitvā gacchatīti sabbathāpi",
  "atk-s0514a2:495_2": "khayagāmīyeva hoti, kiṃ tvaṃ maṃ tena dhanena nimantesi. Kiṃ bhariyāyāti bhariyāya",
  "atk-s0514a2:495_3": "kiṃ karissāmi, yā mayi ṭhiteyeva marissati. Jiṇṇenāti jarāya anuparitena anubhūtena.",
  "atk-s0514a2:495_4": "Abhibhuyyatīti abhibhaviyyati. Tatthāti tasmiṃ evaṃ jarāmaraṇadhamme lokasannivāse.",
  "atk-s0514a2:495_5": "Kā nandīti kā nāma tuṭṭhi. Khiḍḍāti kīḷā. Ratīti pañcakāmaguṇarati. Bandhanāti kāmabandhanā",
  "atk-s0514a2:495_6": "mutto asmi, mahārājāti jhānena vikkhambhitattā evamāha. Maccu meti mama maccu nappamajjati,",
  "atk-s0514a2:495_7": "niccaṃ mama vadhāya appamatoyevāti. Yo ahaṃ evaṃ pajānāmi, tassa mama antakena adhipannassa",
  "atk-s0514a2:495_8": "vadhitassa kā nāma rati, kā dhanesanāti. Niccanti jātakālato paṭṭhāya sadā jarāmaraṇato",
  "atk-s0514a2:495_9": "bhayameva uppajjati.",
  "atk-s0514a2:496_0": "Ātapanti kusalakammavīriyaṃ. Kiccanti kattabbaṃ. Ko jaññā maraṇaṃ suveti suve vā",
  "atk-s0514a2:496_1": "parasuve vā maraṇaṃ vā jīvitaṃ vā ko jāneyya. Saṅgaranti saṅketaṃ. Mahāsenenāti pañcavīsatibhayabāttiṃsakammakaraṇachannavutirogappamukhādivasena",
  "atk-s0514a2:496_2": "puthusenena. Corā dhanassāti dhanatthāya jīvitaṃ cajantā corā dhanassa patthenti",
  "atk-s0514a2:496_3": "nāma, ahaṃ pana dhanapatthanāsaṅkhātā bandhanā mutto asmi, na me dhanenatthoti attho.",
  "atk-s0514a2:496_4": "Nivattassūti mama vacanena sammā nivattassu, rajjaṃ pahāya nekkhammaṃ paṭisaraṇaṃ",
  "atk-s0514a2:496_5": "katvā pabbajassu. Yaṃ pana cintesi “imaṃ rajje patiṭṭhāpessāmī”ti, taṃ mā cintayi,",
  "atk-s0514a2:496_6": "nāhaṃ rajjena atthikoti. Iti mahāsattassa dhammadesanā sahānusandhinā matthakaṃ pattā.",
  "atk-s0514a2:497_0": "Taṃ sutvā rājānañca candādeviñca ādiṃ katvā soḷasasahassā orodhā ca amaccādayo ca",
  "atk-s0514a2:497_1": "sabbe pabbajitukāmā ahesuṃ. Rājāpi nagare bheriṃ carāpesi “ye mama puttassa santike",
  "atk-s0514a2:497_2": "pabbajituṃ icchanti, te pabbajantū”ti. Sabbesañca suvaṇṇakoṭṭhāgārādīnaṃ dvārāni",
  "atk-s0514a2:497_3": "vivarāpetvā “asukaṭṭhāne ca mahānidhikumbhiyo atthi, atthikā gaṇhantū”ti suvaṇṇapaṭṭe",
  "atk-s0514a2:497_4": "akkharāni likhāpetvā mahāthambhe bandhāpesi. Te nāgarā yathāpasārite āpaṇe ca vivaṭadvārāni",
  "atk-s0514a2:497_5": "gehāni ca pahāya nagarato nikkhamitvā rañño santikaṃ āgamiṃsu. Rājā mahājanena saddhiṃ",
  "atk-s0514a2:497_6": "mahāsattassa santike pabbaji. Sakkadattiyaṃ tiyojanikaṃ assamapadaṃ paripuṇṇaṃ ahosi.",
  "atk-s0514a2:497_7": "Mahāsatto paṇṇasālāyo vicāresi, majjhe ṭhitā paṇṇasālāyo itthīnaṃ dāpesi. Kiṃkāraṇā?",
  "atk-s0514a2:497_8": "Bhīrukajātikā etāti. Purisānaṃ pana bahipaṇṇasālāyo dāpesi. Tā sabbāpi paṇṇasālāyo",
  "atk-s0514a2:497_9": "vissakammadevaputtova māpesi. Te ca phaladhararukkhe vissakammadevaputtoyeva attano",
  "atk-s0514a2:497_10": "iddhiyā māpesi. Te sabbe vissakammena nimmitesu phaladhararukkhesu uposathadivase",
  "atk-s0514a2:497_11": "bhūmiyaṃ patitapatitāni phalāni gahetvā paribhuñjitvā samaṇadhammaṃ karonti. Tesu",
  "atk-s0514a2:497_12": "yo kāmavitakkaṃ vā byāpādavitakkaṃ vā vihiṃsāvitakkaṃ vā vitakketi, tassa manaṃ jānitvā",
  "atk-s0514a2:497_13": "mahāsatto ākāse nisīditvā madhuradhammaṃ kathesi. Te janā bodhisattassa madhuradhammaṃ",
  "atk-s0514a2:497_14": "sutvā ekaggacittā hutvā khippameva abhiññā ca samāpattiyo ca nibbattesuṃ.",
  "atk-s0514a2:498_0": "Tadā eko sāmantarājā “kāsirājā kira bārāṇasinagarato nikkhamitvā vanaṃ pavisitvā",
  "atk-s0514a2:498_1": "pabbajito”ti sutvā “bārāṇasiṃ gaṇhissāmī”ti nagarā nikkhamitvā bārāṇasiṃ patvā nagaraṃ",
  "atk-s0514a2:498_2": "pavisitvā alaṅkatanagaraṃ disvā rājanivesanaṃ āruyha sattavidhaṃ vararatanaṃ oloketvā",
  "atk-s0514a2:498_3": "“kāsirañño imaṃ dhanaṃ nissāya ekena bhayena bhavitabba”nti cintento surāsoṇḍe pakkosāpetvā",
  "atk-s0514a2:498_4": "pucchi “tumhākaṃ rañño idha nagare bhayaṃ uppannaṃ atthī”ti? “Natthi, devā”ti. “Kiṃ",
  "atk-s0514a2:498_5": "kāraṇā”ti. “Amhākaṃ rañño putto temiyakumāro ‘bārāṇasiṃ rajjaṃ na karissāmī’ti amūgopi",
  "atk-s0514a2:498_6": "mūgo viya hutvā imamhā nagarā nikkhamitvā vanaṃ pavisitvā isipabbajjaṃ pabbaji, tena",
  "atk-s0514a2:498_7": "kāraṇena amhākaṃ rājā mahājanena saddhiṃ imamhā nagarā nikkhamitvā temiyakumārassa",
  "atk-s0514a2:498_8": "santikaṃ gantvā pabbajito”ti ārocesuṃ. Sāmantarājā tesaṃ vacanaṃ sutvā tussitvā “ahampi",
  "atk-s0514a2:498_9": "pabbajissāmī”ti cintetvā “tāta, tumhākaṃ rājā kataradvārena nikkhanto”ti pucchi.",
  "atk-s0514a2:498_10": "“Deva, pācīnadvārenā”ti vutte attano parisāya saddhiṃ teneva pācīnadvārena nikkhamitvā nadītīrena pāyāsi.",
  "atk-s0514a2:499_0": "Mahāsattopi tassa āgamanaṃ ñatvā vanantaraṃ āgantvā ākāse nisīditvā madhuradhammaṃ",
  "atk-s0514a2:499_1": "desesi. So parisāya saddhiṃ tassa santikeyeva pabbaji. Evaṃ aparepi satta rājāno",
  "atk-s0514a2:499_2": "“bārāṇasinagaraṃ gaṇhissāmī”ti āgatā. Tepi rājāno satta rajjāni chaḍḍetvā bodhisattassa",
  "atk-s0514a2:499_3": "santikeyeva pabbajiṃsu. Hatthīpi araññahatthī jātā, assāpi araññaassā jātā, rathāpi",
  "atk-s0514a2:499_4": "araññeyeva vinaṭṭhā, bhaṇḍāgāresu kahāpaṇe assamapade vālukaṃ katvā vikiriṃsu. Sabbepi",
  "atk-s0514a2:499_5": "abhiññāsamāpattiyo nibbattetvā jīvitapariyosāne brahmalokaparāyaṇā ahesuṃ. Tiracchānagatā",
  "atk-s0514a2:499_6": "hatthiassāpi isigaṇe cittaṃ pasādetvā chakāmāvacaralokesu nibbattiṃsu.",
  "atk-s0514a2:500_0": "Satthā imaṃ dhammadesanaṃ āharitvā saccāni pakāsetvā “na, bhikkhave, idāneva, pubbepi",
  "atk-s0514a2:500_1": "rajjaṃ pahāya nikkhantoyevā”ti vatvā jātakaṃ samodhānesi – “tadā chatte adhivatthā",
  "atk-s0514a2:500_2": "devadhītā uppalavaṇṇā ahosi, sunando sārathi sāriputto, mātāpitaro mahārājakulāni,",
  "atk-s0514a2:500_3": "sesaparisā buddhaparisā, mūgapakkhapaṇḍito pana ahameva sammāsambuddho ahosi”nti.",
  "atk-s0514a2:501": "Mūgapakkhajātakavaṇṇanā paṭhamā.",
  "atk-s0514a2:503": "[539] 2. Mahājanakajātakavaṇṇanā",
  "atk-s0514a2:504_0": "Koyaṃ majjhe samuddasminti idaṃ satthā jetavane viharanto mahābhinikkhamanaṃ ārabbha",
  "atk-s0514a2:504_1": "kathesi. Ekadivasañhi bhikkhū dhammasabhāyaṃ sannisinnā tathāgatassa mahābhinikkhamanaṃ",
  "atk-s0514a2:504_2": "vaṇṇayantā nisīdiṃsu. Satthā āgantvā “kāya nuttha, bhikkhave, etarahi kathāya sannisinnā”ti",
  "atk-s0514a2:504_3": "pucchitvā “imāya nāmā”ti vutte “na, bhikkhave, idāneva, pubbepi tathāgato mahābhinikkhamanaṃ",
  "atk-s0514a2:504_4": "nikkhantoyevā”ti vatvā tehi yācito atītaṃ āhari.",
  "atk-s0514a2:505_0": "Atīte videharaṭṭhe mithilāyaṃ mahājanako nāma rājā rajjaṃ kāresi. Tassa dve puttā",
  "atk-s0514a2:505_1": "ahesuṃ ariṭṭhajanako ca polajanako cāti. Tesu rājā jeṭṭhaputtassa uparajjaṃ adāsi,",
  "atk-s0514a2:505_2": "kaniṭṭhassa senāpatiṭṭhānaṃ adāsi. Aparabhāge mahājanako kālamakāsi. Tassa sarīrakiccaṃ",
  "atk-s0514a2:505_3": "katvā rañño accayena ariṭṭhajanako rājā hutvā itarassa uparajjaṃ adāsi. Tasseko pādamūliko",
  "atk-s0514a2:505_4": "amacco rañño santikaṃ gantvā “deva, uparājā tumhe ghātetukāmo”ti āha. Rājā tassa",
  "atk-s0514a2:505_5": "punappunaṃ kathaṃ sutvā kaniṭṭhassa sinehaṃ bhinditvā polajanakaṃ saṅkhalikāhi bandhāpetvā",
  "atk-s0514a2:505_6": "rājanivesanato avidūre ekasmiṃ gehe vasāpetvā ārakkhaṃ ṭhapesi. Kumāro “sacāhaṃ bhātu",
  "atk-s0514a2:505_7": "verīmhi, saṅkhalikāpi me hatthapādā mā muccantu, dvārampi mā vivarīyatu, sace no",
  "atk-s0514a2:505_8": "verīmhi, saṅkhalikāpi me hatthapādā muccantu, dvārampi vivarīyatū”ti saccakiriyamakāsi.",
  "atk-s0514a2:505_9": "Tāvadeva saṅkhalikāpi khaṇḍākhaṇḍaṃ chijjiṃsu, dvārampi vivaṭaṃ. So nikkhamitvā ekaṃ",
  "atk-s0514a2:505_10": "paccantagāmaṃ gantvā vāsaṃ kappesi.",
  "atk-s0514a2:506_0": "Paccantagāmavāsino taṃ sañjānitvā upaṭṭhahiṃsu. Rājāpi taṃ gāhāpetuṃ nāsakkhi. So",
  "atk-s0514a2:506_1": "anupubbena paccantajanapadaṃ hatthagataṃ katvā mahāparivāro hutvā “ahaṃ pubbe bhātu",
  "atk-s0514a2:506_2": "na verī, idāni pana verīmhī”ti mahājanaparivuto mithilaṃ gantvā bahinagare khandhāvāraṃ",
  "atk-s0514a2:506_3": "katvā vāsaṃ kappesi. Nagaravāsino yodhā “kumāro kira āgato”ti sutvā yebhuyyena hatthiassavāhanādīni",
  "atk-s0514a2:506_4": "gahetvā tasseva santikaṃ āgamiṃsu, aññepi nāgarā āgamiṃsu. So bhātu sāsanaṃ pesesi",
  "atk-s0514a2:506_5": "“nāhaṃ pubbe tumhākaṃ verī, idāni pana verīmhi, chattaṃ vā me detha, yuddhaṃ vā”ti.",
  "atk-s0514a2:506_6": "Rājā taṃ sutvā yuddhaṃ kātuṃ icchanto aggamahesiṃ āmantetvā “bhadde, yuddhe jayaparājayo",
  "atk-s0514a2:506_7": "nāma na sakkā ñātuṃ, sace mama antarāyo hoti, tvaṃ gabbhaṃ rakkheyyāsī”ti vatvā mahatiyā",
  "atk-s0514a2:506_8": "senāya parivuto nagarā nikkhami.",
  "atk-s0514a2:507_0": "Atha naṃ yuddhe polajanakassa yodhā jīvitakkhayaṃ pāpesuṃ. Tadā “rājā mato”ti sakalanagare",
  "atk-s0514a2:507_1": "ekakolāhalaṃ jātaṃ. Devīpi tassa matabhāvaṃ ñatvā sīghaṃ sīghaṃ suvaṇṇasārādīni gahetvā",
  "atk-s0514a2:507_2": "pacchiyaṃ pakkhipitvā matthake kiliṭṭhapilotikaṃ attharitvā upari taṇḍule okiritvā",
  "atk-s0514a2:507_3": "kiliṭṭhapilotikaṃ nivāsetvā sarīraṃ virūpaṃ katvā pacchiṃ sīse ṭhapetvā divā divasseva",
  "atk-s0514a2:507_4": "nikkhami, na koci naṃ sañjāni. Sā uttaradvārena nikkhamitvā katthaci agatapubbattā",
  "atk-s0514a2:507_5": "maggaṃ ajānantī disaṃ vavatthāpetuṃ asakkontī kevalaṃ “kālacampānagaraṃ nāma atthī”ti",
  "atk-s0514a2:507_6": "sutattā “kālacampānagaraṃ gamikā nāma atthī”ti pucchamānā ekikā sālāyaṃ nisīdi. Kucchimhi",
  "atk-s0514a2:507_7": "panassā nibbattasatto na yo vā so vā, pūritapāramī mahāsatto nibbatti.",
  "atk-s0514a2:508_0": "Tassa tejena sakkassa bhavanaṃ kampi. Sakko āvajjento taṃ kāraṇaṃ ñatvā “tassā kucchiyaṃ",
  "atk-s0514a2:508_1": "nibbattasatto mahāpuñño, mayā gantuṃ vaṭṭatī”ti cintetvā paṭicchannayoggaṃ māpetvā",
  "atk-s0514a2:508_2": "tattha mañcaṃ paññāpetvā mahallakapuriso viya yoggaṃ pājento tāya nisinnasālāya dvāre",
  "atk-s0514a2:508_3": "ṭhatvā “kālacampānagaraṃ gamikā nāma atthī”ti pucchi. “Ahaṃ, tāta, gamissāmī”ti.",
  "atk-s0514a2:508_4": "“Tena hi yoggaṃ āruyha nisīda, ammā”ti. “Tāta, ahaṃ paripuṇṇagabbhā, na sakkā mayā",
  "atk-s0514a2:508_5": "yoggaṃ abhiruhituṃ, pacchato pacchato gamissāmi, imissā pana me pacchiyā okāsaṃ dehī”ti.",
  "atk-s0514a2:508_6": "“Amma, kiṃ vadesi, yoggaṃ pājetuṃ jānanasamattho nāma mayā sadiso natthi. Amma, mā",
  "atk-s0514a2:508_7": "bhāyi, āruyha nisīdā”ti. Sā “tāta, sādhū”ti vadati. So tassā ārohanakāle attano ānubhāvena",
  "atk-s0514a2:508_8": "vātapuṇṇabhastacammaṃ viya pathaviṃ unnāmetvā yoggassa pacchimante paharāpesi. Sā",
  "atk-s0514a2:508_9": "abhiruyha sayane nipajjitvāva “ayaṃ devatā bhavissatī”ti aññāsi. Sā dibbasayane nipannamattāva niddaṃ okkami.",
  "atk-s0514a2:509_0": "Atha naṃ sakko tiṃsayojanamatthake ekaṃ nadiṃ patvā pabodhetvā “amma, otaritvā nadiyaṃ",
  "atk-s0514a2:509_1": "nhāyitvā ussīsake sāṭakayugaṃ atthi, taṃ nivāsehi, antoyogge puṭabhattaṃ atthi, taṃ",
  "atk-s0514a2:509_2": "bhuñjāhī”ti āha. Sā tathā katvā puna nipajjitvā sāyanhasamaye kālacampānagaraṃ patvā",
  "atk-s0514a2:509_3": "dvāraṭṭālakapākāre disvā “tāta, kiṃ nāma nagarameta”nti pucchi. “Kālacampānagaraṃ,",
  "atk-s0514a2:509_4": "ammā”ti. “Kiṃ vadesi, tāta, nanu amhākaṃ nagarato kālacampānagaraṃ saṭṭhiyojanamatthake",
  "atk-s0514a2:509_5": "hotī”ti? “Evaṃ, amma, ahaṃ pana ujumaggaṃ jānāmī”ti. Atha naṃ dakkhiṇadvārasamīpe",
  "atk-s0514a2:509_6": "otāretvā “amma, amhākaṃ gāmo purato atthi, tvaṃ gantvā nagaraṃ pavisāhī”ti vatvā",
  "atk-s0514a2:509_7": "purato gantvā viya sakko antaradhāyitvā sakaṭṭhānameva gato.",
  "atk-s0514a2:510_0": "Devīpi ekikāva sālāyaṃ nisīdi. Tasmiṃ khaṇe eko disāpāmokkho ācariyo kālacampānagaravāsī",
  "atk-s0514a2:510_1": "mantajjhāyako brāhmaṇo pañcahi māṇavakasatehi parivuto nhānatthāya gacchanto dūratova",
  "atk-s0514a2:510_2": "oloketvā taṃ abhirūpaṃ sobhaggappattaṃ tattha nisinnaṃ disvā tassā kucchiyaṃ mahāsattassānubhāvena",
  "atk-s0514a2:510_3": "saha dassaneneva kaniṭṭhabhaginisinehaṃ uppādetvā māṇavake bahi ṭhapetvā ekakova",
  "atk-s0514a2:510_4": "sālaṃ pavisitvā “bhagini, kataragāmavāsikā tva”nti pucchi. “Tāta, mithilāyaṃ ariṭṭhajanakarañño",
  "atk-s0514a2:510_5": "aggamahesīmhī”ti. “Amma, idha kasmā āgatāsī”ti? “Tāta, polajanakena rājā mārito,",
  "atk-s0514a2:510_6": "athāhaṃ bhītā ‘gabbhaṃ anurakkhissāmī’ti āgatā”ti. “Amma, imasmiṃ pana te nagare",
  "atk-s0514a2:510_7": "koci ñātako atthī”ti? “Natthi, tātā”ti. Tena hi mā cintayi, ahaṃ udiccabrāhmaṇo mahāsālo",
  "atk-s0514a2:510_8": "disāpāmokkhaācariyo, ahaṃ taṃ bhaginiṭṭhāne ṭhapetvā paṭijaggissāmi, tvaṃ “bhātikā”ti",
  "atk-s0514a2:510_9": "maṃ vatvā pādesu gahetvā paridevāti. Sā mahāsaddaṃ katvā tassa pādesu gahetvā paridevi.",
  "atk-s0514a2:510_10": "Te dvepi aññamaññaṃ parideviṃsu.",
  "atk-s0514a2:511_0": "Athassa antevāsikā mahāsaddaṃ sutvā khippaṃ upadhāvitvā “ācariya, kiṃ te hotī”ti",
  "atk-s0514a2:511_1": "pucchiṃsu. So āha – “kaniṭṭhabhaginī me esā, asukakāle nāma mayā vinā jātā”ti. Atha",
  "atk-s0514a2:511_2": "māṇavā “tava bhaginiṃ diṭṭhakālato paṭṭhāya mā cintayittha ācariyā”ti āhaṃsu. So",
  "atk-s0514a2:511_3": "māṇave paṭicchannayoggaṃ āharāpetvā taṃ tattha nisīdāpetvā “tātā, vo gantvā brāhmaṇiyā",
  "atk-s0514a2:511_4": "mama kaniṭṭhabhaginibhāvaṃ kathetvā sabbakiccāni kātuṃ vadethā”ti vatvā gehaṃ pesesi.",
  "atk-s0514a2:511_5": "Te gantvā brāhmaṇiyā kathesuṃ. Atha naṃ brāhmaṇīpi uṇhodakena nhāpetvā sayanaṃ paññāpetvā",
  "atk-s0514a2:511_6": "nipajjāpesi. Atha brāhmaṇopi nhātvā āgato bhojanakāle “bhaginiṃ me pakkosathā”ti",
  "atk-s0514a2:511_7": "pakkosāpetvā tāya saddhiṃ ekato bhuñjitvā antonivesaneyeva taṃ paṭijaggi.",
  "atk-s0514a2:512_0": "Sā na cirasseva suvaṇṇavaṇṇaṃ puttaṃ vijāyi, “mahājanakakumāro”tissa ayyakasantakaṃ",
  "atk-s0514a2:512_1": "nāmamakāsi. So vaḍḍhamāno dārakehi saddhiṃ kīḷanto ye taṃ rosenti, te asambhinnakhattiyakule",
  "atk-s0514a2:512_2": "jātattā mahābalavatāya ceva mānathaddhatāya ca daḷhaṃ gahetvā paharati. Tadā te mahāsaddena",
  "atk-s0514a2:512_3": "rodantā “kena pahaṭā”ti vutte “vidhavāputtenā”ti vadanti. Atha kumāro cintesi “ime",
  "atk-s0514a2:512_4": "maṃ ‘vidhavāputto’ti abhiṇhaṃ vadanti, hotu, mama mātaraṃ pucchissāmī”ti. So ekadivasaṃ",
  "atk-s0514a2:512_5": "mātaraṃ pucchi “amma, ko mayhaṃ pitā”ti? Atha naṃ mātā “tāta, brāhmaṇo te pitā”ti",
  "atk-s0514a2:512_6": "vañcesi. So punadivasepi dārake paharanto “vidhavāputto”ti vutte “nanu brāhmaṇo me",
  "atk-s0514a2:512_7": "pitā”ti vatvā “brāhmaṇo kiṃ te hotī”ti vutte cintesi “ime maṃ, brāhmaṇo te kiṃ hotī’ti",
  "atk-s0514a2:512_8": "abhiṇhaṃ vadanti, mātā me idaṃ kāraṇaṃ yathābhūtaṃ na kathesi, sā attano manena me",
  "atk-s0514a2:512_9": "na kathessati, hotu, kathāpessāmi na”nti. So thaññaṃ pivanto thanaṃ dantehi ḍaṃsitvā",
  "atk-s0514a2:512_10": "“amma, me pitaraṃ kathehi, sace na kathessasi, thanaṃ te chindissāmī”ti āha. Sā puttaṃ",
  "atk-s0514a2:512_11": "vañcetuṃ asakkontī “tāta, tvaṃ mithilāyaṃ ariṭṭhajanakarañño putto, pitā te polajanakena",
  "atk-s0514a2:512_12": "mārito, ahaṃ taṃ anurakkhantī imaṃ nagaraṃ āgatā, ayaṃ brāhmaṇo maṃ bhaginiṭṭhāne",
  "atk-s0514a2:512_13": "ṭhapetvā paṭijaggatī”ti kathesi. So taṃ sutvā tato paṭṭhāya “vidhavāputto”ti vuttepi na kujjhi.",
  "atk-s0514a2:513_0": "So soḷasavassabbhantareyeva tayo vede ca sabbasippāni ca uggaṇhi, soḷasavassikakāle",
  "atk-s0514a2:513_1": "pana uttamarūpadharo ahosi. Atha so “pitu santakaṃ rajjaṃ gaṇhissāmī”ti cintetvā",
  "atk-s0514a2:513_2": "mātaraṃ pucchi “amma, kiñci dhanaṃ te hatthe atthi, udāhu no, ahaṃ vohāraṃ katvā",
  "atk-s0514a2:513_3": "dhanaṃ uppādetvā pitu santakaṃ rajjaṃ gaṇhissāmī”ti. Atha naṃ mātā āha – “tāta, nāhaṃ",
  "atk-s0514a2:513_4": "tucchahatthā āgatā, tayo me hatthe dhanasārā atthi, muttasāro, maṇisāro, vajirasāroti,",
  "atk-s0514a2:513_5": "tesu ekeko rajjaggahaṇappamāṇo, taṃ gahetvā rajjaṃ gaṇha, mā vohāraṃ karī”ti. “Amma,",
  "atk-s0514a2:513_6": "idampi dhanaṃ mayhameva upaḍḍhaṃ katvā dehi, taṃ pana gahetvā suvaṇṇabhūmiṃ gantvā",
  "atk-s0514a2:513_7": "bahuṃ dhanaṃ āharitvā rajjaṃ gaṇhissāmī”ti. So upaḍḍhaṃ āharāpetvā bhaṇḍikaṃ katvā",
  "atk-s0514a2:513_8": "suvaṇṇabhūmiṃ gamikehi vāṇijehi saddhiṃ nāvāya bhaṇḍaṃ āropetvā puna nivattitvā mātaraṃ",
  "atk-s0514a2:513_9": "vanditvā “amma, ahaṃ suvaṇṇabhūmiṃ gamissāmī”ti āha. Atha naṃ mātā āha – “tāta, samuddo",
  "atk-s0514a2:513_10": "nāma appasiddhiko bahuantarāyo, mā gaccha, rajjaggahaṇāya te dhanaṃ bahū”ti. So “gacchissāmeva",
  "atk-s0514a2:513_11": "ammā”ti mātaraṃ vanditvā gehā nikkhamma nāvaṃ abhiruhi.",
  "atk-s0514a2:514_0": "Taṃ divasameva polajanakassa sarīre rogo uppajji, anuṭṭhānaseyyaṃ sayi. Tadā satta",
  "atk-s0514a2:514_1": "jaṅghasatāni nāvaṃ abhiruhiṃsu. Nāvā sattadivasehi satta yojanasatāni gatā. Sā aticaṇḍavegena",
  "atk-s0514a2:514_2": "gantvā attānaṃ vahituṃ nāsakkhi, phalakāni bhinnāni, tato tato udakaṃ uggataṃ, nāvā",
  "atk-s0514a2:514_3": "samuddamajjhe nimuggā. Mahājanā rodanti paridevanti, nānādevatāyo namassanti. Mahāsatto",
  "atk-s0514a2:514_4": "pana neva rodati na paridevati, na devatāyo namassati, nāvāya pana nimujjanabhāvaṃ",
  "atk-s0514a2:514_5": "ñatvā sappinā sakkharaṃ omadditvā kucchipūraṃ khāditvā dve maṭṭhakasāṭake telena",
  "atk-s0514a2:514_6": "temetvā daḷhaṃ nivāsetvā kūpakaṃ nissāya ṭhito nāvāya nimujjanasamaye kūpakaṃ abhiruhi.",
  "atk-s0514a2:514_7": "Mahājanā macchakacchapabhakkhā jātā, samantā udakaṃ aḍḍhūsabhamattaṃ lohitaṃ ahosi.",
  "atk-s0514a2:514_8": "Mahāsatto kūpakamatthake ṭhitova “imāya nāma disāya mithilanagara”nti disaṃ vavatthapetvā",
  "atk-s0514a2:514_9": "kūpakamatthakā uppatitvā macchakacchape atikkamma mahābalavatāya usabhamatthake pati.",
  "atk-s0514a2:514_10": "Taṃ divasameva polajanako kālamakāsi. Tato paṭṭhāya mahāsatto maṇivaṇṇāsu ūmīsu parivattanto",
  "atk-s0514a2:514_11": "suvaṇṇakkhandho viya samuddaṃ tarati. So yathā ekadivasaṃ, evaṃ sattāhaṃ tarati,",
  "atk-s0514a2:514_12": "“idāni puṇṇamīdivaso”ti velaṃ pana oloketvā loṇodakena mukhaṃ vikkhāletvā uposathiko hoti.",
  "atk-s0514a2:515_0": "Tadā ca “ye mātupaṭṭhānādiguṇayuttā samudde marituṃ ananucchavikā sattā, te uddhārehī”ti",
  "atk-s0514a2:515_1": "catūhi lokapālehi maṇimekhalā nāma devadhītā samuddarakkhikā ṭhapitā hoti. Sā satta",
  "atk-s0514a2:515_2": "divasāni samuddaṃ na olokesi, dibbasampattiṃ anubhavantiyā kirassā sati pamuṭṭhā.",
  "atk-s0514a2:515_3": "“Devasamāgamaṃ gatā”tipi vadanti. Atha sā “ajja me sattamo divaso samuddaṃ anolokentiyā,",
  "atk-s0514a2:515_4": "kā nu kho pavattī”ti olokentī mahāsattaṃ disvā “sace mahājanakakumāro samudde nassissa,",
  "atk-s0514a2:515_5": "devasamāgamapavesanaṃ na labhissa”nti cintetvā mahāsattassa avidūre alaṅkatena sarīrena",
  "atk-s0514a2:515_6": "ākāse ṭhatvā mahāsattaṃ vīmaṃsamānā paṭhamaṃ gāthamāha –",
  "atk-s0514a2:516": "123.",
  "atk-s0514a2:517": "“Koyaṃ majjhe samuddasmiṃ, apassaṃ tīramāyuhe;",
  "atk-s0514a2:518": "Kaṃ tvaṃ atthavasaṃ ñatvā, evaṃ vāyamase bhusa”nti.",
  "atk-s0514a2:519": "Tattha apassaṃ tīramāyuheti tīraṃ apassantova āyūhati vīriyaṃ karoti.",
  "atk-s0514a2:520": "Atha mahāsatto tassā vacanaṃ sutvā “ajja me sattamo divaso samuddaṃ tarantassa, na me dutiyo satto diṭṭhapubbo, ko nu maṃ vadatī”ti ākāsaṃ olokento taṃ disvā dutiyaṃ gāthamāha –",
  "atk-s0514a2:521": "124.",
  "atk-s0514a2:522": "“Nisamma vattaṃ lokassa, vāyāmassa ca devate;",
  "atk-s0514a2:523": "Tasmā majjhe samuddasmiṃ, apassaṃ tīramāyuhe”ti.",
  "atk-s0514a2:524_0": "Tattha nisamma vattaṃ lokassāti ahaṃ lokassa vattakiriyaṃ disvā upadhāretvā viharāmīti",
  "atk-s0514a2:524_1": "attho. Vāyāmassa cāti vāyāmassa ca ānisaṃsaṃ nisāmetvā viharāmīti dīpeti. Tasmāti",
  "atk-s0514a2:524_2": "yasmā nisamma viharāmi, “purisakāro nāma na nassati, sukhe patiṭṭhāpetī”ti jānāmi,",
  "atk-s0514a2:524_3": "tasmā tīraṃ apassantopi āyūhāmi vīriyaṃ karomi, na ukkaṇṭhāmīti.",
  "atk-s0514a2:525": "Sā tassa dhammakathaṃ sutvā uttari sotukāmā hutvā puna gāthamāha –",
  "atk-s0514a2:526": "125.",
  "atk-s0514a2:527": "“Gambhīre appameyyasmiṃ, tīraṃ yassa na dissati;",
  "atk-s0514a2:528": "Mogho te purisavāyāmo, appatvāva marissasī”ti.",
  "atk-s0514a2:529": "Tattha appatvāti tīraṃ appatvāyeva.",
  "atk-s0514a2:530": "Atha naṃ mahāsatto “devate, kiṃ nāmetaṃ kathesi, vāyāmaṃ katvā marantopi garahato muccissāmī”ti vatvā gāthamāha –",
  "atk-s0514a2:531": "126.",
  "atk-s0514a2:532": "“Anaṇo ñātinaṃ hoti, devānaṃ pitunañca so;",
  "atk-s0514a2:533": "Karaṃ purisakiccāni, na ca pacchānutappatī”ti.",
  "atk-s0514a2:534_0": "Tattha anaṇoti vāyāmaṃ karonto ñātīnañceva devatānañca brahmānañca antare anaṇo hoti",
  "atk-s0514a2:534_1": "agarahito anindito. Karaṃ purisakiccānīti yathā so puggalo purisehi kattabbāni kammāni",
  "atk-s0514a2:534_2": "karaṃ pacchākāle na ca anutappati, yathā nānusocati, evāhampi vīriyaṃ karonto pacchākāle",
  "atk-s0514a2:534_3": "nānutappāmi nānusocāmīti attho.",
  "atk-s0514a2:535": "Atha naṃ devadhītā gāthamāha –",
  "atk-s0514a2:536": "127.",
  "atk-s0514a2:537": "“Apāraneyyaṃ yaṃ kammaṃ, aphalaṃ kilamathuddayaṃ;",
  "atk-s0514a2:538": "Tattha ko vāyāmenattho, maccu yassābhinippata”nti.",
  "atk-s0514a2:539": "Tattha apāraneyyanti vāyāmena matthakaṃ apāpetabbaṃ. Maccu yassābhinippatanti yassa aṭṭhāne vāyāmakaraṇassa maraṇameva nipphannaṃ, tattha ko vāyāmenatthoti.",
  "atk-s0514a2:540": "Evaṃ devadhītāya vutte taṃ appaṭibhānaṃ karonto mahāsatto uttari gāthā āha –",
  "atk-s0514a2:541": "128.",
  "atk-s0514a2:542": "“Apāraneyyamaccantaṃ, yo viditvāna devate;",
  "atk-s0514a2:543": "Na rakkhe attano pāṇaṃ, jaññā so yadi hāpaye.",
  "atk-s0514a2:544": "129.",
  "atk-s0514a2:545": "“Adhippāyaphalaṃ eke, asmiṃ lokasmi devate;",
  "atk-s0514a2:546": "Payojayanti kammāni, tāni ijjhanti vā na vā.",
  "atk-s0514a2:547": "130.",
  "atk-s0514a2:548": "“Sandiṭṭhikaṃ kammaphalaṃ, nanu passasi devate;",
  "atk-s0514a2:549": "Sannā aññe tarāmahaṃ, tañca passāmi santike.",
  "atk-s0514a2:550": "131.",
  "atk-s0514a2:551": "“So ahaṃ vāyamissāmi, yathāsatti yathābalaṃ;",
  "atk-s0514a2:552": "Gacchaṃ pāraṃ samuddassa, kassaṃ purisakāriya”nti.",
  "atk-s0514a2:553_0": "Tattha accantanti yo “idaṃ kammaṃ vīriyaṃ katvā nipphādetuṃ na sakkā, accantameva",
  "atk-s0514a2:553_1": "apāraneyya”nti viditvā caṇḍahatthiādayo apariharanto attano pāṇaṃ na rakkhati. Jaññā",
  "atk-s0514a2:553_2": "so yadi hāpayeti so yadi tādisesu ṭhānesu vīriyaṃ hāpeyya, jāneyya tassa kusītabhāvassa",
  "atk-s0514a2:553_3": "phalaṃ. Tvaṃ yaṃ vā taṃ vā niratthakaṃ vadasīti dīpeti. Pāḷiyaṃ pana “jaññā so yadi",
  "atk-s0514a2:553_4": "hāpaya”nti likhitaṃ, taṃ aṭṭhakathāsu natthi. Adhippāyaphalanti attano adhippāyaphalaṃ",
  "atk-s0514a2:553_5": "sampassamānā ekacce purisā kasivaṇijjādīni kammāni payojayanti, tāni ijjhanti vā",
  "atk-s0514a2:553_6": "na vā ijjhanti. “Ettha gamissāmi, idaṃ uggahessāmī”ti pana kāyikacetasikavīriyaṃ",
  "atk-s0514a2:553_7": "karontassa taṃ ijjhateva, tasmā taṃ kātuṃ vaṭṭatiyevāti dasseti. Sannā aññe tarāmahanti",
  "atk-s0514a2:553_8": "aññe janā mahāsamudde sannā nimuggā vīriyaṃ akarontā macchakacchapabhakkhā jātā,",
  "atk-s0514a2:553_9": "ahaṃ pana ekakova tarāmi. Tañca passāmi santiketi idaṃ me vīriyaphalaṃ passa, mayā",
  "atk-s0514a2:553_10": "iminā attabhāvena devatā nāma na diṭṭhapubbā, sohaṃ tañca iminā dibbarūpena mama",
  "atk-s0514a2:553_11": "santike ṭhitaṃ passāmi. Yathāsatti yathābalanti attano sattiyā ca balassa ca anurūpaṃ. Kassanti karissāmi.",
  "atk-s0514a2:554": "Tato devatā tassa taṃ daḷhavacanaṃ sutvā thutiṃ karontī gāthamāha –",
  "atk-s0514a2:555": "132.",
  "atk-s0514a2:556": "“Yo tvaṃ evaṃ gate oghe, appameyye mahaṇṇave;",
  "atk-s0514a2:557": "Dhammavāyāmasampanno, kammunā nāvasīdasi;",
  "atk-s0514a2:558": "So tvaṃ tattheva gacchāhi, yattha te nirato mano”ti.",
  "atk-s0514a2:559_0": "Tattha evaṃ gateti evarūpe gambhīre vitthate mahāsamudde. Dhammavāyāmasampannoti",
  "atk-s0514a2:559_1": "dhammavāyāmena samannāgato. Kammunāti attano purisakārakammena. Nāvasīdasīti na avasīdasi.",
  "atk-s0514a2:559_2": "Yattha teti yasmiṃ ṭhāne tava mano nirato, tattheva gacchāhīti.",
  "atk-s0514a2:560_0": "Sā evañca pana vatvā “paṇḍita mahāparakkama, kuhiṃ taṃ nemī”ti pucchi. “Mithilanagara”nti",
  "atk-s0514a2:560_1": "vutte sā mahāsattaṃ pupphakalāpaṃ viya ukkhipitvā ubhohi hatthehi pariggayha ure",
  "atk-s0514a2:560_2": "nipajjāpetvā piyaputtaṃ ādāya gacchantī viya ākāse pakkhandi. Mahāsatto sattāhaṃ",
  "atk-s0514a2:560_3": "loṇodakena upakkasarīro hutvā dibbaphassena phuṭṭho niddaṃ okkami. Atha naṃ sā mithilaṃ",
  "atk-s0514a2:560_4": "netvā ambavanuyyāne maṅgalasilāpaṭṭe dakkhiṇapassena nipajjāpetvā uyyānadevatāhi",
  "atk-s0514a2:560_5": "tassa ārakkhaṃ gāhāpetvā sakaṭṭhānameva gatā.",
  "atk-s0514a2:561_0": "Tadā polajanakassa putto natthi. Ekā panassa dhītā ahosi, sā sīvalidevī nāma paṇḍitā",
  "atk-s0514a2:561_1": "byattā. Amaccā tamenaṃ maraṇamañce nipannaṃ pucchiṃsu “mahārāja, tumhesu divaṅgatesu",
  "atk-s0514a2:561_2": "rajjaṃ kassa dassāmā”ti? Atha ne rājā “tātā, mama dhītaraṃ sīvalideviṃ ārādhetuṃ",
  "atk-s0514a2:561_3": "samatthassa rajjaṃ detha, yo vā pana caturassapallaṅkassa ussīsakaṃ jānāti, yo vā",
  "atk-s0514a2:561_4": "pana sahassathāmadhanuṃ āropetuṃ sakkoti, yo vā pana soḷasa mahānidhī nīharituṃ sakkoti,",
  "atk-s0514a2:561_5": "tassa rajjaṃ dethā”ti āha. Amaccā “deva, tesaṃ no nidhīnaṃ uddānaṃ kathethā”ti āhaṃsu. Atha rājā –",
  "atk-s0514a2:562": "“Sūriyuggamane nidhi, atho okkamane nidhi;",
  "atk-s0514a2:563": "Anto nidhi bahi nidhi, na anto na bahi nidhi.",
  "atk-s0514a2:564": "“Ārohane mahānidhi, atho orohane nidhi;",
  "atk-s0514a2:565": "Catūsu mahāsālesu, samantā yojane nidhi.",
  "atk-s0514a2:566": "“Dantaggesu mahānidhi, vālaggesu ca kepuke;",
  "atk-s0514a2:567": "Rukkhaggesu mahānidhi, soḷasete mahānidhī.",
  "atk-s0514a2:568": "“Sahassathāmo pallaṅko, sīvaliārādhanena cā”ti. –",
  "atk-s0514a2:569": "Mahānidhīhi saddhiṃ itaresampi uddānaṃ kathesi. Rājā imaṃ kathaṃ vatvā kālamakāsi.",
  "atk-s0514a2:570_0": "Amaccā rañño accayena tassa matakiccaṃ katvā sattame divase sannipatitvā mantayiṃsu",
  "atk-s0514a2:570_1": "“ambho raññā ‘attano dhītaraṃ ārādhetuṃ samatthassa rajjaṃ dātabba’nti vuttaṃ, ko",
  "atk-s0514a2:570_2": "taṃ ārādhetuṃ sakkhissatī”ti. Te “senāpati vallabho”ti vatvā tassa sāsanaṃ pesesuṃ.",
  "atk-s0514a2:570_3": "So sāsanaṃ sutvā “sādhū”ti sampaṭicchitvā rajjatthāya rājadvāraṃ gantvā attano āgatabhāvaṃ",
  "atk-s0514a2:570_4": "rājadhītāya ārocāpesi. Sā tassa āgatabhāvaṃ ñatvā “atthi nu khvassa setacchattasiriṃ",
  "atk-s0514a2:570_5": "dhāretuṃ dhitī”ti tassa vīmaṃsanatthāya “khippaṃ āgacchatū”ti āha. So tassā sāsanaṃ",
  "atk-s0514a2:570_6": "sutvā taṃ ārādhetukāmo sopānapādamūlato paṭṭhāya javenāgantvā tassā santike aṭṭhāsi.",
  "atk-s0514a2:570_7": "Atha naṃ sā vīmaṃsamānā “mahātale javena dhāvā”ti āha. So “rājadhītaraṃ tosessāmī”ti",
  "atk-s0514a2:570_8": "vegena pakkhandi. Atha naṃ “puna ehī”ti āha. So puna vegena āgato. Sā tassa dhitiyā",
  "atk-s0514a2:570_9": "virahitabhāvaṃ ñatvā “ehi samma, pāde me sambāhā”ti āha. So tassā ārādhanatthaṃ nisīditvā",
  "atk-s0514a2:570_10": "pāde sambāhi. Atha naṃ sā ure pādena paharitvā uttānakaṃ pātetvā “imaṃ andhabālapurisaṃ",
  "atk-s0514a2:570_11": "dhitivirahitaṃ pothetvā gīvāyaṃ gahetvā nīharathā”ti dāsīnaṃ saññaṃ adāsi. Tā tathā",
  "atk-s0514a2:570_12": "kariṃsu. So tehi “kiṃ senāpatī”ti puṭṭho “mā kathetha, sā neva manussitthī, yakkhinī”ti",
  "atk-s0514a2:570_13": "āha. Tato bhaṇḍāgāriko gato, tampi tatheva lajjāpesi. Tathā seṭṭhiṃ, chattaggāhaṃ,",
  "atk-s0514a2:570_14": "asiggāhanti sabbepi te lajjāpesiyeva.",
  "atk-s0514a2:571_0": "Atha amaccā sannipatitvā “rājadhītaraṃ ārādhetuṃ samattho nāma natthi, sahassathāmadhanuṃ",
  "atk-s0514a2:571_1": "āropetuṃ samatthassa rajjaṃ dethā”ti āha, tampi koci āropetuṃ nāsakkhi. Tato “caturassapallaṅkassa",
  "atk-s0514a2:571_2": "ussīsakaṃ jānantassa rajjaṃ dethā”ti āha, tampi koci na jānāti. Tato soḷasa mahānidhī",
  "atk-s0514a2:571_3": "nīharituṃ samatthassa rajjaṃ dethā”ti āha, tepi koci nīharituṃ nāsakkhi. Tato “ambho",
  "atk-s0514a2:571_4": "arājikaṃ nāma raṭṭhaṃ pāletuṃ na sakkā, kiṃ nu kho kātabba”nti mantayiṃsu. Atha ne",
  "atk-s0514a2:571_5": "purohito āha – “bho tumhe mā cintayittha, phussarathaṃ nāma vissajjetuṃ vaṭṭati,",
  "atk-s0514a2:571_6": "phussarathena hi laddharājā sakalajambudīpe rajjaṃ kāretuṃ samattho hotī”ti. Te “sādhū”ti",
  "atk-s0514a2:571_7": "sampaṭicchitvā nagaraṃ alaṅkārāpetvā maṅgalarathe cattāro kumudavaṇṇe asse yojetvā",
  "atk-s0514a2:571_8": "uttamapaccattharaṇaṃ attharitvā pañca rājakakudhabhaṇḍāni āropetvā caturaṅginiyā",
  "atk-s0514a2:571_9": "senāya parivāresuṃ. “Sasāmikassa rathassa purato tūriyāni vajjanti, asāmikassa pacchato",
  "atk-s0514a2:571_10": "vajjanti, tasmā sabbatūriyāni pacchato vādethā”ti vatvā suvaṇṇabhiṅkārena rathadhurañca",
  "atk-s0514a2:571_11": "patodañca abhisiñcitvā “yassa rajjaṃ kāretuṃ puññaṃ atthi, tassa santikaṃ gacchatū”ti",
  "atk-s0514a2:571_12": "rathaṃ vissajjesuṃ. Atha ratho rājagehaṃ padakkhiṇaṃ katvā vegena mahāvīthiṃ abhiruhi.",
  "atk-s0514a2:572_0": "Senāpatiādayo “phussaratho mama santikaṃ āgacchatū”ti cintayiṃsu. So sabbesaṃ gehāni",
  "atk-s0514a2:572_1": "atikkamitvā nagaraṃ padakkhiṇaṃ katvā pācīnadvārena nikkhamitvā uyyānābhimukho pāyāsi.",
  "atk-s0514a2:572_2": "Atha naṃ vegena gacchantaṃ disvā “nivattethā”ti āhaṃsu. Purohito “mā nivattayittha,",
  "atk-s0514a2:572_3": "icchanto yojanasatampi gacchatu, mā nivārethā”ti āha. Ratho uyyānaṃ pavisitvā maṅgalasilāpaṭṭaṃ",
  "atk-s0514a2:572_4": "padakkhiṇaṃ katvā ārohanasajjo hutvā aṭṭhāsi. Purohito mahāsattaṃ nipannakaṃ disvā",
  "atk-s0514a2:572_5": "amacce āmantetvā “ambho eko silāpaṭṭe nipannako puriso dissati, setacchattānucchavikā",
  "atk-s0514a2:572_6": "panassa dhiti atthīti vā natthīti vā na jānāma, sace esa puññavā bhavissati, amhe",
  "atk-s0514a2:572_7": "na olokessati, kāḷakaṇṇisatto sace bhavissati, bhītatasito uṭṭhāya kampamāno olokessati,",
  "atk-s0514a2:572_8": "tasmā khippaṃ sabbatūriyāni paggaṇhathā”ti āha. Tāvadeva anekasatāni tūriyāni paggaṇhiṃsu.",
  "atk-s0514a2:572_9": "Tadā tūriyasaddo sāgaraghoso viya ahosi.",
  "atk-s0514a2:573_0": "Mahāsatto tena saddena pabujjhitvā sīsaṃ vivaritvā olokento mahājanaṃ disvā “setacchattena",
  "atk-s0514a2:573_1": "me āgatena bhavitabba”nti cintetvā puna sīsaṃ pārupitvā parivattitvā vāmapassena",
  "atk-s0514a2:573_2": "nipajji. Purohito tassa pāde vivaritvā lakkhaṇāni olokento “tiṭṭhatu ayaṃ eko dīpo,",
  "atk-s0514a2:573_3": "catunnampi mahādīpānaṃ rajjaṃ kāretuṃ samattho hotī”ti puna tūriyāni paggaṇhāpesi.",
  "atk-s0514a2:573_4": "Atha mahāsatto mukhaṃ vivaritvā parivattitvā dakkhiṇapassena nipajjitvā mahājanaṃ",
  "atk-s0514a2:573_5": "olokesi. Tadā purohito parisaṃ ussāretvā añjaliṃ paggayha avakujjo hutvā “uṭṭhehi,",
  "atk-s0514a2:573_6": "deva, rajjaṃ te pāpuṇātī”ti āha. Atha naṃ mahāsatto “rājā vo kuhī”nti pucchitvā “kālakato",
  "atk-s0514a2:573_7": "devā”ti vutte “tassa putto vā bhātā vā natthī”ti pucchitvā “natthi devā”ti vutte",
  "atk-s0514a2:573_8": "“tena hi sādhu rajjaṃ kāressāmī”ti vatvā uṭṭhāya silāpaṭṭe pallaṅkena nisīdi. Atha",
  "atk-s0514a2:573_9": "naṃ tattheva abhisiñciṃsu. So mahājanako nāma rājā ahosi. So rathavaraṃ abhiruyha",
  "atk-s0514a2:573_10": "mahantena sirivibhavena nagaraṃ pavisitvā rājanivesanaṃ abhiruhanto “senāpatiādīnaṃ",
  "atk-s0514a2:573_11": "tāneva ṭhānāni hontū”ti vicāretvā mahātalaṃ abhiruhi.",
  "atk-s0514a2:574_0": "Rājadhītā pana purimasaññāya eva tassa vīmaṃsanatthaṃ ekaṃ purisaṃ āṇāpesi “tāta,",
  "atk-s0514a2:574_1": "tvaṃ gaccha, rājānaṃ upasaṅkamitvā evaṃ vadehi ‘deva, sīvalidevī tumhe pakkosati,",
  "atk-s0514a2:574_2": "khippaṃ kirāgacchatū”’ti. So gantvā tathā ārocesi. Rājā paṇḍito tassa vacanaṃ sutvāpi",
  "atk-s0514a2:574_3": "assuṇanto viya “aho sobhano vatāyaṃ pāsādo”ti pāsādameva vaṇṇeti. So taṃ sāvetuṃ",
  "atk-s0514a2:574_4": "asakkonto gantvā rājadhītāya taṃ pavattiṃ ārocesi “ayye, rājā tumhākaṃ vacanaṃ na",
  "atk-s0514a2:574_5": "suṇāti, pāsādameva vaṇṇeti, tumhākaṃ vacanaṃ tiṇaṃ viya na gaṇetī”ti. Sā tassa vacanaṃ",
  "atk-s0514a2:574_6": "sutvā “so mahajjhāsayo puriso bhavissatī”ti cintetvā dutiyampi tatiyampi pesesi.",
  "atk-s0514a2:574_7": "Rājāpi attano ruciyā pakatigamanena sīho viya vijambhamāno pāsādaṃ abhiruhi. Tasmiṃ",
  "atk-s0514a2:574_8": "upasaṅkamante rājadhītā tassa tejena sakabhāvena saṇṭhātuṃ asakkontī āgantvā hatthālambakaṃ adāsi.",
  "atk-s0514a2:575_0": "So tassā hatthaṃ olambitvā mahātalaṃ abhiruhitvā samussitasetacchatte rājapallaṅke",
  "atk-s0514a2:575_1": "nisīditvā amacce āmantetvā “ambho, atthi pana vo raññā kālaṃ karontena koci ovādo",
  "atk-s0514a2:575_2": "dinno”ti pucchitvā “āma, devā”ti vutte “tena hi vadethā”ti āha. Deva “sīvalideviṃ",
  "atk-s0514a2:575_3": "ārādhetuṃ samatthassa rajjaṃ dethā”ti tena vuttanti. Sīvalideviyā āgantvā hatthālambako",
  "atk-s0514a2:575_4": "dinno, ayaṃ tāva ārādhitā nāma, aññaṃ vadethāti. Deva “caturassapallaṅkassa ussīsakaṃ",
  "atk-s0514a2:575_5": "jānituṃ samatthassa rajjaṃ dethā”ti tena vuttanti. Rājā “idaṃ dujjānaṃ, upāyena sakkā",
  "atk-s0514a2:575_6": "jānitu”nti cintetvā sīsato suvaṇṇasūciṃ nīharitvā sīvalideviyā hatthe ṭhapesi “imaṃ",
  "atk-s0514a2:575_7": "ṭhapehī”ti. Sā taṃ gahetvā pallaṅkassa ussīsake ṭhapesi. “Khaggaṃ adāsī”tipi vadantiyeva.",
  "atk-s0514a2:575_8": "So tāya saññāya “idaṃ ussīsaka”nti ñatvā tesaṃ kathaṃ assuṇanto viya “kiṃ kathethā”ti",
  "atk-s0514a2:575_9": "vatvā puna tehi tathā vutte “idaṃ jānituṃ na garu, etaṃ ussīsaka”nti vatvā “aññaṃ",
  "atk-s0514a2:575_10": "vadethā”ti āha. Deva, “sahassathāmadhanuṃ āropetuṃ samatthassa rajjaṃ dethā”ti tena",
  "atk-s0514a2:575_11": "vuttanti. “Tena hi āharatha na”nti āharāpetvā so dhanuṃ pallaṅke yathānisinnova itthīnaṃ",
  "atk-s0514a2:575_12": "kappāsaphoṭanadhanuṃ viya āropetvā “aññaṃ vadethā”ti āha. “Deva, soḷasa mahānidhī",
  "atk-s0514a2:575_13": "nīharituṃ samatthassa rajjaṃ dethā”ti tena vuttanti. “Tesaṃ kiñci uddānaṃ atthī”ti",
  "atk-s0514a2:575_14": "pucchitvā “āma, devā”ti vutte “tena hi naṃ kathethā”ti āha. Te “sūriyuggamane nidhī”ti",
  "atk-s0514a2:575_15": "uddānaṃ kathayiṃsu. Tassa taṃ suṇantasseva gaganatale puṇṇacando viya so attho pākaṭo ahosi.",
  "atk-s0514a2:576_0": "Atha ne rājā āha – “ajja, bhaṇe, velā natthi, sve nidhī gaṇhissāmī”ti. So punadivase",
  "atk-s0514a2:576_1": "amacce sannipātetvā pucchi “tumhākaṃ rājā paccekabuddhe bhojesī”ti? “Āma, devā”ti.",
  "atk-s0514a2:576_2": "So cintesi “sūriyoti nāyaṃ sūriyo, sūriyasadisattā pana paccekabuddhā sūriyā nāma,",
  "atk-s0514a2:576_3": "tesaṃ paccuggamanaṭṭhāne nidhinā bhavitabba”nti. Tato rājā “tesu paccekabuddhesu",
  "atk-s0514a2:576_4": "āgacchantesu paccuggamanaṃ karonto kataraṃ ṭhānaṃ gacchatī”ti pucchitvā “asukaṭṭhānaṃ",
  "atk-s0514a2:576_5": "nāma devā”ti vutte “taṃ ṭhānaṃ khaṇitvā nidhiṃ nīharathā”ti nidhiṃ nīharāpesi. “Gamanakāle",
  "atk-s0514a2:576_6": "anugacchanto kattha ṭhatvā uyyojesī”ti pucchitvā “asukaṭṭhāne nāmā”ti vutte “tatopi",
  "atk-s0514a2:576_7": "nidhiṃ nīharathā”ti nidhiṃ nīharāpesi. Atha mahājanā ukkuṭṭhisahassāni pavattentā",
  "atk-s0514a2:576_8": "“sūriyuggamane nidhī”ti vuttattā sūriyuggamanadisāyaṃ khaṇantā vicariṃsu. Atho “okkamane",
  "atk-s0514a2:576_9": "nidhī”ti vuttattā sūriyatthaṅgamanadisāyaṃ khaṇantā vicariṃsu. “Idaṃ pana dhanaṃ",
  "atk-s0514a2:576_10": "idheva hoti, aho acchariya”nti pītisomanassaṃ pavattayiṃsu. Antonidhīti rājagehe",
  "atk-s0514a2:576_11": "mahādvārassa antoummārā nidhiṃ nīharāpesi. Bahi nidhīti bahiummārā nidhiṃ nīharāpesi.",
  "atk-s0514a2:576_12": "Na anto na bahi nidhīti heṭṭhāummārato nidhiṃ nīharāpesi. Ārohane nidhīti maṅgalahatthiṃ",
  "atk-s0514a2:576_13": "ārohanakāle suvaṇṇanisseṇiyā attharaṇaṭṭhānato nidhiṃ nīharāpesi. Atho orohane nidhīti",
  "atk-s0514a2:576_14": "hatthikkhandhato orohanaṭṭhānato nidhiṃ nīharāpesi. Catūsu mahāsālesūti bhūmiyaṃ",
  "atk-s0514a2:576_15": "kataupaṭṭhānaṭṭhāne sirisayanassa cattāro mañcapādā sālamayā, tesaṃ heṭṭhā catasso",
  "atk-s0514a2:576_16": "nidhikumbhiyo nīharāpesi. Samantāyojane nidhīti yojanaṃ nāma rathayugapamāṇaṃ, sirisayanassa",
  "atk-s0514a2:576_17": "samantā rathayugappamāṇato nidhiṃ nīharāpesi. Dantaggesu mahānidhīti maṅgalahatthiṭṭhāne",
  "atk-s0514a2:576_18": "tassa dvinnaṃ dantānaṃ abhimukhaṭṭhānato nidhiṃ nīharāpesi. Vālaggesūti maṅgalahatthiṭṭhāne",
  "atk-s0514a2:576_19": "tassa vāladhisammukhaṭṭhānato nidhiṃ nīharāpesi. Kepuketi kepukaṃ vuccati udakaṃ,",
  "atk-s0514a2:576_20": "maṅgalapokkharaṇito udakaṃ nīharāpetvā nidhiṃ dassesi. Rukkhaggesu mahānidhīti uyyāne",
  "atk-s0514a2:576_21": "mahāsālarukkhamūle ṭhitamajjhanhikasamaye parimaṇḍalāya rukkhacchāyāya anto nidhiṃ",
  "atk-s0514a2:576_22": "nīharāpesi. Evaṃ soḷasa mahānidhayo nīharāpetvā “aññaṃ kiñci atthī”ti pucchi. “Natthi",
  "atk-s0514a2:576_23": "devā”ti vadiṃsu. Mahājano haṭṭhatuṭṭho ahosi.",
  "atk-s0514a2:577_0": "Atha rājā “idaṃ dhanaṃ dānamukhe vikirissāmī”ti nagaramajjhe ceva catūsu nagaradvāresu",
  "atk-s0514a2:577_1": "cāti pañcasu ṭhānesu pañca dānasālāyo kārāpetvā mahādānaṃ paṭṭhapesi, kālacampānagarato",
  "atk-s0514a2:577_2": "attano mātarañca brāhmaṇañca pakkosāpetvā mahantaṃ sakkāraṃ akāsi. Tassa taruṇarajjeyeva",
  "atk-s0514a2:577_3": "sakalaṃ videharaṭṭhaṃ “ariṭṭhajanakarañño kira putto mahājanako nāma rājā rajjaṃ",
  "atk-s0514a2:577_4": "kāreti, so kira paṇḍito upāyakusalo, passissāma na”nti dassanatthāya saṅkhubhitaṃ",
  "atk-s0514a2:577_5": "ahosi. Tato tato bahuṃ paṇṇākāraṃ gahetvā āgamiṃsu, nāgarāpi mahāchaṇaṃ sajjayiṃsu.",
  "atk-s0514a2:577_6": "Rājanivesane attharaṇādīni santharitvā gandhadāmamālādāmādīni osāretvā vippakiṇṇalājākusumavāsadhūmagandhākāraṃ",
  "atk-s0514a2:577_7": "kāretvā nānappakāraṃ pānabhojanaṃ upaṭṭhāpesuṃ. Rañño paṇṇākāratthāya rajatasuvaṇṇabhājanādīsu",
  "atk-s0514a2:577_8": "anekappakārāni khādanīyabhojanīyamadhuphāṇitaphalādīni gahetvā tattha tattha parivāretvā",
  "atk-s0514a2:577_9": "aṭṭhaṃsu. Ekato amaccamaṇḍalaṃ nisīdi, ekato brāhmaṇagaṇo, ekato seṭṭhiādayo nisīdiṃsu,",
  "atk-s0514a2:577_10": "ekato uttamarūpadharā nāṭakitthiyo nisīdiṃsu, brāhmaṇāpi sotthikārena mukhamaṅgalikāni",
  "atk-s0514a2:577_11": "kathenti, naccagītādīsu kusalā naccagītādīni pavattayiṃsu, anekasatāni tūriyāni pavajjiṃsū.",
  "atk-s0514a2:577_12": "Tadā rājanivesanaṃ yugandharavātavegena pahaṭā sāgarakucchi viya ekaninnādaṃ ahosi.",
  "atk-s0514a2:577_13": "Olokitolokitaṭṭhānaṃ kampati.",
  "atk-s0514a2:578_0": "Atha mahāsatto setacchattassa heṭṭhā rājāsane nisinnova sakkasirisadisaṃ mahantaṃ",
  "atk-s0514a2:578_1": "sirivilāsaṃ oloketvā attano mahāsamudde katavāyāmaṃ anussari. Tassa “vīriyaṃ nāma",
  "atk-s0514a2:578_2": "kattabbayuttakaṃ, sacāhaṃ mahāsamudde vīriyaṃ nākarissaṃ, na imaṃ sampattiṃ alabhissa”nti",
  "atk-s0514a2:578_3": "taṃ vāyāmaṃ anussarantassa pīti uppajji. So pītivegena udānaṃ udānento āha –",
  "atk-s0514a2:579": "133.",
  "atk-s0514a2:580": "“Āsīsetheva puriso, na nibbindeyya paṇḍito;",
  "atk-s0514a2:581": "Passāmi vohaṃ attānaṃ, yathā icchiṃ tathā ahu.",
  "atk-s0514a2:582": "134.",
  "atk-s0514a2:583": "“Āsīsetheva puriso, na nibbindeyya paṇḍito;",
  "atk-s0514a2:584": "Passāmi vohaṃ attānaṃ, udakā thalamubbhataṃ.",
  "atk-s0514a2:585": "135.",
  "atk-s0514a2:586": "“Vāyametheva puriso, na nibbindeyya paṇḍito;",
  "atk-s0514a2:587": "Passāmi vohaṃ attānaṃ, yathā icchiṃ tathā ahu.",
  "atk-s0514a2:588": "136.",
  "atk-s0514a2:589": "“Vāyametheva puriso, na nibbindeyya paṇḍito;",
  "atk-s0514a2:590": "Passāmi vohaṃ attānaṃ, udakā thalamubbhataṃ.",
  "atk-s0514a2:591": "137.",
  "atk-s0514a2:592": "“Dukkhūpanītopi naro sapañño, āsaṃ na chindeyya sukhāgamāya;",
  "atk-s0514a2:593": "Bahū hi phassā ahitā hitā ca, avitakkitā maccumupabbajanti.",
  "atk-s0514a2:594": "138.",
  "atk-s0514a2:595": "“Acintitampi bhavati, cintitampi vinassati;",
  "atk-s0514a2:596": "Na hi cintāmayā bhogā, itthiyā purisassa vā”ti.",
  "atk-s0514a2:597_0": "Tattha āsīsethevāti āsāchedakammaṃ akatvā attano kammaṃ āsaṃ karotheva. Na nibbindeyyāti",
  "atk-s0514a2:597_1": "vīriyaṃ karonto na nibbindeyya na alaseyya. Yathā icchinti yathā rājabhāvaṃ icchiṃ,",
  "atk-s0514a2:597_2": "tatheva rājā jātomhi. Ubbhatanti nīhaṭaṃ. Dukkhūpanītoti kāyikacetasikadukkhena phuṭṭhopīti",
  "atk-s0514a2:597_3": "attho. Ahitā hitā cāti dukkhaphassā ahitā, sukhaphassā hitā. Avitakkitāti avitakkitāro",
  "atk-s0514a2:597_4": "acintitāro. Idaṃ vuttaṃ hoti – tesu phassesu ahitaphassena phuṭṭhā sattā “hitaphassopi",
  "atk-s0514a2:597_5": "atthīti vīriyaṃ karontā taṃ pāpuṇantī”ti acintetvā vīriyaṃ na karonti, te imassa",
  "atk-s0514a2:597_6": "atthassa avitakkitāro hitaphassaṃ alabhitvāva maccumupabbajanti maraṇaṃ pāpuṇanti,",
  "atk-s0514a2:597_7": "tasmā vīriyaṃ kattabbamevāti.",
  "atk-s0514a2:598_0": "Acintitampīti imesaṃ sattānaṃ acintitampi hoti, cintitampi vinassati. Mayāpi hi “ayujjhitvāva",
  "atk-s0514a2:598_1": "rajjaṃ labhissāmī”ti idaṃ acintitaṃ, “suvaṇṇabhūmito dhanaṃ āharitvā yujjhitvā pitu",
  "atk-s0514a2:598_2": "santakaṃ rajjaṃ gaṇhissāmī”ti pana cintitaṃ, idāni me cintitaṃ naṭṭhaṃ, acintitaṃ",
  "atk-s0514a2:598_3": "jātaṃ. Na hi cintāmayā bhogāti imesaṃ sattānañhi bhogā cintāya anipphajjanato cintāmayā",
  "atk-s0514a2:598_4": "nāma na honti, tasmā vīriyameva kattabbaṃ. Vīriyavato hi acintitampi hotīti.",
  "atk-s0514a2:599_0": "So tato paṭṭhāya dasa rājadhamme akopetvā dhammena samena rajjaṃ kāresi, paccekabuddhe",
  "atk-s0514a2:599_1": "ca upaṭṭhāsi. Aparabhāge sīvalidevī dhaññapuññalakkhaṇasampannaṃ puttaṃ vijāyi, “dīghāvukumāro”tissa",
  "atk-s0514a2:599_2": "nāmaṃ kariṃsu. Tassa vayappattassa rājā uparajjaṃ datvā sattavassasahassāni rajjaṃ",
  "atk-s0514a2:599_3": "kāresi. So ekadivasaṃ uyyānapālena phalāphalesu ceva nānāpupphesu ca ābhatesu tāni",
  "atk-s0514a2:599_4": "disvā tuṭṭho hutvā tassa sammānaṃ kāretvā “samma uyyānapāla, ahaṃ uyyānaṃ passissāmi,",
  "atk-s0514a2:599_5": "tvaṃ alaṅkarohi na”nti āha. So “sādhu, devā”ti sampaṭicchitvā tathā katvā rañño paṭivedesi.",
  "atk-s0514a2:599_6": "So hatthikkhandhavaragato mahantena parivārena nagarā nikkhamitvā uyyānadvāraṃ pāpuṇi.",
  "atk-s0514a2:599_7": "Tatra ca dve ambā atthi nīlobhāsā. Eko aphalo, eko phaladharo. So pana atimadhuro,",
  "atk-s0514a2:599_8": "raññā aggaphalassa aparibhuttattā tato koci phalaṃ gahetuṃ na ussahati. Rājā hatthikkhandhavaragatova",
  "atk-s0514a2:599_9": "tato ekaṃ phalaṃ gahetvā paribhuñji, tassa taṃ jivhagge ṭhapitamattameva dibbojaṃ",
  "atk-s0514a2:599_10": "viya upaṭṭhāsi. So “nivattanakāle bahū khādissāmī”ti cintesi. “Raññā aggaphalaṃ paribhutta”nti",
  "atk-s0514a2:599_11": "ñatvā uparājānaṃ ādiṃ katvā antamaso hatthimeṇḍaassameṇḍādayopi phalaṃ gahetvā paribhuñjiṃsu.",
  "atk-s0514a2:599_12": "Aññe phalaṃ alabhantā daṇḍehi sākhaṃ bhinditvā nipaṇṇamakaṃsu. Rukkho obhaggavibhaggo",
  "atk-s0514a2:599_13": "aṭṭhāsi, itaro pana maṇipabbato viya vilāsamāno ṭhito.",
  "atk-s0514a2:600_0": "Rājā uyyānā nikkhanto taṃ disvā “idaṃ ki”nti amacce pucchati. “Devena aggaphalaṃ",
  "atk-s0514a2:600_1": "paribhuttanti mahājanena vilumpito devā”ti āhaṃsu. “Kiṃ nu kho bhaṇe, imassa pana",
  "atk-s0514a2:600_2": "neva pattaṃ, na vaṇṇo khīṇo”ti? “Nipphalatāya na khīṇo, devā”ti. Taṃ sutvā rājā saṃvegaṃ",
  "atk-s0514a2:600_3": "paṭilabhitvā “ayaṃ rukkho nipphalatāya nīlobhāso ṭhito, ayaṃ pana saphalatāya obhaggavibhaggo",
  "atk-s0514a2:600_4": "ṭhito. Idampi rajjaṃ saphalarukkhasadisaṃ, pabbajjā pana nipphalarukkhasadisā. Sakiñcanasseva",
  "atk-s0514a2:600_5": "bhayaṃ, nākiñcanassa. Tasmā ahaṃ phalarukkho viya ahutvā nipphalarukkhasadiso bhavissāmi,",
  "atk-s0514a2:600_6": "imaṃ sampattiṃ cajitvā nikkhamma pabbajissāmī”ti daḷhaṃ samādānaṃ katvā manaṃ adhiṭṭhahitvā",
  "atk-s0514a2:600_7": "nagaraṃ pavisitvā pāsādadvāre ṭhitova senāpatiṃ pakkosāpetvā “mahāsenāpati, ajja",
  "atk-s0514a2:600_8": "me paṭṭhāya bhattahārakañceva mukhodakadantakaṭṭhadāyakañca ekaṃ upaṭṭhākaṃ ṭhapetvā",
  "atk-s0514a2:600_9": "aññe maṃ daṭṭhuṃ mā labhantu, porāṇakavinicchayāmacce gahetvā rajjaṃ anusāsatha,",
  "atk-s0514a2:600_10": "ahaṃ ito paṭṭhāya uparipāsādatale samaṇadhammaṃ karissāmī”ti vatvā pāsādamāruyha",
  "atk-s0514a2:600_11": "ekakova samaṇadhammaṃ akāsi. Evaṃ gate kāle mahājano rājaṅgaṇe sannipatitvā mahāsattaṃ",
  "atk-s0514a2:600_12": "adisvā “na no rājā porāṇako viya hotī”ti vatvā gāthādvayamāha –",
  "atk-s0514a2:601": "139.",
  "atk-s0514a2:602": "“Aporāṇaṃ vata bho rājā, sabbabhummo disampati;",
  "atk-s0514a2:603": "Najja nacce nisāmeti, na gīte kurute mano.",
  "atk-s0514a2:604": "140.",
  "atk-s0514a2:605": "“Na mige napi uyyāne, napi haṃse udikkhati;",
  "atk-s0514a2:606": "Mūgova tuṇhimāsīno, na atthamanusāsatī”ti.",
  "atk-s0514a2:607_0": "Tattha migeti sabbasaṅgāhikavacanaṃ, pubbe hatthī yujjhāpeti, meṇḍe yujjhāpeti, ajja",
  "atk-s0514a2:607_1": "tepi na oloketīti attho. Uyyāneti uyyānakīḷampi nānubhoti. Haṃseti pañcapadumasañchannāsu",
  "atk-s0514a2:607_2": "uyyānapokkharaṇīsu haṃsagaṇaṃ na oloketi. Mūgovāti bhattahārakañca upaṭṭhākañca pucchiṃsu",
  "atk-s0514a2:607_3": "“bho rājā, tumhehi saddhiṃ kiñci atthaṃ mantetī”ti. Te “na mantetī”ti vadiṃsu. Tasmā evamāhaṃsu.",
  "atk-s0514a2:608_0": "Rājā kāmesu anallīyantena vivekaninnena cittena attano kulūpakapaccekabuddhe anussaritvā",
  "atk-s0514a2:608_1": "“ko nu kho me tesaṃ sīlādiguṇayuttānaṃ akiñcanānaṃ vasanaṭṭhānaṃ ācikkhissatī”ti",
  "atk-s0514a2:608_2": "tīhi gāthāhi udānaṃ udānesi –",
  "atk-s0514a2:609": "141.",
  "atk-s0514a2:610": "“Sukhakāmā rahosīlā, vadhabandhā upāratā;",
  "atk-s0514a2:611": "Kassa nu ajja ārāme, daharā vuddhā ca acchare.",
  "atk-s0514a2:612": "142.",
  "atk-s0514a2:613": "“Atikkantavanathā dhīrā, namo tesaṃ mahesinaṃ;",
  "atk-s0514a2:614": "Ye ussukamhi lokamhi, viharanti manussukā.",
  "atk-s0514a2:615": "143.",
  "atk-s0514a2:616": "“Te chetvā maccuno jālaṃ, tataṃ māyāvino daḷhaṃ;",
  "atk-s0514a2:617": "Chinnālayattā gacchanti, ko tesaṃ gatimāpaye”ti.",
  "atk-s0514a2:618": "Tattha sukhakāmāti nibbānasukhakāmā. Rahosīlāti paṭicchannasīlā na attano guṇappakāsanā. Daharā vuḍḍhā cāti daharā ceva mahallakā ca. Acchareti vasanti.",
  "atk-s0514a2:619_0": "Tassevaṃ tesaṃ guṇe anussarantassa mahatī pīti uppajji. Atha mahāsatto pallaṅkato",
  "atk-s0514a2:619_1": "uṭṭhāya uttarasīhapañjaraṃ vivaritvā uttaradisābhimukho sirasi añjaliṃ patiṭṭhāpetvā",
  "atk-s0514a2:619_2": "“evarūpehi guṇehi samannāgatā paccekabuddhā”ti namassamāno “atikkantavanathā”tiādimāha.",
  "atk-s0514a2:619_3": "Tattha atikkantavanathāti pahīnataṇhā. Mahesinanti mahante sīlakkhandhādayo guṇe",
  "atk-s0514a2:619_4": "esitvā ṭhitānaṃ. Ussukamhīti rāgādīhi ussukkaṃ āpanne lokasmiṃ. Maccuno jālanti kilesamārena",
  "atk-s0514a2:619_5": "pasāritaṃ taṇhājālaṃ. Tataṃ māyāvinoti atimāyāvino. Ko tesaṃ gatimāpayeti ko maṃ",
  "atk-s0514a2:619_6": "tesaṃ paccekabuddhānaṃ nivāsaṭṭhānaṃ pāpeyya, gahetvā gaccheyyāti attho.",
  "atk-s0514a2:620_0": "Tassa pāsādeyeva samaṇadhammaṃ karontassa cattāro māsā atītā. Athassa ativiya pabbajjāya",
  "atk-s0514a2:620_1": "cittaṃ nami, agāraṃ lokantarikanirayo viya khāyi, tayo bhavā ādittā viya upaṭṭhahiṃsu.",
  "atk-s0514a2:620_2": "So pabbajjābhimukhena cittena “kadā nu kho imaṃ sakkabhavanaṃ viya alaṅkatappaṭiyattaṃ",
  "atk-s0514a2:620_3": "mithilaṃ pahāya himavantaṃ pavisitvā pabbajitavesagahaṇakālo mayhaṃ bhavissatī”ti",
  "atk-s0514a2:620_4": "cintetvā mithilavaṇṇanaṃ nāma ārabhi –",
  "atk-s0514a2:621": "144.",
  "atk-s0514a2:622": "“Kadāhaṃ mithilaṃ phītaṃ, vibhattaṃ bhāgaso mitaṃ;",
  "atk-s0514a2:623": "Pahāya pabbajissāmi, taṃ kudāssu bhavissati.",
  "atk-s0514a2:624": "145.",
  "atk-s0514a2:625": "“Kadāhaṃ mithilaṃ phītaṃ, visālaṃ sabbatopabhaṃ;",
  "atk-s0514a2:626": "Pahāya pabbajissāmi, taṃ kudāssu bhavissati.",
  "atk-s0514a2:627": "146.",
  "atk-s0514a2:628": "“Kadāhaṃ mithilaṃ phītaṃ, bahupākāratoraṇaṃ;",
  "atk-s0514a2:629": "Pahāya pabbajissāmi, taṃ kudāssu bhavissati.",
  "atk-s0514a2:630": "147.",
  "atk-s0514a2:631": "“Kadāhaṃ mithilaṃ phītaṃ, daḷhamaṭṭālakoṭṭhakaṃ;",
  "atk-s0514a2:632": "Pahāya pabbajissāmi, taṃ kudāssu bhavissati.",
  "atk-s0514a2:633": "148.",
  "atk-s0514a2:634": "“Kadāhaṃ mithilaṃ phītaṃ, suvibhattaṃ mahāpathaṃ;",
  "atk-s0514a2:635": "Pahāya pabbajissāmi, taṃ kudāssu bhavissati.",
  "atk-s0514a2:636": "149.",
  "atk-s0514a2:637": "“Kadāhaṃ mithilaṃ phītaṃ, suvibhattantarāpaṇaṃ;",
  "atk-s0514a2:638": "Pahāya pabbajissāmi, taṃ kudāssu bhavissati.",
  "atk-s0514a2:639": "150.",
  "atk-s0514a2:640": "“Kadāhaṃ mithilaṃ phītaṃ, gavāssarathapīḷitaṃ;",
  "atk-s0514a2:641": "Pahāya pabbajissāmi, taṃ kudāssu bhavissati.",
  "atk-s0514a2:642": "151.",
  "atk-s0514a2:643": "“Kadāhaṃ mithilaṃ phītaṃ, ārāmavanamāliniṃ;",
  "atk-s0514a2:644": "Pahāya pabbajissāmi, taṃ kudāssu bhavissati.",
  "atk-s0514a2:645": "152.",
  "atk-s0514a2:646": "“Kadāhaṃ mithilaṃ phītaṃ, uyyānavanamāliniṃ;",
  "atk-s0514a2:647": "Pahāya pabbajissāmi, taṃ kudāssu bhavissati.",
  "atk-s0514a2:648": "153.",
  "atk-s0514a2:649": "“Kadāhaṃ mithilaṃ phītaṃ, pāsādavanamāliniṃ;",
  "atk-s0514a2:650": "Pahāya pabbajissāmi, taṃ kudāssu bhavissati.",
  "atk-s0514a2:651": "154.",
  "atk-s0514a2:652": "“Kadāhaṃ mithilaṃ phītaṃ, tipuraṃ rājabandhuniṃ;",
  "atk-s0514a2:653": "Māpitaṃ somanassena, vedehena yasassinā;",
  "atk-s0514a2:654": "Pahāya pabbajissāmi, taṃ kudāssu bhavissati.",
  "atk-s0514a2:655": "155.",
  "atk-s0514a2:656": "“Kadāhaṃ vedehe phīte, nicite dhammarakkhite;",
  "atk-s0514a2:657": "Pahāya pabbajissāmi, taṃ kudāssu bhavissati.",
  "atk-s0514a2:658": "156.",
  "atk-s0514a2:659": "“Kadāhaṃ vedehe phīte, ajeyye dhammarakkhite;",
  "atk-s0514a2:660": "Pahāya pabbajissāmi, taṃ kudāssu bhavissati.",
  "atk-s0514a2:661": "157.",
  "atk-s0514a2:662": "“Kadāhaṃ antepuraṃ rammaṃ, vibhattaṃ bhāgaso mitaṃ;",
  "atk-s0514a2:663": "Pahāya pabbajissāmi, taṃ kudāssu bhavissati.",
  "atk-s0514a2:664": "158.",
  "atk-s0514a2:665": "“Kadāhaṃ antepuraṃ rammaṃ, sudhāmattikalepanaṃ;",
  "atk-s0514a2:666": "Pahāya pabbajissāmi, taṃ kudāssu bhavissati.",
  "atk-s0514a2:667": "159.",
  "atk-s0514a2:668": "“Kadāhaṃ antepuraṃ rammaṃ, sucigandhaṃ manoramaṃ;",
  "atk-s0514a2:669": "Pahāya pabbajissāmi, taṃ kudāssu bhavissati.",
  "atk-s0514a2:670": "160.",
  "atk-s0514a2:671": "“Kadāhaṃ kūṭāgāre ca, vibhatte bhāgaso mite;",
  "atk-s0514a2:672": "Pahāya pabbajissāmi, taṃ kudāssu bhavissati.",
  "atk-s0514a2:673": "161.",
  "atk-s0514a2:674": "“Kadāhaṃ kūṭāgāre ca, sudhāmattikalepane;",
  "atk-s0514a2:675": "Pahāya pabbajissāmi, taṃ kudāssu bhavissati.",
  "atk-s0514a2:676": "162.",
  "atk-s0514a2:677": "“Kadāhaṃ kūṭāgāre ca, sucigandhe manorame;",
  "atk-s0514a2:678": "Pahāya pabbajissāmi, taṃ kudāssu bhavissati.",
  "atk-s0514a2:679": "163.",
  "atk-s0514a2:680": "“Kadāhaṃ kūṭāgāre ca, litte candanaphosite;",
  "atk-s0514a2:681": "Pahāya pabbajissāmi, taṃ kudāssu bhavissati.",
  "atk-s0514a2:682": "164.",
  "atk-s0514a2:683": "“Kadāhaṃ soṇṇapallaṅke, gonake cittasanthate;",
  "atk-s0514a2:684": "Pahāya pabbajissāmi, taṃ kudāssu bhavissati.",
  "atk-s0514a2:685": "165.",
  "atk-s0514a2:686": "“Kadāhaṃ maṇipallaṅke, gonake cittasanthate;",
  "atk-s0514a2:687": "Pahāya pabbajissāmi, taṃ kudāssu bhavissati.",
  "atk-s0514a2:688": "166.",
  "atk-s0514a2:689": "“Kadāhaṃ kappāsakoseyyaṃ, khomakoṭumbarāni ca;",
  "atk-s0514a2:690": "Pahāya pabbajissāmi, taṃ kudāssu bhavissati.",
  "atk-s0514a2:691": "167.",
  "atk-s0514a2:692": "“Kadāhaṃ pokkharaṇī rammā, cakkavākapakūjitā;",
  "atk-s0514a2:693": "Mandālakehi sañchannā, padumuppalakehi ca;",
  "atk-s0514a2:694": "Pahāya pabbajissāmi, taṃ kudāssu bhavissati.",
  "atk-s0514a2:695": "168.",
  "atk-s0514a2:696": "“Kadāhaṃ hatthigumbe ca, sabbālaṅkārabhūsite;",
  "atk-s0514a2:697": "Suvaṇṇakacche mātaṅge, hemakappanavāsase.",
  "atk-s0514a2:698": "169.",
  "atk-s0514a2:699": "“Ārūḷhe gāmaṇīyehi, tomaraṅkusapāṇibhi;",
  "atk-s0514a2:700": "Pahāya pabbajissāmi, taṃ kudāssu bhavissati.",
  "atk-s0514a2:701": "170.",
  "atk-s0514a2:702": "“Kadāhaṃ assagumbe ca, sabbālaṅkārabhūsite;",
  "atk-s0514a2:703": "Ājānīyeva jātiyā, sindhave sīghavāhane.",
  "atk-s0514a2:704": "171.",
  "atk-s0514a2:705": "“Ārūḷhe gāmaṇīyehi, illiyācāpadhāribhi;",
  "atk-s0514a2:706": "Pahāya pabbajissāmi, taṃ kudāssu bhavissati.",
  "atk-s0514a2:707": "172.",
  "atk-s0514a2:708": "“Kadāhaṃ rathaseniyo, sannaddhe ussitaddhaje;",
  "atk-s0514a2:709": "Dīpe athopi veyyagghe, sabbālaṅkārabhūsite.",
  "atk-s0514a2:710": "173.",
  "atk-s0514a2:711": "“Ārūḷhe gāmaṇīyehi, cāpahatthehi vammibhi;",
  "atk-s0514a2:712": "Pahāya pabbajissāmi, taṃ kudāssu bhavissati.",
  "atk-s0514a2:713": "174.",
  "atk-s0514a2:714": "“Kadāhaṃ sovaṇṇarathe, sannaddhe ussitaddhaje;",
  "atk-s0514a2:715": "Dīpe athopi veyyagghe, sabbālaṅkārabhūsite.",
  "atk-s0514a2:716": "175.",
  "atk-s0514a2:717": "“Ārūḷhe gāmaṇīyehi, cāpahatthehi vammibhi;",
  "atk-s0514a2:718": "Pahāya pabbajissāmi, taṃ kudāssu bhavissati.",
  "atk-s0514a2:719": "176.",
  "atk-s0514a2:720": "“Kadāhaṃ sajjhurathe ca, sannaddhe ussitaddhaje;",
  "atk-s0514a2:721": "Dīpe athopi veyyagghe, sabbālaṅkārabhūsite.",
  "atk-s0514a2:722": "177.",
  "atk-s0514a2:723": "“Ārūḷhe gāmaṇīyehi, cāpahatthehi vammibhi;",
  "atk-s0514a2:724": "Pahāya pabbajissāmi, taṃ kudāssu bhavissati.",
  "atk-s0514a2:725": "178.",
  "atk-s0514a2:726": "“Kadāhaṃ assarathe ca, sannaddhe ussitaddhaje;",
  "atk-s0514a2:727": "Dīpe athopi veyyagghe, sabbālaṅkārabhūsite.",
  "atk-s0514a2:728": "179.",
  "atk-s0514a2:729": "“Ārūḷhe gāmaṇīyehi, cāpahatthehi vammibhi;",
  "atk-s0514a2:730": "Pahāya pabbajissāmi, taṃ kudāssu bhavissati.",
  "atk-s0514a2:731": "180.",
  "atk-s0514a2:732": "“Kadāhaṃ oṭṭharathe ca, sannaddhe ussitaddhaje;",
  "atk-s0514a2:733": "Dīpe athopi veyyagghe, sabbālaṅkārabhūsite.",
  "atk-s0514a2:734": "181.",
  "atk-s0514a2:735": "“Ārūḷhe gāmaṇīyehi, cāpahatthehi vammibhi;",
  "atk-s0514a2:736": "Pahāya pabbajissāmi, taṃ kudāssu bhavissati.",
  "atk-s0514a2:737": "182.",
  "atk-s0514a2:738": "“Kadāhaṃ goṇarathe ca, sannaddhe ussitaddhaje;",
  "atk-s0514a2:739": "Dīpe athopi veyyagghe, sabbālaṅkārabhūsite.",
  "atk-s0514a2:740": "183.",
  "atk-s0514a2:741": "“Ārūḷhe gāmaṇīyehi, cāpahatthehi vammibhi;",
  "atk-s0514a2:742": "Pahāya pabbajissāmi, taṃ kudāssu bhavissati.",
  "atk-s0514a2:743": "184.",
  "atk-s0514a2:744": "“Kadāhaṃ ajarathe ca, sannaddhe ussitaddhaje;",
  "atk-s0514a2:745": "Dīpe athopi veyyagghe, sabbālaṅkārabhūsite.",
  "atk-s0514a2:746": "185.",
  "atk-s0514a2:747": "“Ārūḷhe gāmaṇīyehi, cāpahatthehi vammibhi;",
  "atk-s0514a2:748": "Pahāya pabbajissāmi, taṃ kudāssu bhavissati.",
  "atk-s0514a2:749": "186.",
  "atk-s0514a2:750": "“Kadāhaṃ meṇḍarathe ca, sannaddhe ussitaddhaje;",
  "atk-s0514a2:751": "Dīpe athopi veyyagghe, sabbālaṅkārabhūsite.",
  "atk-s0514a2:752": "187.",
  "atk-s0514a2:753": "“Ārūḷhe gāmaṇīyehi, cāpahatthehi vammibhi;",
  "atk-s0514a2:754": "Pahāya pabbajissāmi, taṃ kudāssu bhavissati.",
  "atk-s0514a2:755": "188.",
  "atk-s0514a2:756": "“Kadāhaṃ migarathe ca, sannaddhe ussitaddhaje;",
  "atk-s0514a2:757": "Dīpe athopi veyyagghe, sabbālaṅkārabhūsite.",
  "atk-s0514a2:758": "189.",
  "atk-s0514a2:759": "“Ārūḷhe gāmaṇīyehi, cāpahatthehi vammibhi;",
  "atk-s0514a2:760": "Pahāya pabbajissāmi, taṃ kudāssu bhavissati.",
  "atk-s0514a2:761": "190.",
  "atk-s0514a2:762": "“Kadāhaṃ hatthārohe ca, sabbālaṅkārabhūsite;",
  "atk-s0514a2:763": "Nīlavammadhare sūre, tomaraṅkusapāṇine;",
  "atk-s0514a2:764": "Pahāya pabbajissāmi, taṃ kudāssu bhavissati.",
  "atk-s0514a2:765": "191.",
  "atk-s0514a2:766": "“Kadāhaṃ assārohe ca, sabbālaṅkārabhūsite;",
  "atk-s0514a2:767": "Nīlavammadhare sūre, illiyācāpadhārine;",
  "atk-s0514a2:768": "Pahāya pabbajissāmi, taṃ kudāssu bhavissati.",
  "atk-s0514a2:769": "192.",
  "atk-s0514a2:770": "“Kadāhaṃ rathārohe ca, sabbālaṅkārabhūsite;",
  "atk-s0514a2:771": "Nīlavammadhare sūre, cāpahatthe kalāpine;",
  "atk-s0514a2:772": "Pahāya pabbajissāmi, taṃ kudāssu bhavissati.",
  "atk-s0514a2:773": "193.",
  "atk-s0514a2:774": "“Kadāhaṃ dhanuggahe ca, sabbālaṅkārabhūsite;",
  "atk-s0514a2:775": "Nīlavammadhare sūre, cāpahatthe kalāpine;",
  "atk-s0514a2:776": "Pahāya pabbajissāmi, taṃ kudāssu bhavissati.",
  "atk-s0514a2:777": "194.",
  "atk-s0514a2:778": "“Kadāhaṃ rājaputte ca, sabbālaṅkārabhūsite;",
  "atk-s0514a2:779": "Citravammadhare sūre, kañcanāveḷadhārine;",
  "atk-s0514a2:780": "Pahāya pabbajissāmi, taṃ kudāssu bhavissati.",
  "atk-s0514a2:781": "195.",
  "atk-s0514a2:782": "“Kadāhaṃ ariyagaṇe ca, vatavante alaṅkate;",
  "atk-s0514a2:783": "Haricandanalittaṅge, kāsikuttamadhārine;",
  "atk-s0514a2:784": "Pahāya pabbajissāmi, taṃ kudāssu bhavissati.",
  "atk-s0514a2:785": "196.",
  "atk-s0514a2:786": "“Kadāhaṃ amaccagaṇe ca, sabbālaṅkārabhūsite;",
  "atk-s0514a2:787": "Pītavammadhare sūre, purato gacchamāline;",
  "atk-s0514a2:788": "Pahāya pabbajissāmi, taṃ kudāssu bhavissati.",
  "atk-s0514a2:789": "197.",
  "atk-s0514a2:790": "“Kadāhaṃ sattasatā bhariyā, sabbālaṅkārabhūsitā;",
  "atk-s0514a2:791": "Pahāya pabbajissāmi, taṃ kudāssu bhavissati.",
  "atk-s0514a2:792": "198.",
  "atk-s0514a2:793": "“Kadāhaṃ sattasatā bhariyā, susaññā tanumajjhimā;",
  "atk-s0514a2:794": "Pahāya pabbajissāmi, taṃ kudāssu bhavissati.",
  "atk-s0514a2:795": "199.",
  "atk-s0514a2:796": "“Kadāhaṃ sattasatā bhariyā, assavā piyabhāṇinī;",
  "atk-s0514a2:797": "Pahāya pabbajissāmi, taṃ kudāssu bhavissati.",
  "atk-s0514a2:798": "200.",
  "atk-s0514a2:799": "“Kadāhaṃ satapalaṃ kaṃsaṃ, sovaṇṇaṃ satarājikaṃ;",
  "atk-s0514a2:800": "Pahāya pabbajissāmi, taṃ kudāssu bhavissati.",
  "atk-s0514a2:801": "201.",
  "atk-s0514a2:802": "“Kadāssu maṃ hatthigumbā, sabbālaṅkārabhūsitā;",
  "atk-s0514a2:803": "Suvaṇṇakacchā mātaṅgā, hemakappanavāsasā.",
  "atk-s0514a2:804": "202.",
  "atk-s0514a2:805": "“Ārūḷhā gāmaṇīyehi, tomaraṅkusapāṇibhi;",
  "atk-s0514a2:806": "Yantaṃ maṃ nānuyissanti, taṃ kudāssu bhavissati.",
  "atk-s0514a2:807": "203.",
  "atk-s0514a2:808": "“Kadāssu maṃ assagumbā, sabbālaṅkārabhūsitā;",
  "atk-s0514a2:809": "Ājānīyāva jātiyā, sindhavā sīghavāhanā.",
  "atk-s0514a2:810": "204.",
  "atk-s0514a2:811": "“Ārūḷhā gāmaṇīyehi, illiyācāpadhāribhi;",
  "atk-s0514a2:812": "Yantaṃ maṃ nānuyissanti, taṃ kudāssu bhavissati.",
  "atk-s0514a2:813": "205.",
  "atk-s0514a2:814": "“Kadāssu maṃ rathasenī, sannaddhā ussitaddhajā;",
  "atk-s0514a2:815": "Dīpā athopi veyyagghā, sabbālaṅkārabhūsitā.",
  "atk-s0514a2:816": "206.",
  "atk-s0514a2:817": "“Ārūḷhā gāmaṇīyehi, cāpahatthehi vammibhi;",
  "atk-s0514a2:818": "Yantaṃ maṃ nānuyissanti, taṃ kudāssu bhavissati.",
  "atk-s0514a2:819": "207.",
  "atk-s0514a2:820": "“Kadāssu maṃ soṇṇarathā, sannaddhā ussitaddhajā;",
  "atk-s0514a2:821": "Dīpā athopi veyyagghā, sabbālaṅkārabhūsitā.",
  "atk-s0514a2:822": "208.",
  "atk-s0514a2:823": "“Ārūḷhā gāmaṇīyehi, cāpahatthehi vammibhi;",
  "atk-s0514a2:824": "Yantaṃ maṃ nānuyissanti, taṃ kudāssu bhavissati.",
  "atk-s0514a2:825": "209.",
  "atk-s0514a2:826": "“Kadāssu maṃ sajjhurathā, sannaddhā ussitaddhajā;",
  "atk-s0514a2:827": "Dīpā athopi veyyagghā, sabbālaṅkārabhūsitā.",
  "atk-s0514a2:828": "210.",
  "atk-s0514a2:829": "“Ārūḷhā gāmaṇīyehi, cāpahatthehi vammibhi;",
  "atk-s0514a2:830": "Yantaṃ maṃ nānuyissanti, taṃ kudāssu bhavissati.",
  "atk-s0514a2:831": "211.",
  "atk-s0514a2:832": "“Kadāssu maṃ assarathā, sannaddhā ussitaddhajā;",
  "atk-s0514a2:833": "Dīpā athopi veyyagghā, sabbālaṅkārabhūsitā.",
  "atk-s0514a2:834": "212.",
  "atk-s0514a2:835": "“Ārūḷhā gāmaṇīyehi, cāpahatthehi vammibhi;",
  "atk-s0514a2:836": "Yantaṃ maṃ nānuyissanti, taṃ kudāssu bhavissati.",
  "atk-s0514a2:837": "213.",
  "atk-s0514a2:838": "“Kadāssu maṃ oṭṭharathā, sannaddhā ussitaddhajā;",
  "atk-s0514a2:839": "Dīpā athopi veyyagghā, sabbālaṅkārabhūsitā.",
  "atk-s0514a2:840": "214.",
  "atk-s0514a2:841": "“Ārūḷhā gāmaṇīyehi, cāpahatthehi vammibhi;",
  "atk-s0514a2:842": "Yantaṃ maṃ nānuyissanti, taṃ kudāssu bhavissati.",
  "atk-s0514a2:843": "215.",
  "atk-s0514a2:844": "“Kadāssu maṃ goṇarathā, sannaddhā ussitaddhajā;",
  "atk-s0514a2:845": "Dīpā athopi veyyagghā, sabbālaṅkārabhūsitā.",
  "atk-s0514a2:846": "216.",
  "atk-s0514a2:847": "“Ārūḷhā gāmaṇīyehi, cāpahatthehi vammibhi;",
  "atk-s0514a2:848": "Yantaṃ maṃ nānuyissanti, taṃ kudāssu bhavissati.",
  "atk-s0514a2:849": "217.",
  "atk-s0514a2:850": "“Kadāssu maṃ ajarathā, sannaddhā ussitaddhajā;",
  "atk-s0514a2:851": "Dīpā athopi veyyagghā, sabbālaṅkārabhūsitā.",
  "atk-s0514a2:852": "218.",
  "atk-s0514a2:853": "“Ārūḷhā gāmaṇīyehi, cāpahatthehi vammibhi;",
  "atk-s0514a2:854": "Yantaṃ maṃ nānuyissanti, taṃ kudāssu bhavissati.",
  "atk-s0514a2:855": "219.",
  "atk-s0514a2:856": "“Kadāssu maṃ meṇḍarathā, sannaddhā ussitaddhajā;",
  "atk-s0514a2:857": "Dīpā athopi veyyagghā, sabbālaṅkārabhūsitā.",
  "atk-s0514a2:858": "220.",
  "atk-s0514a2:859": "“Ārūḷhā gāmaṇīyehi, cāpahatthehi vammibhi;",
  "atk-s0514a2:860": "Yantaṃ maṃ nānuyissanti, taṃ kudāssu bhavissati.",
  "atk-s0514a2:861": "221.",
  "atk-s0514a2:862": "“Kadāssu maṃ migarathā, sannaddhā ussitaddhajā;",
  "atk-s0514a2:863": "Dīpā athopi veyyagghā, sabbālaṅkārabhūsitā.",
  "atk-s0514a2:864": "222.",
  "atk-s0514a2:865": "“Ārūḷhā gāmaṇīyehi, cāpahatthehi vammibhi;",
  "atk-s0514a2:866": "Yantaṃ maṃ nānuyissanti, taṃ kudāssu bhavissati.",
  "atk-s0514a2:867": "223.",
  "atk-s0514a2:868": "“Kadāssu maṃ hatthārohā, sabbālaṅkārabhūsitā;",
  "atk-s0514a2:869": "Nīlavammadharā sūrā, tomaraṅkusapāṇino;",
  "atk-s0514a2:870": "Yantaṃ maṃ nānuyissanti, taṃ kudāssu bhavissati.",
  "atk-s0514a2:871": "224.",
  "atk-s0514a2:872": "“Kadāssu maṃ assārohā, sabbālaṅkārabhūsitā;",
  "atk-s0514a2:873": "Nīlavammadharā sūrā, illiyācāpadhārino;",
  "atk-s0514a2:874": "Yantaṃ maṃ nānuyissanti, taṃ kudāssu bhavissati.",
  "atk-s0514a2:875": "225.",
  "atk-s0514a2:876": "“Kadāssu maṃ rathārohā, sabbālaṅkārabhūsitā;",
  "atk-s0514a2:877": "Nīlavammadharā sūrā, cāpahatthā kalāpino;",
  "atk-s0514a2:878": "Yantaṃ maṃ nānuyissanti, taṃ kudāssu bhavissati.",
  "atk-s0514a2:879": "226.",
  "atk-s0514a2:880": "“Kadāssu maṃ dhanuggahā, sabbālaṅkārabhūsitā;",
  "atk-s0514a2:881": "Nīlavammadharā sūrā, cāpahatthā kalāpino;",
  "atk-s0514a2:882": "Yantaṃ maṃ nānuyissanti, taṃ kudāssu bhavissati.",
  "atk-s0514a2:883": "227.",
  "atk-s0514a2:884": "“Kadāssu maṃ rājaputtā, sabbālaṅkārabhūsitā;",
  "atk-s0514a2:885": "Citravammadharā sūrā, kañcanāveḷadhārino;",
  "atk-s0514a2:886": "Yantaṃ maṃ nānuyissanti, taṃ kudāssu bhavissati.",
  "atk-s0514a2:887": "228.",
  "atk-s0514a2:888": "“Kadāssu maṃ ariyagaṇā, vatavantā alaṅkatā;",
  "atk-s0514a2:889": "Haricandanalittaṅgā, kāsikuttamadhārino;",
  "atk-s0514a2:890": "Yantaṃ maṃ nānuyissanti, taṃ kudāssu bhavissati.",
  "atk-s0514a2:891": "229.",
  "atk-s0514a2:892": "“Kadāssu maṃ amaccagaṇā, sabbālaṅkārabhūsitā;",
  "atk-s0514a2:893": "Pītavammadharā sūrā, purato gacchamālino;",
  "atk-s0514a2:894": "Yantaṃ maṃ nānuyissanti, taṃ kudāssu bhavissati.",
  "atk-s0514a2:895": "230.",
  "atk-s0514a2:896": "“Kadāssu maṃ sattasatā bhariyā, sabbālaṅkārabhūsitā;",
  "atk-s0514a2:897": "Yantaṃ maṃ nānuyissanti, taṃ kudāssu bhavissati.",
  "atk-s0514a2:898": "231.",
  "atk-s0514a2:899": "“Kadāssu maṃ sattasatā bhariyā, susaññā tanumajjhimā;",
  "atk-s0514a2:900": "Yantaṃ maṃ nānuyissanti, taṃ kudāssu bhavissati.",
  "atk-s0514a2:901": "232.",
  "atk-s0514a2:902": "“Kadāssu maṃ sattasatā bhariyā, assavā piyabhāṇinī;",
  "atk-s0514a2:903": "Yantaṃ maṃ nānuyissanti, taṃ kudāssu bhavissati.",
  "atk-s0514a2:904": "233.",
  "atk-s0514a2:905": "“Kadāhaṃ pattaṃ gahetvāna, muṇḍo saṅghāṭipāruto;",
  "atk-s0514a2:906": "Piṇḍikāya carissāmi, taṃ kudāssu bhavissati.",
  "atk-s0514a2:907": "234.",
  "atk-s0514a2:908": "“Kadāhaṃ paṃsukūlānaṃ, ujjhitānaṃ mahāpathe;",
  "atk-s0514a2:909": "Saṅghāṭiṃ dhārayissāmi, taṃ kudāssu bhavissati.",
  "atk-s0514a2:910": "235.",
  "atk-s0514a2:911": "“Kadāhaṃ sattāhasammeghe, ovaṭṭho allacīvaro;",
  "atk-s0514a2:912": "Piṇḍikāya carissāmi, taṃ kudāssu bhavissati.",
  "atk-s0514a2:913": "236.",
  "atk-s0514a2:914": "“Kadāhaṃ sabbattha gantvā, rukkhā rukkhaṃ vanā vanaṃ;",
  "atk-s0514a2:915": "Anapekkho gamissāmi, taṃ kudāssu bhavissati.",
  "atk-s0514a2:916": "237.",
  "atk-s0514a2:917": "“Kadāhaṃ giriduggesu, pahīnabhayabheravo;",
  "atk-s0514a2:918": "Adutiyo gamissāmi, taṃ kudāssu bhavissati.",
  "atk-s0514a2:919": "238.",
  "atk-s0514a2:920": "“Kadāhaṃ vīṇaṃva rujjako, sattatantiṃ manoramaṃ;",
  "atk-s0514a2:921": "Cittaṃ ujuṃ karissāmi, taṃ kudāssu bhavissati.",
  "atk-s0514a2:922": "239.",
  "atk-s0514a2:923": "“Kadāhaṃ rathakārova, parikantaṃ upāhanaṃ;",
  "atk-s0514a2:924": "Kāmasaññojane checchaṃ, ye dibbe ye ca mānuse”ti.",
  "atk-s0514a2:925_0": "Tattha kadāti kālaparivitakko. Phītanti vatthālaṅkārādīhi supupphitaṃ. Vibhattaṃ",
  "atk-s0514a2:925_1": "bhāgaso mitanti chekehi nagaramāpakehi rājanivesanādīnaṃ vasena vibhattaṃ dvāravīthīnaṃ",
  "atk-s0514a2:925_2": "vasena koṭṭhāsato mitaṃ. Taṃ kudāssu bhavissatīti taṃ evarūpaṃ nagaraṃ pahāya pabbajanaṃ",
  "atk-s0514a2:925_3": "kudā nāma me bhavissati. Sabbatopabhanti samantato alaṅkārobhāsena yuttaṃ. Bahupākāratoraṇanti",
  "atk-s0514a2:925_4": "bahalena puthulena pākārena ceva dvāratoraṇehi ca samannāgataṃ. Daḷhamaṭṭālakoṭṭhakanti",
  "atk-s0514a2:925_5": "daḷhehi aṭṭālakehi dvārakoṭṭhakehi ca samannāgataṃ. Pīḷitanti samākiṇṇaṃ. Tipuranti",
  "atk-s0514a2:925_6": "tīhi purehi samannāgataṃ, tipākāranti attho. Atha vā tipuranti tikkhattuṃ puṇṇaṃ.",
  "atk-s0514a2:925_7": "Rājabandhunīnti rājaññatakeheva puṇṇaṃ. Somanassenāti evaṃnāmakena videharājena.",
  "atk-s0514a2:926_0": "Niciteti dhanadhaññanicayādinā sampanne. Ajeyyeti paccāmittehi ajetabbe. Candanaphositeti",
  "atk-s0514a2:926_1": "lohitacandanena paripphosite. Koṭumbarānīti koṭumbararaṭṭhe uṭṭhitavatthāni. Hatthigumbeti",
  "atk-s0514a2:926_2": "hatthighaṭāyo. Hemakappanavāsaseti hemamayena sīsālaṅkārasaṅkhātena kappanena ca",
  "atk-s0514a2:926_3": "hemajālena ca samannāgate. Gāmaṇīyehīti hatthācariyehi. Ājānīyeva jātiyāti jātiyā",
  "atk-s0514a2:926_4": "kāraṇākāraṇajānanatāya ājānīyeva, tādisānaṃ assānaṃ gumbe. Gāmaṇīyehīti assācariyehi.",
  "atk-s0514a2:926_5": "Illiyācāpadhāribhīti illiyañca cāpañca dhārentehi. Rathaseniyoti rathaghaṭāyo. Sannandheti",
  "atk-s0514a2:926_6": "suṭṭhu naddhe. Dīpe athopi veyyaggheti dīpibyagghacammaparikkhitte. Gāmaṇīyehīti",
  "atk-s0514a2:926_7": "rathācariyehi. Sajjhuratheti rajatarathe. Ajarathameṇḍarathamigarathe sobhanatthāya yojenti.",
  "atk-s0514a2:927_0": "Ariyagaṇeti brāhmaṇagaṇe. Te kira tadā ariyācārā ahesuṃ, tena te evamāha. Haricandanalittaṅgeti",
  "atk-s0514a2:927_1": "kañcanavaṇṇena candanena littasarīre. Sattasatā bhariyāti piyabhariyāyeva sandhāyāha.",
  "atk-s0514a2:927_2": "Susaññāti suṭṭhu saññitā. Assavāti sāmikassa vacanakārikā. Satapalanti palasatena",
  "atk-s0514a2:927_3": "suvaṇṇena kāritaṃ. Kaṃsanti pātiṃ. Satarājikanti piṭṭhipasse rājisatena samannāgataṃ.",
  "atk-s0514a2:927_4": "Yantaṃ manti anitthigandhavanasaṇḍe ekameva gacchantaṃ maṃ kadā nu te nānuyissanti.",
  "atk-s0514a2:927_5": "Sattāhasammegheti sattāhaṃ samuṭṭhite mahāmeghe, sattāhavaddaliketi attho. Ovaṭṭhoti",
  "atk-s0514a2:927_6": "onatasīso. Sabbatthāti sabbadisaṃ. Rujjakoti vīṇāvādako. Kāmasaṃyojaneti kāmasaṃyojanaṃ.",
  "atk-s0514a2:927_7": "Dibbeti dibbaṃ. Mānuseti mānusaṃ.",
  "atk-s0514a2:928_0": "So kira dasavassasahassāyukakāle nibbatto sattavassasahassāni rajjaṃ kāretvā tivassasahassāvasiṭṭhe",
  "atk-s0514a2:928_1": "āyumhi pabbajito. Pabbajanto panesa uyyānadvāre ambarukkhassa diṭṭhakālato paṭṭhāya",
  "atk-s0514a2:928_2": "cattāro māse agāre vasitvā “imamhā rājavesā pabbajitaveso varataro, pabbajissāmī”ti",
  "atk-s0514a2:928_3": "cintetvā upaṭṭhākaṃ rahassena āṇāpesi “tāta, kañci ajānāpetvā antarāpaṇato kāsāyavatthāni",
  "atk-s0514a2:928_4": "ceva mattikāpattañca kiṇitvā āharā”ti. So tathā akāsi. Rājā kappakaṃ pakkosāpetvā",
  "atk-s0514a2:928_5": "kesamassuṃ ohārāpetvā kappakassa gāmavaraṃ datvā kappakaṃ uyyojetvā ekaṃ kāsāvaṃ",
  "atk-s0514a2:928_6": "nivāsetvā ekaṃ pārupitvā ekaṃ aṃse katvā mattikāpattampi thavikāya osāretvā aṃse",
  "atk-s0514a2:928_7": "laggesi. Tato kattaradaṇḍaṃ gahetvā mahātale katipaye vāre paccekabuddhalīlāya aparāparaṃ",
  "atk-s0514a2:928_8": "caṅkami. So taṃ divasaṃ tattheva vasitvā punadivase sūriyuggamanavelāya pāsādā otarituṃ ārabhi.",
  "atk-s0514a2:929_0": "Tadā sīvalidevī tā sattasatā vallabhitthiyo pakkosāpetvā “ciraṃ diṭṭho no rājā, cattāro",
  "atk-s0514a2:929_1": "māsā atītā, ajja naṃ passissāma, sabbālaṅkārehi alaṅkaritvā yathābalaṃ itthikuttahāsavilāse",
  "atk-s0514a2:929_2": "dassetvā kilesabandhanena bandhituṃ vāyameyyāthā”ti vatvā alaṅkatappaṭiyattāhi tāhi",
  "atk-s0514a2:929_3": "saddhiṃ “rājānaṃ passissāmā”ti pāsādaṃ abhiruhantī taṃ otarantaṃ disvāpi na sañjāni.",
  "atk-s0514a2:929_4": "“Rañño ovādaṃ dātuṃ āgato paccekabuddho bhavissatī”ti saññāya vanditvā ekamantaṃ",
  "atk-s0514a2:929_5": "aṭṭhāsi. Mahāsattopi pāsādā otari. Itarāpi pāsādaṃ abhiruhitvā sirisayanapiṭṭhe bhamaravaṇṇakese",
  "atk-s0514a2:929_6": "ca pasādhanabhaṇḍañca disvā “na so paccekabuddho, amhākaṃ piyasāmiko bhavissati,",
  "atk-s0514a2:929_7": "etha naṃ yācitvā nivattāpessāmī”ti mahātalā otaritvā rājaṅgaṇaṃ sampāpuṇi. Pāpuṇitvā",
  "atk-s0514a2:929_8": "ca pana sabbāhi tāhi saddhiṃ kese mocetvā piṭṭhiyaṃ vikiritvā ubhohi hatthehi uraṃ",
  "atk-s0514a2:929_9": "saṃsumbhitvā “kasmā evarūpaṃ kammaṃ karotha, mahārājā”ti atikaruṇaṃ paridevamānā",
  "atk-s0514a2:929_10": "rājānaṃ anubandhi, sakalanagaraṃ saṅkhubhitaṃ ahosi. Tepi “rājā kira no pabbajito,",
  "atk-s0514a2:929_11": "kuto pana evarūpaṃ dhammikarājānaṃ labhissāmā”ti rodamānā rājānaṃ anubandhiṃsu. Tatra",
  "atk-s0514a2:929_12": "tāsaṃ itthīnaṃ paridevanañceva paridevantiyopi tā pahāya rañño gamanañca āvikaronto satthā āha –",
  "atk-s0514a2:930": "240.",
  "atk-s0514a2:931": "“Tā ca sattasatā bhariyā, sabbālaṅkārabhūsitā;",
  "atk-s0514a2:932": "Bāhā paggayha pakkanduṃ, kasmā no vijahissasi.",
  "atk-s0514a2:933": "241.",
  "atk-s0514a2:934": "“Tā ca sattasatā bhariyā, susaññā tanumajjhimā;",
  "atk-s0514a2:935": "Bāhā paggayha pakkanduṃ, kasmā no vijahissasi.",
  "atk-s0514a2:936": "242.",
  "atk-s0514a2:937": "“Tā ca sattasatā bhariyā, assavā piyabhāṇinī;",
  "atk-s0514a2:938": "Bāhā paggayha pakkanduṃ, kasmā no vijahissasi.",
  "atk-s0514a2:939": "243.",
  "atk-s0514a2:940": "“Tā ca sattasatā bhariyā, sabbālaṅkārabhūsitā;",
  "atk-s0514a2:941": "Hitvā sampaddavī rājā, pabbajjāya purakkhato.",
  "atk-s0514a2:942": "244.",
  "atk-s0514a2:943": "“Tā ca sattasatā bhariyā, susaññā tanumajjhimā;",
  "atk-s0514a2:944": "Hitvā sampaddavī rājā, pabbajjāya purakkhato.",
  "atk-s0514a2:945": "245.",
  "atk-s0514a2:946": "“Tā ca sattasatā bhariyā, assavā piyabhāṇinī;",
  "atk-s0514a2:947": "Hitvā sampaddavī rājā, pabbajjāya purakkhato.",
  "atk-s0514a2:948": "246.",
  "atk-s0514a2:949": "“Hitvā satapalaṃ kaṃsaṃ, sovaṇṇaṃ satarājikaṃ;",
  "atk-s0514a2:950": "Aggahī mattikaṃ pattaṃ, taṃ dutiyābhisecana”nti.",
  "atk-s0514a2:951_0": "Tattha bāhā paggayhāti bāhā ukkhipitvā. Sampaddavīti bhikkhave, so mahājanako rājā,",
  "atk-s0514a2:951_1": "tā ca sattasatā bhariyā “kiṃ no, deva, pahāya gacchasi, ko amhākaṃ doso”ti vilapantiyova",
  "atk-s0514a2:951_2": "chaḍḍetvā sampaddavī gato, “pabbajjāya yāhī”ti codiyamāno viya purakkhato hutvā gatoti",
  "atk-s0514a2:951_3": "attho. Taṃ dutiyābhisecananti bhikkhave, taṃ mattikāpattaggahaṇaṃ dutiyābhisecanaṃ",
  "atk-s0514a2:951_4": "katvā so rājā nikkhantoti.",
  "atk-s0514a2:952_0": "Sīvalidevīpi paridevamānā rājānaṃ nivattetuṃ asakkontī “attheso upāyo”ti cintetvā",
  "atk-s0514a2:952_1": "mahāsenaguttaṃ pakkosāpetvā “tāta, rañño purato gamanadisābhāge jiṇṇagharajiṇṇasālādīsu",
  "atk-s0514a2:952_2": "aggiṃ dehi, tiṇapaṇṇāni saṃharitvā tasmiṃ tasmiṃ ṭhāne dhūmaṃ kārehī”ti āṇāpesi.",
  "atk-s0514a2:952_3": "So tathā kāresi. Sā rañño santikaṃ gantvā pādesu patitvā mithilāya ādittabhāvaṃ ārocentī gāthādvayamāha –",
  "atk-s0514a2:953": "247.",
  "atk-s0514a2:954": "“Bhesmā aggisamā jālā, kosā ḍayhanti bhāgaso;",
  "atk-s0514a2:955": "Rajataṃ jātarūpañca, muttā veḷuriyā bahū.",
  "atk-s0514a2:956": "248.",
  "atk-s0514a2:957": "“Maṇayo saṅkhamuttā ca, vatthikaṃ haricandanaṃ;",
  "atk-s0514a2:958": "Ajinaṃ dantabhaṇḍañca, lohaṃ kāḷāyasaṃ bahū;",
  "atk-s0514a2:959": "Ehi rāja nivattassu, mā tetaṃ vinasā dhana”nti.",
  "atk-s0514a2:960_0": "Tattha bhesmāti bhayānakā. Aggisamā jālāti tesaṃ tesaṃ manussānaṃ gehāni aggi gaṇhi,",
  "atk-s0514a2:960_1": "so esa mahājāloti attho. Kosāti suvaṇṇarajatakoṭṭhāgārādīni. Bhāgasoti koṭṭhāsato",
  "atk-s0514a2:960_2": "suvibhattāpi no ete agginā ḍayhanti, devāti. Lohanti tambalohādikaṃ. Mā tetaṃ vinasā",
  "atk-s0514a2:960_3": "dhananti mā te etaṃ dhanaṃ vinassatu, ehi naṃ nibbāpeti, pacchā gamissasi, “mahājanako",
  "atk-s0514a2:960_4": "nagaraṃ ḍayhamānaṃ anoloketvāva nikkhanto”ti tumhākaṃ garahā bhavissati, tāya te",
  "atk-s0514a2:960_5": "lajjāpi vippaṭisāropi bhavissati, ehi amacce āṇāpetvā aggiṃ nibbāpehi, devāti.",
  "atk-s0514a2:961": "Atha mahāsatto “devi, kiṃ kathesi, yesaṃ kiñcanaṃ atthi, tesaṃ taṃ ḍayhati, mayaṃ pana akiñcanā”ti dīpento gāthamāha –",
  "atk-s0514a2:962": "249.",
  "atk-s0514a2:963": "“Susukhaṃ vata jīvāma, yesaṃ no natthi kiñcanaṃ;",
  "atk-s0514a2:964": "Mithilā ḍayhamānāya, na me kiñci aḍayhathā”ti.",
  "atk-s0514a2:965_0": "Tattha kiñcananti yesaṃ amhākaṃ palibuddhakilesasaṅkhātaṃ kiñcanaṃ natthi, te mayaṃ",
  "atk-s0514a2:965_1": "tena akiñcanabhāvena susukhaṃ vata jīvāma. Teneva kāraṇena mithilāya ḍayhamānāya",
  "atk-s0514a2:965_2": "na me kiñci aḍayhatha, appamattakampi attano bhaṇḍakaṃ ḍayhamānaṃ na passāmīti vadati.",
  "atk-s0514a2:966_0": "Evañca pana vatvā mahāsatto uttaradvārena nikkhami. Tāpissa sattasatā bhariyā nikkhamiṃsu.",
  "atk-s0514a2:966_1": "Puna sīvalidevī ekaṃ upāyaṃ cintetvā “gāmaghātaraṭṭhavilumpanākāraṃ viya dassethā”ti",
  "atk-s0514a2:966_2": "amacce āṇāpesi. Taṃkhaṇaṃyeva āvudhahatthe purise tato tato ādhāvante paridhāvante",
  "atk-s0514a2:966_3": "vilumpante viya sarīre lākhārasaṃ siñcitvā laddhappahāre viya phalake nipajjāpetvā",
  "atk-s0514a2:966_4": "vuyhante mate viya ca rañño dassesuṃ. Mahājano upakkosi “mahārāja, tumhesu dharantesuyeva",
  "atk-s0514a2:966_5": "raṭṭhaṃ vilumpanti, mahājanaṃ ghātentī”ti. Atha devīpi rājānaṃ vanditvā nivattanatthāya gāthamāha –",
  "atk-s0514a2:967": "250.",
  "atk-s0514a2:968": "“Aṭaviyo samuppannā, raṭṭhaṃ viddhaṃsayanti taṃ;",
  "atk-s0514a2:969": "Ehi rāja nivattassu, mā raṭṭhaṃ vinasā ida”nti.",
  "atk-s0514a2:970": "Tattha aṭaviyoti mahārāja, tumhesu dharantesuyeva aṭavicorā samuppannā samuṭṭhitā, taṃ tayā dhammarakkhitaṃ tava raṭṭhaṃ viddhaṃsenti.",
  "atk-s0514a2:971": "Taṃ sutvā rājā “mayi dharanteyeva corā uṭṭhāya raṭṭhaṃ viddhaṃsentā nāma natthi, sīvalideviyā kiriyā esā bhavissatī”ti cintetvā taṃ appaṭibhānaṃ karonto āha –",
  "atk-s0514a2:972": "251.",
  "atk-s0514a2:973": "“Susukhaṃ vata jīvāma, yesaṃ no natthi kiñcanaṃ;",
  "atk-s0514a2:974": "Raṭṭhe vilumpamānamhi, na me kiñci ahīratha.",
  "atk-s0514a2:975": "252.",
  "atk-s0514a2:976": "“Susukhaṃ vata jīvāma, yesaṃ no natthi kiñcanaṃ;",
  "atk-s0514a2:977": "Pītibhakkhā bhavissāma, devā ābhassarā yathā”ti.",
  "atk-s0514a2:978": "Tattha vilumpamānamhīti viluppamāne. Ābhassarā yathāti yathā te brahmāno pītibhakkhā hutvā samāpattisukhena vītināmenti, tathā vītināmessāmāti.",
  "atk-s0514a2:979_0": "Evaṃ vuttepi mahājano rājānaṃ anubandhiyeva. Athassa etadahosi “ayaṃ mahājano nivattituṃ",
  "atk-s0514a2:979_1": "na icchati, nivattessāmi na”nti. So aḍḍhagāvutamattaṃ gatakāle nivattitvā mahāmagge",
  "atk-s0514a2:979_2": "ṭhitova amacce “kassidaṃ rajja”nti pucchitvā “tumhākaṃ, devā”ti vutte “tena hi imaṃ",
  "atk-s0514a2:979_3": "lekhaṃ antaraṃ karontassa rājadaṇḍaṃ karothā”ti kattaradaṇḍena tiriyaṃ lekhaṃ ākaḍḍhi.",
  "atk-s0514a2:979_4": "Tena tejavatā raññā kataṃ lekhaṃ koci antaraṃ kātuṃ nāsakkhi. Mahājano lekhaṃ ussīsake",
  "atk-s0514a2:979_5": "katvā bāḷhaparidevaṃ paridevi. Devīpi taṃ lekhaṃ antaraṃ kātuṃ asakkontī rājānaṃ",
  "atk-s0514a2:979_6": "piṭṭhiṃ datvā gacchantaṃ disvā sokaṃ sandhāretuṃ asakkontī uraṃ paharitvā mahāmagge",
  "atk-s0514a2:979_7": "tiriyaṃ patitvā parivattamānā agamāsi. Mahājano “lekhasāmikehi lekhā bhinnā”ti vatvā",
  "atk-s0514a2:979_8": "deviyā gatamaggeneva gato. Atha mahāsattopi uttarahimavantābhimukho agamāsi. Devīpi",
  "atk-s0514a2:979_9": "sabbaṃ senāvāhanaṃ ādāya tena saddhiṃyeva gatā. Rājā mahājanaṃ nivattetuṃ asakkontoyeva",
  "atk-s0514a2:979_10": "saṭṭhiyojanamaggaṃ gato.",
  "atk-s0514a2:980_0": "Tadā nārado nāma tāpaso himavante suvaṇṇaguhāyaṃ vasitvā pañcābhiñño jhānasukhena",
  "atk-s0514a2:980_1": "vītināmetvā sattāhaṃ atikkāmetvā jhānasukhato vuṭṭhāya “aho sukhaṃ, aho sukha”nti",
  "atk-s0514a2:980_2": "udānaṃ udānesi. So “atthi nu kho koci jambudīpatale idaṃ sukhaṃ pariyesanto”ti dibbacakkhunā",
  "atk-s0514a2:980_3": "olokento mahājanakabuddhaṅkuraṃ disvā “rājā mahābhinikkhamanaṃ nikkhantopi sīvalidevippamukhaṃ",
  "atk-s0514a2:980_4": "mahājanaṃ nivattetuṃ na sakkoti, antarāyampissa kareyya, idāni gantvā bhiyyoso mattāya",
  "atk-s0514a2:980_5": "daḷhasamādānatthaṃ ovādaṃ dassāmī”ti cintetvā iddhibalena gantvā rañño purato ākāse",
  "atk-s0514a2:980_6": "ṭhitova tassa ussāhaṃ janetuṃ imaṃ gāthamāha –",
  "atk-s0514a2:981": "253.",
  "atk-s0514a2:982": "“Kimheso mahato ghoso, kā nu gāmeva kīḷiyā;",
  "atk-s0514a2:983": "Samaṇa teva pucchāma, kattheso abhisaṭo jano”ti.",
  "atk-s0514a2:984": "Tassa taṃ sutvā rājā āha –",
  "atk-s0514a2:985": "254.",
  "atk-s0514a2:986": "“Mamaṃ ohāya gacchantaṃ, ettheso abhisaṭo jano;",
  "atk-s0514a2:987": "Sīmātikkamanaṃ yantaṃ, munimonassa pattiyā;",
  "atk-s0514a2:988": "Missaṃ nandīhi gacchantaṃ, kiṃ jānamanupucchasī”ti.",
  "atk-s0514a2:989_0": "Tattha kimhesoti kimhi kena kāraṇena eso hatthikāyādivasena mahato samūhassa ghoso.",
  "atk-s0514a2:989_1": "Kā nu gāmeva kīḷiyāti kā nu esā tayā saddhiṃ āgacchantānaṃ gāme viya kīḷi. Katthesoti",
  "atk-s0514a2:989_2": "kimatthaṃ esa mahājano abhisaṭo sannipatito, taṃ parivāretvā āgacchatīti pucchi.",
  "atk-s0514a2:989_3": "Mamanti yo ahaṃ etaṃ janaṃ ohāya gacchāmi, taṃ maṃ ohāya gacchantaṃ. Etthāti etasmiṃ",
  "atk-s0514a2:989_4": "ṭhāne eso mahājano abhisaṭo anubandhanto āgato. Sīmātikkamanaṃ yantanti tvaṃ pana",
  "atk-s0514a2:989_5": "taṃ maṃ kilesasīmaṃ atikkamma anagāriyamuniñāṇasaṅkhātassa monassa pattiyā yantaṃ,",
  "atk-s0514a2:989_6": "“pabbajito vatamhī”ti nandiṃ avijahitvā khaṇe khaṇe uppajjamānāhi nandīhi missameva",
  "atk-s0514a2:989_7": "gacchantaṃ kiṃ jānanto pucchasi, udāhu ajānanto. Mahājanako kira videharaṭṭhaṃ chaḍḍetvā",
  "atk-s0514a2:989_8": "pabbajitoti kiṃ na sutaṃ tayāti.",
  "atk-s0514a2:990": "Athassa so daḷhasamādānatthāya puna gāthamāha –",
  "atk-s0514a2:991": "255.",
  "atk-s0514a2:992": "“Māssu tiṇṇo amaññittha, sarīraṃ dhārayaṃ imaṃ;",
  "atk-s0514a2:993": "Atīraṇeyya yamidaṃ, bahū hi paripanthayo”ti.",
  "atk-s0514a2:994_0": "Tattha māssu tiṇṇo amaññitthāti imaṃ bhaṇḍukāsāvanivatthaṃ sarīraṃ dhārento “iminā",
  "atk-s0514a2:994_1": "pabbajitaliṅgaggahaṇamatteneva kilesasīmaṃ tiṇṇo atikkantosmī”ti mā amaññittha. Atīraṇeyya",
  "atk-s0514a2:994_2": "yamidanti idaṃ kilesajātaṃ nāma na ettakena tīretabbaṃ. Bahū hi paripanthayoti saggamaggaṃ",
  "atk-s0514a2:994_3": "āvaritvā ṭhitā tava bahū kilesaparipanthāti.",
  "atk-s0514a2:995": "Tato mahāsatto tassa vacanaṃ sutvā paripanthe pucchanto āha –",
  "atk-s0514a2:996": "256.",
  "atk-s0514a2:997": "“Ko nu me paripanthassa, mamaṃ evaṃvihārino;",
  "atk-s0514a2:998": "Yo neva diṭṭhe nādiṭṭhe, kāmānamabhipatthaye”ti.",
  "atk-s0514a2:999": "Tattha yo neva diṭṭhe nādiṭṭheti yo ahaṃ neva diṭṭhe manussaloke, nādiṭṭhe devaloke kāmānaṃ abhipatthemi, tassa mama evaṃ ekavihārino ko nu paripantho assāti vadati.",
  "atk-s0514a2:1000": "Athassa so paripanthe dassento gāthamāha –",
  "atk-s0514a2:1001": "257.",
  "atk-s0514a2:1002": "“Niddā tandī vijambhitā, aratī bhattasammado;",
  "atk-s0514a2:1003": "Āvasanti sarīraṭṭhā, bahū hi paripanthayo”ti.",
  "atk-s0514a2:1004_0": "Tattha niddāti kapiniddā. Tandīti ālasiyaṃ. Aratīti ukkaṇṭhitā. Bhattasammadoti bhattapariḷāho.",
  "atk-s0514a2:1004_1": "Idaṃ vuttaṃ hoti – “samaṇa, tvaṃ pāsādiko suvaṇṇavaṇṇo rajjaṃ pahāya pabbajito”ti",
  "atk-s0514a2:1004_2": "vutte tuyhaṃ paṇītaṃ ojavantaṃ piṇḍapātaṃ dassanti, so tvaṃ pattapūraṃ ādāya yāvadatthaṃ",
  "atk-s0514a2:1004_3": "paribhuñjitvā paṇṇasālaṃ pavisitvā kaṭṭhattharaṇe nipajjitvā kākacchamāno niddaṃ",
  "atk-s0514a2:1004_4": "okkamitvā antarā pabuddho aparāparaṃ parivattitvā hatthapāde pasāretvā uṭṭhāya cīvaravaṃsaṃ",
  "atk-s0514a2:1004_5": "gahetvā laggacīvaraṃ nivāsetvā ālasiyo hutvā neva sammajjaniṃ ādāya sammajjissasi,",
  "atk-s0514a2:1004_6": "na pānīyaṃ āharissasi, puna nipajjitvā niddāyissasi, kāmavitakkaṃ vitakkessasi, tadā",
  "atk-s0514a2:1004_7": "pabbajjāya ukkaṇṭhissasi, bhattapariḷāho te bhavissatīti. Āvasanti sarīraṭṭhāti ime",
  "atk-s0514a2:1004_8": "ettakā paripanthā tava sarīraṭṭhakā hutvā nivasanti, sarīreyeva te nibbattantīti dasseti.",
  "atk-s0514a2:1005": "Athassa mahāsatto thutiṃ karonto gāthamāha –",
  "atk-s0514a2:1006": "258.",
  "atk-s0514a2:1007": "“Kalyāṇaṃ vata maṃ bhavaṃ, brāhmaṇa manusāsati;",
  "atk-s0514a2:1008": "Brāhmaṇa teva pucchāmi, ko nu tvamasi mārisā”ti.",
  "atk-s0514a2:1009": "Tattha brāhmaṇa manusāsatīti brāhmaṇa, kalyāṇaṃ vata maṃ bhavaṃ anusāsati.",
  "atk-s0514a2:1010": "Tato tāpaso āha –",
  "atk-s0514a2:1011": "259.",
  "atk-s0514a2:1012": "“Nārado iti me nāmaṃ, kassapo iti maṃ vidū;",
  "atk-s0514a2:1013": "Bhoto sakāsamāgacchiṃ, sādhu sabbhi samāgamo.",
  "atk-s0514a2:1014": "260.",
  "atk-s0514a2:1015": "“Tassa te sabbo ānando, vihāro upavattatu;",
  "atk-s0514a2:1016": "Yaṃ ūnaṃ taṃ paripūrehi, khantiyā upasamena ca.",
  "atk-s0514a2:1017": "261.",
  "atk-s0514a2:1018": "“Pasāraya sannatañca, unnatañca pasāraya;",
  "atk-s0514a2:1019": "Kammaṃ vijjañca dhammañca, sakkatvāna paribbajā”ti.",
  "atk-s0514a2:1020_0": "Tattha vidūti gottena maṃ “kassapo”ti jānanti. Sabbhīti paṇḍitehi saddhiṃ samāgamo",
  "atk-s0514a2:1020_1": "nāma sādhu hotīti āgatomhi. Ānandoti tassa tava imissā pabbajjāya ānando tuṭṭhi somanassameva",
  "atk-s0514a2:1020_2": "hotu mā ukkaṇṭhi. Vihāroti catubbidho brahmavihāro. Upavattatūti nibbattatu. Yaṃ",
  "atk-s0514a2:1020_3": "ūnaṃ tanti yaṃ te sīlena kasiṇaparikammena jhānena ca ūnaṃ, taṃ etehi sīlādīhi pūraya.",
  "atk-s0514a2:1020_4": "Khantiyā upasamena cāti “ahaṃ rājapabbajito”ti mānaṃ akatvā adhivāsanakhantiyā ca",
  "atk-s0514a2:1020_5": "kilesūpasamena ca samannāgato hohi. Pasārayāti mā ukkhipa mā patthara, pajahāti attho.",
  "atk-s0514a2:1020_6": "Sannatañca unnatañcāti “ko nāmāha”ntiādinā nayena pavattaṃ omānañca “ahamasmi jātisampanno”tiādinā",
  "atk-s0514a2:1020_7": "nayena pavattaṃ atimānañca. Kammanti dasakusalakammapathaṃ. Vijjanti pañcaabhiññā-aṭṭhasamāpattiñāṇaṃ.",
  "atk-s0514a2:1020_8": "Dhammanti kasiṇaparikammasaṅkhātaṃ samaṇadhammaṃ. Sakkatvāna paribbajāti ete guṇe",
  "atk-s0514a2:1020_9": "sakkatvā vattassu, ete vā guṇe sakkatvā daḷhaṃ samādāya paribbaja, pabbajjaṃ pālehi,",
  "atk-s0514a2:1020_10": "mā ukkaṇṭhīti attho.",
  "atk-s0514a2:1021_0": "Evaṃ so mahāsattaṃ ovaditvā ākāsena sakaṭṭhānameva gato. Tasmiṃ gate aparopi migājino",
  "atk-s0514a2:1021_1": "nāma tāpaso tatheva samāpattito vuṭṭhāya olokento bodhisattaṃ disvā “mahājanaṃ nivattanatthāya",
  "atk-s0514a2:1021_2": "tassa ovādaṃ dassāmī”ti tatthevāgantvā ākāse attānaṃ dassento āha –",
  "atk-s0514a2:1022": "262.",
  "atk-s0514a2:1023": "“Bahū hatthī ca asse ca, nagare janapadāni ca;",
  "atk-s0514a2:1024": "Hitvā janaka pabbajito, kapāle ratimajjhagā.",
  "atk-s0514a2:1025": "263.",
  "atk-s0514a2:1026": "“Kacci nu te jānapadā, mittāmaccā ca ñātakā;",
  "atk-s0514a2:1027": "Dubbhimakaṃsu janaka, kasmā tetaṃ aruccathā”ti.",
  "atk-s0514a2:1028_0": "Tattha kapāleti mattikāpattaṃ sandhāyāha. Idaṃ vuttaṃ hoti – mahārāja, tvaṃ evarūpaṃ",
  "atk-s0514a2:1028_1": "issariyādhipaccaṃ chaḍḍetvā pabbajito imasmiṃ kapāle ratiṃ ajjhagā adhigatoti pabbajjākāraṇaṃ",
  "atk-s0514a2:1028_2": "pucchanto evamāha. Dubbhinti kiṃ nu ete tava antare kiñci aparādhaṃ kariṃsu, kasmā",
  "atk-s0514a2:1028_3": "tava evarūpaṃ issariyasukhaṃ pahāya etaṃ kapālameva aruccitthāti.",
  "atk-s0514a2:1029": "Tato mahāsatto āha –",
  "atk-s0514a2:1030": "264.",
  "atk-s0514a2:1031": "“Na migājina jātucche, ahaṃ kañci kudācanaṃ;",
  "atk-s0514a2:1032": "Adhammena jine ñātiṃ, na cāpi ñātayo mama”nti.",
  "atk-s0514a2:1033_0": "Tattha na migājināti ambho migājina jātucche ekaṃseneva ahaṃ kañci ñātiṃ kudācanaṃ",
  "atk-s0514a2:1033_1": "kismiñci kāle adhammena na jināmi. Tepi ca ñātayo maṃ adhammena na jinanteva, iti",
  "atk-s0514a2:1033_2": "na koci mayi dubbhiṃ nāma akāsīti attho.",
  "atk-s0514a2:1034": "Evamassa pañhaṃ paṭikkhipitvā idāni yena kāraṇena pabbajito, taṃ dassento āha –",
  "atk-s0514a2:1035": "265.",
  "atk-s0514a2:1036": "“Disvāna lokavattantaṃ, khajjantaṃ kaddamīkataṃ;",
  "atk-s0514a2:1037": "Haññare bajjhare cettha, yattha sanno puthujjano;",
  "atk-s0514a2:1038": "Etāhaṃ upamaṃ katvā, bhikkhakosmi migājinā”ti.",
  "atk-s0514a2:1039_0": "Tattha disvāna lokavattantanti vaṭṭānugatassa bālalokassa vattaṃ tantiṃ paveṇiṃ ahamaddasaṃ,",
  "atk-s0514a2:1039_1": "taṃ disvā pabbajitomhīti dīpeti. Khajjantaṃ kaddamīkatanti kilesehi khajjantaṃ teheva",
  "atk-s0514a2:1039_2": "ca kaddamīkataṃ lokaṃ disvā. Yattha sanno puthujjanoti yamhi kilesavatthumhi sanno",
  "atk-s0514a2:1039_3": "laggo puthujjano, tattha laggā bahū sattā haññanti ceva andubandhanādīhi ca bajjhanti.",
  "atk-s0514a2:1039_4": "Etāhanti ahampi sace ettha bajjhissāmi, ime sattā viya haññissāmi ceva bajjhissāmi",
  "atk-s0514a2:1039_5": "cāti evaṃ etadeva kāraṇaṃ attano upamaṃ katvā kaddamīkataṃ lokaṃ disvā bhikkhako",
  "atk-s0514a2:1039_6": "jātoti attho. Migājināti taṃ nāmena ālapati. Kathaṃ pana tena tassa nāmaṃ ñātanti?",
  "atk-s0514a2:1039_7": "Paṭisanthārakāle paṭhamameva pucchitattā.",
  "atk-s0514a2:1040": "Tāpaso taṃ kāraṇaṃ vitthārato sotukāmo hutvā gāthamāha –",
  "atk-s0514a2:1041": "266.",
  "atk-s0514a2:1042": "“Ko nu te bhagavā satthā, kassetaṃ vacanaṃ suci;",
  "atk-s0514a2:1043": "Na hi kappaṃ vā vijjaṃ vā, paccakkhāya rathesabha;",
  "atk-s0514a2:1044": "Samaṇaṃ āhu vattantaṃ, yathā dukkhassatikkamo”ti.",
  "atk-s0514a2:1045_0": "Tattha kassetanti etaṃ tayā vuttaṃ sucivacanaṃ kassa vacanaṃ nāma. Kappanti kappetvā",
  "atk-s0514a2:1045_1": "kappetvā pavattitānaṃ abhiññāsamāpattīnaṃ lābhiṃ kammavādiṃ tāpasaṃ. Vijjanti āsavakkhayañāṇavijjāya",
  "atk-s0514a2:1045_2": "samannāgataṃ paccekabuddhaṃ. Idaṃ vuttaṃ hoti – rathesabha mahārāja, na hi kappasamaṇaṃ",
  "atk-s0514a2:1045_3": "vā vijjāsamaṇaṃ vā paccakkhāya tassovādaṃ vinā evaṃ paṭipajjituṃ sakkā. Yathā dukkhassa",
  "atk-s0514a2:1045_4": "atikkamo hoti, evaṃ vattantaṃ samaṇaṃ āhu. Tesaṃ pana vacanaṃ sutvā sakkā evaṃ paṭipajjituṃ,",
  "atk-s0514a2:1045_5": "tasmā vadehi, ko nu te bhagavā satthāti.",
  "atk-s0514a2:1046": "Mahāsatto āha –",
  "atk-s0514a2:1047": "267.",
  "atk-s0514a2:1048": "“Na migājina jātucche, ahaṃ kañci kudācanaṃ;",
  "atk-s0514a2:1049": "Samaṇaṃ brāhmaṇaṃ vāpi, sakkatvā anupāvisi”nti.",
  "atk-s0514a2:1050_0": "Tattha sakkatvāti pabbajjāya guṇapucchanatthāya pūjetvā. Anupāvisinti na kañci anupaviṭṭhapubbosmi,",
  "atk-s0514a2:1050_1": "na mayā añño koci samaṇo pucchitapubboti vadati. Iminā hi paccekabuddhānaṃ santike",
  "atk-s0514a2:1050_2": "dhammaṃ suṇantenapi na kadāci odissakavasena pabbajjāya guṇo pucchitapubbo, tasmā evamāha.",
  "atk-s0514a2:1051": "Evañca pana vatvā yena kāraṇena pabbajito, taṃ ādito paṭṭhāya dīpento āha –",
  "atk-s0514a2:1052": "268.",
  "atk-s0514a2:1053": "“Mahatā cānubhāvena, gacchanto siriyā jalaṃ;",
  "atk-s0514a2:1054": "Gīyamānesu gītesu, vajjamānesu vaggusu.",
  "atk-s0514a2:1055": "269.",
  "atk-s0514a2:1056": "“Tūriyatāḷasaṅghuṭṭhe, sammatālasamāhite;",
  "atk-s0514a2:1057": "Sa migājina maddakkhiṃ, phaliṃ ambaṃ tirocchadaṃ;",
  "atk-s0514a2:1058": "Haññamānaṃ manussehi, phalakāmehi jantubhi.",
  "atk-s0514a2:1059": "270.",
  "atk-s0514a2:1060": "“So khohaṃ taṃ siriṃ hitvā, orohitvā migājina;",
  "atk-s0514a2:1061": "Mūlaṃ ambassupāgacchiṃ, phalino nipphalassa ca.",
  "atk-s0514a2:1062": "271.",
  "atk-s0514a2:1063": "“Phaliṃ ambaṃ hataṃ disvā, viddhastaṃ vinaḷīkataṃ;",
  "atk-s0514a2:1064": "Athekaṃ itaraṃ ambaṃ, nīlobhāsaṃ manoramaṃ.",
  "atk-s0514a2:1065": "272.",
  "atk-s0514a2:1066": "“Evameva nūnamhepi, issare bahukaṇṭake;",
  "atk-s0514a2:1067": "Amittā no vadhissanti, yathā ambo phalī hato.",
  "atk-s0514a2:1068": "273.",
  "atk-s0514a2:1069": "“Ajinamhi haññate dīpi, nāgo dantehi haññate;",
  "atk-s0514a2:1070": "Dhanamhi dhanino hanti, aniketamasanthavaṃ;",
  "atk-s0514a2:1071": "Phalī ambo aphalo ca, te satthāro ubho mamā”ti.",
  "atk-s0514a2:1072_0": "Tattha vaggusūti madhurassaresu tūriyesu vajjamānesu. Tūriyatāḷasaṅghuṭṭheti tūriyānaṃ",
  "atk-s0514a2:1072_1": "tāḷitehi saṅghuṭṭhe uyyāne. Sammatālasamāhiteti sammehi ca tālehi ca samannāgate.",
  "atk-s0514a2:1072_2": "Sa migājināti migājina, so ahaṃ adakkhiṃ. Phaliṃ ambanti phalitaṃ ambarukkhanti attho.",
  "atk-s0514a2:1072_3": "Tirocchadanti tiropākāraṃ uyyānassa antoṭhitaṃ bahipākāraṃ nissāya jātaṃ ambarukkhaṃ.",
  "atk-s0514a2:1072_4": "Haññamānanti pothiyamānaṃ. Orohitvāti hatthikkhandhā otaritvā. Vinaḷīkatanti nipattanaḷaṃ kataṃ.",
  "atk-s0514a2:1073_0": "Evamevāti evaṃ eva. Phalīti phalasampanno. Ajinamhīti cammatthāya cammakāraṇā. Dantehīti",
  "atk-s0514a2:1073_1": "attano dantehi, haññate dantanimittaṃ haññateti attho. Hantīti haññati. Aniketamasanthavanti",
  "atk-s0514a2:1073_2": "yo pana niketaṃ pahāya pabbajitattā aniketo nāma sattasaṅkhāravatthukassa taṇhāsanthavassa",
  "atk-s0514a2:1073_3": "abhāvā asanthavo nāma, taṃ aniketaṃ asanthavaṃ ko hanissatīti adhippāyo. Te satthāroti",
  "atk-s0514a2:1073_4": "te dve rukkhā mama satthāro ahesunti vadati.",
  "atk-s0514a2:1074": "Taṃ sutvā migājino “appamatto hohī”ti rañño ovādaṃ datvā sakaṭṭhānameva gato. Tasmiṃ gate sīvalidevī rañño pādamūle patitvā āha –",
  "atk-s0514a2:1075": "274.",
  "atk-s0514a2:1076": "“Sabbo jano pabyathito, rājā pabbajito iti;",
  "atk-s0514a2:1077": "Hatthārohā anīkaṭṭhā, rathikā pattikārakā.",
  "atk-s0514a2:1078": "275.",
  "atk-s0514a2:1079": "“Assāsayitvā janataṃ, ṭhapayitvā paṭicchadaṃ;",
  "atk-s0514a2:1080": "Puttaṃ rajje ṭhapetvāna, atha pacchā pabbajissasī”ti.",
  "atk-s0514a2:1081_0": "Tattha pabyathitoti bhīto utrasto. Paṭicchadanti amhe ḍayhamānepi viluppamānepi rājā",
  "atk-s0514a2:1081_1": "na oloketīti pabyathitassa mahājanassa āvaraṇaṃ rakkhaṃ ṭhapetvā puttaṃ dīghāvukumāraṃ",
  "atk-s0514a2:1081_2": "rajje ṭhapetvā abhisiñcitvā pacchā pabbajissasīti attho.",
  "atk-s0514a2:1082": "Tato bodhisatto āha –",
  "atk-s0514a2:1083": "276.",
  "atk-s0514a2:1084": "“Cattā mayā jānapadā, mittāmaccā ca ñātakā;",
  "atk-s0514a2:1085": "Santi puttā videhānaṃ, dīghāvu raṭṭhavaḍḍhano;",
  "atk-s0514a2:1086": "Te rajjaṃ kārayissanti, mithilāyaṃ pajāpatī”ti.",
  "atk-s0514a2:1087": "Tattha santi puttāti sīvali samaṇānaṃ puttā nāma natthi, videharaṭṭhavāsīnaṃ pana puttā dīghāvu atthi, te rajjaṃ kārayissanti. Pajāpatīti deviṃ ālapati.",
  "atk-s0514a2:1088": "Devī āha “deva, tumhesu tāva pabbajitesu ahaṃ kiṃ karomī”ti. Atha naṃ so “bhadde, ahaṃ taṃ anusikkhāmi, vacanaṃ me karohī”ti vatvā gāthamāha –",
  "atk-s0514a2:1089": "277.",
  "atk-s0514a2:1090": "“Ehi taṃ anusikkhāmi, yaṃ vākyaṃ mama ruccati;",
  "atk-s0514a2:1091": "Rajjaṃ tuvaṃ kārayasi, pāpaṃ duccaritaṃ bahuṃ;",
  "atk-s0514a2:1092": "Kāyena vācā manasā, yena gacchasi duggatiṃ.",
  "atk-s0514a2:1093": "278.",
  "atk-s0514a2:1094": "“Paradinnakena paraniṭṭhitena, piṇḍena yāpehi sa dhīradhammo”ti.",
  "atk-s0514a2:1095_0": "Tattha tuvanti tvaṃ puttassa chattaṃ ussāpetvā “mama puttassa rajja”nti rajjaṃ anusāsamānā",
  "atk-s0514a2:1095_1": "bahuṃ pāpaṃ karissasi. Gacchasīti yena kāyādīhi katena bahupāpena duggatiṃ gamissasi.",
  "atk-s0514a2:1095_2": "Sa dhīradhammoti piṇḍiyālopena yāpetabbaṃ, esa paṇḍitānaṃ dhammoti.",
  "atk-s0514a2:1096_0": "Evaṃ mahāsatto tassā ovādaṃ adāsi. Tesaṃ aññamaññaṃ sallapantānaṃ gacchantānaññeva",
  "atk-s0514a2:1096_1": "sūriyo atthaṅgato. Devī patirūpe ṭhāne khandhāvāraṃ nivāsāpesi. Mahāsattopi ekaṃ",
  "atk-s0514a2:1096_2": "rukkhamūlaṃ upagato. So tattha rattiṃ vasitvā punadivase sarīrapaṭijagganaṃ katvā",
  "atk-s0514a2:1096_3": "maggaṃ paṭipajji. Devīpi “senā pacchatova āgacchatū”ti vatvā tassa pacchatova ahosi.",
  "atk-s0514a2:1096_4": "Te bhikkhācāravelāyaṃ thūṇaṃ nāma nagaraṃ pāpuṇiṃsu. Tasmiṃ khaṇe antonagare eko",
  "atk-s0514a2:1096_5": "puriso sūṇato mahantaṃ maṃsakhaṇḍaṃ kiṇitvā sūlena aṅgāresu pacāpetvā nibbāpanatthāya",
  "atk-s0514a2:1096_6": "phalakakoṭiyaṃ ṭhapetvā aṭṭhāsi. Tassa aññavihitassa eko sunakho taṃ ādāya palāyi.",
  "atk-s0514a2:1096_7": "So ñatvā taṃ anubandhanto yāva bahidakkhiṇadvāraṃ gantvā nibbindo nivatti. Rājā ca",
  "atk-s0514a2:1096_8": "devī ca sunakhassa purato gacchantā dvidhā ahesuṃ. So bhayena maṃsakhaṇḍaṃ chaḍḍetvā palāyi.",
  "atk-s0514a2:1097_0": "Mahāsatto taṃ disvā cintesi “ayaṃ sunakho chaḍḍetvā anapekkho palāto, aññopissa sāmiko",
  "atk-s0514a2:1097_1": "na paññāyati, evarūpo anavajjo paṃsukūlapiṇḍapāto nāma natthi, paribhuñjissāmi na”nti.",
  "atk-s0514a2:1097_2": "So mattikāpattaṃ nīharitvā taṃ maṃsakhaṇḍaṃ ādāya puñchitvā patte pakkhipitvā udakaphāsukaṭṭhānaṃ",
  "atk-s0514a2:1097_3": "gantvā paribhuñjituṃ ārabhi. Tato devī “sace esa rajjenatthiko bhaveyya, evarūpaṃ",
  "atk-s0514a2:1097_4": "jegucchaṃ paṃsumakkhitaṃ sunakhucchiṭṭhakaṃ na khādeyya. Sace khādeyya, idānesa amhākaṃ",
  "atk-s0514a2:1097_5": "sāmiko na bhavissatī”ti cintetvā “mahārāja, evarūpaṃ jegucchaṃ khādasī”ti āha. “Devi,",
  "atk-s0514a2:1097_6": "tvaṃ andhabālatāya imassa piṇḍapātassa visesaṃ na jānāsī”ti vatvā tasseva patitaṭṭhānaṃ",
  "atk-s0514a2:1097_7": "paccavekkhitvā amataṃ viya paribhuñjitvā mukhaṃ vikkhāletvā hatthe dhovati. Tasmiṃ",
  "atk-s0514a2:1097_8": "khaṇe devī nindamānā āha –",
  "atk-s0514a2:1098": "279.",
  "atk-s0514a2:1099": "“Yopi catutthe bhattakāle na bhuñje, ajuṭṭhamārīva khudāya miyye;",
  "atk-s0514a2:1100": "Na tveva piṇḍaṃ luḷitaṃ anariyaṃ, kulaputtarūpo sappuriso na seve;",
  "atk-s0514a2:1101": "Tayidaṃ na sādhu tayidaṃ na suṭṭhu, sunakhucchiṭṭhakaṃ janaka bhuñjase tuva”nti.",
  "atk-s0514a2:1102_0": "Tattha ajuṭṭhamārīvāti anāthamaraṇameva. Luḷitanti paṃsumakkhitaṃ. Anariyanti asundaraṃ.",
  "atk-s0514a2:1102_1": "Na seveti na-kāro paripucchanatthe nipāto. Idaṃ vuttaṃ hoti – sace catutthepi bhattakāle",
  "atk-s0514a2:1102_2": "na bhuñjeyya, khudāya mareyya, nanu evaṃ santepi kulaputtarūpo sappuriso evarūpaṃ",
  "atk-s0514a2:1102_3": "piṇḍaṃ na tveva seveyyāti. Tayidanti taṃ idaṃ.",
  "atk-s0514a2:1103": "Mahāsatto āha –",
  "atk-s0514a2:1104": "280.",
  "atk-s0514a2:1105": "“Na cāpi me sīvali so abhakkho, yaṃ hoti cattaṃ gihino sunassa vā;",
  "atk-s0514a2:1106": "Ye keci bhogā idha dhammaladdhā, sabbo so bhakkho anavayoti vutto”ti.",
  "atk-s0514a2:1107_0": "Tattha abhakkhoti so piṇḍapāto mama abhakkho nāma na hoti. Yaṃ hotīti yaṃ gihino",
  "atk-s0514a2:1107_1": "vā sunassa vā cattaṃ hoti, taṃ paṃsukūlaṃ nāma asāmikattā anavajjameva hoti. Ye kecīti",
  "atk-s0514a2:1107_2": "tasmā aññepi ye keci dhammena laddhā bhogā, sabbo so bhakkho. Anavayoti anuavayo,",
  "atk-s0514a2:1107_3": "anupunappunaṃ olokiyamānopi avayo paripuṇṇaguṇo anavajjo, adhammaladdhaṃ pana sahassagghanakampi jigucchanīyamevāti.",
  "atk-s0514a2:1108_0": "Evaṃ te aññamaññaṃ kathentāva thūṇanagaradvāraṃ sampāpuṇiṃsu. Tatra dārikāsu kīḷantīsu",
  "atk-s0514a2:1108_1": "ekā kumārikā khuddakakullakena vālukaṃ papphoṭeti. Tassā ekasmiṃ hatthe ekaṃ valayaṃ,",
  "atk-s0514a2:1108_2": "ekasmiṃ dve valayāni. Tāni aññamaññaṃ saṅghaṭṭenti, itaraṃ nissaddaṃ. Rājā taṃ kāraṇaṃ",
  "atk-s0514a2:1108_3": "ñatvā “sīvalidevī mama pacchato carati, itthī ca nāma pabbajitassa malaṃ, ‘ayaṃ pabbajitvāpi",
  "atk-s0514a2:1108_4": "bhariyaṃ jahituṃ na sakkotī’ti garahissanti maṃ. Sacāyaṃ kumārikā paṇḍitā bhavissati,",
  "atk-s0514a2:1108_5": "sīvalideviyā nivattanakāraṇaṃ kathessati, imissā kathaṃ sutvā sīvalideviṃ uyyojessāmī”ti cintetvā āha –",
  "atk-s0514a2:1109": "281.",
  "atk-s0514a2:1110": "“Kumārike upaseniye, niccaṃ niggaḷamaṇḍite;",
  "atk-s0514a2:1111": "Kasmā te eko bhujo janati, eko te na janatī bhujo”ti.",
  "atk-s0514a2:1112": "Tattha upaseniyeti mātaraṃ upagantvā senike. Niggaḷamaṇḍiteti agalitamaṇḍanena maṇḍanasīliketi vadati. Janatīti saddaṃ karoti.",
  "atk-s0514a2:1113": "Kumārikā āha –",
  "atk-s0514a2:1114": "282.",
  "atk-s0514a2:1115": "“Imasmiṃ me samaṇa hatthe, paṭimukkā dunīvarā;",
  "atk-s0514a2:1116": "Saṅghātā jāyate saddo, dutiyasseva sā gati.",
  "atk-s0514a2:1117": "283.",
  "atk-s0514a2:1118": "“Imasmiṃ me samaṇa hatthe, paṭimukko ekanīvaro;",
  "atk-s0514a2:1119": "So adutiyo na janati, munibhūtova tiṭṭhati.",
  "atk-s0514a2:1120": "284.",
  "atk-s0514a2:1121": "“Vivādappatto dutiyo, keneko vivadissati;",
  "atk-s0514a2:1122": "Tassa te saggakāmassa, ekattamuparocata”nti.",
  "atk-s0514a2:1123_0": "Tattha dunīvarāti dve valayāni. Saṅghātāti saṃhananato saṅghaṭṭanatoti attho. Gatīti",
  "atk-s0514a2:1123_1": "nibbatti. Dutiyasseva hi evarūpā nibbatti hotīti attho. Soti so nīvaro. Munibhūtovāti",
  "atk-s0514a2:1123_2": "pahīnasabbakileso ariyapuggalo viya tiṭṭhati. Vivādappattoti samaṇa dutiyako nāma",
  "atk-s0514a2:1123_3": "vivādamāpanno hoti, kalahaṃ karoti, nānāgāhaṃ gaṇhāti. Kenekoti ekako pana kena saddhiṃ",
  "atk-s0514a2:1123_4": "vivadissati. Ekattamuparocatanti ekībhāvo te ruccatu. Samaṇā nāma bhaginimpi ādāya",
  "atk-s0514a2:1123_5": "na caranti, kiṃ pana tvaṃ evarūpaṃ uttamarūpadharaṃ bhariyaṃ ādāya vicarasi, ayaṃ",
  "atk-s0514a2:1123_6": "te antarāyaṃ karissati, imaṃ nīharitvā ekakova samaṇakammaṃ karohīti naṃ ovadati.",
  "atk-s0514a2:1124": "So tassā kumārikāya vacanaṃ sutvā paccayaṃ labhitvā deviyā saddhiṃ kathento āha –",
  "atk-s0514a2:1125": "285.",
  "atk-s0514a2:1126": "“Suṇāsi sīvali kathā, kumāriyā paveditā;",
  "atk-s0514a2:1127": "Pesiyā maṃ garahittho, dutiyasseva sā gati.",
  "atk-s0514a2:1128": "286.",
  "atk-s0514a2:1129": "“Ayaṃ dvedhāpatho bhadde, anuciṇṇo pathāvihi;",
  "atk-s0514a2:1130": "Tesaṃ tvaṃ ekaṃ gaṇhāhi, ahamekaṃ punāparaṃ.",
  "atk-s0514a2:1131": "287.",
  "atk-s0514a2:1132": "“Māvaca maṃ tvaṃ ‘pati me’ti, nāhaṃ ‘bhariyā’ti vā punā”ti.",
  "atk-s0514a2:1133_0": "Tattha kumāriyā paveditāti kumārikāya kathitā. Pesiyāti sacāhaṃ rajjaṃ kāreyyaṃ,",
  "atk-s0514a2:1133_1": "esā me pesiyā vacanakārikā bhaveyya, oloketumpi maṃ na visaheyya. Idāni pana attano",
  "atk-s0514a2:1133_2": "pesiyaṃ viya ca maññati, “dutiyasseva sā gatī”ti maṃ ovadati. Anuciṇṇoti anusañcarito.",
  "atk-s0514a2:1133_3": "Pathāvihīti pathikehi. Ekanti tava ruccanakaṃ ekaṃ maggaṃ gaṇha, ahaṃ pana tayā gahitāvasesaṃ",
  "atk-s0514a2:1133_4": "aparaṃ gaṇhissāmi. Māvaca maṃ tvanti sīvali ito paṭṭhāya puna maṃ “pati me”ti mā",
  "atk-s0514a2:1133_5": "avaca, ahaṃ vā tvaṃ “bhariyā me”ti nāvacaṃ.",
  "atk-s0514a2:1134_0": "Sā tassa vacanaṃ sutvā “deva, tumhe uttamā, dakkhiṇamaggaṃ gaṇhatha, ahaṃ vāmamaggaṃ",
  "atk-s0514a2:1134_1": "gaṇhissāmī”ti vatvā thokaṃ gantvā sokaṃ sandhāretuṃ asakkontī punāgantvā raññā saddhiṃ",
  "atk-s0514a2:1134_2": "kathentī ekatova nagaraṃ pāvisi. Tamatthaṃ pakāsento satthā upaḍḍhagāthamāha –",
  "atk-s0514a2:1135": "“Imameva kathayantā, thūṇaṃ nagarupāgamu”nti.",
  "atk-s0514a2:1136": "Tattha nagarupāgamunti nagaraṃ paviṭṭhā.",
  "atk-s0514a2:1137_0": "Pavisitvā ca pana mahāsatto piṇḍatthāya caranto usukārassa gehadvāraṃ patto. Sīvalidevīpi",
  "atk-s0514a2:1137_1": "ekamantaṃ aṭṭhāsi. Tasmiṃ samaye usukāro aṅgārakapalle usuṃ tāpetvā kañjiyena temetvā",
  "atk-s0514a2:1137_2": "ekaṃ akkhiṃ nimīletvā ekena akkhinā olokento ujuṃ karoti. Taṃ disvā mahāsatto cintesi",
  "atk-s0514a2:1137_3": "“sacāyaṃ paṇḍito bhavissati, mayhaṃ ekaṃ kāraṇaṃ kathessati, pucchissāmi na”nti.",
  "atk-s0514a2:1137_4": "So upasaṅkamitvā pucchati. Tamatthaṃ pakāsento satthā āha –",
  "atk-s0514a2:1138": "288.",
  "atk-s0514a2:1139": "“Koṭṭhake usukārassa, bhattakāle upaṭṭhite;",
  "atk-s0514a2:1140": "Tatrā ca so usukāro, ekaṃ daṇḍaṃ ujuṃ kataṃ;",
  "atk-s0514a2:1141": "Ekañca cakkhuṃ niggayha, jimhamekena pekkhatī”ti.",
  "atk-s0514a2:1142_0": "Tattha koṭṭhaketi bhikkhave, so rājā attano bhattakāle upaṭṭhite usukārassa koṭṭhake",
  "atk-s0514a2:1142_1": "aṭṭhāsi. Tatrā cāti tasmiñca koṭṭhake. Niggayhāti nimīletvā. Jimhamekenāti ekena",
  "atk-s0514a2:1142_2": "akkhinā vaṅkaṃ saraṃ pekkhati.",
  "atk-s0514a2:1143": "Atha naṃ mahāsatto āha –",
  "atk-s0514a2:1144": "289.",
  "atk-s0514a2:1145": "“Evaṃ no sādhu passasi, usukāra suṇohi me;",
  "atk-s0514a2:1146": "Yadekaṃ cakkhuṃ niggayha, jimhamekena pekkhasī”ti.",
  "atk-s0514a2:1147": "Tassattho – samma usukāra, evaṃ nu tvaṃ sādhu passasi, yaṃ ekaṃ cakkhuṃ nimīletvā ekena cakkhunā vaṅkaṃ saraṃ pekkhasīti.",
  "atk-s0514a2:1148": "Athassa so kathento āha –",
  "atk-s0514a2:1149": "290.",
  "atk-s0514a2:1150": "“Dvīhi samaṇa cakkhūhi, visālaṃ viya khāyati;",
  "atk-s0514a2:1151": "Asampatvā paramaṃ liṅgaṃ, nujubhāvāya kappati.",
  "atk-s0514a2:1152": "291.",
  "atk-s0514a2:1153": "“Ekañca cakkhuṃ niggayha, jimhamekena pekkhato;",
  "atk-s0514a2:1154": "Sampatvā paramaṃ liṅgaṃ, ujubhāvāya kappati.",
  "atk-s0514a2:1155": "292.",
  "atk-s0514a2:1156": "“Vivādappatto dutiyo, keneko vivadissati;",
  "atk-s0514a2:1157": "Tassa te saggakāmassa, ekattamuparocata”nti.",
  "atk-s0514a2:1158_0": "Tattha visālaṃ viyāti vitthiṇṇaṃ viya hutvā khāyati. Asampatvā paramaṃ liṅganti parato",
  "atk-s0514a2:1158_1": "vaṅkaṭṭhānaṃ appatvā. Nujubhāvāyāti na ujubhāvāya. Idaṃ vuttaṃ hoti – visāle khāyamāne",
  "atk-s0514a2:1158_2": "parato ujuṭṭhānaṃ vā vaṅkaṭṭhānaṃ vā na pāpuṇeyya, tasmiṃ asampatte adissamāne ujubhāvāya",
  "atk-s0514a2:1158_3": "kiccaṃ na kappati na sampajjatīti. Sampatvāti cakkhunā patvā, disvāti attho. Vivādappattoti",
  "atk-s0514a2:1158_4": "yathā dutiye akkhimhi ummīlite liṅgaṃ na paññāyati, vaṅkaṭṭhānampi ujukaṃ paññāyati,",
  "atk-s0514a2:1158_5": "ujuṭṭhānampi vaṅkaṃ paññāyatīti vivādo hoti, evaṃ samaṇassapi dutiyo nāma vivādamāpanno",
  "atk-s0514a2:1158_6": "hoti, kalahaṃ karoti, nānāgāhaṃ gaṇhāti. Kenekoti eko pana kena saddhiṃ vivadissati.",
  "atk-s0514a2:1158_7": "Ekattamuparocatanti ekībhāvo te ruccatu. Samaṇā nāma bhaginimpi ādāya na caranti,",
  "atk-s0514a2:1158_8": "kiṃ pana tvaṃ evarūpaṃ uttamarūpadharaṃ bhariyaṃ ādāya vicarasi. Ayaṃ te antarāyaṃ",
  "atk-s0514a2:1158_9": "karissati, imaṃ nīharitvā ekakova samaṇadhammaṃ karohīti so taṃ ovadati.",
  "atk-s0514a2:1159_0": "Evamassa so ovādaṃ datvā tuṇhī ahosi. Mahāsattopi piṇḍāya caritvā missakabhattaṃ",
  "atk-s0514a2:1159_1": "saṃkaḍḍhitvā nagarā nikkhamitvā udakaphāsukaṭṭhāne nisīditvā katabhattakicco mukhaṃ",
  "atk-s0514a2:1159_2": "vikkhāletvā pattaṃ thavikāya osāretvā sīvalideviṃ āmantetvā āha –",
  "atk-s0514a2:1160": "293.",
  "atk-s0514a2:1161": "“Suṇāsi sīvali kathā, usukārena veditā;",
  "atk-s0514a2:1162": "Pesiyā maṃ garahittho, dutiyasseva sā gati.",
  "atk-s0514a2:1163": "294.",
  "atk-s0514a2:1164": "“Ayaṃ dvedhāpatho bhadde, anuciṇṇo pathāvihi;",
  "atk-s0514a2:1165": "Tesaṃ tvaṃ ekaṃ gaṇhāhi, ahamekaṃ punāparaṃ.",
  "atk-s0514a2:1166": "295.",
  "atk-s0514a2:1167": "“Māvaca maṃ tvaṃ ‘pati me’ti, nāhaṃ ‘bhariyā’ti vā punā”ti.",
  "atk-s0514a2:1168": "Tattha suṇāsīti suṇa, tvaṃ kathā. “Pesiyā ma”nti idaṃ pana kumārikāya ovādameva sandhāyāha.",
  "atk-s0514a2:1169_0": "Sā kira “māvaca maṃ tvaṃ ‘pati me’ti” vuttāpi mahāsattaṃ anubandhiyeva. Rājā naṃ",
  "atk-s0514a2:1169_1": "nivattetuṃ na sakkoti. Mahājanopi anubandhi. Tato pana aṭavī avidūre hoti. Mahāsatto",
  "atk-s0514a2:1169_2": "nīlavanarājiṃ disvā taṃ nivattetukāmo hutvā gacchantoyeva maggasamīpe muñjatiṇaṃ",
  "atk-s0514a2:1169_3": "addasa. So tato īsikaṃ luñcitvā “passasi sīvali, ayaṃ idha puna ghaṭetuṃ na sakkā,",
  "atk-s0514a2:1169_4": "evameva puna mayhaṃ tayā saddhiṃ saṃvāso nāma ghaṭetuṃ na sakkā”ti vatvā imaṃ upaḍḍhagāthamāha –",
  "atk-s0514a2:1170": "“Muñjāvesikā pavāḷhā, ekā vihara sīvalī”ti.",
  "atk-s0514a2:1171": "Tattha ekā viharāti ahaṃ ekībhāvena viharissāmi, tvampi ekā viharāhīti tassā ovādamadāsi.",
  "atk-s0514a2:1172_0": "Taṃ sutvā sīvalidevī “itodāni paṭṭhāya natthi mayhaṃ mahājanakanarindena saddhiṃ",
  "atk-s0514a2:1172_1": "saṃvāso”ti sokaṃ sandhāretuṃ asakkontī ubhohi hatthehi uraṃ paharitvā mahāmagge pati.",
  "atk-s0514a2:1172_2": "Mahāsatto tassā visaññibhāvaṃ ñatvā padaṃ vikopetvā araññaṃ pāvisi. Amaccā āgantvā",
  "atk-s0514a2:1172_3": "tassā sarīraṃ udakena siñcitvā hatthapāde parimajjitvā saññaṃ labhāpesuṃ. Sā “tātā,",
  "atk-s0514a2:1172_4": "kuhiṃ rājā”ti pucchi. “Nanu tumheva jānāthā”ti? “Upadhāretha tātā”ti. Te ito cito",
  "atk-s0514a2:1172_5": "dhāvitvā vicinantāpi mahāsattaṃ na passiṃsu. Devī mahāparidevaṃ paridevitvā rañño",
  "atk-s0514a2:1172_6": "ṭhitaṭṭhāne cetiyaṃ kāretvā gandhamālādīhi pūjetvā nivatti. Mahāsattopi himavantaṃ",
  "atk-s0514a2:1172_7": "pavisitvā sattāhabbhantareyeva pañca abhiññā ca, aṭṭha samāpattiyo ca nibbattetvā",
  "atk-s0514a2:1172_8": "puna manussapathaṃ nāgami. Devīpi usukārena saddhiṃ kathitaṭṭhāne, kumārikāya saddhiṃ",
  "atk-s0514a2:1172_9": "kathitaṭṭhāne, maṃsaparibhogaṭṭhāne, migājinena saddhiṃ kathitaṭṭhāne, nāradena saddhiṃ",
  "atk-s0514a2:1172_10": "kathitaṭṭhāne cāti sabbaṭṭhānesu cetiyāni kāretvā gandhamālādīhi pūjetvā senaṅgaparivutā",
  "atk-s0514a2:1172_11": "mithilaṃ patvā ambavanuyyāne puttassa abhisekaṃ kāretvā taṃ senaṅgaparivutaṃ nagaraṃ",
  "atk-s0514a2:1172_12": "pesetvā sayaṃ isipabbajjaṃ pabbajitvā tattheva uyyāne vasantī kasiṇaparikammaṃ katvā",
  "atk-s0514a2:1172_13": "jhānaṃ nibbattetvā brahmalokaparāyaṇā ahosi. Mahāsattopi aparihīnajjhāno hutvā brahmalokaparāyaṇo ahosi.",
  "atk-s0514a2:1173_0": "Satthā imaṃ dhammadesanaṃ āharitvā “na, bhikkhave, idāneva, pubbepi tathāgato mahābhinikkhamanaṃ",
  "atk-s0514a2:1173_1": "nikkhantoyevā”ti vatvā jātakaṃ samodhānesi – “tadā samuddarakkhikā devadhītā uppalavaṇṇā",
  "atk-s0514a2:1173_2": "ahosi, nārado sāriputto, migājino moggallāno, kumārikā khemā bhikkhunī, usukāro ānando,",
  "atk-s0514a2:1173_3": "sīvalidevī rāhulamātā, dīghāvukumāro rāhulo, mātāpitaro mahārājakulāni, mahājanakanarindo",
  "atk-s0514a2:1173_4": "pana ahameva sammāsambuddho ahosi”nti.",
  "atk-s0514a2:1174": "Mahājanakajātakavaṇṇanā dutiyā.",
  "atk-s0514a2:1176": "[540] 3. Suvaṇṇasāmajātakavaṇṇanā",
  "atk-s0514a2:1177_0": "Ko nu maṃ usunā vijjhīti idaṃ satthā jetavane viharanto ekaṃ mātuposakabhikkhuṃ ārabbha",
  "atk-s0514a2:1177_1": "kathesi. Sāvatthiyaṃ kira aṭṭhārasakoṭivibhavassa ekassa seṭṭhikulassa ekaputtako",
  "atk-s0514a2:1177_2": "ahosi mātāpitūnaṃ piyo manāpo. So ekadivasaṃ pāsādavaragato sīhapañjaraṃ ugghāṭetvā",
  "atk-s0514a2:1177_3": "vīthiṃ olokento gandhamālādihatthaṃ mahājanaṃ dhammassavanatthāya jetavanaṃ gacchantaṃ",
  "atk-s0514a2:1177_4": "disvā “ahampi dhammaṃ suṇissāmī”ti mātāpitaro vanditvā gandhamālādīni gāhāpetvā vihāraṃ",
  "atk-s0514a2:1177_5": "gantvā vatthabhesajjapānakādīni bhikkhusaṅghassa dāpetvā gandhamālādīhi ca bhagavantaṃ",
  "atk-s0514a2:1177_6": "pūjetvā ekamantaṃ nisinno dhammaṃ sutvā kāmesu ādīnavaṃ disvā pabbajjāya ca ānisaṃsaṃ",
  "atk-s0514a2:1177_7": "sallakkhetvā parisāya vuṭṭhitāya bhagavantaṃ pabbajjaṃ yācitvā “mātāpitūhi ananuññātaṃ",
  "atk-s0514a2:1177_8": "puttaṃ tathāgatā nāma na pabbājentī”ti sutvā bhagavantaṃ vanditvā puna gehaṃ gantvā",
  "atk-s0514a2:1177_9": "sagāravena mātāpitaro vanditvā evamāha – “ammatātā, ahaṃ tathāgatassa santike pabbajissāmī”ti.",
  "atk-s0514a2:1177_10": "Athassa mātāpitaro tassa vacanaṃ sutvā ekaputtakabhāvena sattadhā bhijjamānahadayā",
  "atk-s0514a2:1177_11": "viya puttasinehena kampamānā evamāhaṃsu “tāta piyaputtaka, tāta kulaṅkura, tāta nayana,",
  "atk-s0514a2:1177_12": "tāta hadaya, tāta pāṇasadisa, tayā vinā kathaṃ jīvāma, tayi paṭibaddhaṃ no jīvitaṃ.",
  "atk-s0514a2:1177_13": "Mayañhi tāta, jarājiṇṇā vuḍḍhā mahallakā, ajja vā suve vā parasuve vā maraṇaṃ pāpuṇissāma,",
  "atk-s0514a2:1177_14": "tasmā mā amhe ohāya gacchasi. Tāta, pabbajjā nāma atidukkarā, sītena atthe sati uṇhaṃ",
  "atk-s0514a2:1177_15": "labhati, uṇhena atthe sati sītaṃ labhati, tasmā tāta, mā pabbajāhī”ti.",
  "atk-s0514a2:1178_0": "Taṃ sutvā kulaputto dukkhī dummano onatasīso pajjhāyantova nisīdi sattāhaṃ nirāhāro.",
  "atk-s0514a2:1178_1": "Athassa mātāpitaro evaṃ cintesuṃ “sace no putto ananuññāto, addhā marissati, puna",
  "atk-s0514a2:1178_2": "na passissāma, pabbajjāya jīvamānaṃ puna naṃ passissāmā”ti. Cintetvā ca pana “tāta",
  "atk-s0514a2:1178_3": "piyaputtaka, taṃ pabbajjāya anujānāma, pabbajāhī”ti anujāniṃsu. Taṃ sutvā kulaputto",
  "atk-s0514a2:1178_4": "tuṭṭhamānaso hutvā attano sakalasarīraṃ oṇāmetvā mātāpitaro vanditvā vihāraṃ gantvā",
  "atk-s0514a2:1178_5": "bhagavantaṃ pabbajjaṃ yāci. Satthā ekaṃ bhikkhuṃ pakkosāpetvā “imaṃ kumāraṃ pabbājehī”ti",
  "atk-s0514a2:1178_6": "āṇāpesi. So taṃ pabbājesi. Tassa pabbajitakālato paṭṭhāya mahālābhasakkāro nibbatti.",
  "atk-s0514a2:1178_7": "So ācariyupajjhāye ārādhetvā laddhūpasampado pañca vassāni dhammaṃ pariyāpuṇitvā",
  "atk-s0514a2:1178_8": "“ahaṃ idha ākiṇṇo viharāmi, na me idaṃ patirūpa”nti vipassanādhuraṃ pūretukāmo hutvā",
  "atk-s0514a2:1178_9": "upajjhāyassa santike kammaṭṭhānaṃ gahetvā upajjhāyaṃ vanditvā jetavanā nikkhamitvā",
  "atk-s0514a2:1178_10": "ekaṃ paccantagāmaṃ nissāya araññe vihāsi. So tattha vipassanaṃ vaḍḍhetvā dvādasa",
  "atk-s0514a2:1178_11": "vassāni ghaṭento vāyamantopi visesaṃ nibbattetuṃ nāsakkhi. Mātāpitaropissa gacchante",
  "atk-s0514a2:1178_12": "gacchante kāle duggatā ahesuṃ. Ye hi tesaṃ khettaṃ vā vaṇijjaṃ vā payojesuṃ, te “imasmiṃ",
  "atk-s0514a2:1178_13": "kule putto vā bhātā vā iṇaṃ codetvā gaṇhanto nāma natthī”ti attano attano hatthagataṃ",
  "atk-s0514a2:1178_14": "gahetvā yathāruci palāyiṃsu. Gehe dāsakammakarādayopi hiraññasuvaṇṇādīni gahetvā palāyiṃsu.",
  "atk-s0514a2:1179_0": "Aparabhāge dve janā kapaṇā hutvā hatthe udakasiñcanampi alabhitvā gehaṃ vikkiṇitvā",
  "atk-s0514a2:1179_1": "agharā hutvā kāruññabhāvaṃ pattā pilotikaṃ nivāsetvā kapālahatthā bhikkhāya cariṃsu.",
  "atk-s0514a2:1179_2": "Tasmiṃ kāle eko bhikkhu jetavanato nikkhamitvā anupubbena tassa vasanaṭṭhānaṃ agamāsi.",
  "atk-s0514a2:1179_3": "So tassa āgantukavattaṃ katvā sukhanisinnakāle “bhante, kuto āgatatthā”ti pucchitvā",
  "atk-s0514a2:1179_4": "“jetavanā āgato āvuso”ti vutte satthuno ceva mahāsāvakādīnañca ārogyaṃ pucchitvā",
  "atk-s0514a2:1179_5": "mātāpitūnañca pavattiṃ pucchi “kiṃ, bhante, sāvatthiyaṃ asukassa nāma seṭṭhikulassa",
  "atk-s0514a2:1179_6": "ārogya”nti? “Āvuso, mā tassa kulassa pavattiṃ pucchā”ti. “Kiṃ bhante”ti. “Āvuso,",
  "atk-s0514a2:1179_7": "tassa kira kulassa eko putto atthi, so buddhasāsane pabbajito, tassa pabbajitakālato",
  "atk-s0514a2:1179_8": "paṭṭhāya etaṃ kulaṃ parikkhīṇaṃ, idāni dve janā paramakāruññabhāvaṃ pattā bhikkhāya",
  "atk-s0514a2:1179_9": "carantī”ti. So tassa vacanaṃ sutvā sakabhāvena saṇṭhātuṃ asakkonto assupuṇṇehi nettehi",
  "atk-s0514a2:1179_10": "rodituṃ ārabhi. “Āvuso, kiṃ rodasī”ti? “Bhante, te mayhaṃ mātāpitaro, ahaṃ tesaṃ",
  "atk-s0514a2:1179_11": "putto”ti. “Āvuso, tava mātāpitaro taṃ nissāya vināsaṃ pattā, gaccha, te paṭijaggāhī”ti.",
  "atk-s0514a2:1180_0": "So “ahaṃ dvādasa vassāni ghaṭento vāyamantopi maggaṃ vā phalaṃ vā nibbattetuṃ nāsakkhiṃ,",
  "atk-s0514a2:1180_1": "abhabbo bhavissāmi, kiṃ me pabbajjāya, gihī hutvā mātāpitaro posetvā dānaṃ datvā",
  "atk-s0514a2:1180_2": "saggaparāyaṇo bhavissāmī”ti cintetvā araññāvāsaṃ tassa therassa niyyādetvā punadivase",
  "atk-s0514a2:1180_3": "araññā nikkhamitvā anupubbena gacchanto sāvatthito avidūre jetavanapiṭṭhivihāraṃ",
  "atk-s0514a2:1180_4": "pāpuṇi. Tattha dve maggā ahesuṃ. Tesu eko maggo jetavanaṃ gacchati, eko sāvatthiṃ.",
  "atk-s0514a2:1180_5": "So tattheva ṭhatvā “kiṃ nu kho paṭhamaṃ mātāpitaro passāmi, udāhu dasabala”nti cintetvā",
  "atk-s0514a2:1180_6": "“mayā mātāpitaro ciraṃ diṭṭhapubbā, ito paṭṭhāya pana me buddhadassanaṃ dullabhaṃ",
  "atk-s0514a2:1180_7": "bhavissati, tasmā ajjameva sammāsambuddhaṃ disvā dhammaṃ sutvā sve pātova mātāpitaro",
  "atk-s0514a2:1180_8": "passissāmī”ti sāvatthimaggaṃ pahāya sāyanhasamaye jetavanaṃ pāvisi. Taṃ divasaṃ pana",
  "atk-s0514a2:1180_9": "satthā paccūsakāle lokaṃ olokento imassa kulaputtassa upanissayasampattiṃ addasa.",
  "atk-s0514a2:1180_10": "So tassāgamanakāle mātuposakasuttena mātāpitūnaṃ guṇaṃ vaṇṇesi. So pana bhikkhu parisapariyante",
  "atk-s0514a2:1180_11": "ṭhatvā satthussa dhammakathaṃ suṇanto cintesi “ahaṃ gihī hutvā mātāpitaro paṭijaggituṃ",
  "atk-s0514a2:1180_12": "sakkomīti cintesiṃ, satthā pana ‘pabbajitova samāno paṭijaggito upakārako mātāpitūna’nti",
  "atk-s0514a2:1180_13": "vadati. Sacāhaṃ satthāraṃ adisvā gato, evarūpāya pabbajjāya parihīno bhaveyyaṃ. Idāni",
  "atk-s0514a2:1180_14": "pana gihī ahutvā pabbajitova samāno mātāpitaro posessāmī”ti.",
  "atk-s0514a2:1181_0": "So salākaggaṃ gantvā salākabhattañceva salākayāguñca gaṇhitvā dvādasa vassāni araññe",
  "atk-s0514a2:1181_1": "vutthabhikkhu pārājikappatto viya ahosi. So pātova sāvatthiyaṃ pavisitvā “kiṃ nu",
  "atk-s0514a2:1181_2": "kho paṭhamaṃ yāguṃ gaṇhissāmi, udāhu mātāpitaro passissāmī”ti cintetvā “kapaṇānaṃ",
  "atk-s0514a2:1181_3": "mātāpitūnaṃ santikaṃ tucchahatthena gantuṃ ayutta”nti cintetvā yāguṃ gahetvā etesaṃ",
  "atk-s0514a2:1181_4": "porāṇakagehadvāraṃ gato. Mātāpitaropissa yāgubhikkhaṃ caritvā parabhittiṃ nissāya",
  "atk-s0514a2:1181_5": "viharanti. So upagantvā nisinnake disvā uppannasoko assupuṇṇehi nettehi tesaṃ avidūre",
  "atk-s0514a2:1181_6": "aṭṭhāsi. Te taṃ disvāpi na sañjāniṃsu. Atha mātā “bhikkhatthāya ṭhito bhavissatī”ti",
  "atk-s0514a2:1181_7": "saññāya “bhante, tumhākaṃ dātabbayuttakaṃ natthi, aticchathā”ti āha. So tassā kathaṃ",
  "atk-s0514a2:1181_8": "sutvā hadayapūraṃ sokaṃ gahetvā assupuṇṇehi nettehi tattheva aṭṭhāsi. Dutiyampi tatiyampi",
  "atk-s0514a2:1181_9": "“aticchathā”ti vuccamānopi aṭṭhāsiyeva. Athassa pitā mātaraṃ āha – “gaccha, bhadde,",
  "atk-s0514a2:1181_10": "jānāhi, putto nu kho no eso”ti. Sā uṭṭhāya upagantvā olokentī sañjānitvā pādamūle",
  "atk-s0514a2:1181_11": "patitvā paridevi, pitāpissa tatheva akāsi, mahantaṃ kāruññaṃ ahosi.",
  "atk-s0514a2:1182_0": "Sopi mātāpitaro disvā sakabhāvena saṇṭhātuṃ asakkonto assūni pavattesi. So sokaṃ",
  "atk-s0514a2:1182_1": "adhivāsetvā “ammatātā, mā cintayittha, ahaṃ vo posessāmī”ti mātāpitaro assāsetvā",
  "atk-s0514a2:1182_2": "yāguṃ pāyetvā ekamante nisīdāpetvā puna bhikkhaṃ āharitvā te bhojetvā attano atthāya",
  "atk-s0514a2:1182_3": "bhikkhaṃ pariyesitvā tesaṃ santikaṃ gantvā puna bhattenāpucchitvā pacchā sayaṃ paribhuñjati.",
  "atk-s0514a2:1182_4": "So tato paṭṭhāya iminā niyāmena mātāpitaro paṭijaggati. Attanā laddhāni pakkhikabhattādīni",
  "atk-s0514a2:1182_5": "tesaṃyeva datvā sayaṃ piṇḍāya caritvā labhamāno bhuñjati, alabhamāno na bhuñjati,",
  "atk-s0514a2:1182_6": "vassāvāsikampi aññampi yaṃ kiñci labhitvā tesaṃyeva deti. Tehi paribhuttaṃ jiṇṇapilotikaṃ",
  "atk-s0514a2:1182_7": "gahetvā aggaḷaṃ datvā rajitvā sayaṃ paribhuñjati. Bhikkhalabhanadivasehi panassa",
  "atk-s0514a2:1182_8": "alabhanadivasā bahū ahesuṃ. Athassa nivāsanapārupanaṃ atilūkhaṃ hoti.",
  "atk-s0514a2:1183_0": "Iti so mātāpitaro paṭijaggantoyeva aparabhāge kiso uppaṇḍuppaṇḍukajāto dhamanisanthatagatto",
  "atk-s0514a2:1183_1": "ahosi. Atha naṃ sandiṭṭhasambhattā bhikkhū pucchiṃsu “āvuso, pubbe tava sarīravaṇṇo",
  "atk-s0514a2:1183_2": "sobhati, idāni pana kiso uppaṇḍuppaṇḍukajāto dhamanisanthatagatto, byādhi te nu kho",
  "atk-s0514a2:1183_3": "uppanno”ti. So “natthi me, āvuso, byādhi, apica pana palibodho me atthī”ti taṃ pavattiṃ",
  "atk-s0514a2:1183_4": "ārocesi. Atha naṃ te bhikkhū āhaṃsu “āvuso, bhagavā saddhādeyyaṃ vinipātetuṃ na deti,",
  "atk-s0514a2:1183_5": "tvaṃ pana saddhādeyyaṃ gahetvā gihīnaṃ dadamāno ayuttaṃ karosī”ti. So tesaṃ kathaṃ",
  "atk-s0514a2:1183_6": "sutvā lajjito olīyi. Te ettakenapi asantuṭṭhā bhagavato santikaṃ gantvā “bhante,",
  "atk-s0514a2:1183_7": "asuko nāma bhikkhu saddhādeyyaṃ vinipātetvā gihī posetī”ti satthu ārocesuṃ. Satthā",
  "atk-s0514a2:1183_8": "taṃ bhikkhuṃ pakkosāpetvā “saccaṃ kira tvaṃ bhikkhu saddhādeyyaṃ gahetvā gihī posesī”ti",
  "atk-s0514a2:1183_9": "pucchitvā “saccaṃ, bhante”ti vutte taṃ kiriyaṃ vaṇṇetukāmo attano ca pubbacariyaṃ",
  "atk-s0514a2:1183_10": "pakāsetukāmo “bhikkhu, gihī posento ke posesī”ti pucchi. “Mātāpitaro me, bhante”ti",
  "atk-s0514a2:1183_11": "vutte satthā tassa ussāhaṃ janetuṃ “sādhu sādhu, bhikkhū”ti tikkhattuṃ sādhukāraṃ",
  "atk-s0514a2:1183_12": "datvā “tvaṃ mama gatamagge ṭhito, ahampi pubbacariyaṃ caranto mātāpitaro posesi”nti",
  "atk-s0514a2:1183_13": "āha. So assāsaṃ paṭilabhi. Satthā tāya pubbacariyāya āvikaraṇatthaṃ tehi bhikkhūhi",
  "atk-s0514a2:1183_14": "yācito atītaṃ āhari.",
  "atk-s0514a2:1184_0": "Atīte bārāṇasinagarato avidūre nadiyā orimatīre eko nesādagāmo ahosi, pārimatīre",
  "atk-s0514a2:1184_1": "eko nesādagāmo. Ekekasmiṃ gāme pañca pañca kulasatāni vasanti. Dvīsupi gāmesu dve",
  "atk-s0514a2:1184_2": "nesādajeṭṭhakā sahāyakā ahesuṃ. Te daharakāleyeva katikavattaṃ kariṃsu “sace amhesu",
  "atk-s0514a2:1184_3": "ekassa dhītā hoti, ekassa putto hoti, tesaṃ āvāhavivāhaṃ karissāmā”ti. Atha orimatīre",
  "atk-s0514a2:1184_4": "gāmajeṭṭhakassa gehe putto jāyi, jātakkhaṇeyeva dukūlena paṭiggahitattā “dukūlo”tvevassa",
  "atk-s0514a2:1184_5": "nāmaṃ kariṃsu. Itarassa gehe dhītā jāyi, tassā paratīre jātattā “pārikā”ti nāmaṃ",
  "atk-s0514a2:1184_6": "kariṃsu. Te ubhopi abhirūpā pāsādikā ahesuṃ suvaṇṇavaṇṇā. Te nesādakule jātāpi pāṇātipātaṃ nāma na kariṃsu.",
  "atk-s0514a2:1185_0": "Aparabhāge soḷasavassuddesikaṃ dukūlakumāraṃ mātāpitaro āhaṃsu “putta, kumārikaṃ",
  "atk-s0514a2:1185_1": "te ānayissāmā”ti. So pana brahmalokato āgato suddhasatto ubho kaṇṇe pidhāya “na me",
  "atk-s0514a2:1185_2": "gharāvāsenattho ammatātā, mā evarūpaṃ avacutthā”ti vatvā yāvatatiyaṃ vuccamānopi",
  "atk-s0514a2:1185_3": "na icchiyeva. Pārikāpi mātāpitūhi “amma, amhākaṃ sahāyakassa putto atthi, so abhirūpo",
  "atk-s0514a2:1185_4": "suvaṇṇavaṇṇo, tassa taṃ dassāmā”ti vuttā tatheva vatvā ubho kaṇṇe pidahi. Sāpi brāhmalokato",
  "atk-s0514a2:1185_5": "āgatā gharāvāsaṃ na icchi. Dukūlakumāro pana tassā rahassena sāsanaṃ pahiṇi “sace",
  "atk-s0514a2:1185_6": "pārike methunadhammena atthikā, aññassa gehaṃ gacchatu, mayhaṃ methunadhamme chando",
  "atk-s0514a2:1185_7": "natthī”ti. Sāpi tassa tatheva sāsanaṃ pesesi.",
  "atk-s0514a2:1186_0": "Atha mātāpitaro tesaṃ anicchamānānaññeva āvāhavivāhaṃ kariṃsu. Te ubhopi kilesasamuddaṃ",
  "atk-s0514a2:1186_1": "anotaritvā dve mahābrahmāno viya ekatova vasiṃsu. Dukūlakumāro pana macchaṃ vā migaṃ",
  "atk-s0514a2:1186_2": "vā na māreti, antamaso āhaṭamaṃsampi na vikkiṇāti. Atha naṃ mātāpitaro vadiṃsu “tāta,",
  "atk-s0514a2:1186_3": "tvaṃ nesādakule nibbattitvāpi neva gharāvāsaṃ icchasi, na pāṇavadhaṃ karosi, kiṃ",
  "atk-s0514a2:1186_4": "nāma kammaṃ karissasī”ti? “Ammatātā, tumhesu anujānantesu mayaṃ pabbajissāmā”ti.",
  "atk-s0514a2:1186_5": "Taṃ sutvā mātāpitaro “tena hi pabbajathā”ti dve jane anujāniṃsu. Te tuṭṭhahaṭṭhā",
  "atk-s0514a2:1186_6": "mātāpitaro vanditvā gāmato nikkhamitvā anupubbena gaṅgātīrena himavantaṃ pavisitvā",
  "atk-s0514a2:1186_7": "yasmiṃ ṭhāne migasammatā nāma nadī himavantato otaritvā gaṅgaṃ pattā, taṃ ṭhānaṃ",
  "atk-s0514a2:1186_8": "gantvā gaṅgaṃ pahāya migasammatābhimukhā abhiruhiṃsu.",
  "atk-s0514a2:1187_0": "Tasmiṃ khaṇe sakkassa bhavanaṃ uṇhākāraṃ dassesi. Sakko olokento taṃ kāraṇaṃ ñatvā",
  "atk-s0514a2:1187_1": "vissakammaṃ āmantetvā “tāta vissakamma, dve mahāpurisā gāmā nikkhamitvā himavantaṃ",
  "atk-s0514a2:1187_2": "paviṭṭhā, tesaṃ nivāsaṭṭhānaṃ laddhuṃ vaṭṭati, migasammatānadiyā aḍḍhakosantare etesaṃ",
  "atk-s0514a2:1187_3": "paṇṇasālañca pabbajitaparikkhāre ca māpetvā ehī”ti āha. So “sādhū”ti sampaṭicchitvā",
  "atk-s0514a2:1187_4": "mūgapakkhajātake vuttanayeneva sabbaṃ saṃvidahitvā amanāpasadde migapakkhino palāpetvā",
  "atk-s0514a2:1187_5": "ekapadikaṃ jaṅghamaggaṃ māpetvā sakaṭṭhānameva gato. Tepi taṃ maggaṃ disvā tena maggena",
  "atk-s0514a2:1187_6": "gantvā taṃ assamapadaṃ pāpuṇiṃsu. Dukūlapaṇḍito paṇṇasālaṃ pavisitvā pabbajitaparikkhāre",
  "atk-s0514a2:1187_7": "disvā “sakkena mayhaṃ dinnā”ti sakkadattiyabhāvaṃ ñatvā sāṭakaṃ omuñcitvā rattavākacīraṃ",
  "atk-s0514a2:1187_8": "nivāsetvā ekaṃ pārupitvā ajinacammaṃ aṃse katvā jaṭāmaṇḍalaṃ bandhitvā isivesaṃ gahetvā",
  "atk-s0514a2:1187_9": "pārikāyapi pabbajjaṃ adāsi. Ubhopi kāmāvacaramettaṃ bhāvetvā tattha vasiṃsu. Tesaṃ",
  "atk-s0514a2:1187_10": "mettānubhāvena sabbepi migapakkhino aññamaññaṃ mettacittameva paṭilabhiṃsu, na koci",
  "atk-s0514a2:1187_11": "kañci viheṭhesi. Pārikā tato paṭṭhāya pānīyaṃ paribhojanīyaṃ āharati, assamapadaṃ",
  "atk-s0514a2:1187_12": "sammajjati, sabbakiccāni karoti. Ubhopi phalāphalāni āharitvā paribhuñjitvā attano",
  "atk-s0514a2:1187_13": "attano paṇṇasālaṃ pavisitvā samaṇadhammaṃ karontā tattha vāsaṃ kappayiṃsu.",
  "atk-s0514a2:1188_0": "Sakko tesaṃ upaṭṭhānaṃ āgacchati. So ekadivasaṃ anuolokento “imesaṃ cakkhūni parihāyissantī”ti",
  "atk-s0514a2:1188_1": "antarāyaṃ disvā dukūlapaṇḍitaṃ upasaṅkamitvā vanditvā ekamantaṃ nisīditvā evamāha",
  "atk-s0514a2:1188_2": "– “bhante, tumhākaṃ antarāyo paññāyati, paṭijagganakaṃ puttaṃ laddhuṃ vaṭṭati, lokadhammaṃ",
  "atk-s0514a2:1188_3": "paṭisevathā”ti. Atha naṃ dukūlapaṇḍito āha – “sakka, kinnāmetaṃ kathesi, mayaṃ agāramajjhe",
  "atk-s0514a2:1188_4": "vasantāpi etaṃ lokadhammaṃ puḷavakagūtharāsiṃ viya jigucchimhā, idāni pana araññaṃ",
  "atk-s0514a2:1188_5": "pavisitvā isipabbajjaṃ pabbajitvā kathaṃ evarūpaṃ karissāmā”ti. Atha sakko taṃ āha",
  "atk-s0514a2:1188_6": "– “bhante, sace evaṃ na karotha, pārikāya tāpasiyā utunikāle nābhiṃ hatthena parāmaseyyāthā”ti.",
  "atk-s0514a2:1188_7": "Dukūlapaṇḍito “idaṃ sakkā kātu”nti sampaṭicchi. Sakko taṃ vanditvā sakaṭṭhānameva gato.",
  "atk-s0514a2:1189_0": "Dukūlapaṇḍitopi taṃ kāraṇaṃ pārikāya ācikkhitvā assā utunikāle nābhiṃ hatthena parāmasi.",
  "atk-s0514a2:1189_1": "Tadā bodhisatto devalokato cavitvā tassā kucchimhi paṭisandhiṃ gaṇhi. Sā dasamāsaccayena",
  "atk-s0514a2:1189_2": "suvaṇṇavaṇṇaṃ puttaṃ vijāyi, tenevassa “suvaṇṇasāmo”ti nāmaṃ kariṃsu. Pārikāya phalāphalatthāya",
  "atk-s0514a2:1189_3": "vanaṃ gatakāle pabbatantare kinnariyo dhātikiccaṃ kariṃsu. Te ubhopi bodhisattaṃ",
  "atk-s0514a2:1189_4": "nhāpetvā paṇṇasālāyaṃ nipajjāpetvā phalāphalatthāya araññaṃ gacchanti. Tasmiṃ khaṇe",
  "atk-s0514a2:1189_5": "kinnarā kumāraṃ gahetvā girikandarādīsu nhāpetvā pabbatamatthakaṃ āruyha nānāpupphehi",
  "atk-s0514a2:1189_6": "alaṅkaritvā haritālamanosilādīni silāyaṃ ghaṃsitvā nalāṭe tilake katvā puna ānetvā",
  "atk-s0514a2:1189_7": "paṇṇasālāyaṃ nipajjāpesuṃ. Pārikāpi āgantvā puttaṃ thaññaṃ pāyesi. Taṃ aparabhāge",
  "atk-s0514a2:1189_8": "vaḍḍhitvā soḷasavassuddesikampi anurakkhantā mātāpitaro paṇṇasālāyaṃ nisīdāpetvā",
  "atk-s0514a2:1189_9": "sayameva vanamūlaphalāphalatthāya vanaṃ gacchanti. Mahāsatto “mama mātāpitūnaṃ kadāci",
  "atk-s0514a2:1189_10": "kocideva antarāyo bhaveyyā”ti cintetvā tesaṃ gatamaggaṃ sallakkhesi.",
  "atk-s0514a2:1190_0": "Athekadivasaṃ tesaṃ vanamūlaphalāphalaṃ ādāya sāyanhasamaye nivattantānaṃ assamapadato",
  "atk-s0514a2:1190_1": "avidūre mahāmegho uṭṭhahi. Te ekaṃ rukkhamūlaṃ pavisitvā vammikamatthake aṭṭhaṃsu.",
  "atk-s0514a2:1190_2": "Tassa ca abbhantare āsīviso atthi. Tesaṃ sarīrato sedagandhamissakaṃ udakaṃ otaritvā",
  "atk-s0514a2:1190_3": "tassa nāsāpuṭaṃ pāvisi. So kujjhitvā nāsāvātena pahari. Dvepi andhā hutvā aññamaññaṃ",
  "atk-s0514a2:1190_4": "na passiṃsu. Dukūlapaṇḍito pārikaṃ āmantetvā “pārike mama cakkhūni parihīnāni, ahaṃ",
  "atk-s0514a2:1190_5": "taṃ na passāmī”ti āha. Sāpi tatheva āha. Te “natthi no idāni jīvita”nti maggaṃ apassantā",
  "atk-s0514a2:1190_6": "paridevamānā aṭṭhaṃsu. “Kiṃ pana tesaṃ pubbakamma”nti? Te kira pubbe vejjakule ahesuṃ.",
  "atk-s0514a2:1190_7": "Atha so vejjo ekassa mahādhanassa purisassa akkhirogaṃ paṭijaggi. So tassa kiñci",
  "atk-s0514a2:1190_8": "dhanaṃ na adāsi. Atha vejjo kujjhitvā attano gehaṃ gantvā bhariyāya ārocetvā “bhadde,",
  "atk-s0514a2:1190_9": "ahaṃ tassa akkhirogaṃ paṭijaggāmi, idāni mayhaṃ dhanaṃ na deti, kiṃ karomā”ti āha.",
  "atk-s0514a2:1190_10": "Sāpi kujjhitvā “na no tassa santakenattho, bhesajjaṃ tassa ekayogaṃ datvā akkhīni",
  "atk-s0514a2:1190_11": "kāṇāni karohī”ti āha. So “sādhū”ti sampaṭicchitvā tassa santikaṃ gantvā tathā akāsi.",
  "atk-s0514a2:1190_12": "So nacirasseva andho hoti. Tesaṃ ubhinnampi iminā kammena cakkhūni andhāni jāyiṃsu.",
  "atk-s0514a2:1191_0": "Atha mahāsatto “mama mātāpitaro aññesu divasesu imāya velāya āgacchanti, idāni tesaṃ",
  "atk-s0514a2:1191_1": "pavattiṃ na jānāmi, paṭimaggaṃ gamissāmī”ti cintetvā maggaṃ gantvā saddamakāsi. Te",
  "atk-s0514a2:1191_2": "tassa saddaṃ sañjānitvā paṭisaddaṃ karitvā puttasinehena “tāta suvaṇṇasāma, idha",
  "atk-s0514a2:1191_3": "paripantho atthi, mā āgamī”ti vadiṃsu. Atha nesaṃ “tena hi imaṃ laṭṭhikoṭiṃ gahetvā",
  "atk-s0514a2:1191_4": "mama santikaṃ ethā”ti dīghalaṭṭhiṃ adāsi. Te laṭṭhikoṭiṃ gahetvā tassa santikaṃ āgamiṃsu.",
  "atk-s0514a2:1191_5": "Atha ne “kena kāraṇena vo cakkhūni vinaṭṭhānī”ti pucchi. Atha naṃ mātāpitaro āhaṃsu",
  "atk-s0514a2:1191_6": "“tāta, mayaṃ deve vassante idha rukkhamūle vammikamatthake ṭhitā, tena kāraṇenā”ti.",
  "atk-s0514a2:1191_7": "So mātāpitūnaṃ kathaṃ sutvāva aññāsi “tattha āsīvisena bhavitabbaṃ, tena kuddhena",
  "atk-s0514a2:1191_8": "nāsāvāto vissaṭṭho bhavissatī”ti. So mātāpitaro disvā rodi ceva hasi ca. Atha naṃ",
  "atk-s0514a2:1191_9": "te pucchiṃsu “kasmā, tāta, rodasi ceva hasasi cā”ti? Ammatātā, “tumhākaṃ daharakāleyeva",
  "atk-s0514a2:1191_10": "evaṃ cakkhūni vinaṭṭhānī”ti rodiṃ, “idāni paṭijaggituṃ labhissāmī”ti hasiṃ. Ammatātā,",
  "atk-s0514a2:1191_11": "tumhe mā cintayittha, ahaṃ vo paṭijaggissāmīti.",
  "atk-s0514a2:1192_0": "So mātāpitaro assāsetvā assamapadaṃ ānetvā tesaṃ rattiṭṭhānadivāṭṭhānesu caṅkame",
  "atk-s0514a2:1192_1": "paṇṇasālāyaṃ vaccaṭṭhāne passāvaṭṭhāne cāti sabbaṭṭhānesu rajjuke bandhi, tato paṭṭhāya",
  "atk-s0514a2:1192_2": "te assamapade ṭhapetvā sayaṃ vanamūlaphalādīni āharitvā paṇṇasālāyaṃ ṭhapetvā pātova",
  "atk-s0514a2:1192_3": "tesaṃ vasanaṭṭhānaṃ sammajjitvā mātāpitaro vanditvā ghaṭaṃ ādāya migasammatānadiṃ",
  "atk-s0514a2:1192_4": "gantvā pānīyaparibhojanīyaṃ āharitvā upaṭṭhāpeti, dantakaṭṭhamukhodakādīni datvā",
  "atk-s0514a2:1192_5": "madhuraphalāphalaṃ deti, tehi bhuñjitvā mukhe vikkhālite sayaṃ khāditvā mātāpitaro",
  "atk-s0514a2:1192_6": "vanditvā migagaṇaparivuto phalāphalatthāya araññaṃ pāvisi. Pabbatapāde kinnaraparivāro",
  "atk-s0514a2:1192_7": "phalāphalaṃ gahetvā sāyanhasamaye āgantvā ghaṭena udakaṃ āharitvā uṇhodakena tesaṃ",
  "atk-s0514a2:1192_8": "yathāruci nhāpanaṃ pādadhovanaṃ vā katvā aṅgārakapallaṃ upanetvā hatthapāde sedetvā",
  "atk-s0514a2:1192_9": "tesaṃ nisinnānaṃ phalāphalaṃ datvā khādāpetvā pariyosāne sayaṃ khāditvā sesakaṃ ṭhapesi.",
  "atk-s0514a2:1192_10": "Iminā niyāmeneva mātāpitaro paṭijaggi.",
  "atk-s0514a2:1193_0": "Tasmiṃ samaye bārāṇasiyaṃ pīḷiyakkho nāma rājā rajjaṃ kāresi. So migamaṃsalobhena",
  "atk-s0514a2:1193_1": "mātaraṃ rajjaṃ paṭicchāpetvā sannaddhapañcāvudho himavantaṃ pavisitvā mige vadhitvā",
  "atk-s0514a2:1193_2": "maṃsaṃ khādanto migasammatānadiṃ patvā anupubbena sāmassa pānīyaggahaṇatitthaṃ sampatto",
  "atk-s0514a2:1193_3": "migapadavalañjaṃ disvā maṇivaṇṇāhi sākhāhi koṭṭhakaṃ katvā dhanuṃ ādāya visapītaṃ",
  "atk-s0514a2:1193_4": "saraṃ sannahitvā nilīnova acchi. Mahāsattopi sāyanhasamaye phalāphalaṃ āharitvā assamapade",
  "atk-s0514a2:1193_5": "ṭhapetvā mātāpitaro vanditvā “pānīyaṃ āharissāmī”ti ghaṭaṃ gahetvā migagaṇaparivuto",
  "atk-s0514a2:1193_6": "dvepi mige ekato katvā tesaṃ piṭṭhiyaṃ pānīyaghaṭaṃ ṭhapetvā hatthena gahetvā nadītitthaṃ",
  "atk-s0514a2:1193_7": "agamāsi. Rājā koṭṭhake ṭhitova taṃ tathā āgacchantaṃ disvā “mayā ettakaṃ kālaṃ evaṃ",
  "atk-s0514a2:1193_8": "vicarantenapi manusso nāma na diṭṭhapubbo, devo nu kho esa nāgo nu kho, sace panāhaṃ",
  "atk-s0514a2:1193_9": "etaṃ upasaṅkamitvā pucchissāmi. Devo ce bhavissati, ākāsaṃ uppatissati. Nāgo ce,",
  "atk-s0514a2:1193_10": "bhūmiyaṃ pavisissati. Na kho panāhaṃ sabbakālaṃ himavanteyeva vicarissāmi, bārāṇasiṃ",
  "atk-s0514a2:1193_11": "gamissāmi. Tatra maṃ pucchissanti ‘api nu kho te, mahārāja, himavante vasantena kiñci",
  "atk-s0514a2:1193_12": "achariyaṃ diṭṭhapubba’nti? Tatrāhaṃ ‘evarūpo me satto diṭṭhapubbo’ti vakkhāmi. ‘Ko",
  "atk-s0514a2:1193_13": "nāmeso’ti vutte sace ‘na jānāmī’ti vakkhāmi, atha garahissanti maṃ, tasmā etaṃ vijjhitvā",
  "atk-s0514a2:1193_14": "dubbalaṃ katvā pucchissāmī”ti cintesi.",
  "atk-s0514a2:1194_0": "Atha tesu migesu paṭhamameva otaritvā pānīyaṃ pivitvā uttiṇṇesu bodhisatto uggahitavatto",
  "atk-s0514a2:1194_1": "mahāthero viya saṇikaṃ otaritvā passaddhadaratho paccuttaritvā rattavākacīraṃ nivāsetvā",
  "atk-s0514a2:1194_2": "ekaṃ pārupitvā ajinacammaṃ aṃse katvā pānīyaghaṭaṃ ukkhipitvā udakaṃ puñchitvā vāmaaṃsakūṭe",
  "atk-s0514a2:1194_3": "ṭhapesi. Tasmiṃ kāle “idāni vijjhituṃ samayo”ti rājā visapītaṃ saraṃ ukkhipitvā mahāsattaṃ",
  "atk-s0514a2:1194_4": "dakkhiṇapasse vijjhi, saro vāmapassena nikkhami. Tassa viddhabhāvaṃ ñatvā migagaṇā",
  "atk-s0514a2:1194_5": "bhītā palāyiṃsu. Suvaṇṇasāmapaṇḍito pana viddhopi pānīyaghaṭaṃ yathā vā tathā vā",
  "atk-s0514a2:1194_6": "anavasumbhitvā satiṃ paccupaṭṭhāpetvā saṇikaṃ otāretvā vālukaṃ viyūhitvā ṭhapetvā",
  "atk-s0514a2:1194_7": "disaṃ vavatthapetvā mātāpitūnaṃ vasanaṭṭhānadisābhāgena sīsaṃ katvā rajatapaṭṭavaṇṇāya",
  "atk-s0514a2:1194_8": "vālukāya suvaṇṇapaṭimā viya nipajjitvā satiṃ paccupaṭṭhāpetvā “imasmiṃ himavantappadese",
  "atk-s0514a2:1194_9": "mama verī nāma natthi, mayhaṃ mātāpitūnañca verī nāma natthī”ti mukhena lohitaṃ chaḍḍetvā",
  "atk-s0514a2:1194_10": "rājānaṃ adisvāva paṭhamaṃ gāthamāha –",
  "atk-s0514a2:1195": "296.",
  "atk-s0514a2:1196": "“Ko nu maṃ usunā vijjhi, pamattaṃ udahārakaṃ;",
  "atk-s0514a2:1197": "Khattiyo brāhmaṇo vesso, ko maṃ viddhā nilīyasī”ti.",
  "atk-s0514a2:1198": "Tattha pamattanti mettābhāvanāya anupaṭṭhitasatiṃ. Idañhi so sandhāya tasmiṃ khaṇe attānaṃ pamattaṃ nāma akāsi. Viddhāti vijjhitvā.",
  "atk-s0514a2:1199": "Evañca pana vatvā puna attano sarīramaṃsassa abhakkhasammatabhāvaṃ dassetuṃ dutiyaṃ gāthamāha –",
  "atk-s0514a2:1200": "297.",
  "atk-s0514a2:1201": "“Na me maṃsāni khajjāni, cammenattho na vijjati;",
  "atk-s0514a2:1202": "Atha kena nu vaṇṇena, viddheyyaṃ maṃ amaññathā”ti.",
  "atk-s0514a2:1203": "Dutiyagāthaṃ vatvā tameva nāmādivasena pucchanto āha –",
  "atk-s0514a2:1204": "298.",
  "atk-s0514a2:1205": "“Ko vā tvaṃ kassa vā putto, kathaṃ jānemu taṃ mayaṃ;",
  "atk-s0514a2:1206": "Puṭṭho me samma akkhāhi, kiṃ maṃ viddhā nilīyasī”ti.",
  "atk-s0514a2:1207": "Tattha amaññathāti ayaṃ puriso kena kāraṇena maṃ vijjhitabbanti amaññitthāti attho.",
  "atk-s0514a2:1208_0": "Evañca pana vatvā tuṇhī ahosi. Taṃ sutvā rājā “ayaṃ mayā visapītena sallena vijjhitvā",
  "atk-s0514a2:1208_1": "pātitopi neva maṃ akkosati na paribhāsati, mama hadayaṃ sambāhanto viya piyavacanena",
  "atk-s0514a2:1208_2": "samudācarati, gacchissāmissa santika”nti cintetvā gantvā tassa santike ṭhitova dve gāthā abhāsi –",
  "atk-s0514a2:1209": "299.",
  "atk-s0514a2:1210": "“Rājāhamasmi kāsīnaṃ, pīḷiyakkhoti maṃ vidū;",
  "atk-s0514a2:1211": "Lobhā raṭṭhaṃ pahitvāna, migamesaṃ carāmahaṃ.",
  "atk-s0514a2:1212": "300.",
  "atk-s0514a2:1213": "“Issatthe casmi kusalo, daḷhadhammoti vissuto;",
  "atk-s0514a2:1214": "Nāgopi me na mucceyya, āgato usupātana”nti.",
  "atk-s0514a2:1215_0": "Tattha rājāhamasmīti evaṃ kirassa vitakko ahosi “devāpi nāgāpi manussabhāsāya kathentiyeva,",
  "atk-s0514a2:1215_1": "ahametaṃ devoti vā nāgoti vā manussoti vā na jānāmi. Sace kujjheyya, nāseyya maṃ,",
  "atk-s0514a2:1215_2": "‘rājā’ti vutte pana abhāyanto nāma natthī”ti. Tasmā attano rājabhāvaṃ jānāpetuṃ paṭhamaṃ",
  "atk-s0514a2:1215_3": "“rājāhamasmī”ti āha. Lobhāti migamaṃsalobhena. Migamesanti migaṃ esanto. Carāmahanti",
  "atk-s0514a2:1215_4": "carāmi ahaṃ. Dutiyaṃ gāthaṃ pana attano balaṃ dīpetukāmo evamāha. Tattha issattheti",
  "atk-s0514a2:1215_5": "dhanusippe. Daḷhadhammoti daḷhadhanuṃ sahassatthāmadhanuṃ oropetuñca āropetuñca samattho.",
  "atk-s0514a2:1216": "Iti rājā attano balaṃ vaṇṇetvā tassa nāmagottaṃ pucchanto āha –",
  "atk-s0514a2:1217": "301.",
  "atk-s0514a2:1218": "“Ko vā tvaṃ kassa vā putto, kathaṃ jānemu taṃ mayaṃ;",
  "atk-s0514a2:1219": "Pituno attano cāpi, nāmagottaṃ pavedayā”ti.",
  "atk-s0514a2:1220": "Tattha pavedayāti kathaya.",
  "atk-s0514a2:1221": "Taṃ sutvā mahāsatto “sacāhaṃ ‘devanāgakinnarakhattiyādīsu aññatarohamasmī’ti katheyyaṃ, saddaheyyeva esa, saccameva panassa kathetuṃ vaṭṭatī”ti cintetvā evamāha –",
  "atk-s0514a2:1222": "302.",
  "atk-s0514a2:1223": "“Nesādaputto bhaddante, sāmo iti maṃ ñātayo;",
  "atk-s0514a2:1224": "Āmantayiṃsu jīvantaṃ, svajjevāhaṃ gato saye.",
  "atk-s0514a2:1225": "303.",
  "atk-s0514a2:1226": "“Viddhosmi puthusallena, savisena yathā migo;",
  "atk-s0514a2:1227": "Sakamhi lohite rāja, passa semi paripluto.",
  "atk-s0514a2:1228": "304.",
  "atk-s0514a2:1229": "“Paṭivāmagataṃ sallaṃ, passa dhimhāmi lohitaṃ;",
  "atk-s0514a2:1230": "Āturo tyānupucchāmi, kiṃ maṃ viddhā nilīyasi.",
  "atk-s0514a2:1231": "305.",
  "atk-s0514a2:1232": "“Ajinamhi haññate dīpi, nāgo dantehi haññate;",
  "atk-s0514a2:1233": "Atha kena nu vaṇṇena, viddheyyaṃ maṃ amaññathā”ti.",
  "atk-s0514a2:1234_0": "Tattha jīvantanti maṃ ito pubbe jīvamānaṃ “ehi sāma, yāhi sāmā”ti ñātayo āmantayiṃsu.",
  "atk-s0514a2:1234_1": "Svajjevāhaṃ gatoti so ahaṃ ajja evaṃ gato maraṇamukhe sampatto, paviṭṭhoti attho.",
  "atk-s0514a2:1234_2": "Sayeti sayāmi. Pariplutoti nimuggo. Paṭivāmagatanti dakkhiṇapassena pavisitvā vāmapassena",
  "atk-s0514a2:1234_3": "niggatanti attho. Passāti olokehi maṃ. Dhimhāmīti niṭṭhubhāmi, idaṃ so satiṃ paccupaṭṭhāpetvā",
  "atk-s0514a2:1234_4": "avikampamānova lohitaṃ mukhena chaḍḍetvā āha. Āturo tyānupucchāmī”ti bāḷhagilāno",
  "atk-s0514a2:1234_5": "hutvā ahaṃ taṃ anupucchāmi. Nilīyasīti etasmiṃ vanagumbe nilīno acchasi. Viddheyyanti",
  "atk-s0514a2:1234_6": "vijjhitabbaṃ. Amaññathāti amaññittha.",
  "atk-s0514a2:1235": "Rājā tassa vacanaṃ sutvā yathābhūtaṃ anācikkhitvā musāvādaṃ kathento āha –",
  "atk-s0514a2:1236": "306.",
  "atk-s0514a2:1237": "“Migo upaṭṭhito āsi, āgato usupātanaṃ;",
  "atk-s0514a2:1238": "Taṃ disvā ubbijī sāma, tena kodho mamāvisī”ti.",
  "atk-s0514a2:1239": "Tattha āvisīti ajjhotthari. Tena kāraṇena me kodho uppannoti dīpeti.",
  "atk-s0514a2:1240": "Atha naṃ mahāsatto “kiṃ vadesi, mahārāja, imasmiṃ himavante maṃ disvā palāyanamigo nāma natthī”ti vatvā āha –",
  "atk-s0514a2:1241": "307.",
  "atk-s0514a2:1242": "“Yato sarāmi attānaṃ, yato pattosmi viññutaṃ;",
  "atk-s0514a2:1243": "Na maṃ migā uttasanti, araññe sāpadānipi.",
  "atk-s0514a2:1244": "308.",
  "atk-s0514a2:1245": "“Yato nidhiṃ parihariṃ, yato pattosmi yobbanaṃ;",
  "atk-s0514a2:1246": "Na maṃ migā uttasanti, araññe sāpadānipi.",
  "atk-s0514a2:1247": "309.",
  "atk-s0514a2:1248": "“Bhīrū kimpurisā rāja, pabbate gandhamādane;",
  "atk-s0514a2:1249": "Sammodamānā gacchāma, pabbatāni vanāni ca.",
  "atk-s0514a2:1250": "310.",
  "atk-s0514a2:1251": "“Na maṃ migā uttasanti, araññe sāpadānipi;",
  "atk-s0514a2:1252": "Atha kena nu vaṇṇena, utrāsanti migā mama”nti.",
  "atk-s0514a2:1253_0": "Tattha na maṃ migāti bho mahārāja, yato kālato paṭṭhāya ahaṃ attānaṃ sarāmi, yato",
  "atk-s0514a2:1253_1": "kālato paṭṭhāya ahaṃ viññubhāvaṃ patto asmi bhavāmi, tato kālato paṭṭhāya maṃ disvā",
  "atk-s0514a2:1253_2": "migā nāma na uttasanti. Sāpadānipīti vāḷamigāpi. Yato nidhinti yato kālato paṭṭhāya",
  "atk-s0514a2:1253_3": "ahaṃ vākacīraṃ parihariṃ. Bhīrū kimpurisāti mahārāja, migā tāva tiṭṭhantu, kimpurisā",
  "atk-s0514a2:1253_4": "nāma atibhīrukā honti. Ye imasmiṃ gandhamādanapabbate viharanti, tepi maṃ disvā na",
  "atk-s0514a2:1253_5": "uttasanti, atha kho mayaṃ aññamaññaṃ sammodamānā gacchāma. Utrāsanti migā mamanti",
  "atk-s0514a2:1253_6": "mamaṃ disvā migā utrāseyyuṃ, kena kāraṇena tvaṃ maṃ saddahāpessasīti dīpeti.",
  "atk-s0514a2:1254": "Taṃ sutvā rājā “mayā imaṃ niraparādhaṃ vijjhitvā musāvādo kathito, saccameva kathayissāmī”ti cintetvā āha –",
  "atk-s0514a2:1255": "311.",
  "atk-s0514a2:1256": "“Na taṃ tasa migo sāma, kiṃ tāhaṃ alikaṃ bhaṇe;",
  "atk-s0514a2:1257": "Kodhalobhābhibhūtāhaṃ, usuṃ te taṃ avassaji”nti.",
  "atk-s0514a2:1258_0": "Tattha na taṃ tasāti na taṃ disvā migo tasa, na bhītoti attho. Kiṃ tāhanti kiṃ te",
  "atk-s0514a2:1258_1": "evaṃ kalyāṇadassanassa santike ahaṃ alikaṃ bhaṇissāmi. Kodhalobhābhibhūtāhanti kodhena",
  "atk-s0514a2:1258_2": "ca lobhena ca abhibhūto hutvā ahaṃ. So hi paṭhamameva migesu uppannena kodhena “mige",
  "atk-s0514a2:1258_3": "vijjhissāmī”ti dhanuṃ āropetvā ṭhito pacchā bodhisattaṃ disvā tassa devatādīsu aññatarabhāvaṃ",
  "atk-s0514a2:1258_4": "ajānanto “pucchissāmi na”nti lobhaṃ uppādesi, tasmā evamāha.",
  "atk-s0514a2:1259": "Evañca pana vatvā “nāyaṃ suvaṇṇasāmo imasmiṃ araññe ekakova vasissati, ñātakehipissa bhavitabbaṃ, pucchissāmi na”nti cintetvā itaraṃ gāthamāha –",
  "atk-s0514a2:1260": "312.",
  "atk-s0514a2:1261": "“Kuto nu sāma āgamma, kassa vā pahito tuvaṃ;",
  "atk-s0514a2:1262": "‘Udahāro nadiṃ gaccha’, āgato migasammata”nti.",
  "atk-s0514a2:1263_0": "Tattha sāmāti mahāsattaṃ ālapati. Āgammāti kuto desā imaṃ vanaṃ āgamitvā “amhākaṃ",
  "atk-s0514a2:1263_1": "udahāro udakaṃ āharituṃ nadiṃ gacchā”ti kassa vā pahitokena puggalena pesito hutvā",
  "atk-s0514a2:1263_2": "tuvaṃ imaṃ migasammataṃ āgatoti attho.",
  "atk-s0514a2:1264": "So tassa kathaṃ sutvā mahantaṃ dukkhavedanaṃ adhivāsetvā mukhena lohitaṃ chaḍḍetvā gāthamāha –",
  "atk-s0514a2:1265": "313.",
  "atk-s0514a2:1266": "“Andhā mātāpitā mayhaṃ, te bharāmi brahāvane;",
  "atk-s0514a2:1267": "Tesāhaṃ udakāhāro, āgato migasammata”nti.",
  "atk-s0514a2:1268": "Tattha bharāmīti mūlaphalādīni āharitvā posemi.",
  "atk-s0514a2:1269": "Evañca pana vatvā mahāsatto mātāpitaro ārabbha vilapanto āha –",
  "atk-s0514a2:1270": "314.",
  "atk-s0514a2:1271": "“Atthi nesaṃ usāmattaṃ, atha sāhassa jīvitaṃ;",
  "atk-s0514a2:1272": "Udakassa alābhena, maññe andhā marissare.",
  "atk-s0514a2:1273": "315.",
  "atk-s0514a2:1274": "“Na me idaṃ tathā dukkhaṃ, labbhā hi pumunā idaṃ;",
  "atk-s0514a2:1275": "Yañca ammaṃ na passāmi, taṃ me dukkhataraṃ ito.",
  "atk-s0514a2:1276": "316.",
  "atk-s0514a2:1277": "“Na me idaṃ tathā dukkhaṃ, labbhā hi pumunā idaṃ;",
  "atk-s0514a2:1278": "Yañca tātaṃ na passāmi, taṃ me dukkhataraṃ ito.",
  "atk-s0514a2:1279": "317.",
  "atk-s0514a2:1280": "“Sā nūna kapaṇā ammā, cirarattāya rucchati;",
  "atk-s0514a2:1281": "Aḍḍharatteva ratte vā, nadīva avasucchati.",
  "atk-s0514a2:1282": "318.",
  "atk-s0514a2:1283": "“So nūna kapaṇo tāto, cirarattāya rucchati;",
  "atk-s0514a2:1284": "Aḍḍharatteva ratte vā, nadīva avasucchati.",
  "atk-s0514a2:1285": "319.",
  "atk-s0514a2:1286": "“Uṭṭhānapādacariyāya, pādasambāhanassa ca;",
  "atk-s0514a2:1287": "Sāma tātavilapantā, hiṇḍissanti brahāvane.",
  "atk-s0514a2:1288": "320.",
  "atk-s0514a2:1289": "Idampi dutiyaṃ sallaṃ, kampeti hadayaṃ mamaṃ;",
  "atk-s0514a2:1290": "Yañca andhe na passāmi, maññe hissāmi jīvita”nti.",
  "atk-s0514a2:1291_0": "Tattha usāmattanti bhojanamattaṃ. “Usā”ti hi bhojanassa nāmaṃ tassa ca atthitāya.",
  "atk-s0514a2:1291_1": "Sāhassa jīvitanti chadivasamattaṃ jīvitanti attho. Idaṃ āharitvā ṭhapitaṃ phalāphalaṃ",
  "atk-s0514a2:1291_2": "sandhāyāha. Atha vā usāti usmā. Tenetaṃ dasseti – tesaṃ sarīre usmāmattaṃ atthi,",
  "atk-s0514a2:1291_3": "atha mayā ābhatena phalāphalena sāhassa jīvitaṃ atthīti. Marissareti marissantīti",
  "atk-s0514a2:1291_4": "maññāmi. Pumunāti purisena, evarūpañhi dukkhaṃ purisena labhitabbamevāti attho. Cirarattāya",
  "atk-s0514a2:1291_5": "rucchatīti cirarattaṃ rodissati. Aḍḍharatte vāti majjhimaratte vā. Ratte vāti pacchimaratte",
  "atk-s0514a2:1291_6": "vā. Avasucchatīti kunnadī viya sussissatīti attho. Uṭṭhānapādacariyāyāti mahārāja,",
  "atk-s0514a2:1291_7": "ahaṃ rattimpi divāpi dve tayo vāre uṭṭhāya attano uṭṭhānavīriyena tesaṃ pādacariyaṃ",
  "atk-s0514a2:1291_8": "karomi, hatthapāde sambāhāmi, idāni maṃ adisvā mamatthāya te parihīnacakkhukā “sāmatātā”ti",
  "atk-s0514a2:1291_9": "vilapantā kaṇṭakehi vijjhiyamānā viya imasmiṃ vanappadese hiṇḍissanti vicarissantīti",
  "atk-s0514a2:1291_10": "attho. Dutiyaṃ sallanti paṭhamaviddhavisapītasallato sataguṇena sahassaguṇena satasahassaguṇena",
  "atk-s0514a2:1291_11": "dukkhataraṃ idaṃ dutiyaṃ tesaṃ adassanasokasallaṃ.",
  "atk-s0514a2:1292_0": "Rājā tassa vilāpaṃ sutvā “ayaṃ accantaṃ brahmacārī dhamme ṭhito mātāpitaro bharati,",
  "atk-s0514a2:1292_1": "idāni evaṃ dukkhappattopi tesaṃyeva vilapati, evaṃ guṇasampanne nāma mayā aparādho",
  "atk-s0514a2:1292_2": "kato, kathaṃ nu kho imaṃ samassāseyya”nti cintetvā “niraye paccanakāle rajjaṃ kiṃ",
  "atk-s0514a2:1292_3": "karissati, iminā paṭijaggitaniyāmenevassa mātāpitaro paṭijaggissāmi, imassa maraṇampi",
  "atk-s0514a2:1292_4": "amaraṇaṃ viya bhavissatī”ti sanniṭṭhānaṃ katvā āha –",
  "atk-s0514a2:1293": "321.",
  "atk-s0514a2:1294": "“Mā bāḷhaṃ paridevesi, sāma kalyāṇadassana;",
  "atk-s0514a2:1295": "Ahaṃ kammakaro hutvā, bharissaṃ te brahāvane.",
  "atk-s0514a2:1296": "322.",
  "atk-s0514a2:1297": "“Issatthe casmi kusalo, daḷhadhammoti vissuto;",
  "atk-s0514a2:1298": "Ahaṃ kammakaro hutvā, bharissaṃ te brahāvane.",
  "atk-s0514a2:1299": "323.",
  "atk-s0514a2:1300": "“Migānaṃ vighāsamanvesaṃ, vanamūlaphalāni ca;",
  "atk-s0514a2:1301": "Ahaṃ kammakaro hutvā, bharissaṃ te brahāvane.",
  "atk-s0514a2:1302": "324.",
  "atk-s0514a2:1303": "“Katamaṃ taṃ vanaṃ sāma, yattha mātāpitā tava;",
  "atk-s0514a2:1304": "Ahaṃ te tathā bharissaṃ, yathā te abharī tuva”nti.",
  "atk-s0514a2:1305_0": "Tattha bharissaṃ teti te tava mātāpitaro bharissāmi. Migānanti sīhādīnaṃ migānaṃ",
  "atk-s0514a2:1305_1": "vighāsaṃ anvesanto. Idaṃ so “issatthe casmi kusaloti thūlathūle mige vadhitvā madhuramaṃsena",
  "atk-s0514a2:1305_2": "tava mātāpitaro bharissāmī”ti vatvā “mā, mahārāja, amhe nissāya pāṇavadhaṃ karī”ti",
  "atk-s0514a2:1305_3": "vutte evamāha. Yathā teti yathā tvaṃ te abhari, tathevāhampi bharissāmīti.",
  "atk-s0514a2:1306": "Athassa mahāsatto “sādhu, mahārāja, tena hi me mātāpitaro bharassū”ti vatvā maggaṃ ācikkhanto āha –",
  "atk-s0514a2:1307": "325.",
  "atk-s0514a2:1308": "“Ayaṃ ekapadī rāja, yoyaṃ ussīsake mama;",
  "atk-s0514a2:1309": "Ito gantvā aḍḍhakosaṃ, tattha nesaṃ agārakaṃ;",
  "atk-s0514a2:1310": "Yattha mātāpitā mayhaṃ, te bharassu ito gato”ti.",
  "atk-s0514a2:1311": "Tattha ekapadīti ekapadamaggo. Ussīsaketi yo esa mama matthakaṭṭhāne. Aḍḍhakosanti aḍḍhakosantare.",
  "atk-s0514a2:1312": "Evaṃ so tassa maggaṃ ācikkhitvā mātāpitūsu balavasinehena tathārūpaṃ vedanaṃ adhivāsetvā tesaṃ bharaṇatthāya añjaliṃ paggayha yācanto puna evamāha –",
  "atk-s0514a2:1313": "326.",
  "atk-s0514a2:1314": "“Namo te kāsirājatthu, namo te kāsivaḍḍhana;",
  "atk-s0514a2:1315": "Andhā mātāpitā mayhaṃ, te bharassu brahāvane.",
  "atk-s0514a2:1316": "327.",
  "atk-s0514a2:1317": "“Añjaliṃ te paggaṇhāmi, kāsirāja namatthu te;",
  "atk-s0514a2:1318": "Mātaraṃ pitaraṃ mayhaṃ, vutto vajjāsi vandana”nti.",
  "atk-s0514a2:1319_0": "Tattha vutto vajjāsīti “putto vo suvaṇṇasāmo nadītīrevisapītena sallena viddho rajatapaṭṭasadise",
  "atk-s0514a2:1319_1": "vālukāpuline dakkhiṇapassena nipanno añjaliṃ paggayha tumhākaṃ pāde vandatī”ti evaṃ",
  "atk-s0514a2:1319_2": "mahārāja, mayā vutto hutvā mātāpitūnaṃ me vandanaṃ vadeyyāsīti attho.",
  "atk-s0514a2:1320": "Rājā “sādhū”ti sampaṭicchi. Mahāsattopi mātāpitūnaṃ vandanaṃ pesetvā visaññitaṃ pāpuṇi. Tamatthaṃ pakāsento satthā āha –",
  "atk-s0514a2:1321": "328.",
  "atk-s0514a2:1322": "“Idaṃ vatvāna so sāmo, yuvā kalyāṇadassano;",
  "atk-s0514a2:1323": "Mucchito visavegena, visaññī samapajjathā”ti.",
  "atk-s0514a2:1324": "Tattha samapajjathāti visaññī jāto.",
  "atk-s0514a2:1325_0": "So hi heṭṭhā ettakaṃ kathento nirassāso viya ahosi. Idāni panassa visavegena madditā",
  "atk-s0514a2:1325_1": "bhavaṅgacittasantati hadayarūpaṃ nissāya pavatti, kathā pacchijji, mukhaṃ pihitaṃ,",
  "atk-s0514a2:1325_2": "akkhīni nimīlitāni, hatthapādā thaddhabhāvaṃ pattā, sakalasarīraṃ lohitena makkhitaṃ.",
  "atk-s0514a2:1325_3": "Rājā “ayaṃ idāneva mayā saddhiṃ kathesi, kiṃ nu kho”ti tassa assāsapassāse upadhāresi.",
  "atk-s0514a2:1325_4": "Te pana niruddhā, sarīraṃ thaddhaṃ jātaṃ. So taṃ disvā “niruddho dāni sāmo”ti sokaṃ",
  "atk-s0514a2:1325_5": "saddhāretuṃ asakkonto ubho hatthe matthake ṭhapetvā mahāsaddena paridevi. Tamatthaṃ",
  "atk-s0514a2:1325_6": "pakāsento satthā āha –",
  "atk-s0514a2:1326": "329.",
  "atk-s0514a2:1327": "“Sa rājā paridevesi, bahuṃ kāruññasañhitaṃ;",
  "atk-s0514a2:1328": "Ajarāmarohaṃ āsiṃ, ajjetaṃ ñāmi no pure;",
  "atk-s0514a2:1329": "Sāmaṃ kālaṅkataṃ disvā, natthi maccussa nāgamo.",
  "atk-s0514a2:1330": "330.",
  "atk-s0514a2:1331": "“Yassu maṃ paṭimanteti, savisena samappito;",
  "atk-s0514a2:1332": "Svajja evaṃ gate kāle, na kiñci mabhibhāsati.",
  "atk-s0514a2:1333": "331.",
  "atk-s0514a2:1334": "“Nirayaṃ nūna gacchāmi, ettha me natthi saṃsayo;",
  "atk-s0514a2:1335": "Tadā hi pakataṃ pāpaṃ, cirarattāya kibbisaṃ.",
  "atk-s0514a2:1336": "332.",
  "atk-s0514a2:1337": "“Bhavanti tassa vattāro, gāme kibbisakārako;",
  "atk-s0514a2:1338": "Araññe nimmanussamhi, ko maṃ vattumarahati.",
  "atk-s0514a2:1339": "333.",
  "atk-s0514a2:1340": "“Sārayanti hi kammāni, gāme saṃgaccha māṇavā;",
  "atk-s0514a2:1341": "Araññe nimmanussamhi, ko nu maṃ sārayissatī”ti.",
  "atk-s0514a2:1342_0": "Tattha āsinti ahaṃ ettakaṃ kālaṃ ajarāmaromhīti saññī ahosiṃ. Ajjetanti ajja ahaṃ",
  "atk-s0514a2:1342_1": "imaṃ sāmaṃ kālakataṃ disvā mamañceva aññesañca natthi maccussa nāgamoti taṃ maccussa",
  "atk-s0514a2:1342_2": "āgamanaṃ ajja jānāmi, ito pubbe na jānāmīti vilapati. Svajja evaṃ gate kāleti yo",
  "atk-s0514a2:1342_3": "savisena sallena samappito idāneva maṃ paṭimanteti, so ajja evaṃ gate kāle evaṃ maraṇakāle",
  "atk-s0514a2:1342_4": "sampatte kiñci appamattakampi na bhāsati. Tadā hīti tasmiṃ khaṇe sāmaṃ vijjhantena",
  "atk-s0514a2:1342_5": "mayā pāpaṃ kataṃ. Cirarattāya kibbisanti taṃ pana cirarattaṃ vipaccanasamatthaṃ dāruṇaṃ pharusaṃ.",
  "atk-s0514a2:1343_0": "Tassāti tassa evarūpaṃ pāpakammaṃ katvā vicarantassa. Vattāroti ninditāro bhavanti",
  "atk-s0514a2:1343_1": "“kuhiṃ gāme kinti kibbisakārako”ti. Imasmiṃ pana araññe nimmanussamhi ko maṃ vattumarahati,",
  "atk-s0514a2:1343_2": "sace hi bhaveyya, vadeyyāti vilapati. Sārayantīti gāme vā nigamādīsu vā saṃgaccha",
  "atk-s0514a2:1343_3": "māṇavā tattha tattha bahū purisā sannipatitvā “ambho purisaghātaka, dāruṇaṃ te kammaṃ",
  "atk-s0514a2:1343_4": "kataṃ, asukadaṇḍaṃ patto nāma tva”nti evaṃ kammāni sārenti codenti. Imasmiṃ pana",
  "atk-s0514a2:1343_5": "nimmanusse araññe maṃ ko sārayissatīti attānaṃ codento vilapati.",
  "atk-s0514a2:1344_0": "Tadā bahusundarī nāma devadhītā gandhamādanavāsinī mahāsattassa sattame attabhāve",
  "atk-s0514a2:1344_1": "mātubhūtapubbā. Sā puttasinehena bodhisattaṃ niccaṃ āvajjeti, taṃ divasaṃ pana dibbasampattiṃ",
  "atk-s0514a2:1344_2": "anubhavamānā na taṃ āvajjeti. “Devasamāgamaṃ gatā”tipi vadantiyeva. Sā tassa visaññibhūtakāle",
  "atk-s0514a2:1344_3": "“kiṃ nu kho me puttassa pavattī”ti āvajjamānā addasa “ayaṃ pīḷiyakkho nāma rājā mama",
  "atk-s0514a2:1344_4": "puttaṃ visapītena sallena vijjhitvā migasammatānadītīre vālukāpuline ghātetvā mahantena",
  "atk-s0514a2:1344_5": "saddena paridevati. Sacāhaṃ na gamissāmi, mama putto suvaṇṇasāmo ettheva marissati,",
  "atk-s0514a2:1344_6": "raññopi hadayaṃ phalissati, sāmassa mātāpitaropi nirāhārā pānīyampi alabhantā sussitvā",
  "atk-s0514a2:1344_7": "marissanti. Mayi pana gatāya rājā pānīyaghaṭaṃ ādāya tassa mātāpitūnaṃ santikaṃ gamissati,",
  "atk-s0514a2:1344_8": "gantvā ca pana “putto vo mayā hato’ti kathessati. Evañca vatvā tesaṃ vacanaṃ sutvā",
  "atk-s0514a2:1344_9": "te puttassa santikaṃ ānayissati. Atha kho te ca ahañca saccakiriyaṃ karissāma, saccabalena",
  "atk-s0514a2:1344_10": "sāmassa visaṃ vinassissati. Evaṃ me putto jīvitaṃ labhissati, mātāpitaro ca cakkhūni",
  "atk-s0514a2:1344_11": "labhissanti, rājā ca sāmassa dhammadesanaṃ sutvā nagaraṃ gantvā mahādānaṃ datvā saggaparāyaṇo",
  "atk-s0514a2:1344_12": "bhavissati, tasmā gacchāmahaṃ tatthā”ti. Sā gantvā migasammatānadītīre adissamānena",
  "atk-s0514a2:1344_13": "kāyena ākāse ṭhatvā raññā saddhiṃ kathesi. Tamatthaṃ pakāsento satthā āha –",
  "atk-s0514a2:1345": "334.",
  "atk-s0514a2:1346": "“Sā devatā antarahitā, pabbate gandhamādane;",
  "atk-s0514a2:1347": "Raññova anukampāya, imā gāthā abhāsatha.",
  "atk-s0514a2:1348": "335.",
  "atk-s0514a2:1349": "“Āguṃ kira mahārāja, akari kammadukkaṭaṃ;",
  "atk-s0514a2:1350": "Adūsakā pitāputtā, tayo ekūsunā hatā.",
  "atk-s0514a2:1351": "336.",
  "atk-s0514a2:1352": "“Ehi taṃ anusikkhāmi, yathā te sugatī siyā;",
  "atk-s0514a2:1353": "Dhammenandhe vane posa, maññehaṃ sugatī tayā”ti.",
  "atk-s0514a2:1354_0": "Tattha raññovāti raññoyeva. Āguṃ kirāti mahārāja, tvaṃ mahāparādhaṃ mahāpāpaṃ akari.",
  "atk-s0514a2:1354_1": "Dukkaṭanti yaṃ kataṃ dukkaṭaṃ hoti, taṃ lāmakakammaṃ akari. Adūsakāti niddosā. Pitāputtāti",
  "atk-s0514a2:1354_2": "mātā ca pitā ca putto ca ime tayo janā ekausunā hatā. Tasmiñhi hate tappaṭibaddhā",
  "atk-s0514a2:1354_3": "tassa mātāpitaropi hatāva honti. Anusikkhāmīti sikkhāpemi anusāsāmi. Posāti sāmassa",
  "atk-s0514a2:1354_4": "ṭhāne ṭhatvā sinehaṃ paccupaṭṭhāpetvā sāmo viya te ubho andhe posehi. Maññehaṃ sugatī",
  "atk-s0514a2:1354_5": "tayāti evaṃ tayā sugatiyeva gantabbā bhavissatīti ahaṃ maññāmi.",
  "atk-s0514a2:1355_0": "So devatāya vacanaṃ sutvā “ahaṃ kira tassa mātāpitaro posetvā saggaṃ gamissāmī”ti",
  "atk-s0514a2:1355_1": "saddahitvā “kiṃ me rajjena, teyeva posessāmī”ti daḷhaṃ adhiṭṭhāya balavaparidevaṃ",
  "atk-s0514a2:1355_2": "paridevanto sokaṃ tanukaṃ katvā “suvaṇṇasāmo mato bhavissatī”ti nānāpupphehi tassa",
  "atk-s0514a2:1355_3": "sarīraṃ pūjetvā udakena siñcitvā tikkhattuṃ padakkhiṇaṃ katvā catūsu ṭhānesu vanditvā",
  "atk-s0514a2:1355_4": "tena pūritaṃ udakaghaṭaṃ ādāya domanassappatto dakkhiṇadisābhimukho agamāsi. Tamatthaṃ",
  "atk-s0514a2:1355_5": "pakāsento satthā āha –",
  "atk-s0514a2:1356": "337.",
  "atk-s0514a2:1357": "“Sa rājā paridevitvā, bahuṃ kāruññasañhitaṃ;",
  "atk-s0514a2:1358": "Udakakumbhamādāya, pakkāmi dakkhiṇāmukho”ti.",
  "atk-s0514a2:1359_0": "Pakatiyāpi mahāthāmo rājā pānīyaghaṭaṃ ādāya gacchanto assamapadaṃ koṭṭento viya",
  "atk-s0514a2:1359_1": "pavisitvā dukūlapaṇḍitassa paṇṇasālādvāraṃ sampāpuṇi. Dukūlapaṇḍito anto nisinnova",
  "atk-s0514a2:1359_2": "tassa padasaddaṃ sutvā “nāyaṃ sāmassa padasaddo, kassa nu kho”ti pucchanto gāthādvayamāha –",
  "atk-s0514a2:1360": "338.",
  "atk-s0514a2:1361": "“Kassa nu eso padasaddo, manussasseva āgato;",
  "atk-s0514a2:1362": "Neso sāmassa nigghoso, ko nu tvamasi mārisa.",
  "atk-s0514a2:1363": "339.",
  "atk-s0514a2:1364": "“Santañhi sāmo vajati, santaṃ pādāni neyati;",
  "atk-s0514a2:1365": "Neso sāmassa nigghoso, ko nu tvamasi mārisā”ti.",
  "atk-s0514a2:1366_0": "Tattha manussassevāti nāyaṃ sīhabyagghadīpiyakkhanāgakinnarānaṃ, āgacchato pana manussassevāyaṃ",
  "atk-s0514a2:1366_1": "padasaddo, neso sāmassāti. Santaṃ hīti upasamayuttaṃ eva. Vajatīti caṅkamati. Neyatīti patiṭṭhāpeti.",
  "atk-s0514a2:1367_0": "Taṃ sutvā rājā “sacāhaṃ attano rājabhāvaṃ akathetvā ‘mayā tumhākaṃ putto mārito’ti",
  "atk-s0514a2:1367_1": "vakkhāmi, ime kujjhitvā mayā saddhiṃ pharusaṃ kathessanti. Evaṃ me tesu kodho uppajjissati,",
  "atk-s0514a2:1367_2": "atha ne viheṭhessāmi, taṃ mama akusalaṃ bhavissati, ‘rājā’ti pana vutte abhāyantā",
  "atk-s0514a2:1367_3": "nāma natthi, tasmā rājabhāvaṃ tāva kathessāmī”ti cintetvā pānīyamāḷake pānīyaghaṭaṃ",
  "atk-s0514a2:1367_4": "ṭhapetvā paṇṇasālādvāre ṭhatvā āha –",
  "atk-s0514a2:1368": "340.",
  "atk-s0514a2:1369": "“Rājāhamasmi kāsīnaṃ, pīḷiyakkhoti maṃ vidū;",
  "atk-s0514a2:1370": "Lobhā raṭṭhaṃ pahitvāna, migamesaṃ carāmahaṃ.",
  "atk-s0514a2:1371": "341.",
  "atk-s0514a2:1372": "“Issatthe casmi kusalo, daḷhadhammoti vissuto;",
  "atk-s0514a2:1373": "Nāgopi me na mucceyya, āgato usupātana”nti.",
  "atk-s0514a2:1374": "Dukūlapaṇḍitopi tena saddhiṃ paṭisanthāraṃ karonto āha –",
  "atk-s0514a2:1375": "342.",
  "atk-s0514a2:1376": "“Svāgataṃ te mahārāja, atho te adurāgataṃ;",
  "atk-s0514a2:1377": "Issarosi anuppatto, yaṃ idhatthi pavedaya.",
  "atk-s0514a2:1378": "343.",
  "atk-s0514a2:1379": "“Tindukāni piyālāni, madhuke kāsumāriyo;",
  "atk-s0514a2:1380": "Phalāni khuddakappāni, bhuñja rāja varaṃ varaṃ.",
  "atk-s0514a2:1381": "344.",
  "atk-s0514a2:1382": "“Idampi pānīyaṃ sītaṃ, ābhataṃ girigabbharā;",
  "atk-s0514a2:1383": "Tato piva mahārāja, sace tvaṃ abhikaṅkhasī”ti;",
  "atk-s0514a2:1384": "Tassattho sattigumbajātake kathito. Idha pana “girigabbharā”ti migasammataṃ sandhāya vuttaṃ. Sā hi nadī girigabbharā nikkhantattā “girigabbharā” tveva jātā.",
  "atk-s0514a2:1385": "Evaṃ tena paṭisanthāre kate rājā “putto vo mayā mārito”ti paṭhamameva vattuṃ ayuttaṃ, ajānanto viya kathaṃ samuṭṭhāpetvā kathessāmī”ti cintetvā āha –",
  "atk-s0514a2:1386": "345.",
  "atk-s0514a2:1387": "“Nālaṃ andhā vane daṭṭhuṃ, ko nu vo phalamāhari;",
  "atk-s0514a2:1388": "Anandhassevayaṃ sammā, nivāpo mayha khāyatī”ti.",
  "atk-s0514a2:1389_0": "Tattha nālanti tumhe andhā imasmiṃ vane kiñci daṭṭhuṃ na samatthā. Ko nu vo phalamāharīti",
  "atk-s0514a2:1389_1": "ko nu tumhākaṃ imāni phalāphalāni āhari. Nivāpoti ayaṃ sammā nayena upāyena kāraṇena",
  "atk-s0514a2:1389_2": "kato khāditabbayuttakānaṃ parisuddhānaṃ phalāphalānaṃ nivāpo sannicayo anandhassa",
  "atk-s0514a2:1389_3": "viya mayhaṃ khāyati paññāyati upaṭṭhāti.",
  "atk-s0514a2:1390": "Taṃ sutvā dukūlapaṇḍito “mahārāja, na mayaṃ phalāphalāni āharāma, putto pana no āharatī”ti dassento gāthādvayamāha –",
  "atk-s0514a2:1391": "346.",
  "atk-s0514a2:1392": "“Daharo yuvā nātibrahā, sāmo kalyāṇadassano;",
  "atk-s0514a2:1393": "Dīghassa kesā asitā, atho sūnaggavellitā.",
  "atk-s0514a2:1394": "347.",
  "atk-s0514a2:1395": "“So have phalamāharitvā, ito ādāya kamaṇḍaluṃ;",
  "atk-s0514a2:1396": "Nadiṃ gato udahāro, maññe na dūramāgato”ti.",
  "atk-s0514a2:1397_0": "Tattha nātibrahāti nātidīgho nātirasso. Sūnaggavellitāti sūnasaṅkhātāya maṃsakoṭṭanapotthaniyā",
  "atk-s0514a2:1397_1": "aggaṃ viya vinatā. Kamaṇḍalunti ghaṭaṃ. Na dūramāgatoti idāni na dūraṃ āgato, āsannaṭṭhānaṃ",
  "atk-s0514a2:1397_2": "āgato bhavissatīti maññāmīti attho.",
  "atk-s0514a2:1398": "Taṃ sutvā rājā āha –",
  "atk-s0514a2:1399": "348.",
  "atk-s0514a2:1400": "“Ahaṃ taṃ avadhiṃ sāmaṃ, yo tuyhaṃ paricārako;",
  "atk-s0514a2:1401": "Yaṃ kumāraṃ pavedetha, sāmaṃ kalyāṇadassanaṃ.",
  "atk-s0514a2:1402": "349.",
  "atk-s0514a2:1403": "“Dīghassa kesā asitā, atho sūnaggavellitā;",
  "atk-s0514a2:1404": "Tesu lohitalittesu, seti sāmo mahā hato”ti.",
  "atk-s0514a2:1405": "Tattha avadhinti visapītena sarena vijjhitvā māresiṃ. Pavedethāti kathetha. Setīti migasammatānadītīre vālukāpuline sayati.",
  "atk-s0514a2:1406_0": "Dukūlapaṇḍitassa pana avidūre pārikāya paṇṇasālā hoti. Sā tattha nisinnāva rañño",
  "atk-s0514a2:1406_1": "vacanaṃ sutvā taṃ pavattiṃ sotukāmā attano paṇṇasālato nikkhamitvā rajjukasaññāya",
  "atk-s0514a2:1406_2": "dukūlapaṇḍitassa santikaṃ gantvā āha –",
  "atk-s0514a2:1407": "350.",
  "atk-s0514a2:1408": "“Kena dukūla mantesi, ‘hato sāmo’ti vādinā;",
  "atk-s0514a2:1409": "‘Hato sāmo’ti sutvāna, hadayaṃ me pavedhati.",
  "atk-s0514a2:1410": "351.",
  "atk-s0514a2:1411": "“Assatthasseva taruṇaṃ, pavāḷaṃ māluteritaṃ;",
  "atk-s0514a2:1412": "‘Hato sāmo’ti sutvāna, hadayaṃ me pavedhatī”ti.",
  "atk-s0514a2:1413": "Tattha vādināti “mayā sāmo hato”ti vadantena. Pavāḷanti pallavaṃ. Māluteritanti vātena pahaṭaṃ.",
  "atk-s0514a2:1414": "Dukūlapaṇḍito ovadanto āha –",
  "atk-s0514a2:1415": "352.",
  "atk-s0514a2:1416": "“Pārike kāsirājāyaṃ, so sāmaṃ migasammate;",
  "atk-s0514a2:1417": "Kodhasā usunā vijjhi, tassa mā pāpamicchimhā”ti.",
  "atk-s0514a2:1418": "Tattha migasammateti migasammatānadītīre. Kodhasāti migesu uppannena kodhena. Mā pāpamicchimhāti tassa mayaṃ ubhopi pāpaṃ mā icchimhā.",
  "atk-s0514a2:1419": "Puna pārikā āha –",
  "atk-s0514a2:1420": "353.",
  "atk-s0514a2:1421": "“Kicchā laddho piyo putto, yo andhe abharī vane;",
  "atk-s0514a2:1422": "Taṃ ekaputtaṃ ghātimhi, kathaṃ cittaṃ na kopaye”ti.",
  "atk-s0514a2:1423": "Tattha ghātimhīti ghātake.",
  "atk-s0514a2:1424": "Dukūlapaṇḍito āha –",
  "atk-s0514a2:1425": "354.",
  "atk-s0514a2:1426": "“Kicchā laddho piyo putto, yo andhe abharī vane;",
  "atk-s0514a2:1427": "Taṃ ekaputtaṃ ghātimhi, akkodhaṃ āhu paṇḍitā”ti.",
  "atk-s0514a2:1428": "Tattha akkodhanti kodho nāma nirayasaṃvattaniko, tasmā taṃ kodhaṃ akatvā puttaghātakamhi akkodho eva kattabboti paṇḍitā āhu kathenti.",
  "atk-s0514a2:1429": "Evañca pana vatvā te ubhohi hatthehi uraṃ paharitvā mahāsattassa guṇe vaṇṇetvā bhusaṃ parideviṃsu. Atha ne rājā samassāsento āha –",
  "atk-s0514a2:1430": "355.",
  "atk-s0514a2:1431": "“Mā bāḷhaṃ paridevetha, ‘hato sāmo’ti vādinā;",
  "atk-s0514a2:1432": "Ahaṃ kammakaro hutvā, bharissāmi brahāvane.",
  "atk-s0514a2:1433": "356.",
  "atk-s0514a2:1434": "“Issatthe casmi kusalo, daḷhadhammoti vissuto;",
  "atk-s0514a2:1435": "Ahaṃ kammakaro hutvā, bharissāmi brahāvane.",
  "atk-s0514a2:1436": "357.",
  "atk-s0514a2:1437": "“Migānaṃ vighāsamanvesaṃ, vanamūlaphalāni ca;",
  "atk-s0514a2:1438": "Ahaṃ kammakaro hutvā, bharissāmi brahāvane”ti.",
  "atk-s0514a2:1439_0": "Tattha vādināti tumhe “sāmo hato”ti vadantena mayā saddhiṃ “tayā no evaṃ guṇasampanno",
  "atk-s0514a2:1439_1": "putto mārito, idāni ko amhe bharissatī”tiādīni vatvā mā bāḷhaṃ paridevetha, ahaṃ",
  "atk-s0514a2:1439_2": "tumhākaṃ kammakaro hutvā sāmo viya tumhe bharissāmīti.",
  "atk-s0514a2:1440": "Evaṃ rājā “tumhe mā cintayittha, na mayhaṃ rajjenattho, ahaṃ vo yāvajīvaṃ bharissāmī”ti te assāsesi. Te tena saddhiṃ sallapantā āhaṃsu –",
  "atk-s0514a2:1441": "358.",
  "atk-s0514a2:1442": "“Nesa dhammo mahārāja, netaṃ amhesu kappati;",
  "atk-s0514a2:1443": "Rājā tvamasi amhākaṃ, pāde vandāma te maya”nti.",
  "atk-s0514a2:1444_0": "Tattha dhammoti sabhāvo kāraṇaṃ vā. Netaṃ amhesu kappatīti etaṃ tava kammakaraṇaṃ",
  "atk-s0514a2:1444_1": "amhesu na kappati na sobhati. “Pāde vandāma te maya”nti idaṃ pana te pabbajitaliṅge",
  "atk-s0514a2:1444_2": "ṭhitāpi puttasokena samabbhāhatāya ceva nihatamānatāya ca vadiṃsu. “Rañño vissāsaṃ",
  "atk-s0514a2:1444_3": "uppādetuṃ evamāhaṃsū”tipi vadanti.",
  "atk-s0514a2:1445": "Taṃ sutvā rājā ativiya tussitvā “aho acchariyaṃ, evaṃ dosakārake nāma mayi pharusavacanamattampi natthi, paggaṇhantiyeva mama”nti cintetvā gāthamāha –",
  "atk-s0514a2:1446": "359.",
  "atk-s0514a2:1447": "“Dhammaṃ nesādā bhaṇatha, katā apacitī tayā;",
  "atk-s0514a2:1448": "Pitā tvamasi amhākaṃ, mātā tvamasi pārike”ti.",
  "atk-s0514a2:1449_0": "Tattha tayāti ekekaṃ vadanto evamāha. Pitāti dukūlapaṇḍita, ajja paṭṭhāya tvaṃ mayhaṃ",
  "atk-s0514a2:1449_1": "pituṭṭhāne tiṭṭha, amma pārike, tvampi me mātuṭṭhāne tiṭṭha, ahaṃ pana vo puttassa",
  "atk-s0514a2:1449_2": "sāmassa ṭhāne ṭhatvā pādadhovanādīni sabbakiccāni karissāmi, maṃ rājāti asallakkhetvā",
  "atk-s0514a2:1449_3": "sāmoti sallakkhethāti.",
  "atk-s0514a2:1450": "Te añjaliṃ paggayha vanditvā “mahārāja, tava amhākaṃ kammakaraṇakiccaṃ natthi, apica kho pana laṭṭhikoṭiyā no gahetvā ānetvā sāmaṃ dassehī”ti yācantā gāthādvayamāhaṃsu –",
  "atk-s0514a2:1451": "360.",
  "atk-s0514a2:1452": "“Namo te kāsirājatthu, namo te kāsivaḍḍhana;",
  "atk-s0514a2:1453": "Añjaliṃ te paggaṇhāma, yāva sāmānupāpaya.",
  "atk-s0514a2:1454": "361.",
  "atk-s0514a2:1455": "“Tassa pāde samajjantā, mukhañca bhujadassanaṃ;",
  "atk-s0514a2:1456": "Saṃsumbhamānā attānaṃ, kālamāgamayāmase”ti.",
  "atk-s0514a2:1457": "Tattha yāva sāmānupāpayāti yāva sāmo yattha, tattha amhe anupāpaya. Bhujadassananti kalyāṇadassanaṃ abhirūpaṃ. Saṃsumbhamānāti pothentā. Kālamāgamayāmaseti kālakiriyaṃ āgamessāma.",
  "atk-s0514a2:1458_0": "Tesaṃ evaṃ kathentānaññeva sūriyo atthaṅgato. Atha rājā “sacāhaṃ idāneva ime tattha",
  "atk-s0514a2:1458_1": "nessāmi, taṃ disvāva nesaṃ hadayaṃ phalissati, iti tiṇṇampi etesaṃ matakāle ahaṃ",
  "atk-s0514a2:1458_2": "niraye uppajjantoyeva nāma, tasmā tesaṃ gantuṃ na dassāmī”ti cintetvā catasso gāthāyo ajjhabhāsi –",
  "atk-s0514a2:1459": "362.",
  "atk-s0514a2:1460": "“Brahā vāḷamigākiṇṇaṃ, ākāsantaṃva dissati;",
  "atk-s0514a2:1461": "Yattha sāmo hato seti, candova patito chamā.",
  "atk-s0514a2:1462": "363.",
  "atk-s0514a2:1463": "“Brahā vāḷamigākiṇṇaṃ, ākāsantaṃva dissati;",
  "atk-s0514a2:1464": "Yattha sāmo hato seti, sūriyova patito chamā.",
  "atk-s0514a2:1465": "364.",
  "atk-s0514a2:1466": "“Brahā vāḷamigākiṇṇaṃ, ākāsantaṃva dissati;",
  "atk-s0514a2:1467": "Yattha sāmo hato seti, paṃsunā patikunthito.",
  "atk-s0514a2:1468": "365.",
  "atk-s0514a2:1469": "“Brahā vāḷamigākiṇṇaṃ, ākāsantaṃva dissati;",
  "atk-s0514a2:1470": "Yattha sāmo hato seti, idheva vasathassame”ti.",
  "atk-s0514a2:1471_0": "Tattha brahāti accuggataṃ. Ākāsantaṃvāti etaṃ vanaṃ ākāsassa anto viya hutvā dissati.",
  "atk-s0514a2:1471_1": "Atha vā ākāsantanti ākāsamānaṃ, pakāsamānanti attho. Chamāti chamāyaṃ, pathaviyanti",
  "atk-s0514a2:1471_2": "attho. “Chama”ntipi pāṭho, pathaviṃ patito viyāti attho. Patikunthitoti parikiṇṇo,",
  "atk-s0514a2:1471_3": "paliveṭhitoti attho.",
  "atk-s0514a2:1472": "Atha te attano vāḷamigabhayābhāvaṃ dassetuṃ gāthamāhaṃsu –",
  "atk-s0514a2:1473": "366.",
  "atk-s0514a2:1474": "“Yadi tattha sahassāni, satāni niyutāni ca;",
  "atk-s0514a2:1475": "Nevamhākaṃ bhayaṃ koci, vane vāḷesu vijjatī”ti.",
  "atk-s0514a2:1476": "Tattha kocīti imasmiṃ vane katthaci ekasmiṃ padesepi amhākaṃ vāḷesu bhayaṃ nāma natthi.",
  "atk-s0514a2:1477": "Rājā te paṭibāhituṃ asakkonto hatthesu gahetvā tattha nesi. Tamatthaṃ pakāsento satthā āha –",
  "atk-s0514a2:1478": "367.",
  "atk-s0514a2:1479": "“Tato andhānamādāya, kāsirājā brahāvane;",
  "atk-s0514a2:1480": "Hatthe gahetvā pakkāmi, yattha sāmo hato ahū”ti.",
  "atk-s0514a2:1481": "Tattha tatoti tadā. Andhānanti andhe. Ahūti ahosi. Yatthāti yasmiṃ ṭhāne so nipanno, tattha nesīti attho.",
  "atk-s0514a2:1482_0": "So ānetvā ca pana sāmassa santike ṭhapetvā “ayaṃ vo putto”ti ācikkhi. Athassa pitā",
  "atk-s0514a2:1482_1": "sīsaṃ ukkhipitvā mātā pāde gahetvā ūrūsu ṭhapetvā nisīditvā vilapiṃsu. Tamatthaṃ",
  "atk-s0514a2:1482_2": "pakāsento satthā āha –",
  "atk-s0514a2:1483": "368.",
  "atk-s0514a2:1484": "“Disvāna patitaṃ sāmaṃ, puttakaṃ paṃsukunthitaṃ;",
  "atk-s0514a2:1485": "Apaviddhaṃ brahāraññe, candaṃva patitaṃ chamā.",
  "atk-s0514a2:1486": "369.",
  "atk-s0514a2:1487": "“Disvāna patitaṃ sāmaṃ, puttakaṃ paṃsukunthitaṃ;",
  "atk-s0514a2:1488": "Apaviddhaṃ brahāraññe, sūriyaṃva patitaṃ chamā.",
  "atk-s0514a2:1489": "370.",
  "atk-s0514a2:1490": "“Disvāna patitaṃ sāmaṃ, puttakaṃ paṃsukunthitaṃ;",
  "atk-s0514a2:1491": "Apaviddhaṃ brahāraññe, kalūnaṃ paridevayuṃ.",
  "atk-s0514a2:1492": "371.",
  "atk-s0514a2:1493": "“Disvāna patitaṃ sāmaṃ, puttakaṃ paṃsukunthitaṃ;",
  "atk-s0514a2:1494": "Bāhā paggayha pakkanduṃ, ‘adhammo kira bho’iti.",
  "atk-s0514a2:1495": "372.",
  "atk-s0514a2:1496": "“Bāḷhaṃ kho tvaṃ pamattosi, sāma kalyāṇadassana;",
  "atk-s0514a2:1497": "Yo ajjevaṃ gate kāle, na kiñci mabhibhāsasi.",
  "atk-s0514a2:1498": "373.",
  "atk-s0514a2:1499": "“Bāḷhaṃ kho tvaṃ padittosi, sāma kalyāṇadassana;",
  "atk-s0514a2:1500": "Yo ajjevaṃ gate kāle, na kiñci mabhibhāsasi.",
  "atk-s0514a2:1501": "374.",
  "atk-s0514a2:1502": "“Bāḷhaṃ kho tvaṃ pakuddhosi, sāma kalyāṇadassana;",
  "atk-s0514a2:1503": "Yo ajjevaṃ gate kāle, na kiñci mabhibhāsati.",
  "atk-s0514a2:1504": "375.",
  "atk-s0514a2:1505": "“Bāḷhaṃ kho tvaṃ pasuttosi, sāma kalyāṇadassana;",
  "atk-s0514a2:1506": "Yo ajjevaṃ gate kāle, na kiñci mabhibhāsasi.",
  "atk-s0514a2:1507": "376.",
  "atk-s0514a2:1508": "“Bāḷhaṃ kho tvaṃ vimanosi, sāma kalyāṇadassana;",
  "atk-s0514a2:1509": "Yo ajjevaṃ gate kāle, na kiñci mabhibhāsasi.",
  "atk-s0514a2:1510": "377.",
  "atk-s0514a2:1511": "“Jaṭaṃ valinaṃ paṃsugataṃ, kodāni saṇṭhapessati;",
  "atk-s0514a2:1512": "Sāmo ayaṃ kālakato, andhānaṃ paricārako.",
  "atk-s0514a2:1513": "378.",
  "atk-s0514a2:1514": "“Ko me sammajjamādāya, sammajjissati assamaṃ;",
  "atk-s0514a2:1515": "Sāmo ayaṃ kālakato, andhānaṃ paricārako.",
  "atk-s0514a2:1516": "379.",
  "atk-s0514a2:1517": "“Kodāni nhāpayissati, sītenuṇhodakena ca;",
  "atk-s0514a2:1518": "Sāmo ayaṃ kālakato, andhānaṃ paricārako.",
  "atk-s0514a2:1519": "380.",
  "atk-s0514a2:1520": "“Kodāni bhojayissati, vanamūlaphalāni ca;",
  "atk-s0514a2:1521": "Sāmo ayaṃ kālakato, andhānaṃ paricārako”ti.",
  "atk-s0514a2:1522_0": "Tattha apaviddhanti raññā niratthakaṃ chaḍḍitaṃ. Adhammo kira bho itīti ayuttaṃ kira",
  "atk-s0514a2:1522_1": "bho, ajja imasmiṃ loke vattati. Pamattoti tikhiṇasuraṃ pivitvā viya matto pamatto",
  "atk-s0514a2:1522_2": "pamādaṃ āpanno. Padittoti dappito. “Pakuddhosi vimanosī”ti sabbaṃ vilāpavasena bhaṇanti.",
  "atk-s0514a2:1522_3": "Jaṭanti tāta, amhākaṃ jaṭāmaṇḍalaṃ. Valinaṃ paṃsugatanti yadā ākulaṃ malaggahitaṃ",
  "atk-s0514a2:1522_4": "bhavissati. Kodānīti idāni ko saṇṭhapessati, sodhetvā ujuṃ karissatīti.",
  "atk-s0514a2:1523_0": "Athassa mātā bahuṃ vilapitvā tassa ure hatthaṃ ṭhapetvā santāpaṃ upadhārentī “puttassa",
  "atk-s0514a2:1523_1": "me santāpo pavattatiyeva, visavegena visaññitaṃ āpanno bhavissati, nibbisabhāvatthāya",
  "atk-s0514a2:1523_2": "cassa saccakiriyaṃ karissāmī”ti cintetvā saccakiriyamakāsi. Tamatthaṃ pakāsento satthā āha –",
  "atk-s0514a2:1524": "381.",
  "atk-s0514a2:1525": "“Disvāna patitaṃ sāmaṃ, puttakaṃ paṃsukunthitaṃ;",
  "atk-s0514a2:1526": "Aṭṭitā puttasokena, mātā saccaṃ abhāsatha.",
  "atk-s0514a2:1527": "382.",
  "atk-s0514a2:1528": "“Yena saccenayaṃ sāmo, dhammacārī pure ahu;",
  "atk-s0514a2:1529": "Etena saccavajjena, visaṃ sāmassa haññatu.",
  "atk-s0514a2:1530": "383.",
  "atk-s0514a2:1531": "“Yena saccenayaṃ sāmo, brahmacārī pure ahu;",
  "atk-s0514a2:1532": "Etena saccavajjena, visaṃ sāmassa haññatu.",
  "atk-s0514a2:1533": "384.",
  "atk-s0514a2:1534": "“Yena saccenayaṃ sāmo, saccavādī pure ahu;",
  "atk-s0514a2:1535": "Etena saccavajjena, visaṃ sāmassa haññatu.",
  "atk-s0514a2:1536": "385.",
  "atk-s0514a2:1537": "“Yena saccenayaṃ sāmo, mātāpettibharo ahu;",
  "atk-s0514a2:1538": "Etena saccavajjena, visaṃ sāmassa haññatu.",
  "atk-s0514a2:1539": "386.",
  "atk-s0514a2:1540": "“Yena saccenayaṃ sāmo, kule jeṭṭhāpacāyiko;",
  "atk-s0514a2:1541": "Etena saccavajjena, visaṃ sāmassa haññatu.",
  "atk-s0514a2:1542": "387.",
  "atk-s0514a2:1543": "“Yena saccenayaṃ sāmo, pāṇā piyataro mama;",
  "atk-s0514a2:1544": "Etena saccavajjena, visaṃ sāmassa haññatu.",
  "atk-s0514a2:1545": "388.",
  "atk-s0514a2:1546": "“Yaṃ kiñcitthi kataṃ puññaṃ, mayhañceva pitucca te;",
  "atk-s0514a2:1547": "Sabbena tena kusalena, visaṃ sāmassa haññatū”ti.",
  "atk-s0514a2:1548_0": "Tattha yena saccenāti yena bhūtena sabhāvena. Dhammacārīti dasakusalakammapathadhammacārī.",
  "atk-s0514a2:1548_1": "Saccavādīti hasitavasenapi musāvādaṃ na vadati. Mātāpettibharoti analaso hutvā rattindivaṃ",
  "atk-s0514a2:1548_2": "mātāpitaro bhari. Kule jeṭṭhāpacāyikoti jeṭṭhānaṃ mātāpitūnaṃ sakkārakārako hoti.",
  "atk-s0514a2:1549_0": "Evaṃ mātarā sattahi gāthāhi saccakiriyāya katāya sāmo parivattitvā nipajji. Athassa",
  "atk-s0514a2:1549_1": "pitā “jīvati me putto, ahampissa saccakiriyaṃ karissāmī”ti tatheva saccakiriyamakāsi.",
  "atk-s0514a2:1549_2": "Tamatthaṃ pakāsento satthā āha –",
  "atk-s0514a2:1550": "389.",
  "atk-s0514a2:1551": "“Disvāna patitaṃ sāmaṃ, puttakaṃ paṃsukunthitaṃ;",
  "atk-s0514a2:1552": "Aṭṭito puttasokena, pitā saccaṃ abhāsatha.",
  "atk-s0514a2:1553": "390.",
  "atk-s0514a2:1554": "“Yena saccenayaṃ sāmo, dhammacārī pure ahu;",
  "atk-s0514a2:1555": "Etena saccavajjena, visaṃ sāmassa haññatu.",
  "atk-s0514a2:1556": "391.",
  "atk-s0514a2:1557": "“Yena saccenayaṃ sāmo, brahmacārī pure ahu;",
  "atk-s0514a2:1558": "Etena saccavajjena, visaṃ sāmassa haññatu.",
  "atk-s0514a2:1559": "392.",
  "atk-s0514a2:1560": "“Yena saccenayaṃ sāmo, saccavādī pure ahu;",
  "atk-s0514a2:1561": "Etena saccavajjena, visaṃ sāmassa haññatu.",
  "atk-s0514a2:1562": "393.",
  "atk-s0514a2:1563": "“Yena saccenayaṃ sāmo, mātāpettibharo ahu;",
  "atk-s0514a2:1564": "Etena saccavajjena, visaṃ sāmassa haññatu.",
  "atk-s0514a2:1565": "394.",
  "atk-s0514a2:1566": "“Yena saccenayaṃ sāmo, kule jeṭṭhāpacāyiko;",
  "atk-s0514a2:1567": "Etena saccavajjena, visaṃ sāmassa haññatu.",
  "atk-s0514a2:1568": "395.",
  "atk-s0514a2:1569": "“Yena saccenayaṃ sāmo, pāṇā piyataro mama;",
  "atk-s0514a2:1570": "Etena saccavajjena, visaṃ sāmassa haññatu.",
  "atk-s0514a2:1571": "396.",
  "atk-s0514a2:1572": "“Yaṃ kiñcitthi kataṃ puññaṃ, mayhañceva mātucca te;",
  "atk-s0514a2:1573": "Sabbena tena kusalena, visaṃ sāmassa haññatū”ti.",
  "atk-s0514a2:1574": "Evaṃ pitari saccakiriyaṃ karonte mahāsatto parivattitvā itarena passena nipajji. Athassa tatiyaṃ saccakiriyaṃ devatā akāsi. Tamatthaṃ pakāsento satthā aha –",
  "atk-s0514a2:1575": "397.",
  "atk-s0514a2:1576": "“Sā devatā antarahitā, pabbate gandhamādane;",
  "atk-s0514a2:1577": "Sāmassa anukampāya, imaṃ saccaṃ abhāsatha.",
  "atk-s0514a2:1578": "398.",
  "atk-s0514a2:1579": "“Pabbatyāhaṃ gandhamādane, cirarattanivāsinī;",
  "atk-s0514a2:1580": "Na me piyataro koci, añño sāmena vijjati;",
  "atk-s0514a2:1581": "Etena saccavajjena, visaṃ sāmassa haññatu.",
  "atk-s0514a2:1582": "399.",
  "atk-s0514a2:1583": "“Sabbe vanā gandhamayā, pabbate gandhamādane;",
  "atk-s0514a2:1584": "Etena saccavajjena, visaṃ sāmassa haññatu.",
  "atk-s0514a2:1585": "400.",
  "atk-s0514a2:1586": "“Tesaṃ lālappamānānaṃ, bahuṃ kāruññasañhitaṃ;",
  "atk-s0514a2:1587": "Khippaṃ sāmo samuṭṭhāsi, yuvā kalyāṇadassano”ti.",
  "atk-s0514a2:1588_0": "Tattha pabbatyāhanti pabbate ahaṃ. Sabbe vanā gandhamayāti sabbe rukkhā gandhamayā.",
  "atk-s0514a2:1588_1": "Na hi tattha agandho nāma koci rukkho atthi. Tesanti bhikkhave, tesaṃ ubhinnaṃ lālappamānānaññeva",
  "atk-s0514a2:1588_2": "devatāya saccakiriyāya pariyosāne khippaṃ sāmo uṭṭhāsi, padumapattato udakaṃ viyassa",
  "atk-s0514a2:1588_3": "visaṃ vinivattetvā ābādho vigato, idha nu kho viddho, ettha nu kho viddhoti viddhaṭṭhānampi na paññāyi.",
  "atk-s0514a2:1589_0": "Iti mahāsattassa nirogabhāvo, mātāpitūnañca cakkhupaṭilābho, aruṇuggamanañca, devatānubhāvena",
  "atk-s0514a2:1589_1": "tesaṃ catunnaṃ assameyeva pākaṭabhāvo cāti sabbaṃ ekakkhaṇeyeva ahosi. Mātāpitaro",
  "atk-s0514a2:1589_2": "“cakkhūni no laddhāni, suvaṇṇasāmo ca arogo jāto”ti atirekataraṃ tussiṃsu. Atha ne",
  "atk-s0514a2:1589_3": "sāmapaṇḍito gāthaṃ abhāsi –",
  "atk-s0514a2:1590": "401.",
  "atk-s0514a2:1591": "“Sāmohamasmi bhaddaṃ vo, sotthināmhi samuṭṭhito;",
  "atk-s0514a2:1592": "Mā bāḷhaṃ paridevetha, mañcunābhivadetha ma”nti.",
  "atk-s0514a2:1593": "Tattha sotthināmhi samuṭṭhitoti sotthinā sukhena uṭṭhito amhi bhavāmi. Mañjunāti madhurassarena maṃ abhivadetha.",
  "atk-s0514a2:1594": "Atha so rājānaṃ disvā paṭisanthāraṃ karonto āha –",
  "atk-s0514a2:1595": "402.",
  "atk-s0514a2:1596": "“Svāgataṃ te mahārāja, atho te adurāgataṃ;",
  "atk-s0514a2:1597": "Issarosi anuppatto, yaṃ idhatthi pavedaya.",
  "atk-s0514a2:1598": "403.",
  "atk-s0514a2:1599": "“Tindukāni piyālāni, madhuke kāsumāriyo;",
  "atk-s0514a2:1600": "Phalāni khuddakappāni, bhuñja rāja varaṃ varaṃ.",
  "atk-s0514a2:1601": "404.",
  "atk-s0514a2:1602": "“Atthi me pānīyaṃ sītaṃ, ābhataṃ girigabbharā;",
  "atk-s0514a2:1603": "Tato piva mahārāja, sace tvaṃ abhikaṅkhasī”ti.",
  "atk-s0514a2:1604": "Rājāpi taṃ acchariyaṃ disvā āha –",
  "atk-s0514a2:1605": "405.",
  "atk-s0514a2:1606": "“Sammuyhāmi pamuyhāmi, sabbā muyhanti me disā;",
  "atk-s0514a2:1607": "Petaṃ taṃ sāma maddakkhiṃ, ko nu tvaṃ sāma jīvasī”ti.",
  "atk-s0514a2:1608": "Tattha petanti sāma ahaṃ taṃ mataṃ addasaṃ. Ko nu tvanti kathaṃ nu tvaṃ jīvitaṃ paṭilabhasīti pucchi.",
  "atk-s0514a2:1609": "Mahāsatto “ayaṃ rājā maṃ ‘mato’ti sallakkhesi, amatabhāvamassa pakāsessāmī”ti cintetvā āha –",
  "atk-s0514a2:1610": "406.",
  "atk-s0514a2:1611": "“Api jīvaṃ mahārāja, purisaṃ gāḷhavedanaṃ;",
  "atk-s0514a2:1612": "Upanītamanasaṅkappaṃ, jīvantaṃ maññate mataṃ.",
  "atk-s0514a2:1613": "407.",
  "atk-s0514a2:1614": "“Api jīvaṃ mahārāja, purisaṃ gāḷhavedanaṃ;",
  "atk-s0514a2:1615": "Taṃ nirodhagataṃ santaṃ, jīvantaṃ maññate mata”nti.",
  "atk-s0514a2:1616_0": "Tattha api jīvanti jīvamānaṃ api. Upanītamanasaṅkappanti bhavaṅgaotiṇṇacittācāraṃ.",
  "atk-s0514a2:1616_1": "Jīvantanti jīvamānameva “eso mato”ti maññati. Nirodhagatanti assāsapassāsanirodhaṃ",
  "atk-s0514a2:1616_2": "samāpannaṃ santaṃ vijjamānaṃ maṃ evaṃ loko mataṃ viya jīvantameva maññati.",
  "atk-s0514a2:1617": "Evañca pana vatvā mahāsatto rājānaṃ atthe yojetukāmo dhammaṃ desento puna dve gāthā abhāsi –",
  "atk-s0514a2:1618": "408.",
  "atk-s0514a2:1619": "“Yo mātaraṃ pitaraṃ vā, macco dhammena posati;",
  "atk-s0514a2:1620": "Devāpi naṃ tikicchanti, mātāpettibharaṃ naraṃ.",
  "atk-s0514a2:1621": "409.",
  "atk-s0514a2:1622": "“Yo mātaraṃ pitaraṃ vā, macco dhammena posati;",
  "atk-s0514a2:1623": "Idheva naṃ pasaṃsanti, pecca sagge pamodatī”ti.",
  "atk-s0514a2:1624": "Taṃ sutvā rājā “acchariyaṃ vata, bho, mātāpettibharassa jantuno uppannarogaṃ devatāpi tikicchanti, ativiya ayaṃ sāmo sobhatī”ti añjaliṃ paggayha yācanto āha –",
  "atk-s0514a2:1625": "410.",
  "atk-s0514a2:1626": "“Esa bhiyyo pamuyhāmi, sabbā muyhanti me disā;",
  "atk-s0514a2:1627": "Saraṇaṃ taṃ sāma gacchāmi, tvañca me saraṇaṃ bhavā”ti.",
  "atk-s0514a2:1628_0": "Tattha bhiyyoti yasmā tādise parisuddhasīlaguṇasampanne tayi aparajjhiṃ, tasmā atirekataraṃ",
  "atk-s0514a2:1628_1": "sammuyhāmi. Tvañca me saraṇaṃ bhavāti saraṇaṃ gacchantassa me tvaṃ saraṇaṃ bhava,",
  "atk-s0514a2:1628_2": "patiṭṭhā hohi, devalokagāmimaggaṃ karohīti.",
  "atk-s0514a2:1629_0": "Atha naṃ mahāsatto “sacepi, mahārāja, devalokaṃ gantukāmosi, mahantaṃ dibbasampattiṃ",
  "atk-s0514a2:1629_1": "paribhuñjitukāmosi, imāsu dasarājadhammacariyāsu vattassū”ti tassa dhammaṃ desento",
  "atk-s0514a2:1629_2": "dasa rājadhammacariyagāthā abhāsi –",
  "atk-s0514a2:1630": "411.",
  "atk-s0514a2:1631": "“Dhammaṃ cara mahārāja, mātāpitūsu khattiya;",
  "atk-s0514a2:1632": "Idha dhammaṃ caritvāna, rāja saggaṃ gamissasi.",
  "atk-s0514a2:1633": "412.",
  "atk-s0514a2:1634": "“Dhammaṃ cara mahārāja, puttadāresu khattiya;",
  "atk-s0514a2:1635": "Idha dhammaṃ caritvāna, rāja saggaṃ gamissasi.",
  "atk-s0514a2:1636": "413.",
  "atk-s0514a2:1637": "“Dhammaṃ cara mahārāja, mittāmaccesu khattiya;",
  "atk-s0514a2:1638": "Idha dhammaṃ caritvāna, rāja saggaṃ gamissasi.",
  "atk-s0514a2:1639": "414.",
  "atk-s0514a2:1640": "“Dhammaṃ cara mahārāja, vāhanesu balesu ca;",
  "atk-s0514a2:1641": "Idha dhammaṃ caritvāna, rāja saggaṃ gamissasi.",
  "atk-s0514a2:1642": "415.",
  "atk-s0514a2:1643": "“Dhammaṃ cara mahārāja, gāmesu nigamesu ca;",
  "atk-s0514a2:1644": "Idha dhammaṃ caritvāna, rāja saggaṃ gamissasi.",
  "atk-s0514a2:1645": "416.",
  "atk-s0514a2:1646": "“Dhammaṃ cara mahārāja, raṭṭhesu janapadesu ca;",
  "atk-s0514a2:1647": "Idha dhammaṃ caritvāna, rāja saggaṃ gamissasi.",
  "atk-s0514a2:1648": "417.",
  "atk-s0514a2:1649": "“Dhammaṃ cara mahārāja, samaṇabrāhmaṇesu ca;",
  "atk-s0514a2:1650": "Idha dhammaṃ caritvāna, rāja saggaṃ gamissasi.",
  "atk-s0514a2:1651": "418.",
  "atk-s0514a2:1652": "“Dhammaṃ cara mahārāja, migapakkhīsu khattiya;",
  "atk-s0514a2:1653": "Idha dhammaṃ caritvāna, rāja saggaṃ gamissasi.",
  "atk-s0514a2:1654": "419.",
  "atk-s0514a2:1655": "“Dhammaṃ cara mahārāja, dhammo ciṇṇo sukhāvaho;",
  "atk-s0514a2:1656": "Idha dhammaṃ caritvāna, rāja saggaṃ gamissasi.",
  "atk-s0514a2:1657": "420.",
  "atk-s0514a2:1658": "“Dhammaṃ cara mahārāja, saindā devā sabrahmakā;",
  "atk-s0514a2:1659": "Suciṇṇena divaṃ pattā, mā dhammaṃ rāja pāmado”ti.",
  "atk-s0514a2:1660_0": "Tāsaṃ attho tesakuṇajātake vitthāritova. Evaṃ mahāsatto tassa dasa rājadhamme desetvā",
  "atk-s0514a2:1660_1": "uttaripi ovaditvā pañca sīlāni adāsi. So tassa ovādaṃ sirasā sampaṭicchitvā mahāsattaṃ",
  "atk-s0514a2:1660_2": "vanditvā khamāpetvā bārāṇasiṃ gantvā dānādīni puññāni katvā saggaparāyaṇo ahosi.",
  "atk-s0514a2:1660_3": "Bodhisattopi yāvajīvaṃ mātāpitaro paricaritvā mātāpitūhi saddhiṃ pañca abhiññā ca",
  "atk-s0514a2:1660_4": "aṭṭha samāpattiyo ca nibbattetvā brahmalokūpago ahosi.",
  "atk-s0514a2:1661_0": "Satthā idaṃ dhammadesanaṃ āharitvā “bhikkhave, mātāpitūnaṃ posanaṃ nāma paṇḍitānaṃ",
  "atk-s0514a2:1661_1": "vaṃso”ti vatvā saccāni pakāsetvā jātakaṃ samodhānesi, saccapariyosāne mātuposakabhikkhu",
  "atk-s0514a2:1661_2": "sotāpattiphalaṃ pāpuṇi.",
  "atk-s0514a2:1662": "Tadā rājā ānando ahosi, devadhītā uppalavaṇṇā, sakko anuruddho, dukūlapaṇḍito mahākassapo, pārikā bhaddakāpilānī bhikkhunī, suvaṇṇasāmapaṇḍito pana ahameva sammāsambuddho ahosinti.",
  "atk-s0514a2:1663": "Suvaṇṇasāmajātakavaṇṇanā tatiyā.",
  "atk-s0514a2:1665": "[541] 4. Nimijātakavaṇṇanā",
  "atk-s0514a2:1666_0": "Accheraṃ vata lokasminti idaṃ satthā mithilaṃ upanissāya maghadevaambavane viharanto",
  "atk-s0514a2:1666_1": "sitapātukammaṃ ārabbha kathesi. Ekadivasañhi satthā sāyanhasamaye sambahulehi bhikkhūhi",
  "atk-s0514a2:1666_2": "saddhiṃ tasmiṃ ambavane cārikaṃ caramāno ekaṃ ramaṇīyaṃ bhūmippadesaṃ disvā attano",
  "atk-s0514a2:1666_3": "pubbacariyaṃ kathetukāmo hutvā sitapātukammaṃ katvā āyasmatā ānandattherena sitapātukammakāraṇaṃ",
  "atk-s0514a2:1666_4": "puṭṭho “ānanda, ayaṃ bhūmippadeso pubbe mayā maghadevarājakāle jhānakīḷhaṃ kīḷantena",
  "atk-s0514a2:1666_5": "ajjhāvuṭṭhapubbo”ti vatvā tena yācito paññattāsane nisīditvā atītaṃ āhari.",
  "atk-s0514a2:1667_0": "Atīte videharaṭṭhe mithilanagare maghadevo nāma rājā rajjaṃ kāresi. So caturāsītivassasahassāni",
  "atk-s0514a2:1667_1": "kumārakīḷhaṃ kīḷi, caturāsītivassasahassāni uparajjaṃ kāresi, caturāsītivassasahassāni",
  "atk-s0514a2:1667_2": "rajjaṃ kārento “yadā me samma kappaka, sirasmiṃ palitāni passeyyāsi, tadā me āroceyyāsī”ti",
  "atk-s0514a2:1667_3": "āha. Aparabhāge kappako palitāni disvā rañño ārocesi. Rājā palitaṃ suvaṇṇasaṇḍāsena",
  "atk-s0514a2:1667_4": "uddharāpetvā hatthatale patiṭṭhāpetvā palitaṃ oloketvā maccurājena āgantvā nalāṭe",
  "atk-s0514a2:1667_5": "laggaṃ viya maraṇaṃ sampassamāno “idāni me pabbajitakālo”ti kappakassa gāmavaraṃ",
  "atk-s0514a2:1667_6": "datvā jeṭṭhaputtaṃ pakkosāpetvā “tāta, rajjaṃ paṭiccha, ahaṃ pabbajissāmī”ti vatvā",
  "atk-s0514a2:1667_7": "“kiṃ kāraṇā devā”ti vutte –",
  "atk-s0514a2:1668": "“Uttamaṅgaruhā mayhaṃ, ime jātā vayoharā;",
  "atk-s0514a2:1669": "Pātubhūtā devadūtā, pabbajjāsamayo mamā”ti. –",
  "atk-s0514a2:1670_0": "Vatvā puttaṃ rajje abhisiñcitvā “tāta, tvampi evarūpaṃ palitaṃ disvāva pabbajeyyāsī”ti",
  "atk-s0514a2:1670_1": "taṃ ovaditvā nagarā nikkhamitvā ambavane isipabbajjaṃ pabbajitvā caturāsītivassasahassāni",
  "atk-s0514a2:1670_2": "cattāro brahmavihāre bhāvetvā brahmaloke nibbatti. Puttopissa eteneva upāyena pabbajitvā",
  "atk-s0514a2:1670_3": "brahmalokaparāyaṇo ahosi. Tathā tassa putto, tathā tassa puttoti evaṃ dvīhi ūnāni",
  "atk-s0514a2:1670_4": "caturāsītikhattiyasahassāni sīse palitaṃ disvāva imasmiṃ ambavane pabbajitvā cattāro",
  "atk-s0514a2:1670_5": "brahmavihāre bhāvetvā brahmaloke nibbattiṃsu.",
  "atk-s0514a2:1671_0": "Tesaṃ sabbapaṭhamaṃ nibbatto maghadevarājā brahmaloke ṭhitova attano vaṃsaṃ olokento",
  "atk-s0514a2:1671_1": "dvīhi ūnāni caturāsītikhattiyasahassāni pabbajitāni disvā tuṭṭhamānaso hutvā “ito",
  "atk-s0514a2:1671_2": "nu kho paraṃ pavattissati, na pavattissatī”ti olokento appavattanabhāvaṃ ñatvā “mama",
  "atk-s0514a2:1671_3": "vaṃsaṃ ahameva ghaṭessāmī”ti cintetvā tato cavitvā mithilanagare rañño aggamahesiyā",
  "atk-s0514a2:1671_4": "kucchimhi paṭisandhiṃ gaṇhitvā dasamāsaccayena mātu kucchito nikkhami. Rājā tassa",
  "atk-s0514a2:1671_5": "nāmaggahaṇadivase nemittake brāhmaṇe pakkosāpetvā pucchi. Te tassa lakkhaṇāni oloketvā",
  "atk-s0514a2:1671_6": "“mahārāja, ayaṃ kumāro tumhākaṃ vaṃsaṃ ghaṭento uppanno. Tumhākañhi vaṃso pabbajitavaṃso,",
  "atk-s0514a2:1671_7": "imassa parato nāgamissatī”ti vadiṃsu. Taṃ sutvā rājā “ayaṃ kumāro rathacakkanemi",
  "atk-s0514a2:1671_8": "viya mama vaṃsaṃ ghaṭento jāto, tasmā tassa ‘nimikumāro’ti nāmaṃ karissāmī”ti cintetvā",
  "atk-s0514a2:1671_9": "“nimikumāro”tissa nāmaṃ akāsi.",
  "atk-s0514a2:1672_0": "So daharakālato paṭṭhāya dāne sīle uposathakamme ca abhirato ahosi. Athassa pitā",
  "atk-s0514a2:1672_1": "purimanayeneva palitaṃ disvā kappakassa gāmavaraṃ datvā puttassa rajjaṃ niyyādetvā",
  "atk-s0514a2:1672_2": "ambavane pabbajitvā brahmalokaparāyaṇo ahosi. Nimirājā pana dānajjhāsayatāya catūsu",
  "atk-s0514a2:1672_3": "nagaradvāresu nagaramajjhe cāti pañcasu ṭhānesu pañca dānasālāyo kārāpetvā mahādānaṃ",
  "atk-s0514a2:1672_4": "pavattesi. Ekekāya dānasālāya satasahassaṃ satasahassaṃ katvā devasikaṃ pañca pañca",
  "atk-s0514a2:1672_5": "kahāpaṇasatasahassāni pariccaji, niccaṃ pañca sīlāni rakkhi, pakkhadivasesu uposathaṃ",
  "atk-s0514a2:1672_6": "samādiyi, mahājanampi dānādīsu puññesu samādapesi, saggamaggaṃ ācikkhitvā nirayabhayena",
  "atk-s0514a2:1672_7": "tajjetvā dhammaṃ desesi. Tassa ovāde ṭhitā manussā dānādīni puññāni katvā tato cutā",
  "atk-s0514a2:1672_8": "devaloke nibbattiṃsu, devaloko paripūri, nirayo tuccho viya ahosi. Tadā tāvatiṃsabhavane",
  "atk-s0514a2:1672_9": "devasaṅghā sudhammāyaṃ devasabhāyaṃ sannipatitvā “aho, vata amhākaṃ ācariyo nimirājā,",
  "atk-s0514a2:1672_10": "taṃ nissāya mayaṃ imaṃ buddhaññaṇenapi aparicchindanīyaṃ dibbasampattiṃ anubhavāmā”ti",
  "atk-s0514a2:1672_11": "vatvā mahāsattassa guṇe vaṇṇayiṃsu. Manussalokepi mahāsamuddapiṭṭhe āsittatelaṃ viya",
  "atk-s0514a2:1672_12": "mahāsattassa guṇakathā patthari. Satthā tamatthaṃ āvibhūtaṃ katvā bhikkhusaṅghassa kathento āha –",
  "atk-s0514a2:1673": "421.",
  "atk-s0514a2:1674": "“Accheraṃ vata lokasmiṃ, uppajjanti vicakkhaṇā;",
  "atk-s0514a2:1675": "Yadā ahu nimirājā, paṇḍito kusalatthiko.",
  "atk-s0514a2:1676": "422.",
  "atk-s0514a2:1677": "“Rājā sabbavidehānaṃ, adā dānaṃ arindamo;",
  "atk-s0514a2:1678": "Tassa taṃ dadato dānaṃ, saṅkappo udapajjatha;",
  "atk-s0514a2:1679": "Dānaṃ vā brahmacariyaṃ vā, katamaṃ su mahapphala”nti.",
  "atk-s0514a2:1680_0": "Tattha yadā ahūti bhikkhave, yadā paṇḍito attano ca paresañca kusalatthiko nimirājā",
  "atk-s0514a2:1680_1": "ahosi, tadā devamanussā “accheraṃ vata, bho, evarūpāpi nāma anuppanne buddhañāṇe",
  "atk-s0514a2:1680_2": "mahājanassa buddhakiccaṃ sādhayamānā lokasmiṃ vicakkhaṇā uppajjantī”ti evaṃ tassa",
  "atk-s0514a2:1680_3": "guṇakathaṃ kathesunti attho. “Yathā ahū”tipi pāṭho. Tassattho – yathā ahu nimirājā",
  "atk-s0514a2:1680_4": "paṇḍito kusalatthikoyeva, tathārūpā mahājanassa buddhakiccaṃ sādhayamānā uppajjanti",
  "atk-s0514a2:1680_5": "vicakkhaṇā. Yaṃ tesaṃ uppannaṃ, taṃ accheraṃ vata lokasminti. Iti satthā sayameva",
  "atk-s0514a2:1680_6": "acchariyajāto evamāha. Sabbavidehānanti sabbavideharaṭṭhavāsīnaṃ. Katamaṃ sūti etesu",
  "atk-s0514a2:1680_7": "dvīsu katamaṃ nu kho mahapphalanti attho.",
  "atk-s0514a2:1681_0": "So kira pannarasīuposathadivase uposathiko hutvā sabbābharaṇāni omuñcitvā sirisayanapiṭṭhe",
  "atk-s0514a2:1681_1": "nipannova dve yāme niddaṃ okkamitvā pacchimayāme pabuddho pallaṅkaṃ ābhujitvā “ahaṃ",
  "atk-s0514a2:1681_2": "mahājanassa aparimāṇaṃ dānampi demi, sīlampi rakkhāmi, dānassa nu kho mahantaṃ phalaṃ,",
  "atk-s0514a2:1681_3": "udāhu brahmacariyassā”ti cintetvā attano kaṅkhaṃ chindituṃ nāsakkhi. Tasmiṃ khaṇe",
  "atk-s0514a2:1681_4": "sakkassa bhavanaṃ uṇhākāraṃ dassesi. Sakko āvajjento taṃ tathā vitakkentaṃ disvā",
  "atk-s0514a2:1681_5": "“kaṅkhamassa chindissāmī”ti ekakova sīghaṃ āgantvā sakalanivesanaṃ ekobhāsaṃ katvā",
  "atk-s0514a2:1681_6": "sirigabbhaṃ pavisitvā obhāsaṃ pharitvā ākāse ṭhatvā tena puṭṭho byākāsi. Tamatthaṃ",
  "atk-s0514a2:1681_7": "pakāsento satthā āha –",
  "atk-s0514a2:1682": "423.",
  "atk-s0514a2:1683": "“Tassa saṅkappamaññāya, maghavā devakuñjaro;",
  "atk-s0514a2:1684": "Sahassanetto pāturahu, vaṇṇena vihanaṃ tamaṃ.",
  "atk-s0514a2:1685": "424.",
  "atk-s0514a2:1686": "“Salomahaṭṭho manujindo, vāsavaṃ avacā nimi;",
  "atk-s0514a2:1687": "Devatā nusi gandhabbo, adu sakko purindado.",
  "atk-s0514a2:1688": "425.",
  "atk-s0514a2:1689": "“Na ca me tādiso vaṇṇo, diṭṭho vā yadi vā suto;",
  "atk-s0514a2:1690": "Ācikkha me tvaṃ bhaddante, kathaṃ jānemu taṃ mayaṃ.",
  "atk-s0514a2:1691": "426.",
  "atk-s0514a2:1692": "“Salomahaṭṭhaṃ ñatvāna, vāsavo avacā nimiṃ;",
  "atk-s0514a2:1693": "Sakkohamasmi devindo, āgatosmi tavantike;",
  "atk-s0514a2:1694": "Alomahaṭṭho manujinda, puccha pañhaṃ yamicchasi.",
  "atk-s0514a2:1695": "427.",
  "atk-s0514a2:1696": "“So ca tena katokāso, vāsavaṃ avacā nimi;",
  "atk-s0514a2:1697": "Pucchāmi taṃ mahārāja, sabbabhūtānamissara;",
  "atk-s0514a2:1698": "‘Dānaṃ vā brahmacariyaṃ vā, katamaṃsu mahapphalaṃ’.",
  "atk-s0514a2:1699": "428.",
  "atk-s0514a2:1700": "“So puṭṭho naradevena, vāsavo avacā nimiṃ;",
  "atk-s0514a2:1701": "Vipākaṃ brahmacariyassa, jānaṃ akkhāsijānato.",
  "atk-s0514a2:1702": "429.",
  "atk-s0514a2:1703": "“Hīnena brahmacariyena, khattiye upapajjati;",
  "atk-s0514a2:1704": "Majjhimena ca devattaṃ, uttamena visujjhati.",
  "atk-s0514a2:1705": "430.",
  "atk-s0514a2:1706": "“Na hete sulabhā kāyā, yācayogena kenaci;",
  "atk-s0514a2:1707": "Ye kāye upapajjanti, anāgārā tapassino”ti.",
  "atk-s0514a2:1708_0": "Tattha salomahaṭṭhoti bhikkhave, so nimirājā obhāsaṃ disvā ākāsaṃ olokento taṃ dibbābharaṇapaṭimaṇḍitaṃ",
  "atk-s0514a2:1708_1": "disvāva bhayena lomahaṭṭho hutvā “devatā nusi gandhabbo”tiādinā pucchi. Alomahaṭṭhoti",
  "atk-s0514a2:1708_2": "nibbhayo ahaṭṭhalomo hutvā puccha, mahārājāti. Vāsavaṃ avacāti tuṭṭhamānaso hutvā",
  "atk-s0514a2:1708_3": "sakkaṃ avoca. Jānaṃ akkhāsijānatoti bhikkhave, so sakko atīte attanā paccakkhato",
  "atk-s0514a2:1708_4": "diṭṭhapubbaṃ brahmacariyassa vipākaṃ jānanto tassa ajānato akkhāsi.",
  "atk-s0514a2:1709_0": "Hīnenātiādīsu puthutitthāyatane methunaviratimattaṃ sīlaṃ hīnaṃ nāma, tena khattiyakule",
  "atk-s0514a2:1709_1": "upapajjati. Jhānassa upacāramattaṃ majjhimaṃ nāma, tena devattaṃ upapajjati. Aṭṭhasamāpattinibbattanaṃ",
  "atk-s0514a2:1709_2": "pana uttamaṃ nāma, tena brahmaloke nibbattati, taṃ bāhirakā nibbānanti kathenti.",
  "atk-s0514a2:1709_3": "Tenāha “visujjhatī”ti. Imasmiṃ pana buddhasāsane parisuddhasīlassa bhikkhuno aññataraṃ",
  "atk-s0514a2:1709_4": "devanikāyaṃ patthentassa brahmacariyacetanā hīnatāya hīnaṃ nāma, tena yathāpatthite",
  "atk-s0514a2:1709_5": "devaloke nibbattati. Parisuddhasīlassa bhikkhuno aṭṭhasamāpattinibbattanaṃ majjhimaṃ",
  "atk-s0514a2:1709_6": "nāma, tena brahmaloke nibbattati. Parisuddhasīlassa vipassanaṃ vaḍḍhetvā arahattuppatti",
  "atk-s0514a2:1709_7": "uttamaṃ nāma, tena visujjhatīti. Iti sakko “mahārāja, dānato sataguṇena sahassaguṇena",
  "atk-s0514a2:1709_8": "satasahassaguṇena brahmacariyavāsova mahapphalo”ti vaṇṇeti. Kāyāti brahmaghaṭā. Yācayogenāti",
  "atk-s0514a2:1709_9": "yācanayuttakena yaññayuttakena vāti ubhayatthāpi dāyakassevetaṃ nāmaṃ. Tapassinoti tapanissitakā.",
  "atk-s0514a2:1710": "Imāya gāthāya brahmacariyavāsasseva mahapphalabhāvaṃ dīpetvā idāni ye atīte mahādānaṃ datvā kāmāvacaraṃ atikkamituṃ nāsakkhiṃsu, te rājāno dassento āha –",
  "atk-s0514a2:1711": "431.",
  "atk-s0514a2:1712": "“Dudīpo sāgaro selo, mujakindo bhagīraso;",
  "atk-s0514a2:1713": "Usindaro kassapo ca, asako ca puthujjano.",
  "atk-s0514a2:1714": "432.",
  "atk-s0514a2:1715": "“Ete caññe ca rājāno, khattiyā brāhmaṇā bahū;",
  "atk-s0514a2:1716": "Puthuyaññaṃ yajitvāna, petattaṃ nātivattisu”nti.",
  "atk-s0514a2:1717_0": "Tassattho – mahārāja, pubbe bārāṇasiyaṃ dudīpo nāma rājā dānaṃ datvā maraṇacakkena",
  "atk-s0514a2:1717_1": "chinno kāmāvacareyeva nibbatti. Tathā sāgarādayo aṭṭhāti ete ca aññe ca bahū rājāno",
  "atk-s0514a2:1717_2": "ceva khattiyā brāhmaṇā ca puthuyaññaṃ yajitvāna anekappakāraṃ dānaṃ datvā kāmāvacarabhūmisaṅkhātaṃ",
  "atk-s0514a2:1717_3": "petattaṃ nātivattiṃsūti attho. Kāmāvacaradevatā hi rūpādino kilesavatthussa kāraṇā",
  "atk-s0514a2:1717_4": "paraṃ paccāsīsanato kapaṇatāya “petā”ti vuccanti. Vuttampi cetaṃ –",
  "atk-s0514a2:1718": "“Ye adutiyā na ramanti ekikā, vivekajaṃ ye na labhanti pītiṃ;",
  "atk-s0514a2:1719": "Kiñcāpi te indasamānabhogā, te ve parādhīnasukhā varākā”ti.",
  "atk-s0514a2:1720": "Evampi dānaphalato brahmacariyaphalasseva mahantabhāvaṃ dassetvā idāni brahmacariyavāsena petabhavanaṃ atikkamitvā brahmaloke nibbattatāpase dassento āha –",
  "atk-s0514a2:1721": "433.",
  "atk-s0514a2:1722": "“Atha yīme avattiṃsu, anāgārā tapassino;",
  "atk-s0514a2:1723": "Sattisayo yāmahanu, somayāmo manojavo.",
  "atk-s0514a2:1724": "434.",
  "atk-s0514a2:1725": "“Samuddo māgho bharato ca, isi kālapurakkhato;",
  "atk-s0514a2:1726": "Aṅgīraso kassapo ca, kisavaccho akatti cā”ti.",
  "atk-s0514a2:1727_0": "Tattha avattiṃsūti kāmāvacaraṃ atikkamiṃsu. Tapassinoti sīlatapañceva samāpattitapañca",
  "atk-s0514a2:1727_1": "nissitā. Sattisayoti yāmahanuādayo satta bhātarova sandhāyāha. Aṅgīrasādīhi catūhi",
  "atk-s0514a2:1727_2": "saddhiṃ ekādasete avattiṃsu atikkamiṃsūti attho.",
  "atk-s0514a2:1728": "Evaṃ tāva sutavaseneva dānaphalato brahmacariyavāsasseva mahapphalataṃ vaṇṇetvā idāni attanā diṭṭhapubbaṃ āharanto āha –",
  "atk-s0514a2:1729": "435.",
  "atk-s0514a2:1730": "“Uttarena nadī sīdā, gambhīrā duratikkamā;",
  "atk-s0514a2:1731": "Naḷaggivaṇṇā jotanti, sadā kañcanapabbatā.",
  "atk-s0514a2:1732": "436.",
  "atk-s0514a2:1733": "“Parūḷhakacchā tagarā, rūḷhakacchā vanā nagā;",
  "atk-s0514a2:1734": "Tatrāsuṃ dasasahassā, porāṇā isayo pure.",
  "atk-s0514a2:1735": "437.",
  "atk-s0514a2:1736": "“Ahaṃ seṭṭhosmi dānena, saṃyamena damena ca;",
  "atk-s0514a2:1737": "Anuttaraṃ vataṃ katvā, pakiracārī samāhite.",
  "atk-s0514a2:1738": "438.",
  "atk-s0514a2:1739": "“Jātimantaṃ ajaccañca, ahaṃ ujugataṃ naraṃ;",
  "atk-s0514a2:1740": "Ativelaṃ namassissaṃ, kammabandhū hi māṇavā.",
  "atk-s0514a2:1741": "439.",
  "atk-s0514a2:1742": "“Sabbe vaṇṇā adhammaṭṭhā, patanti nirayaṃ adho;",
  "atk-s0514a2:1743": "Sabbe vaṇṇā visujjhanti, caritvā dhammamuttama”nti.",
  "atk-s0514a2:1744_0": "Tattha uttarenāti mahārāja, atīte uttarahimavante dvinnaṃ suvaṇṇapabbatānaṃ antare",
  "atk-s0514a2:1744_1": "pavattā sīdā nāma nadī gambhīrā nāvāhipi duratikkamā ahosi. Kiṃ kāraṇā? Sā hi atisukhumodakā,",
  "atk-s0514a2:1744_2": "sukhumattā udakassa antamaso morapiñcha-mattampi tattha patitaṃ naṃ saṇṭhāti, osīditvā",
  "atk-s0514a2:1744_3": "heṭṭhātalameva gacchati. Teneva sā sīdā nāma ahosi. Te pana tassā tīresu kañcanapabbatā",
  "atk-s0514a2:1744_4": "sadā naḷaggivaṇṇā hutvā jotanti obhāsanti. Parūḷhakacchā tagarāti tassā pana nadiyā",
  "atk-s0514a2:1744_5": "tīre kacchā parūḷhatagarā ahesuṃ tagaragandhasugandhino. Rūḷhakacchā vanā nagāti",
  "atk-s0514a2:1744_6": "ye tattha aññepi pabbatā, tesampi antare kacchā rūḷhavanā ahesuṃ, pupphaphalūpagarukkhasañchannāti",
  "atk-s0514a2:1744_7": "attho. Tatrāsunti tasmiṃ evaṃ ramaṇīye bhūmibhāge dasasahassā isayo ahesuṃ. Te sabbepi",
  "atk-s0514a2:1744_8": "abhiññāsamāpattilābhinova. Tesu bhikkhācāravelāya keci uttarakuruṃ gacchanti, keci",
  "atk-s0514a2:1744_9": "mahājambudīpe jambuphalaṃ āharanti, keci himavanteyeva madhuraphalāphalāni āharitvā",
  "atk-s0514a2:1744_10": "khādanti, keci jambudīpatale taṃ taṃ nagaraṃ gacchanti. Ekopi rasataṇhābhibhūto natthi,",
  "atk-s0514a2:1744_11": "jhānasukheneva vītināmenti. Tadā eko tāpaso ākāsena bārāṇasiṃ gantvā sunivattho supāruto",
  "atk-s0514a2:1744_12": "piṇḍāya caranto purohitassa gehadvāraṃ pāpuṇi. So tassa upasame pasīditvā antonivesanaṃ",
  "atk-s0514a2:1744_13": "ānetvā bhojetvā katipāhaṃ paṭijagganto vissāse uppanne “bhante, tumhe kuhiṃ vasathā”ti",
  "atk-s0514a2:1744_14": "pucchi. “Asukaṭṭhāne nāmāvuso”ti. “Kiṃ pana tumhe ekakova tattha vasatha, udāhu aññepi",
  "atk-s0514a2:1744_15": "atthī”ti? “Kiṃ vadesi, āvuso, tasmiṃ padese dasasahassā isayo vasanti, sabbeva abhiññāsamāpattilābhino”ti.",
  "atk-s0514a2:1744_16": "Tassa tesaṃ guṇaṃ sutvā pabbajjāya cittaṃ nami. Atha naṃ so āha – “bhante, mampi",
  "atk-s0514a2:1744_17": "tattha netvā pabbājethā”ti. “Āvuso, tvaṃ rājapuriso, na taṃ sakkā pabbājetu”nti.",
  "atk-s0514a2:1744_18": "“Tena hi, bhante, ajjāhaṃ rājānaṃ āpucchissāmi, tumhe svepi āgaccheyyāthā”ti. So adhivāsesi.",
  "atk-s0514a2:1745_0": "Itaropi bhuttapātarāso rājānaṃ upasaṅkamitvā “icchāmahaṃ, deva, pabbajitu”nti āha.",
  "atk-s0514a2:1745_1": "“Kiṃ kāraṇā pabbajissasī”ti? “Kāmesu dosaṃ nekkhamme ca ānisaṃsaṃ disvā”ti. “Tena",
  "atk-s0514a2:1745_2": "hi pabbajāhi, pabbajitopi maṃ dasseyyāsī”ti. So “sādhū”ti sampaṭicchitvā attano gehaṃ",
  "atk-s0514a2:1745_3": "gantvā puttadāraṃ anusāsitvā sabbaṃ sāpateyyaṃ dassetvā attano pabbajitaparikkhāraṃ",
  "atk-s0514a2:1745_4": "gahetvā tāpasassa āgamanamaggaṃ olokentova nisīdi. Tāpasopi tatheva ākāsenāgantvā",
  "atk-s0514a2:1745_5": "antonagaraṃ pavisitvā tassa gehaṃ pāvisi. So taṃ sakkaccaṃ parivisitvā “bhante, mayā",
  "atk-s0514a2:1745_6": "kathaṃ kātabba”nti āha. So taṃ bahinagaraṃ netvā hatthe ādāya attano ānubhāvena tattha",
  "atk-s0514a2:1745_7": "netvā pabbājetvā punadivase taṃ tattheva ṭhapetvā bhattaṃ āharitvā datvā kasiṇaparikammaṃ",
  "atk-s0514a2:1745_8": "ācikkhi. So katipāheneva abhiññāsamāpattiyo nibbattetvā sayameva piṇḍāya carati.",
  "atk-s0514a2:1746_0": "So aparabhāge “ahaṃ rañño attānaṃ dassetuṃ paṭiññaṃ adāsiṃ, dassessāmassa attāna”nti",
  "atk-s0514a2:1746_1": "cintetvā tāpase vanditvā ākāsena bārāṇasiṃ gantvā bhikkhaṃ caranto rājadvāraṃ pāpuṇi.",
  "atk-s0514a2:1746_2": "Rājā taṃ disvā sañjānitvā antonivesanaṃ pavesetvā sakkāraṃ katvā “bhante, kuhiṃ vasathā”ti",
  "atk-s0514a2:1746_3": "pucchi. “Uttarahimavantapadese kañcanapabbatantare pavattāya sīdānadiyā tīre, mahārājā”ti.",
  "atk-s0514a2:1746_4": "“Kiṃ pana, bhante, ekakova tattha vasatha, udāhu aññepi atthī”ti. “Kiṃ vadesi, mahārāja,",
  "atk-s0514a2:1746_5": "tattha dasasahassā isayo vasanti, sabbeva abhiññāsamāpattilābhino”ti? Rājā tesaṃ",
  "atk-s0514a2:1746_6": "guṇaṃ sutvā sabbesaṃ bhikkhaṃ dātukāmo ahosi. Atha naṃ rājā āha – “bhante, ahaṃ tesaṃ",
  "atk-s0514a2:1746_7": "isīnaṃ bhikkhaṃ dātukāmomhi, kiṃ karomī”ti? “Mahārāja, te isayo jivhāviññeyyarase",
  "atk-s0514a2:1746_8": "agiddhā, na sakkā idhānetu”nti. “Bhante, tumhe nissāya te bhojessāmi, upāyaṃ me ācikkhathā”ti.",
  "atk-s0514a2:1746_9": "“Tena hi, mahārāja, sace tesaṃ dānaṃ dātukāmosi, ito nikkhamitvā sīdānadītīre vasanto",
  "atk-s0514a2:1746_10": "tesaṃ dānaṃ dehī”ti.",
  "atk-s0514a2:1747_0": "So “sādhū”ti sampaṭicchitvā sabbūpakaraṇāni gāhāpetvā caturaṅginiyā senāya saddhiṃ",
  "atk-s0514a2:1747_1": "nikkhamitvā attano rajjasīmaṃ pāpuṇi. Atha naṃ tāpaso attano ānubhāvena saddhiṃ senāya",
  "atk-s0514a2:1747_2": "sīdānadītīraṃ netvā nadītīre khandhāvāraṃ kārāpetvā ākāsena attano vasanaṭṭhānaṃ",
  "atk-s0514a2:1747_3": "gantvā punadivase paccāgami. Atha naṃ rājā sakkaccaṃ bhojetvā “sve, bhante, dasasahasse",
  "atk-s0514a2:1747_4": "isayo ādāya idheva āgacchathā”ti āha. So “sādhū”ti sampaṭicchitvā gantvā punadivase",
  "atk-s0514a2:1747_5": "bhikkhācāravelāya tesaṃ isīnaṃ ārocesi “mārisā, bārāṇasirājā ‘tumhākaṃ bhikkhaṃ dassāmī’ti",
  "atk-s0514a2:1747_6": "āgantvā sīdānadītīre nisinno sve vo nimanteti, tassānukampāya khandhāvāraṃ gantvā",
  "atk-s0514a2:1747_7": "bhikkhaṃ gaṇhathā”ti. Te “sādhū”ti sampaṭicchitvā ākāsena gantvā khandhāvārassa avidūre",
  "atk-s0514a2:1747_8": "otariṃsu. Rājā te disvā paccuggamanaṃ katvā khandhāvāraṃ pavesetvā paññattāsanesu",
  "atk-s0514a2:1747_9": "nisīdāpetvā isigaṇaṃ paṇītenāhārena santappetvā tesaṃ iriyāpathe pasanno svātanāyapi",
  "atk-s0514a2:1747_10": "nimantesi. Etenupāyena dasannaṃ tāpasasahassānaṃ dasavassasahassāni dānaṃ adāsi.",
  "atk-s0514a2:1747_11": "Dadanto ca tasmiṃyeva padese nagaraṃ māpetvā sassakammaṃ kāresi. Na kho pana, mahārāja,",
  "atk-s0514a2:1747_12": "tadā so rājā añño ahosi, atha kho ahaṃ seṭṭhosmi dānena, ahameva hi tadā dānena seṭṭho",
  "atk-s0514a2:1747_13": "hutvā taṃ mahādānaṃ datvā imaṃ petalokaṃ atikkamitvā brahmaloke nibbattituṃ nāsakkhiṃ.",
  "atk-s0514a2:1747_14": "Mayā dinnaṃ pana dānaṃ bhuñjitvā sabbeva te tāpasā kāmāvacaraṃ atikkamitvā brahmaloke",
  "atk-s0514a2:1747_15": "nibbattā, imināpetaṃ veditabbaṃ “brahmacariyavāsova mahapphalo”ti.",
  "atk-s0514a2:1748_0": "Evaṃ dānena attano seṭṭhabhāvaṃ pakāsetvā itarehi tīhi padehi tesaṃ isīnaṃ guṇaṃ",
  "atk-s0514a2:1748_1": "pakāseti. Tattha saṃyamenāti sīlena. Damenāti indriyadamena. Anuttaranti etehi guṇehi",
  "atk-s0514a2:1748_2": "nirantaraṃ uttamaṃ vataṃ samādānaṃ caritvā. Pakiracārīti gaṇaṃ pakiritvā paṭikkhipitvā",
  "atk-s0514a2:1748_3": "pahāya ekacārike, ekībhāvaṃ gateti attho. Samāhiteti upacārappanāsamādhīhi samāhitacitte.",
  "atk-s0514a2:1748_4": "Evarūpe ahaṃ tapassino upaṭṭhahinti dasseti. Ahaṃ ujugatanti ahaṃ, mahārāja, tesaṃ",
  "atk-s0514a2:1748_5": "dasasahassānaṃ isīnaṃ antare kāyavaṅkādīnaṃ abhāvena ujugataṃ ekampi naraṃ hīnajacco",
  "atk-s0514a2:1748_6": "vā hotu jātisampanno vā, jātiṃ avicāretvā tesaṃ guṇesu pasannamānaso hutvā sabbameva",
  "atk-s0514a2:1748_7": "ativelaṃ namassissaṃ, niccakālameva namassissanti vadati. Kiṃ kāraṇā? Kammabandhū",
  "atk-s0514a2:1748_8": "hi māṇavāti, sattā hi nāmete kammabandhū kammapaṭisaraṇā, teneva kāraṇena sabbe vaṇṇāti veditabbā.",
  "atk-s0514a2:1749_0": "Evañca pana vatvā “kiñcāpi, mahārāja, dānato brahmacariyameva mahapphalaṃ, dvepi",
  "atk-s0514a2:1749_1": "panete mahāpurisavitakkāva, tasmā dvīsupi appamattova hutvā dānañca dehi, sīlañca",
  "atk-s0514a2:1749_2": "rakkhāhī”ti taṃ ovaditvā sakaṭṭhānameva gato. Tamatthaṃ pakāsento satthā āha –",
  "atk-s0514a2:1750": "440.",
  "atk-s0514a2:1751": "“Idaṃ vatvāna maghavā, devarājā sujampati;",
  "atk-s0514a2:1752": "Vedehamanusāsitvā, saggakāyaṃ apakkamī”ti.",
  "atk-s0514a2:1753": "Tattha apakkamīti pakkami, sudhammādevasabhāyaṃ nisinnameva attānaṃ dassesīti attho.",
  "atk-s0514a2:1754_0": "Atha naṃ devagaṇā āhaṃsu “mahārāja, nanu na paññāyittha, kuhiṃ gatatthā”ti? “Mārisā",
  "atk-s0514a2:1754_1": "mithilāyaṃ nimirañño ekā kaṅkhā uppajji, tassa pañhaṃ kathetvā taṃ rājānaṃ nikkaṅkhaṃ",
  "atk-s0514a2:1754_2": "katvā āgatomhī”ti vatvā puna taṃ kāraṇaṃ gāthāya kathetuṃ āha –",
  "atk-s0514a2:1755": "441.",
  "atk-s0514a2:1756": "“Imaṃ bhonto nisāmetha, yāvantettha samāgatā;",
  "atk-s0514a2:1757": "Dhammikānaṃ manussānaṃ, vaṇṇaṃ uccāvacaṃ bahuṃ.",
  "atk-s0514a2:1758": "442.",
  "atk-s0514a2:1759": "“Yathā ayaṃ nimirājā, paṇḍito kusalatthiko;",
  "atk-s0514a2:1760": "Rājā sabbavidehānaṃ, adā dānaṃ arindamo.",
  "atk-s0514a2:1761": "443.",
  "atk-s0514a2:1762": "“Tassa taṃ dadato dānaṃ, saṅkappo udapajjatha;",
  "atk-s0514a2:1763": "Dānaṃ vā brahmacariyaṃ vā, katamaṃ su mahapphala”nti.",
  "atk-s0514a2:1764_0": "Tattha imanti dhammikānaṃ kalyāṇadhammānaṃ manussānaṃ mayā vuccamānaṃ sīlavasena",
  "atk-s0514a2:1764_1": "uccaṃ dānavasena avacaṃ bahuṃ imaṃ vaṇṇaṃ nisāmetha suṇāthāti attho. Yathā ayanti",
  "atk-s0514a2:1764_2": "ayaṃ nimirājā yathā ativiya paṇḍitoti.",
  "atk-s0514a2:1765_0": "Iti so aparihāpetvā rañño vaṇṇaṃ kathesi. Taṃ sutvā devasaṅghā rājānaṃ daṭṭhukāmā",
  "atk-s0514a2:1765_1": "hutvā “amhākaṃ nimirājā ācariyo, tassovāde ṭhatvā taṃ nissāya amhehi ayaṃ dibbasampatti",
  "atk-s0514a2:1765_2": "laddhā, mayaṃ daṭṭhukāmamhā, taṃ pakkosāpehi, mahārājā”ti vadiṃsu. Sakko “sādhū”ti",
  "atk-s0514a2:1765_3": "sampaṭicchitvā mātaliṃ pakkosāpetvā “samma mātali, vejayantarathaṃ yojetvā mithilaṃ",
  "atk-s0514a2:1765_4": "gantvā nimirājānaṃ dibbayāne āropetvā ānehī”ti āha. So “sādhū”ti sampaṭicchitvā rathaṃ",
  "atk-s0514a2:1765_5": "yojetvā pāyāsi. Sakkassa pana devehi saddhiṃ kathentassa mātaliṃ āṇāpentassa ca rathaṃ",
  "atk-s0514a2:1765_6": "yojentassa ca manussagaṇanāya māso atikkanto. Iti nimirañño puṇṇamāyaṃ uposathikassa",
  "atk-s0514a2:1765_7": "pācīnasīhapañjaraṃ vivaritvā mahātale nisīditvā amaccagaṇaparivutassa sīlaṃ paccavekkhantassa",
  "atk-s0514a2:1765_8": "pācīnalokadhātuto uggacchantena candamaṇḍalena saddhiṃyeva so ratho paññāyati. Manussā",
  "atk-s0514a2:1765_9": "bhuttasāyamāsā gharadvāresu nisīditvā sukhakathaṃ kathentā “ajja dve candā uggatā”ti",
  "atk-s0514a2:1765_10": "āhaṃsu. Atha nesaṃ sallapantānaññeva ratho pākaṭo ahosi. Mahājano “nāyaṃ, cando,",
  "atk-s0514a2:1765_11": "ratho”ti vatvā anukkamena sindhavasahassayutte mātalisaṅgāhake vejayantarathe ca",
  "atk-s0514a2:1765_12": "pākaṭe jāte “kassa nu kho idaṃ dibbayānaṃ āgacchatī”ti cintetvā “na kassaci aññassa,",
  "atk-s0514a2:1765_13": "amhākaṃ rājā dhammiko, sakkena vejayantaratho pesito bhavissati, amhākaṃ raññova",
  "atk-s0514a2:1765_14": "anucchaviko”ti tuṭṭhappahaṭṭho gāthamāha –",
  "atk-s0514a2:1766": "444.",
  "atk-s0514a2:1767": "“Abbhuto vata lokasmiṃ, uppajji lomahaṃsano;",
  "atk-s0514a2:1768": "Dibbo ratho pāturahu, vedehassa yasassino”ti.",
  "atk-s0514a2:1769": "Tattha abbhutoti abhūtapubbo. Acchariyoti te vimhayavasenevamāhaṃsu.",
  "atk-s0514a2:1770_0": "Tassa pana mahājanassa evaṃ kathentasseva mātali vātavegena āgantvā rathaṃ nivattetvā",
  "atk-s0514a2:1770_1": "sīhapañjaraummāre pacchābhāgena ṭhapetvā ārohaṇasajjaṃ katvā ārohaṇatthāya rājānaṃ",
  "atk-s0514a2:1770_2": "nimantesi. Tamatthaṃ pakāsento satthā āha –",
  "atk-s0514a2:1771": "445.",
  "atk-s0514a2:1772": "“Devaputto mahiddhiko, mātali devasārathi;",
  "atk-s0514a2:1773": "Nimantayittha rājānaṃ, vedehaṃ mithilaggahaṃ.",
  "atk-s0514a2:1774": "446.",
  "atk-s0514a2:1775": "“Ehimaṃ rathamāruyha, rājaseṭṭha disampati;",
  "atk-s0514a2:1776": "Devā dassanakāmā te, tāvatiṃsā saindakā;",
  "atk-s0514a2:1777": "Saramānā hi te devā, sudhammāyaṃ samacchare”ti.",
  "atk-s0514a2:1778": "Tattha mithilaggahanti mithilāyaṃ patiṭṭhitagehaṃ, catūhi vā saṅgahavatthūhi mithilāyaṃ saṅgāhakaṃ. Samacchareti taveva guṇakathaṃ kathentā nisinnāti.",
  "atk-s0514a2:1779_0": "Taṃ sutvā rājā “adiṭṭhapubbaṃ devalokañca passissāmi, mātalissa ca me saṅgaho kato",
  "atk-s0514a2:1779_1": "bhavissati, gacchissāmī”ti cintetvā antepurañca mahājanañca āmantetvā “ahaṃ nacirasseva",
  "atk-s0514a2:1779_2": "āgamissāmi, tumhe appamattā dānādīni puññāni karothā”ti vatvā rathaṃ abhiruhi. Tamatthaṃ",
  "atk-s0514a2:1779_3": "pakāsento satthā āha –",
  "atk-s0514a2:1780": "447.",
  "atk-s0514a2:1781": "“Tato rājā taramāno, vedeho mithilaggaho;",
  "atk-s0514a2:1782": "Āsanā vuṭṭhahitvāna, pamukho rathamāruhi.",
  "atk-s0514a2:1783": "448.",
  "atk-s0514a2:1784": "“Abhirūḷhaṃ rathaṃ dibbaṃ, mātali etadabravi;",
  "atk-s0514a2:1785": "Kena taṃ nemi maggena, rājaseṭṭha disampati;",
  "atk-s0514a2:1786": "Yena vā pāpakammantā, puññakammā ca ye narā”ti.",
  "atk-s0514a2:1787_0": "Tattha pamukhoti uttamo, abhimukho vā, mahājanassa piṭṭhiṃ datvā ārūḷhoti attho.",
  "atk-s0514a2:1787_1": "Yena vāti yena maggena gantvā yattha pāpakammantā vasanti, taṃ ṭhānaṃ sakkā daṭṭhuṃ,",
  "atk-s0514a2:1787_2": "yena vā gantvā ye puññakammā narā vasanti, tesaṃ ṭhānaṃ sakkā daṭṭhuṃ, etesu dvīsu",
  "atk-s0514a2:1787_3": "kena maggena taṃ nemi. Idaṃ so sakkena anāṇattopi attano dūtavisesadassanatthaṃ āha.",
  "atk-s0514a2:1788": "Atha naṃ rājā “mayā dve ṭhānāni adiṭṭhapubbāni, dvepi passissāmī”ti cintetvā āha –",
  "atk-s0514a2:1789": "449.",
  "atk-s0514a2:1790": "“Ubhayeneva maṃ nehi, mātali devasārathi;",
  "atk-s0514a2:1791": "Yena vā pāpakammantā, puññakammā ca ye narā”ti.",
  "atk-s0514a2:1792": "Tato mātali “dvepi ekapahāreneva na sakkā dassetuṃ, pucchissāmi na”nti pucchanto puna gāthamāha –",
  "atk-s0514a2:1793": "450.",
  "atk-s0514a2:1794": "“Kena taṃ paṭhamaṃ nemi, rājaseṭṭha disampati;",
  "atk-s0514a2:1795": "Yena vā pāpakammantā, puññakammā ca ye narā”ti.",
  "atk-s0514a2:1796": "Nirayakaṇḍaṃ",
  "atk-s0514a2:1797": "Tato rājā “ahaṃ avassaṃ devalokaṃ gamissāmi, nirayaṃ tāva passissāmī”ti cintetvā anantaraṃ gāthamāha –",
  "atk-s0514a2:1798": "451.",
  "atk-s0514a2:1799": "“Niraye tāva passāmi, āvāse pāpakamminaṃ;",
  "atk-s0514a2:1800": "Ṭhānāni luddakammānaṃ, dussīlānañca yā gatī”ti.",
  "atk-s0514a2:1801": "Tattha yā gatīti yā etesaṃ nibbatti, tañca passāmīti.",
  "atk-s0514a2:1802": "Athassa vetaraṇiṃ nadiṃ tāva dassesi. Tamatthaṃ pakāsento satthā āha –",
  "atk-s0514a2:1803": "452.",
  "atk-s0514a2:1804": "“Dassesi mātali rañño, duggaṃ vetaraṇiṃ nadiṃ;",
  "atk-s0514a2:1805": "Kuthitaṃ khārasaṃyuttaṃ, tattaṃ aggisikhūpama”nti.",
  "atk-s0514a2:1806_0": "Tattha vetaraṇinti bhikkhave, mātali rañño kathaṃ sutvā nirayābhimukhaṃ rathaṃ pesetvā",
  "atk-s0514a2:1806_1": "kammapaccaye utunā samuṭṭhitaṃ vetaraṇiṃ nadiṃ tāva dassesi. Tattha nirayapālā jalitāni",
  "atk-s0514a2:1806_2": "asisattitomarabhindivālamuggarādīni āvudhāni gahetvā nerayikasatte paharanti vijjhanti",
  "atk-s0514a2:1806_3": "viheṭhenti. Te taṃ dukkhaṃ asahantā vetaraṇiyaṃ patanti. Sā upari bhindivālappamāṇāhi",
  "atk-s0514a2:1806_4": "sakaṇṭakāhi vettalatāhi sañchannā. Te tattha bahūni vassasahassāni pacciṃsu. Tesu",
  "atk-s0514a2:1806_5": "pajjalantesu khuradhārātikhiṇesu kaṇṭakesu khaṇḍākhaṇḍikā honti. Tesaṃ heṭṭhā tālakkhandhappamāṇāni",
  "atk-s0514a2:1806_6": "pajjalitaayasūlāni uṭṭhahanti. Nerayikasattā bahuṃ addhānaṃ vītināmetvā vettalatāhi",
  "atk-s0514a2:1806_7": "gaḷitvā sūlesu patitvā viddhasarīrā sūlesu āvuṇitamacchā viya ciraṃ paccanti. Tāni",
  "atk-s0514a2:1806_8": "sūlānipi pajjalanti, nerayikasattāpi pajjalanti. Sūlānaṃ heṭṭhā udakapiṭṭhe jalitāni",
  "atk-s0514a2:1806_9": "khuradhārāsadisāni tikhiṇāni ayopokkharapattāni honti. Te sūlehi gaḷitvā ayapokkharapattesu",
  "atk-s0514a2:1806_10": "patitvā ciraṃ dukkhavedanaṃ anubhavanti. Tato khārodake patanti, udakaṃ pajjalati,",
  "atk-s0514a2:1806_11": "nerayikasattāpi pajjalanti, dhūmopi uṭṭhahati. Udakassa pana heṭṭhā nadītalaṃ khuradhārāhi",
  "atk-s0514a2:1806_12": "sañchannaṃ. Te “heṭṭhā nu kho kīdisa”nti udake nimujjitvā khuradhārāsu khaṇḍākhaṇḍikā",
  "atk-s0514a2:1806_13": "honti. Te taṃ mahādukkhaṃ adhivāsetuṃ asakkontā mahantaṃ bheravaṃ viravantā vicaranti.",
  "atk-s0514a2:1806_14": "Kadāci anusotaṃ vuyhanti, kadāci paṭisotaṃ. Atha ne tīre ṭhitā nirayapālā ususattitomarādīni",
  "atk-s0514a2:1806_15": "ukkhipitvā macche viya vijjhanti. Te dukkhavedanāppattā mahāviravaṃ ravanti. Atha",
  "atk-s0514a2:1806_16": "ne pajjalitehi ayabaḷisehi uddharitvā parikaḍḍhitvā pajjalitaayapathaviyaṃ nipajjāpetvā",
  "atk-s0514a2:1806_17": "tesaṃ mukhe tattaṃ ayoguḷhaṃ pakkhipanti.",
  "atk-s0514a2:1807_0": "Iti nimirājā vetaraṇiyaṃ mahādukkhapīḷite nerayikasatte disvā bhītatasito saṅkampitahadayo",
  "atk-s0514a2:1807_1": "hutvā “kiṃ nāmete sattā pāpakammaṃ akaṃsū”ti mātaliṃ pucchi. Sopissa byākāsi. Tamatthaṃ pakāsento āha –",
  "atk-s0514a2:1808": "453.",
  "atk-s0514a2:1809": "“Nimī have mātalimajjhabhāsatha, disvā janaṃ patamānaṃ vidugge;",
  "atk-s0514a2:1810": "Bhayañhi maṃ vindati sūta disvā, pucchāmi taṃ mātali devasārathi;",
  "atk-s0514a2:1811": "Ime nu maccā kimakaṃsu pāpaṃ, yeme janā vetaraṇiṃ patanti.",
  "atk-s0514a2:1812": "454.",
  "atk-s0514a2:1813": "“Tassa puṭṭho viyākāsi, mātali devasārathi;",
  "atk-s0514a2:1814": "Vipākaṃ pāpakammānaṃ, jānaṃ akkhāsijānato.",
  "atk-s0514a2:1815": "455.",
  "atk-s0514a2:1816": "“Ye dubbale balavantā jīvaloke, hiṃ santi rosenti supāpadhammā;",
  "atk-s0514a2:1817": "Te luddakammā pasavetva pāpaṃ, teme janā vetaraṇiṃ patantī”ti.",
  "atk-s0514a2:1818_0": "Tattha vindatīti ahaṃ attano anissaro hutvā bhayasantako viya jāto. Disvāti patamānaṃ",
  "atk-s0514a2:1818_1": "disvā. Jānanti bhikkhave, so mātali sayaṃ jānanto tassa ajānato akkhāsi. Dubbaleti",
  "atk-s0514a2:1818_2": "sarīrabalabhogabalaāṇābalavirahite. Balavantāti tehi balehi samannāgatā. Hiṃsantīti",
  "atk-s0514a2:1818_3": "pāṇippahārādīhi kilamenti. Rosentīti nānappakārehi akkosavatthūhi akkosanti ghaṭenti.",
  "atk-s0514a2:1818_4": "Pasavetvāti janetvā, katvāti attho.",
  "atk-s0514a2:1819_0": "Evaṃ mātali tassa pañhaṃ byākaritvā raññā vetaraṇiniraye diṭṭhe taṃ padesaṃ antaradhāpetvā",
  "atk-s0514a2:1819_1": "purato rathaṃ pesetvā sunakhādīhi khādanaṭṭhānaṃ dassetvā taṃ disvā bhītena raññā",
  "atk-s0514a2:1819_2": "pañhaṃ puṭṭho byākāsi. Tamatthaṃ pakāsento satthā āha –",
  "atk-s0514a2:1820": "456.",
  "atk-s0514a2:1821": "“Sāmā ca soṇā sabalā ca gijjhā, kākolasaṅghā adanti bheravā;",
  "atk-s0514a2:1822": "Bhayañhi maṃ vindati sūta disvā, pucchāmi taṃ mātali devasārathi;",
  "atk-s0514a2:1823": "Ime nu maccā kiṃmakaṃsu pāpaṃ, yeme jane kākolasaṅghā adanti.",
  "atk-s0514a2:1824": "457.",
  "atk-s0514a2:1825": "“Tassa puṭṭho viyākāsi, mātali devasārathi;",
  "atk-s0514a2:1826": "Vipākaṃ pāpakammānaṃ, jānaṃ akkhāsijānato.",
  "atk-s0514a2:1827": "458.",
  "atk-s0514a2:1828": "“Ye kecime maccharino kadariyā, paribhāsakā samaṇabrāhmaṇānaṃ;",
  "atk-s0514a2:1829": "Hiṃ santi rosenti supāpadhammā, te luddakammā pasavetva pāpaṃ;",
  "atk-s0514a2:1830": "Teme jane kākolasaṅghā adantī”ti.",
  "atk-s0514a2:1831_0": "Ito paresu pañhesu ceva byākaraṇesu ca eseva nayo. Tattha sāmāti rattavaṇṇā. Soṇāti",
  "atk-s0514a2:1831_1": "sunakhā. Sabalā cāti kabaravaṇṇā ca, setakāḷapītalohitavaṇṇā cāti evaṃ pañcavaṇṇasunakhe",
  "atk-s0514a2:1831_2": "dasseti. Te kira mahāhatthippamāṇā jalitaayapathaviyaṃ nerayikasatte mige viya anubandhitvā",
  "atk-s0514a2:1831_3": "piṇḍikamaṃsesu ḍaṃsitvā tesaṃ tigāvutappamāṇaṃ sarīraṃ jalitaayapathaviyaṃ pātetvā",
  "atk-s0514a2:1831_4": "mahāravaṃ ravantānaṃ dvīhi purimapādehi uraṃ akkamitvā aṭṭhimeva sesetvā maṃsaṃ luñcitvā",
  "atk-s0514a2:1831_5": "khādanti. Gijjhāti mahābhaṇḍasakaṭappamāṇā lohatuṇḍā gijjhā. Ete tesaṃ kaṇayasadisehi",
  "atk-s0514a2:1831_6": "tuṇḍehi aṭṭhīni bhinditvā aṭṭhimiñjaṃ khādanti. Kākolasaṅghāti lohatuṇḍakākagaṇā.",
  "atk-s0514a2:1831_7": "Te ativiya bhayānakā diṭṭhe diṭṭhe khādanti. Yeme janeti ye ime nerayikasatte kākolasaṅghā",
  "atk-s0514a2:1831_8": "khādanti, ime nu maccā kiṃ nāma pāpaṃ akaṃsūti pucchi. Maccharinoti aññesaṃ adāyakā.",
  "atk-s0514a2:1831_9": "Kadariyāti pare dentepi paṭisedhakā thaddhamaccharino. Samaṇabrāhmaṇānanti samitabāhitapāpānaṃ.",
  "atk-s0514a2:1832": "459.",
  "atk-s0514a2:1833": "“Sajotibhūtā pathaviṃ kamanti, tattehi khandhehi ca pothayanti;",
  "atk-s0514a2:1834": "Bhayañhi maṃ vindati sūta disvā, pucchāmi taṃ mātali devasārathi;",
  "atk-s0514a2:1835": "Ime nu maccā kimakaṃsu pāpaṃ, yeme janā khandhahatā sayanti.",
  "atk-s0514a2:1836": "460.",
  "atk-s0514a2:1837": "“Tassa puṭṭho viyākāsi, mātali devasārathi;",
  "atk-s0514a2:1838": "Vipākaṃ pāpakammānaṃ, jānaṃ akkhāsijānato.",
  "atk-s0514a2:1839": "461.",
  "atk-s0514a2:1840": "“Ye jīvalokasmi supāpadhammino, narañca nāriñca apāpadhammaṃ;",
  "atk-s0514a2:1841": "Hiṃ santi rosenti supāpadhammā, te luddakammā pasavetva pāpaṃ;",
  "atk-s0514a2:1842": "Teme janā khandhahatā sayantī”ti.",
  "atk-s0514a2:1843_0": "Tattha sajotibhūtāti pajjalitasarīrā. Pathavinti pajjalitaṃ navayojanabahalaṃ ayapathaviṃ.",
  "atk-s0514a2:1843_1": "Kamantīti akkamanti. Khandhehi ca pothayantīti nirayapālā anubandhitvā tālappamāṇehi",
  "atk-s0514a2:1843_2": "jalitaayakkhandhehi jaṅghādīsu paharitvā pātetvā teheva khandhehi pothayanti, cuṇṇavicuṇṇaṃ",
  "atk-s0514a2:1843_3": "karonti. Supāpadhamminoti attanā suṭṭhu pāpadhammā hutvā. Apāpadhammanti sīlācārādisampannaṃ, niraparādhaṃ vā.",
  "atk-s0514a2:1844": "462.",
  "atk-s0514a2:1845": "“Aṅgārakāsuṃ apare phuṇanti, narā rudantā paridaḍḍhagattā;",
  "atk-s0514a2:1846": "Bhayañhi maṃ vindati sūta disvā, pucchāmi taṃ mātali devasārathi;",
  "atk-s0514a2:1847": "Ime nu maccā kiṃ makaṃsu pāpaṃ, yeme janā aṅgārakāsuṃ phuṇanti.",
  "atk-s0514a2:1848": "463.",
  "atk-s0514a2:1849": "“Tassa puṭṭho viyākāsi, mātali devasārathi;",
  "atk-s0514a2:1850": "Vipākaṃ pāpakammānaṃ, jānaṃ akkhāsijānato.",
  "atk-s0514a2:1851": "464.",
  "atk-s0514a2:1852": "“Ye keci pūgāya dhanassa hetu, sakkhiṃ karitvā iṇaṃ jāpayanti;",
  "atk-s0514a2:1853": "Te jāpayitvā janataṃ janinda, te luddakammā pasavetva pāpaṃ;",
  "atk-s0514a2:1854": "Teme janā aṅgārakāsuṃ phuṇantī”ti.",
  "atk-s0514a2:1855_0": "Tattha aṅgārakāsunti samma mātali, ke nāmete apare vajaṃ apavisantiyo gāvo viya samparivāretvā",
  "atk-s0514a2:1855_1": "nirayapālehi jalitaayaguḷehi pothiyamānā aṅgārakāsuṃ patanti. Tatra ca nesaṃ yāva",
  "atk-s0514a2:1855_2": "kaṭippamāṇā nimuggānaṃ mahatīhi ayapacchīhi ādāya upariaṅgāre okiranti, atha ne aṅgāre",
  "atk-s0514a2:1855_3": "sampaṭicchituṃ asakkontā rodantā daḍḍhagattā phuṇanti vidhunanti, kammabalena vā",
  "atk-s0514a2:1855_4": "attano sīse aṅgāre phuṇanti okirantīti attho. Pūgāya dhanassāti okāse sati dānaṃ",
  "atk-s0514a2:1855_5": "vā dassāma, pūjaṃ vā pavattessāma, vihāraṃ vā karissāmāti saṃkaḍḍhitvā ṭhapitassa",
  "atk-s0514a2:1855_6": "pūgasantakassa dhanassa hetu. Jāpayantīti taṃ dhanaṃ yathāruci khāditvā gaṇajeṭṭhakānaṃ",
  "atk-s0514a2:1855_7": "lañjaṃ datvā “asukaṭṭhāne ettakaṃ vayakaraṇaṃ gataṃ, asukaṭṭhāne amhehi ettakaṃ dinna”nti",
  "atk-s0514a2:1855_8": "kūṭasakkhiṃ karitvā taṃ iṇaṃ jāpayanti vināsenti.",
  "atk-s0514a2:1856": "465.",
  "atk-s0514a2:1857": "“Sajotibhūtā jalitā padittā, padissati mahatī lohakumbhī;",
  "atk-s0514a2:1858": "Bhayañhi maṃ vindati sūta disvā, pucchāmi taṃ mātali devasārathi;",
  "atk-s0514a2:1859": "Ime nu maccā kimakaṃsu pāpaṃ, yeme janā avaṃsirā lohakumbhiṃ patanti.",
  "atk-s0514a2:1860": "466.",
  "atk-s0514a2:1861": "“Tassa puṭṭho viyākāsi, mātali devasārathi;",
  "atk-s0514a2:1862": "Vipākaṃ pāpakammānaṃ, jānaṃ akkhāsijānato.",
  "atk-s0514a2:1863": "467.",
  "atk-s0514a2:1864": "“Ye sīlavantaṃ samaṇaṃ brāhmaṇaṃ vā, hiṃsanti rosenti supāpadhammā;",
  "atk-s0514a2:1865": "Te luddakammā pasavetva pāpaṃ, teme janā avaṃsirā lohakumbhiṃ patantī”ti.",
  "atk-s0514a2:1866_0": "Tattha padittātiādittā. Mahatīti pabbatappamāṇā kappena saṇṭhitaloharasena sampuṇṇā.",
  "atk-s0514a2:1866_1": "Avaṃsirāti bhayānakehi nirayapālehi uddhaṃpāde adhosire katvā khipiyamānā taṃ lohakumbhiṃ",
  "atk-s0514a2:1866_2": "patanti. Sīlavantanti sīlaācāraguṇasampannaṃ.",
  "atk-s0514a2:1867": "468.",
  "atk-s0514a2:1868": "“Luñcanti gīvaṃ atha veṭhayitvā, uṇhodakasmiṃ pakiledayitvā;",
  "atk-s0514a2:1869": "Bhayañhi maṃ vindati sūta disvā, pucchāmi taṃ mātali devasārathi;",
  "atk-s0514a2:1870": "Ime nu maccā kimakaṃsu pāpaṃ, yeme janā luttasirā sayanti.",
  "atk-s0514a2:1871": "469.",
  "atk-s0514a2:1872": "“Tassa puṭṭho viyākāsi, mātali devasārathi;",
  "atk-s0514a2:1873": "Vipākaṃ pāpakammānaṃ, jānaṃ akkhāsijānato.",
  "atk-s0514a2:1874": "470.",
  "atk-s0514a2:1875": "“Ye jīvalokasmi supāpadhammino, pakkhī gahetvāna viheṭhayanti te;",
  "atk-s0514a2:1876": "Viheṭhayitvā sakuṇaṃ janinda, te luddakammā pasavetva pāpaṃ;",
  "atk-s0514a2:1877": "Teme janā luttasirā saya”nti.",
  "atk-s0514a2:1878_0": "Tattha luñcantīti uppāṭenti. Atha veṭhayitvāti jalitalohayottehi adhomukhaṃ veṭhayitvā.",
  "atk-s0514a2:1878_1": "Uṇhodakasminti kappena saṇṭhitalohaudakasmiṃ. Pakiledayitvāti temetvā khipitvā. Idaṃ",
  "atk-s0514a2:1878_2": "vuttaṃ hoti – samma mātali, yesaṃ ime nirayapālā jalitalohayottehi gīvaṃ veṭhetvā",
  "atk-s0514a2:1878_3": "tigāvutappamāṇaṃ sarīraṃ onāmetvā taṃ gīvaṃ samparivattakaṃ luñcitvā jalitaayadaṇḍehi",
  "atk-s0514a2:1878_4": "ādāya ekasmiṃ jalitaloharase pakkhipitvā tuṭṭhahaṭṭhā honti, tāya ca gīvāya luñcitāya",
  "atk-s0514a2:1878_5": "puna sīsena saddhiṃ gīvā uppajjatiyeva. Kiṃ nāmete kammaṃ kariṃsu? Ete hi me disvā",
  "atk-s0514a2:1878_6": "bhayaṃ uppajjatīti. Pakkhī gahetvāna viheṭhayantīti mahārāja, ye jīvalokasmiṃ sakuṇe",
  "atk-s0514a2:1878_7": "gahetvā pakkhe luñcitvā gīvaṃ veṭhetvā jīvitakkhayaṃ pāpetvā khādanti vā vikkiṇanti",
  "atk-s0514a2:1878_8": "vā, te ime luttasirā sayantīti.",
  "atk-s0514a2:1879": "471.",
  "atk-s0514a2:1880": "“Pahūtatoyā anigādhakūlā, nadī ayaṃ sandati suppatitthā;",
  "atk-s0514a2:1881": "Ghammābhitattā manujā pivanti, pītañca tesaṃ bhusa hoti pāni.",
  "atk-s0514a2:1882": "472.",
  "atk-s0514a2:1883": "“Bhayañhi maṃ vindati sūta disvā, pucchāmi taṃ mātali devasārathi;",
  "atk-s0514a2:1884": "Ime nu maccā kimakaṃsu pāpaṃ, pītañca tesaṃ bhusa hoti pāni.",
  "atk-s0514a2:1885": "473.",
  "atk-s0514a2:1886": "“Tassa puṭṭho viyākāsi, mātali devasārathi;",
  "atk-s0514a2:1887": "Vipākaṃ pāpakammānaṃ, jānaṃ akkhāsijānato.",
  "atk-s0514a2:1888": "474.",
  "atk-s0514a2:1889": "“Ye suddhadhaññaṃ palāsena missaṃ, asuddhakammā kayino dadanti;",
  "atk-s0514a2:1890": "Ghammābhitattāna pipāsitānaṃ, pītañca tesaṃ bhusa hoti pānī”ti.",
  "atk-s0514a2:1891_0": "Tattha anigādhakūlāti agambhīratīrā. Suppatitthāti sobhanehi titthehi upetā. Bhusa",
  "atk-s0514a2:1891_1": "hotīti vīhibhusaṃ sampajjati. Pānīti pānīyaṃ. Tasmiṃ kira padese pahūtasalilā ramaṇīyā",
  "atk-s0514a2:1891_2": "nadī sandati, nerayikasattā aggisantāpena tattā pipāsaṃ sandhāretuṃ asakkontā bāhā",
  "atk-s0514a2:1891_3": "paggayha jalitalohapathaviṃ maddantā taṃ nadiṃ otaranti, taṅkhaṇaññeva tīrā pajjalanti,",
  "atk-s0514a2:1891_4": "pānīyaṃ bhusapalāsabhāvaṃ āpajjitvā pajjalati. Te pipāsaṃ sandhāretuṃ asakkontā taṃ",
  "atk-s0514a2:1891_5": "jalitaṃ bhusapalāsaṃ khādanti. Taṃ tesaṃ sakalasarīraṃ jhāpetvā adhobhāgena nikkhamati.",
  "atk-s0514a2:1891_6": "Te taṃ dukkhaṃ adhivāsetuṃ asakkontā bāhā paggayha kandanti. Suddhadhaññanti vīhiādisattavidhaṃ",
  "atk-s0514a2:1891_7": "parisuddhadhaññaṃ. Palāsena missanti palāsena vā bhusena vā vālukāmattikādīhi vā",
  "atk-s0514a2:1891_8": "missakaṃ katvā. Asuddhakammāti kiliṭṭhakāyavacīmanokammā. Kayinoti “suddhadhaññaṃ",
  "atk-s0514a2:1891_9": "dassāmī”ti kayikassa hatthato mūlaṃ gahetvā tathārūpaṃ asuddhadhaññaṃ dadanti.",
  "atk-s0514a2:1892": "475.",
  "atk-s0514a2:1893": "“Usūhi sattīhi ca tomarehi, dubhayāni passāni tudanti kandataṃ;",
  "atk-s0514a2:1894": "Bhayañhi maṃ vindati sūta disvā, pucchāmi taṃ mātali devasārathi;",
  "atk-s0514a2:1895": "Ime nu maccā kimakaṃsu pāpaṃ, yeme janā sattihatā sayanti.",
  "atk-s0514a2:1896": "476.",
  "atk-s0514a2:1897": "“Tassa puṭṭho viyākāsi, mātali devasārathi;",
  "atk-s0514a2:1898": "Vipākaṃ pāpakammānaṃ, jānaṃ akkhāsijānato.",
  "atk-s0514a2:1899": "477.",
  "atk-s0514a2:1900": "“Ye jīvalokasmiṃ asādhukammino, adinnamādāya karonti jīvikaṃ;",
  "atk-s0514a2:1901": "Dhaññaṃ dhanaṃ rajataṃ jātarūpaṃ, ajeḷakañcāpi pasuṃ mahiṃsaṃ;",
  "atk-s0514a2:1902": "Te luddakammā pasavetva pāpaṃ, teme janā sattihatā sayantī”ti.",
  "atk-s0514a2:1903_0": "Tattha dubhayānīti ubhayāni. Tudantīti vijjhanti. Kandatanti kandantānaṃ. Pharusā",
  "atk-s0514a2:1903_1": "nirayapālā araññe luddā migaṃ viya samparivāretvā usuādīhi nānāvudhehi dve passāni",
  "atk-s0514a2:1903_2": "tudanti, sarīraṃ chiddāvachiddaṃ purāṇapaṇṇaṃ viya khāyati. Adinnamādāyātiparasantakaṃ",
  "atk-s0514a2:1903_3": "saviññāṇakāviññāṇakaṃ sandhicchedādīhi ceva vañcanāya ca gahetvā jīvikaṃ kappenti.",
  "atk-s0514a2:1904": "478.",
  "atk-s0514a2:1905": "“Gīvāya baddhā kissa ime puneke, aññe vikantā bilakatā sayanti;",
  "atk-s0514a2:1906": "Bhayañhi maṃ vindati sūta disvā, pucchāmi taṃ mātali devasārathi;",
  "atk-s0514a2:1907": "Ime nu maccā kimakaṃsu pāpaṃ, yeme janā bilakatā sayanti.",
  "atk-s0514a2:1908": "479.",
  "atk-s0514a2:1909": "“Tassa puṭṭho viyākāsi, mātali devasārathi;",
  "atk-s0514a2:1910": "Vipākaṃ pāpakammānaṃ, jānaṃ akkhāsijānato.",
  "atk-s0514a2:1911": "480.",
  "atk-s0514a2:1912": "“Orabbhikā sūkarikā ca macchikā, pasuṃ mahiṃsañca ajeḷakañca;",
  "atk-s0514a2:1913": "Hantvāna sūnesu pasārayiṃsu, te luddakammā pasavetva pāpaṃ;",
  "atk-s0514a2:1914": "Teme janā bilakatā sayantī”ti.",
  "atk-s0514a2:1915_0": "Tattha gīvāya baddhāti mahantehi jalitalohayottehi gīvāya bandhitvā ākaḍḍhitvā ayapathaviyaṃ",
  "atk-s0514a2:1915_1": "pātetvā nānāvudhehi koṭṭiyamāne disvā pucchi. Aññe vikantāti aññe pana khaṇḍākhaṇḍikaṃ",
  "atk-s0514a2:1915_2": "chinnā. Bilakatāti jalitesu ayaphalakesu ṭhapetvā maṃsaṃ viya potthaniyā koṭṭetvā",
  "atk-s0514a2:1915_3": "puñjakatā hutvā sayanti. Macchikāti macchaghātakā. Pasunti gāviṃ. Sūnesu pasārayiṃsūti",
  "atk-s0514a2:1915_4": "maṃsaṃ vikkiṇitvā jīvikakappanatthaṃ sūnāpaṇesu ṭhapesuṃ.",
  "atk-s0514a2:1916": "481.",
  "atk-s0514a2:1917": "“Rahado ayaṃ muttakarīsapūro, duggandharūpo asuci pūti vāti;",
  "atk-s0514a2:1918": "Khudāparetā manujā adanti, bhayañhi maṃ vindati sūta disvā;",
  "atk-s0514a2:1919": "Pucchāmi taṃ mātali devasārathi, ime nu maccā kimakaṃsu pāpaṃ;",
  "atk-s0514a2:1920": "Yeme janā muttakarīsabhakkhā.",
  "atk-s0514a2:1921": "482.",
  "atk-s0514a2:1922": "“Tassa puṭṭho viyākāsi, mātali devasārathi;",
  "atk-s0514a2:1923": "Vipākaṃ pāpakammānaṃ, jānaṃ akkhāsi jānato.",
  "atk-s0514a2:1924": "483.",
  "atk-s0514a2:1925": "“Ye kecime kāraṇikā virosakā, paresaṃ hiṃsāya sadā niviṭṭhā;",
  "atk-s0514a2:1926": "Te luddakammā pasavetva pāpaṃ, mittadduno mīḷhamadanti bālā”ti;",
  "atk-s0514a2:1927_0": "Tattha khudāparetā manujā adantīti ete nerayikā sattā chātakena phuṭṭhā khudaṃ sahituṃ",
  "atk-s0514a2:1927_1": "asakkontā pakkuthitaṃ dhūmāyantaṃ pajjalantaṃ kappena saṇṭhitaṃ purāṇamīḷhaṃ piṇḍaṃ",
  "atk-s0514a2:1927_2": "piṇḍaṃ katvā adanti khādanti. Kāraṇikāti kāraṇakārakā. Virosakāti mittasuhajjānampi",
  "atk-s0514a2:1927_3": "viheṭhakā. Mittaddunoti ye tesaññeva gehe khāditvā bhuñjitvā paññattāsane nisīditvā",
  "atk-s0514a2:1927_4": "sayitvā puna māsakahāpaṇaṃ nāma āharāpenti, lañjaṃ gaṇhanti, te mittadūsakā bālā",
  "atk-s0514a2:1927_5": "evarūpaṃ mīḷhaṃ khādanti, mahārājāti.",
  "atk-s0514a2:1928": "484.",
  "atk-s0514a2:1929": "“Rahado ayaṃ lohitapubbapūro, duggandharūpo asuci pūti vāti;",
  "atk-s0514a2:1930": "Ghammābhitattā manujā pivanti, bhayañhi maṃ vindati sūta disvā;",
  "atk-s0514a2:1931": "Pucchāmi taṃ mātali devasārathi, ime nu maccā kimakaṃsu pāpaṃ;",
  "atk-s0514a2:1932": "Yeme janā lohitapubbabhakkhā.",
  "atk-s0514a2:1933": "485.",
  "atk-s0514a2:1934": "“Tassa puṭṭho viyākāsi, mātali devasārathi;",
  "atk-s0514a2:1935": "Vipākaṃ pāpakammānaṃ, jānaṃ akkhāsijānato.",
  "atk-s0514a2:1936": "486.",
  "atk-s0514a2:1937": "“Ye mātaraṃ vā pitaraṃ vā jīvaloke, pārājikā arahante hananti;",
  "atk-s0514a2:1938": "Te luddakammā pasavetva pāpaṃ, teme janā lohitapubbabhakkhā”ti.",
  "atk-s0514a2:1939_0": "Tattha ghammābhitattāti santāpena pīḷitā. Pārājikāti parājitā jarājiṇṇe mātāpitaro",
  "atk-s0514a2:1939_1": "ghātetvā gihibhāveyeva pārājikaṃ pattā. Arahanteti pūjāvisesassa anucchavike. Hanantīti",
  "atk-s0514a2:1939_2": "dukkarakārake mātāpitaro mārenti. Apica “arahante”ti padena buddhasāvakepi saṅgaṇhāti.",
  "atk-s0514a2:1940_0": "Aparasmimpi ussadaniraye nirayapālā nerayikānaṃ tālappamāṇena jalitaayabaḷisena jivhaṃ",
  "atk-s0514a2:1940_1": "vijjhitvā ākaḍḍhitvā te satte jalitaayapathaviyaṃ pātetvā usabhacammaṃ viya pattharitvā",
  "atk-s0514a2:1940_2": "saṅkusatena hananti. Te thale khittamacchā viya phandanti, tañca dukkhaṃ sahituṃ",
  "atk-s0514a2:1940_3": "asakkontā rodantā paridevantā mukhena kheḷaṃ muñcanti. Tasmiṃ rājā mātalinā dassite āha –",
  "atk-s0514a2:1941": "487.",
  "atk-s0514a2:1942": "“Jivha ca passa baḷisena viddhaṃ, vihataṃ yathā saṅkusatena cammaṃ;",
  "atk-s0514a2:1943": "Phandanti macchāva thalamhi khittā, muñcanti kheḷaṃ rudamānā kimete.",
  "atk-s0514a2:1944": "488.",
  "atk-s0514a2:1945": "“Bhayañhi maṃ vindati sūta disvā, pucchāmi taṃ mātali devasārathi;",
  "atk-s0514a2:1946": "Ime nu maccā kimakaṃsu pāpaṃ, yeme janā vaṅkaghastā sayantī”ti.",
  "atk-s0514a2:1947": "489.",
  "atk-s0514a2:1948": "“Tassa puṭṭho viyākāsi, mātali devasārathi;",
  "atk-s0514a2:1949": "Vipākaṃ pāpakammānaṃ, jānaṃ akkhāsijānato.",
  "atk-s0514a2:1950": "490.",
  "atk-s0514a2:1951": "“Ye keci sandhānagatā manussā, agghena agghaṃ kayaṃ hāpayanti;",
  "atk-s0514a2:1952": "Kūṭena kūṭaṃ dhanalobhahetu, channaṃ yathā vāricaraṃ vadhāya.",
  "atk-s0514a2:1953": "491.",
  "atk-s0514a2:1954": "“Na hi kūṭakārissa bhavanti tāṇā, sakehi kammehi purakkhatassa;",
  "atk-s0514a2:1955": "Te luddakammā pasavetva pāpaṃ, teme janā vaṅkaghastā sayantī”ti.",
  "atk-s0514a2:1956_0": "Tattha kimeteti kiṃkāraṇā ete. Vaṅkaghastāti gilitabaḷisā. Sandhānagatāti sandhānaṃ",
  "atk-s0514a2:1956_1": "mariyādaṃ gatā, agghāpanakaṭṭhāne ṭhitāti attho. Agghena agghanti taṃ taṃ agghaṃ",
  "atk-s0514a2:1956_2": "lañjaṃ gahetvā hatthiassādīnaṃ vā jātarūparajatādīnaṃ vā tesaṃ tesaṃ saviññāṇakāviññāṇakānaṃ",
  "atk-s0514a2:1956_3": "agghaṃ hāpenti. Kayanti taṃ hāpentā kāyikānaṃ kayaṃ hāpenti, sate dātabbe paṇṇāsaṃ",
  "atk-s0514a2:1956_4": "dāpenti, itaraṃ tehi saddhiṃ vibhajitvā gaṇhanti. Kūṭena kūṭanti tulākūṭādīsu taṃ",
  "atk-s0514a2:1956_5": "taṃ kūṭaṃ. Dhanalobhahetūti dhanalobhena etaṃ kūṭakammaṃ karonti. Channaṃ yathā vāricaraṃ",
  "atk-s0514a2:1956_6": "vadhāyāti taṃ pana kammaṃ karontāpi madhuravācāya tathā katabhāvaṃ paṭicchannaṃ katvā",
  "atk-s0514a2:1956_7": "yathā vāricaraṃ macchaṃ vadhāya upagacchantā baḷisaṃ āmisena paṭicchannaṃ katvā taṃ",
  "atk-s0514a2:1956_8": "vadhenti, evaṃ paṭicchannaṃ katvā taṃ kammaṃ karonti. Na hi kūṭakārissāti paṭicchannaṃ",
  "atk-s0514a2:1956_9": "mama kammaṃ, na taṃ koci jānātīti maññamānassa hi kūṭakārissa tāṇā nāma na honti.",
  "atk-s0514a2:1956_10": "So tehi kammehi purakkhato patiṭṭhaṃ na labhati.",
  "atk-s0514a2:1957": "492.",
  "atk-s0514a2:1958": "“Nārī imā samparibhinnagattā, paggayha kandanti bhuje dujaccā;",
  "atk-s0514a2:1959": "Sammakkhitā lohitapubbalittā, gāvo yathā āghātane vikantā;",
  "atk-s0514a2:1960": "Tā bhūmibhāgasmiṃ sadā nikhātā, khandhātivattanti sajotibhūtā.",
  "atk-s0514a2:1961": "493.",
  "atk-s0514a2:1962": "“Bhayañhi maṃ vindati sūta disvā, pucchāmi taṃ mātali devasārathi;",
  "atk-s0514a2:1963": "Imā nu nāriyo kimakaṃsu pāpaṃ, yā bhūmibhāgasmiṃ sadā nikhātā;",
  "atk-s0514a2:1964": "Khandhātivattanti sajotibhūtā.",
  "atk-s0514a2:1965": "494.",
  "atk-s0514a2:1966": "“Tassa puṭṭho viyākāsi, mātali devasārathi;",
  "atk-s0514a2:1967": "Vipākaṃ pāpakammānaṃ, jānaṃ akkhāsijānato.",
  "atk-s0514a2:1968": "495.",
  "atk-s0514a2:1969": "“Kolitthiyāyo idha jīvaloke, asuddhakammā asataṃ acāruṃ;",
  "atk-s0514a2:1970": "Tā dittarūpā pati vippahāya, aññaṃ acāruṃ ratikhiḍḍahetu;",
  "atk-s0514a2:1971": "Tā jīvalokasmiṃ ramāpayitvā, khandhātivattanti sajotibhūtā”ti.",
  "atk-s0514a2:1972_0": "Tattha nārīti itthiyo. Samparibhinnagattāti suṭṭhu samantato bhinnasarīrā. Dujaccāti",
  "atk-s0514a2:1972_1": "dujjātikā virūpā jegucchā. Āghātaneti gāvaghātaṭṭhāne. Vikantāti chinnasīsā gāvo",
  "atk-s0514a2:1972_2": "viya pubbalohitalittā hutvā. Sadā nikhātāti niccaṃ jalitaayapathaviyaṃ kaṭimattaṃ",
  "atk-s0514a2:1972_3": "pavesetvā nikhaṇitvā ṭhapitā viya ṭhitā. Khandhātivattantīti samma mātali, tā nāriyo",
  "atk-s0514a2:1972_4": "ete pabbatakkhandhā atikkamanti. Tāsaṃ kira evaṃ kaṭippamāṇaṃ pavisitvā ṭhitakāle",
  "atk-s0514a2:1972_5": "puratthimāya disāya jalitaayapabbato samuṭṭhahitvā asani viya viravanto āgantvā sarīraṃ",
  "atk-s0514a2:1972_6": "saṇhakaraṇī viya pisanto gacchati. Tasmiṃ ativattitvā pacchimapasse ṭhite puna ca",
  "atk-s0514a2:1972_7": "tāsaṃ sarīraṃ pātu bhavati. Tā dukkhaṃ adhivāsetuṃ asakkontiyo bāhā paggayha kandanti.",
  "atk-s0514a2:1972_8": "Sesadisāsu vuṭṭhitesu jalitapabbatesupi eseva nayo. Dve pabbatā samuṭṭhāya ucchughaṭikaṃ",
  "atk-s0514a2:1972_9": "viya pīḷenti, lohitaṃ pakkuthitaṃ sandati. Kadāci tayo pabbatā samuṭṭhāya pīḷenti.",
  "atk-s0514a2:1972_10": "Kadāci cattāro pabbatā samuṭṭhāya tāsaṃ sarīraṃ pīḷenti. Tenāha “khandhātivattantī”ti.",
  "atk-s0514a2:1973_0": "Kolitthiyāyoti kule patiṭṭhitā kuladhītaro. Asataṃ acārunti asaññatakammaṃ kariṃsu.",
  "atk-s0514a2:1973_1": "Dittarūpāti saṭharūpā dhuttajātikā hutvā. Pati vippahāyāti attano patiṃ pajahitvā.",
  "atk-s0514a2:1973_2": "Acārunti agamaṃsu. Ratikhiḍḍahetūti kāmaratihetu ceva khiḍḍāhetu ca. Ramāpayitvāti",
  "atk-s0514a2:1973_3": "parapurisehi saddhiṃ attano cittaṃ ramāpayitvā idha upapannā. Atha tāsaṃ sarīraṃ",
  "atk-s0514a2:1973_4": "ime khandhātivattanti sajotibhūtāti.",
  "atk-s0514a2:1974": "496.",
  "atk-s0514a2:1975": "“Pāde gahetvā kissa ime puneke, avaṃsirā narake pātayanti;",
  "atk-s0514a2:1976": "Bhayañhi maṃ vindati sūta disvā, pucchāmi taṃ mātali devasārathi;",
  "atk-s0514a2:1977": "Ime nu maccā kimakaṃsu pāpaṃ, yeme janā avaṃsirā narake pātayanti.",
  "atk-s0514a2:1978": "497.",
  "atk-s0514a2:1979": "“Tassa puṭṭho viyākāsi, mātali devasārathi;",
  "atk-s0514a2:1980": "Vipākaṃ pāpakammānaṃ, jānaṃ akkhāsijānato.",
  "atk-s0514a2:1981": "498.",
  "atk-s0514a2:1982": "“Ye jīvalokasmiṃ asādhukammino, parassa dārāni atikkamanti;",
  "atk-s0514a2:1983": "Te tādisā uttamabhaṇḍathenā, teme janā avaṃsirā narake pātayanti.",
  "atk-s0514a2:1984": "499.",
  "atk-s0514a2:1985": "“Te vassapūgāni bahūni tattha, nirayesu dukkhaṃ vedanaṃ vedayanti;",
  "atk-s0514a2:1986": "Na hi pāpakārissa bhavanti tāṇā, sakehi kammehi purakkhatassa;",
  "atk-s0514a2:1987": "Te luddakammā pasavetva pāpaṃ, teme janā avaṃsirā narake pātayantī”ti.",
  "atk-s0514a2:1988_0": "Tattha naraketi jalitaaṅgārapuṇṇe mahāāvāṭe. Te kira vajaṃ apavisantiyo gāvo viya",
  "atk-s0514a2:1988_1": "nirayapālehi nānāvudhāni gahetvā vijjhiyamānā pothiyamānā yadā taṃ narakaṃ upagacchanti,",
  "atk-s0514a2:1988_2": "atha te nirayapālā uddhaṃpāde katvā tattha pātayanti khipanti. Evaṃ te pātiyamāne",
  "atk-s0514a2:1988_3": "disvā pucchanto evamāha. Uttamabhaṇḍathenāti manussehi piyāyitassa varabhaṇḍassa thenakā.",
  "atk-s0514a2:1989": "Evañca pana vatvā mātalisaṅgāhako taṃ nirayaṃ antaradhāpetvā rathaṃ purato pesetvā micchādiṭṭhikānaṃ paccanaṭṭhānaṃ nirayaṃ dassesi. Tena puṭṭho cassa viyākāsi.",
  "atk-s0514a2:1990": "500.",
  "atk-s0514a2:1991": "“Uccāvacāme vividhā upakkamā, nirayesu dissanti sughorarūpā;",
  "atk-s0514a2:1992": "Bhayañhi maṃ vindati sūta disvā, pucchāmi taṃ mātali devasārathi;",
  "atk-s0514a2:1993": "Ime nu maccā kimakaṃsu pāpaṃ, yeme janā adhimattā dukkhā tibbā;",
  "atk-s0514a2:1994": "Kharā kaṭukā vedanā vedayanti.",
  "atk-s0514a2:1995": "501.",
  "atk-s0514a2:1996": "“Tassa puṭṭho viyākāsi, mātali devasārathi;",
  "atk-s0514a2:1997": "Vipākaṃ pāpakammānaṃ, jānaṃ akkhāsijānato.",
  "atk-s0514a2:1998": "502.",
  "atk-s0514a2:1999": "“Ye jīvalokasmiṃ supāpadiṭṭhino, vissāsakammāni karonti mohā;",
  "atk-s0514a2:2000": "Parañca diṭṭhīsu samādapenti, te pāpadiṭṭhiṃ pasavetva pāpaṃ;",
  "atk-s0514a2:2001": "Teme janā adhimattā dukkhā tibbā, kharā kaṭukā vedanā vedayantī”ti.",
  "atk-s0514a2:2002_0": "Tattha uccāvacāmeti uccā avacā ime, khuddakā ca mahantā cāti attho. Upakkamāti kāraṇappayogā.",
  "atk-s0514a2:2002_1": "Supāpadiṭṭhinoti “natthi dinna”ntiādikāya dasavatthukāya micchādiṭṭhiyā suṭṭhu pāpadiṭṭhino.",
  "atk-s0514a2:2002_2": "Vissāsakammānīti tāya diṭṭhiyā vissāsena tannissitā hutvā nānāvidhāni pāpakammāni",
  "atk-s0514a2:2002_3": "karonti. Temeti te ime janā evarūpaṃ dukkhaṃ anubhavanti.",
  "atk-s0514a2:2003_0": "Iti rañño micchādiṭṭhikānaṃ paccananirayaṃ ācikkhi. Devalokepi devagaṇā rañño āgamanamaggaṃ",
  "atk-s0514a2:2003_1": "olokayamānā sudhammāyaṃ devasabhāyaṃ nisīdiṃsuyeva. Sakkopi “kiṃ nu kho, mātali,",
  "atk-s0514a2:2003_2": "cirāyatī”ti upadhārento taṃ kāraṇaṃ ñatvā “mātali, attano dūtavisesaṃ dassetuṃ ‘mahārāja,",
  "atk-s0514a2:2003_3": "asukakammaṃ katvā asukaniraye nāma paccantī’ti niraye dassento vicarati, nimirañño",
  "atk-s0514a2:2003_4": "pana appameva āyu khīyetha, nirayadassanaṃ nāssa pariyantaṃ gaccheyyā”ti ekaṃ mahājavaṃ",
  "atk-s0514a2:2003_5": "devaputtaṃ pesesi “tvaṃ ‘sīghaṃ rājānaṃ gahetvā āgacchatū’ti mātalissa vadehī”ti.",
  "atk-s0514a2:2003_6": "So “sādhū”ti sampaṭicchitvā javena gantvā ārocesi. Mātali, tassa vacanaṃ sutvā “na",
  "atk-s0514a2:2003_7": "sakkā cirāyitu”nti rañño ekapahāreneva catūsu disāsu bahū niraye dassetvā gāthamāha –",
  "atk-s0514a2:2004": "503.",
  "atk-s0514a2:2005": "“Viditāni te mahārāja, āvāsaṃ pāpakamminaṃ;",
  "atk-s0514a2:2006": "Ṭhānāni luddakammānaṃ, dussīlānañca yā gati;",
  "atk-s0514a2:2007": "Uyyāhi dāni rājīsi, devarājassa santike”ti.",
  "atk-s0514a2:2008_0": "Tassattho – mahārāja, imaṃ pāpakammīnaṃ sattānaṃ āvāsaṃ disvā luddakammānañca ṭhānāni",
  "atk-s0514a2:2008_1": "tayā viditāni. Dussīlānañca yā gati nibbatti, sāpi te viditā. Idāni devarājassa santike",
  "atk-s0514a2:2008_2": "dibbasampattiṃ dassanatthaṃ uyyāhi gacchāhi, mahārājāti.",
  "atk-s0514a2:2009": "Nirayakaṇḍaṃ niṭṭhitaṃ.",
  "atk-s0514a2:2010": "Saggakaṇḍaṃ",
  "atk-s0514a2:2011_0": "Evañca pana vatvā mātali devalokābhimukhaṃ rathaṃ pesesi. Rājā devalokaṃ gacchanto",
  "atk-s0514a2:2011_1": "dvādasayojanikaṃ maṇimayaṃ pañcathūpikaṃ sabbālaṅkārapaṭimaṇḍitaṃ uyyānapokkharaṇisampannaṃ",
  "atk-s0514a2:2011_2": "kapparukkhaparivutaṃ bīraṇiyā devadhītāya ākāsaṭṭhakavimānaṃ disvā, tañca devadhītaraṃ",
  "atk-s0514a2:2011_3": "antokūṭāgāre sayanapiṭṭhe nisinnaṃ accharāsahassaparivutaṃ maṇisīhapañjaraṃ vivaritvā",
  "atk-s0514a2:2011_4": "olokentiṃ disvā mātaliṃ pucchanto gāthamāha. Itaropissa byākāsi.",
  "atk-s0514a2:2012": "504.",
  "atk-s0514a2:2013": "“Pañcathūpaṃ dissatidaṃ vimānaṃ, mālāpiḷandhā sayanassa majjhe;",
  "atk-s0514a2:2014": "Tatthacchati nārī mahānubhāvā, uccāvacaṃ iddhi vikubbamānā.",
  "atk-s0514a2:2015": "505.",
  "atk-s0514a2:2016": "“Vittī hi maṃ vindati sūta disvā, pucchāmi taṃ mātali devasārathi;",
  "atk-s0514a2:2017": "Ayaṃ nu nārī kimakāsi sādhuṃ, yā modati saggapattā vimāne.",
  "atk-s0514a2:2018": "506.",
  "atk-s0514a2:2019": "“Tassa puṭṭho viyākāsi, mātali devasārathi;",
  "atk-s0514a2:2020": "Vipākaṃ puññakammānaṃ, jānaṃ akkhāsijānato.",
  "atk-s0514a2:2021": "507.",
  "atk-s0514a2:2022": "“Yadi te sutā bīraṇī jīvaloke, āmāyadāsī ahu brāhmaṇassa;",
  "atk-s0514a2:2023": "Sā pattakālaṃ atithiṃ viditvā, mātāva puttaṃ sakimābhinandī;",
  "atk-s0514a2:2024": "Saṃyamā saṃvibhāgā ca, sā vimānasmi modatī”ti.",
  "atk-s0514a2:2025_0": "Tattha pañcathūpanti pañcahi kūṭāgārehi samannāgataṃ. Mālāpiḷandhāti mālādīhi sabbābharaṇehi",
  "atk-s0514a2:2025_1": "paṭimaṇḍitāti attho. Tatthacchatīti tasmiṃ vimāne acchati. Uccāvacaṃ iddhi vikubbamānāti",
  "atk-s0514a2:2025_2": "nānappakāraṃ deviddhiṃ dassayamānā. Disvāti etaṃ disvā ṭhitaṃ maṃ vitti vindati paṭilabhati,",
  "atk-s0514a2:2025_3": "vittisantako viya homi tuṭṭhiyā atibhūtattāti attho. Āmāyadāsīti gehadāsiyā kucchimhi",
  "atk-s0514a2:2025_4": "jātadāsī. Ahu brāhmaṇassāti sā kira kassapadasabalassa kāle ekassa brāhmaṇassa dāsī",
  "atk-s0514a2:2025_5": "ahosi. Sā pattakālanti tena brāhmaṇena aṭṭha salākabhattāni saṅghassa pariccattāni",
  "atk-s0514a2:2025_6": "ahesuṃ. So gehaṃ gantvā “sve paṭṭhāya ekekassa bhikkhussa ekekaṃ kahāpaṇagghanakaṃ",
  "atk-s0514a2:2025_7": "katvā aṭṭha salākabhattāni sampādeyyāsī”ti brāhmaṇiṃ āha. Sā “sāmi, bhikkhu nāma",
  "atk-s0514a2:2025_8": "dhutto, nāhaṃ sakkhissāmī”ti paṭikkhipi. Dhītaropissa paṭikkhipiṃsu. So dāsiṃ “sakkhissasi",
  "atk-s0514a2:2025_9": "ammā”ti āha. Sā “sakkhissāmi ayyā”ti sampaṭicchitvā sakkaccaṃ yāgukhajjakabhattādīni",
  "atk-s0514a2:2025_10": "sampādetvā salākaṃ labhitvā āgataṃ pattakālaṃ atithiṃ viditvā haritagomayupalitte",
  "atk-s0514a2:2025_11": "katapupphupahāre supaññattāsane nisīdāpetvā yathā nāma vippavāsā āgataṃ puttaṃ mātā",
  "atk-s0514a2:2025_12": "sakiṃ abhinandati, tathā niccakālaṃ abhinandati, sakkaccaṃ parivisati, attano santakampi",
  "atk-s0514a2:2025_13": "kiñci deti. Saṃyamā saṃvibhāgā cāti sā sīlavatī ahosi cāgavatī ca, tasmā tena sīlena",
  "atk-s0514a2:2025_14": "ceva cāgena ca imasmiṃ vimāne modati. Atha vā saṃyamāti indriyadamanā.",
  "atk-s0514a2:2026_0": "Evañca pana vatvā mātali purato rathaṃ pesetvā soṇadinnadevaputtassa satta kanakavimānāni",
  "atk-s0514a2:2026_1": "dassesi. So tāni ca tassa ca sirisampattiṃ disvā tena katakammaṃ pucchi. Itaropissa byākāsi.",
  "atk-s0514a2:2027": "508.",
  "atk-s0514a2:2028": "“Daddallamānā ābhenti, vimānā satta nimmitā;",
  "atk-s0514a2:2029": "Tattha yakkho mahiddhiko, sabbābharaṇabhūsito;",
  "atk-s0514a2:2030": "Samantā anupariyāti, nārīgaṇapurakkhato.",
  "atk-s0514a2:2031": "509.",
  "atk-s0514a2:2032": "“Vittī hi maṃ vindati sūta disvā, pucchāmi taṃ mātali devasārathi;",
  "atk-s0514a2:2033": "Ayaṃ nu macco kimakāsi sādhuṃ, yo modati saggapatto vimāne.",
  "atk-s0514a2:2034": "510.",
  "atk-s0514a2:2035": "“Tassa puṭṭho viyākāsi, mātali devasārathi;",
  "atk-s0514a2:2036": "Vipākaṃ puññakammānaṃ, jānaṃ akkhāsijānato.",
  "atk-s0514a2:2037": "511.",
  "atk-s0514a2:2038": "“Soṇadinno gahapati, esa dānapatī ahu;",
  "atk-s0514a2:2039": "Esa pabbajituddissa, vihāre satta kārayi.",
  "atk-s0514a2:2040": "512.",
  "atk-s0514a2:2041": "“Sakkaccaṃ te upaṭṭhāsi, bhikkhavo tattha vāsike;",
  "atk-s0514a2:2042": "Acchādanañca bhattañca, senāsanaṃ padīpiyaṃ;",
  "atk-s0514a2:2043": "Adāsi ujubhūtesu, vippasannena cetasā.",
  "atk-s0514a2:2044": "513.",
  "atk-s0514a2:2045": "“Cātuddasiṃ pañcadasiṃ, yā ca pakkhassa aṭṭhamī;",
  "atk-s0514a2:2046": "Pāṭihāriyapakkhañca, aṭṭhaṅgasusamāgataṃ.",
  "atk-s0514a2:2047": "514.",
  "atk-s0514a2:2048": "“Uposathaṃ upavasī, sadā sīlesu saṃvuto;",
  "atk-s0514a2:2049": "Saṃyamā saṃvibhāgā ca, so vimānasmi modatī”ti.",
  "atk-s0514a2:2050_0": "Tattha daddallamānāti jalamānā. Ābhentīti taruṇasūriyo viya obhāsanti. Tatthāti tesu",
  "atk-s0514a2:2050_1": "paṭipāṭiyā ṭhitesu sattasu vimānesu. Yakkhoti eko devaputto. Soṇadinnoti mahārāja,",
  "atk-s0514a2:2050_2": "ayaṃ pubbe kassapadasabalassa kāle kāsiraṭṭhe aññatarasmiṃ nigame soṇadinno nāma",
  "atk-s0514a2:2050_3": "gahapati dānapati ahosi. So pabbajite uddissa satta vihārakuṭiyo kāretvā tattha vāsike",
  "atk-s0514a2:2050_4": "bhikkhū catūhi paccayehi sakkaccaṃ upaṭṭhāsi, uposathañca upavasi, niccaṃ sīlesu",
  "atk-s0514a2:2050_5": "ca saṃvuto ahosi. So tato cavitvā idhūpapanno modatīti attho. Ettha ca pāṭihāriyapakkhanti",
  "atk-s0514a2:2050_6": "idaṃ pana aṭṭhamīuposathassa paccuggamanānugamanavasena sattaminavamiyo, cātuddasīpannarasīnaṃ",
  "atk-s0514a2:2050_7": "paccuggamanānugamanavasena terasīpāṭipade ca sandhāya vuttaṃ.",
  "atk-s0514a2:2051_0": "Evaṃ soṇadinnassa katakammaṃ kathetvā purato rathaṃ pesetvā phalikavimānaṃ dassesi.",
  "atk-s0514a2:2051_1": "Taṃ ubbedhato pañcavīsatiyojanaṃ anekasatehi sattaratanamayatthambhehi samannāgataṃ,",
  "atk-s0514a2:2051_2": "anekasatakūṭāgārapaṭimaṇḍitaṃ, kiṅkiṇikajālāparikkhittaṃ, samussitasuvaṇṇarajatamayadhajaṃ,",
  "atk-s0514a2:2051_3": "nānāpupphavicittauyyānavanavibhūsitaṃ, ramaṇīyapokkharaṇisamannāgataṃ, naccagītavāditādīsu",
  "atk-s0514a2:2051_4": "chekāhi accharāhi samparikiṇṇaṃ. Taṃ disvā rājā tāsaṃ accharānaṃ katakammaṃ pucchi, itaropissa byākāsi.",
  "atk-s0514a2:2052": "515.",
  "atk-s0514a2:2053": "“Pabhāsati midaṃ byamhaṃ, phalikāsu sunimmitaṃ;",
  "atk-s0514a2:2054": "Nārīvaragaṇākiṇṇaṃ, kūṭāgāravarocitaṃ;",
  "atk-s0514a2:2055": "Upetaṃ annapānehi, naccagītehi cūbhayaṃ.",
  "atk-s0514a2:2056": "516.",
  "atk-s0514a2:2057": "“Vittī hi maṃ vindati sūta disvā, pucchāmi taṃ mātali devasārathi;",
  "atk-s0514a2:2058": "Ime nu maccā kimakaṃsu sādhuṃ, yā modare saggapattā vimāne.",
  "atk-s0514a2:2059": "517.",
  "atk-s0514a2:2060": "“Tassa puṭṭho viyākāsi, mātali devasārathi;",
  "atk-s0514a2:2061": "Vipākaṃ puññakammānaṃ, jānaṃ akkhāsijānato.",
  "atk-s0514a2:2062": "518.",
  "atk-s0514a2:2063": "“Yā kāci nāriyo idha jīvaloke, sīlavantiyo upāsikā;",
  "atk-s0514a2:2064": "Dāne ratā niccaṃ pasannacittā, sacce ṭhitā uposathe appamattā;",
  "atk-s0514a2:2065": "Saṃyamā saṃvibhāgā ca, tā vimānasmi modare”ti.",
  "atk-s0514a2:2066_0": "Tattha byamhanti vimānaṃ, pāsādoti vuttaṃ hoti. Phalikāsūti phalikabhittīsu. Nārīvaragaṇākiṇṇanti",
  "atk-s0514a2:2066_1": "varanārigaṇehi ākiṇṇaṃ. Kūṭāgāravarocitanti varakūṭāgārehi ocitaṃ samocitaṃ, vaḍḍhitanti",
  "atk-s0514a2:2066_2": "attho. Ubhayanti ubhayehi. “Yā kācī”ti idaṃ kiñcāpi aniyametvā vuttaṃ, tā pana kassapabuddhasāsane",
  "atk-s0514a2:2066_3": "bārāṇasiyaṃ upāsikā hutvā gaṇabandhanena etāni vuttappakārāni puññāni katvā taṃ dibbasampattiṃ pattāti veditabbā.",
  "atk-s0514a2:2067_0": "Athassa so purato rathaṃ pesetvā ekaṃ ramaṇīyaṃ maṇivimānaṃ dassesi. Taṃ same bhūmibhāge",
  "atk-s0514a2:2067_1": "patiṭṭhitaṃ ubbedhasampannaṃ maṇipabbato viya obhāsamānaṃ tiṭṭhati, dibbagītavāditaninnāditaṃ",
  "atk-s0514a2:2067_2": "bahūhi devaputtehi samparikiṇṇaṃ. Taṃ disvā rājā tesaṃ devaputtānaṃ katakammaṃ pucchi, itaropissa byākāsi.",
  "atk-s0514a2:2068": "519.",
  "atk-s0514a2:2069": "“Pabhāsati midaṃ byamhaṃ, veḷuriyāsu nimmitaṃ;",
  "atk-s0514a2:2070": "Upetaṃ bhūmibhāgehi, vibhattaṃ bhāgaso mitaṃ.",
  "atk-s0514a2:2071": "520.",
  "atk-s0514a2:2072": "“Āḷambarā mudiṅgā ca, naccagītā suvāditā;",
  "atk-s0514a2:2073": "Dibbā saddā niccharanti, savanīyā manoramā.",
  "atk-s0514a2:2074": "521.",
  "atk-s0514a2:2075": "“Nāhaṃ evaṃgataṃ jātu, evaṃsuruciraṃ pure;",
  "atk-s0514a2:2076": "Saddaṃ samabhijānāmi, diṭṭhaṃ vā yadi vā sutaṃ.",
  "atk-s0514a2:2077": "522.",
  "atk-s0514a2:2078": "“Vittī hi maṃ vindati sūta disvā, pucchāmi taṃ mātali devasārathi;",
  "atk-s0514a2:2079": "Ime nu maccā kimakaṃsu sādhuṃ, ye modare saggapattā vimāne.",
  "atk-s0514a2:2080": "523.",
  "atk-s0514a2:2081": "“Tassa puṭṭho viyākāsi, mātali devasārathi;",
  "atk-s0514a2:2082": "Vipākaṃ puññakammānaṃ, jānaṃ akkhāsijānato.",
  "atk-s0514a2:2083": "524.",
  "atk-s0514a2:2084": "“Ye keci maccā idha jīvaloke, sīlavantā upāsakā;",
  "atk-s0514a2:2085": "Ārāme udapāne ca, papā saṅkamanāni ca;",
  "atk-s0514a2:2086": "Arahante sītibhūte, sakkaccaṃ paṭipādayuṃ.",
  "atk-s0514a2:2087": "525.",
  "atk-s0514a2:2088": "“Cīvaraṃ piṇḍapātañca, paccayaṃ sayanāsanaṃ;",
  "atk-s0514a2:2089": "Adaṃsu ujubhūtesu, vippasannena cetasā.",
  "atk-s0514a2:2090": "526.",
  "atk-s0514a2:2091": "“Cātuddasiṃ pañcadasiṃ, yā ca pakkhassa aṭṭhamī;",
  "atk-s0514a2:2092": "Pāṭihāriyapakkhañca, aṭṭhaṅgasusamāgataṃ.",
  "atk-s0514a2:2093": "527.",
  "atk-s0514a2:2094": "“Uposathaṃ upavasuṃ, sadā sīlesu saṃvutā;",
  "atk-s0514a2:2095": "Saṃyamā saṃvibhāgā ca, te vimānasmi modare”ti.",
  "atk-s0514a2:2096_0": "Tattha veḷuriyāsūti veḷuriyabhittīsu. Bhūmibhāgehīti ramaṇīyehi bhūmibhāgehi upetaṃ.",
  "atk-s0514a2:2096_1": "Āḷambarā mudiṅgā cāti ete dve ettha vajjanti. Naccagītā suvāditāti nānappakārāni",
  "atk-s0514a2:2096_2": "naccāni ceva gītāni ca aparesampi tūriyānaṃ suvāditāni cettha pavattanti. Evaṃgatanti",
  "atk-s0514a2:2096_3": "evaṃ manoramabhāvaṃ gataṃ. “Ye kecī”ti idampi kāmaṃ aniyametvā vuttaṃ, te pana kassapabuddhakāle",
  "atk-s0514a2:2096_4": "bārāṇasivāsino upāsakā hutvā gaṇabandhanena etāni puññāni katvā taṃ sampattiṃ pattāti",
  "atk-s0514a2:2096_5": "veditabbā. Tattha paṭipādayunti paṭipādayiṃsu, tesaṃ adaṃsūti attho. Paccayanti gilānapaccayaṃ.",
  "atk-s0514a2:2096_6": "Adaṃsūti evaṃ nānappakārakaṃ dānaṃ adaṃsūti.",
  "atk-s0514a2:2097_0": "Itissa so tesaṃ katakammaṃ ācikkhitvā purato rathaṃ pesetvā aparampi phalikavimānaṃ",
  "atk-s0514a2:2097_1": "dassesi. Taṃ anekakūṭāgārapaṭimaṇḍitaṃ, nānākusumasañchannadibbataruṇavanapaṭimaṇḍitatīrāya,",
  "atk-s0514a2:2097_2": "vividhavihaṅgamaninnāditāya nimmalasalilāya nadiyā parikkhittaṃ, accharāgaṇaparivutassekassa",
  "atk-s0514a2:2097_3": "puññavato nivāsabhūtaṃ. Taṃ disvā rājā tassa katakammaṃ pucchi, itaropissa byākāsi.",
  "atk-s0514a2:2098": "528.",
  "atk-s0514a2:2099": "“Pabhāsati midaṃ byamhaṃ, phalikāsu sunimmitaṃ;",
  "atk-s0514a2:2100": "Nārīvaragaṇākiṇṇaṃ, kūṭāgāravarocitaṃ.",
  "atk-s0514a2:2101": "529.",
  "atk-s0514a2:2102": "“Upetaṃ annapānehi, naccagītehi cūbhayaṃ;",
  "atk-s0514a2:2103": "Najjo cānupariyāti, nānāpupphadumāyutā.",
  "atk-s0514a2:2104": "530.",
  "atk-s0514a2:2105": "“Vittī hi maṃ vindati sūta disvā, pucchāmi taṃ mātali devasārathi;",
  "atk-s0514a2:2106": "Ayaṃ nu macco kiṃmakāsi sādhuṃ, yo modatī saggapatto vimāne.",
  "atk-s0514a2:2107": "531.",
  "atk-s0514a2:2108": "“Tassa puṭṭho viyākāsi, mātali devasārathi;",
  "atk-s0514a2:2109": "Vipākaṃ puññakammānaṃ, jānaṃ akkhāsijānato.",
  "atk-s0514a2:2110": "532.",
  "atk-s0514a2:2111": "“Mithilāyaṃ gahapati, esa dānapatī ahu;",
  "atk-s0514a2:2112": "Ārāme udapāne ca, papā saṅkamanāni ca;",
  "atk-s0514a2:2113": "Arahante sītibhūte, sakkaccaṃ paṭipādayi.",
  "atk-s0514a2:2114": "533.",
  "atk-s0514a2:2115": "“Cīvaraṃ piṇḍapātañca, paccayaṃ sayanāsanaṃ;",
  "atk-s0514a2:2116": "Adāsi ujubhūtesu, vippasannena cetasā.",
  "atk-s0514a2:2117": "534.",
  "atk-s0514a2:2118": "“Cātuddasiṃ pañcadasiṃ, yā ca pakkhassa aṭṭhamī;",
  "atk-s0514a2:2119": "Pāṭihāriyapakkhañca, aṭṭhaṅgasusamāgataṃ.",
  "atk-s0514a2:2120": "535.",
  "atk-s0514a2:2121": "“Uposathaṃ upavasī, sadā sīlesu saṃvuto;",
  "atk-s0514a2:2122": "Saṃyamā saṃvibhāgā ca, so vimānasmi modatī”ti.",
  "atk-s0514a2:2123_0": "Tattha najjoti vacanavipallāso, ekā nadī taṃ vimānaṃ parikkhipitvā gatāti attho.",
  "atk-s0514a2:2123_1": "Nānāpupphadumāyutāti sā nadī nānāpupphehi dumehi āyutā. Mithilāyanti esa mahārāja,",
  "atk-s0514a2:2123_2": "kassapabuddhakāle mithilanagare eko gahapati dānapati ahosi. So etāni ārāmaropanādīni",
  "atk-s0514a2:2123_3": "puññāni katvā imaṃ sampattiṃ pattoti.",
  "atk-s0514a2:2124_0": "Evamassa tena katakammaṃ ācikkhitvā purato rathaṃ pesetvā aparampi phalikavimānaṃ",
  "atk-s0514a2:2124_1": "dassesi. Taṃ purimavimānato atirekāya nānāpupphaphalasañchannāya taruṇavanaghaṭāya",
  "atk-s0514a2:2124_2": "samannāgataṃ. Taṃ disvā rājā tāya sampattiyā samannāgatassa devaputtassa katakammaṃ",
  "atk-s0514a2:2124_3": "pucchi, itaropissa byākāsi.",
  "atk-s0514a2:2125": "536.",
  "atk-s0514a2:2126": "“Pabhāsati midaṃ byamhaṃ, phalikāsu sunimmitaṃ;",
  "atk-s0514a2:2127": "Nārīvaragaṇākiṇṇaṃ, kūṭāgāravarocitaṃ.",
  "atk-s0514a2:2128": "537.",
  "atk-s0514a2:2129": "“Upetaṃ annapānehi, naccagītehi cūbhayaṃ;",
  "atk-s0514a2:2130": "Najjo cānupariyāti, nānāpupphadumāyutā.",
  "atk-s0514a2:2131": "538.",
  "atk-s0514a2:2132": "“Rājāyatanā kapitthā ca, ambā sālā ca jambuyo;",
  "atk-s0514a2:2133": "Tindukā ca piyālā ca, dumā niccaphalā bahū.",
  "atk-s0514a2:2134": "539.",
  "atk-s0514a2:2135": "“Vittī hi maṃ vindati sūta disvā, pucchāmi taṃ mātali devasārathi;",
  "atk-s0514a2:2136": "Ayaṃ nu macco kimakāsi sādhuṃ, yo modatī saggapatto vimāne.",
  "atk-s0514a2:2137": "540.",
  "atk-s0514a2:2138": "“Tassa puṭṭho viyākāsi, mātali devasārathi;",
  "atk-s0514a2:2139": "Vipākaṃ puññakammānaṃ, jānaṃ akkhāsijānato.",
  "atk-s0514a2:2140": "541.",
  "atk-s0514a2:2141": "“Mithilāyaṃ gahapati, esa dānapatī ahu;",
  "atk-s0514a2:2142": "Ārāme udapāne ca, papā saṅkamanāni ca;",
  "atk-s0514a2:2143": "Arahante sītibhūte, sakkaccaṃ paṭipādayi.",
  "atk-s0514a2:2144": "542.",
  "atk-s0514a2:2145": "“Cīvaraṃ piṇḍapātañca, paccayaṃ sayanāsanaṃ;",
  "atk-s0514a2:2146": "Adāsi ujubhūtesu, vippasannena cetasā.",
  "atk-s0514a2:2147": "543.",
  "atk-s0514a2:2148": "“Cātuddasiṃ pañcadasiṃ, yā ca pakkhassa aṭṭhamī;",
  "atk-s0514a2:2149": "Pāṭihāriyapakkhañca, aṭṭhaṅgasusamāgataṃ.",
  "atk-s0514a2:2150": "544.",
  "atk-s0514a2:2151": "“Uposathaṃ upavasī, sadā sīlesu saṃvuto;",
  "atk-s0514a2:2152": "Saṃyamā saṃvibhāgā ca, so vimānasmi modatī”ti.",
  "atk-s0514a2:2153": "Tattha mithilāyanti esa, mahārāja, kassapabuddhakāle videharaṭṭhe mithilanagare eko gahapati dānapati ahosi. So etāni puññāni katvā imaṃ sampattiṃ pattoti.",
  "atk-s0514a2:2154": "Evamassa tena katakammaṃ ācikkhitvā purato rathaṃ pesetvā purimasadisameva aparampi veḷuriyavimānaṃ dassetvā tattha sampattiṃ anubhavantassa devaputtassa katakammaṃ puṭṭho ācikkhi.",
  "atk-s0514a2:2155": "545.",
  "atk-s0514a2:2156": "“Pabhāsati midaṃ byamhaṃ, veḷuriyāsu nimmitaṃ;",
  "atk-s0514a2:2157": "Upetaṃ bhūmibhāgehi, vibhattaṃ bhāgaso mitaṃ.",
  "atk-s0514a2:2158": "546.",
  "atk-s0514a2:2159": "“Āḷambarā mudiṅgā ca, naccagītā suvāditā;",
  "atk-s0514a2:2160": "Dibyā saddā niccharanti, savanīyā manoramā.",
  "atk-s0514a2:2161": "547.",
  "atk-s0514a2:2162": "“Nāhaṃ evaṃgataṃ jātu, evaṃsuruciraṃ pure;",
  "atk-s0514a2:2163": "Saddaṃ samabhijānāmi, diṭṭhaṃ vā yadi vā sutaṃ.",
  "atk-s0514a2:2164": "548.",
  "atk-s0514a2:2165": "“Vittī hi maṃ vindati sūta disvā, pucchāmi taṃ mātali devasārathi;",
  "atk-s0514a2:2166": "Ayaṃ nu macco kimakāsi sādhuṃ, yo modatī saggapatto vimāne.",
  "atk-s0514a2:2167": "549.",
  "atk-s0514a2:2168": "“Tassa puṭṭho viyākāsi, mātali devasārathi;",
  "atk-s0514a2:2169": "Vipākaṃ puññakammānaṃ, jānaṃ akkhāsijānato.",
  "atk-s0514a2:2170": "550.",
  "atk-s0514a2:2171": "“Bārāṇasiyaṃ gahapati, esa dānapatī ahu;",
  "atk-s0514a2:2172": "Ārāme udapāne ca, papā saṅkamanāni ca;",
  "atk-s0514a2:2173": "Arahante sītibhūte, sakkaccaṃ paṭipādayi.",
  "atk-s0514a2:2174": "551.",
  "atk-s0514a2:2175": "“Cīvaraṃ piṇḍapātañca, paccayaṃ sayanāsanaṃ;",
  "atk-s0514a2:2176": "Adāsi ujubhūtesu, vippasannena cetasā.",
  "atk-s0514a2:2177": "552.",
  "atk-s0514a2:2178": "“Cātuddasiṃ pañcadasiṃ, yā ca pakkhassa aṭṭhamī;",
  "atk-s0514a2:2179": "Pāṭihāriyapakkhañca, aṭṭhaṅgasusamāgataṃ.",
  "atk-s0514a2:2180": "553.",
  "atk-s0514a2:2181": "“Uposathaṃ upavasī, sadā sīlesu saṃvuto;",
  "atk-s0514a2:2182": "Saṃyamā saṃvibhāgā ca, so vimānasmi modatī”ti.",
  "atk-s0514a2:2183": "Athassa purato rathaṃ pesetvā bālasūriyasannibhaṃ kanakavimānaṃ dassetvā tattha nivāsino devaputtassa sampattiṃ puṭṭho ācikkhi.",
  "atk-s0514a2:2184": "554.",
  "atk-s0514a2:2185": "“Yathā udayamādicco, hoti lohitako mahā;",
  "atk-s0514a2:2186": "Tathūpamaṃ idaṃ byamhaṃ, jātarūpassa nimmitaṃ.",
  "atk-s0514a2:2187": "555.",
  "atk-s0514a2:2188": "“Vittī hi maṃ vindati sūta disvā, pucchāmi taṃ mātali devasārathi;",
  "atk-s0514a2:2189": "Ayaṃ nu macco kimakāsi sādhuṃ, yo modatī saggapatto vimāne.",
  "atk-s0514a2:2190": "556.",
  "atk-s0514a2:2191": "“Tassa puṭṭho viyākāsi, mātali devasārathi;",
  "atk-s0514a2:2192": "Vipākaṃ puññakammānaṃ, jānaṃ akkhāsijānato.",
  "atk-s0514a2:2193": "557.",
  "atk-s0514a2:2194": "“Sāvatthiyaṃ gahapati, esa dānapatī ahu;",
  "atk-s0514a2:2195": "Ārāme udapāne ca, papā saṅkamanāni ca;",
  "atk-s0514a2:2196": "Arahante sītibhūte, sakkaccaṃ paṭipādayi.",
  "atk-s0514a2:2197": "558.",
  "atk-s0514a2:2198": "“Cīvaraṃ piṇḍapātañca, paccayaṃ sayanāsanaṃ;",
  "atk-s0514a2:2199": "Adāsi ujubhūtesu, vippasannena cetasā.",
  "atk-s0514a2:2200": "559.",
  "atk-s0514a2:2201": "“Cātuddasiṃ pañcadasiṃ, yā ca pakkhassa aṭṭhamī;",
  "atk-s0514a2:2202": "Pāṭihāriyapakkhañca, aṭṭhaṅgasusamāgataṃ.",
  "atk-s0514a2:2203": "560.",
  "atk-s0514a2:2204": "“Uposathaṃ upavasī, sadā sīlesu saṃvuto;",
  "atk-s0514a2:2205": "Saṃyamā saṃvibhāgā ca, so vimānasmi modatī”ti.",
  "atk-s0514a2:2206": "Tattha udayamādiccoti uggacchanto ādicco. Sāvatthiyanti kassapabuddhakāle sāvatthinagare eko gahapati dānapati ahosi. So etāni puññāni katvā imaṃ sampattiṃ pattoti.",
  "atk-s0514a2:2207_0": "Evaṃ tena imesaṃ aṭṭhannaṃ vimānānaṃ kathitakāle sakko devarājā “mātali, ativiya",
  "atk-s0514a2:2207_1": "cirāyatī”ti aparampi javanadevaputtaṃ pesesi. So vegena gantvā ārocesi. So tassa",
  "atk-s0514a2:2207_2": "vacanaṃ sutvā “na sakkā idāni cirāyitu”nti catūsu disāsu ekappahāreneva bahūni vimānāni",
  "atk-s0514a2:2207_3": "dassesi. Raññā ca tattha sampattiṃ anubhavantānaṃ devaputtānaṃ katakammaṃ puṭṭho ācikkhi.",
  "atk-s0514a2:2208": "561.",
  "atk-s0514a2:2209": "“Vehāyasāme bahukā, jātarūpassa nimmitā;",
  "atk-s0514a2:2210": "Daddallamānā ābhenti, vijjuvabbhaghanantare.",
  "atk-s0514a2:2211": "562.",
  "atk-s0514a2:2212": "“Vittī hi maṃ vindati sūta disvā, pucchāmi taṃ mātali devasārathi;",
  "atk-s0514a2:2213": "Ime nu maccā kimakaṃsu sādhuṃ, ye modare saggapattā vimāne.",
  "atk-s0514a2:2214": "563.",
  "atk-s0514a2:2215": "“Tassa puṭṭho viyākāsi, mātali devasārathi;",
  "atk-s0514a2:2216": "Vipākaṃ puññakammānaṃ, jānaṃ akkhāsijānato.",
  "atk-s0514a2:2217": "564.",
  "atk-s0514a2:2218": "“Saddhāya suniviṭṭhāya, saddhamme suppavedite;",
  "atk-s0514a2:2219": "Akaṃsu satthu vacanaṃ, sammāsambuddhasāsane;",
  "atk-s0514a2:2220": "Tesaṃ etāni ṭhānāni, yāni tvaṃ rāja passasī”ti.",
  "atk-s0514a2:2221_0": "Tattha vehāyasāmeti vehāyasā ime ākāseyeva saṇṭhitā. Ākāsaṭṭhakavimānā imeti vadati.",
  "atk-s0514a2:2221_1": "Vijjuvabbhaghanantareti ghanavalāhakantare jalamānā vijju viya. Suniviṭṭhāyāti maggena",
  "atk-s0514a2:2221_2": "āgatattā suppatiṭṭhitāya. Idaṃ vuttaṃ hoti – mahārāja, ete pure niyyānike kassapabuddhasāsane",
  "atk-s0514a2:2221_3": "pabbajitvā parisuddhasīlā samaṇadhammaṃ karontā sotāpattiphalaṃ sacchikatvā arahattaṃ",
  "atk-s0514a2:2221_4": "nibbattetuṃ asakkontā tato cutā imesu kanakavimānesu uppannā. Etesaṃ kassapabuddhasāvakānaṃ",
  "atk-s0514a2:2221_5": "tāni ṭhānāni, yāni tvaṃ, mahārāja, passasīti.",
  "atk-s0514a2:2222": "Evamassa ākāsaṭṭhakavimānāni dassetvā sakkassa santikaṃ gamanatthāya ussāhaṃ karonto āha –",
  "atk-s0514a2:2223": "565.",
  "atk-s0514a2:2224": "“Viditāni te mahārāja, āvāsaṃ pāpakamminaṃ;",
  "atk-s0514a2:2225": "Atho kalyāṇakammānaṃ, ṭhānāni viditāni te;",
  "atk-s0514a2:2226": "Uyyāhi dāni rājīsi, devarājassa santike”ti.",
  "atk-s0514a2:2227_0": "Tattha āvāsanti mahārāja, tayā paṭhamameva nerayikānaṃ āvāsaṃ disvā pāpakammānaṃ",
  "atk-s0514a2:2227_1": "ṭhānāni viditāni, idāni pana ākāsaṭṭhakavimānāni passantena atho kalyāṇakammānaṃ",
  "atk-s0514a2:2227_2": "ṭhānāni viditāni, idāni devarājassa santike sampattiṃ daṭṭhuṃ uyyāhi gacchāhīti.",
  "atk-s0514a2:2228": "Evañca pana vatvā purato rathaṃ pesetvā sineruṃ parivāretvā ṭhite satta paribhaṇḍapabbate dassesi. Te disvā raññā mātalissa puṭṭhabhāvaṃ āvikaronto satthā āha –",
  "atk-s0514a2:2229": "566.",
  "atk-s0514a2:2230": "“Sahassayuttaṃ hayavāhiṃ, dibbayānamadhiṭṭhito;",
  "atk-s0514a2:2231": "Yāyamāno mahārājā, addā sīdantare nage;",
  "atk-s0514a2:2232": "Disvānāmantayī sūtaṃ, ime ke nāma pabbatā”ti.",
  "atk-s0514a2:2233_0": "Tattha hayavāhinti hayehi vāhiyamānaṃ. Dibbayānamadhiṭṭhitoti dibbayāne ṭhito hutvā.",
  "atk-s0514a2:2233_1": "Addāti addasa. Sīdantareti sīdāmahāsamuddassa antare. Tasmiṃ kira mahāsamudde udakaṃ",
  "atk-s0514a2:2233_2": "sukhumaṃ, morapiñchamattampi pakkhittaṃ patiṭṭhātuṃ na sakkoti sīdateva, tasmā so",
  "atk-s0514a2:2233_3": "“sīdāmahāsamuddo”ti vuccati. Tassa antare. Nageti pabbate. Ke nāmāti ke nāma nāmena ime pabbatāti.",
  "atk-s0514a2:2234": "Evaṃ nimiraññā puṭṭho mātali devaputto āha –",
  "atk-s0514a2:2235": "568.",
  "atk-s0514a2:2236": "“Sudassano karavīko, īsadharo yugandharo;",
  "atk-s0514a2:2237": "Nemindharo vinatako, assakaṇṇo girī brahā.",
  "atk-s0514a2:2238": "569.",
  "atk-s0514a2:2239": "“Ete sīdantare nagā, anupubbasamuggatā;",
  "atk-s0514a2:2240": "Mahārājānamāvāsā, yāni tvaṃ rāja passasī”ti.",
  "atk-s0514a2:2241_0": "Tattha sudassanoti ayaṃ, mahārāja, etesaṃ sabbabāhiro sudassano pabbato nāma, tadanantare",
  "atk-s0514a2:2241_1": "karavīko nāma, so sudassanato uccataro. Ubhinnampi pana tesaṃ antare ekopi sīdantaramahāsamuddo.",
  "atk-s0514a2:2241_2": "Karavīkassa anantare īsadharo nāma, so karavīkato uccataro. Tesampi antare eko sīdantaramahāsamuddo.",
  "atk-s0514a2:2241_3": "Īsadharassa anantare yugandharo nāma, so īsadharato uccataro. Tesampi antare eko",
  "atk-s0514a2:2241_4": "sīdantaramahāsamuddo. Yugandharassa anantare nemindharo nāma, so yugandharato uccataro.",
  "atk-s0514a2:2241_5": "Tesampi antare eko sīdantaramahāsamuddo. Nemindharassa anantare vinatako nāma, so",
  "atk-s0514a2:2241_6": "nemindharato uccataro. Tesampi antare eko sīdantaramahāsamuddo. Vinatakassa anantare",
  "atk-s0514a2:2241_7": "assakaṇṇo nāma, so vinatakato uccataro. Tesampi antare eko sīdantaramahāsamuddo.",
  "atk-s0514a2:2241_8": "Anupubbasamuggatāti ete sīdantaramahāsamudde satta pabbatā anupaṭipāṭiyā samuggatā",
  "atk-s0514a2:2241_9": "sopānasadisā hutvā ṭhitā. Yānīti ye tvaṃ, mahārāja, ime pabbate passasi, ete catuṇṇaṃ",
  "atk-s0514a2:2241_10": "mahārājānaṃ āvāsāti.",
  "atk-s0514a2:2242_0": "Evamassa cātumahārājikadevalokaṃ dassetvā purato rathaṃ pesetvā tāvatiṃsabhavanassa",
  "atk-s0514a2:2242_1": "cittakūṭadvārakoṭṭhakaṃ parivāretvā ṭhitā indapaṭimā dassesi. Taṃ disvā rājā pucchi, itaropissa byākāsi.",
  "atk-s0514a2:2243": "570.",
  "atk-s0514a2:2244": "“Anekarūpaṃ ruciraṃ, nānācitraṃ pakāsati;",
  "atk-s0514a2:2245": "Ākiṇṇaṃ indasadisehi, byaggheheva surakkhitaṃ.",
  "atk-s0514a2:2246": "571.",
  "atk-s0514a2:2247": "“Vittī hi maṃ vindati sūta disvā, pucchāmi taṃ mātali devasārathi;",
  "atk-s0514a2:2248": "Imaṃ nu dvāraṃ kimabhaññamāhu, manoramaṃ dissati dūratova.",
  "atk-s0514a2:2249": "572.",
  "atk-s0514a2:2250": "“Tassa puṭṭho viyākāsi, mātali devasārathi;",
  "atk-s0514a2:2251": "Vipākaṃ puññakammānaṃ, jānaṃ akkhāsijānato.",
  "atk-s0514a2:2252": "573.",
  "atk-s0514a2:2253": "“‘Citrakūṭo’ti yaṃ āhu, devarājapavesanaṃ;",
  "atk-s0514a2:2254": "Sudassanassa girino, dvārañhetaṃ pakāsati.",
  "atk-s0514a2:2255": "574.",
  "atk-s0514a2:2256": "“Anekarūpaṃ ruciraṃ, nānācitraṃ pakāsati;",
  "atk-s0514a2:2257": "Ākiṇṇaṃ indasadisehi, byaggheheva surakkhitaṃ;",
  "atk-s0514a2:2258": "Pavisetena rājīsi, arajaṃ bhūmimakkamā”ti.",
  "atk-s0514a2:2259_0": "Tattha anekarūpanti anekajātikaṃ. Nānācitranti nānāratanacitraṃ. Pakāsatīti kiṃ nāma",
  "atk-s0514a2:2259_1": "etaṃ paññāyati. Ākiṇṇanti samparipuṇṇaṃ. Byaggheheva surakkhitanti yathā nāma byagghehi",
  "atk-s0514a2:2259_2": "vā sīhehi vā mahāvanaṃ, evaṃ indasadiseheva surakkhitaṃ. Tāsañca pana indapaṭimānaṃ",
  "atk-s0514a2:2259_3": "ārakkhaṇatthāya ṭhapitabhāvo ekakanipāte kulāvakajātake vuttanayena gahetabbo. Kiṃmabhaññamāhūti",
  "atk-s0514a2:2259_4": "kinnāmaṃ vadanti. Pavesananti nikkhamanappavesanatthāya nimmitaṃ. Sudassanassāti",
  "atk-s0514a2:2259_5": "sobhanadassanassa sinerugirino. Dvāraṃ hetanti etaṃ sinerumatthake patiṭṭhitassa",
  "atk-s0514a2:2259_6": "dasasahassayojanikassa devanagarassa dvāraṃ pakāsati, dvārakoṭṭhako paññāyatīti attho.",
  "atk-s0514a2:2259_7": "Pavisetenāti etena dvārena devanagaraṃ pavisa. Arajaṃ bhūmimakkamāti arajaṃ suvaṇṇarajatamaṇimayaṃ",
  "atk-s0514a2:2259_8": "nānāpupphehi samākiṇṇaṃ dibbabhūmiṃ dibbayānena akkama, mahārājāti.",
  "atk-s0514a2:2260": "Evañca pana vatvā mātali rājānaṃ devanagaraṃ pavesesi. Tena vuttaṃ –",
  "atk-s0514a2:2261": "575.",
  "atk-s0514a2:2262": "“Sahassayuttaṃ hayavāhiṃ, dibbayānamadhiṭṭhito;",
  "atk-s0514a2:2263": "Yāyamāno mahārājā, addā devasabhaṃ ida”nti.",
  "atk-s0514a2:2264": "So dibbayāne ṭhitova gacchanto sudhammādevasabhaṃ disvā mātaliṃ pucchi, sopissa ācikkhi.",
  "atk-s0514a2:2265": "576.",
  "atk-s0514a2:2266": "“Yathā sarade ākāse, nīlobhāso padissati;",
  "atk-s0514a2:2267": "Tathūpamaṃ idaṃ byamhaṃ, veḷuriyāsu nimmitaṃ.",
  "atk-s0514a2:2268": "577.",
  "atk-s0514a2:2269": "“Vittī hi maṃ vindati sūta disvā, pucchāmi taṃ mātali devasārathi;",
  "atk-s0514a2:2270": "Imaṃ nu byamhaṃ kimabhaññamāhu, manoramaṃ dissati dūratova.",
  "atk-s0514a2:2271": "578.",
  "atk-s0514a2:2272": "“Tassa puṭṭho viyākāsi, mātali devasārathi;",
  "atk-s0514a2:2273": "Vipākaṃ puññakammānaṃ, jānaṃ akkhāsijānato.",
  "atk-s0514a2:2274": "579.",
  "atk-s0514a2:2275": "“‘Sudhammā’ iti yaṃ āhu, passesā dissate sabhā;",
  "atk-s0514a2:2276": "Veḷuriyārucirā citrā, dhārayanti sunimmitā.",
  "atk-s0514a2:2277": "580.",
  "atk-s0514a2:2278": "“Aṭṭhaṃsā sukatā thambhā, sabbe veḷuriyāmayā;",
  "atk-s0514a2:2279": "Yattha devā tāvatiṃsā, sabbe indapurohitā.",
  "atk-s0514a2:2280": "581.",
  "atk-s0514a2:2281": "“Atthaṃ devamanussānaṃ, cintayantā samacchare;",
  "atk-s0514a2:2282": "Pavisetena rājīsi, devānaṃ anumodananti.",
  "atk-s0514a2:2283_0": "Tattha idanti nipātamattaṃ, devasabhaṃ addasāti attho. Passesāti passa esā. Veḷuriyā",
  "atk-s0514a2:2283_1": "rucirāti ruciraveḷuriyā. Citrāti nānāratanavicitrā. Dhārayantīti imaṃ sabhaṃ ete",
  "atk-s0514a2:2283_2": "aṭṭhaṃsādibhedā sukatā thambhā dhārayanti. Indapurohitāti indaṃ purohitaṃ purecārikaṃ",
  "atk-s0514a2:2283_3": "katvā parivāretvā ṭhitā devamanussānaṃ atthaṃ cintayantā acchanti. Pavisetenāti iminā",
  "atk-s0514a2:2283_4": "maggena yattha devā aññamaññaṃ anumodantā acchanti, taṃ ṭhānaṃ devānaṃ anumodanaṃ pavisa.",
  "atk-s0514a2:2284_0": "Devāpi kho tassāgamanamaggaṃ olokentāva nisīdiṃsu. Te “rājā āgato”ti sutvā dibbagandhavāsapupphahatthā",
  "atk-s0514a2:2284_1": "yāva cittakūṭadvārakoṭṭhakā paṭimaggaṃ gantvā mahāsattaṃ dibbagandhamālādīhi pūjayantā",
  "atk-s0514a2:2284_2": "sudhammādevasabhaṃ ānayiṃsu. Rājā rathā otaritvā devasabhaṃ pāvisi. Devā āsanena",
  "atk-s0514a2:2284_3": "nimantayiṃsu. Sakkopi āsanena ceva kāmehi ca nimantesi. Tamatthaṃ pakāsento satthā āha –",
  "atk-s0514a2:2285": "582.",
  "atk-s0514a2:2286": "“Taṃ devā paṭinandiṃsu, disvā rājānamāgataṃ;",
  "atk-s0514a2:2287": "Svāgataṃ te mahārāja, atho te adurāgataṃ;",
  "atk-s0514a2:2288": "Nisīda dāni rājīsi, devarājassa santike.",
  "atk-s0514a2:2289": "583.",
  "atk-s0514a2:2290": "“Sakkopi paṭinandittha, vedehaṃ mithilaggahaṃ;",
  "atk-s0514a2:2291": "Nimantayittha kāmehi, āsanena ca vāsavo.",
  "atk-s0514a2:2292": "584.",
  "atk-s0514a2:2293": "“Sādhu khosi anuppatto, āvāsaṃ vasavattinaṃ;",
  "atk-s0514a2:2294": "Vasa devesu rājīsi, sabbakāmasamiddhisu;",
  "atk-s0514a2:2295": "Tāvatiṃsesu devesu, bhuñja kāme amānuse”ti.",
  "atk-s0514a2:2296": "Tattha paṭinandiṃsūti sampiyāyiṃsu, haṭṭhatuṭṭhāva hutvā sampaṭicchiṃsu. Sabbakāmasamiddhisūti sabbesaṃ kāmānaṃ samiddhiyuttesu.",
  "atk-s0514a2:2297": "Evaṃ sakkena dibbakāmehi ceva āsanena ca nimantito rājā paṭikkhipanto āha –",
  "atk-s0514a2:2298": "585.",
  "atk-s0514a2:2299": "“Yathā yācitakaṃ yānaṃ, yathā yācitakaṃ dhanaṃ;",
  "atk-s0514a2:2300": "Evaṃ sampadamevetaṃ, yaṃ parato dānapaccayā.",
  "atk-s0514a2:2301": "586.",
  "atk-s0514a2:2302": "“Na cāhametamicchāmi, yaṃ parato dānapaccayā;",
  "atk-s0514a2:2303": "Sayaṃkatāni puññāni, taṃ me āveṇikaṃ dhanaṃ.",
  "atk-s0514a2:2304": "587.",
  "atk-s0514a2:2305": "“Sohaṃ gantvā manussesu, kāhāmi kusalaṃ bahuṃ;",
  "atk-s0514a2:2306": "Dānena samacariyāya, saṃyamena damena ca;",
  "atk-s0514a2:2307": "Yaṃ katvā sukhito hoti, na ca pacchānutappatī”ti.",
  "atk-s0514a2:2308_0": "Tattha yaṃ parato dānapaccayāti yaṃ parato tassa parassa dānapaccayā tena dinnattā",
  "atk-s0514a2:2308_1": "labbhati, taṃ yācitakasadisaṃ hoti, tasmā nāhaṃ etaṃ icchāmi. Sayaṃkatānīti yāni",
  "atk-s0514a2:2308_2": "pana mayā attanā katāni puññāni, tameva mama parehi asādhāraṇattā āveṇikaṃ dhanaṃ",
  "atk-s0514a2:2308_3": "anugāmiyadhanaṃ. Samacariyāyāti tīhi dvārehi samacariyāya. Saṃyamenāti sīlarakkhaṇena.",
  "atk-s0514a2:2308_4": "Damenāti indriyadamena.",
  "atk-s0514a2:2309_0": "Evaṃ mahāsatto devānaṃ madhurasaddena dhammaṃ desesi. Dhammaṃ desentoyeva manussagaṇanāya",
  "atk-s0514a2:2309_1": "satta divasāni ṭhatvā devagaṇaṃ kosetvā devagaṇamajjhe ṭhitova mātalissa guṇaṃ kathento āha –",
  "atk-s0514a2:2310": "588.",
  "atk-s0514a2:2311": "“Bahūpakāro no bhavaṃ, mātali devasārathi;",
  "atk-s0514a2:2312": "Yo me kalyāṇakammānaṃ, pāpānaṃ paṭidassayī”ti.",
  "atk-s0514a2:2313": "Tattha yo me kalyāṇakammānaṃ, pāpānaṃ paṭidassayīti yo esa mayhaṃ kalyāṇakammānaṃ devānañca ṭhānāni pāpakammānaṃ nerayikānañca pāpāni ṭhānāni dassesīti attho.",
  "atk-s0514a2:2314": "Saggakaṇḍaṃ niṭṭhitaṃ.",
  "atk-s0514a2:2315_0": "Atha rājā sakkaṃ āmantetvā “icchāmahaṃ, mahārāja, manussalokaṃ gantu”nti āha. Sakko",
  "atk-s0514a2:2315_1": "“tena hi, samma mātali, nimirājānaṃ tattheva mithilaṃ nehī”ti āha. So “sādhū”ti sampaṭicchitvā",
  "atk-s0514a2:2315_2": "rathaṃ upaṭṭhāpesi. Rājā devagaṇehi saddhiṃ sammoditvā deve nivattāpetvā rathaṃ abhiruhi.",
  "atk-s0514a2:2315_3": "Mātali rathaṃ pesento pācīnadisābhāgena mithilaṃ pāpuṇi. Mahājano dibbarathaṃ disvā",
  "atk-s0514a2:2315_4": "“rājā no āgato”ti pamudito ahosi. Mātali mithilaṃ padakkhiṇaṃ katvā tasmiṃyeva sīhapañjare",
  "atk-s0514a2:2315_5": "mahāsattaṃ otāretvā “gacchāmahaṃ, mahārājā”ti āpucchitvā sakaṭṭhānameva gato. Mahājanopi",
  "atk-s0514a2:2315_6": "rājānaṃ parivāretvā “kīdiso, deva, devaloko”ti pucchi. Rājā devatānañca sakkassa",
  "atk-s0514a2:2315_7": "ca devarañño sampattiṃ vaṇṇetvā “tumhepi dānādīni puññāni karotha, evaṃ tasmiṃ devaloke",
  "atk-s0514a2:2315_8": "nibbattissathā”ti mahājanassa dhammaṃ desesi.",
  "atk-s0514a2:2316_0": "So aparabhāge kappakena palitassa jātabhāve ārocite palitaṃ suvaṇṇasaṇḍāsena uddharāpetvā",
  "atk-s0514a2:2316_1": "hatthe ṭhapetvā kappakassa gāmavaraṃ datvā pabbajitukāmo hutvā puttassa rajjaṃ paṭicchāpesi.",
  "atk-s0514a2:2316_2": "Tena ca “kasmā, deva, pabbajissasī”ti vutte –",
  "atk-s0514a2:2317": "“Uttamaṅgaruhā mayhaṃ, ime jātā vayoharā;",
  "atk-s0514a2:2318": "Pāhubhūtā devadūtā, pabbajjāsamayo mamā”ti. –",
  "atk-s0514a2:2319_0": "Gāthaṃ vatvā purimarājāno viya pabbajitvā tasmiṃyeva ambavane viharanto cattāro brahmavihāre",
  "atk-s0514a2:2319_1": "bhāvetvā brahmalokūpago ahosi. Tassevaṃ pabbajitabhāvaṃ āvikaronto satthā osānagāthamāha –",
  "atk-s0514a2:2320": "589.",
  "atk-s0514a2:2321": "“Idaṃ vatvā nimirājā, vedeho mithilaggaho;",
  "atk-s0514a2:2322": "Puthuyaññaṃ yajitvāna, saṃyamaṃ ajjhupāgamī”ti.",
  "atk-s0514a2:2323": "Tattha idaṃ vatvāti “uttamaṅgaruhā mayha”nti imaṃ gāthaṃ vatvā. Puthuyaññaṃ yajitvānāti mahādānaṃ datvā. Saṃyamaṃ ajjhupāgamīti sīlasaṃyamaṃ upagato.",
  "atk-s0514a2:2324": "Putto panassa kāḷārajanako nāma taṃ vaṃsaṃ upacchindi.",
  "atk-s0514a2:2325_0": "Satthā imaṃ dhammadesanaṃ āharitvā “na, bhikkhave, idāneva, pubbepi tathāgato mahābhinikkhamanaṃ",
  "atk-s0514a2:2325_1": "nikkhantoyevā”ti vatvā jātakaṃ samodhānesi “tadā sakko anuruddho ahosi, mātali ānando,",
  "atk-s0514a2:2325_2": "caturāsīti khattiyasahassāni buddhaparisā, nimirājā pana ahameva sammāsambuddho ahosi”nti.",
  "atk-s0514a2:2326": "Nimijātakavaṇṇanā catutthā.",
  "atk-s0514a2:2328": "[542] 5. Umaṅgajātakavaṇṇanā",
  "atk-s0514a2:2329_0": "Pañcālo sabbasenāyāti idaṃ satthā jetavane viharanto paññāpāramiṃ ārabbha kathesi.",
  "atk-s0514a2:2329_1": "Ekadivasañhi bhikkhū dhammasabhāyaṃ sannisinnā tathāgatassa paññāpāramiṃ vaṇṇayantā",
  "atk-s0514a2:2329_2": "nisīdiṃsu “mahāpañño, āvuso, tathāgato puthupañño gambhīrapañño hāsapañño javanapañño",
  "atk-s0514a2:2329_3": "tikkhapañño nibbedhikapañño parappavādamaddano, attano paññānubhāvena kūṭadantādayo",
  "atk-s0514a2:2329_4": "brāhmaṇe, sabhiyādayo paribbājake, aṅgulimālādayo core, āḷavakādayo yakkhe, sakkādayo",
  "atk-s0514a2:2329_5": "deve, bakādayo brahmāno ca dametvā nibbisevane akāsi, bahujanakāye pabbajjaṃ datvā",
  "atk-s0514a2:2329_6": "maggaphalesu patiṭṭhāpesi, evaṃ mahāpañño, āvuso, satthā”ti. Satthā āgantvā “kāya",
  "atk-s0514a2:2329_7": "nuttha, bhikkhave, etarahi kathāya sannisinnā”ti pucchitvā “imāya nāmā”ti vutte “na,",
  "atk-s0514a2:2329_8": "bhikkhave, tathāgato idāneva paññavā, atītepi aparipakke ñāṇe bodhiñāṇatthāya cariyaṃ",
  "atk-s0514a2:2329_9": "carantopi paññavāyevā”ti vatvā tehi yācito atītaṃ āhari.",
  "atk-s0514a2:2330_0": "Atīte videharaṭṭhe mithilāyaṃ vedeho nāma rājā rajjaṃ kāresi. Tassa atthadhammānusāsakā",
  "atk-s0514a2:2330_1": "cattāro paṇḍitā ahesuṃ senako, pukkuso, kāmindo, devindo cāti. Tadā rājā bodhisattassa",
  "atk-s0514a2:2330_2": "paṭisandhiggahaṇadivase paccūsakāle evarūpaṃ supinaṃ addasa – rājaṅgaṇe catūsu koṇesu",
  "atk-s0514a2:2330_3": "cattāro aggikkhandhā mahāpākārappamāṇā uṭṭhāya pajjalanti. Tesaṃ majjhe khajjopanakappamāṇo",
  "atk-s0514a2:2330_4": "aggikkhando uṭṭhahitvā taṅkhaṇaññeva cattāro aggikkhandhe atikkamitvā yāva brahmalokā",
  "atk-s0514a2:2330_5": "uṭṭhāya sakalacakkavāḷaṃ obhāsetvā ṭhito, bhūmiyaṃ patito sāsapabījamattampi paññāyati.",
  "atk-s0514a2:2330_6": "Taṃ sadevakā lokā samārakā sabrahmakā gandhamālādīhi pūjenti, mahājano jālantareneva",
  "atk-s0514a2:2330_7": "carati, lomakūpamattampi uṇhaṃ na gaṇhāti. Rājā imaṃ supinaṃ disvā bhītatasito uṭṭhāya",
  "atk-s0514a2:2330_8": "“kiṃ nu kho me bhavissatī”ti cintento nisinnakova aruṇaṃ uṭṭhāpesi.",
  "atk-s0514a2:2331_0": "Cattāropi paṇḍitā pātovāgantvā “kacci, deva, sukhaṃ sayitthā”ti sukhaseyyaṃ pucchiṃsu.",
  "atk-s0514a2:2331_1": "So “kuto me sukhaseyyaṃ laddha”nti vatvā “evarūpo me supino diṭṭho”ti sabbaṃ kathesi.",
  "atk-s0514a2:2331_2": "Atha naṃ senakapaṇḍito “mā bhāyi, mahārāja, maṅgalasupino esa, vuddhi vo bhavissatī”ti",
  "atk-s0514a2:2331_3": "vatvā “kiṃ kāraṇā ācariyā”ti vutte “mahārāja, amhe cattāro paṇḍite abhibhavitvā añño",
  "atk-s0514a2:2331_4": "vo pañcamo paṇḍito uppajjissati, mayañhi cattāro paṇḍitā cattāro aggikkhandhā viya,",
  "atk-s0514a2:2331_5": "tesaṃ majjhe uppanno aggikkhandho viya añño pañcamo paṇḍito uppajjissati, so sadevake",
  "atk-s0514a2:2331_6": "loke asadiso bhavissatī”ti vatvā “idāni panesa kuhi”nti vutte “mahārāja, ajja tassa",
  "atk-s0514a2:2331_7": "paṭisandhiggahaṇena vā mātukucchito nikkhamanena vā bhavitabba”nti attano sippabalena",
  "atk-s0514a2:2331_8": "dibbacakkhunā diṭṭho viya byākāsi. Rājāpi tato paṭṭhāya taṃ vacanaṃ anussari.",
  "atk-s0514a2:2332_0": "Mithilāyaṃ pana catūsu dvāresu pācīnayavamajjhako, dakkhiṇayavamajjhako, pacchimayavamajjhako,",
  "atk-s0514a2:2332_1": "uttarayavamajjhakoti cattāro gāmā ahesuṃ. Tesu pācīnayavamajjhake sirivaḍḍhano nāma",
  "atk-s0514a2:2332_2": "seṭṭhi paṭivasati, sumanadevī nāmassa bhariyā ahosi. Mahāsatto taṃ divasaṃ raññā",
  "atk-s0514a2:2332_3": "supinassa diṭṭhavelāya tāvatiṃsabhavanato cavitvā tassā kucchimhi paṭisandhiṃ gaṇhi.",
  "atk-s0514a2:2332_4": "Tasmiṃyeva kāle aparepi devaputtasahassā tāvatiṃsabhavanato cavitvā tasmiṃyeva gāme",
  "atk-s0514a2:2332_5": "seṭṭhānuseṭṭhīnaṃ kulesu paṭisandhiṃ gaṇhiṃsu. Sumanadevīpi dasamāsaccayena suvaṇṇavaṇṇaṃ",
  "atk-s0514a2:2332_6": "puttaṃ vijāyi. Tasmiṃ khaṇe sakko manussalokaṃ olokento mahāsattassa mātukucchito",
  "atk-s0514a2:2332_7": "nikkhamanabhāvaṃ ñatvā “imaṃ buddhaṅkuraṃ sadevake loke pākaṭaṃ kātuṃ vaṭṭatī”ti",
  "atk-s0514a2:2332_8": "mahāsattassa mātukucchito nikkhantakkhaṇe adissamānakāyena gantvā tassa hatthe ekaṃ",
  "atk-s0514a2:2332_9": "osadhaghaṭikaṃ ṭhapetvā sakaṭṭhānameva gato. Mahāsatto taṃ muṭṭhiṃ katvā gaṇhi. Tasmiṃ",
  "atk-s0514a2:2332_10": "pana mātukucchito nikkhante mātu appamattakampi dukkhaṃ nāhosi, dhamakaraṇato udakamiva sukhena nikkhami.",
  "atk-s0514a2:2333_0": "Sā tassa hatthe osadhaghaṭikaṃ disvā “tāta, kiṃ te laddha”nti āha. “Osadhaṃ, ammā”ti",
  "atk-s0514a2:2333_1": "dibbosadhaṃ mātu hatthe ṭhapesi. Ṭhapetvā ca pana “amma, idaṃ osadhaṃ yena kenaci",
  "atk-s0514a2:2333_2": "ābādhena ābādhikānaṃ dethā”ti āha. Sā tuṭṭhapahaṭṭhā sirivaḍḍhanaseṭṭhino ārocesi.",
  "atk-s0514a2:2333_3": "Tassa pana sattavassiko sīsābādho atthi. So tuṭṭhapahaṭṭho hutvā “ayaṃ mātukucchito",
  "atk-s0514a2:2333_4": "jāyamāno osadhaṃ gahetvā āgato, jātakkhaṇeyeva mātarā saddhiṃ kathesi, evarūpena",
  "atk-s0514a2:2333_5": "puññavatā dinnaṃ osadhaṃ mahānubhāvaṃ bhavissatī”ti cintetvā taṃ osadhaṃ gahetvā",
  "atk-s0514a2:2333_6": "nisadāyaṃ ghaṃsitvā thokaṃ nalāṭe makkhesi. Tasmiṃ khaṇe tassa sattavassiko sīsābādho",
  "atk-s0514a2:2333_7": "padumapattato udakaṃ viya nivattitvā gato. So “mahānubhāvaṃ osadha”nti somanassappatto",
  "atk-s0514a2:2333_8": "ahosi. Mahāsattassa osadhaṃ gahetvā āgatabhāvo sabbattha pākaṭo jāto. Ye keci ābādhikā,",
  "atk-s0514a2:2333_9": "sabbe seṭṭhissa gehaṃ gantvā osadhaṃ yācanti. Sabbesaṃ nisadāyaṃ ghaṃsitvā thokaṃ",
  "atk-s0514a2:2333_10": "gahetvā udakena āḷoletvā deti. Dibbosadhena sarīre makkhitamatteyeva sabbābādhā vūpasammanti.",
  "atk-s0514a2:2333_11": "Sukhitā manussā “sirivaḍḍhanaseṭṭhino gehe osadhassa mahanto ānubhāvo”ti vaṇṇayantā",
  "atk-s0514a2:2333_12": "pakkamiṃsu. Mahāsattassa pana nāmaggahaṇadivase mahāseṭṭhi “mama puttassa ayyakādīnaṃ",
  "atk-s0514a2:2333_13": "na nāmena attho atthi, jāyamānassa osadhaṃ gahetvā āgatattā osadhanāmakova hotū”ti",
  "atk-s0514a2:2333_14": "vatvā “mahosadhakumāro”tvevassa nāmamakāsi.",
  "atk-s0514a2:2334_0": "Idañcassa ahosi “mama putto mahāpuñño, na ekakova nibbattissati, iminā saddhiṃ jātadārakehi",
  "atk-s0514a2:2334_1": "bhavitabba”nti. So olokāpento dārakasahassānaṃ nibbattabhāvaṃ sutvā sabbesampi kumārakānaṃ",
  "atk-s0514a2:2334_2": "piḷandhanāni datvā dhātiyo dāpesi “puttassa me upaṭṭhākā bhavissantī”ti. Bodhisattena",
  "atk-s0514a2:2334_3": "saddhiṃyeva tesaṃ maṅgalaṭṭhāne maṅgalaṃ kāresi. Dārake alaṅkaritvā mahāsattassa",
  "atk-s0514a2:2334_4": "upaṭṭhātuṃ ānenti. Bodhisatto tehi saddhiṃ kīḷanto vaḍḍhitvā sattavassikakāle suvaṇṇapaṭimā",
  "atk-s0514a2:2334_5": "viya abhirūpo ahosi. Athassa gāmamajjhe tehi saddhiṃ kīḷantassa hatthiassādīsu āgacchantesu",
  "atk-s0514a2:2334_6": "kīḷāmaṇḍalaṃ bhijjati. Vātātapapaharaṇakāle dārakā kilamanti. Ekadivasañca tesaṃ",
  "atk-s0514a2:2334_7": "kīḷantānaṃyeva akālamegho uṭṭhahi. Taṃ disvā nāgabalo bodhisatto dhāvitvā ekasālaṃ",
  "atk-s0514a2:2334_8": "pāvisi. Itare dārakā pacchato dhāvantā aññamaññassa pādesu paharitvā upakkhalitvā",
  "atk-s0514a2:2334_9": "patitā jaṇṇukabhedādīni pāpuṇiṃsu. Bodhisattopi “imasmiṃ ṭhāne kīḷāsālaṃ kātuṃ vaṭṭati,",
  "atk-s0514a2:2334_10": "evaṃ vāte vā vasse vā ātape vā āgate na kilamissāmā”ti cintetvā te dārake āha – “sammā,",
  "atk-s0514a2:2334_11": "imasmiṃ ṭhāne vāte vā vasse vā ātape vā āgate ṭhānanisajjasayanakkhamaṃ ekaṃ sālaṃ",
  "atk-s0514a2:2334_12": "kāressāma, ekekaṃ kahāpaṇaṃ āharathā”ti. Te tathā kariṃsu.",
  "atk-s0514a2:2335_0": "Mahāsatto mahāvaḍḍhakiṃ pakkosāpetvā “imasmiṃ ṭhāne sālaṃ karohī”ti sahassaṃ adāsi.",
  "atk-s0514a2:2335_1": "So “sādhū”ti sampaṭicchitvā sahassaṃ gahetvā khāṇukaṇṭake koṭṭetvā bhūmiṃ samaṃ kāretvā",
  "atk-s0514a2:2335_2": "suttaṃ pasāresi. Mahāsatto tassa suttapasāraṇavidhānaṃ anārādhento “ācariya, evaṃ",
  "atk-s0514a2:2335_3": "apasāretvā sādhukaṃ pasārehī”ti āha. Sāmi, ahaṃ attano sippānurūpena pasāresiṃ, ito",
  "atk-s0514a2:2335_4": "aññaṃ na jānāmīti. ‘Ettakaṃ ajānanto tvaṃ amhākaṃ dhanaṃ gahetvā sālaṃ kathaṃ karissasi,",
  "atk-s0514a2:2335_5": "āhara, suttaṃ pasāretvā te dassāmī”ti āharāpetvā sayaṃ suttaṃ pasāresi. Taṃ vissakammadevaputtassa",
  "atk-s0514a2:2335_6": "pasāritaṃ viya ahosi. Tato vaḍḍhakiṃ āha “evaṃ pasāretuṃ sakkhissasī”ti? “Na sakkhissāmī”ti.",
  "atk-s0514a2:2335_7": "“Mama vicāraṇāya pana kātuṃ sakkhissasī”ti. “Sakkhissāmi, sāmī”ti. Mahāsatto yathā",
  "atk-s0514a2:2335_8": "tassā sālāya ekasmiṃ padese anāthānaṃ vasanaṭṭhānaṃ hoti, ekasmiṃ anāthānaṃ itthīnaṃ",
  "atk-s0514a2:2335_9": "vijāyanaṭṭhānaṃ, ekasmiṃ āgantukasamaṇabrāhmaṇānaṃ vasanaṭṭhānaṃ, ekasmiṃ āgantukamanussānaṃ",
  "atk-s0514a2:2335_10": "vasanaṭṭhānaṃ, ekasmiṃ āgantukavāṇijānaṃ bhaṇḍaṭṭhapanaṭṭhānaṃ hoti, tathā sabbāni",
  "atk-s0514a2:2335_11": "ṭhānāni bahimukhāni katvā sālaṃ vicāresi. Tattheva kīḷāmaṇḍalaṃ, tattheva vinicchayaṃ,",
  "atk-s0514a2:2335_12": "tattheva dhammasabhaṃ kāresi. Katipāheneva niṭṭhitāya sālāya cittakāre pakkosāpetvā",
  "atk-s0514a2:2335_13": "sayaṃ vicāretvā ramaṇīyaṃ cittakammaṃ kāresi. Sālā sudhammādevasabhāpaṭibhāgā ahosi.",
  "atk-s0514a2:2336_0": "Tato “na ettakena sālā sobhati, pokkharaṇiṃ pana kāretuṃ vaṭṭatī”ti pokkharaṇiṃ khaṇāpetvā",
  "atk-s0514a2:2336_1": "iṭṭhakavaḍḍhakiṃ pakkosāpetvā sayaṃ vicāretvā sahassavaṅkaṃ satatitthaṃ pokkharaṇiṃ",
  "atk-s0514a2:2336_2": "kāresi. Sā pañcavidhapadumasañchannā nandāpokkharaṇī viya ahosi. Tassā tīre pupphaphaladhare",
  "atk-s0514a2:2336_3": "nānārukkhe ropāpetvā nandanavanakappaṃ uyyānaṃ kāresi. Tameva ca sālaṃ nissāya dhammikasamaṇabrāhmaṇānañceva",
  "atk-s0514a2:2336_4": "āgantukagamikādīnañca dānavattaṃ paṭṭhapesi. Tassa sā kiriyā sabbattha pākaṭā ahosi.",
  "atk-s0514a2:2336_5": "Bahū manussā osaranti. Mahāsatto sālāya nisīditvā sampattasampattānaṃ kāraṇākāraṇaṃ",
  "atk-s0514a2:2336_6": "yuttāyuttaṃ kathesi, vinicchayaṃ ṭhapesi, buddhuppādakālo viya ahosi.",
  "atk-s0514a2:2337_0": "Vedeharājāpi sattavassaccayena “cattāro paṇḍitā ‘amhe abhibhavitvā pañcamo paṇḍito",
  "atk-s0514a2:2337_1": "uppajjissatī’ti me kathayiṃsu, kattha so etarahī”ti saritvā “tassa vasanaṭṭhānaṃ",
  "atk-s0514a2:2337_2": "jānāthā”ti catūhi dvārehi cattāro amacce pesesi. Sesadvārehi nikkhantā amaccā mahāsattaṃ",
  "atk-s0514a2:2337_3": "na passiṃsu. Pācīnadvārena nikkhanto amacco pana sālādīni disvā “paṇḍitena nāma imissā",
  "atk-s0514a2:2337_4": "sālāya kārakena vā kārāpakena vā bhavitabba”nti cintetvā manusse pucchi “ayaṃ sālā",
  "atk-s0514a2:2337_5": "kataravaḍḍhakinā katā”ti? Manussā “nāyaṃ vaḍḍhakinā katā, sirivaḍḍhanaseṭṭhiputtena",
  "atk-s0514a2:2337_6": "mahosadhapaṇḍitena attano paññābalena vicāretvā katā”ti vadiṃsu. “Kativasso pana",
  "atk-s0514a2:2337_7": "paṇḍito”ti? “Paripuṇṇasattavasso”ti. Amacco raññā diṭṭhasupinadivasato paṭṭhāya vassaṃ",
  "atk-s0514a2:2337_8": "gaṇetvā “rañño diṭṭhasupinena sameti, ayameva so paṇḍito”ti rañño dūtaṃ pesesi “deva,",
  "atk-s0514a2:2337_9": "pācīnayavamajjhakagāme sirivaḍḍhanaseṭṭhiputto mahosadhapaṇḍito nāma sattavassikova",
  "atk-s0514a2:2337_10": "samāno evarūpaṃ nāma sālaṃ vicāresi, pokkharaṇiṃ uyyānañca kāresi, imaṃ paṇḍitaṃ",
  "atk-s0514a2:2337_11": "gahetvā ānemī”ti. Rājā taṃ kathaṃ sutvāva tuṭṭhacitto hutvā senakaṃ pakkosāpetvā",
  "atk-s0514a2:2337_12": "tamatthaṃ ārocetvā “kiṃ, ācariya, ānema paṇḍita”nti pucchi. So lābhaṃ maccharāyanto",
  "atk-s0514a2:2337_13": "“mahārāja, sālādīnaṃ kārāpitamattena paṇḍito nāma na hoti, yo koci etāni kāreti,",
  "atk-s0514a2:2337_14": "appamattakaṃ eta”nti āha. So tassa kathaṃ sutvā “bhavitabbamettha kāraṇenā”ti tuṇhī",
  "atk-s0514a2:2337_15": "hutvā “tattheva vasanto paṇḍitaṃ vīmaṃsatū”ti amaccassa dūtaṃ paṭipesesi. Taṃ sutvā",
  "atk-s0514a2:2337_16": "amacco tattheva vasanto paṇḍitaṃ vīmaṃsi.",
  "atk-s0514a2:2338": "Sattadārakapañho",
  "atk-s0514a2:2339": "Tatridaṃ vīmaṃsanuddānaṃ –",
  "atk-s0514a2:2340": "“Maṃsaṃ goṇo ganthi suttaṃ, putto goto rathena ca;",
  "atk-s0514a2:2341": "Daṇḍo sīsaṃ ahī ceva, kukkuṭo maṇi vijāyanaṃ;",
  "atk-s0514a2:2342": "Odanaṃ vālukañcāpi, taḷākuyyānaṃ gadrabho maṇī”ti.",
  "atk-s0514a2:2343_0": "Tattha maṃsanti ekadivasaṃ bodhisatte kīḷāmaṇḍalaṃ gacchante eko seno sūnaphalakato",
  "atk-s0514a2:2343_1": "maṃsapesiṃ gahetvā ākāsaṃ pakkhandi. Taṃ disvā dārakā “maṃsapesiṃ chaḍḍāpessāmā”ti",
  "atk-s0514a2:2343_2": "senaṃ anubandhiṃsu. Seno ito cito ca dhāvati. Te uddhaṃ oloketvā tassa pacchato pacchato",
  "atk-s0514a2:2343_3": "gacchantā pāsāṇādīsu upakkhalitvā kilamanti. Atha ne paṇḍito āha “chaḍḍāpessāmi na”nti.",
  "atk-s0514a2:2343_4": "“Chaḍḍāpehi sāmī”ti. “Tena hi passathā”ti so uddhaṃ anoloketvāva vātavegena dhāvitvā",
  "atk-s0514a2:2343_5": "senassa chāyaṃ akkamitvā pāṇiṃ paharitvā mahāravaṃ ravi. Tassa tejena so saddo senassa",
  "atk-s0514a2:2343_6": "kucchiyaṃ vinivijjhitvā nicchārito viya ahosi. So bhīto maṃsaṃ chaḍḍesi. Mahāsatto",
  "atk-s0514a2:2343_7": "chaḍḍitabhāvaṃ ñatvā chāyaṃ olokentova bhūmiyaṃ patituṃ adatvā ākāseyeva sampaṭicchi.",
  "atk-s0514a2:2343_8": "Taṃ acchariyaṃ disvā mahājano nadanto vagganto apphoṭento mahāsaddaṃ akāsi. Amacco",
  "atk-s0514a2:2343_9": "taṃ pavattiṃ ñatvā rañño dūtaṃ pesesi “paṇḍito iminā upāyena maṃsapesiṃ chaḍḍāpesi,",
  "atk-s0514a2:2343_10": "idaṃ devo jānātū”ti. Taṃ sutvā rājā senakaṃ pucchi “kiṃ, senaka, ānema paṇḍita”nti?",
  "atk-s0514a2:2343_11": "So cintesi “tassa idhāgatakālato paṭṭhāya mayaṃ nippabhā bhavissāma, atthibhāvampi",
  "atk-s0514a2:2343_12": "no rājā na jānissati, na taṃ ānetuṃ vaṭṭatī”ti. So balavalābhamacchariyatāya “mahārāja,",
  "atk-s0514a2:2343_13": "ettakena paṇḍito nāma na hoti, appamattakaṃ kiñci eta”nti āha. Rājā majjhattova hutvā",
  "atk-s0514a2:2343_14": "“tattheva naṃ vīmaṃsatū”ti puna pesesi.",
  "atk-s0514a2:2344_0": "Goṇoti eko pācīnayavamajjhakagāmavāsī puriso “vasse patite kasissāmī”ti gāmantarato",
  "atk-s0514a2:2344_1": "goṇe kiṇitvā ānetvā gehe vasāpetvā punadivase gocaratthāya tiṇabhūmiṃ ānetvā goṇapiṭṭhe",
  "atk-s0514a2:2344_2": "nisinno kilantarūpo otaritvā rukkhamūle nipannova niddaṃ okkami. Tasmiṃ khaṇe eko",
  "atk-s0514a2:2344_3": "coro goṇe gahetvā palāyi. So pabujjhitvā goṇe apassanto ito cito ca oloketvā goṇe",
  "atk-s0514a2:2344_4": "gahetvā palāyantaṃ coraṃ disvā vegena pakkhanditvā “kuhiṃ me goṇe nesī”ti āha. “Mama",
  "atk-s0514a2:2344_5": "goṇe attano icchitaṭṭhānaṃ nemī”ti. Tesaṃ vivādaṃ sutvā mahājano sannipati. Paṇḍito",
  "atk-s0514a2:2344_6": "tesaṃ sālādvārena gacchantānaṃ saddaṃ sutvā ubhopi pakkosāpetvā tesaṃ kiriyaṃ disvāva",
  "atk-s0514a2:2344_7": "“ayaṃ coro, ayaṃ goṇasāmiko”ti jānāti. Jānantopi “kasmā vivadathā”ti pucchi. Goṇasāmiko",
  "atk-s0514a2:2344_8": "āha – “sāmi, ime ahaṃ asukagāmato asukassa nāma hatthato kiṇitvā ānetvā gehe vasāpetvā",
  "atk-s0514a2:2344_9": "gocaratthāya tiṇabhūmiṃ nesiṃ, tattha mama pamādaṃ disvā ayaṃ goṇe gahetvā palāyi.",
  "atk-s0514a2:2344_10": "Svāhaṃ ito cito ca olokento imaṃ disvā anubandhitvā gaṇhiṃ, asukagāmavāsino mayā",
  "atk-s0514a2:2344_11": "etesaṃ kiṇitvā gahitabhāvaṃ jānantī”ti. Coro pana “mamete gharajātikā, ayaṃ musā bhaṇatī”ti āha.",
  "atk-s0514a2:2345_0": "Atha ne paṇḍito “ahaṃ vo aḍḍaṃ dhammena vinicchinissāmi, ṭhassatha me vinicchaye”ti",
  "atk-s0514a2:2345_1": "pucchitvā “āma, sāmi, ṭhassāmā”ti vutte “mahājanassa manaṃ gaṇhituṃ vaṭṭatī”ti paṭhamaṃ",
  "atk-s0514a2:2345_2": "coraṃ pucchi “tayā ime goṇā kiṃ khādāpitā kiṃ pāyitā”ti? “Yāguṃ pāyitā tilapiṭṭhañca",
  "atk-s0514a2:2345_3": "māse ca khādāpitā”ti. Tato goṇasāmikaṃ pucchi. So āha – “sāmi, kuto me duggatassa",
  "atk-s0514a2:2345_4": "yāguādīni laddhāni, tiṇameva khādāpitā”ti. Paṇḍito tesaṃ kathaṃ parisaṃ gāhāpetvā",
  "atk-s0514a2:2345_5": "piyaṅgupattāni āharāpetvā koṭṭāpetvā udakena maddāpetvā goṇe pāyesi. Goṇā tiṇameva",
  "atk-s0514a2:2345_6": "chaḍḍayiṃsu. Paṇḍito “passatheta”nti mahājanassa dassetvā coraṃ pucchi “tvaṃ corosi,",
  "atk-s0514a2:2345_7": "na corosī”ti? So “coromhī”ti āha. “Tena hi tvaṃ ito paṭṭhāya mā evarūpamakāsī”ti",
  "atk-s0514a2:2345_8": "ovadi. Bodhisattassa parisā pana taṃ hatthapādehi koṭṭetvā dubbalamakāsi. Atha naṃ",
  "atk-s0514a2:2345_9": "paṇḍito “diṭṭhadhammeyeva tāva imaṃ dukkhaṃ labhasi, samparāye pana nirayādīsu mahādukkhaṃ",
  "atk-s0514a2:2345_10": "anubhavissasi, samma, tvaṃ ito paṭṭhāya pajahetaṃ kamma”nti vatvā tassa pañca sīlāni",
  "atk-s0514a2:2345_11": "adāsi. Amacco taṃ pavattiṃ yathābhūtaṃ rañño ārocāpesi. Rājā senakaṃ pucchi “kiṃ,",
  "atk-s0514a2:2345_12": "senaka, ānema paṇḍita”nti. “Goṇaaḍḍaṃ nāma, mahārāja, ye keci vinicchinanti, āgamehi",
  "atk-s0514a2:2345_13": "tāvā”ti vutte rājā majjhatto hutvā puna tatheva sāsanaṃ pesesi. Sabbaṭṭhānesupi evaṃ",
  "atk-s0514a2:2345_14": "veditabbaṃ. Ito paraṃ pana uddānamattameva vibhajitvā dassayissāmāti.",
  "atk-s0514a2:2346_0": "Ganthīti ekā duggatitthī nānāvaṇṇehi suttehi ganthike bandhitvā kataṃ suttaganthitapiḷandhanaṃ",
  "atk-s0514a2:2346_1": "gīvato mocetvā sāṭakassa upari ṭhapetvā nhāyituṃ paṇḍitena kāritapokkharaṇiṃ otari.",
  "atk-s0514a2:2346_2": "Aparā taruṇitthī taṃ disvā lobhaṃ uppādetvā ukkhipitvā “amma, ativiya sobhanaṃ idaṃ",
  "atk-s0514a2:2346_3": "kittakena te kataṃ, ahampi attano evarūpaṃ karissāmi, gīvāya piḷandhitvā pamāṇaṃ",
  "atk-s0514a2:2346_4": "tāvassa upadhāremī”ti vatvā tāya ujucittatāya “upadhārehī”ti vutte gīvāya piḷandhitvā",
  "atk-s0514a2:2346_5": "pakkāmi. Itarā taṃ disvā sīghaṃ uttaritvā sāṭakaṃ nivāsetvā upadhāvitvā “kahaṃ me",
  "atk-s0514a2:2346_6": "piḷandhanaṃ gahetvā palāyissasī”ti sāṭake gaṇhi. Itarā “nāhaṃ tava santakaṃ gaṇhāmi,",
  "atk-s0514a2:2346_7": "mama gīvāyameva piḷandhana”nti āha. Mahājano taṃ sutvā sannipati. Paṇḍito dārakehi",
  "atk-s0514a2:2346_8": "saddhiṃ kīḷanto tāsaṃ kalahaṃ katvā sālādvārena gacchantīnaṃ saddaṃ sutvā “kiṃ saddo",
  "atk-s0514a2:2346_9": "eso”ti pucchitvā ubhinnaṃ kalahakāraṇaṃ sutvā pakkosāpetvā ākāreneva coriñca acoriñca",
  "atk-s0514a2:2346_10": "ñatvāpi tamatthaṃ pucchitvā “ahaṃ vo dhammena vinicchinissāmi, mama vinicchaye ṭhassathā”ti",
  "atk-s0514a2:2346_11": "vatvā “āma, ṭhassāma, sāmī”ti vutte paṭhamaṃ coriṃ pucchi “tvaṃ imaṃ piḷandhanaṃ",
  "atk-s0514a2:2346_12": "piḷandhantī kataragandhaṃ vilimpasī”ti? “Ahaṃ niccaṃ sabbasaṃhārakaṃ vilimpāmī”ti.",
  "atk-s0514a2:2346_13": "Sabbasaṃhārako nāma sabbagandhehi yojetvā katagandho. Tato itaraṃ pucchi. Sā āha",
  "atk-s0514a2:2346_14": "“kuto, sāmi, laddho duggatāya mayhaṃ sabbasaṃhārako, ahaṃ niccaṃ piyaṅgupupphagandhameva",
  "atk-s0514a2:2346_15": "vilimpāmī”ti. Paṇḍito udakapātiṃ āharāpetvā taṃ piḷandhanaṃ tattha pakkhipāpetvā",
  "atk-s0514a2:2346_16": "gandhikaṃ pakkosāpetvā “etaṃ gandhaṃ upasiṅghitvā asukagandhabhāvaṃ jānāhī”ti āha.",
  "atk-s0514a2:2346_17": "So upasiṅghanto piyaṅgupupphabhāvaṃ ñatvā imaṃ ekakanipāte gāthamāha –",
  "atk-s0514a2:2347": "“Sabbasaṃhārako natthi, suddhaṃ kaṅgu pavāyati;",
  "atk-s0514a2:2348": "Alikaṃ bhāsatiyaṃ dhuttī, saccamāhu mahallikā”ti. ;",
  "atk-s0514a2:2349": "Tattha dhuttīti dhuttikā. Āhūti āha, ayameva vā pāṭho.",
  "atk-s0514a2:2350": "Evaṃ mahāsatto taṃ kāraṇaṃ mahājanaṃ jānāpetvā “tvaṃ corīsi, na corīsī”ti pucchitvā coribhāvaṃ paṭijānāpesi. Tato paṭṭhāya mahāsattassa paṇḍitabhāvo pākaṭo jāto.",
  "atk-s0514a2:2351_0": "Suttanti ekā kappāsakkhettarakkhikā itthī kappāsakkhettaṃ rakkhantī tattheva parisuddhaṃ",
  "atk-s0514a2:2351_1": "kappāsaṃ gahetvā sukhumasuttaṃ kantitvā guḷaṃ katvā ucchaṅge ṭhapetvā gāmaṃ āgacchantī",
  "atk-s0514a2:2351_2": "“paṇḍitassa pokkharaṇiyaṃ nhāyissāmī”ti tīraṃ gantvā sāṭakaṃ muñcitvā sāṭakassa upari",
  "atk-s0514a2:2351_3": "suttaguḷaṃ ṭhapetvā otaritvā pokkharaṇiyaṃ nhāyati. Aparā taṃ disvā luddhacittatāya",
  "atk-s0514a2:2351_4": "taṃ gahetvā “aho manāpaṃ suttaṃ, amma, tayā kata”nti accharaṃ paharitvā olokentī",
  "atk-s0514a2:2351_5": "viya ucchaṅge katvā pakkāmi. Sesaṃ purimanayeneva vitthāretabbaṃ. Paṇḍito paṭhamaṃ",
  "atk-s0514a2:2351_6": "coriṃ pucchi “tvaṃ guḷaṃ karontī anto kiṃ pakkhipitvā akāsī”ti? “Kappāsaphalaṭṭhimeva",
  "atk-s0514a2:2351_7": "sāmī”ti. Tato itaraṃ pucchi. Sā “sāmi timbaruaṭṭhi”nti āha. So ubhinnaṃ vacanaṃ parisaṃ",
  "atk-s0514a2:2351_8": "gāhāpetvā suttaguḷaṃ nibbeṭhāpetvā timbaruaṭṭhiṃ disvā taṃ coribhāvaṃ saṃpaṭicchāpesi.",
  "atk-s0514a2:2351_9": "Mahājano haṭṭhatuṭṭho “suvinicchito aḍḍo”ti sādhukārasahassāni pavattesi.",
  "atk-s0514a2:2352_0": "Puttoti ekadivasaṃ ekā itthī puttaṃ ādāya mukhadhovanatthāya paṇḍitassa pokkharaṇiṃ",
  "atk-s0514a2:2352_1": "gantvā puttaṃ nhāpetvā attano sāṭake nisīdāpetvā attano mukhaṃ dhovituṃ otari. Tasmiṃ",
  "atk-s0514a2:2352_2": "khaṇe ekā yakkhinī taṃ dārakaṃ disvā khāditukāmā hutvā itthivesaṃ gahetvā “sahāyike,",
  "atk-s0514a2:2352_3": "sobhati vatāyaṃ dārako, taveso putto”ti pucchitvā “āmā”ti vutte “pāyemi na”nti vatvā",
  "atk-s0514a2:2352_4": "“pāyehī”ti vuttā taṃ gahetvā thokaṃ kīḷāpetvā ādāya palāyi. Itarā taṃ disvā dhāvitvā",
  "atk-s0514a2:2352_5": "“kuhiṃ me puttaṃ nesī”ti gaṇhi. Yakkhinī “kuto tayā putto laddho, mameso putto”ti",
  "atk-s0514a2:2352_6": "āha. Tā kalahaṃ karontiyo sālādvārena gacchanti. Paṇḍito taṃ kalahasaddaṃ sutvā pakkosāpetvā",
  "atk-s0514a2:2352_7": "“kimeta”nti pucchi. Tā tassa etamatthaṃ ārocesuṃ. Taṃ sutvā mahāsatto akkhīnaṃ animisatāya",
  "atk-s0514a2:2352_8": "ceva rattatāya ca nirāsaṅkatāya ca chāyāya abhāvatāya ca “ayaṃ yakkhinī”ti ñatvāpi",
  "atk-s0514a2:2352_9": "“mama vinicchaye ṭhassathā”ti vatvā “āma, ṭhassāmā”ti vutte bhūmiyaṃ lekhaṃ kaḍḍhayitvā",
  "atk-s0514a2:2352_10": "lekhāmajjhe dārakaṃ nipajjāpetvā yakkhiniṃ hatthesu, mātaraṃ pādesu gāhāpetvā “dvepi",
  "atk-s0514a2:2352_11": "kaḍḍhitvā gaṇhatha, kaḍḍhituṃ sakkontiyā eva putto”ti āha.",
  "atk-s0514a2:2353_0": "Tā ubhopi kaḍḍhiṃsu. Dārako kaḍḍhiyamāno dukkhappatto hutvā viravi. Mātā hadayena",
  "atk-s0514a2:2353_1": "phalitena viya hutvā puttaṃ muñcitvā rodamānā aṭṭhāsi. Paṇḍito mahājanaṃ pucchi “ambho,",
  "atk-s0514a2:2353_2": "dārake, mātu hadayaṃ mudukaṃ hoti, udāhu amātū”ti. “Mātu hadayaṃ mudukaṃ hotī”ti.",
  "atk-s0514a2:2353_3": "“Kiṃ dāni dārakaṃ gahetvā ṭhitā mātā hoti, udāhu vissajjetvā ṭhitā”ti? “Vissajjetvā",
  "atk-s0514a2:2353_4": "ṭhitā paṇḍitā”ti. “Imaṃ pana dārakacoriṃ tumhe jānāthā”ti? “Na jānāma, paṇḍitā”ti.",
  "atk-s0514a2:2353_5": "Atha ne paṇḍito āha – “yakkhinī esā, etaṃ khādituṃ gaṇhī”ti. “Kathaṃ jānāsi, paṇḍitā”ti.",
  "atk-s0514a2:2353_6": "“Akkhīnaṃ animisatāya ceva rattatāya ca nirāsaṅkatāya ca chāyāya abhāvena ca nikkaruṇatāya",
  "atk-s0514a2:2353_7": "cā”ti. Atha naṃ pucchi “kāsi tva”nti? “Yakkhinīmhi sāmī”ti. “Kasmā imaṃ dārakaṃ gaṇhī”ti?",
  "atk-s0514a2:2353_8": "“Khādituṃ gaṇhāmi, sāmī”ti. “Andhabāle, tvaṃ pubbepi pāpakammaṃ katvā yakkhinī jātāsi,",
  "atk-s0514a2:2353_9": "idāni punapi pāpaṃ karosi, aho andhabālāsī”ti vatvā taṃ pañcasīlesu patiṭṭhāpetvā",
  "atk-s0514a2:2353_10": "“ito paṭṭhāya evarūpaṃ pāpakammaṃ mā akāsī”ti vatvā taṃ uyyojesi. Dārakamātāpi dārakaṃ",
  "atk-s0514a2:2353_11": "labhitvā “ciraṃ jīvatu sāmī”ti paṇḍitaṃ thometvā puttaṃ ādāya pakkāmi.",
  "atk-s0514a2:2354_0": "Gototi eko kira lakuṇḍakattā goto, kāḷavaṇṇatā ca kāḷoti gotakāḷo nāma puriso sattasaṃvaccharāni",
  "atk-s0514a2:2354_1": "kammaṃ katvā bhariyaṃ labhi. Sā nāmena dīghatālā nāma. So ekadivasaṃ taṃ āmantetvā",
  "atk-s0514a2:2354_2": "“bhadde, pūvakhādanīyaṃ pacāhi, mātāpitaro daṭṭhuṃ gamissāmā”ti vatvā “kiṃ te mātāpitūhī”ti",
  "atk-s0514a2:2354_3": "tāya paṭikkhittopi yāvatatiyaṃ vatvā pūvakhādanīyaṃ pacāpetvā pātheyyañceva paṇṇākārañca",
  "atk-s0514a2:2354_4": "ādāya tāya saddhiṃ maggaṃ paṭipanno antarāmagge uttānavāhiniṃ ekaṃ nadiṃ addasa.",
  "atk-s0514a2:2354_5": "Te pana dvepi udakabhīrukajātikāva, tasmā taṃ uttarituṃ avisahantā tīre aṭṭhaṃsu.",
  "atk-s0514a2:2354_6": "Tadā dīghapiṭṭhi nāmeko duggatapuriso anuvicaranto taṃ ṭhānaṃ pāpuṇi. Atha naṃ te",
  "atk-s0514a2:2354_7": "disvā pucchiṃsu “samma, ayaṃ nadī gambhīrā uttānā”ti. So tesaṃ kathaṃ sutvā udakabhīrukabhāvaṃ",
  "atk-s0514a2:2354_8": "ñatvā “samma, ayaṃ nadī gambhīrā bahucaṇḍamacchākiṇṇā”ti āha. “Samma, kathaṃ tvaṃ",
  "atk-s0514a2:2354_9": "gamissasī”ti? So āha – “saṃsumāramakarānaṃ amhehi paricayo atthi, tena te amhe na",
  "atk-s0514a2:2354_10": "viheṭhentī”ti. “Tena hi, samma, amhepi nehī”ti. So “sādhū”ti sampaṭicchi. Athassa",
  "atk-s0514a2:2354_11": "te khajjabhojanaṃ adaṃsu. So katabhattakicco “samma, kaṃ paṭhamaṃ nemī”ti pucchi.",
  "atk-s0514a2:2354_12": "So āha – “tava sahāyikaṃ paṭhamaṃ nehi, maṃ pacchā nehī”ti. So “sādhū”ti sampaṭicchitvā",
  "atk-s0514a2:2354_13": "taṃ khandhe katvā pātheyyañceva paṇṇākārañca gahetvā nadiṃ otaritvā thokaṃ gantvā",
  "atk-s0514a2:2354_14": "ukkuṭiko nisīditvā pakkāmi.",
  "atk-s0514a2:2355_0": "Gotakāḷo tīre ṭhitova “gambhīrāvatāyaṃ nadī, evaṃ dīghassapi nāma evarūpā, mayhaṃ",
  "atk-s0514a2:2355_1": "pana apasayhāva bhavissatī”ti cintesi. Itaropi taṃ nadīmajjhaṃ netvā “bhadde, ahaṃ",
  "atk-s0514a2:2355_2": "taṃ posessāmi, sampannavatthālaṅkārā dāsidāsaparivutā vicarissasi, kiṃ te ayaṃ lakuṇḍakavāmanako",
  "atk-s0514a2:2355_3": "karissati, mama vacanaṃ karohī”ti āha. Sā tassa vacanaṃ sutvāva attano sāmike sinehaṃ",
  "atk-s0514a2:2355_4": "bhinditvā taṃkhaṇaññeva tasmiṃ paṭibaddhacittā hutvā “sāmi, sace maṃ na chaḍḍessasi,",
  "atk-s0514a2:2355_5": "karissāmi te vacana”nti sampaṭicchi. “Bhadde, kiṃ vadesi, ahaṃ taṃ posessāmī”ti.",
  "atk-s0514a2:2355_6": "Te paratīraṃ gantvā ubhopi samaggā sammodamānā “gotakāḷaṃ pahāya tiṭṭha tva”nti vatvā",
  "atk-s0514a2:2355_7": "tassa passantasseva khādanīyaṃ khādantā pakkamiṃsu. So disvā “ime ekato hutvā maṃ",
  "atk-s0514a2:2355_8": "chaḍḍetvā palāyanti maññe”ti aparāparaṃ dhāvanto thokaṃ otaritvā bhayena nivattitvā",
  "atk-s0514a2:2355_9": "puna tesu kopena “jīvāmi vā marāmi vā”ti ullaṅghitvā nadiyaṃ patito uttānabhāvaṃ",
  "atk-s0514a2:2355_10": "ñatvā nadiṃ uttaritvā vegena taṃ pāpuṇitvā “ambho duṭṭhacora, kuhiṃ me bhariyaṃ nesī”ti",
  "atk-s0514a2:2355_11": "āha. Itaropi taṃ “are duṭṭhavāmanaka, kuto tava bhariyā, mamesā bhariyā”ti vatvā",
  "atk-s0514a2:2355_12": "gīvāyaṃ gahetvā khipi. So dīghatālaṃ hatthe gahetvā”tiṭṭha tvaṃ kuhiṃ gacchasi, satta",
  "atk-s0514a2:2355_13": "saṃvaccharāni kammaṃ katvā laddhabhariyā mesī”ti vatvā tena saddhiṃ kalahaṃ karonto",
  "atk-s0514a2:2355_14": "sālāya santikaṃ pāpuṇi. Mahājano sannipati.",
  "atk-s0514a2:2356_0": "Paṇḍito “kiṃ saddo nāmeso”ti pucchitvā te ubhopi pakkosāpetvā vacanappaṭivacanaṃ",
  "atk-s0514a2:2356_1": "sutvā “mama vinicchaye ṭhassathā”ti vatvā “āma, ṭhassāmā”ti vutte paṭhamaṃ dīghapiṭṭhiṃ",
  "atk-s0514a2:2356_2": "pakkosāpetvā “tvaṃ konāmosī”ti pucchi. “Dīghapiṭṭhiko nāma, sāmī”ti. “Bhariyā te",
  "atk-s0514a2:2356_3": "kā nāmā”ti? So tassā nāmaṃ ajānanto aññaṃ kathesi. “Mātāpitaro te ke nāmā”ti? “Asukā",
  "atk-s0514a2:2356_4": "nāmā”ti. “Bhariyāya pana te mātāpitaro ke nāmā”ti? So ajānitvā aññaṃ kathesi. Tassa",
  "atk-s0514a2:2356_5": "kathaṃ parisaṃ gāhāpetvā taṃ apanetvā itaraṃ pakkosāpetvā purimanayeneva sabbesaṃ",
  "atk-s0514a2:2356_6": "nāmāni pucchi. So yathābhūtaṃ jānanto avirajjhitvā kathesi. Tampi apanetvā dīghatālaṃ",
  "atk-s0514a2:2356_7": "pakkosāpetvā “tvaṃ kā nāmā”ti pucchi. “Dīghatālā nāma sāmī”ti. “Sāmiko te konāmo”ti?",
  "atk-s0514a2:2356_8": "Sā ajānantī aññaṃ kathesi. “Mātāpitaro te ke nāmā”ti. “Asukā nāma sāmī”ti. “Sāmikassa",
  "atk-s0514a2:2356_9": "pana te mātāpitaro ke nāmā”ti? Sāpi vilapantī aññaṃ kathesi. Itare dve pakkosāpetvā",
  "atk-s0514a2:2356_10": "mahājanaṃ pucchi “kiṃ imissā dīghapiṭṭhissa vacanena sameti, udāhu gotakāḷassā”ti.",
  "atk-s0514a2:2356_11": "“Gotakāḷassa paṇḍitā”ti. “Ayaṃ etissā sāmiko, itaro coro”ti. Atha naṃ “corosi, na",
  "atk-s0514a2:2356_12": "corosī”ti pucchi. “Āma, sāmi, coromhī”ti corabhāvaṃ sampaṭicchi. Paṇḍitassa vinicchayena",
  "atk-s0514a2:2356_13": "gotakāḷo attano bhariyaṃ labhitvā mahāsattaṃ thometvā taṃ ādāya pakkāmi. Paṇḍito",
  "atk-s0514a2:2356_14": "dīghapiṭṭhimāha “mā puna evamakāsī”ti.",
  "atk-s0514a2:2357_0": "Rathena cāti ekadivasaṃ eko pana puriso rathe nisīditvā mukhadhovanatthāya nikkhami.",
  "atk-s0514a2:2357_1": "Tasmiṃ khaṇe sakko āvajjento paṇḍitaṃ disvā “mahosadhabuddhaṅkurassa paññānubhāvaṃ",
  "atk-s0514a2:2357_2": "pākaṭaṃ karissāmī”ti cintetvā manussavesenāgantvā rathassa pacchābhāgaṃ gahetvā pāyāsi.",
  "atk-s0514a2:2357_3": "Rathe nisinno puriso “tāta, kenatthenāgatosī”ti pucchitvā “tumhe upaṭṭhātu”nti vutte",
  "atk-s0514a2:2357_4": "“sādhū”ti sampaṭicchitvā yānā oruyha sarīrakiccatthāya gato. Tasmiṃ khaṇe sakko rathaṃ",
  "atk-s0514a2:2357_5": "abhiruhitvā vegena pājesi. Rathasāmiko pana sarīrakiccaṃ katvā nikkhanto sakkaṃ rathaṃ",
  "atk-s0514a2:2357_6": "gahetvā palāyantaṃ disvā vegena gantvā “tiṭṭha tiṭṭha, kuhiṃ me rathaṃ nesī”ti vatvā",
  "atk-s0514a2:2357_7": "“tava ratho añño bhavissati, ayaṃ pana mama ratho”ti vutte tena saddhiṃ kalahaṃ karonto",
  "atk-s0514a2:2357_8": "sālādvāraṃ patto. Paṇḍito “kiṃ nāmeta”nti pucchitvā te pakkosāpetvā āgacchante disvā",
  "atk-s0514a2:2357_9": "nibbhayatāya ceva akkhīnaṃ animisatāya ca “ayaṃ sakko, ayaṃ rathasāmiko”ti aññāsi,",
  "atk-s0514a2:2357_10": "evaṃ santepi vivādakāraṇaṃ pucchitvā “mama vinicchaye ṭhassathā”ti vatvā “āma, ṭhassāmā”ti",
  "atk-s0514a2:2357_11": "vutte “ahaṃ rathaṃ pājessāmi, tumhe dvepi rathaṃ pacchato gahetvā gacchatha, rathasāmiko",
  "atk-s0514a2:2357_12": "na vissajjessati, itaro vissajjessatī”ti vatvā purisaṃ āṇāpesi “rathaṃ pājehī”ti. So tathā akāsi.",
  "atk-s0514a2:2358_0": "Itarepi dve pacchato gahetvā gacchanti. Rathasāmiko thokaṃ gantvā vissajjetvā ṭhito,",
  "atk-s0514a2:2358_1": "sakko pana rathena saddhiṃ gantvā ratheneva saddhiṃ nivatti. Paṇḍito manusse ācikkhi",
  "atk-s0514a2:2358_2": "“ayaṃ puriso thokaṃ gantvā rathaṃ vissajjetvā ṭhito, ayaṃ pana rathena saddhiṃ dhāvitvā",
  "atk-s0514a2:2358_3": "ratheneva saddhiṃ nivatti, nevassa sarīre sedabindumattampi atthi, assāsapassāsopi",
  "atk-s0514a2:2358_4": "natthi, abhīto animisanetto, esa sakko devarājā”ti. Atha naṃ “sakko devarājāsī”ti",
  "atk-s0514a2:2358_5": "pucchitvā “āma, paṇḍitā”ti vutte “kasmā āgatosī”ti vatvā “taveva paññāpakāsanatthaṃ",
  "atk-s0514a2:2358_6": "paṇḍitā”ti vutte “tena hi mā puna evamakāsī”ti ovadati. Sakkopi sakkānubhāvaṃ dassento",
  "atk-s0514a2:2358_7": "ākāse ṭhatvā “suvinicchito paṇḍitena aḍḍo”ti paṇḍitassa thutiṃ katvā sakaṭṭhānameva",
  "atk-s0514a2:2358_8": "gato. Tadā so amacco sayameva rañño santikaṃ gantvā “mahārāja, paṇḍitena evaṃ rathaaḍḍo",
  "atk-s0514a2:2358_9": "suvinicchito, sakkopi tena parājito, kasmā purisavisesaṃ na jānāsi, devā”ti āha.",
  "atk-s0514a2:2358_10": "Rājā senakaṃ pucchi “kiṃ, senaka, ānema paṇḍita”nti. So lābhamaccharena “mahārāja,",
  "atk-s0514a2:2358_11": "ettakena paṇḍito nāma na hoti, āgametha tāva vīmaṃsitvā jānissāmā”ti āha.",
  "atk-s0514a2:2359": "Sattadārakapañho niṭṭhito.",
  "atk-s0514a2:2360": "Gadrabhapañho",
  "atk-s0514a2:2361_0": "Daṇḍoti athekadivasaṃ rājā “paṇḍitaṃ vīmaṃsissāmā”ti khadiradaṇḍaṃ āharāpetvā tato",
  "atk-s0514a2:2361_1": "vidatthiṃ gahetvā cundakāre pakkosāpetvā suṭṭhu likhāpetvā pācīnayavamajjhakagāmaṃ",
  "atk-s0514a2:2361_2": "pesesi “pācīnayavamajjhakagāmavāsino kira paṇḍitā, ‘imassa khadiradaṇḍassa idaṃ aggaṃ,",
  "atk-s0514a2:2361_3": "idaṃ mūla’nti jānantu, ajānantānaṃ sahassadaṇḍo”ti. Gāmavāsino sannipatitvā jānituṃ",
  "atk-s0514a2:2361_4": "asakkontā seṭṭhino kathayiṃsu “kadāci mahosadhapaṇḍito jāneyya, pakkosāpetvā taṃ",
  "atk-s0514a2:2361_5": "pucchathā”ti. Seṭṭhi paṇḍitaṃ kīḷāmaṇḍalā pakkosāpetvā tamatthaṃ ārocetvā “tāta,",
  "atk-s0514a2:2361_6": "mayaṃ jānituṃ na sakkoma, api nu tvaṃ sakkhissasī”ti pucchi. Taṃ sutvā paṇḍito cintesi",
  "atk-s0514a2:2361_7": "“rañño imassa aggena vā mūlena vā payojanaṃ natthi, mama vīmaṃsanatthāya pesitaṃ",
  "atk-s0514a2:2361_8": "bhavissatī”ti. Cintetvā ca pana “āharatha, tāta, jānissāmī”ti āharāpetvā hatthena",
  "atk-s0514a2:2361_9": "gahetvāva “idaṃ aggaṃ idaṃ mūla”nti ñatvāpi mahājanassa hadayaggahaṇatthaṃ udakapātiṃ",
  "atk-s0514a2:2361_10": "āharāpetvā khadiradaṇḍakassa majjhe suttena bandhitvā suttakoṭiyaṃ gahetvā khadiradaṇḍakaṃ",
  "atk-s0514a2:2361_11": "udakapiṭṭhe ṭhapesi. Mūlaṃ bhāriyatāya paṭhamaṃ udake nimujji. Tato mahājanaṃ pucchi",
  "atk-s0514a2:2361_12": "“rukkhassa nāma mūlaṃ bhāriyaṃ hoti, udāhu agga”nti? “Mūlaṃ paṇḍitā”ti. Tena hi imassa",
  "atk-s0514a2:2361_13": "paṭhamaṃ nimuggaṃ passatha, etaṃ mūlanti imāya saññāya aggañca mūlañca ācikkhi. Gāmavāsino",
  "atk-s0514a2:2361_14": "“idaṃ aggaṃ idaṃ mūla”nti rañño pahiṇiṃsu. Rājā “ko imaṃ jānātī”ti pucchitvā “sirivaḍḍhanaseṭṭhino",
  "atk-s0514a2:2361_15": "putto mahosadhapaṇḍito”ti sutvā “kiṃ, senaka, ānema paṇḍita”nti pucchi. Adhivāsehi,",
  "atk-s0514a2:2361_16": "deva, aññenapi upāyena naṃ vīmaṃsissāmāti.",
  "atk-s0514a2:2362_0": "Sīsanti athekadivasaṃ itthiyā ca purisassa cāti dve sīsāni āharāpetvā “idaṃ itthisīsaṃ,",
  "atk-s0514a2:2362_1": "idaṃ purisasīsanti jānantu, ajānantānaṃ sahassadaṇḍo”ti pahiṇiṃsu. Gāmavāsino ajānantā",
  "atk-s0514a2:2362_2": "paṇḍitaṃ pucchiṃsu. So disvāva aññāsi. Kathaṃ jānāti? Purisasīse kira sibbinī ujukāva",
  "atk-s0514a2:2362_3": "hoti, itthisīse sibbinī vaṅkā hoti, parivattitvā gacchati. So iminā abhiññāṇena “idaṃ",
  "atk-s0514a2:2362_4": "itthiyā sīsaṃ, idaṃ purisassa sīsa”nti ācikkhi. Gāmavāsinopi rañño pahiṇiṃsu. Sesaṃ purimasadisameva.",
  "atk-s0514a2:2363_0": "Ahīti athekadivasaṃ sappañca sappiniñca āharāpetvā “ayaṃ sappo, ayaṃ sappinīti jānantu,",
  "atk-s0514a2:2363_1": "ajānantānaṃ sahassadaṇḍo”ti vatvā gāmavāsīnaṃ pesesuṃ. Gāmavāsino ajānantā paṇḍitaṃ",
  "atk-s0514a2:2363_2": "pucchiṃsu. So disvāva jānāti. Sappassa hi naṅguṭṭhaṃ thūlaṃ hoti, sappiniyā tanukaṃ",
  "atk-s0514a2:2363_3": "hoti, sappassa sīsaṃ puthulaṃ hoti, sappiniyā tanukaṃ hoti, sappassa akkhīni mahantāni,",
  "atk-s0514a2:2363_4": "sappiniyā khuddakāni, sappassa sovattiko parābaddho hoti, sappiniyā vicchinnako.",
  "atk-s0514a2:2363_5": "So imehi abhiññāṇehi “ayaṃ sappo, ayaṃ sappinī”ti ācikkhi. Sesaṃ vuttanayameva.",
  "atk-s0514a2:2364_0": "Kukkuṭoti athekadivasaṃ “pācīnayavamajjhakagāmavāsino amhākaṃ sabbasetaṃ pādavisāṇaṃ",
  "atk-s0514a2:2364_1": "sīsakakudhaṃ tayo kāle anatikkamitvā nadantaṃ usabhaṃ pesentu, no ce pesenti, sahassadaṇḍo”ti",
  "atk-s0514a2:2364_2": "pahiṇiṃsu. Te ajānantā paṇḍitaṃ pucchiṃsu. So āha – “rājā vo sabbasetaṃ kukkuṭaṃ",
  "atk-s0514a2:2364_3": "āharāpesi, so hi pādanakhasikhatāya pādavisāṇo nāma, sīsacūḷatāya sīsakakudho nāma,",
  "atk-s0514a2:2364_4": "tikkhattuṃ vassanato tayo kāle anatikkamitvā nadati nāma, tasmā evarūpaṃ kukkuḷaṃ",
  "atk-s0514a2:2364_5": "pesethā”ti āha. Te pesayiṃsu.",
  "atk-s0514a2:2365_0": "Maṇīti sakkena kusarañño dinno maṇikkhandho aṭṭhasu ṭhānesu vaṅko hoti. Tassa purāṇasuttaṃ",
  "atk-s0514a2:2365_1": "chinnaṃ, koci purāṇasuttaṃ nīharitvā navasuttaṃ pavesetuṃ na sakkoti, tasmā ekadivasaṃ",
  "atk-s0514a2:2365_2": "“imasmā maṇikkhandhā purāṇasuttaṃ nīharitvā navasuttaṃ pavesentū”ti pesayiṃsu. Gāmavāsino",
  "atk-s0514a2:2365_3": "purāṇasuttaṃ nīharitvā navasuttaṃ pavesetuṃ asakkontā paṇḍitassa ācikkhiṃsu. So “mā",
  "atk-s0514a2:2365_4": "cintayittha, madhuṃ āharathā”ti āharāpetvā maṇino dvīsu passesu madhunā chiddaṃ makkhetvā",
  "atk-s0514a2:2365_5": "kambalasuttaṃ vaṭṭetvā koṭiyaṃ madhunā makkhetvā thokaṃ chidde pavesetvā kipillikānaṃ",
  "atk-s0514a2:2365_6": "nikkhamanaṭṭhāne ṭhapesi. Kipillikā madhugandhena nikkhamitvā maṇimhi purāṇasuttaṃ",
  "atk-s0514a2:2365_7": "khādamānā gantvā kambalasuttakoṭiyaṃ ḍaṃsitvā kaḍḍhantā ekena passena nīhariṃsu.",
  "atk-s0514a2:2365_8": "Paṇḍito pavesitabhāvaṃ ñatvā “rañño dethā”ti gāmavāsīnaṃ adāsi. Te rañño pesayiṃsu.",
  "atk-s0514a2:2365_9": "So pavesitaupāyaṃ sutvā tussi.",
  "atk-s0514a2:2366_0": "Vijāyananti athekadivasaṃ rañño maṅgalausabhaṃ bahū māse khādāpetvā mahodaraṃ katvā",
  "atk-s0514a2:2366_1": "visāṇāni dhovitvā telena makkhetvā haliddiyā nhāpetvā gāmavāsīnaṃ pahiṇiṃsu “tumhe",
  "atk-s0514a2:2366_2": "kira paṇḍitā, ayañca rañño maṅgalausabho patiṭṭhitagabbho, etaṃ vijāyāpetvā savacchakaṃ",
  "atk-s0514a2:2366_3": "pesetha, apesentānaṃ sahassadaṇḍo”ti. Gāmavāsino “na sakkā idaṃ kātuṃ, kiṃ nu kho",
  "atk-s0514a2:2366_4": "karissāmā”ti paṇḍitaṃ pucchiṃsu. So “iminā ekena pañhapaṭibhāgena bhavitabba”nti",
  "atk-s0514a2:2366_5": "cintetvā “sakkhissatha panekaṃ raññā saddhiṃ kathanasamatthaṃ visāradaṃ purisaṃ laddhu”nti",
  "atk-s0514a2:2366_6": "pucchi. “Na garu etaṃ, paṇḍitā”ti. “Tena hi naṃ pakkosathā”ti. Te pakkosiṃsu. Atha",
  "atk-s0514a2:2366_7": "naṃ mahāsatto “ehi, bho purisa, tvaṃ tava kese piṭṭhiyaṃ vikiritvā nānappakāraṃ balavaparidevaṃ",
  "atk-s0514a2:2366_8": "paridevanto rājadvāraṃ gaccha, aññehi pucchitopi kiñci avatvāva parideva, raññā pana",
  "atk-s0514a2:2366_9": "pakkosāpetvā paridevakāraṇaṃ pucchitova samāno ‘pitā me deva vijāyituṃ na sakkoti,",
  "atk-s0514a2:2366_10": "ajja sattamo divaso, paṭisaraṇaṃ me hohi, vijāyanupāyamassa karohī’ti vatvā raññā",
  "atk-s0514a2:2366_11": "‘kiṃ vilapasi aṭṭhānametaṃ, purisā nāma vijāyantā natthī’ti vutte ‘sace deva, evaṃ",
  "atk-s0514a2:2366_12": "natthi, atha kasmā pācīnayavamajjhakagāmavāsino kathaṃ maṅgalausabhaṃ vijāyāpessantī’ti",
  "atk-s0514a2:2366_13": "vadeyyāsī”ti āha. So “sādhū”ti sampaṭicchitvā tathā akāsi. Rājā “kenidaṃ pañhapaṭibhāgaṃ",
  "atk-s0514a2:2366_14": "cintita”nti pucchitvā “mahosadhapaṇḍitenā”ti sutvā tussi.",
  "atk-s0514a2:2367_0": "Odananti aparasmiṃ divase “paṇḍitaṃ vīmaṃsissāmā”ti “pācīnayavamajjhakagāmavāsino",
  "atk-s0514a2:2367_1": "amhākaṃ aṭṭhaṅgasamannāgataṃ ambilodanaṃ pacitvā pesentu. Tatrimāni aṭṭhaṅgāni –",
  "atk-s0514a2:2367_2": "na taṇḍulehi, na udakena, na ukkhaliyā, na uddhanena, na agginā, na dārūhi, na itthiyā",
  "atk-s0514a2:2367_3": "na purisena, na maggenāti. Apesentānaṃ sahassadaṇḍo”ti pahiṇiṃsu. Gāmavāsino taṃ",
  "atk-s0514a2:2367_4": "kāraṇaṃ ajānantā paṇḍitaṃ pucchiṃsu. So “mā cintayitthā”ti vatvā “na taṇḍulehīti",
  "atk-s0514a2:2367_5": "kaṇikaṃ gāhāpetvā, na udakenāti himaṃ gāhāpetvā, na ukkhaliyāti aññaṃ navamattikābhājanaṃ",
  "atk-s0514a2:2367_6": "gāhāpetvā, na uddhanenāti khāṇuke koṭṭāpetvā, na aggināti pakatiaggiṃ pahāya araṇiaggiṃ",
  "atk-s0514a2:2367_7": "gāhāpetvā, na dārūhīti paṇṇāni gāhāpetvā ambilodanaṃ pacāpetvā navabhājane pakkhipitvā",
  "atk-s0514a2:2367_8": "lañchitvā, na itthiyā na purisenāti paṇḍakena ukkhipāpetvā, na maggenāti mahāmaggaṃ",
  "atk-s0514a2:2367_9": "pahāya jaṅghamaggena rañño pesethā”ti āha. Te tathā kariṃsu. Rājā “kena panesa pañho",
  "atk-s0514a2:2367_10": "ñāto”ti pucchitvā “mahosadhapaṇḍitenā”ti sutvā tussi.",
  "atk-s0514a2:2368_0": "Vālukanti aparasmiṃ divase paṇḍitassa vīmaṃsanatthaṃ gāmavāsīnaṃ pahiṇiṃsu “rājā",
  "atk-s0514a2:2368_1": "dolāya kīḷitukāmo, rājakule purāṇayottaṃ chinnaṃ, ekaṃ vālukayottaṃ vaṭṭetvā pesentu,",
  "atk-s0514a2:2368_2": "apesentānaṃ sahassadaṇḍo”ti. Te paṇḍitaṃ pucchiṃsu. Paṇḍito “imināpi pañhapaṭibhāgeneva",
  "atk-s0514a2:2368_3": "bhavitabba”nti gāmavāsino assāsetvā vacanakusale dve tayo purise pakkosāpetvā “gacchatha",
  "atk-s0514a2:2368_4": "tumhe, rājānaṃ vadetha ‘deva, gāmavāsino tassa yottassa tanukaṃ vā thūlaṃ vā pamāṇaṃ",
  "atk-s0514a2:2368_5": "na jānanti, purāṇavālukayottato vidatthimattaṃ vā caturaṅgulamattaṃ vā khaṇḍaṃ pesetha,",
  "atk-s0514a2:2368_6": "taṃ oloketvā tena pamāṇena vaṭṭessantī’ti. Sace, vo rājā ‘amhākaṃ ghare vālukayottaṃ",
  "atk-s0514a2:2368_7": "nāma na kadāci sutapubba’nti vadati, atha naṃ ‘sace, mahārāja, vo evarūpaṃ na sakkā",
  "atk-s0514a2:2368_8": "kātuṃ, pācīnayavamajjhakagāmavāsino kathaṃ karissantī’ti vadeyyāthā”ti pesesi. Te",
  "atk-s0514a2:2368_9": "tathā kariṃsu. Rājā “kena cintitaṃ pañhapaṭibhāga”nti pucchitvā “mahosadhapaṇḍitenā”ti sutvā tussi.",
  "atk-s0514a2:2369_0": "Taḷākanti aparasmiṃ divase paṇḍitassa vīmaṃsanatthaṃ “rājā udakakīḷaṃ kīḷitukāmo,",
  "atk-s0514a2:2369_1": "pañcavidhapadumasacchannaṃ pokkharaṇiṃ pesentu, apesentānaṃ sahassadaṇḍo”ti gāmavāsīnaṃ",
  "atk-s0514a2:2369_2": "pesayiṃsu. Te paṇḍitassa ārocesuṃ. So “imināpi pañhapaṭibhāgeneva bhavitabba”nti",
  "atk-s0514a2:2369_3": "cintetvā vacanakusale katipaye manusse pakkosāpetvā “etha tumhe udakakīḷaṃ kīḷitvā",
  "atk-s0514a2:2369_4": "akkhīni rattāni katvā allakesā allavatthā kaddamamakkhitasarīrā yottadaṇḍaleḍḍuhatthā",
  "atk-s0514a2:2369_5": "rājadvāraṃ gantvā dvāre ṭhitabhāvaṃ rañño ārocāpetvā katokāsā pavisitvā ‘mahārāja,",
  "atk-s0514a2:2369_6": "tumhehi kira pācīnayavamajjhakagāmavāsino pokkharaṇiṃ pesentūti pahitā mayaṃ tumhākaṃ",
  "atk-s0514a2:2369_7": "anucchavikaṃ mahantaṃ pokkharaṇiṃ ādāya āgatā. Sā pana araññavāsikattā nagaraṃ disvā",
  "atk-s0514a2:2369_8": "dvārapākāraparikhāaṭṭālakādīni oloketvā bhītatasitā yottāni chinditvā palāyitvā araññameva",
  "atk-s0514a2:2369_9": "paviṭṭhā, mayaṃ leḍḍudaṇḍādīhi pothentāpi nivattetuṃ na sakkhimhā, tumhākaṃ araññā",
  "atk-s0514a2:2369_10": "ānītaṃ purāṇapokkharaṇiṃ pesetha, tāya saddhiṃ yojetvā harissāmā’ti vatvā raññāna",
  "atk-s0514a2:2369_11": "kadāci mama araññato ānītapokkharaṇī nāma bhūtapubbā, na ca mayā kassaci yojetvā",
  "atk-s0514a2:2369_12": "āharaṇatthāya pokkharaṇī pesitapubbā’ti vutte ‘sace, deva, vo evaṃ na sakkā kātuṃ,",
  "atk-s0514a2:2369_13": "pācīnayavamajjhakagāmavāsino kathaṃ pokkharaṇiṃ pesessantī’ti vadeyyāthā”ti vatvā",
  "atk-s0514a2:2369_14": "pesesi. Te tathā kariṃsu. Rājā paṇḍitena ñātabhāvaṃ sutvā tussi.",
  "atk-s0514a2:2370_0": "Uyyānanti punekadivasaṃ “mayaṃ uyyānakīḷaṃ kīḷitukāmā, amhākañca purāṇauyyānaṃ parijiṇṇaṃ,",
  "atk-s0514a2:2370_1": "obhaggaṃ jātaṃ, pācīnayavamajjhakagāmavāsino supupphitataruṇarukkhasañchannaṃ navauyyānaṃ",
  "atk-s0514a2:2370_2": "pesentū”ti pahiṇiṃsu. Gāmavāsino paṇḍitassa ārocesuṃ. Paṇḍito “imināpi pañhapaṭibhāgeneva",
  "atk-s0514a2:2370_3": "bhavitabba”nti te samassāsetvā manusse pesetvā purimanayeneva kathāpesi.",
  "atk-s0514a2:2371_0": "Tadāpi rājā tussitvā senakaṃ pucchi “kiṃ, senaka, ānema paṇḍita”nti. So lābhamacchariyena",
  "atk-s0514a2:2371_1": "“ettakena paṇḍito nāma na hoti, āgametha, devā”ti āha. Tassa taṃ vacanaṃ sutvā rājā",
  "atk-s0514a2:2371_2": "cintesi “mahosadhapaṇḍito sattadārakapañhehi mama manaṃ gaṇhi, evarūpesupissa guyhapañhavissajjanesu",
  "atk-s0514a2:2371_3": "ceva pañhapaṭibhāgesu ca buddhassa viya byākaraṇaṃ, senako evarūpaṃ paṇḍitaṃ ānetuṃ",
  "atk-s0514a2:2371_4": "na deti, kiṃ me senakena, ānessāmi na”nti. So mahantena parivārena taṃ gāmaṃ pāyāsi.",
  "atk-s0514a2:2371_5": "Tassa maṅgalaassaṃ abhiruhitvā gacchantassa assassa pādo phalitabhūmiyā antaraṃ pavisitvā",
  "atk-s0514a2:2371_6": "bhijji. Rājā tatova nivattitvā nagaraṃ pāvisi. Atha naṃ senako upasaṅkamitvā pucchi",
  "atk-s0514a2:2371_7": "“mahārāja, paṇḍitaṃ kiṃ ānetuṃ pācīnayavamajjhakagāmaṃ agamitthā”ti. “Āma, paṇḍitā”ti.",
  "atk-s0514a2:2371_8": "“Mahārāja, tumhe maṃ anatthakāmaṃ katvā passatha, ‘āgametha tāvā’ti vuttepi atituritā",
  "atk-s0514a2:2371_9": "nikkhamittha, paṭhamagamaneneva maṅgalaassassa pādo bhinno”ti.",
  "atk-s0514a2:2372_0": "So tassa vacanaṃ sutvā tuṇhī hutvā punekadivasaṃ tena saddhiṃ mantesi “kiṃ, senaka,",
  "atk-s0514a2:2372_1": "ānema paṇḍita”nti. Deva, sayaṃ agantvā dūtaṃ pesetha “paṇḍita, amhākaṃ tava santikaṃ",
  "atk-s0514a2:2372_2": "āgacchantānaṃ assassa pādo bhinno, assataraṃ vā no pesetu seṭṭhataraṃ vā”ti. “Yadi",
  "atk-s0514a2:2372_3": "assataraṃ pesessati, sayaṃ āgamissati. Seṭṭhataraṃ pesento pitaraṃ pesessati, ayameko",
  "atk-s0514a2:2372_4": "no pañho bhavissatī”ti. Rājā “sādhū”ti sampaṭicchitvā tathā katvā dūtaṃ pesesi. Paṇḍito",
  "atk-s0514a2:2372_5": "dūtassa vacanaṃ sutvā “rājā mamañceva pitarañca passitukāmo”ti cintetvā pitu santikaṃ",
  "atk-s0514a2:2372_6": "gantvā vanditvā “tāta, rājā tumhe ceva mamañca daṭṭhukāmo, tumhe paṭhamataraṃ seṭṭhisahassaparivutā",
  "atk-s0514a2:2372_7": "gacchatha, gacchantā ca tucchahatthā agantvā navasappipūraṃ candanakaraṇḍakaṃ ādāya",
  "atk-s0514a2:2372_8": "gacchatha. Rājā tumhehi saddhiṃ paṭisanthāraṃ katvā ‘gahapati patirūpaṃ āsanaṃ ñatvā",
  "atk-s0514a2:2372_9": "nisīdāhī’ti vakkhati, atha tumhe tathārūpaṃ āsanaṃ ñatvā nisīdeyyātha. Tumhākaṃ nisinnakāle",
  "atk-s0514a2:2372_10": "ahaṃ āgamissāmi, rājā mayāpi saddhiṃ paṭisanthāraṃ katvā ‘paṇḍita, tavānurūpaṃ āsanaṃ",
  "atk-s0514a2:2372_11": "ñatvā nisīdā’ti vakkhati, athāhaṃ tumhe olokessāmi, tumhe tāya saññāya āsanā vuṭṭhāya",
  "atk-s0514a2:2372_12": "‘tāta mahosadha, imasmiṃ āsane nisīdā’ti vadeyyātha, ajja no eko pañho matthakaṃ",
  "atk-s0514a2:2372_13": "pāpuṇissatī”ti āha. So “sādhū”ti sampaṭicchitvā vuttanayeneva gantvā attano dvāre",
  "atk-s0514a2:2372_14": "ṭhitabhāvaṃ rañño ārocāpetvā “pavisatū”ti vutte pavisitvā rājānaṃ vanditvā ekamantaṃ aṭṭhāsi.",
  "atk-s0514a2:2373_0": "Rājā tena saddhiṃ paṭisanthāraṃ katvā “gahapati, tavaputto mahosadhapaṇḍito kuhi”nti",
  "atk-s0514a2:2373_1": "pucchi. “Pacchato āgacchati, devā”ti. Rājā “pacchato āgacchatī”ti sutvā tuṭṭhamānaso",
  "atk-s0514a2:2373_2": "hutvā “mahāseṭṭhi attano yuttāsanaṃ ñatvā nisīdā”ti āha. So attano yuttāsanaṃ ñatvā",
  "atk-s0514a2:2373_3": "ekamantaṃ nisīdi. Mahāsattopi alaṅkatapaṭiyatto dārakasahassaparivuto alaṅkatarathe",
  "atk-s0514a2:2373_4": "nisīditvā nagaraṃ pavisanto parikhāpiṭṭhe caramānaṃ ekaṃ gadrabhaṃ disvā thāmasampanne",
  "atk-s0514a2:2373_5": "māṇave pesesi “ambho, etaṃ gadrabhaṃ anubandhitvā yathā saddaṃ na karoti, evamassa",
  "atk-s0514a2:2373_6": "mukhabandhanaṃ katvā kilañjena veṭhetvā tasmiṃ ekenattharaṇena paṭicchādetvā aṃsenādāya",
  "atk-s0514a2:2373_7": "āgacchathā”ti. Te tathā kariṃsu. Bodhisattopi mahantena parivārena nagaraṃ pāvisi.",
  "atk-s0514a2:2373_8": "Mahājano “esa kira sirivaḍḍhanaseṭṭhino putto mahosadhapaṇḍito nāma, esa kira jāyamāno",
  "atk-s0514a2:2373_9": "osadhaghaṭikaṃ hatthena gahetvā jāto, iminā kira ettakānaṃ vīmaṃsanapañhānaṃ pañhapaṭibhāgo",
  "atk-s0514a2:2373_10": "ñāto”ti mahāsattaṃ abhitthavanto olokentopi tittiṃ na gacchati. So rājadvāraṃ gantvā",
  "atk-s0514a2:2373_11": "paṭivedesi. Rājā sutvāva haṭṭhatuṭṭho “mama putto mahosadhapaṇḍito khippaṃ āgacchatū”ti",
  "atk-s0514a2:2373_12": "āha. So dārakasahassaparivuto pāsādaṃ abhiruhitvā rājānaṃ vanditvā ekamantaṃ aṭṭhāsi.",
  "atk-s0514a2:2373_13": "Rājā taṃ disvāva somanassappatto hutvā madhurapaṭisanthāraṃ katvā “paṇḍita, patirūpaṃ",
  "atk-s0514a2:2373_14": "āsanaṃ ñatvā nisīdā”ti āha. Atha so pitaraṃ olokesi. Athassa pitāpi olokitasaññāya",
  "atk-s0514a2:2373_15": "uṭṭhāya “paṇḍita, imasmiṃ āsane nisīdā”ti āha. So tasmiṃ āsane nisīdi.",
  "atk-s0514a2:2374_0": "Taṃ tattha nisinnaṃ disvāva senakapukkusakāmindadevindā ceva aññe ca andhabālā pāṇiṃ",
  "atk-s0514a2:2374_1": "paharitvā mahāhasitaṃ hasitvā “imaṃ andhabālaṃ ‘paṇḍito’ti vadiṃsu, so pitaraṃ āsanā",
  "atk-s0514a2:2374_2": "vuṭṭhāpetvā sayaṃ nisīdati, imaṃ ‘paṇḍito’ti vattuṃ ayutta”nti parihāsaṃ kariṃsu.",
  "atk-s0514a2:2374_3": "Rājāpi dummukho anattamano ahosi. Atha naṃ mahāsatto pucchi “kiṃ, mahārāja, dummukhatthā”ti?",
  "atk-s0514a2:2374_4": "“Āma paṇḍita, dummukhomhi, savanameva te manāpaṃ, dassanaṃ pana amanāpaṃ jāta”nti.",
  "atk-s0514a2:2374_5": "“Kiṃ kāraṇā, mahārājā”ti? “Pitaraṃ āsanā vuṭṭhāpetvā nisinnattā”ti. “Kiṃ pana tvaṃ,",
  "atk-s0514a2:2374_6": "mahārāja, ‘sabbaṭṭhānesu puttehi pitarova uttamā’ti maññasī”ti. “Āma, paṇḍitā”ti.",
  "atk-s0514a2:2374_7": "Atha mahāsatto “nanu, mahārāja, tumhehi amhākaṃ ‘assataraṃ vā pesetu seṭṭhataraṃ",
  "atk-s0514a2:2374_8": "vā’ti sāsanaṃ pahita”nti vatvā āsanā vuṭṭhāya te māṇave oloketvā “tumhehi gahitaṃ",
  "atk-s0514a2:2374_9": "gadrabhaṃ ānethā”ti āṇāpetvā rañño pādamūle nipajjāpetvā “mahārāja, ayaṃ gadrabho",
  "atk-s0514a2:2374_10": "kiṃ agghatī”ti pucchi. “Paṇḍita, sace upakārako, aṭṭha kahāpaṇe agghatī”ti. “Imaṃ",
  "atk-s0514a2:2374_11": "paṭicca jāto ājānīyavaḷavāya kucchimhi vuṭṭhaassataro kiṃ agghatī”ti? “Anaggho paṇḍitā”ti.",
  "atk-s0514a2:2374_12": "“Deva, kasmā evaṃ kathetha, nanu tumhehi idāneva vuttaṃ ‘sabbaṭṭhānesu puttehi pitarova",
  "atk-s0514a2:2374_13": "uttamā’ti. Sace taṃ saccaṃ, tumhākaṃ vāde assatarato gadrabhova uttamo hoti, kiṃ",
  "atk-s0514a2:2374_14": "pana, mahārāja, tumhākaṃ paṇḍitā ettakampi jānituṃ asakkontā pāṇiṃ paharitvā hasanti,",
  "atk-s0514a2:2374_15": "aho tumhākaṃ paṇḍitānaṃ paññāsampatti, kuto vo ete laddhā”ti cattāro paṇḍite parihasitvā",
  "atk-s0514a2:2374_16": "rājānaṃ imāya ekakanipāte gāthāya ajjhabhāsi –",
  "atk-s0514a2:2375": "“Haṃci tuvaṃ evamaññasi ‘seyyo, puttena pitā’ti rājaseṭṭha;",
  "atk-s0514a2:2376": "Handassatarassa te ayaṃ, assatarassa hi gadrabho pitā”ti. ;",
  "atk-s0514a2:2377": "Tassattho – yadi, tvaṃ rājaseṭṭha, sabbaṭṭhānesu seyyo puttena pitāti evaṃ maññasi, tava assataratopi ayaṃ gadrabho seyyo hotu. Kiṃ kāraṇā? Assatarassa hi gadrabho pitāti.",
  "atk-s0514a2:2378_0": "Evañca pana vatvā mahāsatto āha – “mahārāja, sace puttato pitā seyyo, mama pitaraṃ",
  "atk-s0514a2:2378_1": "gaṇhatha. Sace pitito putto seyyo, maṃ gaṇhatha tumhākaṃ atthāyā”ti. Rājā somanassappatto",
  "atk-s0514a2:2378_2": "ahosi. Sabbā rājaparisāpi “sukathito paṇḍitena pañho”ti unnadantā sādhukārasahassāni",
  "atk-s0514a2:2378_3": "adaṃsu, aṅguliphoṭā ceva celukkhepā ca pavattiṃsu. Cattāro paṇḍitāpi dummukhā pajjhāyantāva",
  "atk-s0514a2:2378_4": "ahesuṃ. Nanu mātāpitūnaṃ guṇaṃ jānanto bodhisattena sadiso nāma natthi, atha so kasmā",
  "atk-s0514a2:2378_5": "evamakāsīti? Na so pitu avamānanatthāya, raññā pana “assataraṃ vā pesetu seṭṭhataraṃ",
  "atk-s0514a2:2378_6": "vā”ti pesitaṃ, tasmā tasseva pañhassa āvibhāvatthaṃ attano ca paṇḍitabhāvassa ñāpanatthaṃ",
  "atk-s0514a2:2378_7": "catunnañca paṇḍitānaṃ appaṭibhānakaraṇatthaṃ evamakāsīti.",
  "atk-s0514a2:2379": "Gadrabhapañho niṭṭhito.",
  "atk-s0514a2:2380": "Ekūnavīsatimapañho",
  "atk-s0514a2:2381_0": "Rājā tussitvā gandhodakapuṇṇaṃ suvaṇṇabhiṅkāraṃ ādāya “pācīnayavamajjhakagāmaṃ rājabhogena",
  "atk-s0514a2:2381_1": "paribhuñjatū”ti seṭṭhissa hatthe udakaṃ pātetvā “sesaseṭṭhino etasseva upaṭṭhākā",
  "atk-s0514a2:2381_2": "hontū”ti vatvā bodhisattassa mātu ca sabbālaṅkāre pesetvā gadrabhapañhe pasanno bodhisattaṃ",
  "atk-s0514a2:2381_3": "puttaṃ katvā gaṇhituṃ seṭṭhiṃ avoca – “gahapati, mahosadhapaṇḍitaṃ mama puttaṃ katvā",
  "atk-s0514a2:2381_4": "dehī”ti. “Deva, atitaruṇo ayaṃ, ajjāpissa mukhe khīragandho vāyati, mahallakakāle",
  "atk-s0514a2:2381_5": "tumhākaṃ santike bhavissatī”ti. “Gahapati, tvaṃ ito paṭṭhāya etasmiṃ nirālayo hohi,",
  "atk-s0514a2:2381_6": "ayaṃ ajjatagge mama putto, ahaṃ mama puttaṃ posetuṃ sakkhissāmi, gaccha tva”nti taṃ",
  "atk-s0514a2:2381_7": "uyyojesi. So rājānaṃ vanditvā paṇḍitaṃ āliṅgitvā ure nipajjāpetvā sīse cumbitvā “tāta,",
  "atk-s0514a2:2381_8": "appamatto hohī”ti ovādamassa adāsi. Sopi pitaraṃ vanditvā “tāta, mā cintayitthā”ti",
  "atk-s0514a2:2381_9": "assāsetvā pitaraṃ uyyojesi. Rājā paṇḍitaṃ pucchi “tāta, antobhattiko bhavissasi,",
  "atk-s0514a2:2381_10": "udāhu bahibhattiko”ti. So “mahā me parivāro, tasmā bahibhattikena mayā bhavituṃ vaṭṭatī”ti",
  "atk-s0514a2:2381_11": "cintetvā “bahibhattiko bhavissāmi, devā”ti āha. Athassa rājā anurūpaṃ gehaṃ dāpetvā",
  "atk-s0514a2:2381_12": "dārakasahassaṃ ādiṃ katvā paribbayaṃ dāpetvā sabbaparibhoge dāpesi. So tato paṭṭhāya rājānaṃ upaṭṭhāsi.",
  "atk-s0514a2:2382_0": "Rājāpi naṃ vīmaṃsitukāmo ahosi. Tadā ca nagarassa dakkhiṇadvārato avidūre pokkharaṇitīre",
  "atk-s0514a2:2382_1": "ekasmiṃ tālarukkhe kākakulāvake maṇiratanaṃ ahosi. Tassa chāyā pokkharaṇiyaṃ paññāyi.",
  "atk-s0514a2:2382_2": "Mahājano “pokkharaṇiyaṃ maṇi atthī”ti rañño ārocesi. So senakaṃ āmantetvā “pokkharaṇiyaṃ",
  "atk-s0514a2:2382_3": "kira maṇiratanaṃ paññāyati, kathaṃ taṃ gaṇhāpessāmā”ti pucchitvā “mahārāja, udakaṃ",
  "atk-s0514a2:2382_4": "nīharāpetvā gaṇhituṃ vaṭṭatī”ti vutte “tena hi, ācariya, evaṃ karohī”ti tasseva bhāramakāsi.",
  "atk-s0514a2:2382_5": "So bahū manusse sannipātāpetvā udakañca kaddamañca nīharāpetvā bhūmiṃ bhinditvāpi",
  "atk-s0514a2:2382_6": "maṇiṃ nāddasa. Puna puṇṇāya pokkharaṇiyā maṇicchāyā paññāyi. So punapi tathā katvā",
  "atk-s0514a2:2382_7": "na ca addasa. Tato rājā paṇḍitaṃ āmantetvā “tāta, pokkharaṇiyaṃ eko maṇi paññāyati,",
  "atk-s0514a2:2382_8": "senako udakañca kaddamañca nīharāpetvā bhūmiṃ bhinditvāpi nāddasa, puna puṇṇāya pokkharaṇiyā",
  "atk-s0514a2:2382_9": "paññāyati, sakkhissasi taṃ maṇiṃ gaṇhāpetu”nti pucchi. So “netaṃ, mahārāja, garu,",
  "atk-s0514a2:2382_10": "etha dassessāmī”ti āha. Rājā tassa vacanaṃ tussitvā “passissāmi ajja paṇḍitassa ñāṇabala”nti",
  "atk-s0514a2:2382_11": "mahājanaparivuto pokkharaṇitīraṃ gato.",
  "atk-s0514a2:2383_0": "Mahāsatto tīre ṭhatvā maṇiṃ olokento “nāyaṃ maṇi pokkharaṇiyaṃ, tālarukkhe kākakulāvake",
  "atk-s0514a2:2383_1": "maṇinā bhavitabba”nti ñatvā “natthi, deva, pokkharaṇiyaṃ maṇī”ti vatvā “nanu udake",
  "atk-s0514a2:2383_2": "paññāyatī”ti vutte “tena hi udakapātiṃ āharā”ti udakapātiṃ āharāpetvā “passatha,",
  "atk-s0514a2:2383_3": "deva, nāyaṃ maṇi pokkharaṇiyaṃyeva paññāyati, pātiyampi paññāyatī”ti vatvā “paṇḍita,",
  "atk-s0514a2:2383_4": "kattha pana maṇinā bhavitabba”nti vutte “deva, pokkharaṇiyampi pātiyampi chāyāva",
  "atk-s0514a2:2383_5": "paññāyati, na maṇi, maṇi pana tālarukkhe kākakulāvake atthi, purisaṃ āṇāpetvā āharāpehī”ti",
  "atk-s0514a2:2383_6": "āha. Rājā tathā katvā maṇiṃ āharāpesi. So āharitvā paṇḍitassa adāsi. Paṇḍito taṃ",
  "atk-s0514a2:2383_7": "gahetvā rañño hatthe ṭhapesi. Taṃ disvā mahājano paṇḍitassa sādhukāraṃ datvā senakaṃ",
  "atk-s0514a2:2383_8": "paribhāsanto “maṇiratanaṃ tālarukkhe kākakulāvake atthi, senakabālo bahū manusse",
  "atk-s0514a2:2383_9": "pokkharaṇimeva bhindāpesi, paṇḍitena nāma mahosadhasadisena bhavitabba”nti mahāsattassa",
  "atk-s0514a2:2383_10": "thutimakāsi. Rājāpissa tuṭṭho attano gīvāya piḷandhanaṃ muttāhāraṃ datvā dārakasahassānampi",
  "atk-s0514a2:2383_11": "muttāvaliyo dāpesi. Bodhisattassa ca parivārassa ca iminā parihārena upaṭṭhānaṃ anujānīti.",
  "atk-s0514a2:2384": "Ekūnavīsatimapañho niṭṭhito.",
  "atk-s0514a2:2385": "Kakaṇṭakapañho",
  "atk-s0514a2:2386_0": "Punekadivasaṃ rājā paṇḍitena saddhiṃ uyyānaṃ agamāsi. Tadā eko kakaṇṭako toraṇagge",
  "atk-s0514a2:2386_1": "vasati. So rājānaṃ āgacchantaṃ disvā otaritvā bhūmiyaṃ nipajji. Rājā tassa taṃ kiriyaṃ",
  "atk-s0514a2:2386_2": "oloketvā “paṇḍita, ayaṃ kakaṇṭako kiṃ karotī”ti pucchi. Mahāsatto “mahārāja, tumhe",
  "atk-s0514a2:2386_3": "sevatī”ti āha. “Sace evaṃ amhākaṃ sevati, etassa mā nipphalo hotu, bhogamassa dāpehī”ti.",
  "atk-s0514a2:2386_4": "“Deva, tassa bhogena kiccaṃ natthi, khādanīyamattaṃ alametassā”ti. “Kiṃ panesa, khādatī”ti?",
  "atk-s0514a2:2386_5": "“Maṃsaṃ devā”ti. “Kittakaṃ laddhuṃ vaṭṭatī”ti? “Kākaṇikamattagghanakaṃ devā”ti. Rājā",
  "atk-s0514a2:2386_6": "ekaṃ purisaṃ āṇāpesi “rājadāyo nāma kākaṇikamattaṃ na vaṭṭati, imassa nibaddhaṃ aḍḍhamāsagghanakaṃ",
  "atk-s0514a2:2386_7": "maṃsaṃ āharitvā dehī”ti. So “sādhū”ti sampaṭicchitvā tato paṭṭhāya tathā akāsi. So",
  "atk-s0514a2:2386_8": "ekadivasaṃ uposathe māghāte maṃsaṃ alabhitvā tameva aḍḍhamāsakaṃ vijjhitvā suttena",
  "atk-s0514a2:2386_9": "āvunitvā tassa gīvāyaṃ piḷandhi. Athassa taṃ nissāya māno uppajji. Taṃ divasameva",
  "atk-s0514a2:2386_10": "rājā puna mahosadhena saddhiṃ uyyānaṃ agamāsi. So rājānaṃ āgacchantaṃ disvāpi dhanaṃ",
  "atk-s0514a2:2386_11": "nissāya uppannamānavasena “vedeha, tvaṃ nu kho mahaddhano, ahaṃ nu kho”ti raññā saddhiṃ",
  "atk-s0514a2:2386_12": "attānaṃ samaṃ karonto anotaritvā toraṇaggeyeva sīsaṃ cālento nipajji. Rājā tassa",
  "atk-s0514a2:2386_13": "taṃ kiriyaṃ oloketvā “paṇḍita, esa pubbe viya ajja na otarati, kiṃ nu kho kāraṇa”nti",
  "atk-s0514a2:2386_14": "pucchanto imaṃ gāthamāha –",
  "atk-s0514a2:2387": "“Nāyaṃ pure unnamati, toraṇagge kakaṇṭako;",
  "atk-s0514a2:2388": "Mahosadha vijānāhi, kena thaddho kakaṇṭako”ti. ;",
  "atk-s0514a2:2389": "Tattha unnamatīti yathā ajja anotaritvā toraṇaggeyeva sīsaṃ cālento unnamati, evaṃ pure na unnamati. Kena thaddhoti kena kāraṇena thaddhabhāvaṃ āpannoti.",
  "atk-s0514a2:2390": "Paṇḍito tassa vacanaṃ sutvā “mahārāja, uposathe māghāte maṃsaṃ alabhantena rājapurisena gīvāya baddhaṃ aḍḍhamāsakaṃ nissāya tassa mānena bhavitabba”nti ñatvā imaṃ gāthamāha –",
  "atk-s0514a2:2391": "“Aladdhapubbaṃ laddhāna, aḍḍhamāsaṃ kakaṇṭako;",
  "atk-s0514a2:2392": "Atimaññati rājānaṃ, vedehaṃ mithilaggaha”nti. ;",
  "atk-s0514a2:2393_0": "Rājā tassa vacanaṃ sutvā taṃ purisaṃ pakkosāpetvā pucchi. So yathābhūtaṃ rañño ārocesi.",
  "atk-s0514a2:2393_1": "Rājā taṃ kathaṃ sutvā “kañci apucchitvāva sabbaññubuddhena viya paṇḍitena kakaṇṭakassa",
  "atk-s0514a2:2393_2": "ajjhāsayo ñāto”ti ativiya pasīditvā paṇḍitassa catūsu dvāresu suṅkaṃ dāpesi. Kakaṇṭakassa",
  "atk-s0514a2:2393_3": "pana kujjhitvā vattaṃ hāretuṃ ārabhi. Paṇḍito pana “mā hārehi mahārājā”ti taṃ nivāresi.",
  "atk-s0514a2:2394": "Kakaṇṭakapañho niṭṭhito.",
  "atk-s0514a2:2395": "Sirikāḷakaṇṇipañho",
  "atk-s0514a2:2396_0": "Atheko mithilavāsī piṅguttaro nāma māṇavo takkasilaṃ gantvā disāpāmokkhācariyassa",
  "atk-s0514a2:2396_1": "santike sippaṃ sikkhanto khippameva sikkhi. So anuyogaṃ datvā “gacchāmaha”nti ācariyaṃ",
  "atk-s0514a2:2396_2": "āpucchi. Tasmiṃ pana kule “sace vayappattā dhītā hoti, jeṭṭhantevāsikassa dātabbā”ti",
  "atk-s0514a2:2396_3": "vattaṃva, tasmā tassa ācariyassa vayappattā ekā dhītā atthi, sā abhirūpā devaccharāpaṭibhāgā.",
  "atk-s0514a2:2396_4": "Atha naṃ ācariyo “dhītaraṃ te, tāta, dassāmi, taṃ ādāya gamissasī”ti āha. So pana",
  "atk-s0514a2:2396_5": "māṇavo dubbhago kāḷakaṇṇī, kumārikā pana mahāpuññā. Tassa taṃ disvā cittaṃ na allīyati.",
  "atk-s0514a2:2396_6": "So taṃ arocentopi “ācariyassa vacanaṃ na bhindissāmī”ti sampaṭicchi. Ācariyo dhītaraṃ",
  "atk-s0514a2:2396_7": "tassa adāsi. So rattibhāge alaṅkatasirisayane nipanno tāya āgantvā sayanaṃ abhiruḷhamattāya",
  "atk-s0514a2:2396_8": "aṭṭīyamāno harāyamāno jigucchamāno pakampamāno otaritvā bhūmiyaṃ nipajji. Sāpi otaritvā",
  "atk-s0514a2:2396_9": "tassa santikaṃ gantvā nipajji, so uṭṭhāya sayanaṃ abhiruhi. Sāpi puna sayanaṃ abhiruhi,",
  "atk-s0514a2:2396_10": "so puna sayanā otaritvā bhūmiyaṃ nipajji. Kāḷakaṇṇī nāma siriyā saddhiṃ na sameti.",
  "atk-s0514a2:2396_11": "Kumārikā sayaneyeva nipajji, so bhūmiyaṃ sayi.",
  "atk-s0514a2:2397_0": "Evaṃ sattāhaṃ vītināmetvā taṃ ādāya ācariyaṃ vanditvā nikkhami, antarāmagge ālāpasallāpamattampi",
  "atk-s0514a2:2397_1": "natthi. Anicchamānāva ubhopi mithilaṃ sampattā. Atha piṅguttaro nagarā avidūre phalasampannaṃ",
  "atk-s0514a2:2397_2": "udumbararukkhaṃ disvā khudāya pīḷito taṃ abhiruhitvā phalāni khādi. Sāpi chātajjhattā",
  "atk-s0514a2:2397_3": "rukkhamūlaṃ gantvā “sāmi, mayhampi phalāni pātethā”ti āha. Kiṃ tava hatthapādā natthi,",
  "atk-s0514a2:2397_4": "sayaṃ abhiruhitvā khādāti. Sā abhiruhitvā khādi. So tassā abhiruḷhabhāvaṃ ñatvā khippaṃ",
  "atk-s0514a2:2397_5": "otaritvā rukkhaṃ kaṇṭakehi parikkhipitvā “muttomhi kāḷakaṇṇiyā”ti vatvā palāyi. Sāpi",
  "atk-s0514a2:2397_6": "otarituṃ asakkontī tattheva nisīdi. Atha rājā uyyāne kīḷitvā hatthikkhandhe nisinno",
  "atk-s0514a2:2397_7": "sāyanhasamaye nagaraṃ pavisanto taṃ disvā paṭibaddhacitto hutvā “sapariggahā, apariggahā”ti",
  "atk-s0514a2:2397_8": "pucchāpesi. Sāpi “atthi me, sāmi, kuladattiko pati, so pana maṃ idha nisīdāpetvā",
  "atk-s0514a2:2397_9": "chaḍḍetvā palāto”ti āha. Amacco taṃ kāraṇaṃ rañño ārocesi. Rājā “asāmikabhaṇḍaṃ nāma",
  "atk-s0514a2:2397_10": "rañño pāpuṇātī”ti taṃ otāretvā hatthikkhandhaṃ āropetvā nivesanaṃ netvā abhisiñcitvā",
  "atk-s0514a2:2397_11": "aggamahesiṭṭhāne ṭhapesi. Sā tassa piyā ahosi manāpā. Udumbararukkhe laddhattā “udumbaradevī”tvevassā nāmaṃ sañjāniṃsu.",
  "atk-s0514a2:2398_0": "Athekadivasaṃ rañño uyyānagamanatthāya dvāragāmavāsikehi maggaṃ paṭijaggāpesuṃ. Piṅguttaropi",
  "atk-s0514a2:2398_1": "bhatiṃ karonto kacchaṃ bandhitvā kuddālena maggaṃ tacchi. Magge aniṭṭhiteyeva rājā",
  "atk-s0514a2:2398_2": "udumbaradeviyā saddhiṃ rathe nisīditvā nikkhami. Udumbaradevī kāḷakaṇṇiṃ maggaṃ tacchantaṃ",
  "atk-s0514a2:2398_3": "disvā “evarūpaṃ siriṃ dhāretuṃ nāsakkhi ayaṃ kāḷakaṇṇī”ti taṃ olokentī hasi. Rājā",
  "atk-s0514a2:2398_4": "hasamānaṃ disvā kujjhitvā “kasmā hasī”ti pucchi. Deva, ayaṃ maggatacchako puriso",
  "atk-s0514a2:2398_5": "mayhaṃ porāṇakasāmiko, esa maṃ udumbararukkhaṃ āropetvā kaṇṭakehi parikkhipitvā gato,",
  "atk-s0514a2:2398_6": "imāhaṃ oloketvā “evarūpaṃ siriṃ dhāretuṃ nāsakkhi kāḷakaṇṇī aya”nti cintetvā hasinti.",
  "atk-s0514a2:2398_7": "Rājā “tvaṃ musāvādaṃ kathesi, aññaṃ kañci purisaṃ disvā tayā hasitaṃ bhavissati,",
  "atk-s0514a2:2398_8": "taṃ māressāmī”ti asiṃ aggahesi. Sā bhayappattā “deva, paṇḍite tāva pucchathā”ti āha.",
  "atk-s0514a2:2398_9": "Rājā senakaṃ pucchi “senaka, imissā vacanaṃ tvaṃ saddahasī”ti. “Na saddahāmi, deva,",
  "atk-s0514a2:2398_10": "ko nāma evarūpaṃ itthiratanaṃ pahāya gamissatī”ti. Sā tassa kathaṃ sutvā atirekataraṃ",
  "atk-s0514a2:2398_11": "bhītā ahosi. Atha rājā “senako kiṃ jānāti, paṇḍitaṃ pucchissāmī”ti cintetvā taṃ pucchanto imaṃ gāthamāha –",
  "atk-s0514a2:2399": "“Itthī siyā rūpavatī, sā ca sīlavatī siyā;",
  "atk-s0514a2:2400": "Puriso taṃ na iccheyya, saddahāsi mahosadhā”ti. ;",
  "atk-s0514a2:2401": "Tattha sīlavatīti ācāraguṇasampannā.",
  "atk-s0514a2:2402": "Taṃ sutvā paṇḍito gāthamāha –",
  "atk-s0514a2:2403": "“Saddahāmi mahārāja, puriso dubbhago siyā;",
  "atk-s0514a2:2404": "Sirī ca kāḷakaṇṇī ca, na samenti kudācana”nti. ;",
  "atk-s0514a2:2405": "Tattha na samentīti samuddassa orimatīrapārimatīrāni viya ca gaganatalapathavitalāni viya ca na samāgacchanti.",
  "atk-s0514a2:2406_0": "Rājā tassa vacanena taṃ kāraṇaṃ sutvā tassā na kujjhi, hadayamassa nibbāyi. So tassa",
  "atk-s0514a2:2406_1": "tussitvā “sace paṇḍito nābhavissa, ajjāhaṃ bālasenakassa kathāya evarūpaṃ itthiratanaṃ",
  "atk-s0514a2:2406_2": "hīno assaṃ, taṃ nissāya mayā esā laddhā”ti satasahassena pūjaṃ kāresi. Devīpi rājānaṃ",
  "atk-s0514a2:2406_3": "vanditvā “deva, paṇḍitaṃ nissāya mayā jīvitaṃ laddhaṃ, imāhaṃ kaniṭṭhabhātikaṭṭhāne",
  "atk-s0514a2:2406_4": "ṭhapetuṃ varaṃ yācāmī”ti āha. “Sādhu, devi, gaṇhāhi, dammi te vara”nti. “Deva, ajja",
  "atk-s0514a2:2406_5": "paṭṭhāya mama kaniṭṭhaṃ vinā kiñci madhurarasaṃ na khādissāmi, ito paṭṭhāya velāya",
  "atk-s0514a2:2406_6": "vā avelāya vā dvāraṃ vivarāpetvā imassa madhurarasaṃ pesetuṃ labhanakavaraṃ gaṇhāmī”ti.",
  "atk-s0514a2:2406_7": "“Sādhu, bhadde, imañca varaṃ gaṇhāhī”ti.",
  "atk-s0514a2:2407": "Sirikāḷakaṇṇipañho niṭṭhito.",
  "atk-s0514a2:2408": "Meṇḍakapañho",
  "atk-s0514a2:2409_0": "Aparasmiṃ divase rājā katapātarāso pāsādassa dīghantare caṅkamanto vātapānantarena",
  "atk-s0514a2:2409_1": "olokento ekaṃ eḷakañca sunakhañca mittasanthavaṃ karontaṃ addasa. So kira eḷako hatthisālaṃ",
  "atk-s0514a2:2409_2": "gantvā hatthissa purato khittaṃ anāmaṭṭhatiṇaṃ khādi. Atha naṃ hatthigopakā pothetvā",
  "atk-s0514a2:2409_3": "nīhariṃsu. So viravitvā palāyi. Atha naṃ eko puriso vegenāgantvā piṭṭhiyaṃ daṇḍena",
  "atk-s0514a2:2409_4": "tiriyaṃ pahari. So piṭṭhiṃ onāmetvā vedanāppatto hutvā gantvā rājagehassa mahābhittiṃ",
  "atk-s0514a2:2409_5": "nissāya piṭṭhikāya nipajji. Taṃ divasameva rañño mahānase aṭṭhicammādīni khāditvā",
  "atk-s0514a2:2409_6": "vaḍḍhitasunakho bhattakārake bhattaṃ sampādetvā bahi ṭhatvā sarīre sedaṃ nibbāpente",
  "atk-s0514a2:2409_7": "macchamaṃsagandhaṃ ghāyitvā taṇhaṃ adhivāsetuṃ asakkonto mahānasaṃ pavisitvā bhājanapidhānaṃ",
  "atk-s0514a2:2409_8": "pātetvā maṃsaṃ khādi. Atha bhattakārako bhājanasaddena pavisitvā taṃ disvā dvāraṃ",
  "atk-s0514a2:2409_9": "pidahitvā taṃ leḍḍudaṇḍādīhi pothesi. So khāditamaṃsaṃ mukheneva chaḍḍetvā viravitvā",
  "atk-s0514a2:2409_10": "nikkhami. Bhattakārakopi tassa nikkhantabhāvaṃ ñatvā anubandhitvā piṭṭhiyaṃ daṇḍena",
  "atk-s0514a2:2409_11": "tiriyaṃ pahari. So vedanāppatto piṭṭhiṃ onāmetvā ekaṃ pādaṃ ukkhipitvā eḷakassa nipannaṭṭhānameva",
  "atk-s0514a2:2409_12": "pāvisi. Atha naṃ eḷako “samma, kiṃ piṭṭhiṃ onāmetvā āgacchasi, kiṃ te vāto vijjhatī”ti",
  "atk-s0514a2:2409_13": "pucchi. Sunakhopi “tvampi piṭṭhiṃ onāmetvā nipannosi, kiṃ te vāto vijjhatī”ti pucchi.",
  "atk-s0514a2:2409_14": "Te aññamaññaṃ attano pavattiṃ ārocesuṃ.",
  "atk-s0514a2:2410_0": "Atha naṃ eḷako pucchi “kiṃ pana tvaṃ puna bhattagehaṃ gantuṃ sakkhissasi sammā”ti?",
  "atk-s0514a2:2410_1": "“Na sakkhissāmi, samma, gatassa me jīvitaṃ natthī”ti. “Tvaṃ pana puna hatthisālaṃ",
  "atk-s0514a2:2410_2": "gantuṃ sakkhissasī”ti. “Mayāpi tattha gantuṃ na sakkā, gatassa me jīvitaṃ natthī”ti.",
  "atk-s0514a2:2410_3": "Te “kathaṃ nu kho mayaṃ idāni jīvissāmā”ti upāyaṃ cintesuṃ. Atha naṃ eḷako āha –",
  "atk-s0514a2:2410_4": "“sace mayaṃ samaggavāsaṃ vasituṃ sakkoma, attheko upāyo”ti. “Tena hi kathehī”ti.",
  "atk-s0514a2:2410_5": "“Samma, tvaṃ ito paṭṭhāya hatthisālaṃ yāhi, “nāyaṃ tiṇaṃ khādatī”ti tayi hatthigopakā",
  "atk-s0514a2:2410_6": "āsaṅkaṃ na karissanti, tvaṃ mama tiṇaṃ āhareyyāsi. Ahampi bhattagehaṃ pavisissāmi,",
  "atk-s0514a2:2410_7": "“nāyaṃ maṃsakhādako”ti bhattakārako mayi āsaṅkaṃ na karissati, ahaṃ te maṃsaṃ āharissāmī”ti.",
  "atk-s0514a2:2410_8": "Te “sundaro upāyo”ti ubhopi sampaṭicchiṃsu. Sunakho hatthisālaṃ gantvā tiṇakalāpaṃ",
  "atk-s0514a2:2410_9": "ḍaṃsitvā āgantvā mahābhittipiṭṭhikāya ṭhapesi. Itaropi bhattagehaṃ gantvā maṃsakhaṇḍaṃ",
  "atk-s0514a2:2410_10": "mukhapūraṃ ḍaṃsitvā ānetvā tattheva ṭhapesi. Sunakho maṃsaṃ khādi, eḷako tiṇaṃ khādi.",
  "atk-s0514a2:2410_11": "Te iminā upāyena samaggā sammodamānā mahābhittipiṭṭhikāya vasanti. Rājā tesaṃ mittasanthavaṃ",
  "atk-s0514a2:2410_12": "disvā cintesi “adiṭṭhapubbaṃ vata me kāraṇaṃ diṭṭhaṃ, ime paccāmittā hutvāpi samaggavāsaṃ",
  "atk-s0514a2:2410_13": "vasanti. Idaṃ kāraṇaṃ gahetvā pañhaṃ katvā pañca paṇḍite pucchissāmi, imaṃ pañhaṃ",
  "atk-s0514a2:2410_14": "ajānantaṃ raṭṭhā pabbājessāmi, taṃ jānantassa ‘evarūpo paṇḍito natthī’ti mahāsakkāraṃ",
  "atk-s0514a2:2410_15": "karissāmi. Ajja tāva avelā, sve upaṭṭhānaṃ āgatakāle pucchissāmī”ti. So punadivase",
  "atk-s0514a2:2410_16": "paṇḍitesu āgantvā nisinnesu pañhaṃ pucchanto imaṃ gāthamāha –",
  "atk-s0514a2:2411": "“Yesaṃ na kadāci bhūtapubbaṃ, sakhyaṃ sattapadampimasmi loke;",
  "atk-s0514a2:2412": "Jātā amittā duve sahāyā, paṭisandhāya caranti kissa hetū”ti. ;",
  "atk-s0514a2:2413": "Tattha paṭisandhāyāti saddahitvā ghaṭitā hutvā.",
  "atk-s0514a2:2414": "Idañca pana vatvā puna evamāha –",
  "atk-s0514a2:2415": "“Yadi me ajja pātarāsakāle, pañhaṃ na sakkuṇeyyātha vattumetaṃ;",
  "atk-s0514a2:2416": "Raṭṭhā pabbājayissāmi vo sabbe, na hi mattho duppaññajātikehī”ti. ;",
  "atk-s0514a2:2417_0": "Tadā pana senako aggāsane nisinno ahosi, paṇḍito pana pariyante nisinno. So taṃ pañhaṃ",
  "atk-s0514a2:2417_1": "upadhārento tamatthaṃ adisvā cintesi “ayaṃ rājā dandhadhātuko imaṃ pañhaṃ cintetvā",
  "atk-s0514a2:2417_2": "saṅkharituṃ asamattho, kiñcideva, tena diṭṭhaṃ bhavissati, ekadivasaṃ okāsaṃ labhanto",
  "atk-s0514a2:2417_3": "imaṃ pañhaṃ nīharissāmi, senako kenaci upāyena ajjekadivasamattaṃ adhivāsāpetū”ti.",
  "atk-s0514a2:2417_4": "Itarepi cattāro paṇḍitā andhakāragabbhaṃ paviṭṭhā viya na kiñci passiṃsu. Senako",
  "atk-s0514a2:2417_5": "“kā nu kho mahosadhassa pavattī”ti bodhisattaṃ olokesi. Sopi taṃ olokesi. Senako",
  "atk-s0514a2:2417_6": "bodhisattassa olokitākāreneva tassa adhippāyaṃ ñatvā “paṇḍitassapi na upaṭṭhāti,",
  "atk-s0514a2:2417_7": "tenekadivasaṃ okāsaṃ icchati, pūressāmissa manoratha”nti cintetvā raññā saddhiṃ vissāsena",
  "atk-s0514a2:2417_8": "mahāhasitaṃ hasitvā “kiṃ, mahārāja, sabbeva amhe pañhaṃ kathetuṃ asakkonte raṭṭhā",
  "atk-s0514a2:2417_9": "pabbājessasi, etampi ‘eko gaṇṭhipañho’ti tvaṃ sallakkhesi, na mayaṃ etaṃ kathetuṃ",
  "atk-s0514a2:2417_10": "na sakkoma, apica kho thokaṃ adhivāsehi. Gaṇṭhipañho esa, na sakkoma mahājanamajjhe",
  "atk-s0514a2:2417_11": "kathetuṃ, ekamante cintetvā pacchā tumhākaṃ kathessāma, okāsaṃ no dehī”ti mahāsattaṃ",
  "atk-s0514a2:2417_12": "oloketvā imaṃ gāthādvayamāha –",
  "atk-s0514a2:2418": "“Mahājanasamāgamamhi ghore, janakolāhalasaṅgamamhi jāte;",
  "atk-s0514a2:2419": "Vikkhittamanā anekacittā, pañhaṃ na sakkuṇoma vattumetaṃ.",
  "atk-s0514a2:2420": "“Ekaggacittāva ekamekā, rahasi gatā atthaṃ nicintayitvā;",
  "atk-s0514a2:2421": "Paviveke sammasitvāna dhīrā, atha vakkhanti janinda etamattha”nti. ;",
  "atk-s0514a2:2422": "Tattha sammasitvānāti kāyacittaviveke ṭhitā ime dhīrā imaṃ pañhaṃ sammasitvā atha vo etaṃ atthaṃ vakkhanti.",
  "atk-s0514a2:2423_0": "Rājā tassa kathaṃ sutvā anattamano hutvāpi “sādhu cintetvā kathetha, akathente pana",
  "atk-s0514a2:2423_1": "vo pabbājessāmī”ti tajjesiyeva. Cattāro paṇḍitā pāsādā otariṃsu. Senako itare āha",
  "atk-s0514a2:2423_2": "– “sammā, rājā sukhumapañhaṃ pucchi, akathite mahantaṃ bhayaṃ bhavissati, sappāyabhojanaṃ",
  "atk-s0514a2:2423_3": "bhuñjitvā sammā upadhārethā”ti. Te attano attano gehaṃ gatā. Paṇḍitopi uṭṭhāya udumbaradeviyā",
  "atk-s0514a2:2423_4": "santikaṃ gantvā “devi, ajja vā hiyyo vā rājā kattha ciraṃ aṭṭhāsī”ti pucchi. “Tāta,",
  "atk-s0514a2:2423_5": "dīghantare vātapānena olokento caṅkamatī”ti. Tato paṇḍito cintesi “raññā iminā passena",
  "atk-s0514a2:2423_6": "kiñci diṭṭhaṃ bhavissatī”ti. So tattha gantvā bahi olokento eḷakasunakhānaṃ kiriyaṃ",
  "atk-s0514a2:2423_7": "disvā “ime disvā raññā pañho abhisaṅkhato”ti sanniṭṭhānaṃ katvā gehaṃ gato. Itarepi",
  "atk-s0514a2:2423_8": "tayo cintetvā kiñci adisvā senakassa santikaṃ agamaṃsu. So te pucchi “diṭṭho vo pañho”ti.",
  "atk-s0514a2:2423_9": "“Na diṭṭho ācariyā”ti. “Yadi evaṃ rājā vo pabbājessati, kiṃ karissathā”ti? “Tumhehi",
  "atk-s0514a2:2423_10": "pana diṭṭho”ti? “Ahampi na passāmī”ti. “Tumhesu apassantesu mayaṃ kiṃ passāma, rañño",
  "atk-s0514a2:2423_11": "pana santike ‘cintetvā kathessāmā’ti sīhanādaṃ naditvā āgatamhā, akathite amhe rājā",
  "atk-s0514a2:2423_12": "kujjhissati, kiṃ karoma, ayaṃ pañho na sakkā amhehi daṭṭhuṃ, paṇḍitena pana sataguṇaṃ",
  "atk-s0514a2:2423_13": "sahassaguṇaṃ satasahassaguṇaṃ katvā cintito bhavissati, etha tassa santikaṃ gacchāmā”ti",
  "atk-s0514a2:2423_14": "te cattāro paṇḍitā bodhisattassa gharadvāraṃ āgatabhāvaṃ ārocāpetvā “pavisantu paṇḍitā”ti",
  "atk-s0514a2:2423_15": "vutte gehaṃ pavisitvā paṭisanthāraṃ katvā ekamantaṃ ṭhitā mahāsattaṃ pucchiṃsu “kiṃ",
  "atk-s0514a2:2423_16": "pana, paṇḍita, cintito pañho”ti? “Āma, cintito, mayi acintente añño ko cintayissatī”ti.",
  "atk-s0514a2:2423_17": "“Tena hi paṇḍita amhākampi kathethā”ti.",
  "atk-s0514a2:2424_0": "Paṇḍito “sacāhaṃ etesaṃ na kathessāmi, rājā te raṭṭhā pabbājessati, maṃ pana sattahi",
  "atk-s0514a2:2424_1": "ratanehi pūjessati, ime andhabālā mā vinassantu, kathessāmi tesa”nti cintetvā te",
  "atk-s0514a2:2424_2": "cattāropi nīcāsane nisīdāpetvā añjaliṃ paggaṇhāpetvā raññā diṭṭhataṃ ajānāpetvā “raññā",
  "atk-s0514a2:2424_3": "pucchitakāle evaṃ katheyyāthā”ti catunnampi catasso gāthāyo bandhitvā pāḷimeva uggaṇhāpetvā",
  "atk-s0514a2:2424_4": "uyyojesi. Te dutiyadivase rājupaṭṭhānaṃ gantvā paññattāsane nisīdiṃsu. Rājā senakaṃ",
  "atk-s0514a2:2424_5": "pucchi “ñāto te, senaka, pañho”ti? “Mahārāja, mayi ajānante añño ko jānissatī”ti.",
  "atk-s0514a2:2424_6": "“Tena hi kathehī”ti. “Suṇātha devā”ti so uggahitaniyāmeneva gāthamāha –",
  "atk-s0514a2:2425": "“Uggaputtarājaputtiyānaṃ, urabbhassa maṃsaṃ piyaṃ manāpaṃ;",
  "atk-s0514a2:2426": "Na sunakhassa te adenti maṃsaṃ, atha meṇḍassa suṇena sakhyamassā”ti. ;",
  "atk-s0514a2:2427": "Tattha uggaputtarājaputtiyānanti uggatānaṃ amaccaputtānañceva rājaputtānañca.",
  "atk-s0514a2:2428_0": "Gāthaṃ vatvāpi senako atthaṃ na jānāti. Rājā pana attano diṭṭhabhāvena pajānāti,",
  "atk-s0514a2:2428_1": "tasmā “senakena tāva ñāto”ti pukkusaṃ pucchi. Sopissa “kiṃ ahampi apaṇḍito”ti vatvā",
  "atk-s0514a2:2428_2": "uggahitaniyāmeneva gāthamāha –",
  "atk-s0514a2:2429": "“Cammaṃ vihananti eḷakassa, assapiṭṭhattharassukhassa hetu;",
  "atk-s0514a2:2430": "Na ca te sunakhassa attharanti, atha meṇḍassa suṇena sakhyamassā”ti. ;",
  "atk-s0514a2:2431": "Tassapi attho apākaṭoyeva. Rājā pana attano pākaṭattā “imināpi pukkusena ñāto”ti kāmindaṃ pucchi. Sopi uggahitaniyāmeneva gāthamāha –",
  "atk-s0514a2:2432": "“Āvellitasiṅgiko hi meṇḍo, na ca sunakhassa visāṇakāni atthi;",
  "atk-s0514a2:2433": "Tiṇabhakkho maṃsabhojano ca, atha meṇḍassa suṇena sakhyamassā”ti. ;",
  "atk-s0514a2:2434": "Rājā “imināpi ñāto”ti devindaṃ pucchi. Sopi uggahitaniyāmeneva gāthamāha –",
  "atk-s0514a2:2435": "“Tiṇamāsi palāsamāsi meṇḍo, na ca sunakho tiṇamāsi no palāsaṃ;",
  "atk-s0514a2:2436": "Gaṇheyya suṇo sasaṃ biḷāraṃ, atha meṇḍassa suṇena sakhyamassā”ti. ;",
  "atk-s0514a2:2437": "Tattha tiṇamāsi palāsamāsīti tiṇakhādako ceva paṇṇakhādako ca. No palāsanti paṇṇampi na khādati.",
  "atk-s0514a2:2438_0": "Atha rājā paṇḍitaṃ pucchi – “tāta, tvampi imaṃ pañhaṃ jānāsī”ti? “Mahārāja, avīcito",
  "atk-s0514a2:2438_1": "yāva bhavaggā maṃ ṭhapetvā ko añño etaṃ jānissatī”ti. “Tena hi kathehī”ti. “Suṇa",
  "atk-s0514a2:2438_2": "mahārājā”ti tassa pañhassa attano pākaṭabhāvaṃ pakāsento gāthādvayamāha –",
  "atk-s0514a2:2439": "“Aṭṭhaḍḍhapado catuppadassa, meṇḍo aṭṭhanakho adissamāno;",
  "atk-s0514a2:2440": "Chādiyamāharatī ayaṃ imassa, maṃsaṃ āharatī ayaṃ amussa.",
  "atk-s0514a2:2441": "“Pāsādavaragato videhaseṭṭho, vītihāraṃ aññamaññabhojanānaṃ;",
  "atk-s0514a2:2442": "Addakkhi kira sakkhikaṃ janindo, bubhukkassa puṇṇaṃmukhassa ceta”nti. ;",
  "atk-s0514a2:2443_0": "Tattha aṭṭhaḍḍhapadoti byañjanakusalatāya eḷakassa catuppādaṃ sandhāyāha. Meṇḍoti",
  "atk-s0514a2:2443_1": "eḷako. Aṭṭhanakhoti ekekasmiṃ pāde dvinnaṃ dvinnaṃ khurānaṃ vasenetaṃ vuttaṃ. Adissamānoti",
  "atk-s0514a2:2443_2": "maṃsaṃ āharaṇakāle apaññāyamāno. Chādiyanti gehacchadanaṃ. Tiṇanti attho. Ayaṃ imassāti",
  "atk-s0514a2:2443_3": "sunakho eḷakassa. Vītihāranti vītiharaṇaṃ. Aññamaññabhojanānanti aññamaññassa bhojanānaṃ.",
  "atk-s0514a2:2443_4": "Meṇḍo hi sunakhassa bhojanaṃ harati, so tassa vītiharati, sunakhopi tassa harati,",
  "atk-s0514a2:2443_5": "itaro vītiharati. Addakkhīti taṃ tesaṃ aññamaññabhojanānaṃ vītiharaṇaṃ sakkhikaṃ",
  "atk-s0514a2:2443_6": "attano paccakkhaṃ katvā addasa. Bubhukkassāti bhubhūti saddakaraṇasunakhassa. Puṇṇaṃmukhassāti",
  "atk-s0514a2:2443_7": "meṇḍassa. Imesaṃ etaṃ mittasanthavaṃ rājā sayaṃ passīti.",
  "atk-s0514a2:2444": "Rājā itarehi bodhisattaṃ nissāya ñātabhāvaṃ ajānanto “pañca paṇḍitā attano attano ñāṇabalena jāniṃsū”ti maññamāno somanassappatto hutvā imaṃ gāthamāha –",
  "atk-s0514a2:2445": "“Lābhā vata me anapparūpā, yassa medisā paṇḍitā kulamhi;",
  "atk-s0514a2:2446": "Pañhassa gambhīragataṃ nipuṇamatthaṃ, paṭivijjhanti subhāsitena dhīrā”ti. ;",
  "atk-s0514a2:2447": "Tattha paṭivijjhantīti subhāsitena te viditvā kathenti.",
  "atk-s0514a2:2448": "Atha nesaṃ “tuṭṭhena nāma tuṭṭhākāro kattabbo”ti taṃ karonto imaṃ gāthamāha –",
  "atk-s0514a2:2449": "“Assatarirathañca ekamekaṃ, phītaṃ gāmavarañca ekamekaṃ;",
  "atk-s0514a2:2450": "Sabbesaṃ vo dammi paṇḍitānaṃ, paramappatītamano subhāsitenā”ti. ;",
  "atk-s0514a2:2451": "Iti vatvā tesaṃ taṃ sabbaṃ dāpesi.",
  "atk-s0514a2:2452": "Dvādasanipāte meṇḍakapañho niṭṭhito.",
  "atk-s0514a2:2453": "Sirimantapañho",
  "atk-s0514a2:2454_0": "Udumbaradevī pana itarehi paṇḍitaṃ nissāya pañhassa ñātabhāvaṃ ñatvā “raññā muggaṃ",
  "atk-s0514a2:2454_1": "māsena nibbisesakaṃ karontena viya pañcannaṃ samakova sakkāro kato, nanu mayhaṃ kaniṭṭhassa",
  "atk-s0514a2:2454_2": "visesaṃ sakkāraṃ kātuṃ vaṭṭatī”ti cintetvā rañño santikaṃ gantvā pucchi “deva, kena",
  "atk-s0514a2:2454_3": "vo pañho kathito”ti? “Pañcahi paṇḍitehi, bhadde”ti. “Deva, cattāro janā taṃ pañhaṃ",
  "atk-s0514a2:2454_4": "kaṃ nissāya jāniṃsū”ti? “Na jānāmi, bhadde”ti. “Mahārāja, kiṃ te jānanti, paṇḍito",
  "atk-s0514a2:2454_5": "pana ‘mā nassantu ime bālā’ti pañhaṃ uggaṇhāpesi, tumhe sabbesaṃ samakaṃ sakkāraṃ",
  "atk-s0514a2:2454_6": "karotha, ayuttametaṃ, paṇḍitassa visesakaṃ kātuṃ vaṭṭatī”ti. Rājā “attānaṃ nissāya",
  "atk-s0514a2:2454_7": "ñātabhāvaṃ na kathesī”ti paṇḍitassa tussitvā atirekataraṃ sakkāraṃ kātukāmo cintesi",
  "atk-s0514a2:2454_8": "“hotu mama puttaṃ ekaṃ pañhaṃ pucchitvā kathitakāle mahantaṃ sakkāraṃ karissāmī”ti.",
  "atk-s0514a2:2454_9": "So pañhaṃ cintento sirimantapañhaṃ cintetvā ekadivasaṃ pañcannaṃ paṇḍitānaṃ upaṭṭhānaṃ",
  "atk-s0514a2:2454_10": "āgantvā sukhanisinnakāle senakaṃ āha – “senaka, pañhaṃ pucchissāmī”ti. “Puccha devā”ti.",
  "atk-s0514a2:2454_11": "Rājā sirimantapañhe paṭhamaṃ gāthamāha –",
  "atk-s0514a2:2455": "“Paññāyupetaṃ siriyā vihīnaṃ, yasassinaṃ vāpi apetapaññaṃ;",
  "atk-s0514a2:2456": "Pucchāmi taṃ senaka etamatthaṃ, kamettha seyyo kusalā vadantī”ti. ;",
  "atk-s0514a2:2457": "Tattha kamettha seyyoti imesu dvīsu kataraṃ paṇḍitā seyyoti vadanti.",
  "atk-s0514a2:2458": "Ayañca kira pañho senakassa vaṃsānugato, tena naṃ khippameva kathesi –",
  "atk-s0514a2:2459": "“Dhīrā ca bālā ca have janinda, sippūpapannā ca asippino ca;",
  "atk-s0514a2:2460": "Sujātimantopi ajātimassa, yasassino pesakarā bhavanti;",
  "atk-s0514a2:2461": "Etampi disvāna ahaṃ vadāmi, pañño nihīno sirīmāva seyyo”ti. ;",
  "atk-s0514a2:2462": "Tattha pañño nihīnoti paññavā nihīno, issarova uttamoti attho.",
  "atk-s0514a2:2463": "Rājā tassa vacanaṃ sutvā itare tayo apucchitvā saṅghanavakaṃ hutvā nisinnaṃ mahosadhapaṇḍitaṃ āha –",
  "atk-s0514a2:2464": "“Tuvampi pucchāmi anomapañña, mahosadha kevaladhammadassi;",
  "atk-s0514a2:2465": "Bālaṃ yasassiṃ paṇḍitaṃ appabhogaṃ, kamettha seyyo kusalā vadantī”ti. ;",
  "atk-s0514a2:2466": "Tattha kevaladhammadassīti sabbadhammadassi.",
  "atk-s0514a2:2467": "Athassa mahāsatto “suṇa, mahārājā”ti vatvā kathesi –",
  "atk-s0514a2:2468": "“Pāpāni kammāni karoti bālo, idhameva seyyo iti maññamāno;",
  "atk-s0514a2:2469": "Idhalokadassī paralokamadassī, ubhayattha bālo kalimaggahesi;",
  "atk-s0514a2:2470": "Etampi disvāna ahaṃ vadāmi, paññova seyyo na yasassi bālo”ti. ;",
  "atk-s0514a2:2471_0": "Tattha idhameva seyyoti idhaloke issariyameva mayhaṃ seṭṭhanti maññamāno. Kalimaggahesīti",
  "atk-s0514a2:2471_1": "bālo issariyamānena pāpakammaṃ katvā nirayādiṃ upapajjanto paraloke ca puna tato",
  "atk-s0514a2:2471_2": "āgantvā nīcakule dukkhabhāvaṃ patvā nibbattamāno idhaloke cāti ubhayattha parājayameva",
  "atk-s0514a2:2471_3": "gaṇhāti. Etampi kāraṇaṃ ahaṃ disvā paññāsampannova uttamo, issaro pana bālo na uttamoti vadāmi.",
  "atk-s0514a2:2472_0": "Evaṃ vutte rājā senakaṃ oloketvā “nanu mahosadho paññavantameva uttamoti vadatī”ti",
  "atk-s0514a2:2472_1": "āha. Senako “mahārāja, mahosadho daharo, ajjāpissa mukhe khīragandho vāyati, kimesa",
  "atk-s0514a2:2472_2": "jānātī”ti vatvā imaṃ gāthamāha –",
  "atk-s0514a2:2473": "“Nisippametaṃ vidadhāti bhogaṃ, na bandhuvā na sarīravaṇṇo yo;",
  "atk-s0514a2:2474": "Passeḷamūgaṃ sukhamedhamānaṃ, sirī hi naṃ bhajate goravindaṃ;",
  "atk-s0514a2:2475": "Etampi disvāna ahaṃ vadāmi, pañño nihīno sirīmāva seyyo”ti.",
  "atk-s0514a2:2476_0": "Tattha eḷamūganti paggharitalālamukhaṃ. Goravindanti so kira tasmiṃyeva nagare asītikoṭivibhavo",
  "atk-s0514a2:2476_1": "seṭṭhi virūpo. Nāssa putto na ca dhītā, na kiñci sippaṃ jānāti. Kathentassapissa",
  "atk-s0514a2:2476_2": "hanukassa ubhohipi passehi lālādhārā paggharati. Devaccharā viya dve itthiyo sabbālaṅkārehi",
  "atk-s0514a2:2476_3": "vibhūsitā supupphitāni nīluppalāni gahetvā ubhosu passesu ṭhitā taṃ lālaṃ nīluppalehi",
  "atk-s0514a2:2476_4": "sampaṭicchitvā nīluppalāni vātapānena chaḍḍenti. Surāsoṇḍāpi pānāgāraṃ pavisantā",
  "atk-s0514a2:2476_5": "nīluppalehi atthe sati tassa gehadvāraṃ gantvā “sāmi goravinda, seṭṭhī”ti vadanti.",
  "atk-s0514a2:2476_6": "So tesaṃ saddaṃ sutvā vātapāne ṭhatvā “kiṃ, tātā”ti vadati. Athassa lālādhārā paggharati.",
  "atk-s0514a2:2476_7": "Tā itthiyo taṃ nīluppalehi sampaṭicchitvā nīluppalāni antaravīthiyaṃ khipanti. Surādhuttā",
  "atk-s0514a2:2476_8": "tāni gahetvā udakena vikkhāletvā piḷandhitvā pānāgāraṃ pavisanti. Evaṃ sirisampanno",
  "atk-s0514a2:2476_9": "ahosi. Senako taṃ udāharaṇaṃ katvā dassento evamāha.",
  "atk-s0514a2:2477_0": "Taṃ sutvā rājā “kīdisaṃ, tāta, mahosadhapaṇḍitā”ti āha. Paṇḍito “deva, kiṃ senako",
  "atk-s0514a2:2477_1": "jānāti, odanasitthaṭṭhāne kāko viya dadhiṃ pātuṃ āraddhasunakho viya ca yasameva",
  "atk-s0514a2:2477_2": "passati, sīse patantaṃ mahāmuggaraṃ na passati, suṇa, devā”ti vatvā imaṃ gāthamāha –",
  "atk-s0514a2:2478": "“Laddhā sukhaṃ majjati appapañño, dukkhena phuṭṭhopi pamohameti;",
  "atk-s0514a2:2479": "Āgantunā dukkhasukhena phuṭṭho, pavedhati vāricarova ghamme;",
  "atk-s0514a2:2480": "Etampi disvāna ahaṃ vadāmi, paññova seyyo na yasassi bālo”ti. ;",
  "atk-s0514a2:2481_0": "Tattha sukhanti issariyasukhaṃ labhitvā bālo pamajjati, pamatto samāno pāpaṃ karoti.",
  "atk-s0514a2:2481_1": "Dukkhenāti kāyikacetasikadukkhena. Āgantunāti na ajjhattikena. Sattānañhi sukhampi",
  "atk-s0514a2:2481_2": "dukkhampi āgantukameva, na niccapavattaṃ. Ghammeti udakā uddharitvā ātape khittamaccho viya.",
  "atk-s0514a2:2482_0": "Taṃ sutvā rājā “kīdisaṃ ācariyā”ti āha. Senako “deva, kimesa jānāti, tiṭṭhantu tāva",
  "atk-s0514a2:2482_1": "manussā, araññe jātarukkhesupi phalasampannameva bahū vihaṅgamā bhajantī”ti vatvā imaṃ gāthamāha –",
  "atk-s0514a2:2483": "“Dumaṃ yathā sāduphalaṃ araññe, samantato samabhisaranti pakkhī;",
  "atk-s0514a2:2484": "Evampi aḍḍhaṃ sadhanaṃ sabhogaṃ, bahujjano bhajati atthahetu;",
  "atk-s0514a2:2485": "Etampi disvāna ahaṃ vadāmi, pañño nihīno sirīmāva seyyo”ti. ;",
  "atk-s0514a2:2486": "Tattha bahujjanoti mahājano.",
  "atk-s0514a2:2487": "Taṃ sutvā rājā “kīdisaṃ tātā”ti āha. Paṇḍito “kimesa mahodaro jānāti, suṇa, devā”ti vatvā imaṃ gāthamāha –",
  "atk-s0514a2:2488": "“Na sādhu balavā bālo, sāhasā vindate dhanaṃ;",
  "atk-s0514a2:2489": "Kandantametaṃ dummedhaṃ, kaḍḍhanti nirayaṃ bhusaṃ;",
  "atk-s0514a2:2490": "Etampi disvāna ahaṃ vadāmi, paññova seyyo na yasassi bālo”ti. ;",
  "atk-s0514a2:2491": "Tattha sāhasāti sāhasena sāhasikakammaṃ katvā janaṃ pīḷetvā dhanaṃ vindati. Atha naṃ nirayapālā kandantameva dummedhaṃ balavavedanaṃ nirayaṃ kaḍḍhanti.",
  "atk-s0514a2:2492": "Puna raññā “kiṃ senakā”ti vutte senako imaṃ gāthamāha –",
  "atk-s0514a2:2493": "“Yā kāci najjo gaṅgamabhissavanti, sabbāva tā nāmagottaṃ jahanti;",
  "atk-s0514a2:2494": "Gaṅgā samuddaṃ paṭipajjamānā, na khāyate iddhiṃ paññopi loke;",
  "atk-s0514a2:2495": "Etampi disvāna ahaṃ vadāmi, pañño nihīno sirīmāva seyyo”ti. ;",
  "atk-s0514a2:2496_0": "Tattha najjoti ninnā hutvā sandamānā antamaso kunnadiyopi gaṅgaṃ abhissavanti. Jahantīti",
  "atk-s0514a2:2496_1": "gaṅgātveva saṅkhyaṃ gacchanti, attano nāmagottaṃ jahanti. Na khāyateti sāpi gaṅgā",
  "atk-s0514a2:2496_2": "samuddaṃ paṭipajjamānā na paññāyati, samuddotveva nāmaṃ labhati. Evameva mahāpaññopi",
  "atk-s0514a2:2496_3": "issarasantikaṃ patto na khāyati na paññāyati,samuddaṃ paviṭṭhagaṅgā viya hoti.",
  "atk-s0514a2:2497": "Puna rājā “kiṃ paṇḍitā”ti āha. So “suṇa, mahārājā”ti vatvā imaṃ gāthādvayamāha –",
  "atk-s0514a2:2498": "“Yametamakkhā udadhiṃ mahantaṃ, savanti najjo sabbakālamasaṅkhyaṃ;",
  "atk-s0514a2:2499": "So sāgaro niccamuḷāravego, velaṃ na acceti mahāsamuddo.",
  "atk-s0514a2:2500": "“Evampi bālassa pajappitāni, paññaṃ na acceti sirī kadāci;",
  "atk-s0514a2:2501": "Etampi disvāna ahaṃ vadāmi, paññova seyyo na yasassi bālo”ti. ;",
  "atk-s0514a2:2502_0": "Tattha yametamakkhāti yaṃ etaṃ akkhāsi vadesi. Asaṅkhyanti agaṇanaṃ. Velaṃ na accetīti",
  "atk-s0514a2:2502_1": "uḷāravegopi hutvā ūmisahassaṃ ukkhipitvāpi velaṃ atikkamituṃ na sakkoti, velaṃ patvā",
  "atk-s0514a2:2502_2": "avassaṃ sabbā ūmiyo bhijjanti. Evampi bālassa pajappitānīti bālassa vacanānipi evameva",
  "atk-s0514a2:2502_3": "paññavantaṃ atikkamituṃ na sakkonti, taṃ patvāva bhijjanti. Paññaṃ na accetīti paññavantaṃ",
  "atk-s0514a2:2502_4": "sirimā nāma nātikkamati. Na hi koci manujo atthānatthe uppannakaṅkho taṃchindanatthāya",
  "atk-s0514a2:2502_5": "paññavantaṃ atikkamitvā bālassa issarassa pādamūlaṃ gacchati, paññavantassa pana",
  "atk-s0514a2:2502_6": "pādamūleyeva vinicchayo nāma labbhatīti.",
  "atk-s0514a2:2503": "Taṃ sutvā rājā “kathaṃ senakā”ti āha. So “suṇa, devā”ti vatvā imaṃ gāthamāha –",
  "atk-s0514a2:2504": "“Asaññato cepi paresamatthaṃ, bhaṇāti sandhānagato yasassī;",
  "atk-s0514a2:2505": "Tasseva taṃ rūhati ñātimajjhe, sirī hi naṃ kārayate na paññā;",
  "atk-s0514a2:2506": "Etampi disvāna ahaṃ vadāmi, pañño nihīno sirīmāva seyyo”ti. ;",
  "atk-s0514a2:2507_0": "Tattha asaññato cepīti issaro hi sacepi kāyādīhi asaññato dussīlo. Sandhānagatoti",
  "atk-s0514a2:2507_1": "vinicchaye ṭhito hutvā paresaṃ atthaṃ bhaṇati, tasmiṃ vinicchayamaṇḍale mahāparivāraparivutassa",
  "atk-s0514a2:2507_2": "musāvādaṃ vatvā sāmikampi assāmikaṃ karontassa tasseva taṃ vacanaṃ ruhati. Sirī hi",
  "atk-s0514a2:2507_3": "naṃ tathā kārayate na paññā, tasmā pañño nihīno, sirimāva seyyoti vadāmi.",
  "atk-s0514a2:2508": "Puna raññā “kiṃ, tātā”ti vutte paṇḍito “suṇa, deva, bālasenako kiṃ jānātī”ti vatvā imaṃ gāthamāha –",
  "atk-s0514a2:2509": "“Parassa vā attano vāpi hetu, bālo musā bhāsati appapañño;",
  "atk-s0514a2:2510": "So nindito hoti sabhāya majjhe, pacchāpi so duggatigāmī hoti;",
  "atk-s0514a2:2511": "Etampi disvāna ahaṃ vadāmi, paññova seyyo na yasassi bālo”ti. ;",
  "atk-s0514a2:2512": "Tato senako imaṃ gāthamāha –",
  "atk-s0514a2:2513": "“Atthampi ce bhāsati bhūripañño, anāḷhiyo appadhano daliddo;",
  "atk-s0514a2:2514": "Na tassa taṃ rūhati ñātimajjhe, sirī ca paññāṇavato na hoti;",
  "atk-s0514a2:2515": "Etampi disvāna ahaṃ vadāmi, pañño nihīno sirīmāva seyyo”ti. ;",
  "atk-s0514a2:2516_0": "Tattha atthampīti kāraṇampi ce bhāsati. Ñātimajjheti parisamajjhe. Paññāṇavatoti",
  "atk-s0514a2:2516_1": "mahārāja, paññāṇavantassa sirisobhaggappattassa santikaṃ gantvā pakatiyā vijjamānāpi",
  "atk-s0514a2:2516_2": "sirī nāma na hoti. So hi tassa santike sūriyuggamane khajjopanako viya khāyatīti dasseti.",
  "atk-s0514a2:2517": "Puna raññā “kīdisaṃ, tātā”ti vutte paṇḍito “kiṃ jānāti, senako, idhalokamattameva oloketi, na paraloka”nti vatvā imaṃ gāthamāha –",
  "atk-s0514a2:2518": "“Parassa vā attano vāpi hetu, na bhāsati alikaṃ bhūripañño;",
  "atk-s0514a2:2519": "So pūjito hoti sabhāya majjhe, pacchāpi so suggatigāmī hoti;",
  "atk-s0514a2:2520": "Etampi disvāna ahaṃ vadāmi, paññova seyyo na yasassi bālo”ti. ;",
  "atk-s0514a2:2521": "Tato senako gāthamāha –",
  "atk-s0514a2:2522": "“Hatthī gavāssā maṇikuṇḍalā ca, thiyo ca iddhesu kulesu jātā;",
  "atk-s0514a2:2523": "Sabbāva tā upabhogā bhavanti, iddhassa posassa aniddhimanto;",
  "atk-s0514a2:2524": "Etampi disvāna ahaṃ vadāmi, pañño nihīno sirīmāva seyyo”ti. ;",
  "atk-s0514a2:2525": "Tattha iddhassāti issarassa. Aniddhimantoti na kevalaṃ tā nāriyova, atha kho sabbe aniddhimantopi sattā tassa upabhogā bhavanti.",
  "atk-s0514a2:2526": "Tato paṇḍito “kiṃ esa jānātī”ti vatvā ekaṃ kāraṇaṃ āharitvā dassento imaṃ gāthamāha –",
  "atk-s0514a2:2527": "“Asaṃvihitakammantaṃ, bālaṃ dummedhamantinaṃ;",
  "atk-s0514a2:2528": "Sirī jahati dummedhaṃ, jiṇṇaṃva urago tacaṃ;",
  "atk-s0514a2:2529": "Etampi disvāna ahaṃ vadāmi;",
  "atk-s0514a2:2530": "Paññova seyyo na yasassi bālo”ti. ;",
  "atk-s0514a2:2531": "Tattha “sirī jahatī”ti padassa cetiyajātakena attho vaṇṇetabbo.",
  "atk-s0514a2:2532": "Atha senako raññā “kīdisa”nti vutte “deva, kiṃ esa taruṇadārako jānāti, suṇāthā”ti vatvā “paṇḍitaṃ appaṭibhānaṃ karissāmī”ti cintetvā imaṃ gāthamāha –",
  "atk-s0514a2:2533": "“Pañca paṇḍitā mayaṃ bhaddante, sabbe pañjalikā upaṭṭhitā;",
  "atk-s0514a2:2534": "Tvaṃ no abhibhuyya issarosi, sakkova bhūtapati devarājā;",
  "atk-s0514a2:2535": "Etampi disvāna ahaṃ vadāmi, pañño nihīno sirīmāva seyyo”ti. ;",
  "atk-s0514a2:2536_0": "Idaṃ kira sutvā rājā “sādhurūpaṃ senakena kāraṇaṃ ābhataṃ, sakkhissati nu kho me",
  "atk-s0514a2:2536_1": "putto imassa vādaṃ bhinditvā aññaṃ kāraṇaṃ āharitu”nti cintetvā “kīdisaṃ paṇḍitā”ti",
  "atk-s0514a2:2536_2": "āha. Senakena kira imasmiṃ kāraṇe ābhate ṭhapetvā bodhisattaṃ añño taṃ vādaṃ bhindituṃ",
  "atk-s0514a2:2536_3": "samattho nāma natthi, tasmā mahāsatto attano ñāṇabalena tassa vādaṃ bhindanto “mahārāja,",
  "atk-s0514a2:2536_4": "kimesa bālo jānāti, yasameva oloketi, paññāya visesaṃ na jānāti, suṇāthā”ti vatvā imaṃ gāthamāha –",
  "atk-s0514a2:2537": "“Dāsova paññassa yasassi bālo, atthesu jātesu tathāvidhesu;",
  "atk-s0514a2:2538": "Yaṃ paṇḍito nipuṇaṃ saṃvidheti, sammohamāpajjati tattha bālo;",
  "atk-s0514a2:2539": "Etampi disvāna ahaṃ vadāmi, paññova seyyo na yasassi bālo”ti. ;",
  "atk-s0514a2:2540": "Tattha atthesūti kiccesu jātesu. Saṃvidhetīti saṃvidahati.",
  "atk-s0514a2:2541_0": "Iti mahāsatto sinerupādato suvaṇṇavālukaṃ uddharanto viya gaganatale puṇṇacandaṃ",
  "atk-s0514a2:2541_1": "uṭṭhāpento viya ca nayakāraṇaṃ dassesi. Evaṃ mahāsattena paññānubhāvaṃ dassetvā kathite",
  "atk-s0514a2:2541_2": "rājā senakaṃ āha – “kīdisaṃ, senaka, sakkonto uttaripi kathehī”ti. So koṭṭhe ṭhapitadhaññaṃ",
  "atk-s0514a2:2541_3": "viya uggahitakaṃ khepetvā appaṭibhāno maṅkubhūto pajjhāyanto nisīdi. Sace hi so aññaṃ",
  "atk-s0514a2:2541_4": "kāraṇaṃ āhareyya, na gāthāsahassenapi imaṃ jātakaṃ niṭṭhāyetha. Tassa pana appaṭibhānassa",
  "atk-s0514a2:2541_5": "ṭhitakāle gambhīraṃ oghaṃ ānento viya mahāsatto uttaripi paññameva vaṇṇento imaṃ gāthamāha –",
  "atk-s0514a2:2542": "“Addhā hi paññāva sataṃ pasatthā, kantā sirī bhogaratā manussā;",
  "atk-s0514a2:2543": "Ñāṇañca buddhānamatulyarūpaṃ, paññaṃ na acceti sirī kadācī”ti. ;",
  "atk-s0514a2:2544_0": "Tattha satanti buddhādīnaṃ sappurisānaṃ. Bhogaratāti mahārāja, yasmā andhabālamanussā",
  "atk-s0514a2:2544_1": "bhogaratāva, tasmā tesaṃ sirī kantā. Yaso nāmesa paṇḍitehi garahito bālānaṃ kantoti",
  "atk-s0514a2:2544_2": "cāyaṃ attho bhisajātakena vaṇṇetabbo. Buddhānanti sabbaññubuddhānañca ñāṇaṃ. Kadācīti",
  "atk-s0514a2:2544_3": "kismiñci kāle ñāṇavantaṃ sirī nāma nātikkamati, devāti.",
  "atk-s0514a2:2545": "Taṃ sutvā rājā mahāsattassa pañhabyākaraṇena tuṭṭho ghanavassaṃ vassento viya mahāsattaṃ dhanena pūjento imaṃ gāthamāha –",
  "atk-s0514a2:2546": "“Yaṃ taṃ apucchimha akittayī no, mahosadha kevaladhammadassī;",
  "atk-s0514a2:2547": "Gavaṃ sahassaṃ usabhañca nāgaṃ, ājaññayutte ca rathe dasa ime;",
  "atk-s0514a2:2548": "Pañhassa veyyākaraṇena tuṭṭho, dadāmi te gāmavarāni soḷasā”ti. ;",
  "atk-s0514a2:2549": "Tattha usabhañca nāganti tassa gavaṃ sahassassa usabhaṃ katvā alaṅkatapaṭiyattaṃ ārohanīyaṃ nāgaṃ dammīti.",
  "atk-s0514a2:2550": "Vīsatinipāte sirimantapañho niṭṭhito.",
  "atk-s0514a2:2551": "Channapathapañho",
  "atk-s0514a2:2552_0": "Tato paṭṭhāya bodhisattassa yaso mahā ahosi. Taṃ sabbaṃ udumbaradevīyeva vicāresi.",
  "atk-s0514a2:2552_1": "Sā tassa soḷasavassikakāle cintesi “mama kaniṭṭho mahallako jāto, yasopissa mahā",
  "atk-s0514a2:2552_2": "ahosi, āvāhamassa kātuṃ vaṭṭatī”ti. Sā rañño tamatthaṃ ārocesi. Rājā “sādhu jānāpehi",
  "atk-s0514a2:2552_3": "na”nti āha. Sā taṃ jānāpetvā tena sampaṭicchite “tena hi, tāta, te kumārikaṃ ānemī”ti",
  "atk-s0514a2:2552_4": "āha. Atha mahāsatto “kadāci imehi ānītā mama na rucceyya, sayameva tāva upadhāremī”ti",
  "atk-s0514a2:2552_5": "cintetvā evamāha – “devi, katipāhaṃ mā kiñci rañño vadetha, ahaṃ ekaṃ kumārikaṃ sayaṃ",
  "atk-s0514a2:2552_6": "pariyesitvā mama cittarucitaṃ tumhākaṃ ācikkhissāmī”ti. “Evaṃ karohi, tātā”ti. So",
  "atk-s0514a2:2552_7": "deviṃ vanditvā attano gharaṃ gantvā sahāyakānaṃ saññaṃ datvā aññātakavesena tunnavāyaupakaraṇāni",
  "atk-s0514a2:2552_8": "gahetvā ekakova uttaradvārena nikkhamitvā uttarayavamajjhakaṃ pāyāsi. Tadā pana tattha",
  "atk-s0514a2:2552_9": "ekaṃ porāṇaseṭṭhikulaṃ parikkhīṇaṃ ahosi. Tassa kulassa dhītā amarādevī nāma abhirūpā",
  "atk-s0514a2:2552_10": "dassanīyā pāsādikā sabbalakkhaṇasampannā puññavatī. Sā taṃ divasaṃ pātova yāguṃ pacitvā",
  "atk-s0514a2:2552_11": "ādāya “pitu kasanaṭṭhānaṃ gamissāmī”ti nikkhamitvā tameva maggaṃ paṭipajji. Mahāsatto",
  "atk-s0514a2:2552_12": "taṃ āgacchantiṃ disvā “sabbalakkhaṇasampannāyaṃ itthī, sace apariggahā, imāya me",
  "atk-s0514a2:2552_13": "pādaparicārikāya bhavituṃ vaṭṭatī”ti cintesi.",
  "atk-s0514a2:2553": "Sāpi taṃ disvāva “sace evarūpassa purisassa gehe bhaveyyaṃ, sakkā mayā kuṭumbaṃ saṇṭhāpetu”nti cintesi.",
  "atk-s0514a2:2554_0": "Atha mahāsatto – “imissā sapariggahāpariggahabhāvaṃ na jānāmi, hatthamuṭṭhiyā naṃ",
  "atk-s0514a2:2554_1": "pucchissāmi, sace esā paṇḍitā bhavissati, jānissati. No ce, na jānissati, idheva",
  "atk-s0514a2:2554_2": "naṃ chaḍḍetvā gacchāmī”ti cintetvā dūre ṭhitova hatthamuṭṭhimakāsi. Sāpi “ayaṃ mama",
  "atk-s0514a2:2554_3": "sasāmikāsāmikabhāvaṃ pucchatī”ti ñatvā hatthaṃ pasāresi. So apariggahabhāvaṃ ñatvā",
  "atk-s0514a2:2554_4": "samīpaṃ gantvā “bhadde, kā nāma tva”nti pucchi. “Sāmi, ahaṃ atīte vā anāgate vā etarahi",
  "atk-s0514a2:2554_5": "vā yaṃ natthi, tannāmikā”ti. “Bhadde, loke amarā nāma natthi, tvaṃ amarā nāma bhavissasī”ti.",
  "atk-s0514a2:2554_6": "“Evaṃ, sāmī”ti. “Bhadde, kassa yāguṃ harissasī”ti? “Pubbadevatāya, sāmī”ti. “Bhadde,",
  "atk-s0514a2:2554_7": "pubbadevatā nāma mātāpitaro, tava pitu yāguṃ harissasi maññe”ti. “Evaṃ, sāmī”ti.",
  "atk-s0514a2:2554_8": "“Bhadde, tava pitā kiṃ karotī”ti? “Sāmi, ekaṃ dvidhā karotī”ti. “Ekassa dvidhākaraṇaṃ",
  "atk-s0514a2:2554_9": "nāma kasanaṃ, tava pitā kasatī”ti. “Evaṃ, sāmī”ti. “Katarasmiṃ pana ṭhāne te pitā",
  "atk-s0514a2:2554_10": "kasatī”ti? “Yattha sakiṃ gatā na enti, tasmiṃ ṭhāne, sāmī”ti. “Sakiṃ gatānaṃ na paccāgamanaṭṭhānaṃ",
  "atk-s0514a2:2554_11": "nāma susānaṃ, susānasantike kasati, bhadde”ti. “Evaṃ, sāmī”ti. “Bhadde, ajjeva essasī”ti.",
  "atk-s0514a2:2554_12": "“Sace essati, na essā”mi. “No ce essati, essāmi, sāmī”ti. “Bhadde, pitā te maññe",
  "atk-s0514a2:2554_13": "nadīpāre kasati, udake ente na essasi, anente essasī”ti. “Evaṃ, sāmī”ti. Ettakaṃ",
  "atk-s0514a2:2554_14": "nāma mahāsatto ālāpasallāpaṃ karoti.",
  "atk-s0514a2:2555_0": "Atha naṃ amarādevī “yāguṃ pivissasi, sāmī”ti nimantesi. Mahāsatto “paṭhamameva paṭikkhipanaṃ",
  "atk-s0514a2:2555_1": "nāma avamaṅgala”nti cintetvā “āma, pivissāmī”ti āha. Sā pana yāgughaṭaṃ otāresi.",
  "atk-s0514a2:2555_2": "Mahāsatto cintesi “sace pātiṃ adhovitvā hatthadhovanaṃ adatvā dassati, ettheva naṃ",
  "atk-s0514a2:2555_3": "pahāya gamissāmī”ti. Sā pana pātiṃ dhovitvā pātiyā udakaṃ āharitvā hatthadhovanaṃ",
  "atk-s0514a2:2555_4": "datvā tucchapātiṃ hatthe aṭṭhapetvā bhūmiyaṃ ṭhapetvā ghaṭaṃ āluḷetvā yāguyā pūresi,",
  "atk-s0514a2:2555_5": "tattha pana sitthāni mahantāni. Atha naṃ mahāsatto āha “kiṃ, bhadde, atibahalā yāgū”ti.",
  "atk-s0514a2:2555_6": "“Udakaṃ na laddhaṃ, sāmī”ti. “Kedāre udakaṃ na laddhaṃ bhavissati maññe”ti. “Evaṃ,",
  "atk-s0514a2:2555_7": "sāmī”ti. Sā pitu yāguṃ ṭhapetvā bodhisattassa adāsi. So yāguṃ pivitvā mukhaṃ vikkhāletvā",
  "atk-s0514a2:2555_8": "“bhadde, tuyhaṃ mātu gehaṃ gamissāmi, maggaṃ me ācikkhā”ti āha. Sā “sādhū”ti vatvā",
  "atk-s0514a2:2555_9": "maggaṃ ācikkhantī ekakanipāte imaṃ gāthamāha –",
  "atk-s0514a2:2556": "“Yena sattubilaṅgā ca, diguṇapalāso ca pupphito;",
  "atk-s0514a2:2557": "Yena dadāmi tena vadāmi, yena na dadāmi na tena vadāmi;",
  "atk-s0514a2:2558": "Esa maggo yavamajjhakassa, etaṃ annapathaṃ vijānāhī”ti. ;",
  "atk-s0514a2:2559_0": "Tassattho – “sāmi, antogāmaṃ pavisitvā ekaṃ sattuāpaṇaṃ passissasi, tato kañjikāpaṇaṃ,",
  "atk-s0514a2:2559_1": "tesaṃ purato diguṇapaṇṇo koviḷāro supupphito, tasmā tvaṃ yena sattubilaṅgā ca koviḷāro",
  "atk-s0514a2:2559_2": "ca pupphito, tena gantvā koviḷāramūle ṭhatvā dakkhiṇaṃ gaṇha vāmaṃ muñca, esa maggo",
  "atk-s0514a2:2559_3": "yavamajjhakassa yavamajjhakagāme ṭhitassa amhākaṃ gehassa, etaṃ evaṃ paṭicchādetvā",
  "atk-s0514a2:2559_4": "mayā vuttaṃ channapathaṃ paṭicchannapathaṃ channapathaṃ vā paṭicchannakāraṇaṃ vijānāhī”ti.",
  "atk-s0514a2:2559_5": "Ettha hi yena dadāmīti yena hatthena dadāmi, idaṃ dakkhiṇahatthaṃ sandhāya vuttaṃ,",
  "atk-s0514a2:2559_6": "itaraṃ vāmahatthaṃ. Evaṃ sā tassa maggaṃ ācikkhitvā pitu yāguṃ gahetvā agamāsi.",
  "atk-s0514a2:2560": "Channapathapañho niṭṭhito.",
  "atk-s0514a2:2561": "Amarādevipariyesanā",
  "atk-s0514a2:2562_0": "Sopi tāya kathitamaggeneva taṃ gehaṃ gato. Atha naṃ amarādeviyā mātā disvā āsanaṃ",
  "atk-s0514a2:2562_1": "datvā “yāguṃ pivissasi, sāmī”ti āha. “Amma, kaniṭṭhabhaginiyā me amarādeviyā thokā",
  "atk-s0514a2:2562_2": "yāgu me dinnā”ti. Taṃ sutvā sā “dhītu me atthāya āgato bhavissatī”ti aññāsi. Mahāsatto",
  "atk-s0514a2:2562_3": "tesaṃ duggatabhāvaṃ jānantopi “amma, ahaṃ tunnavāyo, kiñci sibbitabbayuttakaṃ atthī”ti",
  "atk-s0514a2:2562_4": "pucchi. “Atthi, sāmi, mūlaṃ pana natthī”ti? “Amma mūlena kammaṃ natthi, ānehi, sibbissāmi",
  "atk-s0514a2:2562_5": "na”nti. Sā jiṇṇasāṭakāni āharitvā adāsi. Bodhisatto āhaṭāhaṭaṃ niṭṭhāpesiyeva. Puññavato",
  "atk-s0514a2:2562_6": "hi kiriyā nāma samijjhatiyeva. Atha naṃ āha “amma, vīthibhāgena āroceyyāsī”ti. Sā",
  "atk-s0514a2:2562_7": "sakalagāmaṃ ārocesi. Mahāsatto tunnavāyakammaṃ katvā ekāheneva sahassaṃ kahāpaṇaṃ",
  "atk-s0514a2:2562_8": "uppādesi. Mahallikāpissa pātarāsabhattaṃ pacitvā datvā “tāta, sāyamāsaṃ kittakaṃ",
  "atk-s0514a2:2562_9": "pacāmī”ti āha. “Amma, yattakā imasmiṃ gehe bhuñjanti, tesaṃ pamāṇenā”ti. Sā anekasūpabyañjanaṃ",
  "atk-s0514a2:2562_10": "bahubhattaṃ paci. Amarādevīpi sāyaṃ sīsena dārukalāpaṃ, ucchaṅgena paṇṇaṃ ādāya araññato",
  "atk-s0514a2:2562_11": "āgantvā puragehadvāre dārukalāpaṃ nikkhipitvā pacchimadvārena gehaṃ pāvisi. Pitāpissā",
  "atk-s0514a2:2562_12": "sāyataraṃ āgamāsi. Mahāsatto nānaggarasabhojanaṃ bhuñji. Itarā mātāpitaro bhojetvā",
  "atk-s0514a2:2562_13": "pacchā sayaṃ bhuñjitvā mātāpitūnaṃ pāde dhovitvā mahāsattassa pāde dhovi.",
  "atk-s0514a2:2563_0": "So taṃ pariggaṇhanto katipāhaṃ tattheva vasi. Atha naṃ vīmaṃsanto ekadivasaṃ āha",
  "atk-s0514a2:2563_1": "– “bhadde, aḍḍhanāḷikataṇḍule gahetvā tato mayhaṃ yāguñca pūvañca bhattañca pacāhī”ti.",
  "atk-s0514a2:2563_2": "Sā “sādhū”ti sampaṭicchitvā taṇḍule koṭṭetvā mūlataṇḍulehi bhattaṃ, majjhimataṇḍulehi",
  "atk-s0514a2:2563_3": "yāguṃ, kaṇakāhi pūvaṃ pacitvā tadanurūpaṃ sūpabyañjanaṃ sampādetvā mahāsattassa sabyañjanaṃ",
  "atk-s0514a2:2563_4": "yāguṃ adāsi. Sā yāgu mukhe ṭhapitamattāva satta rasaharaṇisahassāni pharitvā aṭṭhāsi.",
  "atk-s0514a2:2563_5": "So tassā vīmaṃsanatthameva “bhadde, yāguṃ pacituṃ ajānantī kimatthaṃ mama taṇḍule",
  "atk-s0514a2:2563_6": "nāsesī”ti kuddho viya saha kheḷena niṭṭhubhitvā bhūmiyaṃ pātesi. Sā tassa akujjhitvāva",
  "atk-s0514a2:2563_7": "“sāmi, sace yāgu na sundarā, pūvaṃ khādā”ti pūvaṃ adāsi. Tampi tatheva akāsi. “Sace,",
  "atk-s0514a2:2563_8": "sāmi, pūvaṃ na sundaraṃ, bhattaṃ bhuñjā”ti bhattaṃ adāsi. Bhattampi tatheva katvā",
  "atk-s0514a2:2563_9": "“bhadde, tvaṃ pacituṃ ajānantī mama santakaṃ kimatthaṃ nāsesī”ti kuddho viya tīṇipi",
  "atk-s0514a2:2563_10": "ekato madditvā sīsato paṭṭhāya sakalasarīraṃ limpitvā “gaccha, dvāre nisīdāhī”ti",
  "atk-s0514a2:2563_11": "āha. Sā akujjhitvāva “sādhu, sāmī”ti gantvā tathā akāsi. So tassā nihatamānabhāvaṃ",
  "atk-s0514a2:2563_12": "ñatvā “bhadde, ehī”ti āha. Sā akujjhitvā ekavacaneneva āgatā. Mahāsatto pana āgacchanto",
  "atk-s0514a2:2563_13": "kahāpaṇasahassena saddhiṃ ekasāṭakayugaṃ tambūlapasibbake ṭhapetvā āgato. Atha so",
  "atk-s0514a2:2563_14": "taṃ sāṭakaṃ nīharitvā tassā hatthe ṭhapetvā “bhadde, tava sahāyikāhi saddhiṃ nhāyitvā",
  "atk-s0514a2:2563_15": "imaṃ sāṭakaṃ nivāsetvā ehī”ti āha. Sā tathā akāsi.",
  "atk-s0514a2:2564_0": "Paṇḍito uppāditadhanañca, ābhatadhanañca sabbaṃ tassā mātāpitūnaṃ datvā samassāsetvā",
  "atk-s0514a2:2564_1": "sasure āpucchitvā taṃ ādāya nagarābhimukho agamāsi. Antarāmagge tassā vīmaṃsanatthāya",
  "atk-s0514a2:2564_2": "chattañca upāhanañca datvā evamāha – “bhadde, imaṃ chattaṃ gahetvā attānaṃ dhārehi,",
  "atk-s0514a2:2564_3": "upāhanaṃ abhiruhitvā yāhī”ti. Sā taṃ gahetvā tathā akatvā abbhokāse sūriyasantāpe",
  "atk-s0514a2:2564_4": "chattaṃ adhāretvā vanante dhāretvā gacchati, thalaṭṭhāne upāhanaṃ paṭimuñcitvā udakaṭṭhānaṃ",
  "atk-s0514a2:2564_5": "sampattakāle abhiruhitvā gacchati. Bodhisatto taṃ kāraṇaṃ disvā pucchi “kiṃ, bhadde,",
  "atk-s0514a2:2564_6": "thalaṭṭhāne upāhanaṃ paṭimuñcitvā udakaṭṭhāne abhiruhitvā gacchasi, sūriyasantāpe",
  "atk-s0514a2:2564_7": "chattaṃ adhāretvā vanante dhāretvā”ti? Sā āha – “sāmi, thalaṭṭhāne kaṇṭakādīni passāmi,",
  "atk-s0514a2:2564_8": "udakaṭṭhāne macchakacchapakaṇṭakādīni na passāmi, tesu pāde paviṭṭhesu dukkhavedanā",
  "atk-s0514a2:2564_9": "bhaveyya, abbhokāse sukkharukkhakaṇṭakādīni natthi, vanantaraṃ paviṭṭhānaṃ pana sukkharukkhadaṇḍādikesu",
  "atk-s0514a2:2564_10": "matthake patitesu dukkhavedanā bhaveyya, tasmā tāni paṭighātanatthāya evaṃ karomī”ti.",
  "atk-s0514a2:2565_0": "Bodhisatto dvīhi kāraṇehi tassā kathaṃ sutvā tussitvā gacchanto ekasmiṃ ṭhāne phalasampannaṃ",
  "atk-s0514a2:2565_1": "ekaṃ badararukkhaṃ disvā badararukkhamūle nisīdi. Sā badararukkhamūle nisinnaṃ mahāsattaṃ",
  "atk-s0514a2:2565_2": "disvā “sāmi, abhiruhitvā badaraphalaṃ gahetvā khādāhi, mayhampi dehī”ti āha. “Bhadde,",
  "atk-s0514a2:2565_3": "ahaṃ kilamāmi, abhiruhituṃ na sakkomi, tvameva abhiruhā”ti. Sā tassa vacanaṃ sutvā",
  "atk-s0514a2:2565_4": "badararukkhaṃ abhiruyha sākhantare nisīditvā phalaṃ ocini. Bodhisatto taṃ āha – “bhadde,",
  "atk-s0514a2:2565_5": "phalaṃ mayhaṃ dehī”ti. Sā “ayaṃ puriso paṇḍito vā apaṇḍito vā vīmaṃsissāmī”ti cintetvā",
  "atk-s0514a2:2565_6": "taṃ āha “sāmi, uṇhaphalaṃ khādissasi, udāhu sītaphala”nti? So taṃ kāraṇaṃ ajānanto",
  "atk-s0514a2:2565_7": "viya evamāha – “bhadde, uṇhaphalena me attho”ti. Sā phalāni bhūmiyaṃ khipitvā “sāmi,",
  "atk-s0514a2:2565_8": "khādā”ti āha. Bodhisatto taṃ gahetvā dhamento khādi. Puna vīmaṃsamāno naṃ evamāha",
  "atk-s0514a2:2565_9": "– “bhadde, sītalaṃ me dehī”ti. Atha sā badaraphalāni tiṇabhūmiyā upari khipi. So",
  "atk-s0514a2:2565_10": "taṃ gahetvā khāditvā “ayaṃ dārikā ativiya paṇḍitā”ti cintetvā tussi. Atha mahāsatto",
  "atk-s0514a2:2565_11": "taṃ āha – “bhadde, badararukkhato otarāhī”ti. Sā mahāsattassa vacanaṃ sutvā rukkhato",
  "atk-s0514a2:2565_12": "otaritvā ghaṭaṃ gahetvā nadiṃ gantvā udakaṃ ānetvā mahāsattassa adāsi. Mahāsatto",
  "atk-s0514a2:2565_13": "pivitvā mukhaṃ vikkhāletvā tato uṭṭhāya gacchanto nagarameva sampatto.",
  "atk-s0514a2:2566_0": "Atha so taṃ vīmaṃsanatthāya dovārikassa gehe ṭhapetvā dovārikassa bhariyāya ācikkhitvā",
  "atk-s0514a2:2566_1": "attano nivesanaṃ gantvā purise āmantetvā “asukagehe itthiṃ ṭhapetvā āgatomhi, imaṃ",
  "atk-s0514a2:2566_2": "sahassaṃ ādāya gantvā taṃ vīmaṃsathā”ti sahassaṃ datvā pesesi. Te tathā kariṃsu.",
  "atk-s0514a2:2566_3": "Sā āha – “idaṃ mama sāmikassa pādarajampi na agghatī”ti. Te āgantvā paṇḍitassa ārocesuṃ.",
  "atk-s0514a2:2566_4": "Punapi yāvatatiyaṃ pesetvā catutthe vāre mahāsatto teyeva “tena hi naṃ hatthe gahetvā",
  "atk-s0514a2:2566_5": "kaḍḍhantā ānethā”ti āha. Te tathā kariṃsu. Sā mahāsattaṃ mahāsampattiyaṃ ṭhitaṃ na",
  "atk-s0514a2:2566_6": "sañjāni, naṃ oloketvā ca pana hasi ceva rodi ca. So ubhayakāraṇaṃ pucchi. Atha naṃ",
  "atk-s0514a2:2566_7": "sā āha – “sāmi, ahaṃ hasamānā tava sampattiṃ oloketvā ‘ayaṃ akāraṇena na laddhā,",
  "atk-s0514a2:2566_8": "purimabhave kusalaṃ katvā laddhā, aho puññānaṃ phalaṃ nāmā’ti hasiṃ. Rodamānā pana",
  "atk-s0514a2:2566_9": "‘idāni parassa rakkhitagopitavatthumhi aparajjhitvā nirayaṃ gamissatī’ti tayi kāruññena rodi”nti.",
  "atk-s0514a2:2567_0": "So taṃ vīmaṃsitvā suddhabhāvaṃ ñatvā “gacchatha naṃ tattheva nethā”ti vatvā pesetvā",
  "atk-s0514a2:2567_1": "puna tunnavāyavesaṃ gahetvā gantvā tāya saddhiṃ sayitvā punadivase pātova rājakulaṃ",
  "atk-s0514a2:2567_2": "pavisitvā udumbaradeviyā ārocesi. Sā rañño ārocetvā amarādeviṃ sabbālaṅkārehi alaṅkaritvā",
  "atk-s0514a2:2567_3": "mahāyogge nisīdāpetvā mahantena sakkārena mahāsattassa gehaṃ netvā maṅgalaṃ kāresi.",
  "atk-s0514a2:2567_4": "Rājā bodhisattassa sahassamūlaṃ paṇṇākāraṃ pesesi. Dovārike ādiṃ katvā sakalanagaravāsino",
  "atk-s0514a2:2567_5": "paṇṇākāre pahiṇiṃsu. Amarādevīpi raññā pahitaṃ paṇṇākāraṃ dvidhā bhinditvā ekaṃ koṭṭhāsaṃ",
  "atk-s0514a2:2567_6": "rañño pesesi. Etenupāyena sakalanagaravāsīnampi paṇṇākāraṃ pesetvā nagaraṃ saṅgaṇhi.",
  "atk-s0514a2:2567_7": "Tato paṭṭhāya mahāsatto tāya saddhiṃ samaggavāsaṃ vasanto rañño atthañca dhammañca anusāsi.",
  "atk-s0514a2:2568": "Amarādevipariyesanā niṭṭhitā.",
  "atk-s0514a2:2569": "Sabbaratanathenavaṇṇanā",
  "atk-s0514a2:2570_0": "Athekadivasaṃ senako itare tayo attano santikaṃ āgate āmantesi “ambho, mayaṃ gahapatiputtassa",
  "atk-s0514a2:2570_1": "mahosadhasseva nappahoma, idāni pana tena attanā byattatarā bhariyā ānītā, kinti",
  "atk-s0514a2:2570_2": "naṃ rañño antare paribhindeyyāmā”ti. “Ācariya, mayaṃ kiṃ jānāma, tvaṃyeva jānāhī”ti.",
  "atk-s0514a2:2570_3": "“Hotu mā cintayittha, attheko upāyo, ahaṃ rañño cūḷāmaṇiṃ thenetvā āharissāmi, pukkusa,",
  "atk-s0514a2:2570_4": "tvaṃ suvaṇṇamālaṃ āhara, kāminda, tvaṃ kambalaṃ, devinda, tvaṃ suvaṇṇapādukanti evaṃ",
  "atk-s0514a2:2570_5": "mayaṃ cattāropi upāyena tāni āharissāma, tato amhākaṃ gehe aṭṭhapetvā gahapatiputtassa",
  "atk-s0514a2:2570_6": "gehaṃ pesessāmā”ti. Atha kho te cattāropi tathā kariṃsu. Tesu senako tāva cūḷāmaṇiṃ",
  "atk-s0514a2:2570_7": "takkaghaṭe pakkhipitvā dāsiyā hatthe ṭhapetvā pesesi “imaṃ takkaghaṭaṃ aññesaṃ gaṇhantānaṃ",
  "atk-s0514a2:2570_8": "adatvā sace mahosadhassa gehe gaṇhāti, ghaṭeneva saddhiṃ dehī”ti. Sā paṇḍitassa gharadvāraṃ",
  "atk-s0514a2:2570_9": "gantvā “takkaṃ gaṇhatha, takkaṃ gaṇhathā”ti aparāparaṃ carati.",
  "atk-s0514a2:2571_0": "Amarādevī dvāre ṭhitā tassā kiriyaṃ disvā “ayaṃ aññattha na gacchati, bhavitabbamettha",
  "atk-s0514a2:2571_1": "kāraṇenā”ti iṅgitasaññāya dāsiyo paṭikkamāpetvā sayameva “amma, ehi takkaṃ gaṇhissāmī”ti",
  "atk-s0514a2:2571_2": "pakkositvā tassā āgatakāle dāsīnaṃ saññaṃ datvā tāsu anāgacchantīsu “gaccha, amma,",
  "atk-s0514a2:2571_3": "dāsiyo pakkosāhī”ti tameva pesetvā takkaghaṭe hatthaṃ otāretvā maṇiṃ disvā taṃ dāsiṃ",
  "atk-s0514a2:2571_4": "pucchi “amma, tvaṃ kassa santakā”ti? “Ayye, senakapaṇḍitassa dāsīmhī”ti. Tato tassā",
  "atk-s0514a2:2571_5": "nāmaṃ tassā ca mātuyā nāmaṃ pucchitvā “asukā nāmā”ti vutte “amma, imaṃ takkaṃ katimūla”nti",
  "atk-s0514a2:2571_6": "pucchi. “Ayye, catunāḷika”nti. “Tena hi, amma, imaṃ takkaṃ me dehī”ti vatvā “ayye,",
  "atk-s0514a2:2571_7": "tumhesu gaṇhantīsu mūlena me ko attho, ghaṭeneva saddhiṃ gaṇhathā”ti vutte “tena",
  "atk-s0514a2:2571_8": "hi yāhī”ti taṃ uyyojetvā sā “asukamāse asukadivase senakācariyo asukāya nāma dāsiyā",
  "atk-s0514a2:2571_9": "dhītāya asukāya nāma hatthe rañño cūḷāmaṇiṃ pahenakatthāya pahiṇī”ti paṇṇe likhitvā",
  "atk-s0514a2:2571_10": "takkaṃ gaṇhi. Pukkusopi suvaṇṇamālaṃ sumanapupphacaṅkoṭake ṭhapetvā sumanapupphena",
  "atk-s0514a2:2571_11": "paṭicchādetvā tatheva pesesi. Kāmindopi kambalaṃ paṇṇapacchiyaṃ ṭhapetvā paṇṇehi",
  "atk-s0514a2:2571_12": "chādetvā pesesi. Devindopi suvaṇṇapādukaṃ yavakalāpantare bandhitvā pesesi. Sā sabbānipi",
  "atk-s0514a2:2571_13": "tāni gahetvā paṇṇe akkharāni āropetvā mahāsattassa ācikkhitvā ṭhapesi.",
  "atk-s0514a2:2572_0": "Tepi cattāro paṇḍitā rājakulaṃ gantvā “kiṃ, deva, tumhe cūḷāmaṇiṃ na piḷandhathā”ti",
  "atk-s0514a2:2572_1": "āhaṃsu. Rājā “piḷandhissāmi āharathā”ti purise āha. Te maṇiṃ na passiṃsu, itarānipi",
  "atk-s0514a2:2572_2": "na passiṃsuyeva. Atha te cattāro paṇḍitā “deva, tumhākaṃ ābharaṇāni mahosadhassa",
  "atk-s0514a2:2572_3": "gehe atthi, so tāni sayaṃ vaḷañjeti, paṭisattu te mahārāja, gahapatiputto”ti taṃ",
  "atk-s0514a2:2572_4": "bhindiṃsu. Athassa atthacarakā manussā sīghaṃ gantvā ārocesuṃ. So “rājānaṃ disvā",
  "atk-s0514a2:2572_5": "jānissāmī”ti rājupaṭṭhānaṃ agamāsi. Rājā kujjhitvā “ko jānissati, kiṃ bhavissati",
  "atk-s0514a2:2572_6": "kiṃ karissatī”ti attānaṃ passituṃ nādāsi. Paṇḍito rañño kuddhabhāvaṃ ñatvā attano",
  "atk-s0514a2:2572_7": "nivesanameva gato. Rājā “naṃ gaṇhathā”ti āṇāpesi. Paṇḍito atthacarakānaṃ vacanaṃ",
  "atk-s0514a2:2572_8": "sutvā “mayā apagantuṃ vaṭṭatī”ti amarādeviyā saññaṃ datvā aññātakavesena nagarā nikkhamitvā",
  "atk-s0514a2:2572_9": "dakkhiṇayavamajjhakagāmaṃ gantvā tasmiṃ kumbhakārakammaṃ akāsi. Nagare “paṇḍito palāto”ti ekakolāhalaṃ jātaṃ.",
  "atk-s0514a2:2573_0": "Senakādayopi cattāro janā tassa palātabhāvaṃ ñatvā “mā cintayittha, mayaṃ kiṃ apaṇḍitā”ti",
  "atk-s0514a2:2573_1": "aññamaññaṃ ajānāpetvāva amarādeviyā paṇṇākāraṃ pahiṇiṃsu sā tehi catūhi pesitapaṇṇākāraṃ",
  "atk-s0514a2:2573_2": "gahetvā “asuka-asukavelāya āgacchatū”ti vatvā ekaṃ kūpaṃ khaṇāpetvā gūtharāsino saha",
  "atk-s0514a2:2573_3": "udakena tattha pūretvā gūthakūpassa uparitale yantaphalakāhi pidahitvā kiḷañjena",
  "atk-s0514a2:2573_4": "paṭicchādetvā sabbaṃ niṭṭhāpesi. Atha senako sāyanhasamaye nhatvā attānaṃ alaṅkaritvā",
  "atk-s0514a2:2573_5": "nānaggarasabhojanaṃ bhuñjitvā bodhisattassa gehaṃ agamāsi. So gharadvāre ṭhatvā attano",
  "atk-s0514a2:2573_6": "āgatabhāvaṃ jānāpesi. Sā “ehi, ācariyā”ti āha. So gantvā tassā santike aṭṭhāsi. Sā",
  "atk-s0514a2:2573_7": "evamāha – “sāmi, idāni ahaṃ tava vasaṃ gatā, attano sarīraṃ anhāyitvā sayituṃ ayutta”nti.",
  "atk-s0514a2:2573_8": "So tassā vacanaṃ sutvā “sādhū”ti sampaṭicchi. Sā nikkhamitvā udakapūraṃ ghaṭaṃ gahetvā",
  "atk-s0514a2:2573_9": "āsittā viya “ehi, ācariya, nhānatthāya phalakāni āruhā”ti vatvā tassa phalakāni abhiruyha",
  "atk-s0514a2:2573_10": "ṭhitakāle gehaṃ pavisitvā phalakakoṭiyaṃ akkamitvā gūthakūpe pātesi.",
  "atk-s0514a2:2574_0": "Pukkusopi sāyanhasamaye nhatvā alaṅkaritvā nānaggarasabhojanaṃ bhuñjitvā bodhisattassa",
  "atk-s0514a2:2574_1": "gehaṃ gantvā gharadvāre ṭhatvā attano āgatabhāvaṃ jānāpesi. Ekā paricārikā itthī",
  "atk-s0514a2:2574_2": "amarādeviyā ārocesi. Sā tassā vacanaṃ sutvā “ehi, ācariya, attano sarīraṃ anhāyitvā",
  "atk-s0514a2:2574_3": "sayituṃ ayutta”nti āha. So “sādhū”ti sampaṭicchi. Sā nikkhamitvā udakapūraṃ ghaṭaṃ",
  "atk-s0514a2:2574_4": "gahetvā āsiñcamānā viya “ehi, ācariya, nhānatthāya phalakāni abhiruhā”ti āha. Tassa",
  "atk-s0514a2:2574_5": "phalakāni abhiruyha ṭhitakāle sā gehaṃ pavisitvā phalakāni ākaḍḍhitvā gūthakūpe pātesi.",
  "atk-s0514a2:2574_6": "Pukkusaṃ senako “ko eso”ti pucchi. “Ahaṃ pukkuso”ti. “Tvaṃ ko nāma manusso”ti? “Ahaṃ",
  "atk-s0514a2:2574_7": "senako”ti aññamaññaṃ pucchitvā aṭṭhaṃsu. Tathā itare dvepi tattheva pātesi. Sabbepi",
  "atk-s0514a2:2574_8": "te jegucche gūthakūpe aṭṭhaṃsu. Sā vibhātāya rattiyā tato ukkhipāpetvā, cattāropi",
  "atk-s0514a2:2574_9": "jane khuramuṇḍe kārāpetvā taṇḍulāni gāhāpetvā udakena temetvā koṭṭāpetvā cuṇṇaṃ bahalayāguṃ",
  "atk-s0514a2:2574_10": "pacāpetvā madditvā sīsato paṭṭhāya sakalasarīraṃ vilimpāpetvā tūlapicūni gāhāpetvā",
  "atk-s0514a2:2574_11": "tatheva sīsato paṭṭhāya okirāpetvā mahādukkhaṃ pāpetvā kilañjakucchiyaṃ nipajjāpetvā",
  "atk-s0514a2:2574_12": "veṭhetvā rañño ārocetukāmā hutvā tehi saddhiṃ cattāri ratanāni gāhāpetvā rañño santikaṃ",
  "atk-s0514a2:2574_13": "gantvā rājānaṃ vanditvā ekamantaṃ nisīditvā – “deva, setavānaraṃ nāma mahāpaṇṇākāraṃ",
  "atk-s0514a2:2574_14": "paṭiggaṇhathā”ti vatvā cattāri kilañjāni rañño pādamūle ṭhapāpesi. Atha rājā vivarāpetvā",
  "atk-s0514a2:2574_15": "setamakkaṭasadise cattāropi jane passi. Atha sabbe manussā “aho adiṭṭhapubbā, aho",
  "atk-s0514a2:2574_16": "mahāsetavānarā”ti vatvā mahāhasitaṃ hasiṃsu. Te cattāropi mahālajjā ahesuṃ.",
  "atk-s0514a2:2575_0": "Atha amarādevī attano sāmino niddosabhāvaṃ kathentī rājānaṃ āha – “deva, mahosadhapaṇḍito",
  "atk-s0514a2:2575_1": "na coro, ime cattārova corā. Etesu hi senako maṇicoro, pukkuso suvaṇṇamālācoro, kāmindo",
  "atk-s0514a2:2575_2": "kambalacoro, devindo suvaṇṇapādukācoro. Ime corā asukamāse asukadivase asukadāsidhītānaṃ",
  "atk-s0514a2:2575_3": "asukadāsīnaṃ hatthe imāni ratanāni pahiṇanti. Imaṃ paṇṇaṃ passatha, attano santakañca",
  "atk-s0514a2:2575_4": "gaṇhatha, core ca, deva, paṭicchathā”ti. Sā cattāropi jane mahāvippakāraṃ pāpetvā",
  "atk-s0514a2:2575_5": "rājānaṃ vanditvā attano gehameva gatā. Rājā bodhisattassa palātabhāvena tasmiṃ āsaṅkāya",
  "atk-s0514a2:2575_6": "ca aññesaṃ paṇḍitapatimantīnaṃ abhāvena ca tesaṃ kiñci avatvā “paṇḍitā nhāpetvā attano",
  "atk-s0514a2:2575_7": "gehāni gacchathā”ti pesesi. Cattāro janā mahāvippakāraṃ patvā rājānaṃ vanditvā attano gehameva gatā.",
  "atk-s0514a2:2576": "Sabbaratanathenā niṭṭhitā.",
  "atk-s0514a2:2577": "Khajjopanakapañho",
  "atk-s0514a2:2578_0": "Athassa chatte adhivatthā devatā bodhisattassa dhammadesanaṃ assuṇantī “kiṃ nu kho",
  "atk-s0514a2:2578_1": "kāraṇa”nti āvajjamānā taṃ kāraṇaṃ ñatvā “paṇḍitassa ānayanakāraṇaṃ karissāmī”ti cintetvā",
  "atk-s0514a2:2578_2": "rattibhāge chattapiṇḍikaṃ vivaritvā rājānaṃ catukkanipāte devatāya pucchitapañhe",
  "atk-s0514a2:2578_3": "āgate “hanti hatthehi pādehī”tiādike cattāro pañhe pucchi. Rājā ajānanto “ahaṃ na",
  "atk-s0514a2:2578_4": "jānāmi, aññe paṇḍite pucchissāmī”ti ekadivasaṃ okāsaṃ yācitvā punadivase “āgacchantū”ti",
  "atk-s0514a2:2578_5": "catunnaṃ paṇḍitānaṃ sāsanaṃ pesesi. Tehi “mayaṃ khuramuṇḍā vīthiṃ otarantā lajjāmā”ti",
  "atk-s0514a2:2578_6": "vutte rājā cattāro nāḷipaṭṭe pesesi “ime sīsesu katvā āgacchantū”ti. Tadā kira te",
  "atk-s0514a2:2578_7": "nāḷipaṭṭā uppannā. Te āgantvā paññattāsane nisīdiṃsu. Atha rājā “senaka, ajja rattibhāge",
  "atk-s0514a2:2578_8": "chatte adhivatthā devatā maṃ cattāro pañhe pucchi, ahaṃ pana ajānanto ‘paṇḍite pucchissāmī’ti",
  "atk-s0514a2:2578_9": "avacaṃ, kathehi me te pañhe”ti vatvā imaṃ gāthamāha –",
  "atk-s0514a2:2579": "“Hanti hatthehi pādehi, mukhañca parisumbhati;",
  "atk-s0514a2:2580": "Sa ve rāja piyo hoti, kaṃ tena tvābhipassasī”ti. ;",
  "atk-s0514a2:2581_0": "Senako ajānanto “kiṃ hanti, kathaṃ hantī”ti taṃ taṃ vilapitvā neva antaṃ passi, na",
  "atk-s0514a2:2581_1": "koṭiṃ passi. Sesāpi appaṭibhānā ahesuṃ. Atha rājā vippaṭisārī hutvā puna rattibhāge",
  "atk-s0514a2:2581_2": "devatāya “pañho te ñāto”ti puṭṭho “mayā cattāro paṇḍitā puṭṭhā, tepi na jāniṃsū”ti",
  "atk-s0514a2:2581_3": "āha. Devatā “kiṃ te jānissanti, ṭhapetvā mahosadhapaṇḍitaṃ añño koci ete pañhe kathetuṃ",
  "atk-s0514a2:2581_4": "samattho nāma natthi. Sace taṃ pakkosāpetvā ete pañhe na kathāpessasi, iminā te jalitena",
  "atk-s0514a2:2581_5": "ayakūṭena sīsaṃ bhindissāmī”ti rājānaṃ tajjetvā “mahārāja, agginā atthe sati khajjopanakaṃ",
  "atk-s0514a2:2581_6": "dhamituṃ na vaṭṭati, khīrena atthe sati visāṇaṃ duhituṃ na vaṭṭatī”ti vatvā imaṃ",
  "atk-s0514a2:2581_7": "pañcakanipāte khajjopanakapañhaṃ udāhari –",
  "atk-s0514a2:2582": "“Ko nu santamhi pajjote, aggipariyesanaṃ caraṃ;",
  "atk-s0514a2:2583": "Addakkhi ratti khajjotaṃ, jātavedaṃ amaññatha.",
  "atk-s0514a2:2584": "“Svassa gomayacuṇṇāni, abhimatthaṃ tiṇāni ca;",
  "atk-s0514a2:2585": "Viparītāya saññāya, nāsakkhi pajjaletave.",
  "atk-s0514a2:2586": "“Evampi anupāyena, atthaṃ na labhate migo;",
  "atk-s0514a2:2587": "Visāṇato gavaṃ dohaṃ, yattha khīraṃ na vindati.",
  "atk-s0514a2:2588": "“Vividhehi upāyehi, atthaṃ papponti māṇavā;",
  "atk-s0514a2:2589": "Niggahena amittānaṃ, mittānaṃ paggahena ca.",
  "atk-s0514a2:2590": "“Senāmokkhapalābhena, vallabhānaṃ nayena ca;",
  "atk-s0514a2:2591": "Jagatiṃ jagatipālā, āvasanti vasundhara”nti. ;",
  "atk-s0514a2:2592_0": "Tattha santamhi pajjoteti aggimhi sante. Caranti caranto. Addakkhīti passi, disvā",
  "atk-s0514a2:2592_1": "ca pana vaṇṇasāmaññatāya khajjopanakaṃ “jātavedo ayaṃ bhavissatī”ti amaññittha. Svassāti",
  "atk-s0514a2:2592_2": "so assa khajjopanakassa upari sukhumāni gomayacuṇṇāni ceva tiṇāni ca. Abhimatthanti",
  "atk-s0514a2:2592_3": "hatthehi ghaṃsitvā ākiranto jaṇṇukehi bhūmiyaṃ patiṭṭhāya mukhena dhamanto jālessāmi",
  "atk-s0514a2:2592_4": "nanti viparītāya saññāya vāyamantopi jāletuṃ nāsakkhi. Migoti migasadiso andhabālo",
  "atk-s0514a2:2592_5": "evaṃ anupāyena pariyesanto atthaṃ na labhati. Yatthāti yasmiṃ visāṇe khīrameva natthi,",
  "atk-s0514a2:2592_6": "tato gāviṃ duhanto viya ca atthaṃ na vindati. Senāmokkhapalābhenāti senāmokkhānaṃ",
  "atk-s0514a2:2592_7": "amaccānaṃ lābhena. Vallabhānanti piyamanāpānaṃ vissāsikānaṃ amaccānaṃ nayena ca.",
  "atk-s0514a2:2592_8": "Vasundharanti vasusaṅkhātānaṃ ratanānaṃ dhāraṇato vasundharanti laddhanāmaṃ jagatiṃ",
  "atk-s0514a2:2592_9": "jagatipālā rājāno āvasanti.",
  "atk-s0514a2:2593_0": "Na te tayā sadisā hutvā aggimhi vijjamāneyeva khajjopanakaṃ dhamanti. Mahārāja, tvaṃ",
  "atk-s0514a2:2593_1": "pana aggimhi sati khajjopanakaṃ dhamanto viya, tulaṃ chaḍḍetvā hatthena tulayanto",
  "atk-s0514a2:2593_2": "viya, khīrena atthe jāte visāṇato duhanto viya ca, senakādayo pucchasi, ete kiṃ jānanti.",
  "atk-s0514a2:2593_3": "Khajjopanakasadisā hete. Aggikkhandhasadiso mahosadho paññāya jalati, taṃ pakkosāpetvā",
  "atk-s0514a2:2593_4": "puccha. Ime te pañhe ajānantassa jīvitaṃ natthīti rājānaṃ tajjetvā antaradhāyi.",
  "atk-s0514a2:2594": "Khajjopanakapañho niṭṭhito.",
  "atk-s0514a2:2595": "Bhūripañho",
  "atk-s0514a2:2596_0": "Atha rājā maraṇabhayatajjito punadivase cattāro amacce pakkosāpetvā “tātā, tumhe",
  "atk-s0514a2:2596_1": "cattāro catūsu rathesu ṭhatvā catūhi nagaradvārehi nikkhamitvā yattha mama puttaṃ",
  "atk-s0514a2:2596_2": "mahosadhapaṇḍitaṃ passatha, tatthevassa sakkāraṃ katvā khippaṃ ānethā”ti āṇāpesi.",
  "atk-s0514a2:2596_3": "Tepi cattāro ekekena dvārena nikkhamiṃsu. Tesu tayo janā paṇḍitaṃ na passiṃsu. Dakkhiṇadvārena",
  "atk-s0514a2:2596_4": "nikkhanto pana dakkhiṇayavamajjhakagāme mahāsattaṃ mattikaṃ āharitvā ācariyassa cakkaṃ",
  "atk-s0514a2:2596_5": "vaṭṭetvā mattikāmakkhitasarīraṃ palālapiṭṭhake nisīditvā muṭṭhiṃ muṭṭhiṃ katvā appasūpaṃ",
  "atk-s0514a2:2596_6": "yavabhattaṃ bhuñjamānaṃ passi. Kasmā panesa etaṃ kammaṃ akāsīti? Rājā kira “nissaṃsayaṃ",
  "atk-s0514a2:2596_7": "paṇḍito rajjaṃ gaṇhissatī”ti āsaṅkati. “So ‘kumbhakārakammena jīvatī’ti sutvā nirāsaṅko",
  "atk-s0514a2:2596_8": "bhavissatī”ti cintetvā evamakāsīti. So amaccaṃ disvā attano santikaṃ āgatabhāvaṃ",
  "atk-s0514a2:2596_9": "ñatvā “ajja mayhaṃ yaso puna pākatiko bhavissati, amarādeviyā sampāditaṃ nānaggarasabhojanameva",
  "atk-s0514a2:2596_10": "bhuñjissāmī”ti cintetvā gahitaṃ yavabhattapiṇḍaṃ chaḍḍetvā uṭṭhāya mukhaṃ vikkhāletvā",
  "atk-s0514a2:2596_11": "nisīdi. Tasmiṃ khaṇe so amacco taṃ upasaṅkami. So pana senakapakkhiko, tasmā naṃ",
  "atk-s0514a2:2596_12": "ghaṭento “paṇḍita, ācariyasenakassa vacanaṃ niyyānikaṃ, tava nāma yase parihīne tathārūpā",
  "atk-s0514a2:2596_13": "paññā patiṭṭhā hotuṃ nāsakkhi, idāni mattikāmakkhito palālapiṭṭhe nisīditvā evarūpaṃ",
  "atk-s0514a2:2596_14": "bhattaṃ bhuñjasī”ti vatvā dasakanipāte bhūripañhe paṭhamaṃ gāthamāha –",
  "atk-s0514a2:2597": "“Saccaṃ kira, tvaṃ api bhūripañña, yā tādisī sirī dhitī matī ca;",
  "atk-s0514a2:2598": "Na tāyatebhāvavasūpanitaṃ, yo yavakaṃ bhuñjasi appasūpa”nti. ;",
  "atk-s0514a2:2599_0": "Tattha saccaṃ kirāti yaṃ ācariyasenako āha, taṃ kira saccameva. Sirīti issariyaṃ.",
  "atk-s0514a2:2599_1": "Dhitīti abbhocchinnavīriyaṃ. Na tāyatebhāvavasūpanitanti abhāvassa avuḍḍhiyā vasaṃ",
  "atk-s0514a2:2599_2": "upanītaṃ taṃ na rakkhati na gopeti, patiṭṭhā hotuṃ na sakkoti. Yavakanti yavabhattaṃ.",
  "atk-s0514a2:2600": "Atha naṃ mahāsatto “andhabāla, ahaṃ attano paññābalena puna taṃ yasaṃ pākatikaṃ kātukāmo evaṃ karomī”ti vatvā imaṃ gāthādvayamāha –",
  "atk-s0514a2:2601": "“Sukhaṃ dukkhena paripācayanto, kālākālaṃ vicinaṃ chandachanno;",
  "atk-s0514a2:2602": "Atthassa dvārāni avāpuranto, tenāhaṃ tussāmi yavodanena.",
  "atk-s0514a2:2603": "“Kālañca ñatvā abhijīhanāya, mantehi atthaṃ paripācayitvā;",
  "atk-s0514a2:2604": "Vijambhissaṃ sīhavijambhitāni, tāyiddhiyā dakkhasi maṃ punāpī”ti. ;",
  "atk-s0514a2:2605_0": "Tattha dukkhenāti iminā kāyikacetasikadukkhena attano porāṇakasukhaṃ paṭipākatikakaraṇena",
  "atk-s0514a2:2605_1": "paripācayantovaḍḍhento. Kālākālanti ayaṃ paṭicchanno hutvā caraṇakālo, ayaṃ appaṭicchannoti",
  "atk-s0514a2:2605_2": "evaṃ kālañca akālañca vicinanto rañño kuddhakāle channena caritabbanti ñatvā chandena",
  "atk-s0514a2:2605_3": "attano ruciyā channo paṭicchanno hutvā kumbhakārakammena jīvanto attano atthassa",
  "atk-s0514a2:2605_4": "kāraṇasaṅkhātāni dvārāni avāpuranto viharāmi, tena kāraṇenāhaṃ yavodanena tussāmīti",
  "atk-s0514a2:2605_5": "attho. Abhijīhanāyāti vīriyakaraṇassa. Mantehi atthaṃ paripācayitvāti attano ñāṇabalena",
  "atk-s0514a2:2605_6": "mama yasaṃ vaḍḍhetvā manosilātale vijambhamāno sīho viya vijambhissaṃ, tāya iddhiyā",
  "atk-s0514a2:2605_7": "maṃ punapi tvaṃ passissasīti.",
  "atk-s0514a2:2606_0": "Atha naṃ amacco āha – “paṇḍita, chatte adhivatthā devatā rājānaṃ pañhaṃ pucchi. Rājā",
  "atk-s0514a2:2606_1": "cattāro paṇḍite pucchi. Tesu ekopi taṃ pañhaṃ kathetuṃ nāsakkhi, tasmā rājā tava",
  "atk-s0514a2:2606_2": "santikaṃ maṃ pahiṇī”ti. “Evaṃ sante paññāya ānubhāvaṃ kasmā na passasi, evarūpe hi",
  "atk-s0514a2:2606_3": "kāle na issariyaṃ patiṭṭhā hoti, paññāsampannova patiṭṭhā hotī”ti mahāsatto paññāya",
  "atk-s0514a2:2606_4": "ānubhāvaṃ vaṇṇesi. Amacco raññā “paṇḍitaṃ diṭṭhaṭṭhāneyeva sakkāraṃ katvā ānethā”ti",
  "atk-s0514a2:2606_5": "dinnaṃ kahāpaṇasahassaṃ mahāsattassa hatthe ṭhapesi. Kumbhakāro “mahosadhapaṇḍito",
  "atk-s0514a2:2606_6": "kira mayā pesakārakammaṃ kārito”ti bhayaṃ āpajji. Atha naṃ mahāsatto “mā bhāyi, ācariya,",
  "atk-s0514a2:2606_7": "bahūpakāro tvaṃ amhāka”nti assāsetvā sahassaṃ datvā mattikāmakkhiteneva sarīrena",
  "atk-s0514a2:2606_8": "rathe nisīditvā nagaraṃ pāvisi. Amacco rañño ārocetvā “tāta, kuhiṃ paṇḍito diṭṭho”ti",
  "atk-s0514a2:2606_9": "vutte “deva, dakkhiṇayavamajjhakagāme kumbhakārakammaṃ katvā jīvati, tumhe pakkosathāti",
  "atk-s0514a2:2606_10": "sutvāva anhāyitvā mattikāmakkhiteneva sarīrena āgato”ti āha. Rājā “sace mayhaṃ paccatthiko",
  "atk-s0514a2:2606_11": "assa, issariyavidhinā careyya, nāyaṃ mama paccatthiko”ti cintetvā “mama puttassa",
  "atk-s0514a2:2606_12": "‘attano gharaṃ gantvā nhatvā alaṅkaritvā mayā dinnavidhānena āgacchatū’ti vadeyyāthā”ti",
  "atk-s0514a2:2606_13": "āha. Taṃ sutvā paṇḍito tathā katvā āgantvā “pavisatū”ti vutte pavisitvā rājānaṃ vanditvā",
  "atk-s0514a2:2606_14": "ekamantaṃ aṭṭhāsi. Rājā paṭisanthāraṃ katvā paṇḍitaṃ vīmaṃsanto imaṃ gāthamāha –",
  "atk-s0514a2:2607": "“Sukhīpi heke na karonti pāpaṃ, avaṇṇasaṃsaggabhayā puneke;",
  "atk-s0514a2:2608": "Pahū samāno vipulatthacintī, kiṃ kāraṇā me na karosi dukkha”nti. ;",
  "atk-s0514a2:2609_0": "Tattha sukhīti paṇḍita, ekacce “mayaṃ sukhino sampannaissariyā, alaṃ no ettakenā”ti",
  "atk-s0514a2:2609_1": "uttari issariyakāraṇā pāpaṃ na karonti, ekacce “evarūpassa no yasadāyakassa sāmikassa",
  "atk-s0514a2:2609_2": "aparajjhantānaṃ avaṇṇo bhavissatī”ti avaṇṇasaṃsaggabhayā na karonti. Eko na samattho",
  "atk-s0514a2:2609_3": "hoti, eko mandapañño, tvaṃ pana samattho ca vipulatthacintī ca, icchanto pana sakalajambudīpe",
  "atk-s0514a2:2609_4": "rajjampi kāreyyāsi. Kiṃ kāraṇā mama rajjaṃ gahetvā dukkhaṃ na karosīti.",
  "atk-s0514a2:2610": "Atha naṃ bodhisatto āha –",
  "atk-s0514a2:2611": "“Na paṇḍitā attasukhassa hetu, pāpāni kammāni samācaranti;",
  "atk-s0514a2:2612": "Dukkhena phuṭṭhā khalitāpi santā, chandā ca dosā na jahanti dhamma”nti. ;",
  "atk-s0514a2:2613": "Tattha khalitāpīti sampattito khalitvā vipattiyaṃ ṭhitasabhāvā hutvāpi. Na jahanti dhammanti paveṇiyadhammampi sucaritadhammampi na jahanti.",
  "atk-s0514a2:2614": "Puna rājā tassa vīmaṃsanatthaṃ khattiyamāyaṃ kathento imaṃ gāthamāha –",
  "atk-s0514a2:2615": "“Yena kenaci vaṇṇena, mudunā dāruṇena vā;",
  "atk-s0514a2:2616": "Uddhare dīnamattānaṃ, pacchā dhammaṃ samācare”ti. ;",
  "atk-s0514a2:2617": "Tattha dīnanti duggataṃ attānaṃ uddharitvā sampattiyaṃ ṭhapeyyāti.",
  "atk-s0514a2:2618": "Athassa mahāsatto rukkhūpamaṃ dassento imaṃ gāthamāha –",
  "atk-s0514a2:2619": "“Yassa rukkhassa chāyāya, nisīdeyya sayeyya vā;",
  "atk-s0514a2:2620": "Na tassa sākhaṃ bhañjeyya, mittadubbho hi pāpako”ti. ;",
  "atk-s0514a2:2621_0": "Evañca pana vatvā – “mahārāja, yadi paribhuttarukkhassa sākhaṃ bhañjantopi mittadubbhī",
  "atk-s0514a2:2621_1": "hoti, yehi tumhehi mama pitā uḷāre issariye patiṭṭhāpito, ahañca mahantena anuggahena",
  "atk-s0514a2:2621_2": "anuggahito, tesu tumhesu aparajjhanto ahaṃ kathaṃ nāma mittadubbho na bhaveyya”nti",
  "atk-s0514a2:2621_3": "sabbathāpi attano amittadubbhibhāvaṃ kathetvā rañño cittācāraṃ codento imaṃ gāthamāha –",
  "atk-s0514a2:2622": "“Yassāpi dhammaṃ puriso vijaññā, ye cassa kaṅkhaṃ vinayanti santo;",
  "atk-s0514a2:2623": "Taṃ hissa dīpañca parāyaṇañca, na tena mettiṃ jarayetha pañño”ti. ;",
  "atk-s0514a2:2624_0": "Tassattho – mahārāja, yassa ācariyassa santikā yo puriso appamattakampi dhammaṃ kāraṇaṃ",
  "atk-s0514a2:2624_1": "jāneyya, ye cassa santo uppannaṃ kaṅkhaṃ vinayanti, taṃ tassa patiṭṭhānaṭṭhena dīpañceva",
  "atk-s0514a2:2624_2": "parāyaṇañca, tādisena ācariyena saddhiṃ paṇḍito mittabhāvaṃ nāma na jīreyya na nāseyya.",
  "atk-s0514a2:2625": "Idāni taṃ ovadanto imaṃ gāthādvayamāha –",
  "atk-s0514a2:2626": "“Alaso gihī kāmabhogī na sādhu, asaññato pabbajito na sādhu;",
  "atk-s0514a2:2627": "Rājā na sādhu anisammakārī, yo paṇḍito kodhano taṃ na sādhu.",
  "atk-s0514a2:2628": "“Nisamma khattiyo kayirā, nānisamma disampati;",
  "atk-s0514a2:2629": "Nisammakārino rāja, yaso kitti ca vaḍḍhatī”ti. ;",
  "atk-s0514a2:2630": "Tattha na sādhūti na sundaro. Anisammakārīti kiñci sutvā anupadhāretvā attano paccakkhaṃ akatvā kārako. Yaso kitti cāti issariyaparivāro ca guṇakitti ca ekantena vaḍḍhatīti.",
  "atk-s0514a2:2631": "Bhūripañho niṭṭhito.",
  "atk-s0514a2:2632": "Devatāpañho",
  "atk-s0514a2:2633_0": "Evaṃ vutte rājā mahāsattaṃ samussitasetacchatte rājapallaṅke nisīdāpetvā sayaṃ nīcāsane",
  "atk-s0514a2:2633_1": "nisīditvā āha – “paṇḍita, setacchatte adhivatthā devatā maṃ cattāro pañhe pucchi,",
  "atk-s0514a2:2633_2": "te ahaṃ na jānāmi. Cattāropi paṇḍitā na jāniṃsu, kathehi me, tāta, te pañhe”ti. Mahārāja,",
  "atk-s0514a2:2633_3": "chatte adhivatthā devatā vā hotu, cātumahārājikādayo vā hontu, yena kenaci pucchitapañhaṃ",
  "atk-s0514a2:2633_4": "ahaṃ kathetuṃ sakkomi. Vada, mahārāja, devatāya pucchitapañheti. Atha rājā devatāya",
  "atk-s0514a2:2633_5": "pucchitaniyāmeneva kathento paṭhamaṃ gāthamāha –",
  "atk-s0514a2:2634": "“Hanti hatthehi pādehi, mukhañca parisumbhati;",
  "atk-s0514a2:2635": "Sa ve rāja piyo hoti, kaṃ tena tvābhipassasī”ti. ;",
  "atk-s0514a2:2636_0": "Tattha hantīti paharati. Parisumbhatīti paharatiyeva. Sa veti so evaṃ karonto piyo",
  "atk-s0514a2:2636_1": "hoti. Kaṃ tena tvābhipassasīti tena paharaṇakāraṇena piyaṃ katamaṃ puggalaṃ tvaṃ,",
  "atk-s0514a2:2636_2": "rāja, abhipassasīti.",
  "atk-s0514a2:2637_0": "Mahāsattassa taṃ kathaṃ sutvāva gaganatale puṇṇacando viya attho pākaṭo ahosi. Atha",
  "atk-s0514a2:2637_1": "mahāsatto “suṇa, mahārāja, yadā hi mātuaṅke nipanno daharakumāro haṭṭhatuṭṭho kīḷanto",
  "atk-s0514a2:2637_2": "mātaraṃ hatthapādehi paharati, kese luñcati, muṭṭhinā mukhaṃ paharati, tadā naṃ mātā",
  "atk-s0514a2:2637_3": "‘coraputtaka, kathaṃ tvaṃ no evaṃ paharasī’tiādīni pemasinehavaseneva vatvā pemaṃ",
  "atk-s0514a2:2637_4": "sandhāretuṃ asakkontī āliṅgitvā thanantare nipajjāpetvā mukhaṃ paricumbati. Iti so",
  "atk-s0514a2:2637_5": "tassā evarūpe kāle piyataro hoti, tathā pitunopī”ti evaṃ gaganamajjhe sūriyaṃ uṭṭhāpento",
  "atk-s0514a2:2637_6": "viya pākaṭaṃ katvā pañhaṃ kathesi. Taṃ sutvā devatā chattapiṇḍikaṃ vivaritvā nikkhamitvā",
  "atk-s0514a2:2637_7": "upaḍḍhaṃ sarīraṃ dassetvā “sukathito paṇḍitena pañho”ti madhurassarena sādhukāraṃ",
  "atk-s0514a2:2637_8": "datvā ratanacaṅkoṭakaṃ pūretvā dibbapupphagandhavāsehi bodhisattaṃ pūjetvā antaradhāyi.",
  "atk-s0514a2:2637_9": "Rājāpi paṇḍitaṃ pupphādīhi pūjetvā itaraṃ pañhaṃ yācitvā “vada, mahārājā”ti vutte dutiyaṃ gāthamāha –",
  "atk-s0514a2:2638": "“Akkosati yathākāmaṃ, āgamañcassa icchati;",
  "atk-s0514a2:2639": "Sa ve rāja piyo hoti, kaṃ tena tvābhipassasī”ti. ;",
  "atk-s0514a2:2640_0": "Athassa mahāsatto – “mahārāja, mātā vacanapesanaṃ kātuṃ samatthaṃ sattaṭṭhavassikaṃ",
  "atk-s0514a2:2640_1": "puttaṃ ‘tāta, khettaṃ gaccha, antarāpaṇaṃ gacchā’tiādīni vatvā ‘amma, sace idañcidañca",
  "atk-s0514a2:2640_2": "khādanīyaṃ bhojanīyaṃ dassasi, gamissāmī’ti vutte ‘sādhu, putta, gaṇhāhī’ti vatvā",
  "atk-s0514a2:2640_3": "deti. So dārako taṃ khāditvā bahi gantvā dārakehi saddhiṃ kīḷitvā mātupesanaṃ na",
  "atk-s0514a2:2640_4": "gacchati. Mātarā “tāta, gacchāhī’ti vutte so mātaraṃ ‘amma, tvaṃ sītāya gharacchāyāya",
  "atk-s0514a2:2640_5": "nisīdasi, kiṃ pana ahaṃ tava bahi pesanakammaṃ karissāmi, ahaṃ taṃ vañcemī’ti vatvā",
  "atk-s0514a2:2640_6": "hatthavikāramukhavikāre katvā gato. Sā gacchantaṃ disvā kujjhitvā daṇḍakaṃ gahetvā",
  "atk-s0514a2:2640_7": "‘tvaṃ mama santakaṃ khāditvā khette kiccaṃ kātuṃ na icchasī’ti tajjentī vegena palāyantaṃ",
  "atk-s0514a2:2640_8": "anubandhitvā pāpuṇituṃ asakkontī ‘corā taṃ khaṇḍākhaṇḍaṃ chindantū’tiādīni vatvā",
  "atk-s0514a2:2640_9": "yathākāmaṃ akkosati paribhāsati. Yaṃ pana mukhena bhaṇati, tathā hadaye appamattakampi",
  "atk-s0514a2:2640_10": "na icchati, āgamanañcassa icchati, so divasabhāgaṃ kīḷitvā sāyaṃ gehaṃ pavisituṃ",
  "atk-s0514a2:2640_11": "avisahanto ñātakānaṃ santikaṃ gacchati. Mātāpissa āgamanamaggaṃ olokentī anāgacchantaṃ",
  "atk-s0514a2:2640_12": "disvā ‘pavisituṃ na visahati maññe’ti sokassa hadayaṃ pūretvā assupuṇṇehi nettehi",
  "atk-s0514a2:2640_13": "ñātighare upadhārentī puttaṃ disvā āliṅgitvā sīse cumbitvā ubhohi hatthehi daḷhaṃ",
  "atk-s0514a2:2640_14": "gahetvā ‘tāta piyaputtaka, mama vacanaṃ hadaye ṭhapesī’ti atirekataraṃ pemaṃ uppādesi.",
  "atk-s0514a2:2640_15": "Evaṃ, mahārāja, mātuyā kuddhakāle putto piyataro nāma hotī”ti dutiyaṃ pañhaṃ kathesi.",
  "atk-s0514a2:2640_16": "Devatā tatheva pūjesi.",
  "atk-s0514a2:2641": "Rājāpi pūjetvā tatiyaṃ pañhaṃ yācitvā “vada, mahārājā”ti vutte tatiyaṃ gāthamāha –",
  "atk-s0514a2:2642": "“Abbhakkhāti abhūtena, alikenābhisāraye;",
  "atk-s0514a2:2643": "Sa ve rāja piyo hoti, kaṃ tena tvābhipassasī”ti. ;",
  "atk-s0514a2:2644_0": "Athassa mahāsatto “rāja, yadā ubho jayampatikā rahogatā lokassādaratiyā kīḷantā ‘bhadde,",
  "atk-s0514a2:2644_1": "tava mayi pemaṃ natthi, hadayaṃ te bahi gata’nti evaṃ aññamaññaṃ abhūtena abbhācikkhanti,",
  "atk-s0514a2:2644_2": "alikena sārenti codenti, tadā te atirekataraṃ aññamaññaṃ piyāyanti. Evamassa pañhassa",
  "atk-s0514a2:2644_3": "atthaṃ jānāhī”ti kathesi. Devatā tatheva pūjesi.",
  "atk-s0514a2:2645": "Rājāpi pūjetvā itaraṃ pañhaṃ yācitvā “vada, mahārājā”ti vutte catutthaṃ gāthamāha –",
  "atk-s0514a2:2646": "“Haraṃ annañca pānañca, vatthasenāsanāni ca;",
  "atk-s0514a2:2647": "Aññadatthuharā santā, te ve rāja piyā honti;",
  "atk-s0514a2:2648": "Kaṃ tena tvābhipassasī”ti. ;",
  "atk-s0514a2:2649_0": "Athassa mahāsatto “mahārāja, ayaṃ pañho dhammikasamaṇabrāhmaṇe sandhāya vutto. Saddhāni",
  "atk-s0514a2:2649_1": "hi kulāni idhalokaparalokaṃ saddahitvā denti ceva dātukāmāni ca honti, tāni tathārūpe",
  "atk-s0514a2:2649_2": "samaṇabrāhmaṇe yācantepi laddhaṃ harante bhuñjantepi disvā ‘amheyeva yācanti, amhākaṃyeva",
  "atk-s0514a2:2649_3": "santakāni annapānādīni paribhuñjantī’ti tesu atirekataraṃ pemaṃ karonti. Evaṃ kho,",
  "atk-s0514a2:2649_4": "mahārāja, aññadatthuharā santā ekaṃsena yācantā ceva laddhaṃ harantā ca samānā piyā",
  "atk-s0514a2:2649_5": "hontī”ti kathesi. Imasmiṃ pana pañhe kathite devatā tatheva pūjetvā sādhukāraṃ datvā",
  "atk-s0514a2:2649_6": "sattaratanapūraṃ ratanacaṅkoṭakaṃ “gaṇha, mahāpaṇḍitā”ti mahāsattassa pādamūle khipi.",
  "atk-s0514a2:2649_7": "Rājāpissa atirekataraṃ pūjaṃ karonto ativiya pasīditvā senāpatiṭṭhānaṃ adāsi. Tato",
  "atk-s0514a2:2649_8": "paṭṭhāya mahāsattassa yaso mahā ahosi.",
  "atk-s0514a2:2650": "Devatāpañho niṭṭhito.",
  "atk-s0514a2:2651": "Pañcapaṇḍitapañho",
  "atk-s0514a2:2652_0": "Puna te cattāro paṇḍitā “ambho, gahapatiputto idāni mahantataro jāto, kiṃ karomā”ti",
  "atk-s0514a2:2652_1": "mantayiṃsu. Atha ne senako āha – “hotu diṭṭho me upāyo, mayaṃ gahapatiputtaṃ upasaṅkamitvā",
  "atk-s0514a2:2652_2": "‘rahassaṃ nāma kassa kathetuṃ vaṭṭatī’ti pucchissāma, so ‘na kassaci kathetabba’nti",
  "atk-s0514a2:2652_3": "vakkhati. Atha naṃ ‘gahapatiputto te, deva, paccatthiko jāto’ti paribhindissāmā”ti.",
  "atk-s0514a2:2652_4": "Te cattāropi paṇḍitā tassa gharaṃ gantvā paṭisanthāraṃ katvā “paṇḍita, pañhaṃ pucchitukāmamhā”ti",
  "atk-s0514a2:2652_5": "vatvā “pucchathā”ti vutte senako pucchi “paṇḍita, purisena nāma kattha patiṭṭhātabba”nti?",
  "atk-s0514a2:2652_6": "“Sacce patiṭṭhātabba”nti. “Sacce patiṭṭhitena kiṃ uppādetabba”nti? “Dhanaṃ uppādetabba”nti.",
  "atk-s0514a2:2652_7": "“Dhanaṃ uppādetvā kiṃ kātabba”nti? “Manto gahetabbo”ti. “Mantaṃ gahetvā kiṃ kātabba”nti?",
  "atk-s0514a2:2652_8": "“Attano rahassaṃ parassa na kathetabba”nti. Te “sādhu paṇḍitā”ti vatvā tuṭṭhamānasā",
  "atk-s0514a2:2652_9": "hutvā “idāni gahapatiputtassa piṭṭhiṃ passissāmā”ti rañño santikaṃ gantvā “mahārāja,",
  "atk-s0514a2:2652_10": "gahapatiputto te paccatthiko jāto”ti vadiṃsu. “Nāhaṃ tumhākaṃ vacanaṃ saddahāmi,",
  "atk-s0514a2:2652_11": "na so mayhaṃ paccatthiko bhavissatī”ti. Saccaṃ, mahārāja, saddahatha, asaddahanto",
  "atk-s0514a2:2652_12": "pana tameva pucchatha “paṇḍita, attano rahassaṃ nāma kassa kathetabba”nti? Sace paccatthiko",
  "atk-s0514a2:2652_13": "na bhavissati, “asukassa nāma kathetabba”nti vakkhati. Sace paccatthiko bhavissati,",
  "atk-s0514a2:2652_14": "“kassaci na kathetabbaṃ, manorathe paripuṇṇe kathetabba”nti vakkhati. Tadā amhākaṃ",
  "atk-s0514a2:2652_15": "vacanaṃ saddahitvā nikkaṅkhā bhaveyyāthāti. So “sādhū”ti sampaṭicchitvā ekadivasaṃ",
  "atk-s0514a2:2652_16": "sabbesu samāgantvā nisinnesu vīsatinipāte pañcapaṇḍitapañhe paṭhamaṃ gāthamāha –",
  "atk-s0514a2:2653": "“Pañca paṇḍitā samāgatāttha, pañhā me paṭibhāti taṃ suṇātha;",
  "atk-s0514a2:2654": "Nindiyamatthaṃ pasaṃsiyaṃ vā, kassevāvikareyya guyhamattha”nti. ;",
  "atk-s0514a2:2655": "Evaṃ vutte senako “rājānampi amhākaṃyeva abbhantare pakkhipissāmī”ti cintetvā imaṃ gāthamāha –",
  "atk-s0514a2:2656": "“Tvaṃ āvikarohi bhūmipāla, bhattā bhārasaho tuvaṃ vadetaṃ;",
  "atk-s0514a2:2657": "Tava chandarucīni sammasitvā, atha vakkhanti janinda pañca dhīrā”ti. ;",
  "atk-s0514a2:2658_0": "Tattha bhattāti tvaṃ amhākaṃ sāmiko ceva uppannassa ca bhārassa saho, paṭhamaṃ tāva",
  "atk-s0514a2:2658_1": "tvameva etaṃ vadehi. Tava chandarucīnīti pacchā tava chandañceva ruccanakāraṇāni",
  "atk-s0514a2:2658_2": "ca sammasitvā ime pañca paṇḍitā vakkhanti.",
  "atk-s0514a2:2659": "Atha rājā attano kilesavasikatāya imaṃ gāthamāha –",
  "atk-s0514a2:2660": "“Yā sīlavatī anaññatheyyā, bhattucchandavasānugā piyā manāpā;",
  "atk-s0514a2:2661": "Nindiyamatthaṃ pasaṃsiyaṃ vā, bhariyāyāvikareyya guyhamattha”nti. ;",
  "atk-s0514a2:2662": "Tattha anaññatheyyāti kilesavasena aññena na thenitabbā.",
  "atk-s0514a2:2663": "Tato senako “idāni rājānaṃ amhākaṃ abbhantare pakkhipimhā”ti tussitvā sayaṃkatakāraṇameva dīpento imaṃ gāthamāha –",
  "atk-s0514a2:2664": "“Yo kicchagatassa āturassa, saraṇaṃ hoti gatī parāyaṇañca;",
  "atk-s0514a2:2665": "Nindiyamatthaṃ pasaṃsiyaṃ vā, sakhinovāvikareyya guyhamattha”nti. ;",
  "atk-s0514a2:2666": "Atha rājā pukkusaṃ pucchi “kathaṃ, pukkusa, passasi, nindiyaṃ vā pasaṃsiyaṃ vā rahassaṃ kassa kathetabba”nti? So kathento imaṃ gāthamāha –",
  "atk-s0514a2:2667": "“Jeṭṭho atha majjhimo kaniṭṭho, yo ce sīlasamāhito ṭhitatto;",
  "atk-s0514a2:2668": "Nindiyamatthaṃ pasaṃsiyaṃ vā, bhātuvāvikareyya guyhamattha”nti. ;",
  "atk-s0514a2:2669": "Tattha ṭhitattoti ṭhitasabhāvo nibbisevano.",
  "atk-s0514a2:2670": "Tato rājā kāmindaṃ pucchi “kathaṃ kāminda passasi, rahassaṃ kassa kathetabba”nti? So kathento imaṃ gāthamāha –",
  "atk-s0514a2:2671": "“Yo ve pituhadayassa paddhagū, anujāto pitaraṃ anomapañño;",
  "atk-s0514a2:2672": "Nindiyamatthaṃ pasaṃsiyaṃ vā, puttassāvikareyya guyhamattha”nti. ;",
  "atk-s0514a2:2673_0": "Tattha paddhagūti pesanakārako yo pitussa pesanaṃ karoti, pitu cittassa vase vattati,",
  "atk-s0514a2:2673_1": "ovādakkhamo hotīti attho. Anujātoti tayo puttā atijāto ca anujāto ca avajāto cāti.",
  "atk-s0514a2:2673_2": "Anuppannaṃ yasaṃ uppādento atijāto, kulabhāro avajāto, kulapaveṇirakkhako pana anujāto.",
  "atk-s0514a2:2673_3": "Taṃ sandhāya evamāha.",
  "atk-s0514a2:2674": "Tato rājā devindaṃ pucchi – “kathaṃ devinda, passasi, rahassaṃ kassa kathetabba”nti? So attano katakāraṇameva kathento imaṃ gāthamāha –",
  "atk-s0514a2:2675": "“Mātā dvipadājanindaseṭṭha, yā naṃ poseti chandasā piyena;",
  "atk-s0514a2:2676": "Nindiyamatthaṃ pasaṃsiyaṃ vā, mātuyāvikareyya guyhamattha”nti. ;",
  "atk-s0514a2:2677": "Tattha dvipadājanindaseṭṭhāti dvipadānaṃ seṭṭha, janinda. Chandasā piyenāti chandena ceva pemena ca.",
  "atk-s0514a2:2678_0": "Evaṃ te pucchitvā rājā paṇḍitaṃ pucchi “kathaṃ passasi, paṇḍita, rahassaṃ kassa kathetabba”nti.",
  "atk-s0514a2:2678_1": "“Mahārāja, yāva attano icchitaṃ na nipphajjati, tāva paṇḍito adhivāseyya, kassaci",
  "atk-s0514a2:2678_2": "na katheyyā”ti so imaṃ gāthamāha –",
  "atk-s0514a2:2679": "“Guyhassa hi guyhameva sādhu, na hi guyhassa pasatthamāvikammaṃ;",
  "atk-s0514a2:2680": "Anipphannatā saheyya dhīro, nipphannova yathāsukhaṃ bhaṇeyyā”ti. ;",
  "atk-s0514a2:2681": "Tattha anipphannatāti mahārāja, yāva attano icchitaṃ na nipphajjati, tāva paṇḍito adhivāseyya, na kassaci katheyyāti.",
  "atk-s0514a2:2682_0": "Paṇḍitena pana evaṃ vutte rājā anattamano ahosi. Senako rājānaṃ olokesi, rājāpi senakamukhaṃ",
  "atk-s0514a2:2682_1": "olokesi. Bodhisatto tesaṃ kiriyaṃ disvāva jāni “ime cattāro janā paṭhamameva maṃ",
  "atk-s0514a2:2682_2": "rañño antare paribhindiṃsu, vīmaṃsanavasena pañho pucchito bhavissatī”ti. Tesaṃ pana",
  "atk-s0514a2:2682_3": "kathentānaññeva sūriyo atthaṅgato, dīpā jalitā. Paṇḍito “rājakammāni nāma bhāriyāni,",
  "atk-s0514a2:2682_4": "na paññāyati ‘kiṃ bhavissatī’ti, khippameva gantuṃ vaṭṭatī”ti uṭṭhāyāsanā rājānaṃ",
  "atk-s0514a2:2682_5": "vanditvā nikkhamitvā cintesi “imesu eko ‘sahāyakassa kathetuṃ vaṭṭatī’ti āha, eko",
  "atk-s0514a2:2682_6": "‘bhātussa, eko puttassa, eko mātu kathetuṃ vaṭṭatī’ti āha. Imehi etaṃ katameva bhavissati,",
  "atk-s0514a2:2682_7": "diṭṭhameva kathitanti maññāmi, hotu ajjeva etaṃ jānissāmī”ti. Te pana cattāropi aññesu",
  "atk-s0514a2:2682_8": "divasesu rājakulā nikkhamitvā rājanivesanadvāre ekassa bhattaambaṇassa piṭṭhe nisīditvā",
  "atk-s0514a2:2682_9": "kiccakaraṇīyāni mantetvā gharāni gacchanti. Tasmā paṇḍito “ahaṃ etesaṃ catunnaṃ rahassaṃ",
  "atk-s0514a2:2682_10": "ambaṇassa heṭṭhā nipajjitvā jānituṃ sakkuṇeyya”nti cintetvā taṃ ambaṇaṃ ukkhipāpetvā",
  "atk-s0514a2:2682_11": "attharaṇaṃ attharāpetvā ambaṇassa heṭṭhā pavisitvā purisānaṃ saññaṃ adāsi “tumhe",
  "atk-s0514a2:2682_12": "catūsu paṇḍitesu mantetvā gatesu āgantvā maṃ āneyyāthā”ti. Te “sādhū”ti sampaṭicchitvā",
  "atk-s0514a2:2682_13": "pakkamiṃsu. Senakopi rājānaṃ āha – “mahārāja, amhākaṃ vacanaṃ na saddahatha, idāni",
  "atk-s0514a2:2682_14": "kiṃ karissathā”ti. So tassa vacanaṃ gahetvā anisāmetvāva bhītatasito hutvā “idāni",
  "atk-s0514a2:2682_15": "kiṃ karoma, senaka paṇḍitā”ti pucchi. “Mahārāja, papañcaṃ akatvā kañci ajānāpetvā",
  "atk-s0514a2:2682_16": "gahapatiputtaṃ māretuṃ vaṭṭatī”ti. Rājā “senaka, ṭhapetvā tumhe añño mama atthakāmo",
  "atk-s0514a2:2682_17": "nāma natthi, tumhe attano suhade gahetvā dvārantare ṭhatvā gahapatiputtassa pātova",
  "atk-s0514a2:2682_18": "upaṭṭhānaṃ āgacchantassa khaggena sīsaṃ chindathā”ti attano khaggaratanaṃ adāsi.",
  "atk-s0514a2:2682_19": "Te “sādhu, deva, mā bhāyi, mayaṃ taṃ māressāmā”ti vatvā nikkhamitvā “diṭṭhā no paccāmittassa",
  "atk-s0514a2:2682_20": "piṭṭhī”ti bhattaambaṇassa piṭṭhe nisīdiṃsu. Tato senako āha “ambho, ko gahapatiputtaṃ",
  "atk-s0514a2:2682_21": "māressatī”ti. Itare “tumheyeva ācariya, mārethā”ti tasseva bhāraṃ kariṃsu.",
  "atk-s0514a2:2683_0": "Atha ne senako pucchi “tumhe ‘rahassaṃ nāma asukassa asukassa kathetabba’nti vadatha,",
  "atk-s0514a2:2683_1": "kiṃ vo etaṃ kataṃ, udāhu diṭṭhaṃ suta”nti? “Kataṃ etaṃ, ācariyā”ti. Tumhe “rahassaṃ",
  "atk-s0514a2:2683_2": "nāma sahāyakassa kathetabba”nti vadatha, “kiṃ vo etaṃ kataṃ, udāhu diṭṭhaṃ suta”nti?",
  "atk-s0514a2:2683_3": "“Kataṃ etaṃ mayā”ti? “Kathetha, ācariyā”ti. “Imasmiṃ rahasse raññā ñāte jīvitaṃ me",
  "atk-s0514a2:2683_4": "natthī”ti. “Mā bhāyatha ācariya, idha tumhākaṃ rahassabhedako natthi, kathethā”ti.",
  "atk-s0514a2:2683_5": "So nakhena ambaṇaṃ koṭṭetvā “atthi nu kho imassa heṭṭhā gahapatiputto”ti āha. “Ācariya,",
  "atk-s0514a2:2683_6": "gahapatiputto attano issariyena evarūpaṃ ṭhānaṃ na pavisissati, idāni yasena matto",
  "atk-s0514a2:2683_7": "bhavissati, kathetha tumhe”ti. Senako tāva attano rahassaṃ kathento āha – “tumhe",
  "atk-s0514a2:2683_8": "imasmiṃ nagare asukaṃ nāma vesiṃ jānāthā”ti? “Āma, ācariyā”ti. “Idāni sā paññāyatī”ti.",
  "atk-s0514a2:2683_9": "“Na paññāyati, ācariyā”ti. “Ahaṃ sālavanuyyāne tāya saddhiṃ purisakiccaṃ katvā tassā",
  "atk-s0514a2:2683_10": "piḷandhanesu lobhena taṃ māretvā tassāyeva sāṭakena bhaṇḍikaṃ katvā āharitvā amhākaṃ",
  "atk-s0514a2:2683_11": "ghare asukabhūmikāya asuke nāma gabbhe nāgadantake laggesiṃ, vaḷañjetuṃ 3 visahāmi,",
  "atk-s0514a2:2683_12": "purāṇabhāvamassa olokemi, evarūpaṃ aparādhakammaṃ katvā mayā ekassa sahāyakassa kathitaṃ,",
  "atk-s0514a2:2683_13": "na tena kassaci kathitapubbaṃ, iminā kāraṇena ‘sahāyakassa guyhaṃ kathetabba’nti",
  "atk-s0514a2:2683_14": "mayā kathita”nti. Paṇḍito tassa rahassaṃ sādhukaṃ vavatthapetvā sallakkhesi.",
  "atk-s0514a2:2684_0": "Pukkusopi attano rahassaṃ kathento āha – “mama ūruyā kuṭṭhaṃ atthi, kaniṭṭho me pātova",
  "atk-s0514a2:2684_1": "kañci ajānāpetvā taṃ dhovitvā bhesajjena makkhetvā upari pilotikaṃ datvā bandhati.",
  "atk-s0514a2:2684_2": "Rājā mayi muducitto ‘ehi pukkusā’ti maṃ pakkositvā yebhuyyena mama ūruyāyeva sayati,",
  "atk-s0514a2:2684_3": "sace pana etaṃ rājā jāneyya, maṃ māreyya. Taṃ mama kaniṭṭhaṃ ṭhapetvā añño jānanto",
  "atk-s0514a2:2684_4": "nāma natthi, tena kāraṇena ‘rahassaṃ nāma bhātu kathetabba’nti mayā vutta”nti. Kāmindopi",
  "atk-s0514a2:2684_5": "attano rahassaṃ kathento āha – “maṃ kāḷapakkhe uposathadivase naradevo nāma yakkho",
  "atk-s0514a2:2684_6": "gaṇhāti, ahaṃ ummattakasunakho viya viravāmi, svāhaṃ tamatthaṃ puttassa kathesiṃ.",
  "atk-s0514a2:2684_7": "So mama yakkhena gahitabhāvaṃ ñatvā maṃ antogehagabbhe nipajjāpetvā dvāraṃ pidahitvā",
  "atk-s0514a2:2684_8": "nikkhamitvā mama saddaṃ paṭicchādanatthaṃ dvāre samajjaṃ kāresi, iminā kāraṇena ‘rahassaṃ",
  "atk-s0514a2:2684_9": "nāma puttassa kathetabba’nti mayā vutta”nti. Tato tayopi devindaṃ pucchiṃsu. So attano",
  "atk-s0514a2:2684_10": "rahassaṃ kathento āha – “mayā maṇipahaṃsanakammaṃ karontena rañño santakaṃ sakkena",
  "atk-s0514a2:2684_11": "kusarañño dinnaṃ, siripavesanaṃ maṅgalamaṇiratanaṃ thenetvā mātuyā dinnaṃ. Sā kañci",
  "atk-s0514a2:2684_12": "ajānāpetvā mama rājakulaṃ pavisanakāle taṃ mayhaṃ deti, ahaṃ tena maṇinā siriṃ pavesetvā",
  "atk-s0514a2:2684_13": "rājanivesanaṃ gacchāmi. Rājā tumhehi saddhiṃ akathetvā paṭhamataraṃ mayā saddhiṃ",
  "atk-s0514a2:2684_14": "kathesi. Devasikaṃ aṭṭha, soḷasa, dvattiṃsa, catusaṭṭhi kahāpaṇe mama paribbayatthāya",
  "atk-s0514a2:2684_15": "deti. Sace tassa maṇiratanassa channabhāvaṃ rājā jāneyya, mayhaṃ jīvitaṃ natthi,",
  "atk-s0514a2:2684_16": "iminā kāraṇena ‘rahassaṃ nāma mātu kathetabba’nti mayā vutta”nti.",
  "atk-s0514a2:2685_0": "Mahāsatto sabbesampi guyhaṃ attano paccakkhaṃ akāsi. Te pana attano udaraṃ phāletvā",
  "atk-s0514a2:2685_1": "antaṃ bāhiraṃ karontā viya rahassaṃ aññamaññaṃ kathetvā “tumhe appamattā pātova āgacchatha,",
  "atk-s0514a2:2685_2": "gahapatiputtaṃ māressāmā”ti uṭṭhāya pakkamiṃsu. Tesaṃ gatakāle paṇḍitassa purisā",
  "atk-s0514a2:2685_3": "āgantvā ambaṇaṃ ukkhipitvā mahāsattaṃ ādāya pakkamiṃsu. So gharaṃ gantvā nhatvā alaṅkaritvā",
  "atk-s0514a2:2685_4": "subhojanaṃ bhuñjitvā “ajja me bhaginī udumbaradevī rājagehato sāsanaṃ pesessatī”ti",
  "atk-s0514a2:2685_5": "ñatvā dvāre paccāyikaṃ purisaṃ ṭhapesi “rājagehato āgataṃ sīghaṃ pavesetvā mama dasseyyāsī”ti.",
  "atk-s0514a2:2685_6": "Evañca pana vatvā sayanapiṭṭhe nipajji. Tasmiṃ khaṇe rājāpi sayanapiṭṭhe nipannova",
  "atk-s0514a2:2685_7": "paṇḍitassa guṇaṃ saritvā “mahosadhapaṇḍito sattavassikakālato paṭṭhāya maṃ upaṭṭhahanto",
  "atk-s0514a2:2685_8": "na kiñci mayhaṃ anatthaṃ akāsi, devatāya pucchitapañhepi paṇḍite asati jīvitaṃ me",
  "atk-s0514a2:2685_9": "laddhaṃ na siyā. Veripaccāmittānaṃ vacanaṃ gahetvā ‘asamadhuraṃ paṇḍitaṃ mārethā’ti",
  "atk-s0514a2:2685_10": "khaggaṃ dentena ayuttaṃ mayā kataṃ, sve dāni naṃ passituṃ na labhissāmī”ti sokaṃ",
  "atk-s0514a2:2685_11": "uppādesi. Sarīrato sedā mucciṃsu. So sokasamappito cittassādaṃ na labhi. Udumbaradevīpi",
  "atk-s0514a2:2685_12": "tena saddhiṃ ekasayanagatā taṃ ākāraṃ disvā “kiṃ nu kho mayhaṃ koci aparādho atthi,",
  "atk-s0514a2:2685_13": "udāhu devassa kiñci sokakāraṇaṃ uppannaṃ, pucchissāmi tāva na”nti imaṃ gāthamāha –",
  "atk-s0514a2:2686": "“Kiṃ tvaṃ vimanosi rājaseṭṭha, dvipadajaninda vacanaṃ suṇoma metaṃ;",
  "atk-s0514a2:2687": "Kiṃ cintayamāno dummanosi, nūna deva aparādho atthi mayha”nti. ;",
  "atk-s0514a2:2688": "Atha rājā kathento gāthamāha –",
  "atk-s0514a2:2689": "“Paṇhe vajjho mahosadhoti, āṇatto me vamāya bhūripañño;",
  "atk-s0514a2:2690": "Taṃ cintayamāno dummanosmi, na hi devī aparādho atthi tuyha”nti. ;",
  "atk-s0514a2:2691_0": "Tattha āṇattoti bhadde, cattāro paṇḍitā “mahosadho mama paccatthiko”ti kathayiṃsu.",
  "atk-s0514a2:2691_1": "Mayā tathato avicinitvā “vadhetha na”nti bhūripañño vadhāya āṇatto. Taṃ kāraṇaṃ cintayamāno dummanosmīti.",
  "atk-s0514a2:2692_0": "Tassā tassa vacanaṃ sutvāva mahāsatte sinehena pabbatamatto soko uppajji. Tato sā",
  "atk-s0514a2:2692_1": "cintesi “ekena upāyena rājānaṃ assāsetvā rañño niddaṃ okkamanakāle mama kaniṭṭhassa",
  "atk-s0514a2:2692_2": "sāsanaṃ pahiṇissāmī”ti. Atha sā “mahārāja, tayāvetaṃ kataṃ gahapatiputtaṃ mahante",
  "atk-s0514a2:2692_3": "issariye patiṭṭhāpentena, tumhehi so senāpatiṭṭhāne ṭhapito, idāni kira so tumhākaṃyeva",
  "atk-s0514a2:2692_4": "paccatthiko jāto, na kho pana paccatthiko khuddako nāma atthi, māretabbova, tumhe",
  "atk-s0514a2:2692_5": "mā cintayitthā”ti rājānaṃ assāsesi. So tanubhūtasoko niddaṃ okkami. Devī uṭṭhāya",
  "atk-s0514a2:2692_6": "gabbhaṃ pavisitvā “tāta mahosadha, cattāro paṇḍitā taṃ paribhindiṃsu, rājā kuddho",
  "atk-s0514a2:2692_7": "sve dvārantare taṃ vadhāya āṇāpesi, sve rājakulaṃ mā āgaccheyyāsi, āgacchanto pana",
  "atk-s0514a2:2692_8": "nagaraṃ hatthagataṃ katvā samattho hutvā āgaccheyyāsī”ti paṇṇaṃ likhitvā modakassa",
  "atk-s0514a2:2692_9": "anto pakkhipitvā modakaṃ suttena veṭhetvā navabhājane katvā chādetvā lañchetvā atthacārikāya",
  "atk-s0514a2:2692_10": "dāsiyā adāsi “imaṃ modakaṃ gahetvā mama kaniṭṭhassa dehī”ti. Sā tathā akāsi. “Rattiṃ",
  "atk-s0514a2:2692_11": "kathaṃ nikkhantā”ti na cintetabbaṃ. Raññā paṭhamameva deviyā varo dinno, tena na",
  "atk-s0514a2:2692_12": "naṃ koci nivāresi. Bodhisatto paṇṇākāraṃ gahetvā naṃ uyyojesi. Sā puna āgantvā dinnabhāvaṃ",
  "atk-s0514a2:2692_13": "ārocesi. Tasmiṃ khaṇe devī āgantvā raññā saddhiṃ nipajji. Mahāsattopi modakaṃ bhinditvā",
  "atk-s0514a2:2692_14": "paṇṇaṃ vācetvā tamatthaṃ ñatvā kattabbakiccaṃ vicāretvā sayane nipajji.",
  "atk-s0514a2:2693_0": "Itarepi cattāro janā pātova khaggaṃ gahetvā dvārantare ṭhatvā paṇḍitaṃ apassantā",
  "atk-s0514a2:2693_1": "dummanā hutvā rañño santikaṃ gantvā “kiṃ paṇḍitā mārito vo gahapatiputto”ti vutte",
  "atk-s0514a2:2693_2": "“na passāma, devā”ti āhaṃsu. Mahāsattopi aruṇuggamaneyeva nagaraṃ attano hatthagataṃ",
  "atk-s0514a2:2693_3": "katvā tattha tattha ārakkhaṃ ṭhapetvā mahājanaparivuto rathaṃ āruyha mahantena parivārena",
  "atk-s0514a2:2693_4": "rājadvāraṃ agamāsi. Rājā sīhapañjaraṃ ugghāṭetvā bahi olokento aṭṭhāsi. Atha mahāsatto",
  "atk-s0514a2:2693_5": "rathā otaritvā rājānaṃ vanditvā aṭṭhāsi. Rājā taṃ disvā cintesi “sace ayaṃ mama paccatthiko",
  "atk-s0514a2:2693_6": "bhaveyya, na maṃ vandeyyā”ti. Atha naṃ pakkosāpetvā rājā āsane nisīdi. Mahāsattopi",
  "atk-s0514a2:2693_7": "ekamantaṃ nisīdi. Cattāropi paṇḍitā tattheva nisīdiṃsu. Atha naṃ rājā kiñci ajānanto",
  "atk-s0514a2:2693_8": "viya “tāta, tvaṃ hiyyo gantvā idāni āgacchasi, kiṃ maṃ pariccajasī”ti vatvā imaṃ gāthamāha –",
  "atk-s0514a2:2694": "“Abhidosagato dāni ehisi, kiṃ sutvā kiṃ saṅkate mano te;",
  "atk-s0514a2:2695": "Ko te kimavoca bhūripañña, iṅgha vacanaṃ suṇoma brūhi meta”nti. ;",
  "atk-s0514a2:2696": "Tattha abhidosagatoti hiyyo paṭhamayāme gato idāni āgato. Kiṃ saṅkateti kiṃ āsaṅkate. Kimavocāti kiṃ rañño santikaṃ mā gamīti taṃ koci avoca.",
  "atk-s0514a2:2697": "Atha naṃ mahāsatto “mahārāja, tayā me catunnaṃ paṇḍitānaṃ vacanaṃ gahetvā vadho āṇatto, tenāhaṃ na emī”ti codento imaṃ gāthamāha –",
  "atk-s0514a2:2698": "“Paṇhe vajjho mahosadhoti, yadi te mantayitaṃ janinda dosaṃ;",
  "atk-s0514a2:2699": "Bhariyāya rahogato asaṃsi, guyhaṃ pātukataṃ sutaṃ mameta”nti. ;",
  "atk-s0514a2:2700_0": "Tattha yadi teti yasmā tayā. Mantayitanti kathitaṃ. Dosanti abhidosaṃ, rattibhāgeti",
  "atk-s0514a2:2700_1": "attho. Kassa kathitanti? Bhariyāya. Tvañhi hiyyo tassā imamatthaṃ rahogato asaṃsi.",
  "atk-s0514a2:2700_2": "Guyhaṃ pātukatanti tassā evarūpaṃ attano rahassaṃ pātukataṃ. Sutaṃ mametanti mayā",
  "atk-s0514a2:2700_3": "panetaṃ tasmiṃ khaṇeyeva sutaṃ.",
  "atk-s0514a2:2701_0": "Rājā taṃ sutvā “imāya taṅkhaṇaññeva sāsanaṃ pahitaṃ bhavissatī”ti kuddho deviṃ olokesi.",
  "atk-s0514a2:2701_1": "Taṃ ñatvā mahāsatto “kiṃ, deva, deviyā kujjhatha, ahaṃ atītānāgatapaccuppannaṃ sabbaṃ",
  "atk-s0514a2:2701_2": "jānāmi. Deva, tumhākaṃ tāva rahassaṃ deviyā kathitaṃ hotu, ācariyasenakassa pukkusādīnaṃ",
  "atk-s0514a2:2701_3": "vā rahassaṃ mama kena kathitaṃ, ahaṃ etesampi rahassaṃ jānāmiyevā”ti senakassa tāva",
  "atk-s0514a2:2701_4": "rahassaṃ kathento imaṃ gāthamāha –",
  "atk-s0514a2:2702": "“Yaṃ sālavanasmiṃ senako, pāpakammaṃ akāsi asabbhirūpaṃ;",
  "atk-s0514a2:2703": "Sakhinova rahogato asaṃsi, guyhaṃ pātukataṃ sutaṃ mameta”nti. ;",
  "atk-s0514a2:2704_0": "Tattha asabbhirūpanti asādhujātikaṃ lāmakaṃ akusalakammaṃ akāsi. Imasmiṃyeva hi nagare",
  "atk-s0514a2:2704_1": "asukaṃ nāma vesiṃ sālavanuyyāne purisakiccaṃ katvā taṃ māretvā alaṅkāraṃ gahetvā",
  "atk-s0514a2:2704_2": "tassāyeva sāṭakena bhaṇḍikaṃ katvā attano ghare asukaṭṭhāne nāgadantake laggetvā",
  "atk-s0514a2:2704_3": "ṭhapesi. Sakhinovāti atha naṃ, mahārāja, ekassa sahāyakassa rahogato hutvā akkhāsi,",
  "atk-s0514a2:2704_4": "tampi mayā sutaṃ. Nāhaṃ devassa paccatthiko, senakoyeva. Yadi te paccatthikena kammaṃ",
  "atk-s0514a2:2704_5": "atthi, senakaṃ gaṇhāpehīti.",
  "atk-s0514a2:2705": "Rājā senakaṃ oloketvā “saccaṃ, senakā”ti pucchitvā “saccaṃ, devā”ti vutte tassa bandhanāgārappavesanaṃ āṇāpesi. Paṇḍito pukkusassa rahassaṃ kathento imaṃ gāthamāha –",
  "atk-s0514a2:2706": "“Pukkusapurisassa te janinda, uppanno rogo arājayutto;",
  "atk-s0514a2:2707": "Bhātucca rahogato asaṃsi, guyhaṃ pātukataṃ sutaṃ mameta”nti. ;",
  "atk-s0514a2:2708_0": "Tattha arājayuttoti mahārāja, etassa kuṭṭharogo uppanno, so rājānaṃ pattuṃ ayutto,",
  "atk-s0514a2:2708_1": "chupanānucchaviko na hoti. Tumhe ca “pukkusassa ūru muduko”ti yebhuyyena tassa ūrumhi",
  "atk-s0514a2:2708_2": "nipajjatha. So panesa vaṇabandhapilotikāya phasso, devāti.",
  "atk-s0514a2:2709": "Rājā tampi oloketvā “saccaṃ pukkusā”ti pucchitvā “saccaṃ devā”ti vutte tampi bandhanāgāraṃ pavesāpesi. Paṇḍito kāmindassapi rahassaṃ kathento imaṃ gāthamāha –",
  "atk-s0514a2:2710": "“Ābādhoyaṃ asabbhirūpo, kāmindo naradevena phuṭṭho;",
  "atk-s0514a2:2711": "Puttassa rahogato asaṃsi, guyhaṃ pātukataṃ sutaṃ mameta”nti. ;",
  "atk-s0514a2:2712": "Tattha asabbhirūpoti yena so ābādhena phuṭṭho ummattakasunakho viya viravati, so naradevayakkhābādho asabbhijātiko lāmako, rājakulaṃ pavisituṃ na yutto, mahārājāti vadati.",
  "atk-s0514a2:2713": "Rājā tampi oloketvā “saccaṃ kāmindā”ti pucchitvā “saccaṃ devā”ti vutte tampi bandhanāgāraṃ pavesāpesi. Paṇḍito devindassapi rahassaṃ kathento imaṃ gāthamāha –",
  "atk-s0514a2:2714": "“Aṭṭhavaṅkaṃ maṇiratanaṃ uḷāraṃ, sakko te adadā pitāmahassa;",
  "atk-s0514a2:2715": "Devindassa gataṃ tadajja hatthaṃ, mātucca rahogato asaṃsi;",
  "atk-s0514a2:2716": "Guyhaṃ pātukataṃ sutaṃ mameta”nti. ;",
  "atk-s0514a2:2717": "Tattha pitāmahassāti tava pitāmahassa kusarājassa. Tadajja hatthanti taṃ maṅgalasammataṃ maṇiratanaṃ ajja devindassa hatthagataṃ, mahārājāti.",
  "atk-s0514a2:2718_0": "Rājā tampi oloketvā “saccaṃ devindā”ti pucchitvā “saccaṃ devā”ti vutte tampi bandhanāgāraṃ",
  "atk-s0514a2:2718_1": "pavesāpesi. Evaṃ “bodhisattaṃ vadhissāmā”ti cintetvā sabbepi te bandhanāgāraṃ paviṭṭhā.",
  "atk-s0514a2:2718_2": "Bodhisatto “mahārāja, iminā kāraṇenāhaṃ ‘attano guyhaṃ parassa na kathetabba’nti",
  "atk-s0514a2:2718_3": "vadāmi, vadantā pana mahāvināsaṃ pattā”ti vatvā uttari dhammaṃ desento imā gāthā abhāsi –",
  "atk-s0514a2:2719": "“Guyhassa hi guyhameva sādhu, na guyhassa pasatthamāvikammaṃ;",
  "atk-s0514a2:2720": "Anipphannatā saheyya dhīro, nipphannova yathāsukhaṃ bhaṇeyya.",
  "atk-s0514a2:2721": "“Na guyhamatthaṃ vivareyya, rakkheyya naṃ yathā nidhiṃ;",
  "atk-s0514a2:2722": "Na hi pātukato sādhu, guyho attho pajānatā.",
  "atk-s0514a2:2723": "“Thiyā guyhaṃ na saṃseyya, amittassa ca paṇḍito;",
  "atk-s0514a2:2724": "Yo cāmisena saṃhīro, hadayattheno ca yo naro.",
  "atk-s0514a2:2725": "“Guyhamatthaṃ asambuddhaṃ, sambodhayati yo naro;",
  "atk-s0514a2:2726": "Mantabhedabhayā tassa, dāsabhūto titikkhati.",
  "atk-s0514a2:2727": "“Yāvanto purisassatthaṃ, guyhaṃ jānanti mantinaṃ;",
  "atk-s0514a2:2728": "Tāvanto tassa ubbegā, tasmā guyhaṃ na vissaje.",
  "atk-s0514a2:2729": "“Vivicca bhāseyya divā rahassaṃ, rattiṃ giraṃ nātivelaṃ pamuñce;",
  "atk-s0514a2:2730": "Upassutikā hi suṇanti mantaṃ, tasmā manto khippamupeti bheda”nti. ;",
  "atk-s0514a2:2731_0": "Tattha amittassa cāti itthiyā ca paccatthikassa ca na katheyya. Saṃhīroti yo ca yena",
  "atk-s0514a2:2731_1": "kenaci āmisena saṃhīrati upalāpati saṅgahaṃ gacchati, tassapi na saṃseyya. Hadayatthenoti",
  "atk-s0514a2:2731_2": "yo ca amitto mittapatirūpako mukhena aññaṃ katheti, hadayena aññaṃ cinteti, tassapi",
  "atk-s0514a2:2731_3": "na saṃseyya. Asambuddhanti parehi aññātaṃ. “Asambodha”ntipi pāṭho, paresaṃ bodhetuṃ",
  "atk-s0514a2:2731_4": "ayuttanti attho. Titikkhatīti tassa akkosampi paribhāsampi pahārampi dāso viya hutvā",
  "atk-s0514a2:2731_5": "adhivāseti. Mantinanti mantitaṃ, mantīnaṃ vā antare yāvanto jānantīti attho. Tāvantoti",
  "atk-s0514a2:2731_6": "te guyhajānanake paṭicca tattakā tassa ubbegā santāsā uppajjanti. Na vissajeti na",
  "atk-s0514a2:2731_7": "vissajjeyya paraṃ na jānāpeyya. Viviccāti sace divā rahassaṃ mantetukāmo hoti, vivittaṃ",
  "atk-s0514a2:2731_8": "okāsaṃ kāretvā suppaṭicchannaṭṭhāne manteyya. Nātivelanti rattiṃ rahassaṃ kathento",
  "atk-s0514a2:2731_9": "pana ativelaṃ mariyādātikkantaṃ mahāsaddaṃ karonto giraṃ nappamuñceyya. Upassutikā",
  "atk-s0514a2:2731_10": "hīti mantanaṭṭhānaṃ upagantvā tirokuṭṭādīsu ṭhatvā sotāro. Tasmāti mahārāja, tena",
  "atk-s0514a2:2731_11": "kāraṇena so manto khippameva bhedamupāgamīti.",
  "atk-s0514a2:2732_0": "Rājā mahāsattassa kathaṃ sutvā “ete sayaṃ rājaverino hutvā paṇḍitaṃ mama veriṃ karontī”ti",
  "atk-s0514a2:2732_1": "kujjhitvā “gacchatha ne nagarā nikkhamāpetvā sūlesu vā uttāsetha, sīsāni vā tesaṃ",
  "atk-s0514a2:2732_2": "chindathā”ti āṇāpesi. Tesu pacchābāhaṃ bandhitvā catukke catukke kasāhi pahārasahassaṃ",
  "atk-s0514a2:2732_3": "datvā nīyamānesu paṇḍito “deva, ime tumhākaṃ porāṇakā amaccā, khamatha nesaṃ aparādha”nti",
  "atk-s0514a2:2732_4": "rājānaṃ khamāpesi. Rājā tassa vacanaṃ sutvā “sādhū”ti te pakkosāpetvā tasseva dāse",
  "atk-s0514a2:2732_5": "katvā adāsi. So pana te tattheva bhujisse akāsi. Rājā “tena hi mama vijite mā vasantū”ti",
  "atk-s0514a2:2732_6": "pabbājanīyakammaṃ āṇāpesi. Paṇḍito “khamatha, deva, etesaṃ andhabālānaṃ dosa”nti",
  "atk-s0514a2:2732_7": "khamāpetvā tesaṃ ṭhānantarāni puna pākatikāni kāresi. Rājā “paccāmittesupi tāvassa",
  "atk-s0514a2:2732_8": "evarūpā mettā bhavati, aññesu janesu kathaṃ na bhavissatī”ti paṇḍitassa ativiya pasanno",
  "atk-s0514a2:2732_9": "ahosi. Tato paṭṭhāya cattāro paṇḍitā uddhatadāṭhā viya sappā nibbisā hutvā kiñci",
  "atk-s0514a2:2732_10": "kathetuṃ nāsakkhiṃsu.",
  "atk-s0514a2:2733": "Pañcapaṇḍitapañho niṭṭhito.",
  "atk-s0514a2:2734": "Niṭṭhitā ca paribhindakathā.",
  "atk-s0514a2:2735": "Yuddhaparājayakaṇḍaṃ",
  "atk-s0514a2:2736_0": "Tato paṭṭhāya paṇḍitova rañño atthañca dhammañca anusāsati. So cintesi “rañño setachattamattameva,",
  "atk-s0514a2:2736_1": "rajjaṃ pana ahameva vicāremi, mayā appamattena bhavituṃ vaṭṭatī”ti. So nagare mahāpākāraṃ",
  "atk-s0514a2:2736_2": "nāma kāresi, tathā anupākārañca dvāraṭṭālake antaraṭṭālake udakaparikhaṃ kaddamaparikhaṃ",
  "atk-s0514a2:2736_3": "sukkhaparikhanti tisso parikhāyo kāresi, antonagare jiṇṇagehāni paṭisaṅkharāpesi,",
  "atk-s0514a2:2736_4": "mahāpokkharaṇiyo kāretvā tāsu udakanidhānaṃ kāresi, nagare sabbakoṭṭhāgārāni dhaññassa",
  "atk-s0514a2:2736_5": "pūrāpesi, himavantappadesato kulupakatāpasehi kudrūsakumudabījāni āharāpesi, udakaniddhamanāni",
  "atk-s0514a2:2736_6": "sodhāpetvā tattha ropāpesi, bahinagarepi jiṇṇasālāpaṭisaṅkharaṇakammaṃ kāresi. Kiṃ",
  "atk-s0514a2:2736_7": "kāraṇā? Anāgatabhayapaṭibāhanatthaṃ. Tato tato āgatavāṇijakepi “sammā, tumhe kuto",
  "atk-s0514a2:2736_8": "āgatatthā”ti pucchitvā “asukaṭṭhānato”ti vutte “tumhākaṃ raññā kiṃ piya”nti pucchitvā",
  "atk-s0514a2:2736_9": "“asukaṃ nāmā”ti vutte tesaṃ sammānaṃ kāretvā uyyojetvā attano ekasate yodhe pakkosāpetvā",
  "atk-s0514a2:2736_10": "“sammā, mayā dinne paṇṇākāre gahetvā ekasatarājadhāniyo gantvā ime paṇṇākāre attano",
  "atk-s0514a2:2736_11": "piyakāmatāya tesaṃ rājūnaṃ datvā teyeva upaṭṭhahantā tesaṃ kiriyaṃ vā mantaṃ vā ñatvā",
  "atk-s0514a2:2736_12": "mayhaṃ sāsanaṃ pesentā tattheva vasatha, ahaṃ vo puttadāraṃ posessāmī”ti vatvā kesañci",
  "atk-s0514a2:2736_13": "kuṇḍale, kesañci pādukāyo, kesañci khagge, kesañci suvaṇṇamālāyo akkharāni chinditvā",
  "atk-s0514a2:2736_14": "“yadā mama kiccaṃ atthi, tadā paññāyantū”ti adhiṭṭhahitvā tesaṃ hatthe datvā pesesi.",
  "atk-s0514a2:2736_15": "Te tattha tattha gantvā tesaṃ tesaṃ rājūnaṃ paṇṇākāraṃ datvā “kenatthenāgatā”ti vutte",
  "atk-s0514a2:2736_16": "“tumheva upaṭṭhātuṃ āgatamhā”ti vatvā “kuto āgatatthā”ti puṭṭhā āgataṭṭhānaṃ avatvā",
  "atk-s0514a2:2736_17": "aññāni ṭhānāni ācikkhitvā “tena hi sādhū”ti sampaṭicchite upaṭṭhahantā tesaṃ abbhantarikā ahesuṃ.",
  "atk-s0514a2:2737_0": "Tadā kapilaraṭṭhe saṅkhabalako nāma rājā āvudhāni sajjāpesi, senaṃ saṅkaḍḍhi. Tassa",
  "atk-s0514a2:2737_1": "santike upanikkhittakapuriso paṇḍitassa sāsanaṃ pesesi “sāmi, mayaṃ idha pavattiṃ",
  "atk-s0514a2:2737_2": "‘idaṃ nāma karissatī’ti na jānāma, āvudhāni sajjāpeti, senaṃ saṅkaḍḍhati, tumhe purisavisese",
  "atk-s0514a2:2737_3": "pesetvā idaṃ pavattiṃ tathato jānāthā”ti. Atha mahāsatto suvapotakaṃ āmantetvā “samma,",
  "atk-s0514a2:2737_4": "kapilaraṭṭhe saṅkhabalako nāma rājā āvudhāni sajjāpesi, tvaṃ tattha gantvā ‘imaṃ",
  "atk-s0514a2:2737_5": "nāma karotī’ti tathato ñatvā sakalajambudīpaṃ āhiṇḍitvā mayhaṃ pavattiṃ āharāhī”ti",
  "atk-s0514a2:2737_6": "vatvā madhulāje khādāpetvā madhupānīyaṃ pāyetvā satapākasahassapākehi telehi pakkhantaraṃ",
  "atk-s0514a2:2737_7": "makkhetvā pācīnasīhapañjare ṭhatvā vissajjesi. Sopi tattha gantvā tassa purisassa",
  "atk-s0514a2:2737_8": "santikā tassa rañño pavattiṃ tathato ñatvā sakalajambudīpaṃ pariggaṇhanto kapilaraṭṭhe",
  "atk-s0514a2:2737_9": "uttarapañcālanagaraṃ pāpuṇi. Tadā tattha cūḷanibrahmadatto nāma rājā rajjaṃ kāresi.",
  "atk-s0514a2:2737_10": "Tassa kevaṭṭo nāma brāhmaṇo atthañca dhammañca anusāsati, paṇḍito byatto. So paccūsakāle",
  "atk-s0514a2:2737_11": "pabujjhitvā dīpālokena alaṅkatappaṭiyattaṃ sirigabbhaṃ olokento attano mahantaṃ yasaṃ",
  "atk-s0514a2:2737_12": "disvā “ayaṃ mama yaso, kassa santako”ti cintetvā “na aññassa santako cūḷanibrahmadattassa,",
  "atk-s0514a2:2737_13": "evarūpaṃ pana yasadāyakaṃ rājānaṃ sakalajambudīpe aggarājānaṃ kātuṃ vaṭṭati, ahañca",
  "atk-s0514a2:2737_14": "aggapurohito bhavissāmī”ti cintetvā pātova nhatvā bhuñjitvā alaṅkaritvā rañño santikaṃ",
  "atk-s0514a2:2737_15": "gantvā “mahārāja, sukhaṃ sayathā”ti sukhaseyyaṃ pucchitvā “āma, paṇḍitā”ti vutte",
  "atk-s0514a2:2737_16": "rājānaṃ “deva, mantetabbaṃ atthī”ti āha. “Vada, ācariyā”ti. “Deva, antonagare raho",
  "atk-s0514a2:2737_17": "nāma na sakkā laddhuṃ, uyyānaṃ gacchāmā”ti. “Sādhu, ācariyā”ti rājā tena saddhiṃ",
  "atk-s0514a2:2737_18": "uyyānaṃ gantvā balakāyaṃ bahi ṭhapetvā ārakkhaṃ kāretvā brāhmaṇena saddhiṃ uyyānaṃ",
  "atk-s0514a2:2737_19": "pavisitvā maṅgalasilāpaṭṭe nisīdi.",
  "atk-s0514a2:2738_0": "Tadā suvapotakopi taṃ kiriyaṃ disvā “bhavitabbamettha kāraṇena, ajja paṇḍitassa ācikkhitabbayuttakaṃ",
  "atk-s0514a2:2738_1": "kiñci suṇissāmī”ti uyyānaṃ pavisitvā maṅgalasālarukkhassa pattantare nilīyitvā nisīdi.",
  "atk-s0514a2:2738_2": "Rājā “kathetha, ācariyā”ti āha. “Mahārāja, tava kaṇṇe ito karohi, catukkaṇṇova manto",
  "atk-s0514a2:2738_3": "bhavissati. Sace, mahārāja, mama vacanaṃ kareyyāsi, sakalajambudīpe taṃ aggarājānaṃ",
  "atk-s0514a2:2738_4": "karomī”ti. So mahātaṇhatāya tassa vacanaṃ sutvā somanassappatto hutvā “kathetha,",
  "atk-s0514a2:2738_5": "ācariya, karissāmi te vacana”nti āha. “Deva, mayaṃ senaṃ saṅkaḍḍhitvā paṭhamaṃ khuddakanagaraṃ",
  "atk-s0514a2:2738_6": "rumbhitvā gaṇhissāma, ahañhi cūḷadvārena nagaraṃ pavisitvā rājānaṃ vakkhāmi – mahārāja,",
  "atk-s0514a2:2738_7": "tava yuddhena kiccaṃ natthi, kevalaṃ amhākaṃ rañño santako hohi, tava rajjaṃ taveva",
  "atk-s0514a2:2738_8": "bhavissati, yujjhanto pana amhākaṃ balavāhanassa mahantatāya ekantena parājissasī”ti.",
  "atk-s0514a2:2738_9": "“Sace me vacanaṃ karissati, saṅgaṇhissāma naṃ. No ce, yujjhitvā jīvitakkhayaṃ pāpetvā",
  "atk-s0514a2:2738_10": "dve senā gahetvā aññaṃ nagaraṃ gaṇhissāma, tato aññanti etenupāyena sakalajambudīpe",
  "atk-s0514a2:2738_11": "rajjaṃ gahetvā ‘jayapānaṃ pivissāmā’ti vatvā ekasatarājāno amhākaṃ nagaraṃ ānetvā",
  "atk-s0514a2:2738_12": "uyyāne āpānamaṇḍapaṃ kāretvā tattha nisinne visamissakaṃ suraṃ pāyetvā sabbepi te",
  "atk-s0514a2:2738_13": "rājāno jīvitakkhayaṃ pāpetvā ekasatarājadhānīsu rajjaṃ amhākaṃ hatthagataṃ karissāma.",
  "atk-s0514a2:2738_14": "Evaṃ tvaṃ sakalajambudīpe aggarājā bhavissasī”ti. Sopi “sādhu, ācariya, evaṃ karissāmī”ti",
  "atk-s0514a2:2738_15": "vadati. “Mahārāja, catukkaṇṇo manto nāma, ayañhi manto na sakkā aññena jānituṃ, tasmā",
  "atk-s0514a2:2738_16": "papañcaṃ akatvā sīghaṃ nikkhamathā”ti. Rājā tussitvā “sādhū”ti sampaṭicchi.",
  "atk-s0514a2:2739_0": "Suvapotako taṃ sutvā tesaṃ mantapariyosāne sākhāyaṃ olambakaṃ otārento viya kevaṭṭassa",
  "atk-s0514a2:2739_1": "sīse chakaṇapiṇḍaṃ pātetvā “kimeta”nti mukhaṃ vivaritvā uddhaṃ olokentassa aparampi",
  "atk-s0514a2:2739_2": "mukhe pātetvā “kiri kirī”ti saddaṃ viravanto sākhato uppatitvā “kevaṭṭa, tvaṃ catukkaṇṇamantoti",
  "atk-s0514a2:2739_3": "maññasi, idāneva chakkaṇṇo jāto, puna aṭṭhakaṇṇo bhavitvā anekasatakaṇṇopi bhavissatī”ti",
  "atk-s0514a2:2739_4": "vatvā “gaṇhatha, gaṇhathā”ti vadantānaññeva vātavegena mithilaṃ gantvā paṇḍitassa",
  "atk-s0514a2:2739_5": "nivesanaṃ pāvisi. Tassa pana idaṃ vattaṃ – sace kutoci ābhatasāsanaṃ paṇḍitasseva",
  "atk-s0514a2:2739_6": "kathetabbaṃ hoti, athassa aṃsakūṭe otarati, sace amarādeviyāpi sotuṃ vaṭṭati, ucchaṅge",
  "atk-s0514a2:2739_7": "otarati, sace mahājanena sotabbaṃ, bhūmiyaṃ otarati. Tadā so paṇḍitassa aṃsakūṭe",
  "atk-s0514a2:2739_8": "otari. Tāya saññāya “rahassena bhavitabba”nti mahājano paṭikkami. Paṇḍito taṃ gahetvā",
  "atk-s0514a2:2739_9": "uparipāsādatalaṃ abhiruyha “kiṃ te, tāta, diṭṭhaṃ suta”nti pucchi. Athassa so “ahaṃ,",
  "atk-s0514a2:2739_10": "deva, sakalajambudīpe vicaranto aññassa rañño santike kiñci guyhaṃ na passāmi, uttarapañcālanagare",
  "atk-s0514a2:2739_11": "pana cūḷanibrahmadattassa purohito kevaṭṭo nāma brāhmaṇo rājānaṃ uyyānaṃ netvā catukkaṇṇamantaṃ",
  "atk-s0514a2:2739_12": "gaṇhi. Athāhaṃ sākhantare nisīditvā tesaṃ mantaṃ suṇitvā mantapariyosāne tassa sīse",
  "atk-s0514a2:2739_13": "ca mukhe ca chakaṇapiṇḍaṃ pātetvā āgatomhī”ti vatvā sabbaṃ kathesi. ‘Raññā sampaṭicchita”nti",
  "atk-s0514a2:2739_14": "vutte “sampaṭicchi, devā”ti āha.",
  "atk-s0514a2:2740_0": "Athassa paṇḍito kattabbayuttakaṃ sakkāraṃ karitvā taṃ mudupaccattharaṇe suvaṇṇapañjare",
  "atk-s0514a2:2740_1": "suṭṭhu sayāpetvā “kevaṭṭo mama mahosadhassa paṇḍitabhāvaṃ na jānāti maññe, ahaṃ na",
  "atk-s0514a2:2740_2": "dānissa mantassa matthakaṃ pāpuṇituṃ dassāmī”ti cintetvā nagarato duggatakulāni nīharāpetvā",
  "atk-s0514a2:2740_3": "bahi nivāsāpesi, raṭṭhajanapadadvāragāmesu samiddhāni issariyakulāni āharitvā antonagare",
  "atk-s0514a2:2740_4": "nivāsāpesi, bahuṃ dhanadhaññaṃ kāresi. Cūḷanibrahmadattopi kevaṭṭassa vacanaṃ gahetvā",
  "atk-s0514a2:2740_5": "senaṅgaparivuto gantvā ekaṃ khuddakanagaraṃ parikkhipi. Kevaṭṭopi vuttanayeneva tattha",
  "atk-s0514a2:2740_6": "pavisitvā taṃ rājānaṃ saññāpetvā attano santakamakāsi. Dve senā ekato katvā tato",
  "atk-s0514a2:2740_7": "aññaṃ nagaraṃ rumbhati. Etenupāyena paṭipāṭiyā sabbāni tāni nagarāni gaṇhi. Evaṃ",
  "atk-s0514a2:2740_8": "cūḷanibrahmadatto kevaṭṭassa ovāde ṭhito, ṭhapetvā vedeharājānaṃ sesarājāno sakalajambudīpe",
  "atk-s0514a2:2740_9": "attano santake akāsi. Bodhisattassa pana upanikkhittakapurisā “cūḷanibrahmadattena",
  "atk-s0514a2:2740_10": "ettakāni nagarāni gahitāni, appamatto hotū”ti niccaṃ sāsanaṃ pahiṇiṃsu. Sopi tesaṃ",
  "atk-s0514a2:2740_11": "“ahaṃ idha appamatto vasāmi, tumhepi anukkaṇṭhantā appamatto hutvā vasathā”ti paṭipesesi.",
  "atk-s0514a2:2741_0": "Cūḷanibrahmadatto sattadivasasattamāsādhikehi sattasaṃvaccharehi videharajjaṃ vajjetvā",
  "atk-s0514a2:2741_1": "sesaṃ sakalajambudīpe rajjaṃ gahetvā kevaṭṭaṃ āha – “ācariya, mithilāyaṃ videharajjaṃ",
  "atk-s0514a2:2741_2": "gaṇhāmā”ti. “Mahārāja, mahosadhapaṇḍitassa vasananagare rajjaṃ gaṇhituṃ na sakkhissāma.",
  "atk-s0514a2:2741_3": "So hi evaṃ ñāṇasampanno evaṃ upāyakusalo”ti so vitthāretvā candamaṇḍalaṃ uṭṭhāpento",
  "atk-s0514a2:2741_4": "viya mahosadhassa guṇe kathesi. Ayañhi sayampi upāyakusalova, tasmā “mithilanagaraṃ",
  "atk-s0514a2:2741_5": "nāma deva appamattakaṃ, sakalajambudīpe rajjaṃ amhākaṃ pahoti, kiṃ no etenā”ti upāyeneva",
  "atk-s0514a2:2741_6": "rājānaṃ sallakkhāpesi. Sesarājānopi “mayaṃ mithilarajjaṃ gahetvāva jayapānaṃ pivissāmā”ti",
  "atk-s0514a2:2741_7": "vadanti. Kevaṭṭo tepi nivāretvā “videharajjaṃ gahetvā kiṃ karissāma, sopi rājā amhākaṃ",
  "atk-s0514a2:2741_8": "santakova, tasmā nivattathā”ti te upāyeneva bodhesi. Te tassa vacanaṃ sutvā nivattiṃsu.",
  "atk-s0514a2:2741_9": "Mahāsattassa upanikkhittakapurisā sāsanaṃ pesayiṃsu “brahmadatto ekasatarājaparivuto",
  "atk-s0514a2:2741_10": "mithilaṃ āgacchantova nivattitvā attano nagarameva gato”ti. Sopi tesaṃ “ito paṭṭhāya",
  "atk-s0514a2:2741_11": "tassa kiriyaṃ jānantū”ti paṭipesesi. Brahmadattopi kevaṭṭena saddhiṃ “idāni kiṃ karissāmī”ti",
  "atk-s0514a2:2741_12": "mantetvā “jayapānaṃ pivissāmā”ti vutte uyyānaṃ alaṅkaritvā cāṭisatesu cāṭisahassesu",
  "atk-s0514a2:2741_13": "suraṃ ṭhapetha, nānāvidhāni ca macchamaṃsādīni upanethā”ti sevake āṇāpesi. Upanikkhittakapurisā",
  "atk-s0514a2:2741_14": "taṃ pavattiṃ paṇḍitassa ārocesuṃ. Te pana “visena suraṃ yojetvā rājāno māretukāmo”ti",
  "atk-s0514a2:2741_15": "na jāniṃsu. Mahāsatto pana suvapotakassa santikā sutattā tathato jānitvā “nesaṃ surāpānadivasaṃ",
  "atk-s0514a2:2741_16": "tathato jānitvā mama pesethā”ti paṭisāsanaṃ pesesi. Te tathā kariṃsu.",
  "atk-s0514a2:2742_0": "Paṇḍito “mādise dharamāne ettakānaṃ rājūnaṃ maraṇaṃ ayuttaṃ, avassayo nesaṃ bhavissāmī”ti",
  "atk-s0514a2:2742_1": "cintetvā sahajātaṃ yodhasahassaṃ pakkosāpetvā “sammā, cūḷanibrahmadatto kira uyyānaṃ",
  "atk-s0514a2:2742_2": "alaṅkārāpetvā ekasatarājaparivuto suraṃ pātukāmo, tumhe tattha gantvā rājūnaṃ āsanesu",
  "atk-s0514a2:2742_3": "paññattesu kismiñci anisinneyeva ‘cūḷanibrahmadattassa anantaraṃ mahārahaṃ āsanaṃ",
  "atk-s0514a2:2742_4": "amhākaṃ raññova dethā’ti vadantā gahetvā tesaṃ purisehi ‘tumhe kassa purisā’ti vutte",
  "atk-s0514a2:2742_5": "‘videharājassā’ti vadeyyātha. Te tumhehi saddhiṃ ‘mayaṃ sattadivasasattamāsādhikāni",
  "atk-s0514a2:2742_6": "sattavassāni rajjaṃ gaṇhantā ekadivasampi videharājānaṃ na passāma, kiṃ rājā nāmesa,",
  "atk-s0514a2:2742_7": "gacchatha pariyante āsanaṃ gaṇhathā’ti vadantā kalahaṃ karissanti. Atha tumhe ‘ṭhapetvā",
  "atk-s0514a2:2742_8": "brahmadattaṃ añño amhākaṃ rañño uttaritaro idha natthī’ti kalahaṃ vaḍḍhetvā amhākaṃ",
  "atk-s0514a2:2742_9": "rañño āsanamattampi alabhantā ‘na dāni vo suraṃ pātuṃ macchamaṃsaṃ khādituṃ dassāmā’ti",
  "atk-s0514a2:2742_10": "nadantā vaggantā mahāghosaṃ karontā tesaṃ santāsaṃ janentā mahantehi leḍḍudaṇḍehi",
  "atk-s0514a2:2742_11": "sabbacāṭiyo bhinditvā macchamaṃsaṃ vippakiritvā aparibhogaṃ katvā javena senāya antaraṃ",
  "atk-s0514a2:2742_12": "pavisitvā devanagaraṃ paviṭṭhā asurā viya ulloḷaṃ uṭṭhāpetvā ‘mayaṃ mithilanagare",
  "atk-s0514a2:2742_13": "mahosadhapaṇḍitassa purisā, sakkontā amhe gaṇhathā’ti tumhākaṃ āgatabhāvaṃ jānāpetvā",
  "atk-s0514a2:2742_14": "āgacchathā”ti pesesi. Te “sādhū”ti tassa vacanaṃ sampaṭicchitvā vanditvā sannaddhapañcāvudhā",
  "atk-s0514a2:2742_15": "nikkhamitvā tattha gantvā nandanavanamiva alaṅkatauyyānaṃ pavisitvā samussitasetacchatte",
  "atk-s0514a2:2742_16": "ekasatarājapallaṅke ādiṃ katvā alaṅkatappaṭiyattaṃ sirivibhavaṃ disvā mahāsattena",
  "atk-s0514a2:2742_17": "vuttaniyāmeneva sabbaṃ katvā mahājanaṃ saṅkhobhetvā mithilābhimukhā pakkamiṃsu. Rājapurisāpi",
  "atk-s0514a2:2742_18": "taṃ pavattiṃ tesaṃ rājūnaṃ ārocesuṃ. Cūḷanibrahmadattopi “evarūpassa nāma me visayogassa",
  "atk-s0514a2:2742_19": "antarāyo kato”ti kujjhi. Rājānopi “amhākaṃ jayapānaṃ pātuṃ nādāsī”ti kujjhiṃsu. Balakāyāpi",
  "atk-s0514a2:2742_20": "“mayaṃ amūlakaṃ suraṃ pātuṃ na labhimhā”ti kujjhiṃsu.",
  "atk-s0514a2:2743_0": "Cūḷanibrahmadatto te rājāno āmantetvā “etha, bho, mithilaṃ gantvā videharājassa khaggena",
  "atk-s0514a2:2743_1": "sīsaṃ chinditvā pādehi akkamitvā nisinnā jayapānaṃ pivissāma, senaṃ gamanasajjaṃ",
  "atk-s0514a2:2743_2": "karothā”ti vatvā puna rahogato kevaṭṭassapi etamatthaṃ kathetvā “amhākaṃ evarūpassa",
  "atk-s0514a2:2743_3": "mantassa antarāyakaraṃ paccāmittaṃ gaṇhissāma, ekasatarājūnaṃ aṭṭhārasaakkhobhaṇisaṅkhāya",
  "atk-s0514a2:2743_4": "senāya parivutā gacchāma, etha, ācariyā”ti āha. Brāhmaṇo attano paṇḍitabhāvena cintesi",
  "atk-s0514a2:2743_5": "“mahosadhapaṇḍitaṃ jinituṃ nāma na sakkā, amhākaṃyeva lajjitabbaṃ bhavissati, nivattāpessāmi",
  "atk-s0514a2:2743_6": "na”nti. Atha naṃ evamāha – “mahārāja, na esa videharājassa thāmo, mahosadhapaṇḍitassa",
  "atk-s0514a2:2743_7": "saṃvidhānametaṃ, mahānubhāvo panesa, tena rakkhitā mithilā sīharakkhitaguhā viya",
  "atk-s0514a2:2743_8": "na sakkā kenaci gahetuṃ, kevalaṃ amhākaṃ lajjanakaṃ bhavissati, alaṃ tattha gamanenā”ti.",
  "atk-s0514a2:2743_9": "Rājā pana khattiyamānena issariyamadena matto hutvā “kiṃ so karissatī”ti vatvā ekasatarājaparivuto",
  "atk-s0514a2:2743_10": "aṭṭhārasaakkhobhaṇisaṅkhāya senāya saddhiṃ nikkhami. Kevaṭṭopi attano kathaṃ gaṇhāpetuṃ",
  "atk-s0514a2:2743_11": "asakkonto “rañño paccanīkavutti nāma ayuttā”ti tena saddhiṃyeva nikkhami. Tepi yodhā",
  "atk-s0514a2:2743_12": "ekaratteneva mithilaṃ patvā attanā katakiccaṃ paṇḍitassa kathayiṃsu. Paṭhamaṃ upanikkhittakapurisāpissa",
  "atk-s0514a2:2743_13": "sāsanaṃ pahiṇiṃsu. “Cūḷanibrahmadatto ‘videharājānaṃ gaṇhissāmī’ti ekasatarājaparivuto",
  "atk-s0514a2:2743_14": "āgacchati, paṇḍito appamatto hotu, ajja asukaṭṭhānaṃ nāma āgato, ajja asukaṭṭhānaṃ,",
  "atk-s0514a2:2743_15": "ajja nagaraṃ pāpuṇissatī”ti paṇḍitassa nibaddhaṃ pesentiyeva. Taṃ sutvā mahāsatto",
  "atk-s0514a2:2743_16": "appamatto ahosi. Videharājā pana “brahmadatto kira imaṃ nagaraṃ gahetuṃ āgacchatī”ti",
  "atk-s0514a2:2743_17": "paramparaghosena assosi.",
  "atk-s0514a2:2744_0": "Atha brahmadatto aggapadoseyeva ukkāsatasahassena dhāriyamānena āgantvā sakalanagaraṃ",
  "atk-s0514a2:2744_1": "parivāresi. Atha naṃ hatthipākārarathapākārādīhi parikkhipāpetvā tesu tesu ṭhānesu",
  "atk-s0514a2:2744_2": "balagumbaṃ ṭhapesi. Manussā unnādentā apphoṭentā seḷentā naccantā gajjantā tajjentā",
  "atk-s0514a2:2744_3": "mahāghosaṃ karontā aṭṭhaṃsu. Dīpobhāsena ceva alaṅkārobhāsena ca sakalasattayojanikā",
  "atk-s0514a2:2744_4": "mithilā ekobhāsā ahosi. Hatthiassarathatūriyānaṃ saddena pathaviyā bhijjanakālo viya",
  "atk-s0514a2:2744_5": "ahosi. Cattāro paṇḍitā ulloḷasaddaṃ sutvā ajānantā rañño santikaṃ gantvā “mahārāja,",
  "atk-s0514a2:2744_6": "ulloḷasaddo jāto, na kho pana mayaṃ jānāma, kiṃ nāmetaṃ, vīmaṃsituṃ vaṭṭatī”ti āhaṃsu.",
  "atk-s0514a2:2744_7": "Taṃ sutvā rājā “cūḷanibrahmadatto nu kho āgato bhaveyyā”ti sīhapañjaraṃ vivaritvā",
  "atk-s0514a2:2744_8": "olokento tassāgamanabhāvaṃ ñatvā bhītatasito “natthi amhākaṃ jīvitaṃ, sabbe no jīvitakkhayaṃ",
  "atk-s0514a2:2744_9": "pāpessatī”ti tehi saddhiṃ sallapanto nisīdi. Mahāsatto pana tassāgatabhāvaṃ ñatvā",
  "atk-s0514a2:2744_10": "sīho viya achambhito sakalanagare ārakkhaṃ saṃvidahitvā “rājānaṃ assāsessāmī”ti rājanivesanaṃ",
  "atk-s0514a2:2744_11": "abhiruhitvā ekamantaṃ aṭṭhāsi. Rājā taṃ disvāva paṭiladdhassāso hutvā “ṭhapetvā mama",
  "atk-s0514a2:2744_12": "puttaṃ mahosadhapaṇḍitaṃ añño maṃ imamhā dukkhā mocetuṃ samattho nāma natthī”ti cintetvā",
  "atk-s0514a2:2744_13": "tena saddhiṃ sallapanto āha –",
  "atk-s0514a2:2745": "590.",
  "atk-s0514a2:2746": "“Pañcālo sabbasenāya, brahmadattoyamāgato;",
  "atk-s0514a2:2747": "Sāyaṃ pañcāliyā senā, appameyyo mahosadha.",
  "atk-s0514a2:2748": "591.",
  "atk-s0514a2:2749": "“Vīthimatī pattimatī, sabbasaṅgāmakovidā;",
  "atk-s0514a2:2750": "Ohārinī saddavatī, bherisaṅkhappabodhanā.",
  "atk-s0514a2:2751": "592.",
  "atk-s0514a2:2752": "“Lohavijjālaṅkārābhā, dhajinī vāmarohinī;",
  "atk-s0514a2:2753": "Sippiyehi susampannā, sūrehi suppatiṭṭhitā.",
  "atk-s0514a2:2754": "593.",
  "atk-s0514a2:2755": "“Dasettha paṇḍitā āhu, bhūripaññā rahogamā;",
  "atk-s0514a2:2756": "Mātā ekādasī rañño, pañcāliyaṃ pasāsati.",
  "atk-s0514a2:2757": "594.",
  "atk-s0514a2:2758": "“Athetthekasataṃ khatyā, anuyantā yasassino;",
  "atk-s0514a2:2759": "Acchinnaraṭṭhā byathitā, pañcāliyaṃ vasaṃ gatā.",
  "atk-s0514a2:2760": "595.",
  "atk-s0514a2:2761": "“Yaṃvadā takkarā rañño, akāmā piyabhāṇino;",
  "atk-s0514a2:2762": "Pañcālamanuyāyanti, akāmā vasino gatā.",
  "atk-s0514a2:2763": "596.",
  "atk-s0514a2:2764": "“Tāya senāya mithilā, tisandhiparivāritā;",
  "atk-s0514a2:2765": "Rājadhānī videhānaṃ, samantā parikhaññati.",
  "atk-s0514a2:2766": "597.",
  "atk-s0514a2:2767": "“Uddhaṃ tārakajātāva, samantā parivāritā;",
  "atk-s0514a2:2768": "Mahosadha vijānāhi, kathaṃ mokkho bhavissatī”ti.",
  "atk-s0514a2:2769_0": "Tattha sabbasenāyāti sabbāya ekasatarājanāyikāya aṭṭhārasaakkhobhaṇisaṅkhāya senāya",
  "atk-s0514a2:2769_1": "saddhiṃ āgato kira, tātāti vadati. Pañcāliyāti pañcālarañño santakā. Vīthimatīti",
  "atk-s0514a2:2769_2": "vīthiyā ānīte dabbasambhāre gahetvā vicarantena vaḍḍhakigaṇena samannāgatā. Pattimatīti",
  "atk-s0514a2:2769_3": "padasañcarena balakāyena samannāgatā. Sabbasaṅgāmakovidāti sabbasaṅgāme kusalā. Ohārinīti",
  "atk-s0514a2:2769_4": "parasenāya antaraṃ pavisitvā apaññāyantāva parasīsaṃ āharituṃ samatthā. Saddavatīti",
  "atk-s0514a2:2769_5": "dasahi saddehi avivittā. Bherisaṅkhappabodhanāti “etha yātha yujjhathā”tiādīni tattha",
  "atk-s0514a2:2769_6": "vacībhedena jānāpetuṃ na sakkā, tādisāni panettha kiccāni bherisaṅkhasaddeheva bodhentīti",
  "atk-s0514a2:2769_7": "bherisaṅkhappabodhanā. Lohavijjālaṅkārābhāti ettha lohavijjāti lohasippāni. Sattaratanapaṭimaṇḍitānaṃ",
  "atk-s0514a2:2769_8": "kavacacammajālikāsīsakareṇikādīnaṃ etaṃ nāmaṃ. Alaṅkārāti rājamahāmattādīnaṃ alaṅkārā.",
  "atk-s0514a2:2769_9": "Tasmā lohavijjāhi ceva alaṅkārehi ca bhāsatīti lohavijjālaṅkārābhāti ayamettha attho.",
  "atk-s0514a2:2769_10": "Dhajinīti suvaṇṇādipaṭimaṇḍitehi nānāvatthasamujjalehi rathādīsu samussitadhajehi",
  "atk-s0514a2:2769_11": "samannāgatā. Vāmarohinīti hatthī ca asse ca ārohantā vāmapassena ārohanti, tena “vāmarohinī”ti",
  "atk-s0514a2:2769_12": "vuccanti, tehi samannāgatā, aparimitahatthiassasamākiṇṇāti attho. Sippiyehīti hatthisippaassasippādīsu",
  "atk-s0514a2:2769_13": "aṭṭhārasasu sippesu nipphattiṃ pattehi suṭṭhu samannāgatā susamākiṇṇā. Sūrehīti tāta,",
  "atk-s0514a2:2769_14": "esā kira senā sīhasamānaparakkamehi sūrayodhehi suppatiṭṭhitā.",
  "atk-s0514a2:2770_0": "Āhūti dasa kirettha senāya paṇḍitāti vadanti. Bhūripaññāti pathavisamāya vipulāya",
  "atk-s0514a2:2770_1": "paññāya samannāgatā. Rahogamāti raho gamanasīlā raho nisīditvā mantanasīlā. Te kira",
  "atk-s0514a2:2770_2": "ekāhadvīhaṃ cintetuṃ labhantā pathaviṃ parivattetuṃ ākāse gaṇhituṃ samatthā. Ekādasīti",
  "atk-s0514a2:2770_3": "tehi kira paṇḍitehi atirekatarapaññā pañcālarañño mātā. Sā tesaṃ ekādasī hutvā pañcāliyaṃ",
  "atk-s0514a2:2770_4": "senaṃ pasāsati anusāsati.",
  "atk-s0514a2:2771_0": "Ekadivasaṃ kireko puriso ekaṃ taṇḍulanāḷiñca puṭakabhattañca kahāpaṇasahassañca gahetvā",
  "atk-s0514a2:2771_1": "“nadiṃ tarissāmī”ti otiṇṇo nadimajjhaṃ patvā tarituṃ asakkonto tīre ṭhite manusse",
  "atk-s0514a2:2771_2": "evamāha – “ambho, mama hatthe ekā taṇḍulanāḷi puṭakabhattaṃ kahāpaṇasahassañca atthi,",
  "atk-s0514a2:2771_3": "ito yaṃ mayhaṃ ruccati, taṃ dassāmi. Yo sakkoti, so maṃ uttāretū”ti. Atheko thāmasampanno",
  "atk-s0514a2:2771_4": "puriso gāḷhaṃ nivāsetvā nadiṃ ogāhetvā taṃ hatthe gahetvā paratīraṃ uttāretvā “dehi",
  "atk-s0514a2:2771_5": "me dātabba”nti āha. “So taṇḍulanāḷiṃ vā puṭakabhattaṃ vā gaṇhāhī”ti. “Samma, ahaṃ",
  "atk-s0514a2:2771_6": "jīvitaṃ agaṇetvā taṃ uttāresiṃ, na me etehi attho, kahāpaṇaṃ me dehī”ti. Ahaṃ “ito",
  "atk-s0514a2:2771_7": "mayhaṃ yaṃ ruccati, taṃ dassāmī”ti avacaṃ, idāni mayhaṃ yaṃ ruccati, taṃ dammi, icchanto",
  "atk-s0514a2:2771_8": "gaṇhāti. So samīpe ṭhitassa ekassa kathesi. Sopi taṃ “esa attano ruccanakaṃ tava",
  "atk-s0514a2:2771_9": "deti, gaṇhā”ti āha. So “ahaṃ na gaṇhissāmī”ti taṃ ādāya vinicchayaṃ gantvā vinicchayāmaccānaṃ",
  "atk-s0514a2:2771_10": "ārocesi. Tepi sabbaṃ sutvā tathevāhaṃsu. So tesaṃ vinicchayena atuṭṭho rañño santikaṃ",
  "atk-s0514a2:2771_11": "gantvā tamatthaṃ ārocesi. Rājāpi vinicchayāmacce pakkosāpetvā tesaṃ santike ubhinnaṃ",
  "atk-s0514a2:2771_12": "vacanaṃ sutvā vinicchinituṃ ajānanto attano jīvitaṃ pahāya nadiṃ otiṇṇaṃ parajjāpesi.",
  "atk-s0514a2:2772_0": "Tasmiṃ khaṇe rañño mātā calākadevī nāma avidūre nisinnā ahosi. Sā rañño dubbinicchitabhāvaṃ",
  "atk-s0514a2:2772_1": "ñatvā “tāta, imaṃ aḍḍaṃ ñatvāva suṭṭhu vinicchita”nti āha. “Amma, ahaṃ ettakaṃ jānāmi.",
  "atk-s0514a2:2772_2": "Sace tumhe uttaritaraṃ jānātha, tumheva vinicchinathā”ti. Sā “evaṃ karissāmī”ti vatvā",
  "atk-s0514a2:2772_3": "taṃ purisaṃ pakkosāpetvā “ehi, tāta, tava hatthagatāni tīṇipi bhūmiyaṃ ṭhapehī”ti",
  "atk-s0514a2:2772_4": "paṭipāṭiyā ṭhapāpetvā “tāta, tvaṃ udake vuyhamāno imassa kiṃ kathesī”ti pucchitvā",
  "atk-s0514a2:2772_5": "“idaṃ nāmayye”ti vutte “tena hi tava ruccanakaṃ gaṇhā”ti āha. So sahassatthavikaṃ",
  "atk-s0514a2:2772_6": "gaṇhi. Atha naṃ sā thokaṃ gatakāle pakkosāpetvā “tāta, sahassaṃ te ruccatī”ti pucchitvā",
  "atk-s0514a2:2772_7": "“āma, ruccatī”ti vutte “tāta, tayā ‘ito yaṃ mayhaṃ ruccati, taṃ dassāmī’ti imassa",
  "atk-s0514a2:2772_8": "vuttaṃ, na vutta”nti pucchitvā “vuttaṃ devī”ti vutte “tena hi imaṃ sahassaṃ etassa",
  "atk-s0514a2:2772_9": "dehī”ti vatvā dāpesi. So rodanto paridevanto adāsi. Tasmiṃ khaṇe rājā amaccā ca tussitvā",
  "atk-s0514a2:2772_10": "sādhukāraṃ pavattayiṃsu. Tato paṭṭhāya tassā paṇḍitabhāvo sabbattha pākaṭo jāto.",
  "atk-s0514a2:2772_11": "Taṃ sandhāya videharājā “mātā ekādasī rañño”ti āha.",
  "atk-s0514a2:2773_0": "Khatyāti khattiyā. Acchinnaraṭṭhāti cūḷanibrahmadattena acchinditvā gahitaraṭṭhā.",
  "atk-s0514a2:2773_1": "Byathitāti maraṇabhayabhītā aññaṃ gahetabbagahaṇaṃ apassantā. Pañcāliyaṃ vasaṃ gatāti",
  "atk-s0514a2:2773_2": "etassa pañcālarañño vasaṃ gatāti attho. Sāmivacanatthe hi etaṃ upayogavacanaṃ. Yaṃvadā",
  "atk-s0514a2:2773_3": "takkarāti yaṃ mukhena vadanti, taṃ rañño kātuṃ sakkontāva. Vasino gatāti pubbe sayaṃvasino",
  "atk-s0514a2:2773_4": "idāni panassa vasaṃ gatāti attho. Tisandhīti paṭhamaṃ hatthipākārena parikkhittā,",
  "atk-s0514a2:2773_5": "tato rathapākārena, tato assapākārena, tato yodhapattipākārena parikkhittāti imehi",
  "atk-s0514a2:2773_6": "catūhi saṅkhepehi tisandhīhi parivāritā. Hatthirathānañhi antaraṃ eko sandhi, rathaassānaṃ",
  "atk-s0514a2:2773_7": "antaraṃ eko sandhi, assapattīnaṃ antaraṃ eko sandhi. Parikhaññatīti khanīyati. Imañhi",
  "atk-s0514a2:2773_8": "idāni uppāṭetvā gaṇhitukāmā viya samantato khananti. Uddhaṃ tārakajātāvāti tāta,",
  "atk-s0514a2:2773_9": "yāya senāya samantā parivāritā, sā anekasatasahassadaṇḍadīpikāhi uddhaṃ tārakajātā",
  "atk-s0514a2:2773_10": "viya khāyati. Vijānāhīti tāta mahosadhapaṇḍita, avīcito yāva bhavaggā añño tayā sadiso",
  "atk-s0514a2:2773_11": "upāyakusalo paṇḍito nāma natthi, paṇḍitabhāvo nāma evarūpesu ṭhānesu paññāyati, tasmā",
  "atk-s0514a2:2773_12": "tvameva jānāhi, kathaṃ amhākaṃ ito dukkhā pamokkho bhavissatīti.",
  "atk-s0514a2:2774_0": "Imaṃ rañño kathaṃ sutvā mahāsatto cintesi “ayaṃ rājā ativiya maraṇabhayabhīto, gilānassa",
  "atk-s0514a2:2774_1": "kho pana vejjo paṭisaraṇaṃ, chātassa bhojanaṃ, pipāsitassa pānīyaṃ, imassapi maṃ",
  "atk-s0514a2:2774_2": "ṭhapetvā aññaṃ paṭisaraṇaṃ natthi, assāsessāmi na”nti. Atha mahāsatto manosilātale",
  "atk-s0514a2:2774_3": "nadanto sīho viya “mā bhāyi, mahārāja, rajjasukhaṃ anubhava, ahaṃ leḍḍuṃ",
  "atk-s0514a2:2775": "Gahetvā kākaṃ viya, dhanuṃ gahetvā makkaṭaṃ viya ca, imaṃ aṭṭhārasaakkhobhaṇisaṅkhaṃ senaṃ udare bandhasāṭakānampi assāmikaṃ katvā palāpessāmī”ti vatvā navamaṃ gāthamāha –",
  "atk-s0514a2:2776": "598.",
  "atk-s0514a2:2777": "“Pāde deva pasārehi, bhuñja kāme ramassu ca;",
  "atk-s0514a2:2778": "Hitvā pañcāliyaṃ senaṃ, brahmadatto palāyitī”ti.",
  "atk-s0514a2:2779_0": "Tassattho – “deva, tvaṃ yathāsukhaṃ attano rajjasukhasaṅkhāte te pāde pasārehi, pasārento",
  "atk-s0514a2:2779_1": "ca saṅgāme cittaṃ akatvā bhuñja, kāme ramassu ca, esa brahmadatto imaṃ senaṃ chaḍḍetvā palāyissatī”ti.",
  "atk-s0514a2:2780_0": "Evaṃ paṇḍito rājānaṃ samassāsetvā vanditvā rājanivesanā nikkhamitvā nagare chaṇabheriṃ",
  "atk-s0514a2:2780_1": "carāpetvā nāgare āha – “ambho, tumhe mā cintayittha, sattāhaṃ mālāgandhavilepanapānabhojanādīni",
  "atk-s0514a2:2780_2": "sampādetvā chaṇakīḷaṃ paṭṭhapetha. Tattha tattha manussā yathārūpaṃ mahāpānaṃ pivantu,",
  "atk-s0514a2:2780_3": "gandhabbaṃ karontu, vādentu vaggantu seḷentu nadantu naccantu gāyantu apphoṭentu,",
  "atk-s0514a2:2780_4": "paribbayo pana vo mama santakova hotu, ahaṃ mahosadhapaṇḍito nāma, passissatha me",
  "atk-s0514a2:2780_5": "ānubhāva”nti. Te tathā kariṃsu. Tadā gītavāditādisaddaṃ bahinagare ṭhitā suṇanti,",
  "atk-s0514a2:2780_6": "cūḷadvārena manussā nagaraṃ pavisanti. Ṭhapetvā paṭisattuṃ diṭṭhaṃ diṭṭhaṃ na gaṇhanti,",
  "atk-s0514a2:2780_7": "tasmā sañcāro na chijjati, nagaraṃ paviṭṭhamanussā chaṇakīḷanissitaṃ janaṃ passanti.",
  "atk-s0514a2:2781_0": "Cūḷanibrahmadattopi nagare kolāhalaṃ sutvā amacce evamāha – “ambho, amhesu aṭṭhārasaakkhobhaṇiyā",
  "atk-s0514a2:2781_1": "senāya nagaraṃ parivāretvā ṭhitesu nagaravāsīnaṃ bhayaṃ vā sārajjaṃ vā natthi, ānanditā",
  "atk-s0514a2:2781_2": "somanassappattā apphoṭenti nadanti seḷenti naccanti gāyanti, kiṃ nāmeta”nti? Atha",
  "atk-s0514a2:2781_3": "naṃ upanikkhittakapurisā musāvādaṃ katvā evamāhaṃsu “deva, mayaṃ ekena kammena cūḷadvārena",
  "atk-s0514a2:2781_4": "nagaraṃ pavisitvā chaṇanissitaṃ mahājanaṃ disvā pucchimhā ‘ambho, sakalajambudīparājāno",
  "atk-s0514a2:2781_5": "āgantvā tumhākaṃ nagaraṃ parikkhipitvā ṭhitā, tumhe pana atipamattā, kiṃ nāmeta’nti?",
  "atk-s0514a2:2781_6": "Te evamāhaṃsu ‘ambho, amhākaṃ rañño kumārakāle eko manoratho ahosi sakalajambudīparājūhi",
  "atk-s0514a2:2781_7": "nagare parivārite chaṇaṃ karissāmīti, tassa ajja manoratho matthakaṃ patto, tasmā",
  "atk-s0514a2:2781_8": "chaṇabheriṃ carāpetvā sayaṃ mahātale mahāpānaṃ pivatī”’ti.",
  "atk-s0514a2:2782_0": "Rājā tesaṃ kathaṃ sutvā kujjhitvā senaṃ āṇāpesi – “bhonto, gacchatha, khippaṃ ito",
  "atk-s0514a2:2782_1": "cito ca nagaraṃ avattharitvā parikhaṃ bhinditvā pākāraṃ maddantā dvāraṭṭālake bhindantā",
  "atk-s0514a2:2782_2": "nagaraṃ pavisitvā sakaṭehi kumbhaṇḍāni viya mahājanassa sīsāni gaṇhatha, videharañño",
  "atk-s0514a2:2782_3": "sīsaṃ āharathā”ti. Taṃ sutvā sūrayodhā nānāvudhahatthā dvārasamīpaṃ gantvā paṇḍitassa",
  "atk-s0514a2:2782_4": "purisehi sakkharavālukakalalasiñcanapāsāṇapatanādīhi upaddutā paṭikkamanti. “Pākāraṃ",
  "atk-s0514a2:2782_5": "bhindissāmā”ti parikhaṃ otiṇṇepi antaraṭṭālakesu ṭhitā ususattitomarādīhi vijjhantā",
  "atk-s0514a2:2782_6": "mahāvināsaṃ pāpenti. Paṇḍitassa yodhā cūḷanibrahmadattassa yodhe hatthavikārādīni",
  "atk-s0514a2:2782_7": "dassetvā nānappakārehi akkosanti paribhāsanti tajjenti. “Tumhe kilamantā bhattaṃ",
  "atk-s0514a2:2782_8": "alabhantā thokaṃ pivissatha khādissathā”ti surāpiṭṭhakāni ceva macchamaṃsasūlāni",
  "atk-s0514a2:2782_9": "ca pasāretvā sayameva pivanti khādanti, anupākāre caṅkamanti. Itare kiñci kātuṃ asakkontā",
  "atk-s0514a2:2782_10": "cūḷanibrahmadattassa santikaṃ gantvā “deva, ṭhapetvā iddhimante aññehi niddharituṃ",
  "atk-s0514a2:2782_11": "na sakkā”ti vadiṃsu.",
  "atk-s0514a2:2783_0": "Rājā catupañcāhaṃ vasitvā gahetabbayuttakaṃ apassanto kevaṭṭaṃ pucchi “ācariya, nagaraṃ",
  "atk-s0514a2:2783_1": "gaṇhituṃ na sakkoma, ekopi upasaṅkamituṃ samattho natthi, kiṃ kātabba”nti. Kevaṭṭo",
  "atk-s0514a2:2783_2": "“hotu, mahārāja, nagaraṃ nāma bahiudakaṃ hoti, udakakkhayena naṃ gaṇhissāma, manussā",
  "atk-s0514a2:2783_3": "udakena kilamantā dvāraṃ vivarissantī”ti āha. So “attheso upāyo”ti sampaṭicchi. Tato",
  "atk-s0514a2:2783_4": "paṭṭhāya udakaṃ pavesetuṃ na denti. Paṇḍitassa upanikkhittakapurisā paṇṇaṃ likhitvā",
  "atk-s0514a2:2783_5": "kaṇḍe bandhitvā taṃ pavattiṃ pesesuṃ. Tenapi paṭhamameva āṇattaṃ “yo yo kaṇḍe paṇṇaṃ",
  "atk-s0514a2:2783_6": "passati, so so me āharatū”ti. Atheko puriso taṃ disvā paṇḍitassa dassesi. So taṃ",
  "atk-s0514a2:2783_7": "pavattiṃ ñatvā “na me paṇḍitabhāvaṃ jānantī”ti saṭṭhihatthaṃ veḷuṃ dvidhā phāletvā",
  "atk-s0514a2:2783_8": "parisuddhaṃ sodhāpetvā puna ekato katvā cammena bandhitvā upari kalalena makkhetvā",
  "atk-s0514a2:2783_9": "himavantato iddhimantatāpasehi ānītaṃ kudrūsakumudabījaṃ pokkharaṇitīre kalalesu",
  "atk-s0514a2:2783_10": "ropāpetvā upari veḷuṃ ṭhapāpetvā udakassa pūrāpesi. Ekaratteneva vaḍḍhitvā pupphaṃ",
  "atk-s0514a2:2783_11": "veḷumatthakato uggantvā ratanamattaṃ aṭṭhāsi.",
  "atk-s0514a2:2784_0": "Atha naṃ uppāṭetvā “idaṃ cūḷanibrahmadattassa dethā”ti attano purisānaṃ dāpesi. Te",
  "atk-s0514a2:2784_1": "tassa daṇḍakaṃ valayaṃ katvā “ambho, brahmadattassa pādamūlikā chātakena mā marittha,",
  "atk-s0514a2:2784_2": "gaṇhathetaṃ uppalaṃ piḷandhitvā daṇḍakaṃ kucchipūraṃ khādathā”ti vatvā khipiṃsu.",
  "atk-s0514a2:2784_3": "Tameko paṇḍitassa upanikkhittakapuriso uṭṭhāya gaṇhi, atha taṃ rañño santikaṃ āharitvā",
  "atk-s0514a2:2784_4": "“passatha, deva, imassa daṇḍakaṃ, na no ito pubbe evaṃ dīghadaṇḍako diṭṭhapubbo”ti",
  "atk-s0514a2:2784_5": "vatvā “minatha na”nti vutte paṇḍitassa purisā saṭṭhihatthaṃ daṇḍakaṃ asītihatthaṃ",
  "atk-s0514a2:2784_6": "katvā miniṃsu. Puna raññā “katthetaṃ jāta”nti vutte eko musāvādaṃ katvā evamāha –",
  "atk-s0514a2:2784_7": "“deva, ahaṃ ekadivasaṃ pipāsito hutvā ‘suraṃ pivissāmī’ti cūḷadvārena nagaraṃ paviṭṭho,",
  "atk-s0514a2:2784_8": "nāgarānaṃ udakakīḷatthāya kataṃ mahāpokkharaṇiṃ passiṃ, mahājano nāvāya nisīditvā",
  "atk-s0514a2:2784_9": "pupphāni gaṇhāti. Tattha idaṃ tīrappadese jātaṃ, gambhīraṭṭhāne jātassa pana daṇḍako",
  "atk-s0514a2:2784_10": "satahattho bhavissatī”ti.",
  "atk-s0514a2:2785_0": "Taṃ sutvā rājā kevaṭṭaṃ āha – “ācariya, na sakkā udakakkhayena idaṃ gaṇhituṃ, harathekaṃ",
  "atk-s0514a2:2785_1": "upāya”nti. “Tena hi, deva, dhaññakkhayena gaṇhissāma, nagaraṃ nāma bahidhaññaṃ hotī”ti.",
  "atk-s0514a2:2785_2": "Evaṃ hotu ācariyāti, paṇḍito purimanayeneva taṃ pavattiṃ ñatvā “na me kevaṭṭabrāhmaṇo",
  "atk-s0514a2:2785_3": "paṇḍitabhāvaṃ jānātī”ti anupākāramatthake kalalaṃ katvā vīhiṃ tattha ropāpesi. Bodhisattānaṃ",
  "atk-s0514a2:2785_4": "adhippāyo nāma samijjhatīti vīhī ekaratteneva vuṭṭhāya pākāramatthake nīlā hutvā",
  "atk-s0514a2:2785_5": "paññāyanti. Taṃ disvā cūḷanibrahmadatto “ambho, kimetaṃ pākāramatthake nīlaṃ hutvā",
  "atk-s0514a2:2785_6": "paññāyatī”ti pucchi. Paṇḍitassa upanikkhittakapuriso rañño vacanaṃ mukhato jivhaṃ",
  "atk-s0514a2:2785_7": "luñcanto viya gahetvā “deva, gahapatiputto mahosadhapaṇḍito anāgatabhayaṃ disvā pubbeva",
  "atk-s0514a2:2785_8": "raṭṭhato dhaññaṃ āharāpetvā koṭṭhāgārādīni pūrāpetvā sesadhaññaṃ pākārapasse nikkhipāpesi.",
  "atk-s0514a2:2785_9": "Te kira vīhayo ātapena sukkhantā vassena tementā tattheva sassaṃ janesuṃ. Ahaṃ ekadivasaṃ",
  "atk-s0514a2:2785_10": "ekena kammena cūḷadvārena pavisitvā pākāramatthake vīhirāsito vīhiṃ hatthena gahetvā",
  "atk-s0514a2:2785_11": "vīthiyaṃ chaḍḍente passiṃ. Atha te maṃ parihāsantā ‘chātosi maññe, vīhiṃsāṭakadasante",
  "atk-s0514a2:2785_12": "bandhitvā tava gehaṃ haritvā koṭṭetvā pacāpetvā bhuñjāhī’ti vadiṃsū”ti ārocesi.",
  "atk-s0514a2:2786_0": "Taṃ sutvā rājā kevaṭṭaṃ “ācariya, dhaññakkhayenapi gaṇhituṃ na sakkā, ayampi anupāyo”ti",
  "atk-s0514a2:2786_1": "āha. “Tena hi, deva, dārukkhayena gaṇhissāma, nagaraṃ nāma bahidārukaṃ hotī”ti. “Evaṃ",
  "atk-s0514a2:2786_2": "hotu, ācariyā”ti. Paṇḍito purimanayeneva taṃ pavattiṃ ñatvā pākāramatthake vīhiṃ",
  "atk-s0514a2:2786_3": "atikkamitvā paññāyamānaṃ dārurāsiṃ kāresi. Paṇḍitassa manussā cūḷanibrahmadattassa",
  "atk-s0514a2:2786_4": "purisehi saddhiṃ parihāsaṃ karontā “sace chātattha, yāgubhattaṃ pacitvā bhuñjathā”ti",
  "atk-s0514a2:2786_5": "mahantamahantāni dārūni khipiṃsu. Rājā “pākāramatthakena dārūni paññāyanti, kimeta”nti",
  "atk-s0514a2:2786_6": "pucchitvā “deva, gahapatiputto kira mahosadhapaṇḍito anāgatabhayaṃ disvā dārūni āharāpetvā",
  "atk-s0514a2:2786_7": "kulānaṃ pacchāgehesu ṭhapāpetvā atirekāni pākāraṃ nissāya ṭhapāpesī”ti upanikkhittakānaññeva",
  "atk-s0514a2:2786_8": "santikā vacanaṃ sutvā kevaṭṭaṃ āha – “ācariya, dārukkhayenapi na sakkā amhehi gaṇhituṃ,",
  "atk-s0514a2:2786_9": "āharathekaṃ upāya”nti. “Mā cintayittha, mahārāja, añño upāyo atthī”ti. “Ācariya,",
  "atk-s0514a2:2786_10": "kiṃ upāyo nāmesa, nāhaṃ tava upāyassa antaṃ passāmi, na sakkā amhehi vedehaṃ gaṇhituṃ,",
  "atk-s0514a2:2786_11": "amhākaṃ nagarameva gamissāmā”ti. “Deva, ‘cūḷanibrahmadatto ekasatakhattiyehi saddhiṃ",
  "atk-s0514a2:2786_12": "vedehaṃ gaṇhituṃ nāsakkhī’ti amhākaṃ lajjanakaṃ bhavissati, kiṃ pana mahosadhova",
  "atk-s0514a2:2786_13": "paṇḍito, ahampi paṇḍitoyeva, ekaṃ lesaṃ karissāmī”ti. “Kiṃ leso nāma, ācariyā”ti.",
  "atk-s0514a2:2786_14": "“Dhammayuddhaṃ nāma karissāma, devā”ti. “Kimetaṃ dhammayuddhaṃ nāmā”ti? “Mahārāja",
  "atk-s0514a2:2786_15": "na senā yujjhissanti, dvinnaṃ pana rājūnaṃ dve paṇḍitā ekaṭṭhāne bhavissanti. Tesu",
  "atk-s0514a2:2786_16": "yo vandissati, tassa parājayo bhavissati. Mahosadho pana imaṃ mantaṃ na jānāti, ahaṃ",
  "atk-s0514a2:2786_17": "mahallako, so daharo, maṃ disvāva vandissati, tadā videho parājito nāma bhavissati,",
  "atk-s0514a2:2786_18": "atha mayaṃ videhaṃ parājetvā attano nagarameva gamissāma, evaṃ no lajjanakaṃ na bhavissati.",
  "atk-s0514a2:2786_19": "Idaṃ dhammayuddhaṃ nāmā”ti.",
  "atk-s0514a2:2787_0": "Paṇḍito tampi rahassaṃ purimanayeneva ñatvā “sace kevaṭṭassa parajjāmi, nāhaṃ paṇḍitosmī”ti",
  "atk-s0514a2:2787_1": "cintesi. Cūḷanibrahmadattopi “sobhano, ācariya, upāyo”ti vatvā “sve dhammayuddhaṃ",
  "atk-s0514a2:2787_2": "bhavissati, dvinnampi paṇḍitānaṃ dhammena jayaparājayo bhavissati. Yo dhammayuddhaṃ",
  "atk-s0514a2:2787_3": "na karissati, sopi parājito nāma bhavissatī”ti paṇṇaṃ likhāpetvā cūḷadvārena vedehassa",
  "atk-s0514a2:2787_4": "pesesi. Taṃ sutvā vedeho paṇḍitaṃ pakkosāpetvā tamatthaṃ ācikkhi. Taṃ pavattiṃ sutvā",
  "atk-s0514a2:2787_5": "paṇḍito “sādhu, deva, sve pātova pacchimadvāre dhammayuddhamaṇḍalaṃ sajjessanti,",
  "atk-s0514a2:2787_6": "‘dhammayuddhamaṇḍalaṃ āgacchatū’ti pesethā”ti āha. Taṃ sutvā rājā āgatadūtasseva",
  "atk-s0514a2:2787_7": "hatthe paṇṇakaṃ adāsi. Paṇḍito punadivase “kevaṭṭasseva parājayo hotū”ti pacchimadvāre",
  "atk-s0514a2:2787_8": "dhammayuddhamaṇḍalaṃ sajjāpesi. Tepi kho ekasatapurisā “ko jānāti, kiṃ bhavissatī”ti",
  "atk-s0514a2:2787_9": "paṇḍitassa ārakkhatthāya kevaṭṭaṃ parivārayiṃsu. Tepi ekasatarājāno dhammayuddhamaṇḍalaṃ",
  "atk-s0514a2:2787_10": "gantvā pācīnadisaṃ olokentā aṭṭhaṃsu, tathā kevaṭṭabrāhmaṇopi.",
  "atk-s0514a2:2788_0": "Bodhisatto pana pātova gandhodakena nhatvā satasahassagghanakaṃ kāsikavatthaṃ nivāsetvā",
  "atk-s0514a2:2788_1": "sabbālaṅkārapaṭimaṇḍito nānaggarasabhojanaṃ bhuñjitvā mahantena parivārena rājadvāraṃ",
  "atk-s0514a2:2788_2": "gantvā “pavisatu me putto”ti vutte pavisitvā rājānaṃ vanditvā ekamantaṃ ṭhatvā “kuhiṃ",
  "atk-s0514a2:2788_3": "gamissasi, tātā”ti vutte “dhammayuddhamaṇḍalaṃ gamissāmī”ti āha. “Kiṃ laddhuṃ vaṭṭatī”ti?",
  "atk-s0514a2:2788_4": "“Deva, kevaṭṭabrāhmaṇaṃ maṇiratanena vañcetukāmomhi, aṭṭhavaṅkaṃ maṇiratanaṃ laddhuṃ",
  "atk-s0514a2:2788_5": "vaṭṭatī”ti. “Gaṇha, tātā”ti. So taṃ gahetvā rājānaṃ vanditvā rājanivesanā otiṇṇo",
  "atk-s0514a2:2788_6": "sahajātehi yodhasahassehi parivuto navutikahāpaṇasahassagghanakaṃ setasindhavayuttaṃ",
  "atk-s0514a2:2788_7": "rathavaramāruyha pātarāsavelāya dvārasamīpaṃ pāpuṇi. Kevaṭṭo pana “idāni āgamissati,",
  "atk-s0514a2:2788_8": "idāni āgamissatī”ti tassāgamanaṃ olokentoyeva aṭṭhāsi, olokanena dīghagīvataṃ patto",
  "atk-s0514a2:2788_9": "viya ahosi, sūriyatejena sedā muccanti. Mahāsattopi mahāparivāratāya mahāsamuddo",
  "atk-s0514a2:2788_10": "viya ajjhottharanto kesarasīho viya achambhito vigatalomahaṃso dvāraṃ vivarāpetvā",
  "atk-s0514a2:2788_11": "nagarā nikkhamma rathā oruyha sīho viya vijambhamāno pāyāsi. Ekasatarājānopi tassa",
  "atk-s0514a2:2788_12": "rūpasiriṃ disvā “esa kira sirivaḍḍhanaseṭṭhiputto mahosadhapaṇḍito paññāya sakalajambudīpe",
  "atk-s0514a2:2788_13": "adutiyo”ti ukkuṭṭhisahassāni pavattayiṃsu.",
  "atk-s0514a2:2789_0": "Sopi marugaṇaparivuto viya sakko anomena sirivibhavena taṃ maṇiratanaṃ hatthena gahetvā",
  "atk-s0514a2:2789_1": "kevaṭṭābhimukho agamāsi. Kevaṭṭopi taṃ disvāva sakabhāvena saṇṭhātuṃ asakkonto paccuggamanaṃ",
  "atk-s0514a2:2789_2": "katvā evamāha – “paṇḍita mahosadha, mayaṃ dve paṇḍitā, amhākaṃ tumhe nissāya ettakaṃ",
  "atk-s0514a2:2789_3": "kālaṃ vasantānaṃ tumhehi paṇṇākāramattampi na pesitapubbaṃ, kasmā evamakatthā”ti?",
  "atk-s0514a2:2789_4": "Atha naṃ mahāsatto “paṇḍita, tumhākaṃ anucchavikaṃ paṇṇākāraṃ olokentā ajja mayaṃ",
  "atk-s0514a2:2789_5": "imaṃ maṇiratanaṃ labhimhā, handa, imaṃ maṇiratanaṃ gaṇhatha, evarūpaṃ nāma aññaṃ",
  "atk-s0514a2:2789_6": "maṇiratanaṃ natthī”ti āha. So tassa hatthe jalamānaṃ maṇiratanaṃ disvā “dātukāmo",
  "atk-s0514a2:2789_7": "me bhavissatī”ti cintetvā “tena hi, paṇḍita, dehī”ti hatthaṃ pasāresi. Mahāsatto",
  "atk-s0514a2:2789_8": "“gaṇhāhi, ācariyā”ti khipitvā pasāritahatthassa aṅgulīsu pātesi. Brāhmaṇo garuṃ maṇiratanaṃ",
  "atk-s0514a2:2789_9": "aṅgulīhi dhāretuṃ nāsakkhi. Maṇiratanaṃ parigaḷitvā mahāsattassa pādamūle pati. Brāhmaṇo",
  "atk-s0514a2:2789_10": "lobhena “gaṇhissāmi na”nti tassa pādamūle oṇato ahosi. Athassa mahāsatto uṭṭhātuṃ",
  "atk-s0514a2:2789_11": "adatvā ekena hatthena khandhaṭṭhike, ekena piṭṭhikacchāyaṃ gahetvā “uṭṭhetha ācariya,",
  "atk-s0514a2:2789_12": "uṭṭhetha ācariya, ahaṃ atidaharo tumhākaṃ nattumatto, mā maṃ vandathā”ti vadanto",
  "atk-s0514a2:2789_13": "aparāparaṃ katvā mukhaṃ bhūmiyaṃ ghaṃsitvā lohitamakkhitaṃ katvā “andhabāla, tvaṃ",
  "atk-s0514a2:2789_14": "mama santikā vandanaṃ paccāsīsasī”ti gīvāyaṃ gahetvā khipi. So usabhamatte ṭhāne",
  "atk-s0514a2:2789_15": "patitvā uṭṭhāya palāyi. Maṇiratanaṃ pana mahāsattassa manussāyeva gaṇhiṃsu.",
  "atk-s0514a2:2790_0": "Bodhisattassa pana “uṭṭhetha ācariya, uṭṭhetha ācariya, mā maṃ vandathā”ti vacīghoso",
  "atk-s0514a2:2790_1": "sakalaparisaṃ chādetvā aṭṭhāsi. “Kevaṭṭabrāhmaṇo mahosadhassa pāde vandatī”ti purisāpissa",
  "atk-s0514a2:2790_2": "ekappahāreneva unnādādīni akaṃsu. Brahmadattaṃ ādiṃ katvā sabbepi te rājāno kevaṭṭaṃ",
  "atk-s0514a2:2790_3": "mahāsattassa pādamūle oṇataṃ addasaṃsuyeva. Te “amhākaṃ paṇḍitena mahosadho vandito,",
  "atk-s0514a2:2790_4": "idāni parājitamhā, na no jīvitaṃ dassatī”ti attano attano asse abhiruhitvā uttarapañcālābhimukhā",
  "atk-s0514a2:2790_5": "palāyituṃ ārabhiṃsu. Te palāyante disvā bodhisattassa purisā “cūḷanibrahmadatto ekasatakhattiye",
  "atk-s0514a2:2790_6": "gahetvā palāyatī”ti puna ukkuṭṭhimakaṃsu. Taṃ sutvā te rājāno maraṇabhayabhītā bhiyyosomattāya",
  "atk-s0514a2:2790_7": "palāyantā senaṅgaṃ bhindiṃsu. Bodhisattassa purisāpi nadantā vaggantā suṭṭhutaraṃ",
  "atk-s0514a2:2790_8": "kolāhalamakaṃsu. Mahāsatto senaṅgaparivuto nagarameva pāvisi. Cūḷanibrahmadattassa",
  "atk-s0514a2:2790_9": "senāpi tiyojanamattaṃ pakkhandi.",
  "atk-s0514a2:2791_0": "Kevaṭṭo assaṃ abhiruyha nalāṭe lohitaṃ puñchamāno senaṃ patvā assapiṭṭhiyaṃ nisinnova",
  "atk-s0514a2:2791_1": "“bhonto mā palāyatha, bhonto mā palāyatha, nāhaṃ gahapatiputtaṃ vandāmi, tiṭṭhatha",
  "atk-s0514a2:2791_2": "tiṭṭhathā”ti āha. Senā asaddahantā aṭṭhatvā āgacchantaṃ kevaṭṭaṃ akkosantā paribhāsantā",
  "atk-s0514a2:2791_3": "“pāpadhamma duṭṭhabrāhmaṇa, ‘dhammayuddhaṃ nāma karissāmī’ti vatvā nattumattaṃ appahontampi",
  "atk-s0514a2:2791_4": "vandati, natthi tava kattabba”nti kathaṃ asuṇantā viya gacchanteva. So vegena gantvā",
  "atk-s0514a2:2791_5": "senaṃ pāpuṇitvā “bhonto vacanaṃ saddahatha mayhaṃ, nāhaṃ taṃ vandāmi, maṇiratanena",
  "atk-s0514a2:2791_6": "maṃ vañcesī”ti sabbepi te rājāno nānākāraṇehi sambodhetvā attano kathaṃ gaṇhāpetvā",
  "atk-s0514a2:2791_7": "tathā bhinnaṃ senaṃ paṭinivattesi. Sā pana tāva mahatī senā sace ekekapaṃsumuṭṭhiṃ",
  "atk-s0514a2:2791_8": "vā ekekaleḍḍuṃ vā gahetvā nagarābhimukhā khipeyya, parikhaṃ pūretvā pākārappamāṇā",
  "atk-s0514a2:2791_9": "rāsi bhaveyya. Bodhisattānaṃ pana adhippāyo nāma samijjhatiyeva, tasmā ekopi paṃsumuṭṭhiṃ",
  "atk-s0514a2:2791_10": "vā leḍḍuṃ vā nagarābhimukhaṃ khipanto nāma nāhosi. Sabbepi te nivattitvā attano attano",
  "atk-s0514a2:2791_11": "khandhāvāraṭṭhānameva paccāgamiṃsu.",
  "atk-s0514a2:2792_0": "Rājā kevaṭṭaṃ pucchi “kiṃ karoma, ācariyā”ti. “Deva, kassaci cūḷadvārena nikkhamituṃ",
  "atk-s0514a2:2792_1": "adatvā sañcāraṃ chindāma, manussā nikkhamituṃ alabhantā ukkaṇṭhitvā dvāraṃ vivarissanti,",
  "atk-s0514a2:2792_2": "atha mayaṃ paccāmittaṃ gaṇhissāmā”ti. Paṇḍito taṃ pavattiṃ purimanayeneva ñatvā cintesi",
  "atk-s0514a2:2792_3": "“imesu ciraṃ idheva vasantesu phāsukaṃ nāma natthi. Upāyeneva te palāpetuṃ vaṭṭatī”ti.",
  "atk-s0514a2:2792_4": "So “mantena te palāpessāmī”ti ekaṃ mantakusalaṃ upadhārento anukevaṭṭaṃ nāma brāhmaṇaṃ",
  "atk-s0514a2:2792_5": "disvā taṃ pakkosāpetvā “ācariya, amhākaṃ ekaṃ kammaṃ niddharituṃ vaṭṭatī”ti āha.",
  "atk-s0514a2:2792_6": "“Kiṃ karoma, paṇḍita, vadehī”ti. “Ācariya, tumhe anupākāre ṭhatvā amhākaṃ manussānaṃ",
  "atk-s0514a2:2792_7": "pamādaṃ oloketvā antarantarā brahmadattassa manussānaṃ pūvamacchamaṃsādīni khipitvā",
  "atk-s0514a2:2792_8": "“ambho, idañcidañca khādatha mā ukkaṇṭhatha, aññaṃ katipāhaṃ vasituṃ vāyamatha, nagaravāsino",
  "atk-s0514a2:2792_9": "pañjare baddhakukkuṭā viya ukkaṇṭhitā nacirasseva vo dvāraṃ vivarissanti. Atha tumhe",
  "atk-s0514a2:2792_10": "vedehañca duṭṭhagahapatiputtañca gaṇhissathā”ti vadeyyātha. Amhākaṃ manussā taṃ kathaṃ",
  "atk-s0514a2:2792_11": "sutvā tumhe akkositvā tajjetvā brahmadattassa manussānaṃ passantānaññeva tumhe hatthapādesu",
  "atk-s0514a2:2792_12": "gahetvā veḷupesikādīhi paharantā viya hutvā kese ohāretvā pañca cūḷā gāhāpetvā iṭṭhakacuṇṇena",
  "atk-s0514a2:2792_13": "okirāpetvā kaṇavīramālaṃ kaṇṇe katvā katipayapahāre datvā piṭṭhiyaṃ rājiyo dassetvā",
  "atk-s0514a2:2792_14": "pākāraṃ āropetvā sikkāya pakkhipitvā yottena otāretvā “gaccha mantabhedaka, corā”ti",
  "atk-s0514a2:2792_15": "cūḷanibrahmadattassa manussānaṃ dassanti. Te taṃ rañño santikaṃ ānessanti. Rājā taṃ",
  "atk-s0514a2:2792_16": "disvā “ko te aparādho”ti pucchissati. Athassa evaṃ vadeyyātha “mahārāja, mayhaṃ pubbe",
  "atk-s0514a2:2792_17": "yaso mahanto, gahapatiputto mantabhedako”ti maṃ kujjhitvā rañño kathetvā sabbaṃ me",
  "atk-s0514a2:2792_18": "vibhavaṃ acchindi, “ahaṃ mama yasabhedakassa gahapatiputtassa sīsaṃ gaṇhāpessāmī”ti",
  "atk-s0514a2:2792_19": "tumhākaṃ manussānaṃ ukkaṇṭhitamocanena etesaṃ ṭhitānaṃ khādanīyaṃ vā bhojanīyaṃ vā",
  "atk-s0514a2:2792_20": "demi. Ettakena maṃ porāṇaveraṃ hadaye katvā imaṃ byasanaṃ pāpesi. “Taṃ sabbaṃ tumhākaṃ",
  "atk-s0514a2:2792_21": "manussā jānanti, mahārājā”ti nānappakārehi taṃ saddahāpetvā vissāse uppanne vadeyyātha",
  "atk-s0514a2:2792_22": "“mahārāja, tumhe mamaṃ laddhakālato paṭṭhāya mā cintayittha. Idāni vedehassa ca gahapatiputtassa",
  "atk-s0514a2:2792_23": "ca jīvitaṃ natthi, ahaṃ imasmiṃ nagare pākārassa thiraṭṭhānadubbalaṭṭhānañca parikhāyaṃ",
  "atk-s0514a2:2792_24": "kumbhīlādīnaṃ atthiṭṭhānañca natthiṭṭhānañca jānāmi, na cirasseva vo nagaraṃ gahetvā",
  "atk-s0514a2:2792_25": "dassāmī”ti. Atha so rājā saddahitvā tumhākaṃ sakkāraṃ karissati, senāvāhanañca paṭicchāpessati.",
  "atk-s0514a2:2792_26": "Athassa senaṃ vāḷakumbhīlaṭṭhānesuyeva otāreyyātha. Tassa senā kumbhīlabhayena na",
  "atk-s0514a2:2792_27": "otarissati, tadā tumhe rājānaṃ upasaṅkamitvā “tumhākaṃ senāya, deva, gahapatiputtena",
  "atk-s0514a2:2792_28": "lañjo dinno, sabbe rājāno ca ācariyakevaṭṭañca ādiṃ katvā na kenaci lañjo aggahito",
  "atk-s0514a2:2792_29": "nāma atthi. Kevalaṃ ete tumhe parivāretvā caranti, sabbe pana gahapatiputtassa santakāva,",
  "atk-s0514a2:2792_30": "ahamekova tumhākaṃ puriso. Sace me na saddahatha, sabbe rājāno alaṅkaritvā maṃ dassanāya",
  "atk-s0514a2:2792_31": "āgacchantū”ti pesetha. “Atha nesaṃ gahapatiputtena attano nāmarūpaṃ likhitvā dinnesu",
  "atk-s0514a2:2792_32": "vatthālaṅkārakhaggādīsu akkharāni disvā niṭṭhaṃ gaccheyyāthā”ti vadeyyātha. So tathā",
  "atk-s0514a2:2792_33": "katvā tāni disvā niṭṭhaṃ gantvā bhītatasito te rājāno uyyojetvā “idāni kiṃ karoma",
  "atk-s0514a2:2792_34": "paṇḍitā”ti tumhe pucchissati. Tamenaṃ tumhe evaṃ vadeyyātha “mahārāja, gahapatiputto",
  "atk-s0514a2:2792_35": "bahumāyo. Sace aññāni katipayadivasāni vasissatha, sabbaṃ vo senaṃ attano hatthagataṃ",
  "atk-s0514a2:2792_36": "katvā tumhe gaṇhissati. Tasmā papañcaṃ akatvā ajjeva majjhimayāmānantare assapiṭṭhiyaṃ",
  "atk-s0514a2:2792_37": "nisīditvā palāyissāma, mā no parahatthe maraṇaṃ hotū”ti. So tumhākaṃ vacanaṃ sutvā",
  "atk-s0514a2:2792_38": "tathā karissati. Tumhe tassa palāyanavelāya nivattitvā amhākaṃ manusse jānāpeyyāthāti.",
  "atk-s0514a2:2793_0": "Taṃ sutvā anukevaṭṭabrāhmaṇo “sādhu paṇḍita, karissāmi te vacana”nti āha. “Tena hi",
  "atk-s0514a2:2793_1": "katipayapahāre sahituṃ vaṭṭatī”ti. “Paṇḍita, mama jīvitañca hatthapāde ca ṭhapetvā",
  "atk-s0514a2:2793_2": "sesaṃ attano rucivasena karohī”ti. So tassa gehe manussānaṃ sakkāraṃ kāretvā anukevaṭṭaṃ",
  "atk-s0514a2:2793_3": "vuttanayena vippakāraṃ pāpetvā yottena otāretvā brahmadattamanussānaṃ dāpesi. Atha",
  "atk-s0514a2:2793_4": "te taṃ gahetvā tassa dassesuṃ. Rājā taṃ vīmaṃsitvā saddahitvā sakkāramassa katvā",
  "atk-s0514a2:2793_5": "senaṃ paṭicchāpesi. Sopi taṃ vāḷakumbhīlaṭṭhānesuyeva otāreti. Manussā kumbhīlehi",
  "atk-s0514a2:2793_6": "khajjamānā aṭṭālakaṭṭhitehi manussehi ususattitomarehi vijjhiyamānā mahāvināsaṃ pāpuṇanti.",
  "atk-s0514a2:2793_7": "Tato paṭṭhāya koci bhayena upagantuṃ na sakkoti. Anukevaṭṭo rājānaṃ upasaṅkamitvā",
  "atk-s0514a2:2793_8": "“tumhākaṃ atthāya yujjhanakā nāma natthi, sabbehi lañjo gahito, asaddahanto pakkosāpetvā",
  "atk-s0514a2:2793_9": "nivatthavatthādīsu akkharāni olokethā”ti āha. Rājā tathā katvā sabbesaṃ vatthādīsu",
  "atk-s0514a2:2793_10": "akkharāni disvā “addhā imehi lañjo gahito”ti niṭṭhaṃ gantvā “ācariya, idāni kiṃ kattabba”nti",
  "atk-s0514a2:2793_11": "pucchitvā “deva, aññaṃ kātabbaṃ natthi. Sace papañcaṃ karissatha, gahapatiputto vo",
  "atk-s0514a2:2793_12": "gaṇhissati, ācariyakevaṭṭopi kevalaṃ nalāṭe vaṇaṃ katvā carati, lañjo pana etenapi",
  "atk-s0514a2:2793_13": "gahito. Ayañhi maṇiratanaṃ gahetvā tumhe tiyojanaṃ palāpesi, puna saddahāpetvā nivattesi,",
  "atk-s0514a2:2793_14": "ayampi paribhindakova. Ekarattivāsopi mayhaṃ na ruccati, ajjeva majjhimayāmasamanantare",
  "atk-s0514a2:2793_15": "palāyituṃ vaṭṭati, maṃ ṭhapetvā añño tava suhadayo nāma natthī”ti vutte “tena hi",
  "atk-s0514a2:2793_16": "ācariya tumheyeva me assaṃ kappetvā yānasajjaṃ karothā”ti āha.",
  "atk-s0514a2:2794_0": "Brāhmaṇo tassa nicchayena palāyanabhāvaṃ ñatvā “mā bhāyi, mahārājā”ti assāsetvā bahi",
  "atk-s0514a2:2794_1": "nikkhamitvā upanikkhittakapurisānaṃ “ajja rājā palāyissati, mā niddāyitthā”ti ovādaṃ",
  "atk-s0514a2:2794_2": "datvā rañño asso yathā ākaḍḍhito suṭṭhutaraṃ palāyati, evaṃ avakappanāya kappetvā",
  "atk-s0514a2:2794_3": "majjhimayāmasamanantare “kappito, deva, asso, velaṃ jānāhī”ti āha. Rājā assaṃ abhiruhitvā",
  "atk-s0514a2:2794_4": "palāyi. Anukevaṭṭopi assaṃ abhiruhitvā tena saddhiṃ gacchanto viya thokaṃ gantvā",
  "atk-s0514a2:2794_5": "nivatto. Avakappanāya kappitaasso ākaḍḍhiyamānopi rājānaṃ gahetvā palāyi. Anukevaṭṭo",
  "atk-s0514a2:2794_6": "senāya antaraṃ pavisitvā “cūḷanibrahmadatto palāto”ti ukkuṭṭhimakāsi. Upanikkhittakapurisāpi",
  "atk-s0514a2:2794_7": "attano manussehi saddhiṃ upaghosiṃsu. Sesarājāno taṃ sutvā “mahosadhapaṇḍito dvāraṃ",
  "atk-s0514a2:2794_8": "vivaritvā nikkhanto bhavissati, na no dāni jīvitaṃ dassatī”ti bhītatasitā upabhogaparibhogabhaṇḍānipi",
  "atk-s0514a2:2794_9": "anoloketvā ito cito ca palāyiṃsu. Manussā “rājāno palāyantī”ti suṭṭhutaraṃ upaghosiṃsu.",
  "atk-s0514a2:2794_10": "Taṃ sutvā dvāraṭṭālakādīsu ṭhitāpi unnādiṃsu apphoṭayiṃsu. Iti tasmiṃ khaṇe pathavī",
  "atk-s0514a2:2794_11": "viya bhijjamānā samuddo viya saṅkhubhito sakalanagaraṃ anto ca bahi ca ekaninnādaṃ",
  "atk-s0514a2:2794_12": "ahosi. Aṭṭhārasaakkhobhaṇisaṅkhā manussā “mahosadhapaṇḍitena kira brahmadatto ekasatarājāno",
  "atk-s0514a2:2794_13": "ca gahitā”ti maraṇabhayabhītā attano attano udarabaddhasāṭakampi chaḍḍetvā palāyiṃsu.",
  "atk-s0514a2:2794_14": "Khandhāvāraṭṭhānaṃ tucchaṃ ahosi. Cūḷanibrahmadatto ekasate khattiye gahetvā attano",
  "atk-s0514a2:2794_15": "nagarameva gato. Punadivase pana pātova nagaradvārāni vivaritvā balakāyā nagarā nikkhamitvā",
  "atk-s0514a2:2794_16": "mahāvilopaṃ disvā “kiṃ karoma, paṇḍitā”ti mahāsattassa ārocayiṃsu. So āha – “etehi",
  "atk-s0514a2:2794_17": "chaḍḍitaṃ dhanaṃ amhākaṃ pāpuṇāti, sabbesaṃ rājūnaṃ santakaṃ amhākaṃ rañño, detha,",
  "atk-s0514a2:2794_18": "seṭṭhīnañca kevaṭṭabrāhmaṇassa ca santakaṃ amhākaṃ āharatha, avasesaṃ pana nagaravāsino",
  "atk-s0514a2:2794_19": "gaṇhantū”ti. Tesaṃ mahaggharatanabhaṇḍameva āharantānaṃ aḍḍhamāso vītivatto. Sesaṃ",
  "atk-s0514a2:2794_20": "pana catūhi māsehi āhariṃsu. Mahāsatto anukevaṭṭassa mahantaṃ sakkāramakāsi. Tato",
  "atk-s0514a2:2794_21": "paṭṭhāya ca kira mithilavāsino bahū hiraññasuvaṇṇā jātā. Brahmadattassapi tehi rājūhi",
  "atk-s0514a2:2794_22": "saddhiṃ uttarapañcālanagare vasantassa ekavassaṃ atītaṃ.",
  "atk-s0514a2:2795": "Brahmadattassa yuddhaparājayakaṇḍaṃ niṭṭhitaṃ.",
  "atk-s0514a2:2796": "Suvakaṇḍaṃ",
  "atk-s0514a2:2797_0": "Athekadivasaṃ kevaṭṭo ādāse mukhaṃ olokento nalāṭe vaṇaṃ disvā “idaṃ gahapatiputtassa",
  "atk-s0514a2:2797_1": "kammaṃ, tenāhaṃ ettakānaṃ rājūnaṃ antare lajjāpito”ti cintetvā samuppannakodho hutvā",
  "atk-s0514a2:2797_2": "“kadā nu khvassa piṭṭhiṃ passituṃ samattho bhavissāmī”ti cintento “attheso upāyo,",
  "atk-s0514a2:2797_3": "amhākaṃ rañño dhītā pañcālacandī nāma uttamarūpadharā devaccharāpaṭibhāgā, taṃ videharañño",
  "atk-s0514a2:2797_4": "dassāmā”ti vatvā “vedehaṃ kāmena palobhetvā gilitabaḷisaṃ viya macchaṃ saddhiṃ mahosadhena",
  "atk-s0514a2:2797_5": "ānetvā ubho te māretvā jayapānaṃ pivissāmā”ti sanniṭṭhānaṃ katvā rājānaṃ upasaṅkamitvā",
  "atk-s0514a2:2797_6": "āha – “deva, eko manto atthī”ti. “Ācariya, tava mantaṃ nissāya udarabaddhasāṭakassapi",
  "atk-s0514a2:2797_7": "assāmino jātamhā, idāni kiṃ karissasi, tuṇhī hohī”ti. “Mahārāja, iminā upāyena sadiso",
  "atk-s0514a2:2797_8": "añño natthī”ti. “Tena hi bhaṇāhī”ti. “Mahārāja, amhehi dvīhiyeva ekato bhavituṃ vaṭṭatī”ti.",
  "atk-s0514a2:2797_9": "“Evaṃ hotū”ti. Atha naṃ brāhmaṇo uparipāsādatalaṃ āropetvā āha – “mahārāja, videharājānaṃ",
  "atk-s0514a2:2797_10": "kilesena palobhetvā idhānetvā saddhiṃ gahapatiputtena māressāmā”ti. “Sundaro, ācariya,",
  "atk-s0514a2:2797_11": "upāyo, kathaṃ pana taṃ palobhetvā ānessāmā”ti? “Mahārāja, dhītā vo pañchālacandī",
  "atk-s0514a2:2797_12": "uttamarūpadharā, tassā rūpasampattiṃ cāturiyavilāsena kavīhi gītaṃ bandhāpetvā tāni",
  "atk-s0514a2:2797_13": "kabbāni mithilāyaṃ gāyāpetvā ‘evarūpaṃ itthiratanaṃ alabhantassa videhanarindassa",
  "atk-s0514a2:2797_14": "kiṃ rajjenā’ti tassa savanasaṃsaggeneva paṭibaddhabhāvaṃ ñatvā ahaṃ tattha gantvā",
  "atk-s0514a2:2797_15": "divasaṃ vavatthapessāmi. So mayi divasaṃ vavatthapetvā āgate gilitabaḷiso viya maccho",
  "atk-s0514a2:2797_16": "gahapatiputtaṃ gahetvā āgamissati, atha ne māressāmā”ti.",
  "atk-s0514a2:2798_0": "Rājā tassa vacanaṃ sutvā tussitvā “sundaro upāyo, ācariya, evaṃ karissāmā”ti sampaṭicchi.",
  "atk-s0514a2:2798_1": "Taṃ pana mantaṃ cūḷanibrahmadattassa sayanapālikā sāḷikā sutvā paccakkhamakāsi. Rājā",
  "atk-s0514a2:2798_2": "nipuṇe kabbakāre pakkosāpetvā bahuṃ dhanaṃ datvā dhītaraṃ tesaṃ dassetvā “tātā, etissā",
  "atk-s0514a2:2798_3": "rūpasampattiṃ nissāya kabbaṃ karothā”ti āha. Te atimanoharāni gītāni bandhitvā rājānaṃ",
  "atk-s0514a2:2798_4": "sāvayiṃsu. Rājā tussitvā bahuṃ dhanaṃ tesaṃ adāsi. Kavīnaṃ santikā naṭā sikkhitvā",
  "atk-s0514a2:2798_5": "samajjamaṇḍale gāyiṃsu. Iti tāni vitthāritāni ahesuṃ. Tesu manussānaṃ antare vitthāritattaṃ",
  "atk-s0514a2:2798_6": "gatesu rājā gāyake pakkosāpetvā āha – “tātā, tumhe mahāsakuṇe gahetvā rattibhāge",
  "atk-s0514a2:2798_7": "rukkhaṃ abhiruyha tattha nisinnā gāyitvā paccūsakāle tesaṃ gīvāsu kaṃsatāle bandhitvā",
  "atk-s0514a2:2798_8": "te uppātetvā otarathā”ti. So kira “pañcālarañño dhītu sarīravaṇṇaṃ devatāpi gāyantī”ti",
  "atk-s0514a2:2798_9": "pākaṭabhāvakaraṇatthaṃ tathā kāresi. Puna rājā kavī pakkosāpetvā “tātā, idāni tumhe",
  "atk-s0514a2:2798_10": "‘evarūpā kumārikā jambudīpatale aññassa rañño nānucchavikā, mithilāyaṃ vedeharañño",
  "atk-s0514a2:2798_11": "anucchavikā’ti rañño ca issariyaṃ imāya ca rūpaṃ vaṇṇetvā gītāni bandhathā”ti āha.",
  "atk-s0514a2:2798_12": "Te tathā katvā rañño ārocayiṃsu.",
  "atk-s0514a2:2799_0": "Rājā tesaṃ dhanaṃ datvā puna gāyake pakkosāpetvā “tātā, mithilaṃ gantvā tattha imināva",
  "atk-s0514a2:2799_1": "upāyena gāyathā”ti pesesi. Te tāni gāyantā anupubbena mithilaṃ gantvā samajjamaṇḍale",
  "atk-s0514a2:2799_2": "gāyiṃsu. Tāni sutvā mahājano ukkuṭṭhisahassāni pavattetvā tesaṃ bahuṃ dhanaṃ adāsi.",
  "atk-s0514a2:2799_3": "Te rattisamaye rukkhesupi gāyitvā paccūsakāle sakuṇānaṃ gīvāsu kaṃsatāle bandhitvā",
  "atk-s0514a2:2799_4": "otaranti. Ākāse kaṃsatālasaddaṃ sutvā “pañcālarājadhītu sarīravaṇṇaṃ devatāpi gāyantī”ti",
  "atk-s0514a2:2799_5": "sakalanagare ekakolāhalaṃ ahosi. Rājā sutvā gāyake pakkosāpetvā antonivesane samajjaṃ",
  "atk-s0514a2:2799_6": "kāretvā “evarūpaṃ kira uttamarūpadharaṃ dhītaraṃ cūḷanirājā mayhaṃ dātukāmo”ti tussitvā",
  "atk-s0514a2:2799_7": "tesaṃ bahuṃ dhanaṃ adāsi. Te āgantvā brahmadattassa ārocesuṃ. Atha naṃ kevaṭṭo āha",
  "atk-s0514a2:2799_8": "– “idāni, mahārāja, divasaṃ vavatthapanatthāya gamissāmī”ti. “Sādhu, ācariya, kiṃ",
  "atk-s0514a2:2799_9": "laddhuṃ vaṭṭatī”ti? “Thokaṃ paṇṇākāra”nti. “Tena hi gaṇhā”ti dāpesi. So taṃ ādāya",
  "atk-s0514a2:2799_10": "mahantena parivārena vedeharaṭṭhaṃ pāpuṇi. Tassāgamanaṃ sutvā nagare ekakolāhalaṃ",
  "atk-s0514a2:2799_11": "jātaṃ “cūḷanirājā kira vedeho ca mittasanthavaṃ karissanti, cūḷanirājā attano dhītaraṃ",
  "atk-s0514a2:2799_12": "amhākaṃ rañño dassati, kevaṭṭo divasaṃ vavatthapetuṃ etī”ti. Vedeharājāpi suṇi, mahāsattopi,",
  "atk-s0514a2:2799_13": "sutvāna panassa etadahosi “tassāgamanaṃ mayhaṃ na ruccati, tathato naṃ jānissāmī”ti.",
  "atk-s0514a2:2799_14": "So cūḷanisantike upanikkhittakapurisānaṃ sāsanaṃ pesesi “imamatthaṃ tathato jānitvā",
  "atk-s0514a2:2799_15": "pesentū”ti. Atha te “mayametaṃ tathato na jānāma, rājā ca kevaṭṭo ca sayanagabbhe",
  "atk-s0514a2:2799_16": "nisīditvā mantenti, rañño pana sayanapālikā sāḷikā sakuṇikā etamatthaṃ jāneyyā”ti paṭipesayiṃsu.",
  "atk-s0514a2:2800_0": "Taṃ sutvā mahāsatto cintesi “yathā paccāmittānaṃ okāso na hoti, evaṃ suvibhattaṃ",
  "atk-s0514a2:2800_1": "katvā susajjitaṃ nagaraṃ ahaṃ kevaṭṭassa daṭṭhuṃ na dassāmī”ti. So nagaradvārato",
  "atk-s0514a2:2800_2": "yāva rājagehā, rājagehato ca yāva attagehā, gamanamaggaṃ ubhosu passesu kilañjehi",
  "atk-s0514a2:2800_3": "parikkhipāpetvā matthakepi kilañjehi paṭicchādāpetvā cittakammaṃ kārāpetvā bhūmiyaṃ",
  "atk-s0514a2:2800_4": "pupphāni vikiritvā puṇṇaghaṭe ṭhapāpetvā kadaliyo bandhāpetvā dhaje paggaṇhāpesi.",
  "atk-s0514a2:2800_5": "Kevaṭṭo nagaraṃ pavisitvā suvibhattaṃ nagaraṃ apassanto “raññā me maggo alaṅkārāpito”ti",
  "atk-s0514a2:2800_6": "cintetvā nagarassa adassanatthaṃ katabhāvaṃ na jāni. So gantvā rājānaṃ disvā paṇṇākāraṃ",
  "atk-s0514a2:2800_7": "paṭicchāpetvā paṭisanthāraṃ katvā ekamantaṃ nisīditvā raññā katasakkārasammāno āgatakāraṇaṃ",
  "atk-s0514a2:2800_8": "ārocento dve gāthā abhāsi –",
  "atk-s0514a2:2801": "599.",
  "atk-s0514a2:2802": "“Rājā santhavakāmo te, ratanāni pavecchati;",
  "atk-s0514a2:2803": "Āgacchantu ito dūtā, mañjukā piyabhāṇino.",
  "atk-s0514a2:2804": "600.",
  "atk-s0514a2:2805": "“Bhāsantu mudukā vācā, yā vācā paṭinanditā;",
  "atk-s0514a2:2806": "Pañcālo ca videho ca, ubho ekā bhavantu te”ti.",
  "atk-s0514a2:2807_0": "Tattha santhavakāmoti mahārāja, amhākaṃ rājā tayā saddhiṃ mittasanthavaṃ kātukāmo.",
  "atk-s0514a2:2807_1": "Ratanānīti itthiratanaṃ attano dhītaraṃ ādiṃ katvā tumhākaṃ sabbaratanāni dassati.",
  "atk-s0514a2:2807_2": "Āgacchantūti ito paṭṭhāya kira uttarapañcālanagarato paṇṇākāraṃ gahetvā madhuravacanā",
  "atk-s0514a2:2807_3": "piyabhāṇino dūtā idha āgacchantu, ito ca tattha gacchantu. Ekā bhavantūti gaṅgodakaṃ",
  "atk-s0514a2:2807_4": "viya yamunodakena saddhiṃ saṃsandantā ekasadisāva hontūti.",
  "atk-s0514a2:2808_0": "Evañca pana vatvā “mahārāja, amhākaṃ rājā aññaṃ mahāmattaṃ pesetukāmo hutvāpi ‘añño",
  "atk-s0514a2:2808_1": "manāpaṃ katvā sāsanaṃ ārocetuṃ na sakkhissatī’ti maṃ pesesi ‘ācariya, tumhe rājānaṃ",
  "atk-s0514a2:2808_2": "sādhukaṃ pabodhetvā ādāya āgacchathā’ti, gacchatha rājaseṭṭha abhirūpañca kumārikaṃ",
  "atk-s0514a2:2808_3": "labhissatha, amhākañca raññā saddhiṃ mittabhāvo patiṭṭhahissatī”ti āha. So tassa",
  "atk-s0514a2:2808_4": "vacanaṃ sutvā tuṭṭhamānaso “uttamarūpadharaṃ kira kumārikaṃ labhissāmī”ti savanasaṃsaggena",
  "atk-s0514a2:2808_5": "bajjhitvā “ācariya, tumhākañca kira mahosadhapaṇḍitassa ca dhammayuddhe vivādo ahosi,",
  "atk-s0514a2:2808_6": "gacchatha puttaṃ me passatha, ubhopi paṇḍitā aññamaññaṃ khamāpetvā mantetvā ethā”ti",
  "atk-s0514a2:2808_7": "āha. Taṃ sutvā kevaṭṭo “passissāmi paṇḍita”nti taṃ passituṃ agamāsi. Mahāsattopi",
  "atk-s0514a2:2808_8": "taṃ divasaṃ “tena me pāpadhammena saddhiṃ sallāpo mā hotū”ti pātova thokaṃ sappiṃ",
  "atk-s0514a2:2808_9": "pivi, gehampissa bahalena allagomayena lepāpesi, thambhe telena makkhesi, tassa nipannamañcakaṃ",
  "atk-s0514a2:2808_10": "ṭhapetvā sesāni mañcapīṭhādīni nīharāpesi.",
  "atk-s0514a2:2809_0": "So manussānaṃ saññamadāsi “tātā, brāhmaṇe kathetuṃ āraddhe evaṃ vadeyyātha ‘brāhmaṇa,",
  "atk-s0514a2:2809_1": "mā paṇḍitena saddhiṃ kathayittha, ajja tena tikhiṇasappi pivita’nti. Mayi ca tena",
  "atk-s0514a2:2809_2": "saddhiṃ kathanākāraṃ karontepi ‘deva tikhiṇasappi te pivitaṃ, mā kathethā’ti maṃ",
  "atk-s0514a2:2809_3": "nivārethā”ti. Evaṃ vicāretvā mahāsatto rattapaṭaṃ nivāsetvā sattasu dvārakoṭṭhakesu",
  "atk-s0514a2:2809_4": "manusse ṭhapetvā sattame dvārakoṭṭhake paṭamañcake nipajji. Kevaṭṭopissa paṭhamadvārakoṭṭhake",
  "atk-s0514a2:2809_5": "ṭhatvā “kahaṃ paṇḍito”ti pucchi. Atha naṃ te manussā “brāhmaṇa, mā saddamakari, sacepi",
  "atk-s0514a2:2809_6": "āgacchitukāmo, tuṇhī hutvā ehi, ajja paṇḍitena tikhiṇasappi pītaṃ, mahāsaddaṃ kātuṃ",
  "atk-s0514a2:2809_7": "na labbhatī”ti āhaṃsu. Sesadvārakoṭṭhakesupi naṃ tatheva āhaṃsu. So sattamadvārakoṭṭhakaṃ",
  "atk-s0514a2:2809_8": "atikkamitvā paṇḍitassa santikaṃ agamāsi. Paṇḍito kathanākāraṃ dassesi. Atha naṃ manussā",
  "atk-s0514a2:2809_9": "“deva, mā kathayittha, tikhiṇasappi te pītaṃ, kiṃ te iminā duṭṭhabrāhmaṇena saddhiṃ",
  "atk-s0514a2:2809_10": "kathitenā”ti vatvā vārayiṃsu. Iti so tassa santikaṃ gantvā neva nisīdituṃ, na āsanaṃ",
  "atk-s0514a2:2809_11": "nissāya ṭhitaṭṭhānaṃ labhi, allagomayaṃ akkamitvā aṭṭhāsi.",
  "atk-s0514a2:2810_0": "Atha naṃ oloketvā eko akkhīni nimīli, eko bhamukaṃ ukkhipi, eko kapparaṃ kaṇḍūyi.",
  "atk-s0514a2:2810_1": "So tesaṃ kiriyaṃ oloketvā maṅkubhūto “gacchāmahaṃ paṇḍitā”ti vatvā aparena “are duṭṭhabrāhmaṇa,",
  "atk-s0514a2:2810_2": "‘mā saddamakāsī’ti vutto saddameva karosi, aṭṭhīni te bhindissāmī”ti vutte bhītatasito",
  "atk-s0514a2:2810_3": "hutvā nivattitvā olokesi. Atha naṃ añño veḷupesikāya piṭṭhiyaṃ tālesi, añño gīvāyaṃ",
  "atk-s0514a2:2810_4": "gahetvā khipi, añño piṭṭhiyaṃ hatthatalena pahari. So dīpimukhā muttamigo viya bhītatasito",
  "atk-s0514a2:2810_5": "nikkhamitvā rājagehaṃ gato. Rājā cintesi “ajja mama putto imaṃ pavattiṃ sutvā tuṭṭho",
  "atk-s0514a2:2810_6": "bhavissati, dvinnaṃ paṇḍitānaṃ mahatiyā dhammasākacchāya bhavitabbaṃ, ajja ubho aññamaññaṃ",
  "atk-s0514a2:2810_7": "khamāpessanti, lābhā vata me”ti. So kevaṭṭaṃ disvā paṇḍitena saddhiṃ saṃsandanākāraṃ",
  "atk-s0514a2:2810_8": "pucchanto gāthamāha –",
  "atk-s0514a2:2811": "601.",
  "atk-s0514a2:2812": "“Kathaṃ nu kevaṭṭa mahosadhena, samāgamo āsi tadiṅgha brūhi;",
  "atk-s0514a2:2813": "Kacci te paṭinijjhatto, kacci tuṭṭho mahosadho”ti.",
  "atk-s0514a2:2814_0": "Tattha paṭinijjhattoti dhammayuddhamaṇḍale pavattaviggahassa vūpasamanatthaṃ kacci",
  "atk-s0514a2:2814_1": "tvaṃ tena, so ca tayā nijjhatto khamāpito. Kacci tuṭṭhoti kacci tumhākaṃ raññā pesitaṃ",
  "atk-s0514a2:2814_2": "pavattiṃ sutvā tuṭṭhoti.",
  "atk-s0514a2:2815": "Taṃ sutvā kevaṭṭo “mahārāja, tumhe ‘paṇḍito’ti taṃ gahetvā vicaratha, tato asappurisataro nāma natthī”ti gāthamāha –",
  "atk-s0514a2:2816": "602.",
  "atk-s0514a2:2817": "“Anariyarūpo puriso janinda, asammodako thaddho asabbhirūpo;",
  "atk-s0514a2:2818": "Yathā mūgo ca badhiro ca, na kiñcitthaṃ abhāsathā”ti.",
  "atk-s0514a2:2819": "Tattha asabbhirūpoti apaṇḍitajātiko. Na kiñcitthanti mayā saha kiñci atthaṃ na bhāsittha, teneva naṃ apaṇḍitoti maññāmīti bodhisattassa aguṇaṃ kathesi.",
  "atk-s0514a2:2820_0": "Rājā tassa vacanaṃ anabhinanditvā appaṭikkositvā tassa ca tena saddhiṃ āgatānañca",
  "atk-s0514a2:2820_1": "paribbayañceva nivāsagehañca dāpetvā “gacchathācariya, vissamathā”ti taṃ uyyojetvā",
  "atk-s0514a2:2820_2": "“mama putto paṇḍito paṭisanthārakusalo, iminā kira saddhiṃ neva paṭisanthāraṃ akāsi,",
  "atk-s0514a2:2820_3": "na tuṭṭhiṃ pavedesi. Kiñci tena anāgatabhayaṃ diṭṭhaṃ bhavissatī”ti sayameva kathaṃ samuṭṭhāpesi –",
  "atk-s0514a2:2821": "603.",
  "atk-s0514a2:2822": "“Addhā idaṃ mantapadaṃ sududdasaṃ, attho suddho naraviriyena diṭṭho;",
  "atk-s0514a2:2823": "Tathā hi kāyo mama sampavedhati, hitvā sayaṃ ko parahatthamessatī”ti.",
  "atk-s0514a2:2824_0": "Tattha idanti yaṃ mama puttena diṭṭhaṃ, addhā idaṃ mantapadaṃ aññena itarapurisena",
  "atk-s0514a2:2824_1": "sududdasaṃ. Naraviriyenāti vīriyavantena mahosadhapaṇḍitena suddho attho diṭṭho bhavissati.",
  "atk-s0514a2:2824_2": "Sayanti sakaṃ raṭṭhaṃ hitvā ko parahatthaṃ gamissati.",
  "atk-s0514a2:2825_0": "“Mama puttena brāhmaṇassa āgamane doso diṭṭho bhavissati. Ayañhi āgacchanto na mittasanthavatthāya",
  "atk-s0514a2:2825_1": "āgamissati, maṃ pana kāmena palobhetvā nagaraṃ netvā gaṇhanatthāya āgatena bhavitabbaṃ.",
  "atk-s0514a2:2825_2": "Taṃ anāgatabhayaṃ diṭṭhaṃ bhavissati paṇḍitenā”ti tassa tamatthaṃ āvajjetvā bhītatasitassa",
  "atk-s0514a2:2825_3": "nisinnakāle cattāro paṇḍitā āgamiṃsu. Rājā senakaṃ pucchi “senaka, ruccati te uttarapañcālanagaraṃ",
  "atk-s0514a2:2825_4": "gantvā cūḷanirājassa dhītu ānayana”nti? Kiṃ kathetha mahārāja, na hi siriṃ āgacchantiṃ",
  "atk-s0514a2:2825_5": "daṇḍena paharitvā palāpetuṃ vaṭṭati. Sace tumhe tattha gantvā taṃ gaṇhissatha, ṭhapetvā",
  "atk-s0514a2:2825_6": "cūḷanibrahmadattaṃ añño tumhehi samo jambudīpatale na bhavissati. Kiṃ kāraṇā? Jeṭṭharājadhītāya",
  "atk-s0514a2:2825_7": "gahitattā. So hi “sesarājāno mama manussā, vedeho ekova mayā sadiso”ti sakalajambudīpe",
  "atk-s0514a2:2825_8": "uttamarūpadharaṃ dhītaraṃ tumhākaṃ dātukāmo jāto, karothassa vacanaṃ. Mayampi tumhe",
  "atk-s0514a2:2825_9": "nissāya vatthālaṅkāre labhissāmāti. Rājā sesepi pucchi. Tepi tatheva kathesuṃ. Tassa",
  "atk-s0514a2:2825_10": "tehi saddhiṃ kathentasseva kevaṭṭabrāhmaṇo attano nivāsagehā nikkhamitvā “rājānaṃ",
  "atk-s0514a2:2825_11": "āmantetvā gamissāmī”ti āgantvā “mahārāja, na sakkā amhehi papañcaṃ kātuṃ, gamissāma",
  "atk-s0514a2:2825_12": "mayaṃ narindā”ti āha. Rājā tassa sakkāraṃ katvā taṃ uyyojesi. Mahāsatto tassa gamanabhāvaṃ",
  "atk-s0514a2:2825_13": "ñatvā nhatvā alaṅkaritvā rājupaṭṭhānaṃ āgantvā rājānaṃ vanditvā ekamantaṃ nisīdi.",
  "atk-s0514a2:2825_14": "Rājā cintesi “putto me mahosadhapaṇḍito mahāmantī mantapāraṅgato atītānāgatapaccuppannaṃ",
  "atk-s0514a2:2825_15": "atthaṃ jānāti. Amhākaṃ tattha gantuṃ yuttabhāvaṃ vā ayuttabhāvaṃ vā paṇḍito jānissatī”ti.",
  "atk-s0514a2:2825_16": "So attanā paṭhamaṃ cintitaṃ avatvā rāgaratto mohamūḷho hutvā taṃ pucchanto gāthamāha –",
  "atk-s0514a2:2826": "604.",
  "atk-s0514a2:2827": "“Channañhi ekāva matī sameti, ye paṇḍitā uttamabhūripattā;",
  "atk-s0514a2:2828": "Yānaṃ ayānaṃ atha vāpi ṭhānaṃ, mahosadha tvampi matiṃ karohī”ti.",
  "atk-s0514a2:2829_0": "Tattha channanti paṇḍita, kevaṭṭabrāhmaṇassa ca mama ca imesañca catunnanti channaṃ",
  "atk-s0514a2:2829_1": "amhākaṃ ekāva mati ekoyeva ajjhāsayo gaṅgodakaṃ viya yamunodakena saṃsandati sameti.",
  "atk-s0514a2:2829_2": "Ye mayaṃ chapi janā paṇḍitā uttamabhūripattā, tesaṃ no channampi cūḷanirājadhītu",
  "atk-s0514a2:2829_3": "ānayanaṃ ruccatīti. Ṭhānanti idheva vāso. Matiṃ karohīti amhākaṃ ruccanakaṃ nāma",
  "atk-s0514a2:2829_4": "appamāṇaṃ, tvampi cintehi, kiṃ amhākaṃ āvāhatthāya tattha yānaṃ, udāhu ayānaṃ, adu",
  "atk-s0514a2:2829_5": "idheva vāso ruccatīti.",
  "atk-s0514a2:2830": "Taṃ sutvā paṇḍito “ayaṃ rājā ativiya kāmagiddho andhabālabhāvena imesaṃ catunnaṃ vacanaṃ gaṇhāti, gamane dosaṃ kathetvā nivattessāmi na”ni cintetvā catasso gāthāyo abhāsi –",
  "atk-s0514a2:2831": "605.",
  "atk-s0514a2:2832": "“Jānāsi kho rāja mahānubhāvo, mahabbalo cūḷanibrahmadatto;",
  "atk-s0514a2:2833": "Rājā ca taṃ icchati māraṇatthaṃ, migaṃ yathā okacarena luddo.",
  "atk-s0514a2:2834": "606.",
  "atk-s0514a2:2835": "“Yathāpi maccho baḷisaṃ, vaṅkaṃ maṃsena chāditaṃ;",
  "atk-s0514a2:2836": "Āmagiddho na jānāti, maccho maraṇamattano.",
  "atk-s0514a2:2837": "607.",
  "atk-s0514a2:2838": "“Evameva tuvaṃ rāja, cūḷaneyyassa dhītaraṃ;",
  "atk-s0514a2:2839": "Kāmagiddho na jānāsi, macchova maraṇamattano.",
  "atk-s0514a2:2840": "608.",
  "atk-s0514a2:2841": "“Sace gacchasi pañcālaṃ, khippamattaṃ jahissasi;",
  "atk-s0514a2:2842": "Migaṃ panthānubandhaṃva, mahantaṃ bhayamessatī”ti.",
  "atk-s0514a2:2843_0": "Tattha rājāti videhaṃ ālapati. Mahānubhāvoti mahāyaso. Mahabbaloti aṭṭharasaakkhobhaṇisaṅkhena",
  "atk-s0514a2:2843_1": "balena samannāgato. Māraṇatthanti māraṇassa atthāya. Okacarenāti okacārikāya migiyā.",
  "atk-s0514a2:2843_2": "Luddo hi ekaṃ migiṃ sikkhāpetvā rajjukena bandhitvā araññaṃ netvā migānaṃ gocaraṭṭhāne",
  "atk-s0514a2:2843_3": "ṭhapesi. Sā bālamigaṃ attano santikaṃ ānetukāmā sakasaññāya rāgaṃ janentī viravati.",
  "atk-s0514a2:2843_4": "Tassā saddaṃ sutvā bālamigo migagaṇaparivuto vanagumbe nipanno sesamigīsu saññaṃ",
  "atk-s0514a2:2843_5": "akatvā tassā saddassavanasaṃsaggena baddho vuṭṭhāya nikkhamitvā gīvaṃ ukkhipitvā",
  "atk-s0514a2:2843_6": "kilesavasena taṃ migiṃ upagantvā luddassa passaṃ datvā tiṭṭhati. Tamenaṃ so tikhiṇāya",
  "atk-s0514a2:2843_7": "sattiyā vijjhitvā jīvitakkhayaṃ pāpeti. Tattha luddo viya cūḷanirājā, okacārikā viya",
  "atk-s0514a2:2843_8": "assa dhītā, luddassa hatthe āvudhaṃ viya kevaṭṭabrāhmaṇo. Iti yathā okacarena luddo",
  "atk-s0514a2:2843_9": "migaṃ māraṇatthāya icchati, evaṃ sopi rājā taṃ icchatīti attho.",
  "atk-s0514a2:2844_0": "Āmagiddhoti byāmasatagambhīre udake vasantopi tasmiṃ baḷisassa vaṅkaṭṭhānaṃ chādetvā",
  "atk-s0514a2:2844_1": "ṭhite āmasaṅkhāte āmise giddho hutvā baḷisaṃ gilati, attano maraṇaṃ na jānāti. Dhītaranti",
  "atk-s0514a2:2844_2": "cūḷanibāḷisikassa kevaṭṭabrāhmaṇassa vacanabaḷisaṃ chādetvā ṭhitaṃ āmisasadisaṃ.",
  "atk-s0514a2:2844_3": "Tassa rañño dhītaraṃ kāmagiddho hutvā maccho attano maraṇasaṅkhātaṃ āmisaṃ viya na",
  "atk-s0514a2:2844_4": "jānāsi. Pañcālanti uttarapañcālanagaraṃ. Attanti attānaṃ. Panthānubandhanti yathā",
  "atk-s0514a2:2844_5": "gāmadvāramaggaṃ anubandhamigaṃ mahantaṃ bhayamessati, tañhi migaṃ māraṇatthāya āvudhāni",
  "atk-s0514a2:2844_6": "gahetvā nikkhantesu manussesu ye ye passanti, te te mārenti, evaṃ uttarapañcālanagaraṃ",
  "atk-s0514a2:2844_7": "gacchantampi taṃ mahantaṃ maraṇabhayaṃ essati upagamissatīti.",
  "atk-s0514a2:2845_0": "Evaṃ mahāsatto catūhi gāthāhi rājānaṃ niggaṇhitvā kathesi. So rājā tena ativiya niggahitova",
  "atk-s0514a2:2845_1": "“ayaṃ maṃ attano dāsaṃ viya maññati, rājāti saññampi na karoti, aggarājena ‘dhītaraṃ",
  "atk-s0514a2:2845_2": "dassāmī’ti mama santikaṃ pesitaṃ ñatvā ekampi maṅgalapaṭisaṃyuttaṃ kathaṃ akathetvā",
  "atk-s0514a2:2845_3": "maṃ ‘bālamigo viya, gilitabaḷisamaccho viya panthānubandhamigo viya, maraṇaṃ pāpuṇissatī’ti",
  "atk-s0514a2:2845_4": "vadatī”ti kujjhitvā anantaraṃ gāthamāha –",
  "atk-s0514a2:2846": "609.",
  "atk-s0514a2:2847": "“Mayameva bālamhase eḷamūgā, ye uttamatthāni tayī lapimhā;",
  "atk-s0514a2:2848": "Kimeva tvaṃ naṅgalakoṭivaḍḍho, atthāni jānāsi yathāpi aññe”ti.",
  "atk-s0514a2:2849_0": "Tattha bālamhaseti bālāmha. Eḷamūgāti lālamukhā mayameva. Uttamatthānīti uttamaitthiratanapaṭilābhakāraṇāni.",
  "atk-s0514a2:2849_1": "Tayī lavimhāti tava santike kathayimhā. Kimevāti garahatthe nipāto. Naṅgalakoṭivaḍḍhoti",
  "atk-s0514a2:2849_2": "gahapatiputto daharakālato paṭṭhāya naṅgalakoṭiṃ vahantoyeva vaḍḍhati, tamatthaṃ",
  "atk-s0514a2:2849_3": "sandhāya “tvaṃ gahapatikammameva jānāsi, na khattiyānaṃ maṅgalakamma”nti iminā adhippāyenevamāha.",
  "atk-s0514a2:2849_4": "Aññeti yathā kevaṭṭo vā senakādayo vā aññe paṇḍitā imāni khattiyānaṃ maṅgalatthāni",
  "atk-s0514a2:2849_5": "jānanti, tathā tvaṃ tāni kiṃ jānāsi, gahapatikammajānanameva tavānucchavikanti.",
  "atk-s0514a2:2850": "Iti naṃ akkositvā paribhāsitvā “gahapatiputto mama maṅgalantarāyaṃ karoti, nīharatha na”nti nīharāpetuṃ gāthamāha –",
  "atk-s0514a2:2851": "610.",
  "atk-s0514a2:2852": "“Imaṃ gale gahetvāna, nāsetha vijitā mama;",
  "atk-s0514a2:2853": "Yo me ratanalābhassa, antarāyāya bhāsatī”ti.",
  "atk-s0514a2:2854_0": "So rañño kuddhabhāvaṃ ñatvā “sace kho pana maṃ koci rañño vacanaṃ gahetvā hatthe",
  "atk-s0514a2:2854_1": "vā gīvāya vā parāmaseyya, taṃ me alaṃ assa yāvajīvaṃ lajjituṃ, tasmā sayameva nikkhamissāmī”ti",
  "atk-s0514a2:2854_2": "cintetvā rājānaṃ vanditvā attano gehaṃ gato. Rājāpi kevalaṃ kodhavaseneva vadati,",
  "atk-s0514a2:2854_3": "bodhisatte pana garucittatāya na kañci tathā kātuṃ āṇāpesi. Atha mahāsatto “ayaṃ",
  "atk-s0514a2:2854_4": "rājā bālo attano hitāhitaṃ na jānāti, kāmagiddho hutvā ‘tassa dhītaraṃ labhissāmiyevā’ti",
  "atk-s0514a2:2854_5": "anāgatabhayaṃ ajānitvā gacchanto mahāvināsaṃ pāpuṇissati. Nāssa kathaṃ hadaye kātuṃ",
  "atk-s0514a2:2854_6": "vaṭṭati, bahupakāro me esa mahāyasadāyako, imassa mayā paccayena bhavituṃ vaṭṭati.",
  "atk-s0514a2:2854_7": "Paṭhamaṃ kho pana suvapotakaṃ pesetvā tathato ñatvā pacchā ahaṃ gamissāmī”ti cintetvā",
  "atk-s0514a2:2854_8": "suvapotakaṃ pesesi. Tamatthaṃ pakāsento satthā āha –",
  "atk-s0514a2:2855": "611.",
  "atk-s0514a2:2856": "“Tato ca so apakkamma, vedehassa upantikā;",
  "atk-s0514a2:2857": "Atha āmantayī dūtaṃ, mādharaṃ suvapaṇḍitaṃ.",
  "atk-s0514a2:2858": "612.",
  "atk-s0514a2:2859": "“Ehi samma haritapakkha, veyyāvaccaṃ karohi me;",
  "atk-s0514a2:2860": "Atthi pañcālarājassa, sāḷikā sayanapālikā.",
  "atk-s0514a2:2861": "613.",
  "atk-s0514a2:2862": "“Taṃ bandhanena pucchassu, sā hi sabbassa kovidā;",
  "atk-s0514a2:2863": "Sā tesaṃ sabbaṃ jānāti, rañño ca kosiyassa ca.",
  "atk-s0514a2:2864": "614.",
  "atk-s0514a2:2865": "“Āmoti so paṭissutvā, mādharo suvapaṇḍito;",
  "atk-s0514a2:2866": "Agamāsi haritapakkho, sāḷikāya upantikaṃ.",
  "atk-s0514a2:2867": "615.",
  "atk-s0514a2:2868": "“Tato ca kho so gantvāna, mādharo suvapaṇḍito;",
  "atk-s0514a2:2869": "Athāmantayi sugharaṃ, sāḷikaṃ mañjubhāṇikaṃ.",
  "atk-s0514a2:2870": "616.",
  "atk-s0514a2:2871": "“Kacci te sughare khamanīyaṃ, kacci vesse anāmayaṃ;",
  "atk-s0514a2:2872": "Kacci te madhunā lājā, labbhate sughare tuvaṃ.",
  "atk-s0514a2:2873": "617.",
  "atk-s0514a2:2874": "“Kusalañceva me samma, atho samma anāmayaṃ;",
  "atk-s0514a2:2875": "Atho me madhunā lājā, labbhate suvapaṇḍita.",
  "atk-s0514a2:2876": "618.",
  "atk-s0514a2:2877": "“Kuto nu samma āgamma, kassa vā pahito tuvaṃ;",
  "atk-s0514a2:2878": "Na ca mesi ito pubbe, diṭṭho vā yadi vā suto”ti.",
  "atk-s0514a2:2879_0": "Tattha haritapakkhāti haritapattasamānapakkhā. Veyyāvaccanti “ehi, sammā”ti vutte",
  "atk-s0514a2:2879_1": "āgantvā aṅke nisinnaṃ “samma, aññena manussabhūtena kātuṃ asakkuṇeyyaṃ mamekaṃ veyyāvaṭikaṃ karohī”ti āha.",
  "atk-s0514a2:2880_0": "“Kiṃ karomi, devā”ti vutte “samma, kevaṭṭabrāhmaṇassa dūteyyenāgatakāraṇaṃ ṭhapetvā",
  "atk-s0514a2:2880_1": "rājānañca kevaṭṭañca aññe na jānanti, ubhova rañño sayanagabbhe nisinnā mantayiṃsu.",
  "atk-s0514a2:2880_2": "Tassa pana atthi pañcālarājassa sāḷikā sayanapālikā. Sā kira taṃ rahassaṃ jānāti,",
  "atk-s0514a2:2880_3": "tvaṃ tattha gantvā tāya saddhiṃ methunapaṭisaṃyuttaṃ vissāsaṃ katvā tesaṃ taṃ rahassaṃ",
  "atk-s0514a2:2880_4": "bandhanena pucchassu. Taṃ sāḷikaṃ paṭicchanne padese yathā taṃ koci na jānāti, evaṃ",
  "atk-s0514a2:2880_5": "puccha. Sace hi te koci saddaṃ suṇāti, jīvitaṃ te natthi, tasmā paṭicchanne ṭhāne",
  "atk-s0514a2:2880_6": "saṇikaṃ pucchā”ti. Sā tesaṃ sabbanti sā tesaṃ rañño ca kosiyagottassa ca kevaṭṭassāti",
  "atk-s0514a2:2880_7": "dvinnampi janānaṃ sabbaṃ rahassaṃ jānāti.",
  "atk-s0514a2:2881_0": "Āmotīti bhikkhave, so suvapotako paṇḍitena purimanayeneva sakkāraṃ katvā pesito “āmo”ti",
  "atk-s0514a2:2881_1": "tassa paṭissutvā mahāsattaṃ vanditvā padakkhiṇaṃ katvā vivaṭasīhapañjarena nikkhamitvā",
  "atk-s0514a2:2881_2": "vātavegena siviraṭṭhe ariṭṭhapuraṃ nāma gantvā tattha pavattiṃ sallakkhetvā sāḷikāya",
  "atk-s0514a2:2881_3": "santikaṃ gato. Kathaṃ? So hi rājanivesanassa kañcanathupikāya nisīditvā rāganissitaṃ",
  "atk-s0514a2:2881_4": "madhuraravaṃ ravi. Kiṃ kāraṇā? Imaṃ saddaṃ sutvā sāḷikā paṭiravissati, tāya saññāya",
  "atk-s0514a2:2881_5": "tassā santikaṃ gamissāmīti. Sāpi tassa saddaṃ sutvā rājasayanassa santike suvaṇṇapañjare",
  "atk-s0514a2:2881_6": "nisinnā rāgarattacittā hutvā tikkhattuṃ paṭiravi. So thokaṃ gantvā punappunaṃ saddaṃ",
  "atk-s0514a2:2881_7": "katvā tāya katasaddānusārena kamena sīhapañjaraummāre ṭhatvā parissayābhāvaṃ oloketvā",
  "atk-s0514a2:2881_8": "tassā santikaṃ gato. Atha naṃ sā “ehi, samma, suvaṇṇapañjare nisīdā”ti āha. So gantvā",
  "atk-s0514a2:2881_9": "nisīdi. Āmantayīti evaṃ so gantvā methunapaṭisaṃyuttaṃ vissāsaṃ kattukāmo hutvā taṃ",
  "atk-s0514a2:2881_10": "āmantesi. Sugharanti kañcanapañjare vasanatāya sundaragharaṃ. Vesseti vessike vessajātike.",
  "atk-s0514a2:2881_11": "Sāḷikā kira sakuṇesu vessajātikā nāma, tena taṃ evaṃ ālapati. Tuvanti sughare taṃ",
  "atk-s0514a2:2881_12": "pucchāmi “kacci te madhunā saddhiṃ lājā labbhatī”ti. Āgammāti samma, kuto āgantvā",
  "atk-s0514a2:2881_13": "idha paviṭṭhoti pucchati. Kassa vāti kena vā pesito tvaṃ idhāgatoti.",
  "atk-s0514a2:2882_0": "So tassā vacanaṃ sutvā “sacāhaṃ ‘mithilato āgato’ti vakkhāmi, esā maraṇamāpannāpi",
  "atk-s0514a2:2882_1": "mayā saddhiṃ vissāsaṃ na karissati. Siviraṭṭhe kho pana ariṭṭhapuraṃ sallakkhetvā",
  "atk-s0514a2:2882_2": "āgato, tasmā musāvādaṃ katvā sivirājena pesito hutvā tato āgatabhāvaṃ kathessāmī”ti cintetvā āha –",
  "atk-s0514a2:2883": "619.",
  "atk-s0514a2:2884": "“Ahosiṃ sivirājassa, pāsāde sayanapālako;",
  "atk-s0514a2:2885": "Tato so dhammiko rājā, baddhe mocesi bandhanā”ti.",
  "atk-s0514a2:2886_0": "Tattha baddheti attano dhammikatāya sabbe baddhake bandhanā mocesi. Evaṃ mocento",
  "atk-s0514a2:2886_1": "mampi saddahitvā “muñcatha na”nti mocāpesi. Sohaṃ vivaṭā suvaṇṇapañjarā nikkhamitvāpi",
  "atk-s0514a2:2886_2": "bahipāsāde yatthicchāmi, tattha gocaraṃ gahetvā suvaṇṇapañjareyeva vasāmi. Yathā",
  "atk-s0514a2:2886_3": "tvaṃ, na evaṃ niccakālaṃ pañjareyeva acchāmīti.",
  "atk-s0514a2:2887_0": "Athassa sā attano atthāya suvaṇṇataṭṭake ṭhapite madhulāje ceva madhurodakañca datvā",
  "atk-s0514a2:2887_1": "“samma, tvaṃ dūrato āgato, kenatthena idhāgatosī”ti pucchi. So tassā vacanaṃ sutvā",
  "atk-s0514a2:2887_2": "rahassaṃ sotukāmo musāvādaṃ katvā āha –",
  "atk-s0514a2:2888": "620.",
  "atk-s0514a2:2889": "“Tassa mekā dutiyāsi, sāḷikā mañjubhāṇikā;",
  "atk-s0514a2:2890": "Taṃ tattha avadhī seno, pekkhato sughare mamā”ti.",
  "atk-s0514a2:2891": "Tattha tassa mekāti tassa mayhaṃ ekā. Dutiyāsīti purāṇadutiyikā ahosi.",
  "atk-s0514a2:2892_0": "Atha naṃ sā pucchi “kathaṃ pana te bhariyaṃ seno avadhī”ti? So tassā ācikkhanto “suṇa",
  "atk-s0514a2:2892_1": "bhadde, ekadivasaṃ amhākaṃ rājā udakakīḷaṃ gacchanto mampi pakkosi. Athāhaṃ bhariyaṃ",
  "atk-s0514a2:2892_2": "ādāya tena saddhiṃ gantvā kīḷitvā sāyanhasamaye teneva saddhiṃ paccāgantvā raññā",
  "atk-s0514a2:2892_3": "saddhiṃyeva pāsādaṃ abhiruyha sarīraṃ sukkhāpanatthāya bhariyaṃ ādāya sīhapañjarena",
  "atk-s0514a2:2892_4": "nikkhamitvā kūṭāgārakucchiyaṃ nisīdiṃ. Tasmiṃ khaṇe eko seno kūṭāgārā nikkhanto amhe",
  "atk-s0514a2:2892_5": "gaṇhituṃ pakkhandi. Ahaṃ maraṇabhayabhīto vegena palāyiṃ. Sā pana tadā garugabbhā",
  "atk-s0514a2:2892_6": "ahosi, tasmā vegena palāyituṃ nāsakkhi. Atha so mayhaṃ passantasseva taṃ māretvā",
  "atk-s0514a2:2892_7": "ādāya gato. Atha maṃ tassā sokena rodamānaṃ disvā amhākaṃ rājā ‘samma, kiṃ rodasī’ti",
  "atk-s0514a2:2892_8": "pucchitvā tamatthaṃ sutvā ‘mā bāḷhaṃ, samma, rodasi, aññaṃ bhariyaṃ pariyesāhī’ti",
  "atk-s0514a2:2892_9": "vatvā ‘kiṃ, deva, aññāya anācārāya dussīlāya bhariyāya ānītāya, tatopi ekakeneva",
  "atk-s0514a2:2892_10": "carituṃ vara’nti vutte ‘samma, ahaṃ ekaṃ sakuṇikaṃ sīlācārasampannaṃ assosiṃ, tava",
  "atk-s0514a2:2892_11": "bhariyāya sadisameva. Cūḷanirājassa hi sayanapālikā sāḷikā evarūpā, tvaṃ tattha gantvā",
  "atk-s0514a2:2892_12": "tassā manaṃ pucchitvā okāsaṃ kāretvā sace te ruccati, āgantvā amhākaṃ ācikkha. Athāhaṃ",
  "atk-s0514a2:2892_13": "vo vivāhaṃ katvā mahantena parivārena taṃ ānessāmā’ti vatvā maṃ idha pahiṇi, tenamhi",
  "atk-s0514a2:2892_14": "kāraṇenāgato”ti vatvā gāthaṃ āha –",
  "atk-s0514a2:2893": "621.",
  "atk-s0514a2:2894": "“Tassā kāmā hi sammatto, āgatosmi tavanti ke;",
  "atk-s0514a2:2895": "Sace kareyya okāsaṃ, ubhayova vasāmase”ti.",
  "atk-s0514a2:2896": "Sā tassa vacanaṃ sutvā somanassappattā ahosi. Evaṃ santepi attano piyabhāvaṃ ajānāpetvā anicchamānā viya āha –",
  "atk-s0514a2:2897": "622.",
  "atk-s0514a2:2898": "“Suvova suviṃ kāmeyya, sāḷiko pana sāḷikaṃ;",
  "atk-s0514a2:2899": "Suvassa sāḷikāyeva, saṃvāso hoti kīdiso”ti.",
  "atk-s0514a2:2900_0": "Tattha suvoti samma suvapaṇḍita, suvova suviṃ kāmeyya. Kīdisoti asamānajātikānaṃ",
  "atk-s0514a2:2900_1": "saṃvāso nāma kīdiso hoti. Suvo hi samānajātikaṃ suviṃ disvā cirasanthavampi sāḷikaṃ",
  "atk-s0514a2:2900_2": "jahissati, so piyavippayogo mahato dukkhāya bhavissati, asamānajātikānaṃ saṃvāso nāma na sametīti.",
  "atk-s0514a2:2901": "Itaro taṃ sutvā “ayaṃ maṃ na paṭikkhipati, parihārameva karoti, addhā maṃ icchissati, nānāvidhāhi naṃ upamāhi saddahāpessāmī”ti cintetvā āha –",
  "atk-s0514a2:2902": "623.",
  "atk-s0514a2:2903": "“Yoyaṃ kāme kāmayati, api caṇḍālikāmapi;",
  "atk-s0514a2:2904": "Sabbo hi sadiso hoti, natthi kāme asādiso”ti.",
  "atk-s0514a2:2905": "Tattha caṇḍālikāmapīti caṇḍālikaṃ api. Sadisoti cittasadisatāya sabbo saṃvāso sadisova hoti. Kāmasmiñhi cittameva pamāṇaṃ, na jātīti.",
  "atk-s0514a2:2906": "Evañca pana vatvā manussesu tāva nānājātikānaṃ samānabhāvadassanatthaṃ atītaṃ āharitvā dassento anantaraṃ gāthamāha –",
  "atk-s0514a2:2907": "624.",
  "atk-s0514a2:2908": "“Atthi jampāvatī nāma, mātā sivissa rājino;",
  "atk-s0514a2:2909": "Sā bhariyā vāsudevassa, kaṇhassa mahesī piyā”ti.",
  "atk-s0514a2:2910_0": "Tattha jampāvatīti sivirañño mātā jampāvatī nāma caṇḍālī ahosi. Sā kaṇhāyanagottassa",
  "atk-s0514a2:2910_1": "dasabhātikānaṃ jeṭṭhakassa vāsudevassa piyā mahesī ahosi. So kirekadivasaṃ dvāravatito",
  "atk-s0514a2:2910_2": "nikkhamitvā uyyānaṃ gacchanto nagaraṃ pavisantiṃ ekamante ṭhitaṃ abhirūpaṃ ekaṃ caṇḍālikaṃ",
  "atk-s0514a2:2910_3": "disvāva paṭibaddhacitto hutvā “kiṃ jātikā”ti pucchāpetvā “caṇḍālajātikā”ti sutvāpi",
  "atk-s0514a2:2910_4": "paṭibaddhacittatāya asāmikabhāvaṃ pucchāpetvā “asāmikā”ti sutvā taṃ ādāya tato nivattitvā",
  "atk-s0514a2:2910_5": "nivesanaṃ netvā aggamahesiṃ akāsi. Sā siviṃ nāma puttaṃ vijāyi. So pitu accayena",
  "atk-s0514a2:2910_6": "dvāravatiyaṃ rajjaṃ kāresi. Taṃ sandhāyetaṃ vuttaṃ.",
  "atk-s0514a2:2911_0": "Iti so imaṃ udāharaṇaṃ āharitvā “evarūpopi nāma khattiyo caṇḍāliyā saddhiṃ saṃvāsaṃ",
  "atk-s0514a2:2911_1": "kappesi, amhesu tiracchānagatesu kiṃ vattabbaṃ, aññamaññaṃ saṃvāsarocanaṃyeva pamāṇa”nti",
  "atk-s0514a2:2911_2": "vatvā aparampi udāharaṇaṃ āharanto āha –",
  "atk-s0514a2:2912": "625.",
  "atk-s0514a2:2913": "“Raṭṭhavatī kimpurisī, sāpi vacchaṃ akāmayi;",
  "atk-s0514a2:2914": "Manusso migiyā saddhiṃ, natthi kāme asādiso”ti.",
  "atk-s0514a2:2915_0": "Tattha vacchanti evaṃnāmakaṃ tāpasaṃ. Kathaṃ pana sā taṃ kāmesīti? Atītasmiñhi eko",
  "atk-s0514a2:2915_1": "brāhmaṇo kāmesu ādīnavaṃ disvā mahantaṃ yasaṃ pahāya isipabbajjaṃ pabbajitvā himavante",
  "atk-s0514a2:2915_2": "paṇṇasālaṃ māpetvā vasi. Tassa paṇṇasālato avidūre ekissā guhāya bahū kinnarā vasanti.",
  "atk-s0514a2:2915_3": "Tattheva eko makkaṭako dvāre vasati. So jālaṃ vinetvā tesaṃ sīsaṃ bhinditvā lohitaṃ",
  "atk-s0514a2:2915_4": "pivati. Kinnarā nāma dubbalā honti bhīrukajātikā. Sopi makkaṭako ativisālo. Te tassa",
  "atk-s0514a2:2915_5": "kiñci kātuṃ asakkontā taṃ tāpasaṃ upasaṅkamitvā katapaṭisanthārā āgatakāraṇaṃ puṭṭhā",
  "atk-s0514a2:2915_6": "“deva, eko makkaṭako jīvitaṃ no hanati, tumhe ṭhapetvā amhākaṃ aññaṃ paṭisaraṇaṃ",
  "atk-s0514a2:2915_7": "na passāma, taṃ māretvā amhākaṃ sotthibhāvaṃ karohī”ti āhaṃsu. Taṃ sutvā tāpaso “apetha",
  "atk-s0514a2:2915_8": "na mādisā pāṇātipātaṃ karontī”ti apasādesi. Tesu raṭṭhavatī nāma kinnarī abhirūpā",
  "atk-s0514a2:2915_9": "pāsādikā asāmikā ahosi. Te taṃ alaṅkaritvā tāpasassa santikaṃ netvā “deva, ayaṃ te",
  "atk-s0514a2:2915_10": "pādaparicārikā hotu, amhākaṃ paccāmittaṃ vadhehī”ti āhaṃsu. Tāpaso taṃ disvāva paṭibaddhacitto",
  "atk-s0514a2:2915_11": "hutvā tāya saddhiṃ saṃvāsaṃ kappetvā guhādvāre ṭhatvā gocaratthāya nikkhantaṃ makkaṭakaṃ",
  "atk-s0514a2:2915_12": "muggarena pothetvā jīvitakkhayaṃ pāpesi. So tāya saddhiṃ samaggavāsaṃ vasanto puttadhītāhi",
  "atk-s0514a2:2915_13": "vaḍḍhitvā tattheva kālamakāsi. Evaṃ sā taṃ kāmesi. Suvapotako imaṃ udāharaṇaṃ āharitvā",
  "atk-s0514a2:2915_14": "“vacchatāpaso tāva manusso hutvā tiracchānagatāya kinnariyā saddhiṃ saṃvāsaṃ kappesi,",
  "atk-s0514a2:2915_15": "kimaṅgaṃ pana amhākaṃ? Mayañhi ubho pakkhinova tiracchānagatāvā”ti dīpento “manusso",
  "atk-s0514a2:2915_16": "migiyā saddhi”nti āha. Evaṃ manussā tiracchānagatāhi saddhiṃ samaggavāsaṃ vasanti,",
  "atk-s0514a2:2915_17": "natthi kāme asādiso nāma, cittameva pamāṇanti kathesi.",
  "atk-s0514a2:2916": "Sā tassa vacanaṃ sutvā “sāmi, cittaṃ nāma sabbakālaṃ ekasadisaṃ na hoti, piyavippayogassa bhāyāmī”ti āha. Sopi suvapotako itthimāyāsu kusalo, tena taṃ vīmaṃsanto puna gāthamāha –",
  "atk-s0514a2:2917": "626.",
  "atk-s0514a2:2918": "“Handa khvāhaṃ gamissāmi, sāḷike mañjubhāṇike;",
  "atk-s0514a2:2919": "Paccakkhānupadañhetaṃ, atimaññasi nūna ma”nti.",
  "atk-s0514a2:2920_0": "Tattha paccakkhānupadaṃ hetanti yaṃ tvaṃ vadesi, sabbametaṃ paccakkhānassa anupadaṃ,",
  "atk-s0514a2:2920_1": "paccakkhānakāraṇaṃ paccakkhānakoṭṭhāso panesa. Atimaññasi nūna manti “nūna maṃ icchati",
  "atk-s0514a2:2920_2": "aya”nti tvaṃ maṃ atikkamitvā maññasi, mayhaṃ sāraṃ na jānāsi. Ahañhi rājapūjito,",
  "atk-s0514a2:2920_3": "na mayhaṃ bhariyā dullabhā, aññaṃ bhariyaṃ pariyesissāmīti.",
  "atk-s0514a2:2921": "Sā tassa vacanaṃ sutvāva bhijjamānahadayā viya tassa saha dassaneneva uppannakāmaratiyā anuḍayhamānā viya hutvāpi attano itthimāyāya anicchamānā viya hutvā diyaḍḍhaṃ gāthamāha –",
  "atk-s0514a2:2922": "627.",
  "atk-s0514a2:2923": "“Na sirī taramānassa, mādhara suvapaṇḍita;",
  "atk-s0514a2:2924": "Idheva tāva acchassu, yāva rājāna dakkhasi;",
  "atk-s0514a2:2925": "Sossi saddaṃ mudiṅgānaṃ, ānubhāvañca rājino”ti.",
  "atk-s0514a2:2926_0": "Tattha na sirīti samma suvapaṇḍita, taramānassa sirī nāma na hoti, taramānena katakammaṃ",
  "atk-s0514a2:2926_1": "na sobhati, “gharāvāso ca nāmesa atigaruko”ti cintetvā tuletvā kātabbo. Idheva tāva",
  "atk-s0514a2:2926_2": "acchassu, yāva mahantena yasena samannāgataṃ amhākaṃ rājānaṃ passissasi. Sossīti",
  "atk-s0514a2:2926_3": "sāyanhasamaye kinnarisamānalīlāhi uttamarūpadharāhi nārīhi vajjamānānaṃ mudiṅgānaṃ",
  "atk-s0514a2:2926_4": "aññesañca gītavāditānaṃ saddaṃ tvaṃ suṇissasi, rañño ca ānubhāvaṃ mahantaṃ sirisobhaggaṃ",
  "atk-s0514a2:2926_5": "passissasi. “Samma, kiṃ tvaṃ turitosi, kiṃ lesampi na jānāsi, acchassu tāva, pacchā jānissāmā”ti.",
  "atk-s0514a2:2927_0": "Atha te sāyanhasamanantare methunasaṃvāsaṃ kariṃsu, samaggā sammodamānā piyasaṃvāsaṃ",
  "atk-s0514a2:2927_1": "vasiṃsu. Atha naṃ suvapotako “na idānesā mayhaṃ rahassaṃ guhissati, idāni naṃ pucchitvā",
  "atk-s0514a2:2927_2": "gantuṃ vaṭṭatī”ti cintetvā “sāḷike”ti āha. “Kiṃ, sāmī”ti? “Ahaṃ kiñci te vattukāmomhī”ti.",
  "atk-s0514a2:2927_3": "“Vada, sāmī”ti. “Hotu, ajja amhākaṃ maṅgaladivaso, aññatarasmiṃ divase jānissāmī”ti.",
  "atk-s0514a2:2927_4": "“Sace maṅgalapaṭisaṃyuttā kathā bhavissati, kathehi. No ce, mā kathehi sāmī”ti. “Maṅgalakathāvesā,",
  "atk-s0514a2:2927_5": "bhadde”ti. “Tena hi kathehī”ti. Atha naṃ “bhadde, sace sotukāmā bhavissasi, kathessāmi",
  "atk-s0514a2:2927_6": "te”ti vatvā taṃ rahassaṃ pucchanto diyaḍḍhaṃ gāthamāha –",
  "atk-s0514a2:2928": "628.",
  "atk-s0514a2:2929": "“Yo nu khvāyaṃ tibbo saddo, tirojanapade suto;",
  "atk-s0514a2:2930": "Dhītā pañcālarājassa, osadhī viya vaṇṇinī;",
  "atk-s0514a2:2931": "Taṃ dassati videhānaṃ, so vivāho bhavissatī”ti.",
  "atk-s0514a2:2932_0": "Tassattho – yo nu kho ayaṃ saddo tibbo bahalo, tirojanapade suto pararaṭṭhesu janapadesu",
  "atk-s0514a2:2932_1": "vissuto paññāto pākaṭo patthaṭo. Kinti? Dhītā pañcālarājassa osadhītārakā viya virocamānā",
  "atk-s0514a2:2932_2": "tāya eva samānavaṇṇinī atthi, taṃ so videhānaṃ dassati, so vivāho bhavissati. Yo",
  "atk-s0514a2:2932_3": "so evaṃ patthaṭo saddo, ahaṃ taṃ sutvā cintesiṃ “ayaṃ kumārikā uttamarūpadharā, videharājāpi",
  "atk-s0514a2:2932_4": "cūḷanirañño paṭisattu ahosi. Aññe bahū rājāno cūḷanibrahmadattassa vasavattino santi,",
  "atk-s0514a2:2932_5": "tesaṃ adatvā kiṃ kāraṇā videhassa dhītaraṃ dassatī”ti?",
  "atk-s0514a2:2933_0": "Sā tassa vacanaṃ sutvā evamāha – “sāmi, kiṃ kāraṇā maṅgaladivase avamaṅgalaṃ kathesī”ti?",
  "atk-s0514a2:2933_1": "“Ahaṃ, bhadde, ‘maṅgala’nti kathemi, tvaṃ ‘avamaṅgala’nti kathesi, kiṃ nu kho eta”nti?",
  "atk-s0514a2:2933_2": "“Sāmi, amittānampi tesaṃ evarūpā maṅgalakiriyā mā hotū”ti. “Kathehi tāva bhadde”ti.",
  "atk-s0514a2:2933_3": "“Sāmi, na sakkā kathetu”nti. “Bhadde, tayā viditaṃ rahassaṃ mama akathitakālato paṭṭhāya",
  "atk-s0514a2:2933_4": "natthi amhākaṃ samaggasaṃvāso”ti. Sā tena nippīḷiyamānā “tena hi, sāmi, suṇāhī”ti",
  "atk-s0514a2:2933_5": "vatvā imaṃ gāthamāha –",
  "atk-s0514a2:2934": "629.",
  "atk-s0514a2:2935": "“Ediso mā amittānaṃ, vivāho hotu mādhara;",
  "atk-s0514a2:2936": "Yathā pañcālarājassa, vedehena bhavissatī”ti.",
  "atk-s0514a2:2937": "Imaṃ gāthaṃ vatvā puna tena “bhadde, kasmā evarūpaṃ kathaṃ kathesī”ti vutte “tena hi suṇāhi, ettha dosaṃ te kathessāmī”ti vatvā imaṃ gāthamāha –",
  "atk-s0514a2:2938": "630.",
  "atk-s0514a2:2939": "“Ānayitvāna vedehaṃ, pañcālānaṃ rathesabho;",
  "atk-s0514a2:2940": "Tato naṃ ghātayissati, nassa sakhī bhavissatī”ti.",
  "atk-s0514a2:2941_0": "Tattha tato naṃ ghātayissatīti yadā so imaṃ nagaraṃ āgato bhavissati, tadā tena saddhiṃ",
  "atk-s0514a2:2941_1": "sakhibhāvaṃ mittadhammaṃ na karissati, daṭṭhumpissa dhītaraṃ na dassati. Eko kirassa",
  "atk-s0514a2:2941_2": "pana atthadhammānusāsako mahosadhapaṇḍito nāma atthi, tena saddhiṃ taṃ ghātessati.",
  "atk-s0514a2:2941_3": "Te ubho jane ghātetvā jayapānaṃ pivissāmāti kevaṭṭo raññā saddhiṃ mantetvā taṃ gaṇhitvā āgantuṃ gatoti.",
  "atk-s0514a2:2942_0": "Evaṃ sā guyhamantaṃ nissesaṃ katvā suvapaṇḍitassa kathesi. Taṃ sutvā suvapaṇḍito",
  "atk-s0514a2:2942_1": "“ācariyo kevaṭṭo upāyakusalo, acchariyaṃ tassa rañño evarūpena upāyena ghātana”nti",
  "atk-s0514a2:2942_2": "kevaṭṭaṃ vaṇṇetvā “evarūpena avamaṅgalena amhākaṃ ko attho, tuṇhībhūtā sayāmā”ti",
  "atk-s0514a2:2942_3": "vatvā āgamanakammassa nipphattiṃ ñatvā taṃ rattiṃ tāya saddhiṃ vasitvā “bhadde, ahaṃ",
  "atk-s0514a2:2942_4": "siviraṭṭhaṃ gantvā manāpāya bhariyāya laddhabhāvaṃ sivirañño deviyā ca ārocessāmī”ti",
  "atk-s0514a2:2942_5": "gamanaṃ anujānāpetuṃ āha –",
  "atk-s0514a2:2943": "631.",
  "atk-s0514a2:2944": "“Handa kho maṃ anujānāhi, rattiyo sattamattiyo;",
  "atk-s0514a2:2945": "Yāvāhaṃ sivirājassa, ārocemi mahesino;",
  "atk-s0514a2:2946": "Laddho ca me āvasatho, sāḷikāya upantika”nti.",
  "atk-s0514a2:2947_0": "Tattha mahesinoti mahesiyā cassa. Āvasathoti vasanaṭṭhānaṃ. Upantikanti atha ne “etha",
  "atk-s0514a2:2947_1": "tassā santikaṃ gacchāmā”ti vatvā aṭṭhame divase idhānetvā mahantena parivārena taṃ",
  "atk-s0514a2:2947_2": "gahetvā gamissāmi, yāva mamāgamanaṃ, tāva mā ukkaṇṭhīti.",
  "atk-s0514a2:2948": "Taṃ sutvā sāḷikā tena viyogaṃ anicchamānāpi tassa vacanaṃ paṭikkhipituṃ asakkontī anantaraṃ gāthamāha –",
  "atk-s0514a2:2949": "632.",
  "atk-s0514a2:2950": "“Handa kho taṃ anujānāmi, rattiyo sattamattiyo;",
  "atk-s0514a2:2951": "Sace tvaṃ sattarattena, nāgacchasi mamantike;",
  "atk-s0514a2:2952": "Maññe okkantasattaṃ maṃ, matāya āgamissasī”ti.",
  "atk-s0514a2:2953": "Tattha maññe okkantasattaṃ manti evaṃ sante ahaṃ maṃ apagatajīvitaṃ sallakkhemi. So tvaṃ aṭṭhame divase anāgacchanto mayi matāya āgamissasi, tasmā mā papañcaṃ akāsīti.",
  "atk-s0514a2:2954_0": "Itaropi “bhadde, kiṃ vadesi, mayhampi aṭṭhame divase taṃ apassantassa kuto jīvita”nti",
  "atk-s0514a2:2954_1": "vācāya vatvā hadayena pana “jīva vā tvaṃ mara vā, kiṃ tayā mayha”nti cintetvā uṭṭhāya",
  "atk-s0514a2:2954_2": "thokaṃ siviraṭṭhābhimukho gantvā nivattitvā mithilaṃ gantvā paṇḍitassa aṃsakūṭe otaritvā",
  "atk-s0514a2:2954_3": "mahāsattena pana tāya saññāya uparipāsādaṃ āropetvā puṭṭho sabbaṃ taṃ pavattiṃ paṇḍitassa",
  "atk-s0514a2:2954_4": "ārocesi. Sopissa purimanayeneva sabbaṃ sakkāramakāsi. Tamatthaṃ pakāsento satthā āha –",
  "atk-s0514a2:2955": "633.",
  "atk-s0514a2:2956": "“Tato ca kho so gantvāna, mādharo suvapaṇḍito;",
  "atk-s0514a2:2957": "Mahosadhassa akkhāsi, sāḷikāvacanaṃ ida”nti.",
  "atk-s0514a2:2958": "Tattha sāḷikāvacanaṃ idanti idaṃ sāḷikāya vacananti sabbaṃ vitthāretvā kathesīti.",
  "atk-s0514a2:2959": "Suvakhaṇḍaṃ niṭṭhitaṃ.",
  "atk-s0514a2:2960": "Mahāumaṅgakaṇḍaṃ",
  "atk-s0514a2:2961_0": "Taṃ sutvā mahāsatto cintesi “rājā mama anicchamānasseva gamissati, gantvā ca pana",
  "atk-s0514a2:2961_1": "mahāvināsaṃ pāpuṇissati. Atha mayhaṃ ‘evarūpassa nāma yasadāyakassa rañño vacanaṃ",
  "atk-s0514a2:2961_2": "hadaye katvā tassa saṅgahaṃ nākāsī’ti garahāpi uppajjissati, mādise paṇḍite vijjamāne",
  "atk-s0514a2:2961_3": "kiṃkāraṇā esa nassissati, ahaṃ rañño puretarameva gantvā cūḷaniṃ disvā suvibhattaṃ",
  "atk-s0514a2:2961_4": "katvā videharañño nivāsatthāya nagaraṃ māpetvā gāvutamattaṃ jaṅghaumaṅgaṃ, aḍḍhayojanikañca",
  "atk-s0514a2:2961_5": "mahāumaṅgaṃ, kāretvā cūḷanirañño dhītaraṃ abhisiñcitvā amhākaṃ raññopādaparicārikaṃ",
  "atk-s0514a2:2961_6": "katvā aṭṭhārasaakkhobhaṇisaṅkhehi balehi ekasatarājūsu parivāretvā ṭhitesveva amhākaṃ",
  "atk-s0514a2:2961_7": "rājānaṃ rāhumukhato candaṃ viya mocetvā ādāyāgamanaṃ nāma mama bhāro”ti. Tassevaṃ",
  "atk-s0514a2:2961_8": "cintentassa sarīre pīti uppajji. So pītivegena udānaṃ udānento imaṃ upaḍḍhagāthamāha –",
  "atk-s0514a2:2962": "634.",
  "atk-s0514a2:2963": "“Yasseva ghare bhuñjeyya bhogaṃ, tasseva atthaṃ puriso careyyā”ti.",
  "atk-s0514a2:2964_0": "Tassattho – yassa rañño santike puriso mahantaṃ issariyaṃ labhitvā bhogaṃ bhuñjeyya,",
  "atk-s0514a2:2964_1": "akkosantassapi paharantassapi gale gahetvā nikkaḍḍhantassapi tasseva atthaṃ hitaṃ",
  "atk-s0514a2:2964_2": "vuḍḍhiṃ paṇḍito kāyadvārādīhi tīhi dvārehi careyya. Na hi mittadubbhikammaṃ paṇḍitehi kātabbanti.",
  "atk-s0514a2:2965_0": "Iti cintetvā so nhatvā alaṅkaritvā mahantena yasena rājakulaṃ gantvā rājānaṃ vanditvā",
  "atk-s0514a2:2965_1": "ekamantaṃ ṭhito āha – “kiṃ, deva, gacchissatha uttarapañcālanagara”nti? “Āma, tāta,",
  "atk-s0514a2:2965_2": "pañcālacandiṃ alabhantassa mama kiṃ rajjena, mā maṃ pariccaji, mayā saddhiṃyeva ehi.",
  "atk-s0514a2:2965_3": "Tattha amhākaṃ gatakāraṇā dve atthā nipphajjissanti, itthiratanañca lacchāmi, raññā",
  "atk-s0514a2:2965_4": "ca me saddhiṃ metti patiṭṭhahissatī”ti. Atha naṃ paṇḍito “tena hi, deva, ahaṃ pure",
  "atk-s0514a2:2965_5": "gantvā tumhākaṃ nivesanāni māpessāmi, tumhe mayā pahitasāsanena āgaccheyyāthā”ti",
  "atk-s0514a2:2965_6": "vadanto dve gāthā abhāsi –",
  "atk-s0514a2:2966": "“Handāhaṃ gacchāmi pure janinda, pañcālarājassa puraṃ surammaṃ;",
  "atk-s0514a2:2967": "Nivesanāni māpetuṃ, vedehassa yasassino.",
  "atk-s0514a2:2968": "635.",
  "atk-s0514a2:2969": "“Nivesanāni māpetvā, vedehassa yasassino;",
  "atk-s0514a2:2970": "Yadā te pahiṇeyyāmi, tadā eyyāsi khattiyā”ti.",
  "atk-s0514a2:2971": "Tattha vedehassāti tava videharājassa. Eyyāsīti āgaccheyyāsīti.",
  "atk-s0514a2:2972_0": "Taṃ sutvā rājā “na kira maṃ paṇḍito pariccajatī”ti haṭṭhatuṭṭho hutvā āha – “tāta,",
  "atk-s0514a2:2972_1": "tava pure gacchantassa kiṃ laddhuṃ vaṭṭatī”ti? “Balavāhanaṃ, devā”ti. “Yattakaṃ icchasi,",
  "atk-s0514a2:2972_2": "tattakaṃ gaṇha, tātā”ti. “Cattāri bandhanāgārāni vivarāpetvā corānaṃ saṅkhalikabandhanāni",
  "atk-s0514a2:2972_3": "bhindāpetvā tepi mayā saddhiṃ pesetha devā”ti. “Yathāruci karohi, tātā”ti. Mahāsatto",
  "atk-s0514a2:2972_4": "bandhanāgāradvārāni vivarāpetvā sūre mahāyodhe gataṭṭhāne kammaṃ nipphādetuṃ samatthe",
  "atk-s0514a2:2972_5": "nīharāpetvā “maṃ upaṭṭhahathā”ti vatvā tesaṃ sakkāraṃ kāretvā vaḍḍhakikammāracammakāraiṭṭhakapāsāṇakāracittakārādayo",
  "atk-s0514a2:2972_6": "nānāsippakusalā aṭṭhārasa seniyo ādāya vāsipharasukuddālakhaṇittiādīni bahūni upakaraṇāni",
  "atk-s0514a2:2972_7": "gāhāpetvā mahābalakāyaparivuto nagarā nikkhami. Tamatthaṃ pakāsento satthā āha –",
  "atk-s0514a2:2973": "636.",
  "atk-s0514a2:2974": "“Tato ca pāyāsi pure mahosadho, pañcālarājassa puraṃ surammaṃ;",
  "atk-s0514a2:2975": "Nivesanāni māpetuṃ, vedehassa yasassino”ti.",
  "atk-s0514a2:2976_0": "Mahāsattopi gacchanto yojanantare yojanantare ekekaṃ gāmaṃ nivesetvā ekekaṃ amaccaṃ",
  "atk-s0514a2:2976_1": "“tumhe rañño pañcālacandiṃ gahetvā nivattanakāle hatthiassarathe kappetvā rājānaṃ",
  "atk-s0514a2:2976_2": "ādāya paccāmitte paṭibāhantā khippaṃ mithilaṃ pāpeyyāthā”ti vatvā ṭhapesi. Gaṅgātīraṃ",
  "atk-s0514a2:2976_3": "pana patvā ānandakumāraṃ pakkosāpetvā “ānanda, tvaṃ tīṇi vaḍḍhakisatāni ādāya uddhaṃgaṅgaṃ",
  "atk-s0514a2:2976_4": "gantvā sāradārūni gāhāpetvā tisatamattā nāvā māpetvā nagarassatthāya tattheva tacchāpetvā",
  "atk-s0514a2:2976_5": "sallahukānaṃ dārūnaṃ nāvāya pūrāpetvā khippaṃ āgaccheyyāsī”ti pesesi. Sayaṃ pana",
  "atk-s0514a2:2976_6": "nāvāya gaṅgaṃ taritvā otiṇṇaṭṭhānato paṭṭhāya padasaññāyeva gaṇetvā “idaṃ aḍḍhayojanaṭṭhānaṃ,",
  "atk-s0514a2:2976_7": "ettha mahāumaṅgo bhavissati, imasmiṃ ṭhāne rañño nivesananagaraṃ bhavissati, ito",
  "atk-s0514a2:2976_8": "paṭṭhāya yāva rājagehā gāvutamatte ṭhāne jaṅghaumaṅgo bhavissatī”ti paricchinditvā",
  "atk-s0514a2:2976_9": "nagaraṃ pāvisi. Cūḷanirājā bodhisattassa āgamanaṃ sutvā “idāni me manoratho matthakaṃ",
  "atk-s0514a2:2976_10": "pāpuṇissati, paccāmittānaṃ piṭṭhiṃ passissāmi, imasmiṃ āgate vedehopi na cirasseva",
  "atk-s0514a2:2976_11": "āgamissati, atha ne ubhopi māretvā sakalajambudīpatale ekarajjaṃ karissāmī”ti paramatuṭṭhiṃ",
  "atk-s0514a2:2976_12": "patto ahosi. Sakalanagaraṃ saṅkhubhi “esa kira mahosadhapaṇḍito, iminā kira ekasatarājāno",
  "atk-s0514a2:2976_13": "leḍḍunā kākā viya palāpitā”ti.",
  "atk-s0514a2:2977_0": "Mahāsatto nāgaresu attano rūpasampattiṃ passantesuyeva rājadvāraṃ gantvā rañño paṭivedetvā",
  "atk-s0514a2:2977_1": "“pavisatū”ti vutte pavisitvā rājānaṃ vanditvā ekamantaṃ nisīdi. Atha naṃ rājā paṭisanthāraṃ",
  "atk-s0514a2:2977_2": "katvā “tāta, rājā kadā āgamissatī”ti pucchi. “Mayā pesitakāle, devā”ti. “Tvaṃ pana",
  "atk-s0514a2:2977_3": "kimatthaṃ āgatosī”ti. “Amhākaṃ rañño nivesanaṃ māpetuṃ, devā”ti. “Sādhu, tātā”ti.",
  "atk-s0514a2:2977_4": "Athassa senāya paribbayaṃ dāpetvā mahāsattassa mahantaṃ sakkāraṃ kāretvā nivesanagehaṃ",
  "atk-s0514a2:2977_5": "dāpetvā “tāta, yāva te rājā nāgacchati, tāva anukkaṇṭhamāno amhākampi kattabbayuttakaṃ",
  "atk-s0514a2:2977_6": "karontova vasāhi tva”nti āha. So kira rājanivesanaṃ abhiruhantova mahāsopānapādamūle",
  "atk-s0514a2:2977_7": "ṭhatvā “idha jaṅghaumaṅgadvāraṃ bhavissatī”ti sallakkhesi. Athassa etadahosi “rājā",
  "atk-s0514a2:2977_8": "‘amhākampi kattabbayuttakaṃ karohī’ti vadati, umaṅge khaṇiyamāne yathā idaṃ sopānaṃ",
  "atk-s0514a2:2977_9": "na osakkati, tathā kātuṃ vaṭṭatī”ti. Atha rājānaṃ evamāha – “deva, ahaṃ pavisanto",
  "atk-s0514a2:2977_10": "sopānapādamūle ṭhatvā navakammaṃ olokento mahāsopāne dosaṃ passiṃ. Sace te ruccati,",
  "atk-s0514a2:2977_11": "ahaṃ dārūni labhanto manāpaṃ katvā atthareyya”nti. “Sādhu, paṇḍita, attharāhī”ti.",
  "atk-s0514a2:2977_12": "So “idha umaṅgadvāraṃ bhavissatī”ti sallakkhetvā taṃ porāṇasopānaṃ haritvā yattha",
  "atk-s0514a2:2977_13": "umaṅgadvāraṃ bhavissati, tattha paṃsuno apatanatthāya phalakasanthāraṃ kāretvā yathā",
  "atk-s0514a2:2977_14": "sopānaṃ na osakkati, evaṃ niccalaṃ katvā sopānaṃ atthari. Rājā taṃ kāraṇaṃ ajānanto",
  "atk-s0514a2:2977_15": "“mama sinehena karotī”ti maññi.",
  "atk-s0514a2:2978_0": "Evaṃ taṃ divasaṃ teneva navakammena vītināmetvā punadivase rājānaṃ āha – “deva, sace",
  "atk-s0514a2:2978_1": "amhākaṃ rañño vasanaṭṭhānaṃ jāneyyāma, manāpaṃ katvā paṭijaggeyyāmā”ti. Sādhu, paṇḍita,",
  "atk-s0514a2:2978_2": "ṭhapetvā mama nivesanaṃ sakalanagare yaṃ nivesanaṃ icchasi, taṃ gaṇhāti. Mahārāja,",
  "atk-s0514a2:2978_3": "mayaṃ āgantukā, tumhākaṃ bahū vallabhā yodhā, te attano attano gehesu gayhamānesu",
  "atk-s0514a2:2978_4": "amhehi saddhiṃ kalahaṃ karissanti. “Tadā, deva, tehi saddhiṃ mayaṃ kiṃ karissāmā”ti?",
  "atk-s0514a2:2978_5": "“Tesaṃ vacanaṃ mā gaṇha. Yaṃ icchasi, taṃ ṭhānameva gaṇhāpehī”ti. “Deva, te punappunaṃ",
  "atk-s0514a2:2978_6": "āgantvā tumhākaṃ kathessanti, tena tumhākaṃ cittasukhaṃ na labhissati. Sace pana",
  "atk-s0514a2:2978_7": "iccheyyātha, yāva mayaṃ nivesanāni gaṇhāma, tāva amhākaṃyeva manussā dovārikā assu.",
  "atk-s0514a2:2978_8": "Tato te dvāraṃ alabhitvā nāgamissanti. Evaṃ sante tumhākampi cittasukhaṃ labhissatī”ti.",
  "atk-s0514a2:2978_9": "Rājā “sādhū”ti sampaṭicchi.",
  "atk-s0514a2:2979_0": "Mahāsatto sopānapādamūle sopānasīse mahādvāreti sabbattha attano manusseyeva ṭhapetvā",
  "atk-s0514a2:2979_1": "“kassaci pavisituṃ mā adatthā”ti vatvā atha rañño mātu nivesanaṃ gantvā “bhindanākāraṃ",
  "atk-s0514a2:2979_2": "dassethā”ti manusse āṇāpesi. Te dvārakoṭṭhakālindato paṭṭhāya iṭṭhakā ca mattikā",
  "atk-s0514a2:2979_3": "ca apanetuṃ ārabhiṃsu. Rājamātā taṃ pavattiṃ sutvā āgantvā “kissa, tātā, mama gehaṃ",
  "atk-s0514a2:2979_4": "bhindathā”ti āha. “Mahosadhapaṇḍito bhindāpetvā attano rañño nivesanaṃ kātukāmo”ti.",
  "atk-s0514a2:2979_5": "“Yadi evaṃ idheva vasathā”ti. “Amhākaṃ rañño mahantaṃ balavāhanaṃ, idaṃ nappahoti,",
  "atk-s0514a2:2979_6": "aññaṃ mahantaṃ gehaṃ karissāmā”ti. “Tumhe maṃ na jānātha, ahaṃ rājamātā, idāni puttassa",
  "atk-s0514a2:2979_7": "santikaṃ gantvā jānissāmī”ti. “Mayaṃ rañño vacanena bhindāma, sakkontī vārehī”ti.",
  "atk-s0514a2:2979_8": "Sā kujjhitvā “idāni vo kattabbaṃ jānissāmī”ti rājadvāraṃ agamāsi. Atha naṃ “mā pavisā”ti",
  "atk-s0514a2:2979_9": "dovārikā vārayiṃsu. “Ahaṃ rājamātā”ti. “Na mayaṃ taṃ jānāma, mayaṃ raññā ‘kassaci",
  "atk-s0514a2:2979_10": "pavisituṃ mā adatthā’ti āṇattā, gaccha tva”nti. Sā gahetabbagahaṇaṃ apassantī nivattitvā",
  "atk-s0514a2:2979_11": "attano nivesanaṃ olokentī aṭṭhāsi. Atha naṃ eko puriso “kiṃ idha karosi, gacchasi,",
  "atk-s0514a2:2979_12": "na gacchasī”ti gīvāya gahetvā bhūmiyaṃ pātesi.",
  "atk-s0514a2:2980_0": "Sā cintesi “addhā ime rañño āṇattā bhavissanti, itarathā evaṃ kātuṃ na sakkhissanti,",
  "atk-s0514a2:2980_1": "paṇḍitasseva santikaṃ gacchissāmī”ti. Sā gantvā “tāta mahosadha, kasmā mama nivesanaṃ",
  "atk-s0514a2:2980_2": "bhindāpesī”ti āha. So tāya saddhiṃ na kathesi, santike ṭhito puriso panassa “devi,",
  "atk-s0514a2:2980_3": "kiṃ kathesī”ti āha. “Tāta, mahosadhapaṇḍito kasmā mama gehaṃ bhindāpetī”ti? “Vedeharañño",
  "atk-s0514a2:2980_4": "vasanaṭṭhānaṃ kātu”nti. “Kiṃ, tāta, evaṃ mahante nagare aññattha nivesanaṭṭhānaṃ",
  "atk-s0514a2:2980_5": "na labbhatī”ti maññati. “Imaṃ satasahassaṃ lañjaṃ gahetvā aññattha gehaṃ kāretū”ti.",
  "atk-s0514a2:2980_6": "“Sādhu, devi, tumhākaṃ gehaṃ vissajjāpessāmi, lañjassa gahitabhāvaṃ mā kassaci kathayittha.",
  "atk-s0514a2:2980_7": "Mā no aññepi lañjaṃ datvā gehāni vissajjāpetukāmā ahesu”nti. Sādhu, tāta, “rañño",
  "atk-s0514a2:2980_8": "mātā lañjaṃ adāsī”ti mayhampi lajjanakameva, tasmā na kassaci kathessāmīti. So “sādhū”ti",
  "atk-s0514a2:2980_9": "tassā santikā satasahassaṃ gahetvā gehaṃ vissajjāpetvā kevaṭṭassa gehaṃ agamāsi.",
  "atk-s0514a2:2980_10": "Sopi dvāraṃ gantvā veḷupesikāhi piṭṭhicammuppāṭanaṃ labhitvā gahetabbagahaṇaṃ apassanto",
  "atk-s0514a2:2980_11": "puna gehaṃ gantvā satasahassameva adāsi. Etenupāyena sakalanagare gehaṭṭhānaṃ gaṇhantena",
  "atk-s0514a2:2980_12": "lañjaṃ gahetvā laddhakahāpaṇānaññeva nava koṭiyo jātā.",
  "atk-s0514a2:2981_0": "Mahāsatto sakalanagaraṃ vicaritvā rājakulaṃ agamāsi. Atha naṃ rājā pucchi “kiṃ, paṇḍita,",
  "atk-s0514a2:2981_1": "laddhaṃ te vasanaṭṭhāna”nti? “Mahārāja, adentā nāma natthi, apica kho pana gehesu",
  "atk-s0514a2:2981_2": "gayhamānesu kilamanti. Tesaṃ piyavippayogaṃ kātuṃ amhākaṃ ayuttaṃ. Bahinagare gāvutamatte",
  "atk-s0514a2:2981_3": "ṭhāne gaṅgāya ca nagarassa ca antare asukaṭṭhāne amhākaṃ rañño vasananagaraṃ karissāmī”ti.",
  "atk-s0514a2:2981_4": "Taṃ sutvā rājā “antonagare yujjhitumpi dukkhaṃ, neva sakasenā, na parasenā ñātuṃ",
  "atk-s0514a2:2981_5": "sakkā. Bahinagare pana sukhaṃ yuddhaṃ kātuṃ, tasmā bahinagareyeva te koṭṭetvā māressāmā”ti",
  "atk-s0514a2:2981_6": "tussitvā “sādhu, paṇḍita, tayā sallakkhitaṭṭhāneyeva kārehī”ti āha. “Mahārāja, ahaṃ",
  "atk-s0514a2:2981_7": "kāressāmi, tumhākaṃ pana manussehi dārupaṇṇādīnaṃ atthāya amhākaṃ navakammaṭṭhānaṃ",
  "atk-s0514a2:2981_8": "nāgantabbaṃ. Āgacchantā hi kalahaṃ karissanti, teneva tumhākañca amhākañca cittasukhaṃ",
  "atk-s0514a2:2981_9": "na bhavissatī”ti. “Sādhu, paṇḍita, tena passena nisañcāraṃ kārehī”ti. “Deva, amhākaṃ",
  "atk-s0514a2:2981_10": "hatthī udakābhiratā udakeyeva kīḷissanti. Udake āvile jāte ‘mahosadhassa āgatakālato",
  "atk-s0514a2:2981_11": "paṭṭhāya pasannaṃ udakaṃ pātuṃ na labhāmā’ti sace nāgarā kujjhissanti, tampi sahitabba”nti.",
  "atk-s0514a2:2981_12": "Rājā “vissatthā tumhākaṃ hatthī kīḷantū”ti vatvā nagare bheriṃ carāpesi – “yo ito",
  "atk-s0514a2:2981_13": "nikkhamitvā mahosadhassa nagaramāpitaṭṭhānaṃ gacchati, tassa sahassadaṇḍo”ti.",
  "atk-s0514a2:2982_0": "Mahāsatto rājānaṃ vanditvā attano parisaṃ ādāya nikkhamitvā yathāparicchinnaṭṭhāne",
  "atk-s0514a2:2982_1": "nagaraṃ māpetuṃ ārabhi. Pāragaṅgāya vagguliṃ nāma gāmaṃ kāretvā hatthiassarathavāhanañceva",
  "atk-s0514a2:2982_2": "gobalibaddañca tattha ṭhapetvā nagarakaraṇaṃ vicārento “ettakā idaṃ karontū”ti sabbakammāni",
  "atk-s0514a2:2982_3": "vibhajitvā umaṅgakammaṃ paṭṭhapesi. Mahāumaṅgadvāraṃ gaṅgātitthe ahosi. Saṭṭhimattāni",
  "atk-s0514a2:2982_4": "yodhasatāni mahāumaṅgaṃ khaṇanti. Mahantehi cammapasibbakehi vālukapaṃsuṃ haritvā",
  "atk-s0514a2:2982_5": "gaṅgāya pātenti. Pātitapātitaṃ paṃsuṃ hatthī maddanti, gaṅgā āḷulā sandati. Nagaravāsino",
  "atk-s0514a2:2982_6": "“mahosadhassa āgatakālato paṭṭhāya pasannaṃ udakaṃ pātuṃ na labhāma, gaṅgā āḷulā",
  "atk-s0514a2:2982_7": "sandati, kiṃ nu kho eta”nti vadanti. Atha nesaṃ paṇḍitassa upanikkhittakapurisā ārocenti",
  "atk-s0514a2:2982_8": "“mahosadhassa kira hatthī udakaṃ kīḷantā gaṅgāya kaddamaṃ karonti, tena gaṅgā āḷulā sandatī”ti.",
  "atk-s0514a2:2983_0": "Bodhisattānaṃ adhippāyo nāma samijjhati, tasmā umaṅge mūlāni vā khāṇukāni vā marumbāni",
  "atk-s0514a2:2983_1": "vā pāsāṇāni vā sabbepi bhūmiyaṃ pavisiṃsu. Jaṅghaumaṅgassa dvāraṃ tasmiṃyeva nagare",
  "atk-s0514a2:2983_2": "ahosi. Tīṇi purisasatāni jaṅghaumaṅgaṃ khaṇanti, cammapasibbakehi paṃsuṃharitvā tasmiṃ",
  "atk-s0514a2:2983_3": "nagare pātenti. Pātitapātitaṃ udakena maddāpetvā pākāraṃ cinanti, aññāni vā kammāni",
  "atk-s0514a2:2983_4": "karonti. Mahāumaṅgassa pavisanadvāraṃ nagare ahosi aṭṭhārasahatthubbedhena yantayuttadvārena",
  "atk-s0514a2:2983_5": "samannāgataṃ. Tañhi ekāya āṇiyā akkantāya pidhīyati, ekāya āṇiyā akkantāya vivarīyati.",
  "atk-s0514a2:2983_6": "Mahāumaṅgassa dvīsu passesu iṭṭhakāhi cinitvā sudhākammaṃ kāresi, matthake phalakena",
  "atk-s0514a2:2983_7": "channaṃ kāretvā ullokaṃ mattikāya limpāpetvā setakammaṃ kāretvā cittakammaṃ kāresi.",
  "atk-s0514a2:2983_8": "Sabbāni panettha asīti mahādvārāni catusaṭṭhi cūḷadvārāni ahesuṃ, sabbāni yantayuttāneva.",
  "atk-s0514a2:2983_9": "Ekāya āṇiyā akkantāya sabbāneva pidhīyanti, ekāya āṇiyā akkantāya sabbāneva vivarīyanti.",
  "atk-s0514a2:2983_10": "Dvīsu passesu anekasatadīpālayā ahesuṃ, tepi yantayuttāyeva. Ekasmiṃ vivariyamāne",
  "atk-s0514a2:2983_11": "sabbe vivarīyanti, ekasmiṃ pidhīyamāne sabbe pidhīyanti. Dvīsu passesu ekasatānaṃ",
  "atk-s0514a2:2983_12": "khattiyānaṃ ekasatasayanagabbhā ahesuṃ. Ekekasmiṃ gabbhe nānāvaṇṇapaccattharaṇatthataṃ",
  "atk-s0514a2:2983_13": "ekekaṃ mahāsayanaṃ samussitasetacchattaṃ, ekekaṃ mahāsayanaṃ nissāya ekekaṃ mātugāmarūpakaṃ",
  "atk-s0514a2:2983_14": "uttamarūpadharaṃ patiṭṭhitaṃ. Taṃ hatthena aparāmasitvā “manussarūpa”nti na sakkā",
  "atk-s0514a2:2983_15": "ñātuṃ, apica umaṅgassa ubhosu passesu kusalā cittakārā nānappakāraṃ cittakammaṃ kariṃsu.",
  "atk-s0514a2:2983_16": "Sakkavilāsasinerusattaparibhaṇḍacakkavāḷasāgarasattamahāsara- catumahādīpa-himavanta-anotattasara-manosilātala",
  "atk-s0514a2:2983_17": "candimasūriya-cātumahārājikādichakāmāvacarasampattiyopi sabbā umaṅgeyeva dassayiṃsu.",
  "atk-s0514a2:2983_18": "Bhūmiyaṃ rajatapaṭṭavaṇṇā vālukā okiriṃsu, upari ullokapadumāni dassesuṃ. Ubhosu",
  "atk-s0514a2:2983_19": "passesu nānappakāre āpaṇepi dassayiṃsu. Tesu tesu ṭhānesu gandhadāmapupphadāmādīni",
  "atk-s0514a2:2983_20": "olambetvā sudhammādevasabhaṃ viya umaṅgaṃ alaṅkariṃsu.",
  "atk-s0514a2:2984_0": "Tānipi kho tīṇi vaḍḍhakisatāni tīṇi nāvāsatāni bandhitvā niṭṭhitaparikammānaṃ dabbasambhārānaṃ",
  "atk-s0514a2:2984_1": "pūretvā gaṅgāya āharitvā paṇḍitassa ārocesuṃ. Tāni so nagare upayogaṃ netvā “mayā",
  "atk-s0514a2:2984_2": "āṇattadivaseyeva āhareyyāthā”ti vatvā nāvā paṭicchannaṭṭhāne ṭhapāpesi. Nagare udakaparikhā,",
  "atk-s0514a2:2984_3": "kaddamaparikhā, sukkhaparikhāti tisso parikhāyo kāresi. Aṭṭhārasahattho pākāro gopuraṭṭālako",
  "atk-s0514a2:2984_4": "rājanivesanāni hatthisālādayo pokkharaṇiyoti sabbametaṃ niṭṭhaṃ agamāsi. Iti mahāumaṅgo",
  "atk-s0514a2:2984_5": "jaṅghaumaṅgo nagaranti sabbametaṃ catūhi māsehi niṭṭhitaṃ. Atha mahāsatto catumāsaccayena",
  "atk-s0514a2:2984_6": "rañño āgamanatthāya dūtaṃ pāhesi. Tamatthaṃ pakāsento satthā āha –",
  "atk-s0514a2:2985": "637.",
  "atk-s0514a2:2986": "“Nivesanāni māpetvā, vedehassa yasassino;",
  "atk-s0514a2:2987": "Athassa pāhiṇī dūtaṃ, vedehaṃ mithilaggahaṃ;",
  "atk-s0514a2:2988": "Ehi dāni mahārāja, māpitaṃ te nivesana”nti.",
  "atk-s0514a2:2989": "Tattha pāhiṇīti pesesi.",
  "atk-s0514a2:2990": "Rājā dūtassa vacanaṃ sutvā tuṭṭhacitto hutvā mahantena parivārena nagarā nikkhami. Tamatthaṃ pakāsento satthā āha –",
  "atk-s0514a2:2991": "638.",
  "atk-s0514a2:2992": "“Tato ca rājā pāyāsi, senāya caturaṅgiyā;",
  "atk-s0514a2:2993": "Anantavāhanaṃ daṭṭhuṃ, phītaṃ kapiliyaṃ pura”nti.",
  "atk-s0514a2:2994": "Tattha anantavāhananti aparimitahatthiassādivāhanaṃ. Kapiliyaṃ puranti kapilaraṭṭhe māpitaṃ nagaraṃ.",
  "atk-s0514a2:2995_0": "So anupubbena gantvā gaṅgātīraṃ pāpuṇi. Atha naṃ mahāsatto paccuggantvā attanā katanagaraṃ",
  "atk-s0514a2:2995_1": "pavesesi. So tattha pāsādavaragato nānaggarasabhojanaṃ bhuñjitvā thokaṃ vissamitvā",
  "atk-s0514a2:2995_2": "sāyanhasamaye attano āgatabhāvaṃ ñāpetuṃ cūḷanirañño dūtaṃ pesesi. Tamatthaṃ pakāsento satthā āha –",
  "atk-s0514a2:2996": "639.",
  "atk-s0514a2:2997": "“Tato ca kho so gantvāna, brahmadattassa pāhiṇi;",
  "atk-s0514a2:2998": "Āgatosmi mahārāja, tava pādāni vandituṃ.",
  "atk-s0514a2:2999": "640.",
  "atk-s0514a2:3000": "“Dadāhi dāni me bhariyaṃ, nāriṃ sabbaṅgasobhiniṃ;",
  "atk-s0514a2:3001": "Suvaṇṇena paṭicchannaṃ, dāsīgaṇapurakkhata”nti.",
  "atk-s0514a2:3002_0": "Tattha vanditunti vedeho mahallako, cūḷanirājā tassa puttanattamattopi na hoti, kilesavasena",
  "atk-s0514a2:3002_1": "mucchito pana hutvā “jāmātarena nāma sasuro vandanīyo”ti cintetvā tassa cittaṃ ajānantova",
  "atk-s0514a2:3002_2": "vandanasāsanaṃ pahiṇi. Dadāhi dānīti ahaṃ tayā “dhītaraṃ dassāmī”ti pakkosāpito,",
  "atk-s0514a2:3002_3": "taṃ me idāni dehīti pahiṇi. Suvaṇṇena paṭicchannanti suvaṇṇālaṅkārena paṭimaṇḍitaṃ.",
  "atk-s0514a2:3003_0": "Cūḷanirājā dūtassa vacanaṃ sutvā somanassappatto “idāni me paccāmitto kuhiṃ gamissati,",
  "atk-s0514a2:3003_1": "ubhinnampi nesaṃ sīsāni chinditvā jayapānaṃ pivissāmā”ti cintetvā kevalaṃ somanassaṃ",
  "atk-s0514a2:3003_2": "dassento dūtassa sakkāraṃ katvā anantaraṃ gāthamāha –",
  "atk-s0514a2:3004": "641.",
  "atk-s0514a2:3005": "“Svāgataṃ teva vedeha, atho te adurāgataṃ;",
  "atk-s0514a2:3006": "Nakkhattaññeva paripuccha, ahaṃ kaññaṃ dadāmi te;",
  "atk-s0514a2:3007": "Suvaṇṇena paṭicchannaṃ, dāsīgaṇapurakkhata”nti.",
  "atk-s0514a2:3008": "Tattha vedehāti vedehassa sāsanaṃ sutvā taṃ purato ṭhitaṃ viya ālapati. Atha vā “evaṃ brahmadattena vuttanti vadehī”ti dūtaṃ āṇāpento evamāha.",
  "atk-s0514a2:3009_0": "Taṃ sutvā dūto vedehassa santikaṃ gantvā “deva, maṅgalakiriyāya anucchavikaṃ nakkhattaṃ",
  "atk-s0514a2:3009_1": "kira jānāhi, rājā te dhītaraṃ detī”ti āha. So “ajjeva nakkhattaṃ sobhana”nti puna",
  "atk-s0514a2:3009_2": "dūtaṃ pahiṇi. Tamatthaṃ pakāsento satthā āha –",
  "atk-s0514a2:3010": "642.",
  "atk-s0514a2:3011": "“Tato ca rājā vedeho, nakkhattaṃ paripucchatha;",
  "atk-s0514a2:3012": "Nakkhattaṃ paripucchitvā, brahmadattassa pāhiṇi.",
  "atk-s0514a2:3013": "643.",
  "atk-s0514a2:3014": "“Dadāhi dāni me bhariyaṃ, nāriṃ sabbaṅgasobhiniṃ;",
  "atk-s0514a2:3015": "Suvaṇṇena paṭicchannaṃ, dāsīgaṇapurakkhata”nti.",
  "atk-s0514a2:3016": "Cūḷanirājāpi –",
  "atk-s0514a2:3017": "644.",
  "atk-s0514a2:3018": "“Dadāmi dāni te bhariyaṃ, nāriṃ sabbaṅgasobhiniṃ;",
  "atk-s0514a2:3019": "Suvaṇṇena paṭicchannaṃ, dāsīgaṇapurakkhata”nti. –",
  "atk-s0514a2:3020_0": "Imaṃ gāthaṃ vatvā “idāni pesemi, idāni pesemī”ti musāvādaṃ katvā ekasatarājūnaṃ saññaṃ",
  "atk-s0514a2:3020_1": "adāsi “aṭṭhārasaakkhobhaṇisaṅkhāya senāya saddhiṃ sabbe yuddhasajjā hutvā nikkhamantu,",
  "atk-s0514a2:3020_2": "ajja ubhinnampi paccatthikānaṃ sīsāni chinditvā sve jayapānaṃ pivissāmā”ti. Te sabbepi",
  "atk-s0514a2:3020_3": "nikkhamiṃsu. Sayaṃ nikkhanto pana mātaraṃ calākadeviñca aggamahesiṃ, nandādeviñca,",
  "atk-s0514a2:3020_4": "puttaṃ pañcālacandañca, dhītaraṃ pañcālacandiñcāti cattāro jane orodhehi saddhiṃ",
  "atk-s0514a2:3020_5": "pāsāde nivāsāpetvā nikkhami. Bodhisattopi vedeharañño ceva tena saddhiṃ āgatasenāya",
  "atk-s0514a2:3020_6": "ca mahantaṃ sakkāraṃ kāresi. Keci manussā suraṃ pivanti, keci macchamaṃsādīni khādanti,",
  "atk-s0514a2:3020_7": "keci dūramaggā āgatattā kilantā sayanti. Videharājā pana senakādayo cattāro paṇḍite",
  "atk-s0514a2:3020_8": "gahetvā amaccagaṇaparivuto alaṅkatamahātale nisīdi.",
  "atk-s0514a2:3021_0": "Cūḷanirājāpi aṭṭhārasaakkhobhaṇisaṅkhāya senāya sabbaṃ taṃ nagaraṃ tisantiṃ catusaṅkhepaṃ",
  "atk-s0514a2:3021_1": "parikkhipitvā anekasatasahassāhi ukkāhi dhāriyamānāhi aruṇe uggacchanteyeva gahaṇasajjo",
  "atk-s0514a2:3021_2": "hutvā aṭṭhāsi. Taṃ ñatvā mahāsatto attano yodhānaṃ tīṇi satāni pesesi “tumhe jaṅghaumaṅgena",
  "atk-s0514a2:3021_3": "gantvā rañño mātarañca aggamahesiñca puttañca dhītarañca jaṅghaumaṅgena ānetvā mahāumaṅgena",
  "atk-s0514a2:3021_4": "netvā umaṅgadvārato bahi akatvā antoumaṅgeyeva ṭhapetvā yāva amhākaṃ āgamanā rakkhantā",
  "atk-s0514a2:3021_5": "tattha ṭhatvā amhākaṃ āgamanakāle umaṅgā nīharitvā umaṅgadvāre mahāvisālamāḷake ṭhapethā”ti.",
  "atk-s0514a2:3021_6": "Te tassa vacanaṃ sampaṭicchitvā jaṅghaumaṅgena gantvā sopānapādamūle phalakasantharaṇaṃ",
  "atk-s0514a2:3021_7": "ugghāṭetvā sopānapādamūle sopānasīse mahātaleti ettake ṭhāne ārakkhamanusse ca khujjādiparicārikāyo",
  "atk-s0514a2:3021_8": "ca hatthapādesu bandhitvā mukhañca pidahitvā tattha tattha paṭicchannaṭṭhāne ṭhapetvā",
  "atk-s0514a2:3021_9": "rañño paṭiyattaṃ khādanīyabhojanīyaṃ kiñci khāditvā kiñci bhinditvā cuṇṇavicuṇṇaṃ",
  "atk-s0514a2:3021_10": "katvā aparibhogaṃ katvā chaḍḍetvā uparipāsādaṃ abhiruhiṃsu. Tadā calākadevī nandādeviñca",
  "atk-s0514a2:3021_11": "rājaputtañca rājadhītarañca gahetvā “ko jānāti, kiṃ bhavissatī”ti maññamānā attanā",
  "atk-s0514a2:3021_12": "saddhiṃ ekasayaneyeva sayāpesi. Te yodhā gabbhadvāre ṭhatvā pakkosiṃsu. Sā nikkhamitvā",
  "atk-s0514a2:3021_13": "“kiṃ, tātā”ti āha. “Devi, amhākaṃ rājā vedehañca mahosadhañca jīvitakkhayaṃ pāpetvā",
  "atk-s0514a2:3021_14": "sakalajambudīpe ekarajjaṃ katvā ekasatarājaparivuto mahantena yasena ajja mahājayapānaṃ",
  "atk-s0514a2:3021_15": "pivanto tumhe cattāropi jane gahetvā ānehī”ti amhe pahiṇīti.",
  "atk-s0514a2:3022_0": "Tepi tesaṃ vacanaṃ saddahitvā pāsādā otaritvā sopānapādamūlaṃ agamiṃsu. Atha ne gahetvā",
  "atk-s0514a2:3022_1": "jaṅghaumaṅgaṃ pavisiṃsu. Te āhaṃsu “mayaṃ ettakaṃ kālaṃ idha vasantā imaṃ vīthiṃ",
  "atk-s0514a2:3022_2": "na otiṇṇapubbā”ti. “Devi, imaṃ vīthiṃ na sabbadā otaranti, maṅgalavīthi nāmesā, ajja",
  "atk-s0514a2:3022_3": "maṅgaladivasabhāvena rājā iminā maggena ānetuṃ āṇāpesī”ti. Te tesaṃ vacanaṃ saddahiṃsu.",
  "atk-s0514a2:3022_4": "Athekacce te cattāro gahetvā gacchiṃsu. Ekacce nivattitvā rājanivesane ratanagabbhe",
  "atk-s0514a2:3022_5": "vivaritvā yathicchitaṃ ratanasāraṃ gahetvā āgamiṃsu. Itarepi cattāro khattiyā purato",
  "atk-s0514a2:3022_6": "mahāumaṅgaṃ patvā alaṅkatadevasabhaṃ viya umaṅgaṃ disvā “rañño atthāya sajjita”nti",
  "atk-s0514a2:3022_7": "saññaṃ kariṃsu. Atha ne gaṅgāya avidūraṭhānaṃ netvā antoumaṅgeyeva alaṅkatagabbhe",
  "atk-s0514a2:3022_8": "nisīdāpetvā ekacce ārakkhaṃ gahetvā acchiṃsu. Ekacce tesaṃ ānītabhāvaṃ ñāpetuṃ gantvā",
  "atk-s0514a2:3022_9": "bodhisattassa ārocesuṃ. So tesaṃ kathaṃ sutvā “idāni me manoratho matthakaṃ pāpuṇissatī”ti",
  "atk-s0514a2:3022_10": "somanassajāto rañño santikaṃ gantvā ekamantaṃ aṭṭhāsi. Rājāpi kilesāturatāya “idāni",
  "atk-s0514a2:3022_11": "me dhītaraṃ pesessati, idāni me dhītaraṃ pesessatī”ti pallaṅkato uṭṭhāya vātapānena",
  "atk-s0514a2:3022_12": "olokento anekehi ukkāsatasahassehi ekobhāsaṃ jātaṃ nagaraṃ mahatiyā senāya parivutaṃ",
  "atk-s0514a2:3022_13": "disvā āsaṅkitaparisaṅkito “kiṃ nu kho eta”nti paṇḍitehi saddhiṃ mantento gāthamāha –",
  "atk-s0514a2:3023": "645.",
  "atk-s0514a2:3024": "“Hatthī assā rathā pattī, senā tiṭṭhanti vammitā;",
  "atk-s0514a2:3025": "Ukkā padittā jhāyanti, kiṃ nu maññanti paṇḍitā”ti.",
  "atk-s0514a2:3026": "Tattha kiṃ nu maññantīti cūḷanirājā amhākaṃ tuṭṭho, udāhu kuddho, kiṃ nu paṇḍitā maññantīti pucchi.",
  "atk-s0514a2:3027_0": "Taṃ sutvā senako āha – “mā cintayittha, mahārāja, atibahū ukkā paññāyanti, rājā tumhākaṃ",
  "atk-s0514a2:3027_1": "dātuṃ dhītaraṃ gahetvā eti maññe”ti. Pukkusopi “tumhākaṃ āgantukasakkāraṃ kātuṃ ārakkhaṃ",
  "atk-s0514a2:3027_2": "gahetvā ṭhito bhavissatī”ti āha. Evaṃ tesaṃ yaṃ yaṃ ruccati, taṃ taṃ kathayiṃsu.",
  "atk-s0514a2:3027_3": "Rājā pana “asukaṭṭhāne senā tiṭṭhantu, asukaṭṭhāne ārakkhaṃ gaṇhatha, appamattā hothā”ti",
  "atk-s0514a2:3027_4": "vadantānaṃ saddaṃ sutvā olokento sannaddhapañcāvudhaṃ senaṃ passitvā maraṇabhayabhīto",
  "atk-s0514a2:3027_5": "hutvā mahāsattassa kathaṃ paccāsīsanto itaraṃ gāthamāha –",
  "atk-s0514a2:3028": "646.",
  "atk-s0514a2:3029": "“Hatthī assā rathā pattī, senā tiṭṭhanti vammitā;",
  "atk-s0514a2:3030": "Ukkā padittā jhāyanti, kiṃ nu kāhanti paṇḍitā”ti.",
  "atk-s0514a2:3031": "Tattha kiṃ nu kāhanti paṇḍitāti paṇḍita, kiṃ nāma cintesi, imā senā amhākaṃ kiṃ karissantīti.",
  "atk-s0514a2:3032": "Taṃ sutvā mahāsatto “imaṃ andhabālaṃ thokaṃ santāsetvā pacchā mama paññābalaṃ dassetvā assāsessāmī”ti cintetvā āha –",
  "atk-s0514a2:3033": "647.",
  "atk-s0514a2:3034": "“Rakkhati taṃ mahārāja, cūḷaneyyo mahabbalo;",
  "atk-s0514a2:3035": "Paduṭṭho brahmadattena, pāto taṃ ghātayissatī”ti.",
  "atk-s0514a2:3036": "Taṃ sutvā sabbe maraṇabhayatajjitā jātā. Rañño kaṇḍo sussi mukhe kheḷo parichijji, sarīre dāho uppajji. So maraṇabhayabhīto paridevanto dve gāthā āha –",
  "atk-s0514a2:3037": "648.",
  "atk-s0514a2:3038": "“Ubbedhati me hadayaṃ, mukhañca parisussati;",
  "atk-s0514a2:3039": "Nibbutiṃ nādhigacchāmi, aggidaḍḍhova ātape.",
  "atk-s0514a2:3040": "649.",
  "atk-s0514a2:3041": "“Kammārānaṃ yathā ukkā, attho jhāyati no bahi;",
  "atk-s0514a2:3042": "Evampi hadayaṃ mayhaṃ, anto jhāyati no bahī”ti.",
  "atk-s0514a2:3043_0": "Tattha ubbedhatīti tāta mahosadhapaṇḍita, hadayaṃ me mahāvātappaharitaṃ viya pallavaṃ",
  "atk-s0514a2:3043_1": "kampati. Anto jhāyatīti so “ukkā viya mayhaṃ hadayamaṃsaṃ abbhantare jhāyati, bahi",
  "atk-s0514a2:3043_2": "pana na jhāyatī”ti paridevati.",
  "atk-s0514a2:3044": "Mahāsatto tassa paridevitasaddaṃ sutvā “ayaṃ andhabālo aññesu divasesu mama vacanaṃ na akāsi, bhiyyo naṃ niggaṇhissāmī”ti cintetvā āha –",
  "atk-s0514a2:3045": "650.",
  "atk-s0514a2:3046": "“Pamatto mantanātīto, bhinnamantosi khattiya;",
  "atk-s0514a2:3047": "Idāni kho taṃ tāyantu, paṇḍitā mantino janā.",
  "atk-s0514a2:3048": "651.",
  "atk-s0514a2:3049": "“Akatvāmaccassa vacanaṃ, atthakāmahitesino;",
  "atk-s0514a2:3050": "Attapītirato rājā, migo kūṭeva ohito.",
  "atk-s0514a2:3051": "652.",
  "atk-s0514a2:3052": "“Yathāpi maccho baḷisaṃ, vaṅkaṃ maṃsena chāditaṃ;",
  "atk-s0514a2:3053": "Āmagiddho na jānāti, maccho maraṇamattano.",
  "atk-s0514a2:3054": "653.",
  "atk-s0514a2:3055": "“Evameva tuvaṃ rāja, cūḷaneyyassa dhītaraṃ;",
  "atk-s0514a2:3056": "Kāmagiddho na jānāsi, macchova maraṇamattano.",
  "atk-s0514a2:3057": "654.",
  "atk-s0514a2:3058": "“Sace gacchasi pañcālaṃ, khippamattaṃ jahissasi;",
  "atk-s0514a2:3059": "Migaṃ panthānubandhaṃva, mahantaṃ bhayamessati.",
  "atk-s0514a2:3060": "655.",
  "atk-s0514a2:3061": "“Anariyarūpo puriso janinda, ahīva ucchaṅgagato ḍaseyya;",
  "atk-s0514a2:3062": "Na tena mittiṃ kayirātha dhīro, dukkho have kāpurisena saṅgamo.",
  "atk-s0514a2:3063": "656.",
  "atk-s0514a2:3064": "“Yadeva jaññā purisaṃ janinda, sīlavāyaṃ bahussuto;",
  "atk-s0514a2:3065": "Teneva mittiṃ kayirātha dhīro, sukho have sappurisena saṅgamo”ti.",
  "atk-s0514a2:3066_0": "Tattha pamattoti mahārāja, tvaṃ kāmena pamatto. Mantanātītoti mayā anāgatabhayaṃ",
  "atk-s0514a2:3066_1": "disvā paññāya paricchinditvā mantitamantanaṃ atikkamanto. Bhinnamantoti mantanātikkantattāyeva",
  "atk-s0514a2:3066_2": "bhinnamanto, yo vā te senakādīhi saddhiṃ manto gahito, eso bhinnotipi bhinnamantosi",
  "atk-s0514a2:3066_3": "jāto. Paṇḍitāti ime senakādayo cattāro janā idāni taṃ rakkhantu, passāmi nesaṃ balanti",
  "atk-s0514a2:3066_4": "dīpeti. Akatvāmaccassāti mama uttamaamaccassa vacanaṃ akatvā. Attapītiratoti attano",
  "atk-s0514a2:3066_5": "kilesapītiyā abhirato hutvā. Migo kūṭeva ohitoti yathā nāma nivāpalobhena āgato migo",
  "atk-s0514a2:3066_6": "kūṭapāse bajjhati, evaṃ mama vacanaṃ aggahetvā “pañcālacandiṃ labhissāmī”ti kilesalobhena",
  "atk-s0514a2:3066_7": "āgantvā idāni kūṭapāse baddho migo viya jātosīti.",
  "atk-s0514a2:3067_0": "“Yathāpi macco”ti gāthādvayaṃ “tadā mayā ayaṃ upamā ābhatā”ti dassetuṃ vuttaṃ. “Sace",
  "atk-s0514a2:3067_1": "gacchasī”ti gāthāpi “na kevalaṃ ettakameva, imampi ahaṃ āhari”nti dassetuṃ vuttā.",
  "atk-s0514a2:3067_2": "Anariyarūpoti kevaṭṭabrāhmaṇasadiso asappurisajātiko nillajjapuriso. Na tena mittinti",
  "atk-s0514a2:3067_3": "tādisena saddhiṃ mittidhammaṃ na kayirātha, tvaṃ pana kevaṭṭena saddhiṃ mittidhammaṃ",
  "atk-s0514a2:3067_4": "katvā tassa vacanaṃ gaṇhi. Dukkhoti evarūpena saddhiṃ saṅgamo nāma ekavārampi kato",
  "atk-s0514a2:3067_5": "idhalokepi paralokepi mahādukkhāvahanato dukkho nāma hoti. Yadevāti yaṃ eva, ayameva",
  "atk-s0514a2:3067_6": "vā pāṭho. Sukhoti idhalokepi paralokepi sukhoyeva.",
  "atk-s0514a2:3068": "Atha naṃ “puna evarūpaṃ karissatī”ti suṭṭhutaraṃ niggaṇhanto pubbe raññā kathitakathaṃ āharitvā dassento –",
  "atk-s0514a2:3069": "657.",
  "atk-s0514a2:3070": "“Bālo tuvaṃ eḷamūgosi rāja, yo uttamatthāni mayī lapittho;",
  "atk-s0514a2:3071": "Kimevahaṃ naṅgalakoṭivaḍḍho, atthāni jānāmi yathāpi aññe.",
  "atk-s0514a2:3072": "658.",
  "atk-s0514a2:3073": "“Imaṃ gale gahetvāna, nāsetha vijitā mama;",
  "atk-s0514a2:3074": "Yo me ratanalābhassa, antarāyāya bhāsatī”ti. –",
  "atk-s0514a2:3075_0": "Imā dve gāthā vatvā “mahārāja, ahaṃ gahapatiputto, yathā tava aññe senakādayo paṇḍitā",
  "atk-s0514a2:3075_1": "atthāni jānanti, tathā kimeva ahaṃ jānissaṃ, agocaro esa mayhaṃ, gahapatisippamevāhaṃ",
  "atk-s0514a2:3075_2": "jānāmi, ayaṃ attho senakādīnaṃ paṇḍitānaṃ pākaṭo hoti, ajja te aṭṭhārasaakkhobhaṇisaṅkhāya",
  "atk-s0514a2:3075_3": "senāya parivāritassa senakādayo avassayā hontu, maṃ pana gīvāyaṃ gahetvā nikkaḍḍhituṃ",
  "atk-s0514a2:3075_4": "āṇāpesi, idāni maṃ kasmā pucchasī”ti evaṃ suniggahitaṃ niggaṇhi.",
  "atk-s0514a2:3076_0": "Taṃ sutvā rājā cintesi “paṇḍito mayā kathitadosameva katheti. Pubbeva hi idaṃ anāgatabhayaṃ",
  "atk-s0514a2:3076_1": "jāni, tena maṃ ativiya niggaṇhāti, na kho panāyaṃ ettakaṃ kālaṃ nikkammakova acchissati,",
  "atk-s0514a2:3076_2": "avassaṃ iminā mayhaṃ sotthibhāvo kato bhavissatī”ti. Atha naṃ pariggaṇhanto dve gāthā abhāsi –",
  "atk-s0514a2:3077": "659.",
  "atk-s0514a2:3078": "“Mahosadha atītena, nānuvijjhanti paṇḍitā,",
  "atk-s0514a2:3079": "Kiṃ maṃ assaṃva sambaddhaṃ, patodeneva vijjhasi.",
  "atk-s0514a2:3080": "660.",
  "atk-s0514a2:3081": "“Sace passasi mokkhaṃ vā, khemaṃ vā pana passasi;",
  "atk-s0514a2:3082": "Teneva maṃ anusāsa, kiṃ atītena vijjhasī”ti.",
  "atk-s0514a2:3083_0": "Tattha nānuvijjhantīti atītadosaṃ gahetvā mukhasattīhi na vijjhanti. Assaṃva sambaddhanti",
  "atk-s0514a2:3083_1": "sattusenāya parivutattā suṭṭhu bandhitvā ṭhapitaṃ assaṃ viya kiṃ maṃ vijjhasi. Teneva",
  "atk-s0514a2:3083_2": "manti evaṃ te mokkho bhavissati, evaṃ khemanti teneva sotthibhāvena maṃ anusāsa assāsehi,",
  "atk-s0514a2:3083_3": "tañhi ṭhapetvā aññaṃ me paṭisaraṇaṃ natthīti.",
  "atk-s0514a2:3084": "Atha naṃ mahāsatto “ayaṃ rājā ativiya andhabālo, purisavisesaṃ na jānāti, thokaṃ kilametvā pacchā tassa avassayo bhavissamī”ti cintetvā āha –",
  "atk-s0514a2:3085": "661.",
  "atk-s0514a2:3086": "“Atītaṃ mānusaṃ kammaṃ, dukkaraṃ durabhisambhavaṃ;",
  "atk-s0514a2:3087": "Na taṃ sakkopi mocetuṃ, tvaṃ pajānassu khattiya.",
  "atk-s0514a2:3088": "662.",
  "atk-s0514a2:3089": "“Santi vehāyasā nāgā, iddhimanto yasassino;",
  "atk-s0514a2:3090": "Tepi ādāya gaccheyyuṃ, yassa honti tathāvidhā.",
  "atk-s0514a2:3091": "663.",
  "atk-s0514a2:3092": "“Santi vehāyasā assā, iddhimanto yasassino;",
  "atk-s0514a2:3093": "Tepi ādāya gaccheyyuṃ, yassa honti tathāvidhā.",
  "atk-s0514a2:3094": "664.",
  "atk-s0514a2:3095": "“Santi vehāyasā pakkhī, iddhimanto yasassino;",
  "atk-s0514a2:3096": "Tepi ādāya gaccheyyuṃ, yassa honti tathāvidhā.",
  "atk-s0514a2:3097": "665.",
  "atk-s0514a2:3098": "“Santi vehāyasā yakkhā, iddhimanto yasassino;",
  "atk-s0514a2:3099": "Tepi ādāya gaccheyyuṃ, yassa honti tathāvidhā.",
  "atk-s0514a2:3100": "666.",
  "atk-s0514a2:3101": "“Atītaṃ mānusaṃ kammaṃ, dukkaraṃ durabhisambhavaṃ;",
  "atk-s0514a2:3102": "Na taṃ sakkomi mocetuṃ, antalikkhena khattiyā”ti.",
  "atk-s0514a2:3103_0": "Tattha kammanti mahārāja, idaṃ ito tava mocanaṃ nāma atītaṃ, manussehi kattabbakammaṃ",
  "atk-s0514a2:3103_1": "atītaṃ. Dukkaraṃ durabhisambhavanti neva kātuṃ, na sambhavituṃ sakkā. Na taṃ sakkomīti",
  "atk-s0514a2:3103_2": "ahaṃ taṃ ito mocetuṃ na sakkomi. Tvaṃ pajānassu khattiyāti mahārāja, tvamevettha",
  "atk-s0514a2:3103_3": "kattabbaṃ jānassu. Vehāyasāti ākāsena gamanasamatthā. Nāgāti hatthino. Yassāti yassa",
  "atk-s0514a2:3103_4": "rañño. Tathāvidhāti chaddantakule vā uposathakule vā jātā nāgā honti, taṃ rājānaṃ",
  "atk-s0514a2:3103_5": "te ādāya gaccheyyuṃ. Assāti valāhakaassarājakule jātā assā. Pakkhīti garuḷhaṃ sandhāyāha.",
  "atk-s0514a2:3103_6": "Yakkhāti sātāgirādayo yakkhā. Antalikkhenāti antalikkhena mocetuṃ na sakkomi, taṃ",
  "atk-s0514a2:3103_7": "ādāya ākāsena mithilaṃ netuṃ na sakkomīti attho.",
  "atk-s0514a2:3104_0": "Rājā taṃ sutvā appaṭibhāno nisīdi. Atha senako cintesi “idāni rañño ceva amhākañca",
  "atk-s0514a2:3104_1": "ṭhapetvā paṇḍitaṃ aññaṃ paṭisaraṇaṃ natthi, rājā panassa kathaṃ sutvā maraṇabhayatajjito",
  "atk-s0514a2:3104_2": "kiñci vattuṃ na sakkoti, ahaṃ paṇḍitaṃ yācissāmī”ti. So yācanto dve gāthā abhāsi –",
  "atk-s0514a2:3105": "667.",
  "atk-s0514a2:3106": "“Atīradassī puriso, mahante udakaṇṇave;",
  "atk-s0514a2:3107": "Yattha so labhate gādhaṃ, tattha so vindate sukhaṃ.",
  "atk-s0514a2:3108": "668.",
  "atk-s0514a2:3109": "“Evaṃ amhañca rañño ca, tvaṃ patiṭṭhā mahosadha;",
  "atk-s0514a2:3110": "Tvaṃ nosi mantinaṃ seṭṭho, amhe dukkhā pamocayā”ti.",
  "atk-s0514a2:3111_0": "Tattha atīradassīti samudde bhinnanāvo tīraṃ apassanto. Yatthāti ūmivegabbhāhato",
  "atk-s0514a2:3111_1": "vicaranto yamhi padese patiṭṭhaṃ labhati. Pamocayāti pubbepi mithilaṃ parivāretvā",
  "atk-s0514a2:3111_2": "ṭhitakāle tayāva pamocitamhā, idānipi tvameva amhe dukkhā mocehīti yāci.",
  "atk-s0514a2:3112": "Atha naṃ niggaṇhanto mahāsatto gāthāya ajjhabhāsi –",
  "atk-s0514a2:3113": "669.",
  "atk-s0514a2:3114": "“Atītaṃ mānusaṃ kammaṃ, dukkaraṃ durabhisambhavaṃ;",
  "atk-s0514a2:3115": "Na taṃ sakkomi mocetuṃ, tvaṃ pajānassu senakā”ti.",
  "atk-s0514a2:3116": "Tattha pajānassu senakāti senaka, ahaṃ na sakkomi, tvaṃ pana imaṃ rājānaṃ ākāsena mithilaṃ nehīti.",
  "atk-s0514a2:3117": "Rājā gahetabbagahaṇaṃ apassanto maraṇabhayatajjito mahāsattena saddhiṃ kathetuṃ asakkonto “kadāci senakopi kiñci upāyaṃ jāneyya, pucchissāmi tāva na”nti pucchanto gāthamāha –",
  "atk-s0514a2:3118": "670.",
  "atk-s0514a2:3119": "“Suṇohi metaṃ vacanaṃ, passa senaṃ mahabbhayaṃ;",
  "atk-s0514a2:3120": "Senakaṃ dāni pucchāmi, kiṃ kiccaṃ idha maññasī”ti.",
  "atk-s0514a2:3121": "Tattha kiṃ kiccanti kiṃ kātabbayuttakaṃ idha maññasi, mahosadhenamhi pariccatto, yadi tvaṃ jānāsi, vadehīti.",
  "atk-s0514a2:3122": "Taṃ sutvā senako “maṃ rājā upāyaṃ pucchati, sobhano vā hotu mā vā, kathessāmi ekaṃ upāya”nti cintetvā gāthamāha –",
  "atk-s0514a2:3123": "671.",
  "atk-s0514a2:3124": "“Aggiṃ vā dvārato dema, gaṇhāmase vikantanaṃ;",
  "atk-s0514a2:3125": "Aññamaññaṃ vadhitvāna, khippaṃ hissāma jīvitaṃ;",
  "atk-s0514a2:3126": "Mā no rājā brahmadatto, ciraṃ dukkhena mārayī”ti.",
  "atk-s0514a2:3127_0": "Tattha dvāratoti dvāraṃ pidahitvā tattha aggiṃ dema. Vikantananti aññamaññaṃ vikantanaṃ",
  "atk-s0514a2:3127_1": "satthaṃ gaṇhāma. Hissāmāti jīvitaṃ khippaṃ jahissāma, alaṅkatapāsādoyeva no dārucitako bhavissati.",
  "atk-s0514a2:3128": "Taṃ sutvā rājā anattamano “attano puttadārassa evarūpaṃ citakaṃ karohī”ti vatvā pukkusādayo pucchi. Tepi attano patirūpā bālakathāyeva kathayiṃsu. Tena vuttaṃ –",
  "atk-s0514a2:3129": "672.",
  "atk-s0514a2:3130": "“Suṇohi metaṃ vacanaṃ, passa senaṃ mahabbhayaṃ;",
  "atk-s0514a2:3131": "Pukkusaṃ dāni pucchāmi, kiṃ kiccaṃ idha maññasi.",
  "atk-s0514a2:3132": "673.",
  "atk-s0514a2:3133": "“Visaṃ khāditvā mīyāma, khippaṃ hissāma jīvitaṃ;",
  "atk-s0514a2:3134": "Mā no rājā brahmadatto, ciraṃ dukkhena mārayi.",
  "atk-s0514a2:3135": "674.",
  "atk-s0514a2:3136": "“Suṇohi metaṃ vacanaṃ, passa senaṃ mahabbhayaṃ;",
  "atk-s0514a2:3137": "Kāmindaṃ dāni pucchāmi, kiṃ kiccaṃ idha maññasi.",
  "atk-s0514a2:3138": "675.",
  "atk-s0514a2:3139": "“Rajjuyā bajjha mīyāma, papātā papatāmase;",
  "atk-s0514a2:3140": "Mā no rājā brahmadatto, ciraṃ dukkhena mārayi.",
  "atk-s0514a2:3141": "676.",
  "atk-s0514a2:3142": "“Suṇohi metaṃ vacanaṃ, passa senaṃ mahabbhayaṃ;",
  "atk-s0514a2:3143": "Devindaṃ dāni pucchāmi, kiṃ kiccaṃ idha maññasi.",
  "atk-s0514a2:3144": "677.",
  "atk-s0514a2:3145": "“Aggiṃ vā dvārato dema, gaṇhāmase vikantanaṃ;",
  "atk-s0514a2:3146": "Aññamaññaṃ vadhitvāna, khippaṃ hissāma jīvitaṃ;",
  "atk-s0514a2:3147": "Na no sakkoti mocetuṃ, sukheneva mahosadho”ti.",
  "atk-s0514a2:3148_0": "Apica etesu devindo “ayaṃ rājā kiṃ karoti, aggimhi sante khajjopanakaṃ dhamati, ṭhapetvā",
  "atk-s0514a2:3148_1": "mahosadhaṃ añño idha sotthibhāvaṃ kātuṃ samattho nāma natthi, ayaṃ taṃ apucchitvā",
  "atk-s0514a2:3148_2": "amhe pucchati, mayaṃ kiṃ jānāmā”ti cintetvā aññaṃ upāyaṃ apassanto senakena kathitameva",
  "atk-s0514a2:3148_3": "kathetvā mahāsattaṃ vaṇṇento dve pāde āha. Tatrāyaṃ adhippāyo – “mahārāja, mayaṃ",
  "atk-s0514a2:3148_4": "sabbepi paṇḍitameva yācāma. Sace pana yāciyamānopi na no sakkoti mocetuṃ sukheneva",
  "atk-s0514a2:3148_5": "mahosadho, atha senakassa vacanaṃ karissāmā”ti.",
  "atk-s0514a2:3149": "Taṃ sutvā rājā pubbe bodhisattassa kathitadosaṃ saritvā tena saddhiṃ kathetuṃ asakkonto tassa suṇantasseva paridevanto āha –",
  "atk-s0514a2:3150": "678.",
  "atk-s0514a2:3151": "“Yathā kadalino sāraṃ, anvesaṃ nādhigacchati;",
  "atk-s0514a2:3152": "Evaṃ anvesamānā naṃ, pañhaṃ najjhagamāmase.",
  "atk-s0514a2:3153": "679.",
  "atk-s0514a2:3154": "“Yathā simbalino sāraṃ, anvesaṃ nādhigacchati;",
  "atk-s0514a2:3155": "Evaṃ anvesamānā naṃ, pañhaṃ najjhagamāmase.",
  "atk-s0514a2:3156": "680.",
  "atk-s0514a2:3157": "“Adese vata no vuṭṭhaṃ, kuñjarānaṃ vanodake;",
  "atk-s0514a2:3158": "Sakāse dummanussānaṃ, bālānaṃ avijānataṃ.",
  "atk-s0514a2:3159": "681.",
  "atk-s0514a2:3160": "“Ubbedhati me hadayaṃ, mukhañca parisussati;",
  "atk-s0514a2:3161": "Nibbutiṃ nādhigacchāmi, aggidaḍḍhova ātape.",
  "atk-s0514a2:3162": "682.",
  "atk-s0514a2:3163": "“Kammārānaṃ yathā ukkā, anto jhāyati no bahi;",
  "atk-s0514a2:3164": "Evampi hadayaṃ mayhaṃ, anto jhāyati no bahī”ti.",
  "atk-s0514a2:3165_0": "Tattha kadalinoti yathā kadalikkhandhassa nissārattā sāratthiko puriso anvesantopi",
  "atk-s0514a2:3165_1": "tato sāraṃ nādhigacchati, evaṃ mayaṃ imamhā dukkhā muccanupāyaṃ pañhaṃ pañca paṇḍite",
  "atk-s0514a2:3165_2": "pucchitvā anvesamānāpi pañhaṃ najjhagamāmase. Amhehi pucchitaṃ upāyaṃ ajānantā assuṇantā",
  "atk-s0514a2:3165_3": "viya jātā, mayaṃ taṃ pañhaṃ nādhigacchāma. Dutiyagāthāyapi eseva nayo. Kuñjarānaṃ",
  "atk-s0514a2:3165_4": "vanodaketi yathā kuñjarānaṃ nirudake ṭhāne vuṭṭhaṃ adese vuṭṭhaṃ nāma hoti, te hi",
  "atk-s0514a2:3165_5": "tathārūpe nirudake vanagahane padese vasantā khippameva paccāmittānaṃ vasaṃ gacchanti,",
  "atk-s0514a2:3165_6": "evaṃ amhehipi imesaṃ dummanussānaṃ bālānaṃ santike vasantehi adese vuṭṭhaṃ. Ettakesu",
  "atk-s0514a2:3165_7": "hi paṇḍitesu ekopi me idāni paṭisaraṇaṃ natthīti nānāvidhena vilapati.",
  "atk-s0514a2:3166": "Taṃ sutvā paṇḍito “ayaṃ rājā ativiya kilamati. Sace naṃ na assāsessāmi, hadayena phalitena marissatī”ti cintetvā assāsesi. Tamatthaṃ pakāsento satthā āha –",
  "atk-s0514a2:3167": "683.",
  "atk-s0514a2:3168": "“Tato so paṇḍito dhīro, atthadassī mahosadho;",
  "atk-s0514a2:3169": "Vedehaṃ dukkhitaṃ disvā, idaṃ vacanamabravi.",
  "atk-s0514a2:3170": "684.",
  "atk-s0514a2:3171": "“Mā tvaṃ bhāyi mahārāja, mā tvaṃ bhāyi rathesabha;",
  "atk-s0514a2:3172": "Ahaṃ taṃ mocayissāmi, rāhuggahaṃva candimaṃ.",
  "atk-s0514a2:3173": "685.",
  "atk-s0514a2:3174": "“Mā tvaṃ bhāyi mahārāja, mā tvaṃ bhāyi rathesabha;",
  "atk-s0514a2:3175": "Ahaṃ taṃ mocayissāmi, rāhuggahaṃva sūriyaṃ.",
  "atk-s0514a2:3176": "686.",
  "atk-s0514a2:3177": "“Mā tvaṃ bhāyi mahārāja, mā tvaṃ bhāyi rathesabha;",
  "atk-s0514a2:3178": "Ahaṃ taṃ mocayissāmi, paṅke sannaṃva kuñjaraṃ.",
  "atk-s0514a2:3179": "687.",
  "atk-s0514a2:3180": "“Mā tvaṃ bhāyi mahārāja, mā tvaṃ bhāyi rathesabha;",
  "atk-s0514a2:3181": "Ahaṃ taṃ mocayissāmi, peḷābaddhaṃva pannagaṃ.",
  "atk-s0514a2:3182": "688.",
  "atk-s0514a2:3183": "“Mā tvaṃ bhāyi mahārāja, mā tvaṃ bhāyi rathesabha;",
  "atk-s0514a2:3184": "Ahaṃ taṃ mocayissāmi, pakkhiṃ baddhaṃva pañjare.",
  "atk-s0514a2:3185": "689.",
  "atk-s0514a2:3186": "“Mā tvaṃ bhāyi mahārāja, mā tvaṃ bhāyi rathesabha;",
  "atk-s0514a2:3187": "Ahaṃ taṃ mocayissāmi, macche jālagateriva.",
  "atk-s0514a2:3188": "690.",
  "atk-s0514a2:3189": "“Mā tvaṃ bhāyi mahārāja, mā tvaṃ bhāyi rathesabha;",
  "atk-s0514a2:3190": "Ahaṃ taṃ mocayissāmi, sayoggabalavāhanaṃ.",
  "atk-s0514a2:3191": "691.",
  "atk-s0514a2:3192": "“Mā tvaṃ bhāyi mahārāja, mā tvaṃ bhāyi rathesabha;",
  "atk-s0514a2:3193": "Pañcālaṃ vāhayissāmi, kākasenaṃva leḍḍunā.",
  "atk-s0514a2:3194": "692.",
  "atk-s0514a2:3195": "“Adu paññā kimatthiyā, amacco vāpi tādiso;",
  "atk-s0514a2:3196": "Yo taṃ sambādhapakkhandaṃ, dukkhā na parimocaye”ti.",
  "atk-s0514a2:3197_0": "Tattha idanti davaḍāhadaḍḍhe araññe ghanavassaṃ vassāpento viya naṃ assāsento idaṃ",
  "atk-s0514a2:3197_1": "“mā tvaṃ bhāyi, mahārājā”tiādikaṃ vacanaṃ abravi. Tattha sannanti laggaṃ. Peḷābaddhanti",
  "atk-s0514a2:3197_2": "peḷāya abbhantaragataṃ sappaṃ. Pañcālanti etaṃ evaṃ mahantimpi pañcālarañño senaṃ.",
  "atk-s0514a2:3197_3": "Vāhayissāmīti palāpessāmi. Adūti nāmatthe nipāto, paññā nāma kimatthiyāti attho.",
  "atk-s0514a2:3197_4": "Amacco vāpi tādisoti tādiso paññāya sampanno amacco vāpi kimatthiyo, yo taṃ evaṃ",
  "atk-s0514a2:3197_5": "maraṇasambādhappattaṃ dukkhā na parimocaye. Mahārāja, ahaṃ paṭhamataraṃ āgacchanto",
  "atk-s0514a2:3197_6": "nāma kimatthaṃ āgatoti maññasi. Mā bhāyi, ahaṃ taṃ imamhā dukkhā mocayissāmīti assāsesi.",
  "atk-s0514a2:3198_0": "Sopi tassa vacanaṃ sutvā “idāni me jīvitaṃ laddha”nti assāsaṃ paṭilabhi. Bodhisattena",
  "atk-s0514a2:3198_1": "sīhanāde kate sabbe ca tussiṃsu. Atha naṃ senako pucchi “paṇḍita, tvaṃ sabbe amhe",
  "atk-s0514a2:3198_2": "gahetvā gacchanto kenupāyena gamissasī”ti? “Alaṅkataumaṅgena nessāmi, tumhe gamanasajjā",
  "atk-s0514a2:3198_3": "hothā”ti vatvā umaṅgadvāravivaraṇatthaṃ yodhe āṇāpento gāthamāha –",
  "atk-s0514a2:3199": "693.",
  "atk-s0514a2:3200": "“Etha māṇavā uṭṭhetha, mukhaṃ sodhetha sandhino;",
  "atk-s0514a2:3201": "Vedeho sahamaccehi, umaṅgena gamissatī”ti.",
  "atk-s0514a2:3202_0": "Tattha māṇavāti taruṇādhivacanaṃ. Mukhaṃ sodhethāti umaṅgadvāraṃ vivaratha. Sandhinoti",
  "atk-s0514a2:3202_1": "gharasandhino ca dvāraṃ sodhetha, ekasatānaṃ sayanagabbhānaṃ dvāraṃ vivaratha, anekasatānaṃ",
  "atk-s0514a2:3202_2": "dīpālayānaṃ dvāraṃ vivarathāti.",
  "atk-s0514a2:3203": "Te uṭṭhāya umaṅgadvāraṃ vivariṃsu. Sakalo umaṅgo ekobhāso alaṅkatadevasabhā viya viroci. Tamatthaṃ pakāsento satthā āha –",
  "atk-s0514a2:3204": "694.",
  "atk-s0514a2:3205": "“Tassa taṃ vacanaṃ sutvā, paṇḍitassānucārino;",
  "atk-s0514a2:3206": "Umaṅgadvāraṃ vivariṃsu, yantayutte ca aggaḷe”ti.",
  "atk-s0514a2:3207": "Tattha anucārinoti veyyāvaccakarā. Yantayutte ca aggaḷeti sūcighaṭikasampannāni ca dvārakavāṭāni.",
  "atk-s0514a2:3208_0": "Te umaṅgadvāraṃ vivaritvā mahāsattassa ārocesuṃ. So rañño saññamadāsi “kālo, deva,",
  "atk-s0514a2:3208_1": "pāsādā otarathā”ti. Taṃ sutvā rājā otari. Atha senako sīsato nāḷipaṭṭaṃ apanetvā",
  "atk-s0514a2:3208_2": "sāṭakaṃ omuñcitvā kacchaṃ daḷhaṃ bandhi. Atha naṃ mahāsatto disvā “senaka, kiṃ karosī”ti",
  "atk-s0514a2:3208_3": "pucchi. “Paṇḍita, umaṅgena gacchantehi nāma veṭhanaṃ mocetvā kacchaṃ daḷhaṃ bandhitvā",
  "atk-s0514a2:3208_4": "gantabba”nti. “Senaka, ‘umaṅgaṃ pavisanto onamitvā jaṇṇukehi patiṭṭhāya pavisissāmī’ti",
  "atk-s0514a2:3208_5": "mā saññamakāsi. Sace hatthinā gantukāmosi, hatthiṃ abhiruyha gacchāhi. Sace assena",
  "atk-s0514a2:3208_6": "gantukāmosi, assaṃ abhiruyha gacchāhi. Ucco umaṅgo aṭṭhārasahatthubbedho visāladvāro,",
  "atk-s0514a2:3208_7": "tvaṃ yathāruciyā alaṅkatappaṭiyatto rañño purato gacchāhī”ti āha. Bodhisatto kira",
  "atk-s0514a2:3208_8": "senakassa gamanaṃ purato vicāretvā rājānaṃ majjhe katvā sayaṃ pacchato ahosi. Kiṃ",
  "atk-s0514a2:3208_9": "kāraṇā? Rājā alaṅkataumaṅgaṃ olokento mā saṇikaṃ agamāsīti. Umaṅge mahājanassa yāgubhattakhādanīyādīni",
  "atk-s0514a2:3208_10": "appamāṇāni ahesuṃ. Te manussā khādantā pivantā umaṅgaṃ olokentā gacchanti. Mahāsatto",
  "atk-s0514a2:3208_11": "“yātha mahārāja, yātha mahārājā”ti codento pacchato yāti. Rājā alaṅkatadevasabhaṃ",
  "atk-s0514a2:3208_12": "viya umaṅgaṃ olokento yāti. Tamatthaṃ pakāsento satthā āha –",
  "atk-s0514a2:3209": "695.",
  "atk-s0514a2:3210": "“Purato senako yāti, pacchato ca mahosadho;",
  "atk-s0514a2:3211": "Majjhe ca rājā vedeho, amaccaparivārito”ti.",
  "atk-s0514a2:3212_0": "Rañño āgatabhāvaṃ ñatvā te māṇavā rājamātarañca deviñca puttañca dhītarañca umaṅgā",
  "atk-s0514a2:3212_1": "nīharitvā mahāvisālamāḷake ṭhapesuṃ. Rājāpi bodhisattena saddhiṃ umaṅgā nikkhami.",
  "atk-s0514a2:3212_2": "Te rājānañca paṇḍitañca disvā “nissaṃsayaṃ parahatthaṃ gatamhā, amhe gahetvā āgatehi",
  "atk-s0514a2:3212_3": "paṇḍitassa purisehi bhavitabba”nti maraṇabhayatajjitā mahāviravaṃ viraviṃsu. Cūḷanirājāpi",
  "atk-s0514a2:3212_4": "kira vedeharañño palāyanabhayena gaṅgāto gāvutamattaṭṭhāne aṭṭhāsi. So sannisinnāya",
  "atk-s0514a2:3212_5": "rattiyā tesaṃ viravaṃ sutvā “nandādeviyā viya saddo”ti vattukāmopi “kuhiṃ nandādeviṃ",
  "atk-s0514a2:3212_6": "passissasī”ti parihāsabhayena na kiñci āha. Mahāsatto pana tasmiṃ ṭhāne pañcālacandiṃ",
  "atk-s0514a2:3212_7": "kumārikaṃ ratanarāsimhi ṭhapetvā abhisiñcitvā “mahārāja, tvaṃ imissā kāraṇā āgato,",
  "atk-s0514a2:3212_8": "ayaṃ te aggamahesī hotū”ti āha. Tīṇi nāvāsatāni upaṭṭhāpesuṃ, rājā visālamāḷakā otaritvā",
  "atk-s0514a2:3212_9": "alaṅkatanāvaṃ abhiruhi. Tepi cattāro khattiyā nāvaṃ abhiruhiṃsu. Tamatthaṃ pakāsento satthā āha –",
  "atk-s0514a2:3213": "696.",
  "atk-s0514a2:3214": "“Umaṅgā nikkhamitvāna, vedeho nāvamāruhi;",
  "atk-s0514a2:3215": "Abhiruḷhañca taṃ ñatvā, anusāsi mahosadho.",
  "atk-s0514a2:3216": "697.",
  "atk-s0514a2:3217": "“Ayaṃ te sasuro deva, ayaṃ sassu janādhipa;",
  "atk-s0514a2:3218": "Yathā mātu paṭipatti, evaṃ te hotu sassuyā.",
  "atk-s0514a2:3219": "698.",
  "atk-s0514a2:3220": "“Yathāpi niyako bhātā, saudariyo ekamātuko;",
  "atk-s0514a2:3221": "Evaṃ pañcālacando te, dayitabbo rathesabha.",
  "atk-s0514a2:3222": "699.",
  "atk-s0514a2:3223": "“Ayaṃ pañcālacandī te, rājaputtī abhicchitā;",
  "atk-s0514a2:3224": "Kāmaṃ karohi te tāya, bhariyā te rathesabhā”ti.",
  "atk-s0514a2:3225_0": "Tattha anusāsīti evaṃ kirassa ahosi “kadāci eso kujjhitvā cūḷanirañño mātaraṃ māreyya,",
  "atk-s0514a2:3225_1": "abhirūpāya nandādeviyā saddhiṃ saṃvāsaṃ kappeyya, rājakumāraṃ vā māreyya, paṭiññamassa",
  "atk-s0514a2:3225_2": "gaṇhissāmī”ti. Tasmā “ayaṃ te”tiādīni vadanto anusāsi. Tattha ayaṃ te sasuroti ayaṃ",
  "atk-s0514a2:3225_3": "tava sasurassa cūḷanirañño putto pañcālacandiyā kaniṭṭhabhātiko, ayaṃ te idāni sasuro.",
  "atk-s0514a2:3225_4": "Ayaṃ sassūti ayaṃ imissā mātā nandādevī nāma tava sassu. Yathāmātūti yathā mātu puttā",
  "atk-s0514a2:3225_5": "vattappaṭivattaṃ karonti, evaṃ te etissā hotu, balavatiṃ mātusaññaṃ paccupaṭṭhāpetvā",
  "atk-s0514a2:3225_6": "mā naṃ kadāci lobhacittena olokehi. Niyakoti ajjhattiko ekapitarā jāto. Ekamātukoti",
  "atk-s0514a2:3225_7": "ekamātarā jāto. Dayitabboti piyāyitabbo. Bhariyāti ayaṃ te bhariyā, mā etissā avamānaṃ",
  "atk-s0514a2:3225_8": "akāsīti rañño paṭiññaṃ gaṇhi.",
  "atk-s0514a2:3226_0": "Rājāpi “sādhū”ti sampaṭicchi. Rājamātaraṃ pana ārabbha kiñci na kathesi. Kiṃ kāraṇā?",
  "atk-s0514a2:3226_1": "Tassā mahallakabhāveneva. Idaṃ pana sabbaṃ bodhisatto tīre ṭhatvāva kathesi. Atha",
  "atk-s0514a2:3226_2": "naṃ rājā mahādukkhato muttatāya gantukāmo hutvā “tāta, tvaṃ tīre ṭhitova kathesī”ti vatvā gāthamāha –",
  "atk-s0514a2:3227": "700.",
  "atk-s0514a2:3228": "“Āruyha nāvaṃ taramāno, kiṃ nu tīramhi tiṭṭhasi;",
  "atk-s0514a2:3229": "Kicchā muttāmha dukkhato, yāma dāni mahosadhā”ti.",
  "atk-s0514a2:3230": "Mahāsatto “deva, tumhehi saddhiṃ gamanaṃ nāma mayhaṃ ayutta”nti vatvā āha –",
  "atk-s0514a2:3231": "701.",
  "atk-s0514a2:3232": "“Nesa dhammo mahārāja, yohaṃ senāya nāyako;",
  "atk-s0514a2:3233": "Senaṅgaṃ parihāpetvā, attānaṃ parimocaye.",
  "atk-s0514a2:3234": "702.",
  "atk-s0514a2:3235": "“Nivesanamhi te deva, senaṅgaṃ parihāpitaṃ;",
  "atk-s0514a2:3236": "Taṃ dinnaṃ brahmadattena, ānayissaṃ rathesabhā”ti.",
  "atk-s0514a2:3237_0": "Tattha dhammoti sabhāvo. Nivesanamhīti taṃ nagaraṃ sandhāyāha. Parimocayeti parimoceyyaṃ.",
  "atk-s0514a2:3237_1": "Parihāpitanti chaḍḍitaṃ. Tesu hi manussesu dūramaggaṃ āgatattā keci kilantā niddaṃ",
  "atk-s0514a2:3237_2": "okkantā keci khādantā pivantā amhākaṃ nikkhantabhāvampi na jāniṃsu, keci gilānā.",
  "atk-s0514a2:3237_3": "Mayā saddhiṃ cattāro māse kammaṃ katvā mama upakārakā manussā cettha bahū, na sakkā",
  "atk-s0514a2:3237_4": "mayā ekamanussampi chaḍḍetvā gantuṃ, ahaṃ pana nivattitvā sabbampi taṃ tava senaṃ",
  "atk-s0514a2:3237_5": "brahmadattena dinnaṃ appaṭividdhaṃ ānessāmi. Tumhe, mahārāja, katthaci avilambantā",
  "atk-s0514a2:3237_6": "sīghaṃ gacchatha. Mayā evā antarāmagge hatthivāhanādīni ṭhapitāni, kilantakilantāni",
  "atk-s0514a2:3237_7": "pahāya samatthasamatthehi sīghaṃ mithilameva pavisathāti.",
  "atk-s0514a2:3238": "Tato rājā gāthamāha –",
  "atk-s0514a2:3239": "703.",
  "atk-s0514a2:3240": "“Appaseno mahāsenaṃ, kathaṃ viggayha ṭhassasi;",
  "atk-s0514a2:3241": "Dubbalo balavantena, vihaññissasi paṇḍitā”ti.",
  "atk-s0514a2:3242": "Tattha viggayhāti parippharitvā. Vihaññissasīti haññissasi.",
  "atk-s0514a2:3243": "Tato bodhisatto āha –",
  "atk-s0514a2:3244": "704.",
  "atk-s0514a2:3245": "“Appasenopi ce mantī, mahāsenaṃ amantinaṃ;",
  "atk-s0514a2:3246": "Jināti rājā rājāno, ādiccovudayaṃ tama”nti.",
  "atk-s0514a2:3247_0": "Tattha mantīti mantāya samannāgato paññavā upāyakusalo. Amantinanti anupāyakusalaṃ",
  "atk-s0514a2:3247_1": "jināti, paññavā duppaññaṃ jināti. Rājā rājānoti ekopi ca evarūpo rājā bahūpi duppaññarājāno",
  "atk-s0514a2:3247_2": "jinātiyeva. Yathā kinti? Ādiccovudayaṃ tamanti, yathā ādicco udayanto tamaṃ viddhaṃsetvā",
  "atk-s0514a2:3247_3": "ālokaṃ dasseti, evaṃ jināti ceva sūriyo viya virocati ca.",
  "atk-s0514a2:3248_0": "Idaṃ vatvā mahāsatto rājānaṃ “gacchatha tumhe”ti vanditvā uyyojesi. So “mutto vatamhi",
  "atk-s0514a2:3248_1": "amittahatthato, imissā ca laddhattā manorathopi me matthakaṃ patto”ti bodhisattassa",
  "atk-s0514a2:3248_2": "guṇe āvajjetvā uppannapītipāmojjo paṇḍitassa guṇe senakassa kathento gāthamāha –",
  "atk-s0514a2:3249": "705.",
  "atk-s0514a2:3250": "“Susukhaṃ vata saṃvāso, paṇḍitehīti senaka;",
  "atk-s0514a2:3251": "Pakkhīva pañjare baddhe, macche jālagateriva;",
  "atk-s0514a2:3252": "Amittahatthattagate, mocayī no mahosadho”ti.",
  "atk-s0514a2:3253_0": "Tattha susukhaṃ vatāti atisukhaṃ vata idaṃ, yo saṃvāso paṇḍitehi. Itīti kāraṇatthe",
  "atk-s0514a2:3253_1": "nipāto. Idaṃ vuttaṃ hoti – yasmā amittahatthagate mocayi no mahosadho, tasmā, senaka,",
  "atk-s0514a2:3253_2": "vadāmi. Susukhaṃ vata idaṃ, yo esa paṇḍitehi saṃvāsoti.",
  "atk-s0514a2:3254": "Taṃ sutvā senakopi paṇḍitassa guṇe kathento āha –",
  "atk-s0514a2:3255": "706.",
  "atk-s0514a2:3256": "“Evametaṃ mahārāja, paṇḍitā hi sukhāvahā;",
  "atk-s0514a2:3257": "Pakkhīva pañjare baddhe, macche jālagateriva;",
  "atk-s0514a2:3258": "Amittahatthattagate, mocayī no mahosadho”ti.",
  "atk-s0514a2:3259_0": "Atha vedeharājā nadiṃ uttaritvā yojanantare yojanantare mahāsattena kāritagāmaṃ sampatto.",
  "atk-s0514a2:3259_1": "Tatrassa bodhisattena ṭhapitamanussā hatthivāhanādīni ceva annapānādīni ca adaṃsu.",
  "atk-s0514a2:3259_2": "So kilante hatthiassarathādayo ṭhapetvā itare ādāya tehi saddhiṃ aññaṃ gāmaṃ pāpuṇi.",
  "atk-s0514a2:3259_3": "Etenupāyena yojanasatikaṃ maggaṃ atikkamitvā punadivase pātova mithilaṃ pāvisi. Mahāsattopi",
  "atk-s0514a2:3259_4": "umaṅgadvāraṃ gantvā attanā sannaddhakhaggaṃ omuñcitvā umaṅgadvāre vālukaṃ viyūhitvā",
  "atk-s0514a2:3259_5": "ṭhapesi. Ṭhapetvā ca pana umaṅgaṃ pavisitvā umaṅgena gantvā nagaraṃ pavisitvā pāsādaṃ",
  "atk-s0514a2:3259_6": "abhiruyha gandhodakena nhatvā nānaggarasabhojanaṃ bhuñjitvā sayanavaragato “manoratho",
  "atk-s0514a2:3259_7": "me matthakaṃ patto”ti āvajjento nipajji. Atha tassā rattiyā accayena cūḷanirājā senaṅgaṃ",
  "atk-s0514a2:3259_8": "vicārayamāno taṃ nagaraṃ upāgami. Tamatthaṃ pakāsento satthā āha –",
  "atk-s0514a2:3260": "707.",
  "atk-s0514a2:3261": "“Rakkhitvā kasiṇaṃ rattiṃ, cūḷaneyyo mahabbalo;",
  "atk-s0514a2:3262": "Udentaṃ aruṇuggasmiṃ, upakāriṃ upāgami.",
  "atk-s0514a2:3263": "708.",
  "atk-s0514a2:3264": "“Āruyha pavaraṃ nāgaṃ, balavantaṃ saṭṭhihāyanaṃ;",
  "atk-s0514a2:3265": "Rājā avoca pañcālo, cūḷaneyyo mahabbalo.",
  "atk-s0514a2:3266": "709.",
  "atk-s0514a2:3267": "“Sannaddho maṇivammena, saramādāya pāṇinā;",
  "atk-s0514a2:3268": "Pesiye ajjhabhāsittha, puthugumbe samāgate”ti.",
  "atk-s0514a2:3269_0": "Tattha kasiṇanti sakalaṃ nissesaṃ. Udentanti udente. Upakārinti pañcālanagaraṃ upādāya",
  "atk-s0514a2:3269_1": "mahāsattenakāritattā “upakārī”ti laddhanāmakaṃ taṃ nagaraṃ upāgami. Avocāti attano",
  "atk-s0514a2:3269_2": "senaṃ avoca. Pesiyeti attano pesanakārake. Ajjhabhāsitthāti adhiabhāsittha, puretarameva",
  "atk-s0514a2:3269_3": "abhāsittha, puthugumbeti bahūsu sippesu patiṭṭhite anekasippajānanaketi.",
  "atk-s0514a2:3270": "Idāni te sarūpato dassetumāha –",
  "atk-s0514a2:3271": "710.",
  "atk-s0514a2:3272": "“Hatthārohe anīkaṭṭhe, rathike pattikārake;",
  "atk-s0514a2:3273": "Upāsanamhi katahatthe, vālavedhe samāgate”ti.",
  "atk-s0514a2:3274": "Tattha upāsanamhīti dhanusippe. Katahattheti avirajjhanavedhitāya sampannahatthe.",
  "atk-s0514a2:3275": "Idāni rājā vedehaṃ jīvaggāhaṃ gaṇhāpetuṃ āṇāpento āha –",
  "atk-s0514a2:3276": "711.",
  "atk-s0514a2:3277": "“Pesetha kuñjare dantī, balavante saṭṭhihāyane;",
  "atk-s0514a2:3278": "Maddantu kuñjarā nagaraṃ, vedehena sumāpitaṃ.",
  "atk-s0514a2:3279": "712.",
  "atk-s0514a2:3280": "“Vacchadantamukhā setā, tikkhaggā aṭṭhivedhino;",
  "atk-s0514a2:3281": "Paṇunnā dhanuvegena, sampatantutarītarā.",
  "atk-s0514a2:3282": "713.",
  "atk-s0514a2:3283": "“Māṇavā vammino sūrā, citradaṇḍayutāvudhā;",
  "atk-s0514a2:3284": "Pakkhandino mahānāgā, hatthīnaṃ hontu sammukhā.",
  "atk-s0514a2:3285": "714.",
  "atk-s0514a2:3286": "“Sattiyo teladhotāyo, accimantā pabhassarā;",
  "atk-s0514a2:3287": "Vijjotamānā tiṭṭhantu, sataraṃsīva tārakā.",
  "atk-s0514a2:3288": "715.",
  "atk-s0514a2:3289": "“Āvudhabalavantānaṃ, guṇikāyūradhārinaṃ;",
  "atk-s0514a2:3290": "Etādisānaṃ yodhānaṃ, saṅgāme apalāyinaṃ;",
  "atk-s0514a2:3291": "Vedeho kuto muccissati, sace pakkhīva kāhiti.",
  "atk-s0514a2:3292": "716.",
  "atk-s0514a2:3293": "“Tiṃsa me purisanāvutyo, sabbevekekaniccitā;",
  "atk-s0514a2:3294": "Yesaṃ samaṃ na passāmi, kevalaṃ mahīmaṃ caraṃ.",
  "atk-s0514a2:3295": "717.",
  "atk-s0514a2:3296": "“Nāgā ca kappitā dantī, balavanto saṭṭhihāyanā;",
  "atk-s0514a2:3297": "Yesaṃ khandhesu sobhanti, kumārā cārudassanā.",
  "atk-s0514a2:3298": "718.",
  "atk-s0514a2:3299": "“Pītālaṅkārā pītavasanā, pītuttaranivāsanā;",
  "atk-s0514a2:3300": "Nāgakhandhesu sobhanti, devaputtāva nandane.",
  "atk-s0514a2:3301": "719.",
  "atk-s0514a2:3302": "“Pāṭhīnavaṇṇā nettiṃsā, teladhotā pabhassarā;",
  "atk-s0514a2:3303": "Niṭṭhitā naradhīrebhi, samadhārā sunissitā.",
  "atk-s0514a2:3304": "720.",
  "atk-s0514a2:3305": "“Vellālino vītamalā, sikkāyasamayā daḷā;",
  "atk-s0514a2:3306": "Gahitā balavantebhi, suppahārappahāribhi.",
  "atk-s0514a2:3307": "721.",
  "atk-s0514a2:3308": "“Suvaṇṇatharusampannā, lohitakacchupadhāritā;",
  "atk-s0514a2:3309": "Vivattamānā sobhanti, vijjūvabbhaghanantare.",
  "atk-s0514a2:3310": "722.",
  "atk-s0514a2:3311": "“Paṭākā vammino sūrā, asicammassa kovidā;",
  "atk-s0514a2:3312": "Dhanuggahā sikkhitarā, nāgakhandhe nipātino.",
  "atk-s0514a2:3313": "723.",
  "atk-s0514a2:3314": "“Etādisehi parikkhitto, natthi mokkho ito tava;",
  "atk-s0514a2:3315": "Pabhāvaṃ te na passāmi, yena tvaṃ mithilaṃ vaje”ti.",
  "atk-s0514a2:3316_0": "Tattha dantīti sampannadante. Vacchadantamukhāti nikhādanasadisamukhā. Paṇunnāti",
  "atk-s0514a2:3316_1": "vissaṭṭhā. Sampatantutarītarāti evarūpā sarā itarītarā sampatantu samāgacchantu.",
  "atk-s0514a2:3316_2": "Ghanameghavassaṃ viya saravassaṃ vassathāti āṇāpesi. Māṇavāti taruṇayodhā. Vamminoti",
  "atk-s0514a2:3316_3": "vammahatthā. Citradaṇḍayutāvudhāti citradaṇḍayuttehi āvudhehi samannāgatā. Pakkhandinoti",
  "atk-s0514a2:3316_4": "saṅgāmapakkhandikā. Mahānāgāti mahānāgesu koñcanādaṃ katvā āgacchantesupi niccalā",
  "atk-s0514a2:3316_5": "ṭhatvā tesaṃ dante gahetvā luñcituṃ samatthā yodhā. Sataraṃsīva tārakāti sataraṃsī",
  "atk-s0514a2:3316_6": "viya osadhitārakā. Āvudhabalavantānanti āvudhabalena yuttānaṃ samannāgatānaṃ. Guṇikāyūradhārinanti",
  "atk-s0514a2:3316_7": "guṇi vuccati kavacaṃ, kavacāni ceva kāyūrābharaṇāni ca dhārentānaṃ, kavacasaṅkhātāni",
  "atk-s0514a2:3316_8": "vā kāyūrāni dhārentānaṃ. Sace pakkhīva kāhitīti sacepi pakkhī viya ākāse pakkhandanaṃ",
  "atk-s0514a2:3316_9": "karissati, tathāpi kiṃ muccissatīti vadati.",
  "atk-s0514a2:3317_0": "Tiṃsa me purisanāvutyoti purisānaṃ tiṃsasahassāni navutisatāni tiṃsanāvutyoti vuccanti.",
  "atk-s0514a2:3317_1": "Sabbevekekaniccitāti ettakā mayhaṃ paresaṃ hatthato āvudhaṃ gahetvā paccāmittānaṃ",
  "atk-s0514a2:3317_2": "sīsapātanasamatthā ekekaṃ vicinitvā gahitā anivattino yodhāti dasseti. Kevalaṃ mahīmaṃ",
  "atk-s0514a2:3317_3": "caranti sakalampi imaṃ mahiṃ caranto yesaṃ samaṃ sadisaṃ na passāmi, kuto uttaritaraṃ,",
  "atk-s0514a2:3317_4": "teyeva me yodhā ettakāti dasseti. Cārudassanāti cāru vuccati suvaṇṇaṃ, suvaṇṇavaṇṇāti",
  "atk-s0514a2:3317_5": "attho. Pītālaṅkārāti pītavaṇṇasuvaṇṇālaṅkārā. Pītavasanāti pītavaṇṇasuvaṇṇavatthā.",
  "atk-s0514a2:3317_6": "Pītuttaranivāsanāti pītauttarāsaṅganivatthā. Pāṭhīnavaṇṇāti pāsāṇamacchasadisā. Nettiṃsāti",
  "atk-s0514a2:3317_7": "khaggā. Naradhīrebhīti paṇḍitapurisehi. Sunissitāti sunisitā atitikhiṇā.",
  "atk-s0514a2:3318_0": "Vellālinoti ṭhitamajjhanhike sūriyo viya vijjotamānā. Sikkāyasamayāti satta vāre",
  "atk-s0514a2:3318_1": "koñcasakuṇe khādāpetvā gahitena sikkāyasena katā. Suppahārappahāribhīti daḷhappahārehi",
  "atk-s0514a2:3318_2": "yodhehi. Lohitakacchupadhāritāti lohitavaṇṇāya kosiyā samannāgatā. Paṭākāti ākāse",
  "atk-s0514a2:3318_3": "parivattanasamatthā. Sūrāti jātisūrā. Asicammassa kovidāti etesaṃ gahaṇe kusalā.",
  "atk-s0514a2:3318_4": "Dhanuggahāti dhanuggahakā. Sikkhitarāti etasmiṃ dhanuggahaṇe ativiya sikkhitā. Nāgakhandhe",
  "atk-s0514a2:3318_5": "nipātinoti hatthikkhandhe khaggena chinditvā nipātanasamatthā. Natthi mokkhoti ambho,",
  "atk-s0514a2:3318_6": "vedeha, tvaṃ paṭhamaṃ tāva gahapatiputtassānubhāvena muttosi, idāni pana natthi tava",
  "atk-s0514a2:3318_7": "mokkhoti vadati. Pabhāvaṃ teti idāni te rājānubhāvaṃ na passāmi, yena tvaṃ mithilaṃ",
  "atk-s0514a2:3318_8": "gamissasi khippaṃ, jāle paviṭṭhamaccho viya jātosīti.",
  "atk-s0514a2:3319_0": "Cūḷanirājā vedehaṃ tajjento “idāni naṃ gaṇhissāmī”ti vajiraṅkusena nāgaṃ codento",
  "atk-s0514a2:3319_1": "“gaṇhatha, bhindatha, vijjhathā”ti senaṃ āṇāpento upakārinagaraṃ avattharanto viya",
  "atk-s0514a2:3319_2": "upāgami. Atha naṃ mahāsattassa upanikkhittakapurisā “ko jānāti, kiṃ bhavissatī”ti",
  "atk-s0514a2:3319_3": "attano upaṭṭhāke gahetvā parivārayiṃsu. Tasmiṃ khaṇe bodhisatto sirisayanā vuṭṭhāya",
  "atk-s0514a2:3319_4": "katasarīrappaṭijaggano bhuttapātarāso alaṅkatappaṭiyatto satasahassagghanakaṃ kāsikavatthaṃ",
  "atk-s0514a2:3319_5": "nivāsetvā rattakambalaṃ ekaṃse karitvā sattaratanavicittaṃ valañjanadaṇḍakaṃ ādāya",
  "atk-s0514a2:3319_6": "suvaṇṇapādukaṃ āruyha devaccharāya viya alaṅkataitthiyā vālabījaniyā bījiyamāno alaṅkatapāsāde",
  "atk-s0514a2:3319_7": "sīhapañjaraṃ vivaritvā cūḷanirañño attānaṃ dassento sakkadevarājalīlāya aparāparaṃ",
  "atk-s0514a2:3319_8": "caṅkami. Cūḷanirājāpi tassa rūpasiriṃ oloketvā cittaṃ pasādetuṃ nāsakkhi, “idāni",
  "atk-s0514a2:3319_9": "naṃ gaṇhissāmī”ti turitaturitova hatthiṃ pesesi. Paṇḍito cintesi “ayaṃ ‘vedeho me",
  "atk-s0514a2:3319_10": "laddho’ti saññāya turitaturitova āgacchati, na jānāti attano puttadāraṃ gahetvā amhākaṃ",
  "atk-s0514a2:3319_11": "rañño gatabhāvaṃ, suvaṇṇādāsasadisaṃ mama mukhaṃ dassetvā kathessāmi tena saddhi”nti.",
  "atk-s0514a2:3319_12": "So vātapāne ṭhitova madhurassaraṃ nicchāretvā tena saddhiṃ kathento āha –",
  "atk-s0514a2:3320": "724.",
  "atk-s0514a2:3321": "“Kiṃ nu santaramānova, nāgaṃ pesesi kuñjaraṃ;",
  "atk-s0514a2:3322": "Pahaṭṭharūpo āpatasi, siddhatthosmīti maññasi.",
  "atk-s0514a2:3323": "725.",
  "atk-s0514a2:3324": "“Oharetaṃ dhanuṃ cāpaṃ, khurappaṃ paṭisaṃhara;",
  "atk-s0514a2:3325": "Oharetaṃ subhaṃ vammaṃ, veḷuriyamaṇisanthata”nti.",
  "atk-s0514a2:3326_0": "Tattha kuñjaranti seṭṭhaṃ. Pahaṭṭharūpoti haṭṭhatuṭṭhacitto somanassajāto. Āpatasīti",
  "atk-s0514a2:3326_1": "āgacchasi. Siddhatthosmīti nipphannatthosmi, manoratho me matthakaṃ pattoti maññasi.",
  "atk-s0514a2:3326_2": "Oharetanti imaṃ cāpasaṅkhātaṃ dhanuṃ ohara, avahara, chaḍḍehi, ko nu te etenattho.",
  "atk-s0514a2:3326_3": "Paṭisaṃharāti apanetvā aññassa vā dehi, paṭicchanne vā ṭhāne ṭhapehi, kiṃ khurappena",
  "atk-s0514a2:3326_4": "karissasi. Vammanti etaṃ vammampi apanehi. Idaṃ tayā hiyyo paṭimukkaṃ bhavissati,",
  "atk-s0514a2:3326_5": "chaḍḍehi naṃ, mā te sarīraṃ uppaṇḍukaṃ ahosi, akilametvā pātova nagaraṃ pavisāhīti",
  "atk-s0514a2:3326_6": "raññā saddhiṃ keḷimakāsi.",
  "atk-s0514a2:3327": "So tassa vacanaṃ sutvā “gahapatiputto mayā saddhiṃ keḷiṃ karoti, ajja te kattabbaṃ jānissāmī”ti taṃ tajjento gāthamāha –",
  "atk-s0514a2:3328": "726.",
  "atk-s0514a2:3329": "“Pasannamukhavaṇṇosi, mhitapubbañca bhāsasi;",
  "atk-s0514a2:3330": "Hoti kho maraṇakāle, edisī vaṇṇasampadā”ti.",
  "atk-s0514a2:3331_0": "Tattha mhitapubbañcāti paṭhamaṃ mhitaṃ katvā pacchā bhāsanto mhitapubbameva bhāsasi,",
  "atk-s0514a2:3331_1": "maṃ kismiñci na gaṇesi. Hoti khoti maraṇakāle nāma vaṇṇasampadā hotiyeva, tasmā tvaṃ",
  "atk-s0514a2:3331_2": "virocasi, ajja te sīsaṃ chinditvā jayapānaṃ pivissāmāti.",
  "atk-s0514a2:3332_0": "Evaṃ tassa tena saddhiṃ kathanakāle mahābalakāyo mahāsattassa rūpasiriṃ disvā “ambho,",
  "atk-s0514a2:3332_1": "amhākaṃ rājā mahosadhapaṇḍitena saddhiṃ manteti, kiṃ nu kho kathesi, etesaṃ kathaṃ",
  "atk-s0514a2:3332_2": "suṇissāmā”ti rañño santikameva agamāsi. Paṇḍitopi tassa kathaṃ sutvā “na maṃ ‘mahosadhapaṇḍito’ti",
  "atk-s0514a2:3332_3": "jānāsi. Nāhaṃ attānaṃ māretuṃ dassāmi, manto te, deva, bhinno, kevaṭṭena ca tayā",
  "atk-s0514a2:3332_4": "ca hadayena cintitaṃ na jātaṃ, mukhena kathitameva jāta”nti pakāsento āha –",
  "atk-s0514a2:3333": "727.",
  "atk-s0514a2:3334": "Moghaṃ te gajjitaṃ rāja, bhinnamantosi khattiya;",
  "atk-s0514a2:3335": "Duggaṇhosi tayā rājā, khaḷuṅkeneva sindhavo.",
  "atk-s0514a2:3336": "728.",
  "atk-s0514a2:3337": "“Tiṇṇo hiyyo rājā gaṅgaṃ, sāmacco saparijjano;",
  "atk-s0514a2:3338": "Haṃsarājaṃ yathā dhaṅko, anujjavaṃ patissasī”ti.",
  "atk-s0514a2:3339_0": "Tattha bhinnamantosīti yo tayā kevaṭṭena saddhiṃ sayanagabbhe manto gahito, taṃ mantaṃ",
  "atk-s0514a2:3339_1": "na jānātīti mā saññaṃ kari, pageva so mayā ñāto, bhinnamanto asi jāto. Duggaṇhosi",
  "atk-s0514a2:3339_2": "tayāti mahārāja, tayā amhākaṃ rājā assakhaḷuṅkena sindhavo viya duggaṇhosi, khaḷuṅkaṃ",
  "atk-s0514a2:3339_3": "āruḷhena javasampannaṃ ājānīyaṃ āruyha gacchanto viya gahetuṃ na sakkāti attho. Khaḷuṅko",
  "atk-s0514a2:3339_4": "viya hi kevaṭṭo, taṃ āruḷhapuriso viya tvaṃ, javasampanno sindhavo viya ahaṃ, taṃ",
  "atk-s0514a2:3339_5": "āruḷhapuriso viya amhākaṃ rājāti dasseti. Tiṇṇo hiyyoti hiyyova uttiṇṇo. So ca kho",
  "atk-s0514a2:3339_6": "sāmacco saparijano, na ekakova palāyitvā gato. Anujjavanti sace pana tvaṃ taṃ anujavissasi",
  "atk-s0514a2:3339_7": "anubandhissasi, atha yathā suvaṇṇahaṃsarājaṃ anujavanto dhaṅko antarāva patissati,",
  "atk-s0514a2:3339_8": "evaṃ patissasi, antarāva vināsaṃ pāpuṇissasīti vadati.",
  "atk-s0514a2:3340": "Idāni so achambhitakesarasīho viya udāharaṇaṃ āharanto āha –",
  "atk-s0514a2:3341": "729.",
  "atk-s0514a2:3342": "“Siṅgālā rattibhāgena, phullaṃ disvāna kiṃsukaṃ;",
  "atk-s0514a2:3343": "Maṃsapesīti maññantā, paribyūḷhā migādhamā.",
  "atk-s0514a2:3344": "730.",
  "atk-s0514a2:3345": "“Vītivattāsu rattīsu, uggatasmiṃ divākare;",
  "atk-s0514a2:3346": "Kiṃ sukaṃ phullitaṃ disvā, āsacchinnā migādhamā.",
  "atk-s0514a2:3347": "731.",
  "atk-s0514a2:3348": "“Evameva tuvaṃ rāja, vedehaṃ parivāriya;",
  "atk-s0514a2:3349": "Āsacchinno gamissasi, siṅgālā kiṃsukaṃ yathā”ti.",
  "atk-s0514a2:3350_0": "Tattha disvānāti candālokena oloketvā. Paribyūḷhāti pātova maṃsapesiṃ khāditvā gamissāmāti",
  "atk-s0514a2:3350_1": "parivāretvā aṭṭhaṃsu. Vītivattāsūti te yāsu yāsu rattīsu evaṃ aṭṭhaṃsu, tāsu tāsu",
  "atk-s0514a2:3350_2": "rattīsu atītāsu. Disvāti sūriyālokena kiṃsukaṃ disvā “na idaṃ maṃsa”nti ñatvā chinnāsā",
  "atk-s0514a2:3350_3": "hutvā palāyiṃsu. Siṅgālāti yathā siṅgālā kiṃsukaṃ parivāretvā āsacchinnā gatā, evaṃ",
  "atk-s0514a2:3350_4": "tuvampi idha vedeharañño natthibhāvaṃ ñatvā āsacchinno hutvā gamissasi, senaṃ gahetvā",
  "atk-s0514a2:3350_5": "palāyissasīti dīpeti.",
  "atk-s0514a2:3351_0": "Rājā tassa achambhitavacanaṃ sutvā cintesi “ayaṃ gahapatiputto atisūro hutvā kathesi,",
  "atk-s0514a2:3351_1": "nissaṃsayaṃ vedeho palāto bhavissatī”ti. So ativiya kujjhitvā “pubbe mayaṃ gahapatiputtaṃ",
  "atk-s0514a2:3351_2": "nissāya udarasāṭakassapi assāmikā jātā, idāni tena amhākaṃ hatthagato paccāmitto",
  "atk-s0514a2:3351_3": "palāpito, bahussa vata no anatthassa kārako, ubhinnaṃ kattabbakāraṇaṃ imasseva karissāmī”ti",
  "atk-s0514a2:3351_4": "tassa kāraṇaṃ kātuṃ āṇāpento āha –",
  "atk-s0514a2:3352": "732.",
  "atk-s0514a2:3353": "“Imassa hatthe pāde ca, kaṇṇanāsañca chindatha;",
  "atk-s0514a2:3354": "Yo me amittaṃ hatthagataṃ, vedehaṃ parimocayi.",
  "atk-s0514a2:3355": "733.",
  "atk-s0514a2:3356": "“Imaṃ maṃsaṃva pātabyaṃ, sūle katvā pacantu naṃ;",
  "atk-s0514a2:3357": "Yo me amittaṃ hatthagataṃ, vedehaṃ parimocayi.",
  "atk-s0514a2:3358": "734.",
  "atk-s0514a2:3359": "“Yathāpi āsabhaṃ cammaṃ, pathabyā vitanīyati;",
  "atk-s0514a2:3360": "Sīhassa atho byagghassa, hoti saṅkusamāhataṃ.",
  "atk-s0514a2:3361": "735.",
  "atk-s0514a2:3362": "“Evaṃ taṃ vitanitvāna, vedhayissāmi sattiyā;",
  "atk-s0514a2:3363": "Yo me amittaṃ hatthagataṃ, vedehaṃ parimocayī”ti.",
  "atk-s0514a2:3364_0": "Tattha pātabyanti pācayitabbaṃ pacitabbayuttakaṃ migādīnaṃ maṃsaṃ viya imaṃ gahapatiputtaṃ",
  "atk-s0514a2:3364_1": "sūle āvuṇitvā pacantu. Sīhassa atho byagghassāti etesañca yathā cammaṃ saṅkusamāhataṃ",
  "atk-s0514a2:3364_2": "hoti, evaṃ hotu. Vedhayissāmīti vijjhāpessāmi.",
  "atk-s0514a2:3365_0": "Taṃ sutvā mahāsatto hasitaṃ katvā “ayaṃ rājā attano deviyā ca bandhavānañca mayā",
  "atk-s0514a2:3365_1": "mithilaṃ pahitabhāvaṃ na jānāti, tena me imaṃ kammakāraṇaṃ vicāreti, kodhavasena",
  "atk-s0514a2:3365_2": "kho pana maṃ usunā vā vijjheyya, aññaṃ vā attano ruccanakaṃ kareyya, sokāturaṃ imaṃ",
  "atk-s0514a2:3365_3": "vedanāppattaṃ katvā hatthipiṭṭheyeva visaññiṃ naṃ nipajjāpetuṃ taṃ kāraṇaṃ ārocessāmī”ti cintetvā āha –",
  "atk-s0514a2:3366": "736.",
  "atk-s0514a2:3367": "“Sace me hatthe pāde ca, kaṇṇanāsañca checchasi;",
  "atk-s0514a2:3368": "Evaṃ pañcālacandassa, vedeho chedayissati.",
  "atk-s0514a2:3369": "737.",
  "atk-s0514a2:3370": "“Sace me hatthe pāde ca, kaṇṇanāsañca checchasi;",
  "atk-s0514a2:3371": "Evaṃ pañcālacandiyā, vedeho chedayissati.",
  "atk-s0514a2:3372": "738.",
  "atk-s0514a2:3373": "“Sace me hatthe pāde ca, kaṇṇanāsañca checchasi;",
  "atk-s0514a2:3374": "Evaṃ nandāya deviyā, vedeho chedayissati.",
  "atk-s0514a2:3375": "739.",
  "atk-s0514a2:3376": "“Sace me hatthe pāde ca, kaṇṇanāsañca checchasi;",
  "atk-s0514a2:3377": "Evaṃ te puttadārassa, vedeho chedayissati.",
  "atk-s0514a2:3378": "740.",
  "atk-s0514a2:3379": "“Sace maṃsaṃva pātabyaṃ, sūle katvā pacissasi;",
  "atk-s0514a2:3380": "Evaṃ pañcālacandassa, vedeho pācayissati.",
  "atk-s0514a2:3381": "741.",
  "atk-s0514a2:3382": "“Sace maṃsaṃva pātabyaṃ, sūle katvā pacissasi;",
  "atk-s0514a2:3383": "Evaṃ pañcālacandiyā, vedeho pācayissati.",
  "atk-s0514a2:3384": "742.",
  "atk-s0514a2:3385": "“Sace maṃsaṃva pātabyaṃ, sūle katvā pacissasi;",
  "atk-s0514a2:3386": "Evaṃ nandāya deviyā, vedeho pācayissati.",
  "atk-s0514a2:3387": "743.",
  "atk-s0514a2:3388": "“Sace maṃsaṃva pātabyaṃ, sūle katvā pacissasi;",
  "atk-s0514a2:3389": "Evaṃ te puttadārassa, vedeho pācayissati.",
  "atk-s0514a2:3390": "744.",
  "atk-s0514a2:3391": "“Sace maṃ vitanitvāna, vedhayissasi sattiyā;",
  "atk-s0514a2:3392": "Evaṃ pañcālacandassa, vedeho vedhayissati.",
  "atk-s0514a2:3393": "745.",
  "atk-s0514a2:3394": "“Sace maṃ vitanitvāna, vedhayissasi sattiyā;",
  "atk-s0514a2:3395": "Evaṃ pañcālacandiyā, vedeho vedhayissati.",
  "atk-s0514a2:3396": "746.",
  "atk-s0514a2:3397": "“Sace maṃ vitanitvāna, vedhayissasi sattiyā;",
  "atk-s0514a2:3398": "Evaṃ nandāya deviyā, vedeho vedhayissati.",
  "atk-s0514a2:3399": "747.",
  "atk-s0514a2:3400": "“Sace maṃ vitanitvāna, vedhayissasi sattiyā;",
  "atk-s0514a2:3401": "Evaṃ te puttadārassa, vedeho vedhayissati;",
  "atk-s0514a2:3402": "Evaṃ no mantitaṃ raho, vedehena mayā saha.",
  "atk-s0514a2:3403": "748.",
  "atk-s0514a2:3404": "“Yathāpi palasataṃ cammaṃ, kontimantāsuniṭṭhitaṃ;",
  "atk-s0514a2:3405": "Upeti tanutāṇāya, sarānaṃ paṭihantave.",
  "atk-s0514a2:3406": "749.",
  "atk-s0514a2:3407": "“Sukhāvaho dukkhanudo, vedehassa yasassino;",
  "atk-s0514a2:3408": "Matiṃ te paṭihaññāmi, usuṃ palasatena vā”ti.",
  "atk-s0514a2:3409_0": "Tattha chedayissatīti “paṇḍitassa kira cūḷaninā hatthapādā chinnā”ti sutvāva chedayissati.",
  "atk-s0514a2:3409_1": "Puttadārassāti mama ekassa chindanapaccayā tava dvinnaṃ puttānañceva aggamahesiyā",
  "atk-s0514a2:3409_2": "cāti tiṇṇampi janānaṃ amhākaṃ rājā chedayissati. Evaṃ no mantitaṃ rahoti mahārāja,",
  "atk-s0514a2:3409_3": "mayā ca vedeharājena ca evaṃ rahasi mantitaṃ “yaṃ yaṃ idha mayhaṃ cūḷanirājā kāreti,",
  "atk-s0514a2:3409_4": "taṃ taṃ tattha tassa puttadārānaṃ kātabba”nti. Palasatanti palasatappamāṇaṃ bahū",
  "atk-s0514a2:3409_5": "khāre khādāpetvā mudubhāvaṃ upanītaṃ cammaṃ. Kontimantāsuniṭṭhitanti kontimantā vuccati",
  "atk-s0514a2:3409_6": "cammakārasatthaṃ, tāya kantanalikhitānaṃ vasena katattā suṭṭhu niṭṭhitaṃ. Tanutāṇāyāti",
  "atk-s0514a2:3409_7": "yathā taṃ cammaṃ saṅgāme sarānaṃ paṭihantave sarīratāṇaṃ upeti, sare paṭihanitvā",
  "atk-s0514a2:3409_8": "sarīraṃ rakkhati. Sukhāvahoti mahārāja, ahampi amhākaṃ rañño paccāmittānaṃ vāraṇatthena",
  "atk-s0514a2:3409_9": "taṃ saraparittāṇacammaṃ viya sukhāvaho. Dukkhanudoti kāyikasukhacetasikasukhañca",
  "atk-s0514a2:3409_10": "āvahāmi, dukkhañca nudemi. Matinti tasmā tava matiṃ paññaṃ usuṃ tena palasatacammena",
  "atk-s0514a2:3409_11": "viya attano matiyā paṭihanissāmīti.",
  "atk-s0514a2:3410_0": "Taṃ sutvā rājā cintesi “gahapatiputto kiṃ katheti, yathā kira ahaṃ etassa karissāmi,",
  "atk-s0514a2:3410_1": "evaṃ vedeharājā mama puttadārānaṃ kammakāraṇaṃ karissati, na jānāti mama puttadārānaṃ",
  "atk-s0514a2:3410_2": "ārakkhassa susaṃvihitabhāvaṃ, ‘idāni māressatī’ti maraṇabhayena vilapati, nāssa vacanaṃ",
  "atk-s0514a2:3410_3": "saddahāmī”ti. Mahāsatto “ayaṃ maṃ maraṇabhayena kathetīti maññati, jānāpessāmi na”nti cintetvā āha –",
  "atk-s0514a2:3411": "750.",
  "atk-s0514a2:3412": "“Iṅgha passa mahārāja, suññaṃ antepuraṃ tava;",
  "atk-s0514a2:3413": "Orodhā ca kumārā ca, tava mātā ca khattiya;",
  "atk-s0514a2:3414": "Umaṅgā nīharitvāna, vedehassupanāmitā”ti.",
  "atk-s0514a2:3415": "Tattha umaṅgāti mahārāja, mayā attano māṇave pesetvā pāsādā otarāpetvā jaṅghaumaṅgena āharāpetvā mahāumaṅgā nīharitvā bandhavā te vedehassa upanāmitāti.",
  "atk-s0514a2:3416_0": "Taṃ sutvā rājā cintesi “paṇḍito ativiya daḷhaṃ katvā katheti, mayā ca rattibhāge",
  "atk-s0514a2:3416_1": "gaṅgāpasse nandādeviyā saddo viya suto, mahāpañño paṇḍito kadāci saccaṃ bhaṇeyyā”ti.",
  "atk-s0514a2:3416_2": "So uppannabalavasokopi satiṃ upaṭṭhāpetvā asocanto viya ekaṃ amaccaṃ pakkosāpetvā",
  "atk-s0514a2:3416_3": "jānanatthāya pesento imaṃ gāthamāha –",
  "atk-s0514a2:3417": "751.",
  "atk-s0514a2:3418": "“Iṅgha antepuraṃ mayhaṃ, gantvāna vicinātha naṃ;",
  "atk-s0514a2:3419": "Yathā imassa vacanaṃ, saccaṃ vā yadi vā musā”ti.",
  "atk-s0514a2:3420_0": "So saparivāro rājanivesanaṃ gantvā dvāraṃ vivaritvā anto pavisitvā hatthapāde bandhitvā",
  "atk-s0514a2:3420_1": "mukhañca pidahitvā nāgadantakesu olaggite antepurapālake ca khujjavāmanakādayo ca",
  "atk-s0514a2:3420_2": "bhājanāni bhinditvā tattha tattha vippakiṇṇakhādanīyabhojanīyañca ratanagharadvārāni",
  "atk-s0514a2:3420_3": "vivaritvā kataratanavilopaṃ vivaṭadvāraṃ sirigabbhañca yathāvivaṭehi eva vātapānehi",
  "atk-s0514a2:3420_4": "pavisitvā caramānaṃ kākagaṇañca chaḍḍitagāmasadisaṃ susānabhūmiyaṃ viya ca nissirikaṃ",
  "atk-s0514a2:3420_5": "rājanivesanañca disvā punāgantvā rañño ārocento āha –",
  "atk-s0514a2:3421": "752.",
  "atk-s0514a2:3422": "“Evametaṃ mahārāja, yathā āha mahosadho;",
  "atk-s0514a2:3423": "Suññaṃ antepuraṃ sabbaṃ, kākapaṭṭanakaṃ yathā”ti.",
  "atk-s0514a2:3424": "Tattha kākapaṭṭanakaṃ yathāti macchagandhena āgatehi kākagaṇehi samākiṇṇo samuddatīre chaḍḍitagāmako viya.",
  "atk-s0514a2:3425_0": "Taṃ sutvā rājā catunnaṃ janānaṃ piyavippayogasambhavena sokena kampamāno “idaṃ mama",
  "atk-s0514a2:3425_1": "dukkhaṃ gahapatiputtaṃ nissāya uppanna”nti daṇḍena ghaṭṭito āsīviso viya bodhisattassa",
  "atk-s0514a2:3425_2": "ativiya kujjhi. Mahāsatto tassākāraṃ disvā “ayaṃ rājā mahāyaso kadāci kodhavasena",
  "atk-s0514a2:3425_3": "‘kiṃ mama etehī’ti khattiyamānena maṃ viheṭheyya, yaṃnūnāhaṃ nandādeviṃ iminā adiṭṭhapubbaṃ",
  "atk-s0514a2:3425_4": "viya karonto tassā sarīravaṇṇaṃ vaṇṇeyyaṃ. Atha so taṃ anussaritvā ‘sacāhaṃ mahosadhaṃ",
  "atk-s0514a2:3425_5": "māressāmi, evarūpaṃ itthiratanaṃ na labhissāmi, amārento puna taṃ labhissāmī’ti attano",
  "atk-s0514a2:3425_6": "bhariyāya sinehena na kiñci mayhaṃ karissatī”ti cintetvā attano anurakkhaṇatthaṃ",
  "atk-s0514a2:3425_7": "pāsāde ṭhitova rattakambalantarā suvaṇṇavaṇṇaṃ bāhuṃ nīharitvā tassā gatamaggācikkhanavasena vaṇṇento āha –",
  "atk-s0514a2:3426": "753.",
  "atk-s0514a2:3427": "“Ito gatā mahārāja, nārī sabbaṅgasobhanā;",
  "atk-s0514a2:3428": "Kosambaphalakasussoṇī, haṃsagaggarabhāṇinī.",
  "atk-s0514a2:3429": "754.",
  "atk-s0514a2:3430": "“Ito nītā mahārāja, nārī sabbaṅgasobhanā;",
  "atk-s0514a2:3431": "Koseyyavasanā sāmā, jātarūpasumekhalā.",
  "atk-s0514a2:3432": "755.",
  "atk-s0514a2:3433": "“Surattapādā kalyāṇī, suvaṇṇamaṇimekhalā;",
  "atk-s0514a2:3434": "Pārevatakkhī sutanū, bimboṭṭhā tanumajjhimā.",
  "atk-s0514a2:3435": "756.",
  "atk-s0514a2:3436": "“Sujātā bhujalaṭṭhīva, vedīva tanumajjhimā;",
  "atk-s0514a2:3437": "Dīghassā kesā asitā, īsakaggapavellitā.",
  "atk-s0514a2:3438": "757.",
  "atk-s0514a2:3439": "“Sujātā migachāpāva, hemantaggisikhāriva;",
  "atk-s0514a2:3440": "Nadīva giriduggesu, sañchannā khuddaveḷubhi.",
  "atk-s0514a2:3441": "758.",
  "atk-s0514a2:3442": "“Nāganāsūru kalyāṇī, paramā timbarutthanī;",
  "atk-s0514a2:3443": "Nātidīghā nātirassā, nālomā nātilomasā”ti.",
  "atk-s0514a2:3444_0": "Tattha itoti umaṅgaṃ dasseti. Kosambaphalakasussoṇīti visālakañcanaphalakaṃ viya",
  "atk-s0514a2:3444_1": "sundarasoṇī. Haṃsagaggarabhāṇinīti gocaratthāya vicarantānaṃ haṃsapotakānaṃ viya",
  "atk-s0514a2:3444_2": "gaggarena madhurena sarena samannāgatā. Koseyyavasanāti kañcanakhacitakoseyyavatthavasanā.",
  "atk-s0514a2:3444_3": "Sāmāti suvaṇṇasāmā. Pārevatakkhīti pañcasu pasādesu rattaṭṭhāne pārevatasakuṇisadisakkhī.",
  "atk-s0514a2:3444_4": "Sutanūti sobhanasarīrā. Bimboṭṭhāti bimbaphalaṃ viya surajjitamaṭṭhoṭṭhapariyosānā.",
  "atk-s0514a2:3444_5": "Tanumajjhimāti karamitatanumajjhimā. Sujātā bhujalaṭṭhīvāti vijambhanakāle vāteritarattapallavavilāsinī",
  "atk-s0514a2:3444_6": "sujātā bhujalatā viya virocati. Vedīvāti kañcanavedi viya tanumajjhimā. Īsakaggapavellitāti",
  "atk-s0514a2:3444_7": "īsakaṃ aggesu onatā. Īsakaggapavellitā vā nettiṃsāya aggaṃ viya vinatā.",
  "atk-s0514a2:3445_0": "Migachāpāvāti pabbatasānumhi sujātā ekavassikabyagghapotikā viya vilāsakuttiyuttā.",
  "atk-s0514a2:3445_1": "Hemantaggisikhārivāti obhāsasampannatāya hemante aggisikhā viya sobhati. Khuddaveḷubhīti",
  "atk-s0514a2:3445_2": "yathā khuddakehi udakaveḷūhi sañchannā nadī sobhati, evaṃ tanukalomāya lomarājiyā",
  "atk-s0514a2:3445_3": "sobhati. Kalyāṇīti chavimaṃsakesanhāruaṭṭhīnaṃ vasena pañcavidhena kalyāṇena samannāgatā.",
  "atk-s0514a2:3445_4": "Paramā timbarutthanīti timbarutthanī paramā uttamā, suvaṇṇaphalake ṭhapitasuvaṇṇavaṇṇatimbaruphaladvayamivassā",
  "atk-s0514a2:3445_5": "susaṇṭhānasampannaṃ nirantaraṃ thanayugalaṃ.",
  "atk-s0514a2:3446": "Evaṃ mahāsatte tassā rūpasiriṃ vaṇṇenteva tassa sā pubbe adiṭṭhapubbā viya ahosi, balavasinehaṃ uppādesi. Athassa sinehuppattibhāvaṃ ñatvā mahāsatto anantaraṃ gāthamāha –",
  "atk-s0514a2:3447": "759.",
  "atk-s0514a2:3448": "“Nandāya nūna maraṇena, nandasi sirivāhana;",
  "atk-s0514a2:3449": "Ahañca nūna nandā ca, gacchāma samasādhana”nti.",
  "atk-s0514a2:3450_0": "Tattha sirivāhanāti sirisampannavāhana mahārāja, nūna tvaṃ evaṃ uttamarūpadharāya",
  "atk-s0514a2:3450_1": "nandāya maraṇena nandasīti vadati. Gacchāmāti sace hi tvaṃ maṃ māressasi, ekaṃseneva",
  "atk-s0514a2:3450_2": "amhākaṃ rājā nandaṃ māressati. Iti nandā ca ahañca yamassa santikaṃ gamissāma, yamo",
  "atk-s0514a2:3450_3": "amhe ubho disvā nandaṃ mayhameva dassati, tassa tuyhaṃ maṃ māretvā tādisaṃ itthiratanaṃ",
  "atk-s0514a2:3450_4": "alabhantassa kiṃ rajjena, nāhaṃ attano maraṇena parihāniṃ passāmi, devāti.",
  "atk-s0514a2:3451_0": "Iti mahāsatto ettake ṭhāne nandameva vaṇṇesi, na itare tayo jane. Kiṃkāraṇā? Sattā",
  "atk-s0514a2:3451_1": "hi nāma piyabhariyāsu viya sesesu ālayaṃ na karonti, mātaraṃ vā saranto puttadhītaropi",
  "atk-s0514a2:3451_2": "sarissatīti tasmā tameva vaṇṇesi, rājamātaraṃ pana mahallikābhāvena na vaṇṇesi. Ñāṇasampanne",
  "atk-s0514a2:3451_3": "mahāsatte madhurassarena vaṇṇenteyeva nandādevī āgantvā rañño purato ṭhitā viya ahosi.",
  "atk-s0514a2:3451_4": "Tato rājā cintesi “ṭhapetvā mahosadhaṃ añño mama bhariyaṃ ānetuṃ samattho nāma natthī”ti.",
  "atk-s0514a2:3451_5": "Athassa naṃ sarantassa soko uppajji. Atha naṃ mahāsatto “mā cintayittha, mahārāja,",
  "atk-s0514a2:3451_6": "devī ca te putto ca mātā ca tayopi āgacchissanti, mama gamanamevettha pamāṇaṃ, tasmā",
  "atk-s0514a2:3451_7": "tvaṃ assāsaṃ paṭilabha, narindā”ti rājānaṃ assāsesi. Atha rājā cintesi “ahaṃ attano",
  "atk-s0514a2:3451_8": "nagaraṃ surakkhitaṃ sugopitaṃ kārāpetvā imaṃ upakārinagaraṃ ettakena balavāhanena",
  "atk-s0514a2:3451_9": "parikkhipitvāva ṭhito. Ayaṃ pana paṇḍito evaṃ sugopitāpi mama nagarā deviñca me puttañca",
  "atk-s0514a2:3451_10": "mātarañca ānetvā vedehassa dāpesi. Amhesu ca evaṃ parivāretvā ṭhitesveva ekassapi",
  "atk-s0514a2:3451_11": "ajānantassa vedehaṃ sasenāvāhanaṃ palāpesi. Kiṃ nu kho dibbamāyaṃ jānāti, udāhu cakkhumohana”nti.",
  "atk-s0514a2:3451_12": "Atha naṃ pucchanto āha –",
  "atk-s0514a2:3452": "760.",
  "atk-s0514a2:3453": "“Dibbaṃ adhīyase māyaṃ, akāsi cakkhumohanaṃ;",
  "atk-s0514a2:3454": "Yo me amittaṃ hatthagataṃ, vedehaṃ parimocayī”ti.",
  "atk-s0514a2:3455": "Taṃ sutvā mahāsatto “ahaṃ dibbamāyaṃ jānāmi, paṇḍitā hi nāma dibbamāyaṃ uggaṇhitvā bhaye sampatte attānampi parampi dukkhato mocayantiyevā”ti vatvā āha –",
  "atk-s0514a2:3456": "761.",
  "atk-s0514a2:3457": "“Adhīyanti mahārāja, dibbamāyidha paṇḍitā;",
  "atk-s0514a2:3458": "Te mocayanti attānaṃ, paṇḍitā mantino janā.",
  "atk-s0514a2:3459": "762.",
  "atk-s0514a2:3460": "“Santi māṇavaputtā me, kusalā sandhichedakā;",
  "atk-s0514a2:3461": "Yesaṃ katena maggena, vedaho mithilaṃ gato”ti.",
  "atk-s0514a2:3462": "Tattha dibbamāyidhāti dibbamāyaṃ idha. Māṇavaputtāti upaṭṭhākataruṇayodhā. Yesaṃ katenāti yehi katena. Maggenāti alaṅkataumaṅgena.",
  "atk-s0514a2:3463_0": "Taṃ sutvā rājā “alaṅkataumaṅgena kira gato, kīdiso nu kho umaṅgo”ti umaṅgaṃ daṭṭhukāmo",
  "atk-s0514a2:3463_1": "ahosi. Athassa icchitaṃ ñatvā mahāsatto “rājā umaṅgaṃ daṭṭhukāmo, dassessāmissa umaṅga”nti dassento āha –",
  "atk-s0514a2:3464": "763.",
  "atk-s0514a2:3465": "“Iṅgha passa mahārāja, umaṅgaṃ sādhu māpitaṃ;",
  "atk-s0514a2:3466": "Hatthīnaṃ atha assānaṃ, rathānaṃ atha pattinaṃ;",
  "atk-s0514a2:3467": "Ālokabhūtaṃ tiṭṭhantaṃ, umaṅgaṃ sādhu māpita”nti.",
  "atk-s0514a2:3468": "Tattha hatthīnanti iṭṭhakakammacittakammavasena katānaṃ etesaṃ hatthiādīnaṃ pantīhi upasobhitaṃ alaṅkatadevasabhāsadisaṃ ekobhāsaṃ hutvā tiṭṭhantaṃ umaṅgaṃ passa, devāti.",
  "atk-s0514a2:3469_0": "Evañca pana vatvā “mahārāja, mama paññāya māpite candassa ca sūriyassa ca uṭṭhitaṭṭhāne",
  "atk-s0514a2:3469_1": "viya pākaṭe alaṅkataumaṅge asītimahādvārāni catusaṭṭhicūḷadvārāni ekasatasayanagabbhe",
  "atk-s0514a2:3469_2": "anekasatadīpagabbhe ca passa, mayā saddhiṃ samaggo sammodamāno hutvā attano balena",
  "atk-s0514a2:3469_3": "saddhiṃ upakārinagaraṃ pavisa, devā”ti nagaradvāraṃ vivarāpesi. Rājā ekasatarājaparivāro",
  "atk-s0514a2:3469_4": "nagaraṃ pāvisi. Mahāsatto pāsādā oruyha rājānaṃ vanditvā saparivāraṃ ādāya umaṅgaṃ",
  "atk-s0514a2:3469_5": "pāvisi. Rājā alaṅkatadevasabhaṃ viya umaṅgaṃ disvā bodhisattassa guṇe vaṇṇento āha –",
  "atk-s0514a2:3470": "764.",
  "atk-s0514a2:3471": "“Lābhā vata videhānaṃ, yassimedisā paṇḍitā;",
  "atk-s0514a2:3472": "Ghare vasanti vijite, yathā tvaṃsi mahosadhā”ti.",
  "atk-s0514a2:3473_0": "Tattha videhānanti evarūpānaṃ paṇḍitānaṃ ākarassa uṭṭhānaṭṭhānabhūtassa videhānaṃ",
  "atk-s0514a2:3473_1": "janapadassa lābhā vata. Yassimedisāti yassa ime evarūpā paṇḍitā upāyakusalā santike",
  "atk-s0514a2:3473_2": "vā ekaghare vā ekajanapade vā ekaraṭṭhe vā vasanti, tassapi lābhā vata. Yathā tvaṃsīti",
  "atk-s0514a2:3473_3": "yathā tvaṃ asi, tādisena paṇḍitena saddhiṃyeva ekaraṭṭhe vā ekajanapade vā ekanagare",
  "atk-s0514a2:3473_4": "vā ekaghare vā vasituṃ labhanti. Tesaṃ videharaṭṭhavāsīnañceva mithilanagaravāsīnañca",
  "atk-s0514a2:3473_5": "tayā saddhiṃ ekato vasituṃ labhantānaṃ lābhā vatāti vadati.",
  "atk-s0514a2:3474_0": "Athassa mahāsatto ekasatasayanagabbhe dasseti. Ekassa dvāre vivaṭe sabbesaṃ vivarīyati.",
  "atk-s0514a2:3474_1": "Ekassa dvāre pidahite sabbesaṃ pidhīyati. Rājā umaṅgaṃ olokento purato gacchati,",
  "atk-s0514a2:3474_2": "paṇḍito pana pacchato. Sabbā senā umaṅgameva pāvisi. Rājā umaṅgato nikkhami. Paṇḍito",
  "atk-s0514a2:3474_3": "tassa nikkhantabhāvaṃ ñatvā sayaṃ nikkhamitvā aññesaṃ nikkhamituṃ adatvā umaṅgadvāraṃ",
  "atk-s0514a2:3474_4": "pidahanto āṇiṃ akkami. Tāvadeva asītimahādvārāni catusaṭṭhicūḷadvārāni ekasatasayanagabbhadvārāni",
  "atk-s0514a2:3474_5": "anekasatadīpagabbhadvārāni ca ekappahāreneva pidahiṃsu. Sakalo umaṅgo lokantariyanirayo",
  "atk-s0514a2:3474_6": "viya andhakāro ahosi. Mahājano bhītatasito ahosi. Mahāsatto hiyyo umaṅgaṃ pavisanto",
  "atk-s0514a2:3474_7": "yaṃ khaggaṃ vāluke ṭhapesi, taṃ gahetvā bhūmito aṭṭhārasahatthubbedhaṃ ākāsaṃ ullaṅghitvā",
  "atk-s0514a2:3474_8": "oruyha rājānaṃ hatthe gahetvā asiṃ uggiritvā tāsetvā “mahārāja, sakalajambudīpe rajjaṃ",
  "atk-s0514a2:3474_9": "kassa rajja”nti pucchi. So bhīto “tuyhameva paṇḍitā”ti vatvā “abhayaṃ me dehī”ti",
  "atk-s0514a2:3474_10": "āha. “Mā bhāyittha, mahārāja, nāhaṃ taṃ māretukāmatāya khaggaṃ parāmasiṃ, mama paññānubhāvaṃ",
  "atk-s0514a2:3474_11": "dassetuṃ parāmasi”nti khaggaṃ rañño adāsi. Atha naṃ khaggaṃ gahetvā ṭhitaṃ “mahārāja,",
  "atk-s0514a2:3474_12": "sace maṃ māretukāmosi, idāneva iminā khaggena mārehi. Atha abhayaṃ dātukāmo, abhayaṃ",
  "atk-s0514a2:3474_13": "dehī”ti āha. “Paṇḍita, mayā tuyhampi abhayaṃ dinnameva, tvaṃ mā cintayī”ti asiṃ ṭhapetvā",
  "atk-s0514a2:3474_14": "ubhopi aññamaññaṃ adubbhāya sapathaṃ kariṃsu.",
  "atk-s0514a2:3475_0": "Atha rājā bodhisattaṃ āha – “paṇḍita, evaṃ ñāṇabalasampanno hutvā rajjaṃ kasmā na",
  "atk-s0514a2:3475_1": "gaṇhāsī”ti? “Mahārāja, ahaṃ icchamāno ajjeva sakalajambudīpe rājāno māretvā rajjaṃ",
  "atk-s0514a2:3475_2": "gaṇheyyaṃ, paraṃ māretvā ca yasaggahaṇaṃ nāma paṇḍitehi na pasattha”nti. “Paṇḍita,",
  "atk-s0514a2:3475_3": "mahājano dvāraṃ alabhamāno paridevati, umaṅgadvāraṃ vivaritvā mahājanassa jīvitadānaṃ",
  "atk-s0514a2:3475_4": "dehī”ti. So dvāraṃ vivari, sakalo umaṅgo ekobhāso ahosi. Mahājano assāsaṃ paṭilabhi.",
  "atk-s0514a2:3475_5": "Sabbe rājāno attano senāya saddhiṃ nikkhamitvā paṇḍitassa santikaṃ āgamiṃsu. So raññā",
  "atk-s0514a2:3475_6": "saddhiṃ visālamāḷake aṭṭhāsi. Atha naṃ te rājāno āhaṃsu “paṇḍita, taṃ nissāya jīvitaṃ",
  "atk-s0514a2:3475_7": "laddhaṃ, sace muhuttaṃ umaṅgadvāraṃ na vivarittha, sabbesaṃ no tattheva maraṇaṃ abhavissā”ti.",
  "atk-s0514a2:3475_8": "“Na mahārājāno idāneva tumhehi maññeva nissāya jīvitaṃ laddhaṃ, pubbepi laddhaṃyevā”ti.",
  "atk-s0514a2:3475_9": "“Kadā, paṇḍitā”ti? “Ṭhapetvā amhākaṃ nagaraṃ sakalajambudīpe rajjaṃ gahetvā uttarapañcālanagaraṃ",
  "atk-s0514a2:3475_10": "gantvā uyyāne jayapānaṃ pātuṃ surāya paṭiyattakālaṃ sarathā”ti? “Āma, paṇḍitā”ti.",
  "atk-s0514a2:3475_11": "Tadā esa rājā kevaṭṭena saddhiṃ dummantitena visayojitāya surāya ceva macchamaṃsehi",
  "atk-s0514a2:3475_12": "ca tumhe māretuṃ kiccamakāsi. Athāhaṃ “mādise paṇḍite dharamāne ime anāthamaraṇaṃ",
  "atk-s0514a2:3475_13": "mā marantū”ti attano yodhe pesetvā sabbabhājanāni bhindāpetvā etesaṃ mantaṃ bhinditvā",
  "atk-s0514a2:3475_14": "tumhākaṃ jīvitadānaṃ adāsinti.",
  "atk-s0514a2:3476_0": "Te sabbepi ubbiggamānasā hutvā cūḷanirājānaṃ pucchiṃsu “saccaṃ kira, mahārājā”ti?",
  "atk-s0514a2:3476_1": "“Āma, mayā kevaṭṭassa kathaṃ gahetvā kataṃ, saccameva paṇḍito kathetī”ti. Te sabbepi",
  "atk-s0514a2:3476_2": "mahāsattaṃ āliṅgitvā “paṇḍita, tvaṃ sabbesaṃ no patiṭṭhā jāto, taṃ nissāya mayaṃ",
  "atk-s0514a2:3476_3": "jīvitaṃ labhimhā”ti sabbapasādhanehi mahāsattassa pūjaṃ kariṃsu. Paṇḍito rājānaṃ",
  "atk-s0514a2:3476_4": "āha – “mahārāja, tumhe mā cintayittha, pāpamittasaṃsaggasseva esa doso, ime rājāno",
  "atk-s0514a2:3476_5": "khamāpethā”ti. Rājā “mayā duppurisaṃ nissāya tumhākaṃ evarūpaṃ kataṃ, esa mayhaṃ",
  "atk-s0514a2:3476_6": "doso, khamatha me dosaṃ, puna evarūpaṃ na karissāmī”ti khamāpesi. Te aññamaññaṃ accayaṃ",
  "atk-s0514a2:3476_7": "desetvā samaggā sammodamānā ahesuṃ. Atha rājā bahūni khādanīyabhojanīyagandhamālādīni",
  "atk-s0514a2:3476_8": "āharāpetvā sabbehi saddhiṃ sattāhaṃ umaṅgeyeva kīḷitvā nagaraṃ pavisitvā mahāsattassa",
  "atk-s0514a2:3476_9": "mahāsakkāraṃ kāretvā ekasatarājaparivuto mahātale nisīditvā paṇḍitaṃ attano santike",
  "atk-s0514a2:3476_10": "vasāpetukāmatāya āha –",
  "atk-s0514a2:3477": "765.",
  "atk-s0514a2:3478": "“Vuttiñca parihārañca, diguṇaṃ bhattavetanaṃ;",
  "atk-s0514a2:3479": "Dadāmi vipule bhoge, bhuñja kāme ramassu ca;",
  "atk-s0514a2:3480": "Mā videhaṃ paccagamā, kiṃ videho karissatī”ti.",
  "atk-s0514a2:3481": "Tattha vuttinti yasanissitaṃ jīvitavuttiṃ. Parihāranti gāmanigamadānaṃ. Bhattanti nivāpaṃ. Vetananti paribbayaṃ. Bhogeti aññepi te vipule bhoge dadāmi.",
  "atk-s0514a2:3482": "Paṇḍito taṃ paṭikkhipanto āha –",
  "atk-s0514a2:3483": "766.",
  "atk-s0514a2:3484": "“Yo cajetha mahārāja, bhattāraṃ dhanakāraṇā;",
  "atk-s0514a2:3485": "Ubhinnaṃ hoti gārayho, attano ca parassa ca;",
  "atk-s0514a2:3486": "Yāva jīveyya vedeho, nāññassa puriso siyā.",
  "atk-s0514a2:3487": "767.",
  "atk-s0514a2:3488": "“Yo cajetha mahārāja, bhattāraṃ dhanakāraṇā;",
  "atk-s0514a2:3489": "Ubhinnaṃ hoti gārayho, attano ca parassa ca;",
  "atk-s0514a2:3490": "Yāva tiṭṭheyya vedeho, nāññassa vijite vase”ti.",
  "atk-s0514a2:3491_0": "Tattha attano ca parassa cāti evarūpañhi “dhanakāraṇā mayā attano bhattāraṃ pariccajantena",
  "atk-s0514a2:3491_1": "pāpaṃ kata”nti attāpi attānaṃ garahati, “iminā dhanakāraṇā attano bhattā pariccatto,",
  "atk-s0514a2:3491_2": "pāpadhammo aya”nti paropi garahati. Tasmā na sakkā tasmiṃ dharante mayā aññassa vijite vasitunti.",
  "atk-s0514a2:3492_0": "Atha naṃ rājā āha – “tena hi, paṇḍita, tava rañño divaṅgatakāle idhāgantuṃ paṭiññaṃ",
  "atk-s0514a2:3492_1": "dehī”ti. So “sādhu, deva, ahaṃ jīvanto āgamissāmī”ti āha. Athassa rājā sattāhaṃ mahāsakkāraṃ",
  "atk-s0514a2:3492_2": "katvā sattāhaccayena puna āpucchanakāle “ahaṃ te, paṇḍita, idañcidañca dammī”ti vadanto gāthamāha –",
  "atk-s0514a2:3493": "768.",
  "atk-s0514a2:3494": "“Dammi nikkhasahassaṃ te, gāmāsītiñca kāsisu;",
  "atk-s0514a2:3495": "Dāsisatāni cattāri, dammi bhariyāsatañca te;",
  "atk-s0514a2:3496": "Sabbaṃ senaṅgamādāya, sotthiṃ gaccha mahosadhā”ti.",
  "atk-s0514a2:3497_0": "Tattha nikkhasahassanti pañcasuvaṇṇena nikkhena nikkhānaṃ sahassaṃ. Gāmāti ye gāmā",
  "atk-s0514a2:3497_1": "saṃvacchare saṃvacchare sahassasahassuṭṭhānakā, te ca gāme te dammi. Kāsisūti kāsiraṭṭhe.",
  "atk-s0514a2:3497_2": "Taṃ videharaṭṭhassa āsannaṃ, tasmā tatthassa asītigāme adāsi.",
  "atk-s0514a2:3498_0": "Sopi rājānaṃ āha – “mahārāja, tumhe bandhavānaṃ mā cintayittha, ahaṃ mama rañño gamanakāleyeva",
  "atk-s0514a2:3498_1": "‘mahārāja, nandādeviṃ mātuṭṭhāne ṭhapeyyāsi, pañcālacandaṃ kaniṭṭhaṭṭhāne’ti vatvā",
  "atk-s0514a2:3498_2": "dhītāya te abhisekaṃ dāpetvā rājānaṃ uyyojesiṃ, mātarañca deviñca puttañca sīghameva",
  "atk-s0514a2:3498_3": "pesessāmī”ti. So “sādhu, paṇḍitā”ti attano dhītu dātabbāni dāsidāsavatthālaṅkārasuvaṇṇahiraññaalaṅkatahatthiassarathādīni",
  "atk-s0514a2:3498_4": "“imāni tassā dadeyyāsī”ti mahāsattaṃ paṭicchāpetvā senāvāhanassa kattabbakiccaṃ vicārento āha –",
  "atk-s0514a2:3499": "769.",
  "atk-s0514a2:3500": "“Yāva dadantu hatthīnaṃ, assānaṃ diguṇaṃ vidhaṃ;",
  "atk-s0514a2:3501": "Tappentu annapānena, rathike pattikārake”ti.",
  "atk-s0514a2:3502_0": "Tattha yāvāti na kevalaṃ diguṇameva, yāva pahoti, tāva hatthīnañca assānañca yavagodhumādividhaṃ",
  "atk-s0514a2:3502_1": "dethāti vadati. Tappentūti yattakena te antarāmagge akilantā gacchanti, tattakaṃ dentā tappentu.",
  "atk-s0514a2:3503": "Evañca pana vatvā paṇḍitaṃ uyyojento āha –",
  "atk-s0514a2:3504": "770.",
  "atk-s0514a2:3505": "“Hatthī asse rathe pattī, gacchevādāya paṇḍita;",
  "atk-s0514a2:3506": "Passatu taṃ mahārājā, vedeho mithilaṃ gata”nti.",
  "atk-s0514a2:3507": "Tattha mithilaṃ gatanti sotthinā taṃ mithilanagaraṃ sampattaṃ passatu.",
  "atk-s0514a2:3508_0": "Iti so paṇḍitassa mahantaṃ sakkāraṃ katvā uyyojesi. Tepi ekasatarājāno mahāsattassa",
  "atk-s0514a2:3508_1": "sakkāraṃ katvā bahuṃ paṇṇākāraṃ adaṃsu. Tesaṃ santike upanikkhittakapurisāpi paṇḍitameva",
  "atk-s0514a2:3508_2": "parivārayiṃsu. So mahantena parivārena parivuto maggaṃ paṭipajjitvā antarāmaggeyeva",
  "atk-s0514a2:3508_3": "cūḷaniraññā dinnagāmato āyaṃ āharāpetuṃ purise pesetvā videharaṭṭhaṃ sampāpuṇi. Senakopi",
  "atk-s0514a2:3508_4": "kintarāmagge attano purisaṃ ṭhapesi “cūḷanirañño puna āgamanaṃ vā anāgamanaṃ vā jānitvā",
  "atk-s0514a2:3508_5": "yassa kassaci āgamanañca mayhaṃ āroceyyāsī”ti. So tiyojanamatthakeyeva mahāsattaṃ",
  "atk-s0514a2:3508_6": "disvā āgantvā “paṇḍito mahantena parivārena āgacchatī”ti senakassa ārocesi. So taṃ",
  "atk-s0514a2:3508_7": "sutvā rājakulaṃ agamāsi. Rājāpi pāsādatale ṭhito vātapānena olokento mahatiṃ senaṃ",
  "atk-s0514a2:3508_8": "disvā “mahosadhapaṇḍitassa senā mandā, ayaṃ ativiya mahatī senā dissati, kiṃ nu kho",
  "atk-s0514a2:3508_9": "cūḷanirājā āgato siyā”ti bhītatasito tamatthaṃ pucchanto āha –",
  "atk-s0514a2:3509": "771.",
  "atk-s0514a2:3510": "“Hatthī assā rathā pattī, senā padissate mahā;",
  "atk-s0514a2:3511": "Caturaṅginī bhīsarūpā, kiṃ nu maññasi paṇḍitā”ti.",
  "atk-s0514a2:3512": "Athassa senako tamatthaṃ ārocento āha –",
  "atk-s0514a2:3513": "772.",
  "atk-s0514a2:3514": "“Ānando te mahārāja, uttamo paṭidissati;",
  "atk-s0514a2:3515": "Sabbaṃ senaṅgamādāya, sotthiṃ patto mahosadho”ti.",
  "atk-s0514a2:3516_0": "Taṃ sutvā rājā āha – “senaka, paṇḍitassa senā mandā, ayaṃ pana mahatī”ti. “Mahārāja,",
  "atk-s0514a2:3516_1": "cūḷanirājā tena pasādito bhavissati, tenassa pasannena dinnā bhavissatī”ti. Rājā",
  "atk-s0514a2:3516_2": "nagare bheriṃ carāpesi “nagaraṃ alaṅkaritvā paṇḍitassa paccuggamanaṃ karontū”ti.",
  "atk-s0514a2:3516_3": "Nāgarā tathā kariṃsu. Paṇḍito nagaraṃ pavisitvā rājakulaṃ gantvā rājānaṃ vanditvā",
  "atk-s0514a2:3516_4": "ekamantaṃ nisīdi. Atha naṃ rājā uṭṭhāya āliṅgitvā pallaṅkavaragato paṭisanthāraṃ karonto āha –",
  "atk-s0514a2:3517": "773.",
  "atk-s0514a2:3518": "“Yathā petaṃ susānasmiṃ, chaḍḍetvā caturo janā;",
  "atk-s0514a2:3519": "Evaṃ kapilayye tyamha, chaḍḍayitvā idhāgatā.",
  "atk-s0514a2:3520": "774.",
  "atk-s0514a2:3521": "“Atha tvaṃ kena vaṇṇena, kena vā pana hetunā;",
  "atk-s0514a2:3522": "Kena vā atthajātena, attānaṃ parimocayī”ti.",
  "atk-s0514a2:3523_0": "Tattha caturo janāti paṇḍita, yathā nāma kālakataṃ caturo janā mañcakena susānaṃ",
  "atk-s0514a2:3523_1": "netvā tattha chaḍḍetvā anapekkhā gacchanti, evaṃ kapilayye raṭṭhe taṃ chaḍḍetvā mayaṃ",
  "atk-s0514a2:3523_2": "imāgatāti attho. Kena vaṇṇenāti kena kāraṇena. Hetunāti paccayena. Atthajātenāti",
  "atk-s0514a2:3523_3": "atthena. Attānaṃ parimocayīti amittahatthagato kena kāraṇena paccayena kena atthena",
  "atk-s0514a2:3523_4": "tvaṃ attānaṃ parimocesīti pucchati.",
  "atk-s0514a2:3524": "Tato mahāsatto āha –",
  "atk-s0514a2:3525": "775.",
  "atk-s0514a2:3526": "“Atthaṃ atthena vedeha, mantaṃ mantena khattiya;",
  "atk-s0514a2:3527": "Parivārayiṃ rājānaṃ, jambudīpaṃva sāgaro”ti.",
  "atk-s0514a2:3528_0": "Tassattho – ahaṃ, mahārāja, tena cintitaṃ atthaṃ attano cintitena atthena, tena ca",
  "atk-s0514a2:3528_1": "mantitaṃ mantaṃ attano mantitena mantena parivāresiṃ. Na kevalañca ettakameva, ekasatarājaparivāraṃ",
  "atk-s0514a2:3528_2": "pana taṃ rājānaṃ jambudīpaṃ sāgaro viya parivārayissanti. Sabbaṃ attano katakammaṃ",
  "atk-s0514a2:3528_3": "vitthāretvā kathesi.",
  "atk-s0514a2:3529": "Taṃ sutvā rājā ativiya tussi. Athassa paṇḍito cūḷaniraññā attano dinnaṃ paṇṇākāraṃ ācikkhanto āha –",
  "atk-s0514a2:3530": "776.",
  "atk-s0514a2:3531": "“Dinnaṃ nikkhasahassaṃ me, gāmāsīti ca kāsisu;",
  "atk-s0514a2:3532": "Dāsisatāni cattāri, dinnaṃ bhariyāsatañca me;",
  "atk-s0514a2:3533": "Sabbaṃ senaṅgamādāya, sotthināmhi idhāgato”ti.",
  "atk-s0514a2:3534": "Tato rājā ativiya tuṭṭhapahaṭṭho mahāsattassa guṇaṃ vaṇṇento tameva udānaṃ udānesi –",
  "atk-s0514a2:3535": "777.",
  "atk-s0514a2:3536": "“Susukhaṃ vata saṃvāso, paṇḍitehīti senaka;",
  "atk-s0514a2:3537": "Pakkhīva pañjare baddhe macche jālagateriva;",
  "atk-s0514a2:3538": "Amittahatthattagate, mocayī no mahosadho”ti.",
  "atk-s0514a2:3539": "Senakopi tassa vacanaṃ sampaṭicchanto tameva gāthamāha –",
  "atk-s0514a2:3540": "778.",
  "atk-s0514a2:3541": "“Evametaṃ mahārāja, paṇḍitā hi sukhāvahā;",
  "atk-s0514a2:3542": "Pakkhīva pañjare baddhe, macche jālagateriva;",
  "atk-s0514a2:3543": "Amittahatthattagate, mocayī no mahosadho”ti.",
  "atk-s0514a2:3544": "Atha rājā nagare chaṇabheriṃ carāpetvā “sattāhaṃ mahāchaṇaṃ karontu, yesaṃ mayi sineho atthi, te sabbe paṇḍitassa sakkāraṃ sammānaṃ karontū”ti āṇāpento āha –",
  "atk-s0514a2:3545": "779.",
  "atk-s0514a2:3546": "“Āhaññantu sabbavīṇā, bheriyo dindimāni ca;",
  "atk-s0514a2:3547": "Dhamentu māgadhā saṅkhā, vaggū nadantu dundubhī”ti.",
  "atk-s0514a2:3548": "Tattha āhaññantūti vādiyantu. Māgadhā saṅkhāti magadharaṭṭhe sañjātā saṅkhā. Dundubhīti mahābheriyo.",
  "atk-s0514a2:3549": "Atha te nāgarā ca jānapadā ca pakatiyāpi paṇḍitassa sakkāraṃ kātukāmā bherisaddaṃ sutvā atirekataraṃ akaṃsu. Tamatthaṃ pakāsento satthā āha –",
  "atk-s0514a2:3550": "780.",
  "atk-s0514a2:3551": "“Orodhā ca kumārā ca, vesiyānā ca brāhmaṇā;",
  "atk-s0514a2:3552": "Bahuṃ annañca pānañca, paṇḍitassābhihārayuṃ.",
  "atk-s0514a2:3553": "781.",
  "atk-s0514a2:3554": "“Hatthārohā anīkaṭṭhā, rathikā pattikārakā;",
  "atk-s0514a2:3555": "Bahuṃ annañca pānañca, paṇḍitassābhihārayuṃ.",
  "atk-s0514a2:3556": "782.",
  "atk-s0514a2:3557": "“Samāgatā jānapadā, negamā ca samāgatā;",
  "atk-s0514a2:3558": "Bahuṃ annañca pānañca, paṇḍitassābhihārayuṃ.",
  "atk-s0514a2:3559": "783.",
  "atk-s0514a2:3560": "“Bahujano pasannosi, disvā paṇḍitamāgataṃ;",
  "atk-s0514a2:3561": "Paṇḍitamhi anuppatte, celukkhepo avattathā”ti.",
  "atk-s0514a2:3562_0": "Tattha orodhāti udumbaradeviṃ ādiṃ katvā antepurikā. Abhihārayunti abhihārāpesuṃ,",
  "atk-s0514a2:3562_1": "pahiṇiṃsūti attho. Bahujanoti bhikkhave, nagaravāsino ca catudvāragāmavāsino ca janapadavāsino",
  "atk-s0514a2:3562_2": "cāti bahujano pasanno ahosi. Disvā paṇḍitamāgatanti paṇḍitaṃ mithilaṃ āgataṃ disvā.",
  "atk-s0514a2:3562_3": "Avattathāti paṇḍitamhi mithilaṃ anuppatte “ayaṃ no paṭhamameva paccāmittavasaṃ gataṃ",
  "atk-s0514a2:3562_4": "rājānaṃ mocetvā pesetvā pacchā ekasatarājāno aññamaññaṃ khamāpetvā samagge katvā",
  "atk-s0514a2:3562_5": "cūḷaniṃ pasādetvā tena dinnaṃ mahantaṃ yasaṃ ādāya āgato”ti tuṭṭhacittena janena",
  "atk-s0514a2:3562_6": "pavattito celukkhepo pavattatha.",
  "atk-s0514a2:3563_0": "Atha mahāsatto chaṇāvasāne rājakulaṃ āgantvā “mahārāja, cūḷanirañño mātarañca deviñca",
  "atk-s0514a2:3563_1": "puttañca sīghaṃ pesetuṃ vaṭṭatī”ti āha. “Sādhu, tāta, pesehī”ti. So tesaṃ tiṇṇaṃ",
  "atk-s0514a2:3563_2": "janānaṃ mahantaṃ sakkāraṃ katvā attanā saddhiṃ āgatasenāyapi sakkāraṃ sammānaṃ kāretvā",
  "atk-s0514a2:3563_3": "te tayo jane mahantena parivārena attano purisehi saddhiṃ pesesi. Raññā attano dinnā",
  "atk-s0514a2:3563_4": "satabhariyā ca cattāri dāsisatāni ca nandādeviyā saddhiṃ pesesi, attanā saddhiṃ āgatasenampi",
  "atk-s0514a2:3563_5": "tehi saddhiṃyeva pesesi. Te mahantena parivārena uttarapañcālanagaraṃ pāpuṇiṃsu.",
  "atk-s0514a2:3563_6": "Atha rājā mātaraṃ pucchi “kiṃ, amma, vedeharājena te saṅgaho kato”ti? “Kiṃ tāta,",
  "atk-s0514a2:3563_7": "kathesi, maṃ devatāṭhāne ṭhapetvā sakkāramakāsi, nandādevimpi mātuṭṭhāne ṭhapesi,",
  "atk-s0514a2:3563_8": "pañcālacandaṃ kaniṭṭhabhātikaṭṭhāne ṭhapesī”ti. Taṃ sutvā rājā ativiya tussitvā bahuṃ",
  "atk-s0514a2:3563_9": "paṇṇākāraṃ pesesi. Tato paṭṭhāya te ubhopi samaggā sammodamānā vasiṃsūti.",
  "atk-s0514a2:3564": "Mahāumaṅgakhaṇḍaṃ niṭṭhitaṃ.",
  "atk-s0514a2:3565": "Dakarakkhasapañho",
  "atk-s0514a2:3566_0": "Pañcālacandī videharaññā piyā ahosi manāpā. Sā dutiye saṃvacchare puttaṃ vijāyi.",
  "atk-s0514a2:3566_1": "Tassa dasame saṃvacchare vedeharājā kālamakāsi. Bodhisatto tassa chattaṃ ussāpetvā",
  "atk-s0514a2:3566_2": "“deva, ahaṃ tava ayyakassa cūḷanirañño santikaṃ gamissāmī”ti āpucchi. Paṇḍita, mā",
  "atk-s0514a2:3566_3": "maṃ daharaṃ chaḍḍetvā gamittha, ahaṃ taṃ pituṭṭhāne ṭhapetvā sakkāraṃ karissāmīti.",
  "atk-s0514a2:3566_4": "Pañcālacandīpi naṃ “paṇḍita, tumhākaṃ gatakāle aññaṃ paṭisaraṇaṃ natthi, mā gamitthā”ti",
  "atk-s0514a2:3566_5": "yāci. Sopi “mayā rañño paṭiññā dinnā, na sakkā agantu”nti mahājanassa kalunaṃ paridevantasseva",
  "atk-s0514a2:3566_6": "attano upaṭṭhāke gahetvā nagarā nikkhamitvā uttarapañcālanagaraṃ gato. Rājā tassāgamanaṃ",
  "atk-s0514a2:3566_7": "sutvā paccuggantvā mahantena sakkārena nagaraṃ pavesetvā mahantaṃ gehaṃ datvā ṭhapetvā",
  "atk-s0514a2:3566_8": "paṭhamadinne asītigāme na aññaṃ bhogaṃ adāsi. So taṃ rājānaṃ upaṭṭhāsi.",
  "atk-s0514a2:3567_0": "Tadā bherī nāma paribbājikā rājagehe bhuñjati, sā paṇḍitā byattā. Tāya mahāsatto",
  "atk-s0514a2:3567_1": "na diṭṭhapubbo, “mahosadhapaṇḍito kira rājānaṃ upaṭṭhātī”ti saddameva suṇāti. Tenapi",
  "atk-s0514a2:3567_2": "sā na diṭṭhapubbā, “bherī nāma paribbājikā rājagehe bhuñjatī”ti saddameva suṇāti.",
  "atk-s0514a2:3567_3": "Nandādevī pana “piyavippayogaṃ katvā amhe kilamāpesī”ti bodhisatte anattamanā ahosi.",
  "atk-s0514a2:3567_4": "Sā pañcasatā vallabhitthiyo āṇāpesi “mahosadhassa ekaṃ dosaṃ upadhāretvā rañño antare",
  "atk-s0514a2:3567_5": "paribhindituṃ vāyamathā”ti. Tā tassa antaraṃ olokentiyo vicaranti.",
  "atk-s0514a2:3568_0": "Athekadivasaṃ sā paribbājikā bhuñjitvā rājagehā nikkhantī bodhisattaṃ rājupaṭṭhānaṃ",
  "atk-s0514a2:3568_1": "āgacchantaṃ rājaṅgaṇe passi. So taṃ vanditvā aṭṭhāsi. Sā “ayaṃ kira paṇḍito, jānissāmi",
  "atk-s0514a2:3568_2": "tāvassa paṇḍitabhāvaṃ vā apaṇḍitabhāvaṃ vā”ti hatthamuddāya pañhaṃ pucchantī bodhisattaṃ",
  "atk-s0514a2:3568_3": "oloketvā hatthaṃ pasāresi. Sā kira “kīdisaṃ, paṇḍita, rājā taṃ paradesato ānetvā",
  "atk-s0514a2:3568_4": "idāni paṭijaggati, na paṭijaggatī”ti manasāva pañhaṃ pucchi. Bodhisatto “ayaṃ hatthamuddāya",
  "atk-s0514a2:3568_5": "maṃ pañhaṃ pucchatī”ti ñatvā pañhaṃ vissajjento hatthamuṭṭhiṃ akāsi. So kira “ayye,",
  "atk-s0514a2:3568_6": "mama paṭiññaṃ gahetvā pakkositvā idāni rājā gāḷhamuṭṭhiva jāto, na me apubbaṃ kiñci",
  "atk-s0514a2:3568_7": "detī”ti manasāva pañhaṃ vissajjesi. Sā taṃ kāraṇaṃ ñatvā hatthaṃ ukkhipitvā attano",
  "atk-s0514a2:3568_8": "sīsaṃ parāmasi. Tena idaṃ dasseti “paṇḍita, sace kilamasi, mayaṃ viya kasmā na pabbajasī”ti?",
  "atk-s0514a2:3568_9": "Taṃ ñatvā mahāsatto attano kucchiṃ parāmasi. Tena idaṃ dasseti “ayye, mama positabbā",
  "atk-s0514a2:3568_10": "puttadārā bahutarā, tena na pabbajāmī”ti. Iti sā hatthamuddāya pañhaṃ pucchitvā attano",
  "atk-s0514a2:3568_11": "āvāsameva agamāsi. Mahāsattopi taṃ vanditvā rājupaṭṭhānaṃ gato.",
  "atk-s0514a2:3569_0": "Nandādeviyā payuttā vallabhitthiyo sīhapañjare ṭhitā taṃ kiriyaṃ disvā cūḷanirañño",
  "atk-s0514a2:3569_1": "santikaṃ gantvā “deva, mahosadho bheriparibbājikāya saddhiṃ ekato hutvā tumhākaṃ",
  "atk-s0514a2:3569_2": "rajjaṃ gaṇhitukāmo, tumhākaṃ paccatthiko hotī”ti paribhindiṃsu. Rājā āha – “kiṃ vo",
  "atk-s0514a2:3569_3": "diṭṭhaṃ vā sutaṃ vā”ti? Mahārāja, paribbājikā bhuñjitvā otarantī mahosadhaṃ disvā",
  "atk-s0514a2:3569_4": "rājānaṃ hatthatalaṃ viya khalamaṇḍalaṃ viya ca samaṃ katvā “rajjaṃ attano hatthagataṃ",
  "atk-s0514a2:3569_5": "kātuṃ sakkosī”ti hatthaṃ pasāresi. Mahosadhopi khaggaggahaṇākāraṃ dassento “katipāhaccayena",
  "atk-s0514a2:3569_6": "sīsaṃ chinditvā rajjaṃ attano hatthagataṃ karissāmī”ti muṭṭhiṃ akāsi. Sā “sīsameva",
  "atk-s0514a2:3569_7": "chindāhī”ti attano hatthaṃ ukkhipitvā sīsaṃ parāmasi. Mahosadho “majjheyeva naṃ chindissāmī”ti",
  "atk-s0514a2:3569_8": "kucchiṃ parāmasi. Appamattā, mahārāja, hotha, mahosadhaṃ ghātetuṃ vaṭṭatīti. So tāsaṃ",
  "atk-s0514a2:3569_9": "kathaṃ sutvā cintesi “na sakkā paṇḍitena mayi dussituṃ, paribbājikaṃ pucchissāmī”ti.",
  "atk-s0514a2:3570_0": "So punadivase paribbājikāya bhuttakāle taṃ upasaṅkamitvā pucchi “ayye, kacci te mahosadhapaṇḍito",
  "atk-s0514a2:3570_1": "diṭṭho”ti? “Āma, mahārāja, hiyyo ito bhuñjitvā nikkhantiyā diṭṭho”ti. “Koci pana",
  "atk-s0514a2:3570_2": "vo kathāsallāpo ahosī”ti. “Mahārāja, sallāpo natthi, ‘so pana paṇḍito’ti sutvā ‘sace",
  "atk-s0514a2:3570_3": "paṇḍito, idaṃ jānissatī’ti hatthamuddāya naṃ pañhaṃ pucchantī “paṇḍita, kacci te",
  "atk-s0514a2:3570_4": "rājā pasāritahattho, na saṅkucitahattho, kacci te saṅgaṇhātī”ti hatthaṃ pasāresiṃ.",
  "atk-s0514a2:3570_5": "Paṇḍito – “rājā mama paṭiññaṃ gahetvā pakkositvā idāni kiñci na detī”ti muṭṭhimakāsi.",
  "atk-s0514a2:3570_6": "Athāhaṃ – “sace kilamasi, mayaṃ viya kasmā na pabbajasī”ti sīsaṃ parāmasiṃ. So –",
  "atk-s0514a2:3570_7": "“mama posetabbā puttadārā bahutarā, tena na pabbajāmī”ti attano kucchiṃ parāmasīti.",
  "atk-s0514a2:3570_8": "“Paṇḍito, ayye, mahosadho”ti? “Āma, mahārāja, pathavitale paññāya tena sadiso nāma",
  "atk-s0514a2:3570_9": "natthī”ti. Rājā tassā kathaṃ sutvā taṃ vanditvā uyyojesi. Tassā gatakāle paṇḍito",
  "atk-s0514a2:3570_10": "rājupaṭṭhānaṃ paviṭṭho. Atha naṃ pucchi “kacci te, paṇḍita, bherī nāma paribbājikā",
  "atk-s0514a2:3570_11": "diṭṭhā”ti? “Āma, mahārāja, hiyyo ito nikkhantiṃ passiṃ, sā hatthamuddāya evaṃ maṃ",
  "atk-s0514a2:3570_12": "pañhaṃ pucchi, ahañcassā tatheva vissajjesi”nti tāya kathitaniyāmeneva kathesi. Rājā",
  "atk-s0514a2:3570_13": "taṃ divasaṃ pasīditvā paṇḍitassa senāpatiṭṭhānaṃ adāsi, sabbakiccāni tameva paṭicchāpesi.",
  "atk-s0514a2:3570_14": "Tassa yaso mahā ahosi.",
  "atk-s0514a2:3571_0": "Rañño dinnayasānantarameva so cintesi “raññā ekappahāreneva mayhaṃ atimahantaṃ issariyaṃ",
  "atk-s0514a2:3571_1": "dinnaṃ, rājāno kho pana māretukāmāpi evaṃ karontiyeva, yaṃnūnāhaṃ ‘mama suhadayo",
  "atk-s0514a2:3571_2": "vā no vā’ti rājānaṃ vīmaṃseyyaṃ, na kho panañño jānituṃ sakkhissati, bherī paribbājikā",
  "atk-s0514a2:3571_3": "ñāṇasampannā, sā ekenupāyena jānissatī”ti. So bahūni gandhamālādīni gahetvā paribbājikāya",
  "atk-s0514a2:3571_4": "āvāsaṃ gantvā taṃ pūjayitvā vanditvā “ayye, tumhehi rañño mama guṇakathāya kathitadivasato",
  "atk-s0514a2:3571_5": "paṭṭhāya rājā ajjhottharitvā mayhaṃ atimahantaṃ yasaṃ deti, taṃ kho pana ‘sabhāvena",
  "atk-s0514a2:3571_6": "vā deti, no vā’ti na jānāmi, sādhu vatassa, sace ekenupāyena rañño mayi sinehabhāvaṃ",
  "atk-s0514a2:3571_7": "jāneyyāthā”ti āha. Sā “sādhū”ti paṭissuṇitvā punadivase rājagehaṃ gacchamānā dakarakkhasapañhaṃ",
  "atk-s0514a2:3571_8": "nāma cintesi. Evaṃ kirassā ahosi “ahaṃ carapuriso viya hutvā upāyena rājānaṃ pañhaṃ",
  "atk-s0514a2:3571_9": "pucchitvā ‘paṇḍitassa suhadayo vā, no vā’ti jānissāmī”ti. Sā gantvā katabhattakiccā",
  "atk-s0514a2:3571_10": "nisīdi. Rājāpi naṃ vanditvā ekamantaṃ nisīdi. Tassā etadahosi “sace rājā paṇḍitassa",
  "atk-s0514a2:3571_11": "upari duhadayo bhavissati, pañhaṃ puṭṭho attano duhadayabhāvaṃ mahājanamajjheyeva",
  "atk-s0514a2:3571_12": "kathessati, taṃ ayuttaṃ, ekamante naṃ pañhaṃ pucchissāmī”ti. Sā “raho paccāsīsāmi,",
  "atk-s0514a2:3571_13": "mahārājā”ti āha. Rājā manusse paṭikkamāpesi. Atha naṃ sā āha – “mahārāja, taṃ pañhaṃ",
  "atk-s0514a2:3571_14": "pucchāmī”ti. “Puccha, ayye, jānanto kathessāmī”ti. Atha sā dakarakkhasapañhe paṭhamaṃ gāthamāha –",
  "atk-s0514a2:3572": "“Sace vo vuyhamānānaṃ, sattannaṃ udakaṇṇave;",
  "atk-s0514a2:3573": "Manussabalimesāno, nāvaṃ gaṇheyya rakkhaso;",
  "atk-s0514a2:3574": "Anupubbaṃ kathaṃ datvā, muñcesi dakarakkhasā”ti. ;",
  "atk-s0514a2:3575_0": "Tattha sattannanti tumhākaṃ mātā ca nandādevī ca tikhiṇamantikumāro ca dhanusekhasahāyo",
  "atk-s0514a2:3575_1": "ca purohito ca mahosadho ca tumhe cāti imesaṃ sattannaṃ. Udakaṇṇaveti gambhīravitthate",
  "atk-s0514a2:3575_2": "udake. Manussabalimesānoti manussabaliṃ gavesanto. Gaṇheyyāti thāmasampanno dakarakkhaso",
  "atk-s0514a2:3575_3": "udakaṃ dvidhā katvā nikkhamitvā taṃ nāvaṃ gaṇheyya, gahetvā ca pana “mahārāja, ime",
  "atk-s0514a2:3575_4": "cha jane mama anupaṭipāṭiyā dehi, taṃ vissajjessāmī”ti vadeyya. Atha tvaṃ anupubbaṃ",
  "atk-s0514a2:3575_5": "kathaṃ datvā muñcesi dakarakkhasā, kaṃ paṭhamaṃ datvā…pe… kaṃ chaṭṭhaṃ datvā dakarakkhasato muñceyyāsīti?",
  "atk-s0514a2:3576": "Taṃ sutvā rājā attano yathājjhāsayaṃ kathento imaṃ gāthamāha –",
  "atk-s0514a2:3577": "“Mātaraṃ paṭhamaṃ dajjaṃ, bhariyaṃ datvāna bhātaraṃ;",
  "atk-s0514a2:3578": "Tato sahāyaṃ datvāna, pañcamaṃ dajjaṃ brāhmaṇaṃ;",
  "atk-s0514a2:3579": "Chaṭṭhāhaṃ dajjamattānaṃ, neva dajjaṃ mahosadha”nti. ;",
  "atk-s0514a2:3580_0": "Tattha chaṭṭhāhanti ayye, pañcame khādite athāhaṃ “bho dakarakkhasa, mukhaṃ vivarā”ti",
  "atk-s0514a2:3580_1": "vatvā tena mukhe vivaṭe daḷhaṃ kacchaṃ bandhitvā imaṃ rajjasiriṃ agaṇetvā “idāni",
  "atk-s0514a2:3580_2": "maṃ khādā”ti tassa mukhe pateyyaṃ, na tveva jīvamāno mahosadhapaṇḍitaṃ dadeyyanti,",
  "atk-s0514a2:3580_3": "ettakena ayaṃ pañho niṭṭhito.",
  "atk-s0514a2:3581_0": "Evaṃ ñātaṃ paribbājikāya rañño mahāsatte suhadayataṃ, na pana ettakeneva paṇḍitassa",
  "atk-s0514a2:3581_1": "guṇo cando viya pākaṭo hoti. Tenassā etadahosi “ahaṃ mahājanamajjhe etesaṃ guṇaṃ",
  "atk-s0514a2:3581_2": "kathayissāmi, rājā tesaṃ aguṇaṃ kathetvā paṇḍitassa guṇaṃ kathessati, evaṃ paṇḍitassa",
  "atk-s0514a2:3581_3": "guṇo nabhe puṇṇacando viya pākaṭo bhavissatī”ti. Sā sabbaṃ antepurajanaṃ sannipātāpetvā",
  "atk-s0514a2:3581_4": "ādito paṭṭhāya puna rājānaṃ tameva pañhaṃ pucchitvā tena tatheva vutte “mahārāja,",
  "atk-s0514a2:3581_5": "tvaṃ ‘mātaraṃ paṭhamaṃ dassāmī’ti vadasi, mātā nāma mahāguṇā, tuyhañca mātā na aññesaṃ",
  "atk-s0514a2:3581_6": "mātusadisā. Bahūpakārā te esā”ti tassā guṇaṃ kathentī gāthādvayamāha –",
  "atk-s0514a2:3582": "“Posetā te janettī ca, dīgharattānukampikā;",
  "atk-s0514a2:3583": "Chabbhī tayi padussati, paṇḍitā atthadassinī;",
  "atk-s0514a2:3584": "Aññaṃ upanisaṃ katvā, vadhā taṃ parimocayi.",
  "atk-s0514a2:3585": "“Taṃ tādisiṃ pāṇadadiṃ, orasaṃ gabbhadhāriniṃ;",
  "atk-s0514a2:3586": "Mātaraṃ kena dosena, dajjāsi dakarakkhino”ti. ;",
  "atk-s0514a2:3587_0": "Tattha posetāti daharakāle dve tayo vāre nhāpetvā pāyetvā bhojetvā taṃ posesi. Dīgharattānukampikāti",
  "atk-s0514a2:3587_1": "cirakālaṃ mudunā hitacittena anukampikā. Chambhī tayi padussatīti yadā tayi chambhī",
  "atk-s0514a2:3587_2": "nāma brāhmaṇo padussi, tadā sā paṇḍitā atthadassinī aññaṃ tava paṭirūpakaṃ katvā",
  "atk-s0514a2:3587_3": "taṃ vadhā parimocayi.",
  "atk-s0514a2:3588_0": "Cūḷanissa kira mahācūḷanī nāma pitā ahosi. Sā imassa daharakāle purohitena saddhiṃ",
  "atk-s0514a2:3588_1": "methunaṃ paṭisevitvā rājānaṃ visena mārāpetvā brāhmaṇassa chattaṃ ussāpetvā tassa",
  "atk-s0514a2:3588_2": "aggamahesī hutvā ekadivasaṃ “amma, chātomhī”ti vutte puttassa phāṇitena saddhiṃ pūvakhajjakaṃ",
  "atk-s0514a2:3588_3": "dāpesi. Atha naṃ makkhikā parivārayiṃsu, so “imaṃ nimmakkhikaṃ katvā khādissāmī”ti",
  "atk-s0514a2:3588_4": "thokaṃ paṭikkamitvā bhūmiyaṃ phāṇitabindūni pātetvā attano santike makkhikā pothetvā",
  "atk-s0514a2:3588_5": "palāpesi. Tā gantvā itaraṃ phāṇitaṃ parivārayiṃsu. So nimmakkhikaṃ katvā khajjakaṃ",
  "atk-s0514a2:3588_6": "khāditvā hatthaṃ dhovitvā mukhaṃ vikkhāletvā pakkāmi. Brāhmaṇo tassa taṃ kiriyaṃ",
  "atk-s0514a2:3588_7": "disvā cintesi “ayaṃ dārako idāneva nimmakkhikaṃ phāṇitaṃ khādati, vuḍḍhippatto mama",
  "atk-s0514a2:3588_8": "rajjaṃ na dassati, idāneva naṃ māressāmī”ti. So deviyā tamatthaṃ ārocesi.",
  "atk-s0514a2:3589_0": "Sā “sādhū, deva, ahaṃ tayi sinehena attano sāmikampi māresiṃ, iminā me ko attho,",
  "atk-s0514a2:3589_1": "mahārāja, ekampi ajānāpetvā rahassena naṃ māressāmī”ti brāhmaṇaṃ vañcetvā “attheso",
  "atk-s0514a2:3589_2": "upāyo”ti paṇḍitaṃ upāyakusalaṃ bhattakārakaṃ pakkosāpetvā “samma, mama putto cūḷanikumāro",
  "atk-s0514a2:3589_3": "ca tava putto dhanusekhakumāro ca ekadivasaṃ jātā ekato kumāraparihārena vaḍḍhitā",
  "atk-s0514a2:3589_4": "piyasahāyakā, chabbhibrāhmaṇo mama puttaṃ māretukāmo, tvaṃ tassa jīvitadānaṃ dehī”ti",
  "atk-s0514a2:3589_5": "vatvā “sādhu, devi, kiṃ karomī”ti vutte “mama putto abhiṇhaṃ tava gehe hotu, tvañca",
  "atk-s0514a2:3589_6": "te ca katipāhaṃ nirāsaṅkabhāvatthāya mahānaseyeva supatha. Tato nirāsaṅkabhāvaṃ ñatvā",
  "atk-s0514a2:3589_7": "tumhākaṃ sayanaṭṭhāne eḷakaṭṭhīni ṭhapetvā manussānaṃ sayanavelāya mahānase aggiṃ",
  "atk-s0514a2:3589_8": "datvā kañci ajānāpetvā mama puttañca tava puttañca gahetvā aggadvāreneva nikkhamitvā",
  "atk-s0514a2:3589_9": "tiroraṭṭhaṃ gantvā mama puttassa rājaputtabhāvaṃ anācikkhitvā jīvitaṃ anurakkhāhī”ti āha.",
  "atk-s0514a2:3590_0": "So “sādhū”ti sampaṭicchi. Athassa sā ratanasāraṃ adāsi. So tathā katvā kumārañca",
  "atk-s0514a2:3590_1": "puttañca ādāya maddaraṭṭhe sāgalanagaraṃ gantvā rājānaṃ upaṭṭhāsi. So porāṇabhattakārakaṃ",
  "atk-s0514a2:3590_2": "apanetvā tassa taṃ ṭhānaṃ adāsi. Dvepi kumārā tena saddhiṃyeva rājanivesanaṃ gacchanti.",
  "atk-s0514a2:3590_3": "Rājā “kassete puttā kumārā”ti pucchi. Bhattakārako “mayhaṃ puttā”ti āha. “Nanu dve",
  "atk-s0514a2:3590_4": "asadisā”ti? “Dvinnaṃ itthīnaṃ puttā, devā”ti. Te gacchante kāle vissāsikā hutvā maddarañño",
  "atk-s0514a2:3590_5": "dhītāya saddhiṃ rājanivesaneyeva kīḷanti. Atha cūḷanikumāro ca rājadhītā ca abhiṇhadassanena",
  "atk-s0514a2:3590_6": "aññamaññaṃ paṭibaddhacittā ahesuṃ. Kīḷanaṭṭhāne kumāro rājadhītaraṃ geṇḍukampi pāsakampi",
  "atk-s0514a2:3590_7": "āharāpeti. Anāharantiṃ sīse paharati, sā rodati. Athassā saddaṃ sutvā rājā “kena",
  "atk-s0514a2:3590_8": "me dhītā pahaṭā”ti vadati. Dhātiyo āgantvā pucchanti. Kumārikā “sacāhaṃ ‘iminā pahaṭāmhī’ti",
  "atk-s0514a2:3590_9": "vakkhāmi, pitā me etassa rājadaṇḍaṃ karissatī”ti sinehena na katheti, “nāhaṃ kenaci pahaṭā”ti vadati.",
  "atk-s0514a2:3591_0": "Athekadivasaṃ maddarājā naṃ paharantaṃ addasa. Disvānassa etadahosi “ayaṃ kumāro",
  "atk-s0514a2:3591_1": "na ca bhattakārakena sadiso abhirūpo pāsādiko ativiya achambhito, na iminā etassa",
  "atk-s0514a2:3591_2": "puttena bhavitabba”nti. So tato paṭṭhāya taṃ pariggaṇhi. Dhātiyo kīḷanaṭṭhāne khādanīyaṃ",
  "atk-s0514a2:3591_3": "āharitvā rājadhītāya denti, sā aññesampi dārakānaṃ deti. Te jaṇṇunā patiṭṭhāya onatā",
  "atk-s0514a2:3591_4": "gaṇhanti. Cūḷanikumāro pana ṭhitakova tassā hatthato acchinditvā gaṇhāti. Rājāpi",
  "atk-s0514a2:3591_5": "taṃ kiriyaṃ addasa. Athekadivasaṃ cūḷanikumārassa geṇḍuko rañño cūḷasayanassa heṭṭhā",
  "atk-s0514a2:3591_6": "pāvisi. Kumāro taṃ gaṇhanto attano issaramānena “imassa paccantarañño heṭṭhāsayane",
  "atk-s0514a2:3591_7": "na pavisāmī”ti taṃ daṇḍakena nīharitvā gaṇhi. Rājā tampi kiriyaṃ disvā “nicchayenesa",
  "atk-s0514a2:3591_8": "na bhattakārakassa putto”ti taṃ pakkosāpetvā “kasseso putto”ti pucchi. “Mayhaṃ putto,",
  "atk-s0514a2:3591_9": "devā”ti. “Ahaṃ tava puttañca aputtañca jānāmi, sabhāvaṃ me kathehi, no ce kathesi,",
  "atk-s0514a2:3591_10": "jīvitaṃ te natthī”ti khaggaṃ uggiri. So maraṇabhayabhīto “kathemi, deva, raho pana",
  "atk-s0514a2:3591_11": "paccāsīsāmī”ti vatvā raññā okāse kate abhayaṃ yācitvā yathābhūtaṃ ārocesi. Rājā tathato",
  "atk-s0514a2:3591_12": "ñatvā attano dhītaraṃ alaṅkaritvā tassa pādaparicārikaṃ katvā adāsi.",
  "atk-s0514a2:3592_0": "Imesaṃ pana palātadivase “bhattakārako ca cūḷanikumāro ca bhattakārakassa putto ca",
  "atk-s0514a2:3592_1": "mahānase paditteyeva daḍḍhā”ti sakalanagare ekakolāhalaṃ ahosi. Calākadevīpi taṃ",
  "atk-s0514a2:3592_2": "pavattiṃ sutvā brāhmaṇassa ārocesi “deva, tumhākaṃ manoratho matthakaṃ patto, te",
  "atk-s0514a2:3592_3": "kira tayopi bhattageheyeva daḍḍhā”ti. So tuṭṭhahaṭṭho ahosi. Calākadevīpi “cūḷanikumārassa",
  "atk-s0514a2:3592_4": "aṭṭhīnī”ti eḷakassa aṭṭhīni āharāpetvā brāhmaṇassa dassetvā chaḍḍāpesi. Imamatthaṃ",
  "atk-s0514a2:3592_5": "sandhāya paribbājikā “aññaṃ upanisaṃ katvā, vadhā taṃ parimocayī”ti āha. Sā hi eḷakassa",
  "atk-s0514a2:3592_6": "aṭṭhīni “manussaaṭṭhīnī”ti dassetvā taṃ vadhā mocesi. Orasanti yāya tvaṃ ure katvā",
  "atk-s0514a2:3592_7": "vaḍḍhito, taṃ orasaṃ piyaṃ manāpaṃ. Gabbhadhārininti yāya tvaṃ kucchinā dhārito,",
  "atk-s0514a2:3592_8": "taṃ evarūpaṃ mātaraṃ kena dosena dakarakkhasassa dassasīti.",
  "atk-s0514a2:3593": "Taṃ sutvā rājā “ayye, bahū mama mātu guṇā, ahañcassā mama upakārabhāvaṃ jānāmi, tatopi pana mameva guṇā bahutarā”ti mātu aguṇaṃ kathento imaṃ gāthādvayamāha –",
  "atk-s0514a2:3594": "“Daharā viyalaṅkāraṃ, dhāreti apiḷandhanaṃ;",
  "atk-s0514a2:3595": "Dovārike anīkaṭṭhe, ativelaṃ pajagghati.",
  "atk-s0514a2:3596": "“Athopi paṭirājūnaṃ, sayaṃ dūtāni sāsati;",
  "atk-s0514a2:3597": "Mātaraṃ tena dosena, dajjāhaṃ dakarakkhino”ti. ;",
  "atk-s0514a2:3598_0": "Tattha daharā viyāti mahallikāpi hutvā taruṇī viya. Dhāreti apiḷandhananti piḷandhituṃ",
  "atk-s0514a2:3598_1": "ayuttaṃ alaṅkāraṃ dhāreti. Sā kira vajirapūritaṃ kañcanamekhalaṃ piḷandhitvā rañño",
  "atk-s0514a2:3598_2": "amaccehi saddhiṃ mahātale nisinnakāle aparāparaṃ caṅkamati, mekhalāsaddena rājanivesanaṃ",
  "atk-s0514a2:3598_3": "ekaninnādaṃ hoti. Pajagghatīti esā dovārike ca hatthiācariyādike anīkaṭṭhe ca, ye",
  "atk-s0514a2:3598_4": "etissā ucchiṭṭhakampi bhuñjituṃ ayuttarūpā, tepi āmantetvā tehi saddhiṃ ativelaṃ",
  "atk-s0514a2:3598_5": "mahāhasitaṃ hasati. Paṭirājūnanti aññesaṃ rājūnaṃ. Sayaṃ dūtāni sāsatīti mama vacanena",
  "atk-s0514a2:3598_6": "sayaṃ paṇṇaṃ likhitvā dūtepi peseti “mama mātā kāme paribhuñjanavayasmiṃyeva ṭhitā,",
  "atk-s0514a2:3598_7": "asukarājā kira āgantvā taṃ ānetū”ti. Te “mayaṃ rañño upaṭṭhākā, kasmā no evaṃ vadesī”ti",
  "atk-s0514a2:3598_8": "paṭipaṇṇāni pesenti. Tesu parisamajjhe vāciyamānesu mama sīsaṃ chindanakālo viya",
  "atk-s0514a2:3598_9": "hoti, mātaraṃ tena dosena dakarakkhasassa dassāmīti.",
  "atk-s0514a2:3599": "Atha paribbājikā “mahārāja, mātaraṃ tāva iminā dosena dehi, bhariyā pana te bahūpakārā”ti tassā guṇaṃ kathentī dve gāthā abhāsi –",
  "atk-s0514a2:3600": "“Itthigumbassa pavarā, accantaṃ piyabhāṇinī;",
  "atk-s0514a2:3601": "Anuggatā sīlavatī, chāyāva anapāyinī.",
  "atk-s0514a2:3602": "“Akkodhanā puññavatī, paṇḍitā atthadassinī;",
  "atk-s0514a2:3603": "Ubbariṃ kena dosena, ajjāsi dakarakkhino”ti. ;",
  "atk-s0514a2:3604_0": "Tattha itthigumbassāti itthigaṇassa. Anuggatāti daharakālato paṭṭhāya anugatā. “Akkodhanā”tiādikena",
  "atk-s0514a2:3604_1": "panassā guṇe katheti. Maddaraṭṭhe sāgalanagare vasanakāle pahaṭāpi tava āṇākaraṇabhayena",
  "atk-s0514a2:3604_2": "tayi sinehena mātāpitūnaṃ na kathesi, evamesā akkodhanā puññavatī paṇḍitā atthadassinīti.",
  "atk-s0514a2:3604_3": "Idaṃ daharakāle akkodhanādibhāvaṃ sandhāyāha. Ubbarinti orodhaṃ. Evaṃ guṇasampannaṃ",
  "atk-s0514a2:3604_4": "nandādeviṃ kena dosena dakarakkhasassa dassasīti vadati.",
  "atk-s0514a2:3605": "So tassā aguṇaṃ kathento āha –",
  "atk-s0514a2:3606": "“Khiḍḍāratisamāpannaṃ, anatthavasamāgataṃ;",
  "atk-s0514a2:3607": "Sā maṃ sakāna puttānaṃ, ayācaṃ yācate dhanaṃ.",
  "atk-s0514a2:3608": "“Sohaṃ dadāmi sāratto, bahuṃ uccāvacaṃ dhanaṃ;",
  "atk-s0514a2:3609": "Suduccajaṃ cajitvāna, pacchā socāmi dummano;",
  "atk-s0514a2:3610": "Ubbariṃ tena dosena, dajjāhaṃ dakarakkhino”ti. ;",
  "atk-s0514a2:3611_0": "Tattha anatthavasamāgatanti tāya khiḍḍāratiyā kāmakīḷāya anatthakārakānaṃ kilesānaṃ",
  "atk-s0514a2:3611_1": "vasaṃ āgataṃ maṃ viditvā. Sā manti sā nandādevī maṃ. Sakāna puttānanti yaṃ mayā attano",
  "atk-s0514a2:3611_2": "puttadhītānañca bhariyānañca dinnaṃ piḷandhanaṃ, taṃ ayācitabbarūpaṃ “mayhaṃ dehī”ti",
  "atk-s0514a2:3611_3": "yācati. Pacchā socāmīti sā dutiyadivase “imāni piḷandhanāni raññā me dinnāni, āharathetānī”ti",
  "atk-s0514a2:3611_4": "tesaṃ rodantānaṃ omuñcitvā gaṇhāti. Athāhaṃ te rodamāne mama santikaṃ āgate disvā",
  "atk-s0514a2:3611_5": "pacchā socāmi. Evaṃ dosakārikā esā. Iminā naṃ dosena dakarakkhasassa dassāmīti.",
  "atk-s0514a2:3612": "Atha naṃ paribbājikā “imaṃ tāva iminā dosena dehi, kaniṭṭho pana te tikhiṇamantikumāro upakārako, taṃ kena dosena dassatī”ti pucchantī āha –",
  "atk-s0514a2:3613": "“Yenocitā janapadā, ānītā ca paṭiggahaṃ;",
  "atk-s0514a2:3614": "Ābhataṃ pararajjebhi, abhiṭṭhāya bahuṃ dhanaṃ.",
  "atk-s0514a2:3615": "Dhanuggahānaṃ pavaraṃ, sūraṃ tikhiṇamantinaṃ;",
  "atk-s0514a2:3616": "Bhātaraṃ kena dosena, dajjāsi dakarakkhino”ti. ;",
  "atk-s0514a2:3617": "Tattha ocitāti vaḍḍhitā. Paṭiggahanti yena ca tumhe paradese vasantā puna gehaṃ ānītā. Abhiṭṭhāyāti abhibhavitvā. Tikhiṇamantinanti tikhiṇapaññaṃ.",
  "atk-s0514a2:3618_0": "So kira mātu brāhmaṇena saddhiṃ vasanakāle jāto. Athassa vayappattassa brāhmaṇo khaggaṃ",
  "atk-s0514a2:3618_1": "hatthe datvā “imaṃ gahetvā maṃ upaṭṭhahā”ti āha. So brāhmaṇaṃ “pitā me”ti saññāya",
  "atk-s0514a2:3618_2": "upaṭṭhāsi. Atha naṃ eko amacco “kumāra, na tvaṃ etassa putto, tava kucchigatakāle",
  "atk-s0514a2:3618_3": "calākadevī rājānaṃ māretvā etassa chattaṃ ussāpesi, tvaṃ mahācūḷanirañño putto”ti",
  "atk-s0514a2:3618_4": "āha. So kujjhitvā “ekena upāyena naṃ māressāmī”ti rājakulaṃ pavisanto taṃ khaggaṃ",
  "atk-s0514a2:3618_5": "ekassa pādamūlikassa datvā aparaṃ “tvaṃ rājadvāre ‘mameso khaggo’ti iminā saddhiṃ",
  "atk-s0514a2:3618_6": "vivādaṃ kareyyāsī”ti vatvā pāvisi. Te kalahaṃ kariṃsu. So “kiṃ esa kalaho”ti ekaṃ",
  "atk-s0514a2:3618_7": "purisaṃ pesesi. So āgantvā “khaggatthāyā”ti āha. Brāhmaṇo taṃ sutvā “kiṃ eta”nti",
  "atk-s0514a2:3618_8": "pucchi. So kira tumhehi mama dinnakhaggo parassa santakoti. “Kiṃ vadesi, tāta, tena",
  "atk-s0514a2:3618_9": "hi āharāpehi, sañjānissāmi na”nti āha. So taṃ āharāpetvā kosato nikkaḍḍhitvā “passathā”ti",
  "atk-s0514a2:3618_10": "taṃ sañjhānāpento viya upagantvā ekappahāreneva tassa sīsaṃ chinditvā attano pādamūle",
  "atk-s0514a2:3618_11": "pātesi. Tato rājagehaṃ paṭijaggitvā nagaraṃ alaṅkaritvā tassa abhiseke upanīte mātā",
  "atk-s0514a2:3618_12": "cūḷanikumārassa maddaraṭṭhe vasanabhāvaṃ ācikkhi. Taṃ sutvā kumāro senaṅgaparivuto",
  "atk-s0514a2:3618_13": "tattha gantvā bhātaraṃ ānetvā rajjaṃ paṭicchāpesi. Tato paṭṭhāya taṃ “tikhiṇamantī”ti",
  "atk-s0514a2:3618_14": "sañjāniṃsu. Paribbājikā taṃ “evarūpaṃ bhātaraṃ kena dosena dakarakkhasassa dajjāsī”ti pucchi.",
  "atk-s0514a2:3619": "Rājā tassa dosaṃ kathento āha –",
  "atk-s0514a2:3620": "“Yenocitā janapadā, ānītā ca paṭiggahaṃ;",
  "atk-s0514a2:3621": "Ābhataṃ pararajjebhi, abhiṭṭhāya bahuṃ dhanaṃ.",
  "atk-s0514a2:3622": "“Dhanuggahānaṃ pavaro, sūro tikhiṇamanti ca;",
  "atk-s0514a2:3623": "Mayāyaṃ sukhito rājā, atimaññati dārako.",
  "atk-s0514a2:3624": "“Upaṭṭhānampi me ayye, na so eti yathā pure;",
  "atk-s0514a2:3625": "Bhātaraṃ tena dosena, dajjāhaṃ dakarakkhino”ti. ;",
  "atk-s0514a2:3626_0": "Tattha pararajjebhīti imassa pararajjato ca bahu dhanaṃ ābhataṃ, ayañca pararajje",
  "atk-s0514a2:3626_1": "vasanto puna imaṃ gehaṃ ānetvā “esa mayā mahati yase patiṭṭhāpito”ti vadati. Yathā",
  "atk-s0514a2:3626_2": "pureti pubbe pātova āgacchati, idāni pana na tathā eti. Iminā naṃ dosena dakarakkhasassa dassāmīti.",
  "atk-s0514a2:3627": "Atha paribbājikā “bhātu tāva ko doso hotu, dhanusekhakumāro pana tayi sinehaguṇayutto bahūpakāro”ti tassa guṇaṃ kathentī āha –",
  "atk-s0514a2:3628": "“Ekarattena ubhayo, tvañceva dhanusekha ca;",
  "atk-s0514a2:3629": "Ubho jātettha pañcālā, sahāyā susamāvayā.",
  "atk-s0514a2:3630": "“Cariyā taṃ anubandhittho, ekadukkhasukho tava;",
  "atk-s0514a2:3631": "Ussukko te divārattiṃ, sabbakiccesu byāvaṭo;",
  "atk-s0514a2:3632": "Sahāyaṃ kena dosena, dajjāsi dakarakkhino”ti. ;",
  "atk-s0514a2:3633_0": "Tattha dhanusekhacāti dhanusekho ca, dhanusekhakumāro cāti attho. Etthāti idheva",
  "atk-s0514a2:3633_1": "nagare. Pañcālāti uttarapañcālanagare jātattā evaṃvohārā. Susamāvayāti suṭṭhu samavayā.",
  "atk-s0514a2:3633_2": "Cariyā taṃ anubandhitthoti daharakāle janapadacārikāya pakkantaṃ taṃ anubandhi, chāyāva",
  "atk-s0514a2:3633_3": "na vijahi. Ussukkoti tava kiccesu ratthindivaṃ ussukko chandajāto niccaṃ byāvaṭo.",
  "atk-s0514a2:3633_4": "Taṃ kena dosena dakarakkhasassa dassasīti.",
  "atk-s0514a2:3634": "Athassa rājā dosaṃ kathento āha –",
  "atk-s0514a2:3635": "“Cariyā maṃ ayaṃ ayye, pajagghittho mayā saha;",
  "atk-s0514a2:3636": "Ajjāpi tena vaṇṇena, ativelaṃ pajagghati.",
  "atk-s0514a2:3637": "“Ubbariyāpihaṃ ayye, mantayāmi rahogato;",
  "atk-s0514a2:3638": "Anāmanto pavisati, pubbe appaṭivedito.",
  "atk-s0514a2:3639": "“Laddhadvāro katokāso, ahirikaṃ anādaraṃ;",
  "atk-s0514a2:3640": "Sahāyaṃ tena dosena, dajjāhaṃ dakarakkhino”ti. ;",
  "atk-s0514a2:3641_0": "Tattha ajjāpi tena vaṇṇenāti yathā cariyāya pubbe maṃ anubandhanto mayā anāthena",
  "atk-s0514a2:3641_1": "saddhiṃ ekatova bhuñjanto sayanto hatthaṃ paharitvā mahāhasitaṃ hasi, ajjāpi tatheva",
  "atk-s0514a2:3641_2": "hasati, duggatakāle viya maṃ maññati. Anāmantoti raho nandādeviyā saddhiṃ mantentepi",
  "atk-s0514a2:3641_3": "mayi ajānāpetvā sahasāva pavisati. Iminā dosena taṃ ahirikaṃ anādaraṃ dakarakkhasassa dassāmīti.",
  "atk-s0514a2:3642": "Atha paribbājikā “mahārāja, tava sahāyakassa tāva eso doso hotu, purohito pana tava bahūpakāro”ti tassa guṇaṃ kathentī āha –",
  "atk-s0514a2:3643": "“Kusalo sabbanimittānaṃ, rutaññū āgatāgamo;",
  "atk-s0514a2:3644": "Uppāte supine yutto, niyyāne ca pavesane.",
  "atk-s0514a2:3645": "“Paṭṭho bhūmantalikkhasmiṃ, nakkhattapadakovido;",
  "atk-s0514a2:3646": "Brāhmaṇaṃ kena dosena, dajjāsi dakarakkhino”ti. ;",
  "atk-s0514a2:3647_0": "Tattha sabbanimittānanti “iminā nimittena idaṃ bhavissati, iminā ida”nti evaṃ sabbanimittesu",
  "atk-s0514a2:3647_1": "kusalo. Rutaññūti sabbaravaṃ jānāti. Uppāteti candaggāhasūriyaggāhaukkāpātadisāḍāhādike",
  "atk-s0514a2:3647_2": "uppāte. Supine yuttoti supine ca tassa nipphattijānanavasena yutto. Niyyāne ca pavesaneti",
  "atk-s0514a2:3647_3": "iminā nakkhattena niyyāyitabbaṃ, iminā pavisitabbanti jānāti. Paṭṭhoti cheko paṭibalo,",
  "atk-s0514a2:3647_4": "bhūmiyañca antalikkhe ca dosaguṇe jānituṃ samattho. Nakkhattapadakovidoti aṭṭhavīsatiyā",
  "atk-s0514a2:3647_5": "nakkhattakoṭṭhāsesu cheko. Taṃ kena dosena dakarakkhasassa dassasīti.",
  "atk-s0514a2:3648": "Rājā tassa dosaṃ kathento āha –",
  "atk-s0514a2:3649": "“Parisāyampi me ayye, ummīletvā udikkhati;",
  "atk-s0514a2:3650": "Tasmā accabhamuṃ luddaṃ, dajjāhaṃ dakarakkhino”ti. ;",
  "atk-s0514a2:3651_0": "Tassattho – ayye, esa maṃ parisamajjhe olokentopi akkhīni ummīletvā kuddho viya udikkhati,",
  "atk-s0514a2:3651_1": "tasmā evaṃ atikkamitvā ṭhitabhamuṃ amanāpena ukkhittabhamukaṃ viya luddaṃ bhayānakaṃ",
  "atk-s0514a2:3651_2": "taṃ ahaṃ dakarakkhasassa dassāmīti.",
  "atk-s0514a2:3652_0": "Tato paribbājikā “mahārāja, tvaṃ ‘mātaraṃ ādiṃ katvā ime pañca dakarakkhasassa dammī’ti",
  "atk-s0514a2:3652_1": "vadasi, ‘evarūpañca sirivibhavaṃ agaṇetvā attano jīvitampi mahosadhassa dammī’ti",
  "atk-s0514a2:3652_2": "vadasi, kaṃ tassa guṇaṃ passasī”ti pucchantī imā gāthāyo āha –",
  "atk-s0514a2:3653": "“Sasamuddapariyāyaṃ, mahiṃ sāgarakuṇḍalaṃ;",
  "atk-s0514a2:3654": "Vasundharaṃ āvasati, amaccaparivārito.",
  "atk-s0514a2:3655": "“Cāturanto mahāraṭṭho, vijitāvī mahabbalo;",
  "atk-s0514a2:3656": "Pathabyā ekarājāsi, yaso te vipulaṃ gato.",
  "atk-s0514a2:3657": "“Soḷasitthisahassāni, āmuttamaṇikuṇḍalā;",
  "atk-s0514a2:3658": "Nānājanapadā nārī, devakaññūpamā subhā.",
  "atk-s0514a2:3659": "“Evaṃ sabbaṅgasampannaṃ, sabbakāmasamiddhinaṃ;",
  "atk-s0514a2:3660": "Sukhitānaṃ piyaṃ dīghaṃ, jīvitaṃ āhu khattiya.",
  "atk-s0514a2:3661": "“Atha tvaṃ kena vaṇṇena, kena vā pana hetunā;",
  "atk-s0514a2:3662": "Paṇḍitaṃ anurakkhanto, pāṇaṃ cajasi duccaja”nti. ;",
  "atk-s0514a2:3663_0": "Tattha sasamuddapariyāyanti samuddamariyādasaṅkhātena samuddaparikkhepena samannāgataṃ.",
  "atk-s0514a2:3663_1": "Sāgarakuṇḍalanti parikkhipitvā ṭhitassa sāgarassa kuṇḍalabhūtaṃ. Vijitāvīti vijitasaṅgāmo.",
  "atk-s0514a2:3663_2": "Ekarājāti aññassa attano sadisassa rañño abhāvato ekova rājā. Sabbakāmasamiddhinanti",
  "atk-s0514a2:3663_3": "sabbesampi vatthukāmakilesakāmānaṃ samiddhiyā samannāgatānaṃ. Sukhitānanti evarūpānaṃ",
  "atk-s0514a2:3663_4": "sukhitānaṃ sattānaṃ evaṃ sabbaṅgasampannaṃ jīvitaṃ dīghameva piyaṃ, na te appaṃ jīvitamicchantīti",
  "atk-s0514a2:3663_5": "paṇḍitā vadanti. Pāṇanti evarūpaṃ attano jīvitaṃ kasmā paṇḍitaṃ anurakkhanto cajasīti.",
  "atk-s0514a2:3664": "Rājā tassā kathaṃ sutvā paṇḍitassa guṇaṃ kathento imā gāthā abhāsi –",
  "atk-s0514a2:3665": "“Yatopi āgato ayye, mama hatthaṃ mahosadho;",
  "atk-s0514a2:3666": "Nābhijānāmi dhīrassa, aṇumattampi dukkaṭaṃ.",
  "atk-s0514a2:3667": "“Sace ca kismici kāle, maraṇaṃ me pure siyā;",
  "atk-s0514a2:3668": "So me putte paputte ca, sukhāpeyya mahosadho.",
  "atk-s0514a2:3669": "“Anāgataṃ paccuppannaṃ, sabbamatthampi passati;",
  "atk-s0514a2:3670": "Anāparādhakammantaṃ, na dajjaṃ dakarakkhino”ti. ;",
  "atk-s0514a2:3671_0": "Tattha kismicīti kismiñci kāle. Sukhāpeyyāti sukhasmiṃyeva patiṭṭhāpeyya. Sabbamatthanti",
  "atk-s0514a2:3671_1": "esa anāgatañca paccuppannañca atītañca sabbaṃ atthaṃ sabbaññubuddho viya passati.",
  "atk-s0514a2:3671_2": "Anāparādhakammantanti kāyakammādīsu aparādharahitaṃ. Na dajjanti ayye, evaṃ asamadhuraṃ",
  "atk-s0514a2:3671_3": "paṇḍitaṃ nāhaṃ dakarakkhasassa dassāmīti evaṃ so mahāsattassa guṇe candamaṇḍalaṃ",
  "atk-s0514a2:3671_4": "uddharanto viya ukkhipitvā kathesi.",
  "atk-s0514a2:3672_0": "Iti imaṃ jātakaṃ yathānusandhippattaṃ. Atha paribbājikā cintesi “ettakenapi paṇḍitassa",
  "atk-s0514a2:3672_1": "guṇā pākaṭā na honti, sakalanagaravāsīnaṃ majjhe sāgarapiṭṭhe āsittatelaṃ vippakirantī",
  "atk-s0514a2:3672_2": "viya tassa guṇe pākaṭe karissāmī”ti rājānaṃ gahetvā pāsādā oruyha rājaṅgaṇe āsanaṃ",
  "atk-s0514a2:3672_3": "paññapetvā tattha nisīdāpetvā nāgare sannipātāpetvā puna rājānaṃ ādito paṭṭhāya dakarakkhasassa",
  "atk-s0514a2:3672_4": "pañhaṃ pucchitvā tena heṭṭhā kathitaniyāmeneva kathitakāle nāgare āmantetvā āha –",
  "atk-s0514a2:3673": "“Idaṃ suṇātha pañcālā, cūḷaneyyassa bhāsitaṃ;",
  "atk-s0514a2:3674": "Paṇḍitaṃ anurakkhanto, pāṇaṃ cajati duccajaṃ.",
  "atk-s0514a2:3675": "“Mātu bhariyāya bhātucca, sakhino brāhmaṇassa ca;",
  "atk-s0514a2:3676": "Attano cāpi pañcālo, channaṃ cajati jīvitaṃ.",
  "atk-s0514a2:3677": "“Evaṃ mahatthikā paññā, nipuṇā sādhucintinī;",
  "atk-s0514a2:3678": "Diṭṭhadhammahitatthāya, samparāyasukhāya cā”ti. ;",
  "atk-s0514a2:3679": "Tattha mahatthikāti mahantaṃ atthaṃ gahetvā ṭhitā. Diṭṭhadhammahitatthāyāti imasmiṃyeva attabhāve hitatthāya ca paraloke sukhatthāya ca hotīti.",
  "atk-s0514a2:3680": "Iti sā ratanagharassa maṇikkhandhena kūṭaṃ gaṇhantī viya mahāsattassa guṇehi desanākūṭaṃ gaṇhīti.",
  "atk-s0514a2:3681": "Dakarakkhasapañho niṭṭhito.",
  "atk-s0514a2:3682": "Satthā imaṃ dhammadesanaṃ āharitvā “na, bhikkhave, idāneva tathāgato paññavā, pubbepi paññavāyevā”ti jātakaṃ samodhānento osānagāthā āha –",
  "atk-s0514a2:3683": "“Bherī uppalavaṇṇāsi, pitā suddhodano ahu;",
  "atk-s0514a2:3684": "Mātā āsi mahāmāyā, amarā bimbasundarī.",
  "atk-s0514a2:3685": "“Suvo ahosi ānando, sāriputto ca cūḷanī;",
  "atk-s0514a2:3686": "Devadatto ca kevaṭṭo, calākā thullanandinī.",
  "atk-s0514a2:3687": "“Pañcālacandī sundarī, sāḷikā mallikā ahu;",
  "atk-s0514a2:3688": "Ambaṭṭho āsi kāmindo, poṭṭhapādo ca pukkuso.",
  "atk-s0514a2:3689": "“Pilotiko ca devindo, senako āsi kassapo;",
  "atk-s0514a2:3690": "Udumbarā maṅgalikā, vedeho kāḷudāyako;",
  "atk-s0514a2:3691": "Mahosadho lokanātho, evaṃ dhāretha jātaka”nti.",
  "atk-s0514a2:3692": "Umaṅgajātakavaṇṇanā pañcamā.",
  "atk-s0514a2:3693": "(Chaṭṭho bhāgo niṭṭhito.)"
}