{
  "atk-s0514a2:0": " Namo tassa bhagavato arahato sammāsambuddhassa",
  "atk-s0514a2:1": "Khuddakanikāye",
  "atk-s0514a2:2": "Jātaka-aṭṭhakathā",
  "atk-s0514a2:3": "(Chaṭṭho bhāgo)",
  "atk-s0514a2:4": "22. Mahānipāto",
  "atk-s0514a2:6": " [538] 1. Mūgapakkhajātakavaṇṇanā",
  "atk-s0514a2:7_0": "Māpaṇḍiccayaṁ vibhāvayāti idaṁ satthā jetavane viharanto mahābhinikkhamanaṁ ārabbha",
  "atk-s0514a2:7_1": "kathesi. Ekadivasañhi bhikkhū dhammasabhāyaṁ sannisinnā bhagavato nekkhammapāramiṁ",
  "atk-s0514a2:7_2": "vaṇṇayantā nisīdiṁsu. Satthā āgantvā ‘‘kāya nuttha, bhikkhave, etarahi kathāya sannisinnā’’ti",
  "atk-s0514a2:7_3": "pucchitvā ‘‘imāya nāmā’’ti vutte ‘‘bhikkhave, idāni mama pūritapāramissa rajjaṁ chaḍḍetvā",
  "atk-s0514a2:7_4": "mahābhinikkhamanaṁ nāma anacchariyaṁ. Ahañhi pubbe aparipakke ñāṇe pāramiyo pūrentopi",
  "atk-s0514a2:7_5": "rajjaṁ chaḍḍetvā nikkhantoyevā’’ti vatvā tehi yācito atītaṁ āhari.",
  "atk-s0514a2:8_0": "Atīte kāsiraṭṭhe bārāṇasiyaṁ kāsirājā nāma dhammena rajjaṁ kāresi. Tassa soḷasasahassā",
  "atk-s0514a2:8_1": "itthiyo ahesuṁ. Tāsu ekāpi puttaṁ vā dhītaraṁ vā na labhi. Nāgarā ‘‘amhākaṁ rañño",
  "atk-s0514a2:8_2": "vaṁsānurakkhako ekopi putto natthī’’ti rājaṅgaṇe sannipatitvā kusajātake (jā. 2.20.1",
  "atk-s0514a2:8_3": "ādayo) āgatanayeneva rājānaṁ evamāhaṁsu ‘‘deva, puttaṁ patthethā’’ti. Rājā tesaṁ",
  "atk-s0514a2:8_4": "vacanaṁ sutvā soḷasasahassā itthiyo ‘‘tumhe puttaṁ patthethā’’ti āṇāpesi. Tā candādīnaṁ",
  "atk-s0514a2:8_5": "devatānaṁ āyācanaupaṭṭhānādīni katvā patthentiyopi puttaṁ vā dhītaraṁ vā na labhiṁsu.",
  "atk-s0514a2:8_6": "Aggamahesī panassa maddarājadhītā candādevī nāma sīlasampannā ahosi. Rājā ‘‘bhadde,",
  "atk-s0514a2:8_7": "tvampi puttaṁ patthehī’’ti āha. Sā puṇṇamadivase uposathaṁ samādiyitvā cūḷasayane",
  "atk-s0514a2:8_8": "nipannāva attano sīlaṁ āvajjetvā ‘‘sacāhaṁ akhaṇḍasīlā iminā me saccena putto uppajjatū’’ti saccakiriyaṁ akāsi.",
  "atk-s0514a2:9_0": "Tassā sīlatejena sakkassa bhavanaṁ uṇhākāraṁ dassesi. Sakko āvajjento taṁ kāraṇaṁ",
  "atk-s0514a2:9_1": "ñatvā ‘‘candādevī puttaṁ pattheti, handāhaṁ puttaṁ dassāmī’’ti tassānucchavikaṁ puttaṁ",
  "atk-s0514a2:9_2": "upadhārento bodhisattaṁ passi. Bodhisattopi tadāvīsativassāni bārāṇasiyaṁ rajjaṁ",
  "atk-s0514a2:9_3": "kāretvā tato cuto ussadaniraye nibbattitvā asītivassasahassāni tattha paccitvā tato",
  "atk-s0514a2:9_4": "cavitvā tāvatiṁsabhavane nibbatti. Tatthāpi yāvatāyukaṁ ṭhatvā tato cavitvā uparidevalokaṁ",
  "atk-s0514a2:9_5": "gantukāmo ahosi. Sakko tassa santikaṁ gantvā ‘‘mārisa, tayi manussaloke uppanne pāramiyo",
  "atk-s0514a2:9_6": "ca te pūrissanti, mahājanassa vuḍḍhi ca bhavissati, ayaṁ kāsirañño candādevī nāma",
  "atk-s0514a2:9_7": "aggamahesī puttaṁ pattheti, tassā kucchiyaṁ uppajjāhī’’ti vatvā aññesañca cavanadhammānaṁ",
  "atk-s0514a2:9_8": "pañcasatānaṁ devaputtānaṁ paṭiññaṁ gahetvā sakaṭṭhānameva agamāsi. So ‘‘sādhū’’ti",
  "atk-s0514a2:9_9": "sampaṭicchitvā pañcahi devaputtasatehi saddhiṁ devalokato cavitvā sayaṁ candādeviyā",
  "atk-s0514a2:9_10": "kucchimhi paṭisandhiṁ gaṇhi. Itare pana devaputtā amaccabhariyānaṁ kucchīsu paṭisandhiṁ gaṇhiṁsu.",
  "atk-s0514a2:10_0": "Tadā candādeviyā kucchi vajirapuṇṇā viya ahosi. Sā gabbhassa patiṭṭhitabhāvaṁ ñatvā",
  "atk-s0514a2:10_1": "rañño ārocesi. Taṁ sutvā rājā gabbhassa parihāraṁ dāpesi. Sā paripuṇṇagabbhā dasamāsaccayena",
  "atk-s0514a2:10_2": "dhaññapuññalakkhaṇasampannaṁ puttaṁ vijāyi. Taṁ divasameva amaccagehesu pañca kumārasatāni",
  "atk-s0514a2:10_3": "jāyiṁsu. Tasmiṁ khaṇe rājā amaccagaṇaparivuto mahātale nisinno ahosi. Athassa ‘‘putto,",
  "atk-s0514a2:10_4": "te deva, jāto’’ti ārocayiṁsu. Tesaṁ vacanaṁ sutvā rañño puttapemaṁ uppajjitvā chaviyādīni",
  "atk-s0514a2:10_5": "chinditvā aṭṭhimiñjaṁ āhacca aṭṭhāsi, abbhantare pīti uppajji, hadayaṁ sītalaṁ jātaṁ.",
  "atk-s0514a2:10_6": "So amacce pucchi ‘‘tuṭṭhā nu kho tumhe, mama putto jāto’’ti? ‘‘Kiṁ kathetha, deva,",
  "atk-s0514a2:10_7": "mayaṁ pubbe anāthā, idāni pana sanāthā jātā, sāmiko no laddho’’ti āhaṁsu. Rājā mahāsenaguttaṁ",
  "atk-s0514a2:10_8": "pakkosāpetvā āṇāpesi ‘‘mama puttassa parivāro laddhuṁ vaṭṭati, gaccha tvaṁ amaccagehesu",
  "atk-s0514a2:10_9": "ajja jātā dārakā kittakā nāmāti olokehī’’ti. So ‘‘sādhū’’ti sampaṭicchitvā amaccagehāni",
  "atk-s0514a2:10_10": "gantvā olokento pañca kumārasatāni disvā punāgantvā rañño ārocesi.",
  "atk-s0514a2:11_0": "Rājā pañcannaṁ dārakasatānaṁ kumārapasādhanāni pesetvā puna pañca dhātisatāni ca",
  "atk-s0514a2:11_1": "dāpesi. Mahāsattassa pana atidīghādidosavajjitā alambatthaniyo madhurathaññāyo catusaṭṭhi",
  "atk-s0514a2:11_2": "dhātiyo adāsi. Atidīghāya hi itthiyā passe nisīditvā thaññaṁ pivato dārakassa gīvā",
  "atk-s0514a2:11_3": "dīghā hoti, atirassāya passe nisīditvā thaññaṁ pivanto dārako nippīḷitakhandhaṭṭhiko",
  "atk-s0514a2:11_4": "hoti, atikisāya passe nisīditvā thaññaṁ pivato dārakassa ūrū rujjanti, atithūlāya",
  "atk-s0514a2:11_5": "passe nisīditvā thaññaṁ pivanto dārako pakkhapādo hoti, atikāḷikāya khīraṁ atisītalaṁ",
  "atk-s0514a2:11_6": "hoti, atiodātāya khīraṁ atiuṇhaṁ hoti, lambatthaniyā passe nisīditvā thaññaṁ pivanto",
  "atk-s0514a2:11_7": "dārako nippīḷitanāsiko hoti. Kāsānañca pana itthīnaṁ khīraṁ atiambilaṁ hoti, sāsānañca",
  "atk-s0514a2:11_8": "pana itthīnaṁ khīraṁ atikaṭukādibhedaṁ hoti, tasmā te sabbepi dose vivajjetvā alambatthaniyo",
  "atk-s0514a2:11_9": "madhurathaññāyo catusaṭṭhi dhātiyo datvā mahantaṁ sakkāraṁ katvā candādeviyāpi varaṁ",
  "atk-s0514a2:11_10": "adāsi. Sāpi gahitakaṁ katvā ṭhapesi.",
  "atk-s0514a2:12_0": "Rājā kumārassa nāmaggahaṇadivase lakkhaṇapāṭhake brāhmaṇe pakkosāpetvā tesaṁ mahantaṁ",
  "atk-s0514a2:12_1": "sakkāraṁ katvā kumārassa antarāyābhāvaṁ pucchi. Te tassa lakkhaṇasampattiṁ disvā",
  "atk-s0514a2:12_2": "‘‘mahārāja, dhaññapuññalakkhaṇasampanno ayaṁ kumāro, tiṭṭhatu ekadīpo, dvisahassaparivārānaṁ",
  "atk-s0514a2:12_3": "catunnampi mahādīpānaṁ rajjaṁ kāretuṁ samattho hoti, nāssa koci antarāyo paññāyatī’’ti",
  "atk-s0514a2:12_4": "vadiṁsu. Rājā tesaṁ vacanaṁ sutvā tussitvā kumārassa nāmaṁ karonto yasmā kumārassa",
  "atk-s0514a2:12_5": "jātadivase sakalakāsiraṭṭhe devo vassi, yasmā ca rañño ceva amaccānañca hadayaṁ sītalaṁ",
  "atk-s0514a2:12_6": "jātaṁ, yasmā ca temayamāno jāto, tasmā ‘‘temiyakumāro’’tissa nāmaṁ akāsi. Atha naṁ",
  "atk-s0514a2:12_7": "dhātiyo ekamāsikaṁ alaṅkaritvā rañño santikaṁ ānayiṁsu. Rājā piyaputtaṁ āliṅgitvā",
  "atk-s0514a2:12_8": "sīse cumbitvā aṅke nisīdāpetvā ramayamāno nisīdi.",
  "atk-s0514a2:13_0": "Tasmiṁ khaṇe cattāro corā ānītā. Rājā te disvā ‘‘tesu ekassa corassa sakaṇṭakāhi",
  "atk-s0514a2:13_1": "kasāhi pahārasahassaṁ karotha, ekassa saṅkhalikāya bandhitvā bandhanāgārapavesanaṁ",
  "atk-s0514a2:13_2": "karotha, ekassa sarīre sattipahāraṁ karotha, ekassa sūlāropanaṁ karothā’’ti āṇāpesi.",
  "atk-s0514a2:13_3": "Atha mahāsatto pitu vacanaṁ sutvā bhītatasito hutvā ‘‘aho mama pitā rajjaṁ nissāya",
  "atk-s0514a2:13_4": "atibhāriyaṁ nirayagāmikammaṁ akāsī’’ti cintesi. Punadivase pana taṁ setacchattassa",
  "atk-s0514a2:13_5": "heṭṭhā alaṅkatasirisayane nipajjāpesuṁ. So thokaṁ niddāyitvā pabuddho akkhīni ummīletvā",
  "atk-s0514a2:13_6": "setacchattaṁ olokento mahantaṁ sirivibhavaṁ passi. Athassa pakatiyāpi bhītatasitassa",
  "atk-s0514a2:13_7": "atirekataraṁ bhayaṁ uppajji. So ‘‘kuto nu kho ahaṁ imaṁ coragehaṁ āgatomhī’’ti upadhārento",
  "atk-s0514a2:13_8": "jātissarañāṇena devalokato āgatabhāvaṁ ñatvā tato paraṁ olokento ussadaniraye pakkabhāvaṁ",
  "atk-s0514a2:13_9": "passi, tato paraṁ olokento tasmiṁyeva nagare rājabhāvaṁ aññāsi.",
  "atk-s0514a2:14_0": "Athassa ‘‘ahaṁ vīsativassāni bārāṇasiyaṁ rajjaṁ kāretvā asītivassasahassāni ussadaniraye",
  "atk-s0514a2:14_1": "pacciṁ, idāni punapi imasmiṁyeva coragehe nibbattomhi, pitā me hiyyo catūsu coresu",
  "atk-s0514a2:14_2": "ānītesu tathārūpaṁ pharusaṁ nirayasaṁvattanikaṁ kathaṁ kathesi, sacāhaṁ rajjaṁ kāressāmi,",
  "atk-s0514a2:14_3": "punapi niraye nibbattitvā mahādukkhaṁ anubhavissāmī’’ti āvajjentassa mahantaṁ bhayaṁ",
  "atk-s0514a2:14_4": "uppajji. Bodhisattassa kañcanavaṇṇaṁ sarīraṁ hatthena parimadditaṁ padumaṁ viya milātaṁ",
  "atk-s0514a2:14_5": "dubbaṇṇaṁ ahosi. So ‘‘kathaṁ nu kho imamhā coragehā mucceyya’’nti cintento nipajji.",
  "atk-s0514a2:14_6": "Atha naṁ ekasmiṁ attabhāve mātubhūtapubbā chatte adhivatthā devadhītā assāsetvā ‘‘tāta",
  "atk-s0514a2:14_7": "temiyakumāra, mā bhāyi, mā soci, mā cintayi. Sace ito muccitukāmosi, tvaṁ apīṭhasappīpi",
  "atk-s0514a2:14_8": "pīṭhasappī viya hohi, abadhiropi badhiro viya hohi, amūgopi mūgo viya hohi, imāni",
  "atk-s0514a2:14_9": "tīṇi aṅgāni adhiṭṭhāya attano paṇḍitabhāvaṁ mā pakāsehī’’ti vatvā paṭhamaṁ gāthamāha –",
  "atk-s0514a2:15": "1.",
  "atk-s0514a2:16": " ‘‘Mā paṇḍiccayaṁ vibhāvaya, bālamato bhava sabbapāṇinaṁ;",
  "atk-s0514a2:17": "Sabbo taṁ jano ocināyatu, evaṁ tava attho bhavissatī’’ti.",
  "atk-s0514a2:18_0": "Tattha paṇḍiccayanti paṇḍiccaṁ, ayameva vā pāṭho. Bālamatoti bālo iti sammato. Sabbo",
  "atk-s0514a2:18_1": "janoti sakalo antojano ceva bahijano ca. Ocināyatūti ‘‘nīharathetaṁ kāḷakaṇṇi’’nti",
  "atk-s0514a2:18_2": "avamaññatu, avajānātūti attho.",
  "atk-s0514a2:19": "So tassā vacanena assāsaṁ paṭilabhitvā –",
  "atk-s0514a2:20": "2.",
  "atk-s0514a2:21": " ‘‘Karomi te taṁ vacanaṁ, yaṁ maṁ bhaṇasi devate;",
  "atk-s0514a2:22": "Atthakāmāsi me amma, hitakāmāsi devate’’ti. –",
  "atk-s0514a2:23_0": "Imaṁ gāthaṁ vatvā tāni tīṇi aṅgāni adhiṭṭhāsi. Sā ca devadhītā antaradhāyi. Rājā",
  "atk-s0514a2:23_1": "puttassa anukkaṇṭhanatthāya tāni pañca kumārasatāni tassa santikeyeva ṭhapesi. Te",
  "atk-s0514a2:23_2": "dārakā thaññatthāya rodanti paridevanti. Mahāsatto pana nirayabhayatajjito ‘‘rajjato",
  "atk-s0514a2:23_3": "me sussitvā matameva seyyo’’ti na rodati na paridevati. Athassa dhātiyo taṁ pavattiṁ",
  "atk-s0514a2:23_4": "ñatvā candādeviyā ārocayiṁsu. Sāpi rañño ārocesi. Rājā nemittake brāhmaṇe pakkosāpetvā",
  "atk-s0514a2:23_5": "pucchi. Atha brāhmaṇā āhaṁsu ‘‘deva, kumārassa pakativelaṁ atikkamitvā thaññaṁ dātuṁ",
  "atk-s0514a2:23_6": "vaṭṭati, evaṁ so rodamāno thanaṁ daḷhaṁ gahetvā sayameva pivissatī’’ti. Tato paṭṭhāya",
  "atk-s0514a2:23_7": "dhātiyo kumārassa pakativelaṁ atikkamitvā thaññaṁ denti. Dadamānā ca kadāci ekavāraṁ",
  "atk-s0514a2:23_8": "atikkamitvā denti, kadāci sakaladivasaṁ khīraṁ na denti.",
  "atk-s0514a2:24": "Vīmaṁsanakaṇḍaṁ",
  "atk-s0514a2:25_0": "So nirayabhayatajjito sussantopi thaññatthāya na rodati, na paridevati. Atha naṁ",
  "atk-s0514a2:25_1": "arodantampi disvā ‘‘putto me chāto’’ti mātā vā thaññaṁ pāyeti, kadāci dhātiyo vā",
  "atk-s0514a2:25_2": "pāyenti. Sesadārakā thaññaṁ aladdhavelāyameva rodanti paridevanti. Mahāsatto pana",
  "atk-s0514a2:25_3": "nirayabhayatajjito na rodati, na paridevati, na niddāyati, na hatthapāde samiñjati,",
  "atk-s0514a2:25_4": "na saddaṁ karoti. Athassa dhātiyo ‘‘pīṭhasappīnaṁ hatthapādā nāma na evarūpā honti,",
  "atk-s0514a2:25_5": "mūgānaṁ hanukapariyosānaṁ nāma na evarūpaṁ hoti, badhirānaṁ kaṇṇasotāni nāma na evarūpāni",
  "atk-s0514a2:25_6": "honti, bhavitabbamettha kāraṇena, vīmaṁsissāma na’’nti cintetvā ‘‘khīrena tāva naṁ",
  "atk-s0514a2:25_7": "vīmaṁsissāmā’’ti sakaladivasaṁ khīraṁ na denti. So sussantopi khīratthāya saddaṁ",
  "atk-s0514a2:25_8": "na karoti. Athassa mātā ‘‘putto me chāto’’ti sayameva thaññaṁ pāyeti. Evaṁ antarantarā",
  "atk-s0514a2:25_9": "khīraṁ adatvā ekasaṁvaccharaṁ vīmaṁsantāpissa antaraṁ na passiṁsu.",
  "atk-s0514a2:26_0": "Tato amaccādayo rañño ārocesuṁ ‘‘ekavassikadārakā nāma pūvakhajjakaṁ piyāyanti, tena",
  "atk-s0514a2:26_1": "naṁ vīmaṁsissāmā’’ti pañca kumārasatāni tassa santikeyeva nisīdāpetvā nānāpūvakhajjakāni",
  "atk-s0514a2:26_2": "upanāmetvā bodhisattassa avidūre ṭhapetvā ‘‘yathāruci tāni pūvakhajjakāni gaṇhathā’’ti",
  "atk-s0514a2:26_3": "paṭicchannaṭṭhāne tiṭṭhanti. Sesadārakā kalahaṁ karontā aññamaññaṁ paharantā taṁ",
  "atk-s0514a2:26_4": "taṁ gahetvā khādanti. Mahāsatto pana attānaṁ ovaditvā ‘‘tāta temiyakumāra, nirayabhayaṁ",
  "atk-s0514a2:26_5": "icchanto pūvakhajjakaṁ icchāhī’’ti nirayabhayatajjito pūvakhajjakaṁ na olokesi. Evaṁ",
  "atk-s0514a2:26_6": "pūvakhajjakenapi ekasaṁvaccharaṁ antarantarā vīmaṁsantāpissa neva antaraṁ passiṁsu.",
  "atk-s0514a2:27_0": "Tato ‘‘dvivassikadārakā nāma phalāphalaṁ piyāyanti, tena naṁ vīmaṁsissāmā’’ti nānāphalāni",
  "atk-s0514a2:27_1": "upanāmetvā bodhisattassa avidūre ṭhapetvā vīmaṁsiṁsu. Sesadārakā kalahaṁ katvā yujjhantā",
  "atk-s0514a2:27_2": "taṁ taṁ gahetvā khādanti. So nirayabhayatajjito tampi na olokesi. Evaṁ phalāphalenapi",
  "atk-s0514a2:27_3": "ekasaṁvaccharaṁ antarantarā vīmaṁsantāpissa neva antaraṁ passiṁsu.",
  "atk-s0514a2:28_0": "Tato ‘‘tivassikadārakā nāma kīḷanabhaṇḍakaṁ piyāyanti, tena naṁ vīmaṁsissāmā’’ti",
  "atk-s0514a2:28_1": "nānāsuvaṇṇamayāni hatthiassarūpakādīni kārāpetvā bodhisattassa avidūre ṭhapesuṁ.",
  "atk-s0514a2:28_2": "Sesadārakā aññamaññaṁ vilumpantā gaṇhiṁsu. Mahāsatto pana na kiñci olokesi. Evaṁ",
  "atk-s0514a2:28_3": "kīḷanabhaṇḍakenapi ekasaṁvaccharaṁ antarantarā vīmaṁsantāpissa neva antaraṁ passiṁsu.",
  "atk-s0514a2:29_0": "Tato ‘‘catuvassikadārakā nāma bhojanaṁ piyāyanti, tena naṁ vīmaṁsissāmā’’ti nānābhojanāni",
  "atk-s0514a2:29_1": "upanāmesuṁ. Sesadārakā taṁ piṇḍaṁ piṇḍaṁ katvā bhuñjanti. Mahāsatto pana attānaṁ",
  "atk-s0514a2:29_2": "ovaditvā ‘‘tāta temiyakumāra, aladdhabhojanānaṁ te attabhāvānaṁ gaṇanā nāma natthī’’ti",
  "atk-s0514a2:29_3": "nirayabhayatajjito tampi na olokesi. Athassa mātā sayameva hadayena bhijjamānena",
  "atk-s0514a2:29_4": "viya asahantena sahatthena bhojanaṁ bhojesi. Evaṁ bhojanenapi ekasaṁvaccharaṁ antarantarā",
  "atk-s0514a2:29_5": "vīmaṁsantāpissa neva antaraṁ passiṁsu.",
  "atk-s0514a2:30_0": "Tato ‘‘pañcavassikadārakā nāma aggino bhāyanti, tena naṁ vīmaṁsissāmā’’ti rājaṅgaṇe",
  "atk-s0514a2:30_1": "anekadvārayuttaṁ mahantaṁ gehaṁ kāretvā tālapaṇṇehi chādetvā taṁ sesadārakehi parivutaṁ",
  "atk-s0514a2:30_2": "tassa majjhe nisīdāpetvā aggiṁ denti. Sesadārakā aggiṁ disvā viravantā palāyiṁsu.",
  "atk-s0514a2:30_3": "Mahāsatto pana cintesi ‘‘nirayaaggisantāpanato idameva aggisantāpanaṁ sataguṇena",
  "atk-s0514a2:30_4": "sahassaguṇena satasahassaguṇena varatara’’nti nirodhasamāpanno mahāthero viya niccalova",
  "atk-s0514a2:30_5": "ahosi. Atha naṁ aggimhi āgacchante gahetvā apanenti. Evaṁ aggināpi ekasaṁvaccharaṁ",
  "atk-s0514a2:30_6": "antarantarā vīmaṁsantāpissa neva antaraṁ passiṁsu.",
  "atk-s0514a2:31_0": "Tato ‘‘chavassikadārakā nāma mattahatthino bhāyanti, tena naṁ vīmaṁsissāmā’’ti ekaṁ",
  "atk-s0514a2:31_1": "hatthiṁ susikkhitaṁ sikkhāpetvā bodhisattaṁ sesadārakehi parivutaṁ rājaṅgaṇe nisīdāpetvā",
  "atk-s0514a2:31_2": "taṁ hatthiṁ muñcanti. So koñcanādaṁ nadanto soṇḍāya bhūmiyaṁ pothento bhayaṁ dassento",
  "atk-s0514a2:31_3": "āgacchati. Sesadārakā taṁ disvā maraṇabhayabhītā disāvidisāsu palāyiṁsu. Mahāsatto",
  "atk-s0514a2:31_4": "pana mattahatthiṁ āgacchantaṁ disvā cintesi ‘‘caṇḍaniraye paccanato caṇḍahatthino",
  "atk-s0514a2:31_5": "hatthe maraṇameva seyyo’’ti nirayabhayatajjito tattheva nisīdi. Susikkhito hatthī",
  "atk-s0514a2:31_6": "mahāsattaṁ pupphakalāpaṁ viya ukkhipitvā aparāparaṁ katvā akilametvāva gacchati.",
  "atk-s0514a2:31_7": "Evaṁ hatthināpi ekasaṁvaccharaṁ antarantarā vīmaṁsantāpissa neva antaraṁ passiṁsu.",
  "atk-s0514a2:32_0": "Tato ‘‘sattavassikadārakā nāma sappassa bhāyanti, tena naṁ vīmaṁsissāmā’’ti bodhisattaṁ",
  "atk-s0514a2:32_1": "sesadārakehi saddhiṁ rājaṅgaṇe nisīdāpetvā uddhaṭadāṭhe katamukhabandhe sappe vissajjesuṁ.",
  "atk-s0514a2:32_2": "Sesadārakā te disvā viravantā palāyiṁsu. Mahāsatto pana nirayabhayaṁ āvajjetvā ‘‘caṇḍasappassa",
  "atk-s0514a2:32_3": "mukhe vināsameva varatara’’nti nirodhasamāpanno mahāthero viya niccalova ahosi. Athassa",
  "atk-s0514a2:32_4": "sappo sakalasarīraṁ veṭhetvā matthake phaṇaṁ katvā acchi. Tadāpi so niccalova ahosi.",
  "atk-s0514a2:32_5": "Evaṁ sappenapi ekasaṁvaccharaṁ antarantarā vīmaṁsantāpissa neva antaraṁ passiṁsu .",
  "atk-s0514a2:33_0": "Tato ‘‘aṭṭhavassikadārakā nāma naṭasamajjaṁ piyāyanti, tena naṁ vīmaṁsissāmā’’ti",
  "atk-s0514a2:33_1": "taṁ pañcadārakasatehi saddhiṁ rājaṅgaṇe nisīdāpetvā naṭasamajjaṁ kārāpesuṁ. Sesadārakā",
  "atk-s0514a2:33_2": "taṁ naṭasamajjaṁ disvā ‘‘sādhu sādhū’’ti vadantā mahāhasitaṁ hasanti. Mahāsatto pana",
  "atk-s0514a2:33_3": "‘‘niraye nibbattakāle tava khaṇamattampi hāso vā somanassaṁ vā natthī’’ti nirayabhayaṁ",
  "atk-s0514a2:33_4": "āvajjetvā niccalova ahosi, taṁ na olokesi. Evaṁ naṭasamajjenapi ekasaṁvaccharaṁ antarantarā",
  "atk-s0514a2:33_5": "vīmaṁsantāpissa neva antaraṁ passiṁsu.",
  "atk-s0514a2:34_0": "Tato ‘‘navavassikadārakā nāma asino bhāyanti, tena naṁ vīmaṁsissāmā’’ti taṁ pañcadārakasatehi",
  "atk-s0514a2:34_1": "saddhiṁ rājaṅgaṇe nisīdāpetvā dārakānaṁ kīḷanakāle eko puriso phalikavaṇṇaṁ asiṁ",
  "atk-s0514a2:34_2": "gahetvā paribbhamanto nadanto vagganto tāsento laṅghanto apphoṭento mahāsaddaṁ karonto",
  "atk-s0514a2:34_3": "‘‘kāsirañño kira kāḷakaṇṇī eko putto atthi, so kuhiṁ, sīsamassa chindissāmī’’ti abhidhāvati.",
  "atk-s0514a2:34_4": "Taṁ purisaṁ disvā sesadārakā bhītatasitā hutvā viravantā disāvidisāsu palāyiṁsu.",
  "atk-s0514a2:34_5": "Mahāsatto pana nirayabhayaṁ āvajjetvā ajānanto viya nisīdi. Atha naṁ so puriso asinā",
  "atk-s0514a2:34_6": "sīse parāmasitvā ‘‘sīsaṁ te chindissāmī’’ti tāsentopi tāsetuṁ asakkonto apagami.",
  "atk-s0514a2:34_7": "Evaṁ khaggenapi ekasaṁvaccharaṁ antarantarā vīmaṁsantāpissa neva antaraṁ passiṁsu.",
  "atk-s0514a2:35_0": "Tato dasavassikakāle panassa badhirabhāvavīmaṁsanatthaṁ sirisayane nisīdāpetvā sāṇiyā",
  "atk-s0514a2:35_1": "parikkhipāpetvā catūsu passesu chiddāni katvā tassa adassetvā heṭṭhāsayane saṅkhadhamake",
  "atk-s0514a2:35_2": "nisīdāpetvā ekappahāreneva saṅkhe dhamāpenti, ekaninnādaṁ ahosi. Amaccā catūsu passesu",
  "atk-s0514a2:35_3": "ṭhatvā sāṇiyā chiddehi olokentāpi mahāsattassa ekadivasampi satisammosaṁ vā hatthapādavikāraṁ",
  "atk-s0514a2:35_4": "vā phandanamattaṁ vā na passiṁsu. Evaṁ ekasaṁvaccharaṁ saṅkhasaddenapi antarantarā",
  "atk-s0514a2:35_5": "vīmaṁsantāpissa neva antaraṁ passiṁsu.",
  "atk-s0514a2:36": "Tato parampi ekādasavassikakāle ekasaṁvaccharaṁ tatheva bherisaddena vīmaṁsantāpissa neva antaraṁ passiṁsu.",
  "atk-s0514a2:37_0": "Tato dvādasavassikakāle ‘‘dīpena naṁ vīmaṁsissāmā’’ti ‘‘rattibhāge andhakāre hatthaṁ",
  "atk-s0514a2:37_1": "vā pādaṁ vā phandāpeti nu kho, no’’ti ghaṭesu dīpe jāletvā sesadīpe nibbāpetvā thokaṁ",
  "atk-s0514a2:37_2": "andhakāre sayāpetvā ghaṭehi dīpe ukkhipitvā ekappahāreneva ālokaṁ katvā iriyāpathaṁ",
  "atk-s0514a2:37_3": "upadhārenti. Evaṁ dīpenapi ekasaṁvaccharaṁ antarantarā vīmaṁsantāpissa kiñci phandanamattampi na passiṁsu.",
  "atk-s0514a2:38_0": "Tato terasavassikakāle ‘‘phāṇitena naṁ vīmaṁsissāmā’’ti sakalasarīraṁ phāṇitena makkhetvā",
  "atk-s0514a2:38_1": "bahumakkhike ṭhāne nipajjāpesuṁ. Makkhikā uṭṭhahanti, tā tassa sakalasarīraṁ parivāretvā",
  "atk-s0514a2:38_2": "sūcīhi vijjhamānā viya khādanti. So nirodhasamāpanno mahāthero viya niccalova ahosi.",
  "atk-s0514a2:38_3": "Evaṁ phāṇitenapi ekasaṁvaccharaṁ antarantarā vīmaṁsantāpissa kiñci phandanamattampi na passiṁsu.",
  "atk-s0514a2:39_0": "Athassa cuddasavassikakāle ‘‘idāni panesa mahallako jāto sucikāmo asucijigucchako,",
  "atk-s0514a2:39_1": "asucinā naṁ vīmaṁsissāmā’’ti tato paṭṭhāya naṁ neva nhāpenti na ca ācamāpenti. So",
  "atk-s0514a2:39_2": "uccārapassāvaṁ katvā tattheva palipanno sayati. Duggandhabhāvena panassa antarudhīnaṁ",
  "atk-s0514a2:39_3": "nikkhamanakālo viya ahosi, asucigandhena makkhikā khādanti. So niccalova ahosi .",
  "atk-s0514a2:39_4": "Atha naṁ parivāretvā ṭhitā dhātiyo āhaṁsu ‘‘tāta temiyakumāra, tvaṁ mahallako jāto,",
  "atk-s0514a2:39_5": "ko taṁ sabbadā paṭijaggissati, kiṁ na lajjasi, kasmā nipannosi, uṭṭhāya te sarīraṁ",
  "atk-s0514a2:39_6": "paṭijaggāhī’’ti akkosanti paribhāsanti. So tathārūpe paṭikūle gūtharāsimhi nimuggopi",
  "atk-s0514a2:39_7": "duggandhabhāvena yojanasatamatthake ṭhitānampi hadayuppatanasamatthassa gūthanirayassa",
  "atk-s0514a2:39_8": "duggandhabhāvaṁ āvajjetvā niccalova ahosi. Evaṁ asucināpi ekasaṁvaccharaṁ antarantarā",
  "atk-s0514a2:39_9": "vīmaṁsantāpissa neva antaraṁ passiṁsu.",
  "atk-s0514a2:40_0": "Tato pannarasavassikakāle ‘‘aṅgārena naṁ vīmaṁsissāmā’’ti athassa heṭṭhāmañcake aggikapallāni",
  "atk-s0514a2:40_1": "ṭhapayiṁsu ‘‘appeva nāma uṇhena pīḷito dukkhavedanaṁ asahanto vipphandanākāraṁ dasseyyā’’ti.",
  "atk-s0514a2:40_2": "Athassa sarīre phoṭāni uṭṭhahanti. Mahāsatto ‘‘avīcinirayasantāpo yojanasatamatthake",
  "atk-s0514a2:40_3": "pharati, tamhā dukkhato idaṁ dukkhaṁ sataguṇena sahassaguṇena satasahassaguṇena varatara’’nti",
  "atk-s0514a2:40_4": "adhivāsetvā niccalova ahosi. Athassa mātāpitaro bhijjamānahadayā viya manusse paṭikkamāpetvā",
  "atk-s0514a2:40_5": "taṁ tato aggisantāpanato apanetvā ‘‘tāta temiyakumāra, mayaṁ tava apīṭhasappiādibhāvaṁ",
  "atk-s0514a2:40_6": "jānāma. Na hi etesaṁ evarūpāni hatthapādakaṇṇasotāni honti, tvaṁ amhehi patthetvā",
  "atk-s0514a2:40_7": "laddhaputtako, mā no nāsehi, sakalajambudīpe vasantānaṁ rājūnaṁ santike garahato",
  "atk-s0514a2:40_8": "no mocehī’’ti yāciṁsu. Evaṁ so tehi yācitopi asuṇanto viya hutvā niccalova nipajji.",
  "atk-s0514a2:40_9": "Athassa mātāpitaro rodamānā paridevamānā paṭikkamanti . Ekadā mātā ekikā upasaṅkamitvā",
  "atk-s0514a2:40_10": "yācati, ekadā pitā ekakova upasaṅkamitvā yācati. Evaṁ ekasaṁvaccharaṁ antarantarā",
  "atk-s0514a2:40_11": "vīmaṁsantāpissa neva antaraṁ passiṁsu.",
  "atk-s0514a2:41_0": "Athassa soḷasavassikakāle amaccabrāhmaṇādayo cintayiṁsu ‘‘pīṭhasappī vā hotu, mūgo",
  "atk-s0514a2:41_1": "vā badhiro vā hotu, vaye pariṇate rajanīye arajjantā nāma natthi, dussanīye adussantā",
  "atk-s0514a2:41_2": "nāma natthi, samaye sampatte pupphavikasanaṁ viya hi dhammatā esā, nāṭakānampissa",
  "atk-s0514a2:41_3": "paccupaṭṭhāpetvā tāhi naṁ vīmaṁsissāmā’’ti. Tato uttamarūpadharā devakaññāyo viya",
  "atk-s0514a2:41_4": "vilāsasampannā nāṭakitthiyo pakkosāpetvā ‘‘yā kumāraṁ hasāpetuṁ vā kilesehi bandhituṁ",
  "atk-s0514a2:41_5": "vā sakkoti, sā tassa aggamahesī bhavissatī’’ti vatvā kumāraṁ gandhodakena nhāpetvā",
  "atk-s0514a2:41_6": "devaputtaṁ viya alaṅkaritvā devavimānasadise sirigabbhe supaññatte sirisayane āropetvā",
  "atk-s0514a2:41_7": "gandhadāmapupphadāmadhūmavāsacuṇṇādīhi antogabbhaṁ ekagandhasamodakaṁ katvā paṭikkamiṁsu.",
  "atk-s0514a2:41_8": "Atha naṁ tā itthiyo parivāretvā naccagītehi ceva madhuravacanādīhi ca nānappakārehi",
  "atk-s0514a2:41_9": "abhiramāpetuṁ vāyamiṁsu. So buddhisampannatāya tā itthiyo anoloketvā ‘‘imā itthiyo",
  "atk-s0514a2:41_10": "mama sarīrasamphassaṁ mā vindantū’’ti adhiṭṭhahitvā assāsapassāse sannirumbhi, athassa",
  "atk-s0514a2:41_11": "sarīraṁ thaddhaṁ ahosi. Tā tassa sarīrasamphassaṁ avindantiyo hutvā ‘‘thaddhasarīro",
  "atk-s0514a2:41_12": "esa, nāyaṁ manusso, yakkho bhavissatī’’ti bhītatasitā hutvā attānaṁ sandhāretuṁ asakkontiyo",
  "atk-s0514a2:41_13": "palāyiṁsu. Evaṁ nāṭakenapi ekasaṁvaccharaṁ antarantarā vīmaṁsantāpissa neva antaraṁ passiṁsu.",
  "atk-s0514a2:42": "Evaṁ soḷasa saṁvaccharāni soḷasahi mahāvīmaṁsāhi ceva anekāhi khuddakavīmaṁsāhi ca vīmaṁsamānāpi tassa cittaṁ pariggaṇhituṁ nāsakkhiṁsu.",
  "atk-s0514a2:43": "Vīmaṁsanakaṇḍaṁ niṭṭhitaṁ.",
  "atk-s0514a2:44": "Rajjayācanakaṇḍaṁ",
  "atk-s0514a2:45_0": "Tato rājā vippaṭisārī hutvā lakkhaṇapāṭhake brāhmaṇe pakkosāpetvā ‘‘tumhe kumārassa",
  "atk-s0514a2:45_1": "jātakāle ‘dhaññapuññalakkhaṇasampanno ayaṁ kumāro, nāssa koci antarāyo paññāyatī’ti",
  "atk-s0514a2:45_2": "me kathayittha, idāni pana so pīṭhasappī mūgabadhiro jāto, kathā vo na sametī’’ti",
  "atk-s0514a2:45_3": "āha. Brāhmaṇā vadiṁsu ‘‘mahārāja, ācariyehi adiṭṭhakaṁ nāma natthi, apica kho pana,",
  "atk-s0514a2:45_4": "deva, ‘rājakulehi patthetvā laddhaputtako kāḷakaṇṇī’ti vutte ‘tumhākaṁ domanassaṁ",
  "atk-s0514a2:45_5": "siyā’ti na kathayimhā’’ti. Atha ne rājā evamāha ‘‘idāni pana kiṁ kātuṁ vaṭṭatī’’ti?",
  "atk-s0514a2:45_6": "‘‘Mahārāja, imasmiṁ kumāre imasmiṁ gehe vasante tayo antarāyā paññāyissanti – jīvitassa",
  "atk-s0514a2:45_7": "vā antarāyo, setacchattassa vā antarāyo, aggamahesiyā vā antarāyo’’ti. ‘‘Tasmā, deva,",
  "atk-s0514a2:45_8": "papañcaṁ akatvā avamaṅgalarathe avamaṅgalaasse yojetvā tattha naṁ nipajjāpetvā pacchimadvārena",
  "atk-s0514a2:45_9": "nīharitvā āmakasusāne catubbhittikaṁ āvāṭaṁ khaṇitvā nikhaṇituṁ vaṭṭatī’’ti. Rājā",
  "atk-s0514a2:45_10": "antarāyabhayena bhīto tesaṁ vacanaṁ ‘‘sādhū’’ti sampaṭicchi.",
  "atk-s0514a2:46_0": "Tadā candādevī taṁ pavattiṁ sutvā turitaturitāva ekikā rājānaṁ upasaṅkamitvā vanditvā",
  "atk-s0514a2:46_1": "‘‘deva, tumhehi mayhaṁ varo dinno, mayā ca gahitako katvā ṭhapito, idāni taṁ me dethā’’ti",
  "atk-s0514a2:46_2": "yāci. ‘‘Gaṇhāhi, devī’’ti. ‘‘Deva, puttassa me rajjaṁ dethā’’ti. ‘‘Na sakkā, devī’’ti.",
  "atk-s0514a2:46_3": "‘‘Kiṁkāraṇā, devā’’ti. ‘‘Putto, te devi, kāḷakaṇṇī’’ti. ‘‘Tena hi, deva, yāvajīvaṁ",
  "atk-s0514a2:46_4": "adadantāpi satta vassāni dethā’’ti. ‘‘Na sakkā, devī’’ti. ‘‘Tena hi, deva, cha vassāni",
  "atk-s0514a2:46_5": "dethā’’ti. ‘‘Na sakkā, devī’’ti. ‘‘Tena hi, deva, pañca vassāni dethā’’ti. ‘‘Na sakkā,",
  "atk-s0514a2:46_6": "devī’’ti. ‘‘Tena hi, deva, cattāri vassāni dethā’’ti. ‘‘Na sakkā, devī’’ti. ‘‘Tena",
  "atk-s0514a2:46_7": "hi, deva, tīṇi vassāni dethā’’ti. ‘‘Na sakkā, devī’’ti. ‘‘Tena hi, deva, dve vassāni",
  "atk-s0514a2:46_8": "dethā’’ti. ‘‘Na sakkā, devī’’ti. ‘‘Tena hi, deva, ekavassaṁ rajjaṁ dethā’’ti. ‘‘Na",
  "atk-s0514a2:46_9": "sakkā, devī’’ti. ‘‘Tena hi, deva, satta māsāni rajjaṁ dethā’’ti. ‘‘Na sakkā, devī’’ti.",
  "atk-s0514a2:46_10": "‘‘Tena hi, deva, cha māsāni rajjaṁ dethā’’ti. ‘‘Na sakkā, devī’’ti. ‘‘Tena hi, deva,",
  "atk-s0514a2:46_11": "pañca māsāni rajjaṁ dethā’’ti. ‘‘Na sakkā, devī’’ti. ‘‘Tena hi, deva, cattāri māsāni",
  "atk-s0514a2:46_12": "rajjaṁ dethā’’ti. ‘‘Na sakkā, devī’’ti. ‘‘Tena hi, deva, tīṇi māsāni rajjaṁ dethā’’ti.",
  "atk-s0514a2:46_13": "‘‘Na sakkā, devī’’ti. ‘‘Tena hi, deva, dve māsāni rajjaṁ dethā’’ti. ‘‘Na sakkā, devī’’ti.",
  "atk-s0514a2:46_14": "‘‘Tena hi, deva, ekamāsaṁ rajjaṁ dethā’’ti. ‘‘Na sakkā, devī’’ti. ‘‘Tena hi, deva,",
  "atk-s0514a2:46_15": "aḍḍhamāsaṁ rajjaṁ dethā’’ti. ‘‘Na sakkā, devī’’ti. ‘‘Tena hi, deva, satta divasāni",
  "atk-s0514a2:46_16": "rajjaṁ dethā’’ti. Rājā ‘‘sādhu, devi, gaṇhāhī’’ti āha. Sā tasmiṁ khaṇe puttaṁ alaṅkārāpetvā",
  "atk-s0514a2:46_17": "‘‘temiyakumārassa idaṁ rajja’’nti nagare bheriṁ carāpetvā sakalanagaraṁ alaṅkārāpetvā",
  "atk-s0514a2:46_18": "puttaṁ hatthikkhandhaṁ āropetvā setacchattaṁ tassa matthake kārāpetvā nagaraṁ padakkhiṇaṁ",
  "atk-s0514a2:46_19": "katvā puna āgantvā antonagaraṁ pavesetvā taṁ sirisayane nipajjāpetvā piyaputtaṁ sabbarattiṁ",
  "atk-s0514a2:46_20": "yāci ‘‘tāta temiyakumāra, taṁ nissāya soḷasa vassāni niddaṁ alabhitvā rodamānāya",
  "atk-s0514a2:46_21": "me akkhīni upakkāni, sokena me hadayaṁ bhijjamānaṁ viya ahosi, ahaṁ tava apīṭhasappiādibhāvaṁ",
  "atk-s0514a2:46_22": "jānāmi, mā maṁ anāthaṁ karī’’ti. Sā iminā upāyeneva punadivasepi punadivasepīti pañca divasāni yāci.",
  "atk-s0514a2:47": "Rajjayācanakaṇḍaṁ niṭṭhitaṁ.",
  "atk-s0514a2:48_0": "Atha chaṭṭhe divase rājā sunandaṁ nāma sārathiṁ pakkosāpetvā ‘‘tāta, sunandasārathi",
  "atk-s0514a2:48_1": "sve pātova avamaṅgalarathe avamaṅgalaasse yojetvā kumāraṁ tattha nipajjāpetvā pacchimadvārena",
  "atk-s0514a2:48_2": "nīharitvā āmakasusāne catubbhittikaṁ āvāṭaṁ khaṇitvā tattha naṁ pakkhipitvā kuddālapiṭṭhena",
  "atk-s0514a2:48_3": "matthakaṁ bhinditvā jīvitakkhayaṁ pāpetvā upari paṁsuṁ datvā pathavivaḍḍhanakammaṁ",
  "atk-s0514a2:48_4": "katvā nhatvā ehī’’ti āṇāpesi. So ‘‘sādhu, devā’’ti sampaṭicchi. Atha chaṭṭhampi rattiṁ",
  "atk-s0514a2:48_5": "devī kumāraṁ yācitvā ‘‘tāta temiyakumāra, tava pitā kāsirājā taṁ sve pātova āmakasusāne",
  "atk-s0514a2:48_6": "nikhaṇituṁ āṇāpesi, sve pātova maraṇaṁ pāpuṇissasi puttā’’ti āha. Taṁ sutvā mahāsattassa",
  "atk-s0514a2:48_7": "‘‘tāta temiyakumāra, soḷasa vassāni tayā kato vāyāmo idāni matthakaṁ pakko’’ti cintentassa",
  "atk-s0514a2:48_8": "abbhantare pīti uppajji. Mātuyā panassa hadayaṁ bhijjamānaṁ viya ahosi, evaṁ santepi",
  "atk-s0514a2:48_9": "‘‘manoratho matthakaṁ pāpuṇissatī’’ti mātuyā saddhiṁ nālapi.",
  "atk-s0514a2:49_0": "Athassā rattiyā accayena pātova sunando sārathi rathaṁ yojento devatānubhāvena mahāsattassa",
  "atk-s0514a2:49_1": "pāramitānubhāvena ca maṅgalarathe maṅgalaasse yojetvā rathaṁ rājadvāre ṭhapetvā mahātalaṁ",
  "atk-s0514a2:49_2": "abhiruhitvā sirigabbhaṁ pavisitvā deviṁ vanditvā evamāha – ‘‘devi, mayhaṁ mā kujjha,",
  "atk-s0514a2:49_3": "rañño āṇā’’ti vatvā puttaṁ āliṅgitvā nipannaṁ deviṁ piṭṭhihatthena apanetvā pupphakalāpaṁ",
  "atk-s0514a2:49_4": "viya kumāraṁ ukkhipitvā pāsādā otari. Tadā candādevī uraṁ paharitvā mahantena saddena",
  "atk-s0514a2:49_5": "paridevitvā mahātale ohīyi. Atha naṁ mahāsatto oloketvā ‘‘mayi akathente mātā hadayena",
  "atk-s0514a2:49_6": "phalitena marissatī’’ti kathetukāmo hutvāpi ‘‘sace ahaṁ kathessāmi, soḷasa vassāni",
  "atk-s0514a2:49_7": "kato vāyāmo me mogho bhavissati, akathento panāhaṁ attano ca mātāpitūnañca mahājanassa",
  "atk-s0514a2:49_8": "ca paccayo bhavissāmī’’ti adhivāsesi.",
  "atk-s0514a2:50_0": "Atha naṁ sārathi rathaṁ āropetvā ‘‘pacchimadvārābhimukhaṁ rathaṁ pesessāmī’’ti cintetvā",
  "atk-s0514a2:50_1": "rathaṁ pesesi. Tadā mahāsattassa pāramitānubhāvena devatāviggahito hutvā rathaṁ nivattāpetvā",
  "atk-s0514a2:50_2": "pācīnadvārābhimukhaṁ rathaṁ pesesi, atha rathacakkaṁ ummāre patihaññi. Mahāsattopi",
  "atk-s0514a2:50_3": "tassa saddaṁ sutvā ‘‘manoratho me matthakaṁ patto’’ti suṭṭhutaraṁ tuṭṭhacitto ahosi.",
  "atk-s0514a2:50_4": "Ratho nagarā nikkhamitvā devatānubhāvena tiyojanikaṁ ṭhānaṁ gato. Tattha vanaghaṭaṁ",
  "atk-s0514a2:50_5": "sārathissa āmakasusānaṁ viya upaṭṭhāsi. So ‘‘idaṁ ṭhānaṁ phāsuka’’nti sallakkhetvā",
  "atk-s0514a2:50_6": "rathaṁ maggā okkamāpetvā maggapasse ṭhapetvā rathā oruyha mahāsattassa ābharaṇabhaṇḍaṁ",
  "atk-s0514a2:50_7": "omuñcitvā bhaṇḍikaṁ katvā ekamantaṁ ṭhapetvā kuddālaṁ ādāya rathassa avidūre ṭhāne",
  "atk-s0514a2:50_8": "catubbhittikaṁ āvāṭaṁ khaṇituṁ ārabhi.",
  "atk-s0514a2:51_0": "Tato bodhisatto cintesi ‘‘ayaṁ me vāyāmakālo, ahañhi soḷasa vassāni hatthapāde na",
  "atk-s0514a2:51_1": "cālesiṁ, kiṁ nu kho me balaṁ atthi, udāhu no’’ti. So uṭṭhāya vāmahatthena dakkhiṇahatthaṁ,",
  "atk-s0514a2:51_2": "dakkhiṇahatthena vāmahatthaṁ parāmasanto ubhohi hatthehi pāde sambāhitvā rathā otarituṁ",
  "atk-s0514a2:51_3": "cittaṁ uppādesi. Tāvadevassa pādapatitaṭṭhāne vātapuṇṇabhastacammaṁ viya mahāpathavī",
  "atk-s0514a2:51_4": "abbhuggantvā rathassa pacchimantaṁ āhacca aṭṭhāsi. Mahāsatto rathā otaritvā katipaye",
  "atk-s0514a2:51_5": "vāre aparāparaṁ caṅkamitvā ‘‘imināva niyāmena ekadivasaṁ yojanasatampi me gantuṁ",
  "atk-s0514a2:51_6": "balaṁ atthī’’ti ñatvā ‘‘sace, sārathi, mayā saddhiṁ virujjheyya, atthi nu kho me",
  "atk-s0514a2:51_7": "tena saha paṭivirujjhituṁ bala’’nti upadhārento rathassa pacchimantaṁ gahetvā kumārakānaṁ",
  "atk-s0514a2:51_8": "kīḷanayānakaṁ viya ukkhipitvā rathaṁ paribbhamento aṭṭhāsi. Athassa ‘‘atthi me tena",
  "atk-s0514a2:51_9": "saha paṭivirujjhituṁ bala’’nti sallakkhetvā pasādhanatthāya cittaṁ uppajji.",
  "atk-s0514a2:52_0": "Taṁkhaṇaññeva sakkassa bhavanaṁ uṇhākāraṁ dassesi. Sakko āvajjento taṁ kāraṇaṁ ñatvā",
  "atk-s0514a2:52_1": "‘‘temiyakumārassa manoratho matthakaṁ patto, idāni pasādhanatthāya cittaṁ uppannaṁ,",
  "atk-s0514a2:52_2": "kiṁ etassa mānusakena pasādhanenā’’ti dibbapasādhanaṁ gāhāpetvā vissakammadevaputtaṁ",
  "atk-s0514a2:52_3": "pakkosāpetvā ‘‘tāta vissakamma devaputta, tvaṁ gaccha, kāsirājassa puttaṁ temiyakumāraṁ",
  "atk-s0514a2:52_4": "alaṅkarohī’’ti āṇāpesi. So ‘‘sādhū’’ti sampaṭicchitvā tāvatiṁsabhavanato otaritvā",
  "atk-s0514a2:52_5": "tassa santikaṁ gantvā dasahi dussasahassehi veṭhanaṁ katvā dibbehi ceva mānusakehi",
  "atk-s0514a2:52_6": "ca alaṅkārehi sakkaṁ viya taṁ alaṅkaritvā sakaṭṭhānameva gato. So devarājalīlāya",
  "atk-s0514a2:52_7": "sārathissa khaṇanokāsaṁ gantvā āvāṭatīre ṭhatvā pucchanto tatiyaṁ gāthamāha –",
  "atk-s0514a2:53": "3.",
  "atk-s0514a2:54": " ‘‘Kiṁ nu santaramānova, kāsuṁ khaṇasi sārathi;",
  "atk-s0514a2:55": "Puṭṭho me samma akkhāhi, kiṁ kāsuyā karissasī’’ti.",
  "atk-s0514a2:56": "Tattha kāsunti āvāṭaṁ.",
  "atk-s0514a2:57": "Taṁ sutvā sārathi āvāṭaṁ khaṇanto uddhaṁ anoloketvāva catutthaṁ gāthāmāha –",
  "atk-s0514a2:58": "4.",
  "atk-s0514a2:59": " ‘‘Rañño mūgo ca pakkho ca, putto jāto acetaso;",
  "atk-s0514a2:60": "Somhi raññā samajjhiṭṭho, puttaṁ me nikhaṇaṁ vane’’ti.",
  "atk-s0514a2:61_0": "Tattha pakkhoti pīṭhasappī. ‘‘Mūgo’’ti vacaneneva panassa badhirabhāvopi sijjhati",
  "atk-s0514a2:61_1": "badhirassa hi paṭivacanaṁ kathetuṁ asakkuṇeyyattā. Acetasoti acittako viya jāto.",
  "atk-s0514a2:61_2": "Soḷasa vassāni akathitattā evamāha . Samajjhiṭṭhoti āṇatto, pesitoti attho. Nikhaṇaṁ",
  "atk-s0514a2:61_3": "vaneti vane nikhaṇeyyāsi.",
  "atk-s0514a2:62": "Atha naṁ mahāsatto āha –",
  "atk-s0514a2:63": "5.",
  "atk-s0514a2:64": " ‘‘Na badhiro na mūgosmi, na pakkho na ca vīkalo;",
  "atk-s0514a2:65": "Adhammaṁ sārathi kayirā, maṁ ce tvaṁ nikhaṇaṁ vane.",
  "atk-s0514a2:66": "6.",
  "atk-s0514a2:67": " ‘‘Ūrū bāhuñca me passa, bhāsitañca suṇohi me;",
  "atk-s0514a2:68": "Adhammaṁ sārathi kayirā, maṁ ce tvaṁ nikhaṇaṁ vane’’ti.",
  "atk-s0514a2:69_0": "Tattha na badhiroti samma sārathi, sace taṁ rājā evarūpaṁ puttaṁ mārāpetuṁ āṇāpesi,",
  "atk-s0514a2:69_1": "ahaṁ pana evarūpo na bhavāmīti dīpetuṁ evamāha. Maṁ ce tvaṁ nikhaṇaṁ vaneti sace",
  "atk-s0514a2:69_2": "badhirabhāvādivirahitaṁ evarūpaṁ maṁ vane nikhaṇeyyāsi, adhammaṁ kammaṁ kareyyāsīti",
  "atk-s0514a2:69_3": "attho. ‘‘Ūrū’’ti idaṁ so purimagāthaṁ sutvāpi naṁ anolokentameva disvā ‘‘alaṅkatasarīramassa",
  "atk-s0514a2:69_4": "dassessāmī’’ti cintetvā āha. Tassattho – samma sārathi, ime kañcanakadalikkhandhasadise",
  "atk-s0514a2:69_5": "ūrū, kanakacchaviṁ bāhuñca me passa, madhuravacanañca me suṇāhīti.",
  "atk-s0514a2:70_0": "Tato sārathi evaṁ cintesi ‘‘ko nu kho esa, āgatakālato paṭṭhāya attānameva vaṇṇetī’’ti.",
  "atk-s0514a2:70_1": "So āvāṭakhaṇanaṁ pahāya uddhaṁ olokento tassa rūpasampattiṁ disvā ‘‘ayaṁ puriso ko",
  "atk-s0514a2:70_2": "nu kho, manusso vā devo vā’’ti ajānanto imaṁ gāthamāha –",
  "atk-s0514a2:71": "7.",
  "atk-s0514a2:72": " ‘‘Devatā nusi gandhabbo, adu sakko purindado;",
  "atk-s0514a2:73": "Ko vā tvaṁ kassa vā putto, kathaṁ jānemu taṁ maya’’nti.",
  "atk-s0514a2:74": "Athassa mahāsatto attānaṁ ācikkhitvā dhammaṁ desento āha –",
  "atk-s0514a2:75": "8.",
  "atk-s0514a2:76": " ‘‘Namhi devo na gandhabbo, namhi sakko purindado;",
  "atk-s0514a2:77": "Kāsirañño ahaṁ putto, yaṁ kāsuyā nihaññasi.",
  "atk-s0514a2:78": "9.",
  "atk-s0514a2:79": " ‘‘Tassa rañño ahaṁ putto, yaṁ tvaṁ sammūpajīvasi;",
  "atk-s0514a2:80": "Adhammaṁ sārathi kayirā, maṁ ce tvaṁ nikhaṇaṁ vane.",
  "atk-s0514a2:81": "10.",
  "atk-s0514a2:82": " ‘‘Yassa rukkhassa chāyāya, nisīdeyya sayeyya vā;",
  "atk-s0514a2:83": "Na tassa sākhaṁ bhañjeyya, mittadubbho hi pāpako.",
  "atk-s0514a2:84": "11.",
  "atk-s0514a2:85": " ‘‘Yathā rukkho tathā rājā, yathā sākhā tathā ahaṁ;",
  "atk-s0514a2:86": "Yathā chāyūpago poso, evaṁ tvamasi sārathi;",
  "atk-s0514a2:87": "Adhammaṁ sārathi kayirā, maṁ ce tvaṁ nikhaṇaṁ vane’’ti.",
  "atk-s0514a2:88_0": "Tattha nihaññasīti nihanissasi. Yaṁ tvaṁ ettha nihanissāmīti saññāya kāsuṁ khaṇasi,",
  "atk-s0514a2:88_1": "so ahanti dīpeti. So ‘‘rājaputto aha’’nti vuttepi na saddahatiyeva, madhurakathāya",
  "atk-s0514a2:88_2": "panassa bajjhitvā dhammaṁ suṇanto aṭṭhāsi. Mittadubbhoti paribhuttachāyassa rukkhassa",
  "atk-s0514a2:88_3": "pattaṁ vā sākhaṁ vā aṅkuraṁ vā bhañjanto mittaghātako hoti lāmakapuriso, kimaṅgaṁ",
  "atk-s0514a2:88_4": "pana sāmiputtaghātako. Chāyūpagoti paribhogatthāya chāyaṁ upagato puriso viya rājānaṁ",
  "atk-s0514a2:88_5": "nissāya jīvamāno tvanti vadati.",
  "atk-s0514a2:89_0": "So evaṁ kathentepi bodhisatte na saddahatiyeva. Atha mahāsatto ‘‘saddahāpessāmi na’’nti",
  "atk-s0514a2:89_1": "devatānaṁ sādhukārena ceva attano ghosena ca vanaghaṭaṁ unnādento dasa mittapūjagāthā nāma ārabhi –",
  "atk-s0514a2:90": "12.",
  "atk-s0514a2:91": " ‘‘Pahūtabhakkho bhavati, vippavuṭṭho sakaṁgharā;",
  "atk-s0514a2:92": "Bahū naṁ upajīvanti, yo mittānaṁ na dubbhati.",
  "atk-s0514a2:93": "13.",
  "atk-s0514a2:94": " ‘‘Yaṁ yaṁ janapadaṁ yāti, nigame rājadhāniyo;",
  "atk-s0514a2:95": "Sabbattha pūjito hoti, yo mittānaṁ na dubbhati.",
  "atk-s0514a2:96": "14.",
  "atk-s0514a2:97": " ‘‘Nāssa corā pasāhanti, nātimaññanti khattiyā;",
  "atk-s0514a2:98": "Sabbe amitte tarati, yo mittānaṁ na dubbhati.",
  "atk-s0514a2:99": "15.",
  "atk-s0514a2:100": " ‘‘Akkuddho sagharaṁ eti, sabhāyaṁ paṭinandito;",
  "atk-s0514a2:101": "Ñātīnaṁ uttamo hoti, yo mittānaṁ na dubbhati.",
  "atk-s0514a2:102": "16.",
  "atk-s0514a2:103": " ‘‘Sakkatvā sakkato hoti, garu hoti sagāravo;",
  "atk-s0514a2:104": "Vaṇṇakittibhato hoti, yo mittānaṁ na dubbhati.",
  "atk-s0514a2:105": "17.",
  "atk-s0514a2:106": " ‘‘Pūjako labhate pūjaṁ, vandako paṭivandanaṁ;",
  "atk-s0514a2:107": "Yasokittiñca pappoti, yo mittānaṁ na dubbhati.",
  "atk-s0514a2:108": "18.",
  "atk-s0514a2:109": " ‘‘Aggi yathā pajjalati, devatāva virocati;",
  "atk-s0514a2:110": "Siriyā ajahito hoti, yo mittānaṁ na dubbhati.",
  "atk-s0514a2:111": "19.",
  "atk-s0514a2:112": " ‘‘Gāvo tassa pajāyanti, khette vuttaṁ virūhati;",
  "atk-s0514a2:113": "Vuttānaṁ phalamasnāti, yo mittānaṁ na dubbhati.",
  "atk-s0514a2:114": "20.",
  "atk-s0514a2:115": " ‘‘Darito pabbatāto vā, rukkhato patito naro;",
  "atk-s0514a2:116": "Cuto patiṭṭhaṁ labhati, yo mittānaṁ na dubbhati.",
  "atk-s0514a2:117": "21.",
  "atk-s0514a2:118": " ‘‘Virūḷhamūlasantānaṁ, nigrodhamiva māluto;",
  "atk-s0514a2:119": "Amittā nappasāhanti, yo mittānaṁ na dubbhatī’’ti.",
  "atk-s0514a2:120_0": "Tattha sakaṁ gharāti sakagharā, ayameva vā pāṭho. Na dubbhatīti na dussati. Mittānanti",
  "atk-s0514a2:120_1": "buddhādīnaṁ kalyāṇamittānaṁ na dubbhati. ‘‘Sabbattha pūjito hotī’’ti idaṁ sīvalivatthunā",
  "atk-s0514a2:120_2": "vaṇṇetabbaṁ. Na pasāhantīti pasayhakāraṁ kātuṁ na sakkonti. Idaṁ saṁkiccasāmaṇeravatthunā",
  "atk-s0514a2:120_3": "dīpetabbaṁ. ‘‘Nātimaññanti khattiyā’’ti idaṁ jotikaseṭṭhivatthunā dīpetabbaṁ. Taratīti",
  "atk-s0514a2:120_4": "atikkamati. Sagharanti attagharaṁ. Mittānaṁ dubbhanto attano gharaṁ āgacchantopi",
  "atk-s0514a2:120_5": "ghaṭṭitacitto kuddhova āgacchati, ayaṁ pana akuddhova sakagharaṁ eti. Paṭinanditoti",
  "atk-s0514a2:120_6": "bahūnaṁ sannipātaṭṭhāne amittadubbhino guṇakathaṁ kathenti, tāya so paṭinandito hoti pamuditacitto.",
  "atk-s0514a2:121_0": "Sakkatvā sakkato hotīti paraṁ sakkatvā sayampi parehi sakkato hoti. Garu hoti sagāravoti",
  "atk-s0514a2:121_1": "paresu sagāravo sayampi parehi garuko hoti. Vaṇṇakittibhatoti bhatavaṇṇakitti, guṇañceva",
  "atk-s0514a2:121_2": "kittisaddañca ukkhipitvā caranto nāma hotīti attho. Pūjakoti mittānaṁ pūjako hutvā",
  "atk-s0514a2:121_3": "sayampi pūjaṁ labhati. Vandakoti buddhādīnaṁ kalyāṇamittānaṁ vandako hutvā punabbhave",
  "atk-s0514a2:121_4": "paṭivandanaṁ labhati. Yasokittiñcāti issariyaparivārañceva guṇakittiñca pappoti.",
  "atk-s0514a2:121_5": "Imāya gāthāya cittagahapatino vatthu (dha. pa. 73-74) kathetabbaṁ.",
  "atk-s0514a2:122_0": "Pajjalatīti issariyaparivārena pajjalati. Siriyā ajahito hotīti ettha anāthapiṇḍikassa",
  "atk-s0514a2:122_1": "vatthu (dha. pa. 119-120) kathetabbaṁ. Asnātīti paribhuñjati. ‘‘Patiṭṭhaṁ labhatī’’ti",
  "atk-s0514a2:122_2": "idaṁ cūḷapadumajātakena (jā. 1.2.85-86) dīpetabbaṁ. Virūḷhamūlasantānanti vaḍḍhitamūlapārohaṁ.",
  "atk-s0514a2:122_3": "Amittā nappasāhantīti ettha kuraraghariyasoṇattherassa mātu gehaṁ paviṭṭhacoravatthu kathetabbaṁ.",
  "atk-s0514a2:123_0": "Sunando sārathi ettakāhi gāthāhi dhammaṁ desentampi taṁ asañjānitvā ‘‘ko nu kho aya’’nti",
  "atk-s0514a2:123_1": "āvāṭakhaṇanaṁ pahāya rathasamīpaṁ gantvā tattha tañca pasādhanabhaṇḍañca ubhayaṁ",
  "atk-s0514a2:123_2": "adisvā puna āgantvā olokento taṁ sañjānitvā tassa pādesu patitvā añjaliṁ paggayha",
  "atk-s0514a2:123_3": "yācanto imaṁ gāthamāha –",
  "atk-s0514a2:124": "22.",
  "atk-s0514a2:125": " ‘‘Ehi taṁ paṭinessāmi, rājaputta sakaṁ gharaṁ;",
  "atk-s0514a2:126": "Rajjaṁ kārehi bhaddante, kiṁ araññe karissasī’’ti.",
  "atk-s0514a2:127": "Atha naṁ mahāsatto āha –",
  "atk-s0514a2:128": "23.",
  "atk-s0514a2:129": " ‘‘Alaṁ me tena rajjena, ñātakehi dhanena vā;",
  "atk-s0514a2:130": "Yaṁ me adhammacariyāya, rajjaṁ labbhetha sārathī’’ti.",
  "atk-s0514a2:131": "Tattha alanti paṭikkhepavacanaṁ.",
  "atk-s0514a2:132": "Sārathi āha –",
  "atk-s0514a2:133": "24.",
  "atk-s0514a2:134": " ‘‘Puṇṇapattaṁ maṁ lābhehi, rājaputta ito gato;",
  "atk-s0514a2:135": "Pitā mātā ca me dajjuṁ, rājaputta tayī gate.",
  "atk-s0514a2:136": "25.",
  "atk-s0514a2:137": " ‘‘Orodhā ca kumārā ca, vesiyānā ca brāhmaṇā;",
  "atk-s0514a2:138": "Tepi attamanā dajjuṁ, rājaputta tayī gate.",
  "atk-s0514a2:139": "26.",
  "atk-s0514a2:140": " ‘‘Hatthārohā anīkaṭṭhā, rathikā pattikārakā;",
  "atk-s0514a2:141": "Tepi attamanā dajjuṁ, rājaputta tayī gate.",
  "atk-s0514a2:142": "27.",
  "atk-s0514a2:143": " ‘‘Bahudhaññā jānapadā, negamā ca samāgatā;",
  "atk-s0514a2:144": "Upāyanāni me dajjuṁ, rājaputta tayī gate’’ti.",
  "atk-s0514a2:145_0": "Tattha puṇṇapattanti tuṭṭhidāyaṁ. Dajjunti sattaratanavassaṁ vassantā viya mama ajjhāsayapūraṇaṁ",
  "atk-s0514a2:145_1": "tuṭṭhidāyaṁ dadeyyuṁ. Idaṁ so ‘‘appeva nāma mayi anukampāya gaccheyyā’’ti cintetvā",
  "atk-s0514a2:145_2": "āha. Vesiyānā cāti vessā ca. Upāyanānīti paṇṇākārāni.",
  "atk-s0514a2:146": "Atha naṁ mahāsatto āha –",
  "atk-s0514a2:147": "28.",
  "atk-s0514a2:148": " ‘‘Pitu mātu cahaṁ catto, raṭṭhassa nigamassa ca;",
  "atk-s0514a2:149": "Atho sabbakumārānaṁ, natthi mayhaṁ sakaṁ gharaṁ.",
  "atk-s0514a2:150": "29.",
  "atk-s0514a2:151": " ‘‘Anuññāto ahaṁ matyā, sañcatto pitarā mahaṁ;",
  "atk-s0514a2:152": "Ekoraññe pabbajito, na kāme abhipatthaye’’ti.",
  "atk-s0514a2:153_0": "Tattha pitu mātu cāti pitarā ca mātarā ca ahaṁ catto. Itaresupi eseva nayo. Matyāti",
  "atk-s0514a2:153_1": "samma sārathi, ahaṁ sattāhaṁ rajjaṁ paricchinditvā varaṁ gaṇhantiyā mātarā anuññāto",
  "atk-s0514a2:153_2": "nāma. Sañchattoti suṭṭhu catto. Pabbajitoti pabbajitvā araññe vasanatthāya nikkhantoti attho.",
  "atk-s0514a2:154": "Evaṁ mahāsattassa attano guṇe kathentassa pīti uppajji, tato pītivegena udānaṁ udānento āha –",
  "atk-s0514a2:155": "30.",
  "atk-s0514a2:156": " ‘‘Api ataramānānaṁ, phalāsāva samijjhati;",
  "atk-s0514a2:157": "Vipakkabrahmacariyosmi, evaṁ jānāhi sārathi.",
  "atk-s0514a2:158": "31.",
  "atk-s0514a2:159": " ‘‘Api ataramānānaṁ, sammadattho vipaccati;",
  "atk-s0514a2:160": "Vipakkabrahmacariyosmi, nikkhanto akutobhayo’’ti.",
  "atk-s0514a2:161_0": "Tattha phalāsāvāti ataramānassa mama soḷasavassehi katavāyāmassa samiddhaṁ ajjhāsayaphalaṁ",
  "atk-s0514a2:161_1": "dassetuṁ evamāha. Vipakkabrahmacariyosmīti niṭṭhappattamanoratho. Sammadattho vipaccatīti",
  "atk-s0514a2:161_2": "sammā upāyena kāraṇena kattabbakiccaṁ sampajjati.",
  "atk-s0514a2:162": "Sārathi āha –",
  "atk-s0514a2:163": "32.",
  "atk-s0514a2:164": " ‘‘Evaṁ vaggukatho santo, visaṭṭhavacano casi;",
  "atk-s0514a2:165": "Kasmā pitu ca mātucca, santike na bhaṇī tadā’’ti.",
  "atk-s0514a2:166": "Tattha vaggukathoti sakhilakatho.",
  "atk-s0514a2:167": "Tato mahāsatto āha –",
  "atk-s0514a2:168": "33.",
  "atk-s0514a2:169": " ‘‘Nāhaṁ asandhitā pakkho, na badhiro asotatā;",
  "atk-s0514a2:170": "Nāhaṁ ajivhatā mūgo, mā maṁ mūgamadhārayi.",
  "atk-s0514a2:171": "34.",
  "atk-s0514a2:172": " ‘‘Purimaṁ sarāmahaṁ jātiṁ, yattha rajjamakārayiṁ;",
  "atk-s0514a2:173": "Kārayitvā tahiṁ rajjaṁ, pāpatthaṁ nirayaṁ bhusaṁ.",
  "atk-s0514a2:174": "35.",
  "atk-s0514a2:175": " ‘‘Vīsatiñceva vassāni, tahiṁ rajjamakārayiṁ;",
  "atk-s0514a2:176": "Asītivassasahassāni, nirayamhi apaccisaṁ.",
  "atk-s0514a2:177": "36.",
  "atk-s0514a2:178": " ‘‘Tassa rajjassahaṁ bhīto, mā maṁ rajjābhisecayuṁ;",
  "atk-s0514a2:179": "Tasmā pitu ca mātucca, santike na bhaṇiṁ tadā.",
  "atk-s0514a2:180": "37.",
  "atk-s0514a2:181": " ‘‘Ucchaṅge maṁ nisādetvā, pitā atthānusāsati;",
  "atk-s0514a2:182": "Ekaṁ hanatha bandhatha, ekaṁ khārāpatacchikaṁ;",
  "atk-s0514a2:183": "Ekaṁ sūlasmiṁ uppetha, iccassa manusāsati.",
  "atk-s0514a2:184": "38.",
  "atk-s0514a2:185": " ‘‘Tāyāhaṁ pharusaṁ sutvā, vācāyo samudīritā;",
  "atk-s0514a2:186": "Amūgo mūgavaṇṇena, apakkho pakkhasammato;",
  "atk-s0514a2:187": "Sake muttakarīsasmiṁ, acchāhaṁ samparipluto.",
  "atk-s0514a2:188": "39.",
  "atk-s0514a2:189": " ‘‘Kasirañca parittañca, tañca dukkhena saṁyutaṁ;",
  "atk-s0514a2:190": "Komaṁ jīvitamāgamma, veraṁ kayirātha kenaci.",
  "atk-s0514a2:191": "40.",
  "atk-s0514a2:192": " ‘‘Paññāya ca alābhena, dhammassa ca adassanā;",
  "atk-s0514a2:193": "Komaṁ jīvitamāgamma, veraṁ kayirātha kenaci.",
  "atk-s0514a2:194": "41.",
  "atk-s0514a2:195": " ‘‘Api ataramānānaṁ, phalāsāva samijjhati;",
  "atk-s0514a2:196": "Vipakkabrahmacariyosmi, evaṁ jānāhi sārathi.",
  "atk-s0514a2:197": "42.",
  "atk-s0514a2:198": " ‘‘Api ataramānānaṁ, sammadattho vipaccati;",
  "atk-s0514a2:199": "Vipakkabrahmacariyosmi, nikkhanto akutobhayo’’ti.",
  "atk-s0514a2:200_0": "Tattha asandhitāti sandhīnaṁ abhāvena. Asotatāti sotānaṁ abhāvena. Ajivhatāti samparivattanajivhāya",
  "atk-s0514a2:200_1": "abhāvena mūgo ahaṁ na bhavāmi. Yatthāti yāya jātiyā bārāṇasinagare rajjaṁ akārayiṁ.",
  "atk-s0514a2:200_2": "Pāpatthanti pāpataṁ. Patito asmīti vadati. Rajjābhisecayunti rajje abhisecayuṁ. Nisādetvāti",
  "atk-s0514a2:200_3": "nisīdāpetvā. Atthānusāsatīti atthaṁ anusāsati. Khārāpatacchikanti sattīhi paharitvā",
  "atk-s0514a2:200_4": "khārāhi patacchikaṁ karotha. Uppethāti āvunatha. Iccassa manusāsatīti evamassa atthaṁ",
  "atk-s0514a2:200_5": "anusāsati. Tāyāhanti tāyo vācāyo ahaṁ. Pakkhasammatoti pakkho iti sammato ahosiṁ.",
  "atk-s0514a2:200_6": "Acchāhanti acchiṁ ahaṁ, avasinti attho. Sampariplutoti samparikiṇṇo, nimuggo hutvāti attho.",
  "atk-s0514a2:201_0": "Kasiranti dukkhaṁ. Parittanti appaṁ. Idaṁ vuttaṁ hoti – sammasārathi, sacepi sattānaṁ",
  "atk-s0514a2:201_1": "jīvitaṁ dukkhampi samānaṁ bahuciraṭṭhitikaṁ bhaveyya, pattheyya, parittampi samānaṁ",
  "atk-s0514a2:201_2": "sace sukhaṁ bhaveyya, pattheyya, idaṁ pana kasirañca parittañca sakalena vaṭṭadukkhena",
  "atk-s0514a2:201_3": "saṁyuttaṁ sannihitaṁ omadditaṁ. Komanti ko imaṁ. Veranti pāṇātipātādipañcavidhaṁ",
  "atk-s0514a2:201_4": "veraṁ. Kenacīti kenaci kāraṇena . Paññāyāti vipassanāpaññāya alābhena. Dhammassāti",
  "atk-s0514a2:201_5": "sotāpattimaggassa adassanena. Puna udānagāthāyo agantukāmatāya thirabhāvadassanatthaṁ kathesi.",
  "atk-s0514a2:202_0": "Taṁ sutvā sunando sārathi ‘‘ayaṁ kumāro evarūpaṁ rajjasiriṁ kuṇapaṁ viya chaḍḍetvā",
  "atk-s0514a2:202_1": "attano adhiṭṭhānaṁ abhinditvā ‘‘pabbajissāmīti araññaṁ paviṭṭho, mama iminā dujjīvitena",
  "atk-s0514a2:202_2": "ko attho, ahampi tena saddhiṁ pabbajissāmī’’ti cintetvā imaṁ gāthamāha –",
  "atk-s0514a2:203": "43.",
  "atk-s0514a2:204": " ‘‘Ahampi pabbajissāmi, rājaputta tavantike;",
  "atk-s0514a2:205": "Avhāyassu maṁ bhaddante, pabbajjā mama ruccatī’’ti.",
  "atk-s0514a2:206": "Tattha tavantiketi tava santike. Avhāyassūti ‘‘ehi pabbajāhī’’ti pakkosassu.",
  "atk-s0514a2:207_0": "Evaṁ tena yācitopi mahāsatto ‘‘sacāhaṁ idāneva taṁ pabbājessāmi, mātāpitaro idha",
  "atk-s0514a2:207_1": "nāgacchissanti, atha nesaṁ parihāni bhavissati, ime assā ca ratho ca pasādhanabhaṇḍañca",
  "atk-s0514a2:207_2": "idheva nassissanti, ‘yakkho so, khādito nu kho tena sārathī’ti garahāpi me uppajjissatī’’ti",
  "atk-s0514a2:207_3": "cintetvā attano ca garahāmocanatthaṁ mātāpitūnañca vuḍḍhiṁ sampassanto asse ca rathañca",
  "atk-s0514a2:207_4": "pasādhanabhaṇḍañca tassa iṇaṁ katvā dassento imaṁ gāthamāha –",
  "atk-s0514a2:208": "44.",
  "atk-s0514a2:209": " ‘‘Rathaṁ niyyādayitvāna, anaṇo ehi sārathi;",
  "atk-s0514a2:210": "Anaṇassa hi pabbajjā, etaṁ isīhi vaṇṇita’’nti.",
  "atk-s0514a2:211": "Tattha etanti etaṁ pabbajjākaraṇaṁ buddhādīhi isīhi vaṇṇitaṁ pasatthaṁ thomitaṁ.",
  "atk-s0514a2:212_0": "Taṁ sutvā sārathi ‘‘sace mayi nagaraṁ gate esa aññattha gaccheyya, pitā cassa imaṁ",
  "atk-s0514a2:212_1": "pavattiṁ sutvā ‘puttaṁ me dassehī’ti puna āgato imaṁ na passeyya, rājadaṇḍaṁ me kareyya,",
  "atk-s0514a2:212_2": "tasmā ahaṁ attano guṇaṁ kathetvā aññatthāgamanatthāya paṭiññaṁ gaṇhissāmī’’ti cintento gāthādvayamāha –",
  "atk-s0514a2:213": "45.",
  "atk-s0514a2:214": " ‘‘Yadeva tyāhaṁ vacanaṁ, akaraṁ bhaddamatthu te;",
  "atk-s0514a2:215": "Tadeva me tvaṁ vacanaṁ, yācito kattumarahasi.",
  "atk-s0514a2:216": "46.",
  "atk-s0514a2:217": " ‘‘Idheva tāva acchassu, yāva rājānamānaye;",
  "atk-s0514a2:218": "Appeva te pitā disvā, patīto sumano siyā’’ti.",
  "atk-s0514a2:219": "Tato mahāsatto āha –",
  "atk-s0514a2:220": "47.",
  "atk-s0514a2:221": " ‘‘Karomi te taṁ vacanaṁ, yaṁ maṁ bhaṇasi sārathi;",
  "atk-s0514a2:222": "Ahampi daṭṭhukāmosmi, pitaraṁ me idhāgataṁ.",
  "atk-s0514a2:223": "48.",
  "atk-s0514a2:224": " ‘‘Ehi samma nivattassu, kusalaṁ vajjāsi ñātinaṁ;",
  "atk-s0514a2:225": "Mātaraṁ pitaraṁ mayhaṁ, vutto vajjāsi vandana’’nti.",
  "atk-s0514a2:226_0": "Tattha karomi tetanti karomi te etaṁ vacanaṁ. Ehi samma nivattassūti samma sārathi,",
  "atk-s0514a2:226_1": "tattha gantvā ehi, ettova khippameva nivattassu. Vutto vajjāsīti mayā vutto hutvā",
  "atk-s0514a2:226_2": "‘‘putto vo temiyakumāro vandatī’’ti vandanaṁ vadeyyāsīti attho.",
  "atk-s0514a2:227_0": "Iti vatvā mahāsatto suvaṇṇakadali viya onamitvā pañcapatiṭṭhitena bārāṇasinagarābhimukho",
  "atk-s0514a2:227_1": "mātāpitaro vanditvā sārathissa sāsanaṁ adāsi. So sāsanaṁ gahetvā kumāraṁ padakkhiṇaṁ",
  "atk-s0514a2:227_2": "katvā rathamāruyha nagarābhimukho pāyāsi. Tamatthaṁ pakāsento satthā āha –",
  "atk-s0514a2:228": "49.",
  "atk-s0514a2:229": " ‘‘Tassa pāde gahetvāna, katvā ca naṁ padakkhiṇaṁ;",
  "atk-s0514a2:230": "Sārathi rathamāruyha, rājadvāraṁ upāgamī’’ti.",
  "atk-s0514a2:231": "Tassattho – bhikkhave, evaṁ vutto so sārathi, tassa kumārassa pāde gahetvā taṁ padakkhiṇaṁ katvā rathaṁ āruyha rājadvāraṁ upāgamīti.",
  "atk-s0514a2:232_0": "Tasmiṁ khaṇe candādevī sīhapañjaraṁ vivaritvā ‘‘kā nu kho me puttassa pavattī’’ti",
  "atk-s0514a2:232_1": "sārathissa āgamanamaggaṁ olokentī taṁ ekakaṁ āgacchantaṁ disvā uraṁ paharitvā paridevi.",
  "atk-s0514a2:232_2": "Tamatthaṁ pakāsento satthā āha –",
  "atk-s0514a2:233": "50.",
  "atk-s0514a2:234": " ‘‘Suññaṁ mātā rathaṁ disvā, ekaṁ sārathimāgataṁ;",
  "atk-s0514a2:235": "Assupuṇṇehi nettehi, rodantī naṁ udikkhati.",
  "atk-s0514a2:236": "51.",
  "atk-s0514a2:237": " ‘‘Ayaṁ so sārathi eti, nihantvā mama atrajaṁ;",
  "atk-s0514a2:238": "Nihato nūna me putto, pathabyā bhūmivaḍḍhano.",
  "atk-s0514a2:239": "52.",
  "atk-s0514a2:240": " ‘‘Amittā nūna nandanti, patītā nūna verino;",
  "atk-s0514a2:241": "Āgataṁ sārathiṁ disvā, nihantvā mama atrajaṁ.",
  "atk-s0514a2:242": "53.",
  "atk-s0514a2:243": " ‘‘Suññaṁ mātā rathaṁ disvā, ekaṁ sārathimāgataṁ;",
  "atk-s0514a2:244": "Assupuṇṇehi nettehi, rodantī paripucchi naṁ.",
  "atk-s0514a2:245": "54.",
  "atk-s0514a2:246": " ‘‘Kiṁ nu mūgo kiṁnu pakkho, kiṁnu so vilapī tadā;",
  "atk-s0514a2:247": "Nihaññamāno bhūmiyā, taṁ me akkhāhi sārathi.",
  "atk-s0514a2:248": "55.",
  "atk-s0514a2:249": " ‘‘Kathaṁ hatthehi pādehi, mūgapakkho vivajjayi;",
  "atk-s0514a2:250": "Nihaññamāno bhūmiyā, taṁ me akkhāhi pucchito’’ti.",
  "atk-s0514a2:251_0": "Tattha mātāti temiyakumārassa mātā. Pathabyā bhūmivaḍḍhanoti so mama putto bhūmivaḍḍhano",
  "atk-s0514a2:251_1": "hutvā pathabyā nihato nūna. Rodantī paripucchi nanti taṁ rathaṁ ekamantaṁ ṭhapetvā",
  "atk-s0514a2:251_2": "mahātalaṁ abhiruyha candādeviṁ vanditvā ekamante ṭhitaṁ sārathiṁ paripucchi. Kinnūti",
  "atk-s0514a2:251_3": "kiṁ nu so mama putto mūgo eva pakkho eva. Tadāti yadā naṁ tvaṁ kāsuyaṁ pakkhipitvā",
  "atk-s0514a2:251_4": "kuddālena matthake pahari, tadā. Nihaññamāno bhūmiyāti tayā bhūmiyaṁ nihaññamāno",
  "atk-s0514a2:251_5": "kiṁ nu vilapi. Taṁ meti taṁ sabbaṁ aparihāpetvā me akkhāhi. Vivajjayīti ‘‘apehi sārathi,",
  "atk-s0514a2:251_6": "mā maṁ mārehī’’ti kathaṁ hatthehi pādehi ca phandanto taṁ apanudi, taṁ me kathehīti attho.",
  "atk-s0514a2:252": "Tato sārathi āha –",
  "atk-s0514a2:253": "56.",
  "atk-s0514a2:254": " ‘‘Akkheyyaṁ te ahaṁ ayye, dajjāsi abhayaṁ mama;",
  "atk-s0514a2:255": "Yaṁ me sutaṁ vā diṭṭhaṁ vā, rājaputtassa santike’’ti.",
  "atk-s0514a2:256_0": "Tattha dajjāsīti sace abhayaṁ dadeyyāsi, so idaṁ ‘‘sacāhaṁ ‘tava putto neva mūgo",
  "atk-s0514a2:256_1": "na pakkho madhurakatho dhammakathiko’ti vakkhāmi, atha ‘kasmā taṁ gahetvā nāgatosī’ti",
  "atk-s0514a2:256_2": "rājā kuddho rājadaṇḍampi me kareyya, abhayaṁ tāva yācissāmī’’ti cintetvā āha.",
  "atk-s0514a2:257": "Atha naṁ candādevī āha –",
  "atk-s0514a2:258": "57.",
  "atk-s0514a2:259": " ‘‘Abhayaṁ samma te dammi, abhīto bhaṇa sārathi;",
  "atk-s0514a2:260": "Yaṁ te sutaṁ vā diṭṭhaṁ vā, rājaputtassa santike’’ti.",
  "atk-s0514a2:261": "Tato sārathi āha –",
  "atk-s0514a2:262": "58.",
  "atk-s0514a2:263": " ‘‘Na so mūgo na so pakkho, visaṭṭhavacano ca so;",
  "atk-s0514a2:264": "Rajjassa kira so bhīto, akarā ālaye bahū.",
  "atk-s0514a2:265": "59.",
  "atk-s0514a2:266": " ‘‘Purimaṁ sarati so jātiṁ, yattha rajjamakārayi;",
  "atk-s0514a2:267": "Kārayitvā tahiṁ rajjaṁ, pāpattha nirayaṁ bhusaṁ.",
  "atk-s0514a2:268": "60.",
  "atk-s0514a2:269": " ‘‘Vīsatiñceva vassāni, tahiṁ rajjamakārayi;",
  "atk-s0514a2:270": "Asītivassasahassāni, nirayamhi apacci so.",
  "atk-s0514a2:271": "61.",
  "atk-s0514a2:272": " ‘‘Tassa rajjassa so bhīto, mā maṁ rajjābhisecayuṁ;",
  "atk-s0514a2:273": "Tasmā pitu ca mātucca, santike na bhaṇī tadā.",
  "atk-s0514a2:274": "62.",
  "atk-s0514a2:275": " ‘‘Aṅgapaccaṅgasampanno , ārohapariṇāhavā;",
  "atk-s0514a2:276": "Visaṭṭhavacano pañño, magge saggassa tiṭṭhati.",
  "atk-s0514a2:277": "63.",
  "atk-s0514a2:278": " ‘‘Sace tvaṁ daṭṭhukāmāsi, rājaputtaṁ tavatrajaṁ;",
  "atk-s0514a2:279": "Ehi taṁ pāpayissāmi, yattha sammati temiyo’’ti.",
  "atk-s0514a2:280_0": "Tattha visaṭṭhavacanoti apalibuddhakatho. Akarā ālaye bahūti tumhākaṁ vañcanāni bahūni",
  "atk-s0514a2:280_1": "akāsi. Paññoti paññavā. Sace tvanti rājānaṁ dhuraṁ katvā ubhopi te evamāha. Yattha",
  "atk-s0514a2:280_2": "sammati temiyoti yattha vo putto mayā gahitapaṭiñño hutvā acchati, tattha pāpayissāmi,",
  "atk-s0514a2:280_3": "idāni papañcaṁ akatvā lahuṁ gantuṁ vaṭṭatīti āha.",
  "atk-s0514a2:281_0": "Kumāro pana sārathiṁ pesetvā pabbajitukāmo ahosi. Tadā sakko tassa manaṁ ñatvā tasmiṁ",
  "atk-s0514a2:281_1": "khaṇe vissakammadevaputtaṁ pakkosāpetvā ‘‘tāta vissakammadevaputta, temiyakumāro",
  "atk-s0514a2:281_2": "pabbajitukāmo, tvaṁ tassa paṇṇasālañca pabbajitaparikkhārañca māpetvā ehī’’ti pesesi.",
  "atk-s0514a2:281_3": "So ‘‘sādhū’’ti sampaṭicchitvā vegena gantvā tiyojanike vanasaṇḍe attano iddhibalena",
  "atk-s0514a2:281_4": "ramaṇīyaṁ assamaṁ māpetvā rattiṭṭhānadivāṭṭhānañca pokkharaṇiñca āvāṭañca akālaphalasampannaṁ",
  "atk-s0514a2:281_5": "rukkhañca katvā paṇṇasālasamīpe catuvīsatihatthappamāṇaṁ caṅkamaṁ māpetvā antocaṅkame",
  "atk-s0514a2:281_6": "ca phalikavaṇṇaṁ ruciraṁ vālukaṁ okiritvā sabbe pabbajitaparikkhāre māpetvā ‘‘ye",
  "atk-s0514a2:281_7": "pabbajitukāmā, te ime gahetvā pabbajantū’’ti bhittiyaṁ akkharāni likhitvā caṇḍavāḷe",
  "atk-s0514a2:281_8": "ca amanāpasadde sabbe migapakkhino ca palāpetvā sakaṭṭhānameva gato.",
  "atk-s0514a2:282_0": "Tasmiṁ khaṇe mahāsatto taṁ disvā sakkadattiyabhāvaṁ ñatvā, paṇṇasālaṁ pavisitvā vatthāni",
  "atk-s0514a2:282_1": "apanetvā, rattavākacīraṁ nivāsetvā ekaṁ pārupitvā ajinacammaṁ ekaṁse katvā jaṭāmaṇḍalaṁ",
  "atk-s0514a2:282_2": "bandhitvā kājaṁ aṁse katvā kattaradaṇḍamādāya paṇṇasālato nikkhamitvā pabbajitasiriṁ",
  "atk-s0514a2:282_3": "samubbahanto aparāparaṁ caṅkamitvā ‘‘aho sukhaṁ, aho sukha’’nti udānaṁ udānento paṇṇasālaṁ",
  "atk-s0514a2:282_4": "pavisitvā kaṭṭhattharaṇe nisinno pañca abhiññā aṭṭha samāpattiyo ca nibbattetvā sāyanhasamaye",
  "atk-s0514a2:282_5": "paṇṇasālato nikkhamitvā caṅkamanakoṭiyaṁ ṭhitakārarukkhato paṇṇāni gahetvā , sakkadattiyabhājane",
  "atk-s0514a2:282_6": "aloṇake atakke nidhūpane udake sedetvā amataṁ viya paribhuñjitvā cattāro brahmavihāre",
  "atk-s0514a2:282_7": "bhāvetvā tattha vāsaṁ kappesi.",
  "atk-s0514a2:283": "Kāsirājāpi sunandasārathissa vacanaṁ sutvā mahāsenaguttaṁ pakkosāpetvā taramānarūpova gamanasajjaṁ kāretuṁ āha –",
  "atk-s0514a2:284": "64.",
  "atk-s0514a2:285": " ‘‘Yojayantu rathe asse, kacchaṁ nāgāna bandhatha;",
  "atk-s0514a2:286": "Udīrayantu saṅkhapaṇavā, vādantu ekapokkharā.",
  "atk-s0514a2:287": "65.",
  "atk-s0514a2:288": " ‘‘Vādantu bherī sannaddhā, vaggū vādantu dundubhī;",
  "atk-s0514a2:289": "Negamā ca maṁ anventu, gacchaṁ puttanivedako.",
  "atk-s0514a2:290": "66.",
  "atk-s0514a2:291": " ‘‘Orodhā ca kumārā ca, vesiyānā ca brāhmaṇā;",
  "atk-s0514a2:292": "Khippaṁ yānāni yojentu, gacchaṁ puttanivedako.",
  "atk-s0514a2:293": "67.",
  "atk-s0514a2:294": " ‘‘Hatthārohā anīkaṭṭhā, rathikā pattikārakā;",
  "atk-s0514a2:295": "Khippaṁ yānāni yojentu, gacchaṁ puttanivedako.",
  "atk-s0514a2:296": "68.",
  "atk-s0514a2:297": " ‘‘Samāgatā jānapadā, negamā ca samāgatā;",
  "atk-s0514a2:298": "Khippaṁ yānāni yojentu, gacchaṁ puttanivedako’’ti.",
  "atk-s0514a2:299_0": "Tattha udīrayantūti saddaṁ muñcantu. Vādantūti vajjantu. Ekapokkharāti ekamukhabheriyo.",
  "atk-s0514a2:299_1": "Sannaddhāti suṭṭhu naddhā. Vaggūti madhurassarā. Gacchanti gamissāmi. Puttanivedakoti",
  "atk-s0514a2:299_2": "puttassa nivedako ovādako hutvā gacchāmi. Taṁ ovaditvā mama vacanaṁ gāhāpetvā tattheva",
  "atk-s0514a2:299_3": "taṁ ratanarāsimhi ṭhapetvā abhisiñcitvā ānetuṁ gacchāmīti adhippāyenevamāha. Negamāti",
  "atk-s0514a2:299_4": "kuṭumbikajanā. Samāgatāti sannipatitā hutvā.",
  "atk-s0514a2:300": "Evaṁ raññā āṇattā sārathino asse yojetvā rathe rājadvāre ṭhapetvā rañño ārocesuṁ. Tamatthaṁ pakāsento satthā āha –",
  "atk-s0514a2:301": "69.",
  "atk-s0514a2:302": " ‘‘Asse ca sārathī yutte, sindhave sīghavāhane;",
  "atk-s0514a2:303": "Rājadvāraṁ upāgacchuṁ, yuttā deva ime hayā’’ti.",
  "atk-s0514a2:304_0": "Tattha asseti sindhave sindhavajātike sīghavāhane javasampanne asse ādāya. Sārathīti",
  "atk-s0514a2:304_1": "sārathino. Yutteti rathesu yojite. Upāgacchunti te rathesu yutte asse ādāya āgamaṁsu,",
  "atk-s0514a2:304_2": "āgantvā ca pana ‘‘yuttā, deva, ime hayā’’ti ārocesuṁ.",
  "atk-s0514a2:305": "Tato sārathīnaṁ vacanaṁ sutvā rājā upaḍḍhagāthamāha –",
  "atk-s0514a2:306": "70.",
  "atk-s0514a2:307": " ‘‘Thūlā javena hāyanti, kisā hāyanti thāmunā’’ti.",
  "atk-s0514a2:308": "Taṁ sutvā sārathinopi upaḍḍhagāthamāhaṁsu –",
  "atk-s0514a2:309": "‘‘Kise thūle vivajjetvā, saṁsaṭṭhā yojitā hayā’’ti.",
  "atk-s0514a2:310": "Tassattho – deva, kise ca thūle ca evarūpe asse aggaṇhitvā vayena vaṇṇena javena balena sadisā hayā yojitāti.",
  "atk-s0514a2:311_0": "Atha rājā puttassa santikaṁ gacchanto cattāro vaṇṇe aṭṭhārasa seniyo sabbañca balakāyaṁ",
  "atk-s0514a2:311_1": "sannipātāpesi. Tassa sannipātentasseva tayo divasā atikkantā. Atha catutthe divase",
  "atk-s0514a2:311_2": "kāsirājā nagarato nikkhamitvā gahetabbayuttakaṁ gāhāpetvā assamapadaṁ gantvā puttena",
  "atk-s0514a2:311_3": "saddhiṁ paṭinandito paṭisanthāramakāsi. Tamatthaṁ pakāsento satthā āha –",
  "atk-s0514a2:312": "71.",
  "atk-s0514a2:313": " ‘‘Tato rājā taramāno, yuttamāruyha sandanaṁ;",
  "atk-s0514a2:314": "Itthāgāraṁ ajjhabhāsi, sabbāva anuyātha maṁ.",
  "atk-s0514a2:315": "72.",
  "atk-s0514a2:316": " ‘‘Vāḷabījanimuṇhīsaṁ, khaggaṁ chattañca paṇḍaraṁ;",
  "atk-s0514a2:317": "Upādhī rathamāruyha, suvaṇṇehi alaṅkatā.",
  "atk-s0514a2:318": "73.",
  "atk-s0514a2:319": " ‘‘Tato sa rājā pāyāsi, purakkhatvāna sārathiṁ;",
  "atk-s0514a2:320": "Khippameva upāgacchi, yattha sammati temiyo.",
  "atk-s0514a2:321": "74.",
  "atk-s0514a2:322": " ‘‘Tañca disvāna āyantaṁ, jalantamiva tejasā;",
  "atk-s0514a2:323": "Khattasaṅghaparibyūḷhaṁ, temiyo etadabravi.",
  "atk-s0514a2:324": "75.",
  "atk-s0514a2:325": " ‘‘Kacci nu tāta kusalaṁ, kacci tāta anāmayaṁ;",
  "atk-s0514a2:326": "Sabbā ca rājakaññāyo, arogā mayha mātaro.",
  "atk-s0514a2:327": "76.",
  "atk-s0514a2:328": " ‘‘Kusalañceva me putta, atho putta anāmayaṁ;",
  "atk-s0514a2:329": "Sabbā ca rājakaññāyo, arogā tuyha mātaro.",
  "atk-s0514a2:330": "77.",
  "atk-s0514a2:331": " ‘‘Kacci amajjapo tāta, kacci te suramappiyaṁ;",
  "atk-s0514a2:332": "Kacci sacce ca dhamme ca, dāne te ramate mano.",
  "atk-s0514a2:333": "78.",
  "atk-s0514a2:334": " ‘‘Amajjapo ahaṁ putta, atho me suramappiyaṁ;",
  "atk-s0514a2:335": "Atho sacce ca dhamme ca, dāne me ramate mano.",
  "atk-s0514a2:336": "79.",
  "atk-s0514a2:337": " ‘‘Kacci arogaṁ yoggaṁ te, kacci vahati vāhanaṁ;",
  "atk-s0514a2:338": "Kacci te byādhayo natthi, sarīrassupatāpanā.",
  "atk-s0514a2:339": "80.",
  "atk-s0514a2:340": " ‘‘Atho arogaṁ yoggaṁ me, atho vahati vāhanaṁ;",
  "atk-s0514a2:341": "Atho me byādhayo natthi, sarīrassupatāpanā.",
  "atk-s0514a2:342": "81.",
  "atk-s0514a2:343": " ‘‘Kacci antā ca te phītā, majjhe ca bahalā tava;",
  "atk-s0514a2:344": "Koṭṭhāgārañca kosañca, kacci te paṭisanthataṁ.",
  "atk-s0514a2:345": "82.",
  "atk-s0514a2:346": " ‘‘Atho antā ca me phītā, majjhe ca bahalā mama;",
  "atk-s0514a2:347": "Koṭṭhāgārañca kosañca, sabbaṁ me paṭisanthataṁ.",
  "atk-s0514a2:348": "83.",
  "atk-s0514a2:349": " ‘‘Svāgataṁ te mahārāja, atho te adurāgataṁ;",
  "atk-s0514a2:350": "Patiṭṭhapentu pallaṅkaṁ, yattha rājā nisakkatī’’ti.",
  "atk-s0514a2:351_0": "Tattha upādhī rathamāruyhāti suvaṇṇapādukā ca rathaṁ āropentūti attho. Ime tayo pāde",
  "atk-s0514a2:351_1": "puttassa tattheva abhisekakaraṇatthāya ‘‘pañca rājakakudhabhaṇḍāni gaṇhathā’’ti āṇāpento",
  "atk-s0514a2:351_2": "rājā āha. Suvaṇṇehi alaṅkatāti idaṁ pādukaṁ sandhāyāha. Upāgacchīti upāgato ahosi.",
  "atk-s0514a2:351_3": "Kāya velāyāti? Mahāsattassa kārapaṇṇāni pacitvā nibbāpentassa nisinnavelāya. Jalantamiva",
  "atk-s0514a2:351_4": "tejasāti rājatejena jalantaṁ viya. Khattasaṅghaparibyūḷhanti kathāphāsukena amaccasaṅghena",
  "atk-s0514a2:351_5": "parivutaṁ, khattiyasamūhehi vā parivāritaṁ. Etadabravīti kāsirājānaṁ bahi khandhāvāraṁ",
  "atk-s0514a2:351_6": "nivāsāpetvā padasāva paṇṇasālaṁ āgantvā taṁ vanditvā nisinnaṁ paṭisanthāraṁ karonto",
  "atk-s0514a2:351_7": "etaṁ vacanaṁ abravi.",
  "atk-s0514a2:352_0": "Kusalaṁ anāmayanti ubhayenapi padena ārogyameva pucchati. Kacci amajjapoti kacci",
  "atk-s0514a2:352_1": "majjaṁ na pivasīti pucchati. ‘‘Appamatto’’tipi pāṭho, kusaladhammesu nappamajjasīti",
  "atk-s0514a2:352_2": "attho. Suramappiyanti surāpānaṁ appiyaṁ. ‘‘Suramappiyā’’tipi pāṭho, surā appiyāti",
  "atk-s0514a2:352_3": "attho. Dhammeti dasavidhe rājadhamme. Yogganti yuge yuñjitabbaṁ te tava assagoṇādikaṁ.",
  "atk-s0514a2:352_4": "Kacci vahatīti kacci arogaṁ hutvā vahati. Vāhananti hatthiassādi sabbaṁ vāhanaṁ.",
  "atk-s0514a2:352_5": "Sarīrassupatāpanāti sarīrassa upatāpakarā. Antāti paccantajanapadā. Phītāti iddhā",
  "atk-s0514a2:352_6": "subhikkhā, vatthābharaṇehi vā annapānehi vā paripuṇṇā gāḷhavāsā. Majjhe cāti raṭṭhassa",
  "atk-s0514a2:352_7": "majjhe. Bahalāti gāmanigamā ghanavāsā. Paṭisanthatanti paṭicchāditaṁ guttaṁ, paripuṇṇaṁ",
  "atk-s0514a2:352_8": "vā. Yattha rājā nisakkatīti yasmiṁ pallaṅke rājā nisīdissati, taṁ paññāpentūti vadati.",
  "atk-s0514a2:353_0": "Rājā mahāsatte gāravena pallaṅke na nisīdati. Atha mahāsatto ‘‘sace pallaṅke na nisīdati,",
  "atk-s0514a2:353_1": "paṇṇasanthāraṁ paññāpethā’’ti vatvā tasmiṁ paññatte nisīdanatthāya rājānaṁ nimantento gāthamāha –",
  "atk-s0514a2:354": "84.",
  "atk-s0514a2:355": " ‘‘Idheva te nisīdassu, niyate paṇṇasanthare;",
  "atk-s0514a2:356": "Etto udakamādāya, pāde pakkhālayassu te’’ti.",
  "atk-s0514a2:357": "Tattha niyateti susanthate. Ettoti paribhogaudakaṁ dassento āha.",
  "atk-s0514a2:358": "Rājā mahāsatte gāravena paṇṇasanthārepi anisīditvā bhūmiyaṁ eva nisīdi. Mahāsattopi paṇṇasālaṁ pavisitvā taṁ kārapaṇṇakaṁ nīharitvā rājānaṁ tena nimantento gāthamāha –",
  "atk-s0514a2:359": "85.",
  "atk-s0514a2:360": " ‘‘Idampi paṇṇakaṁ mayhaṁ, randhaṁ rāja aloṇakaṁ;",
  "atk-s0514a2:361": "Paribhuñja mahārāja, pāhuno mesidhāgato’’ti.",
  "atk-s0514a2:362": "Atha naṁ rājā āha –",
  "atk-s0514a2:363": "86.",
  "atk-s0514a2:364": " ‘‘Na cāhaṁ paṇṇaṁ bhuñjāmi, na hetaṁ mayha bhojanaṁ;",
  "atk-s0514a2:365": "Sālīnaṁ odanaṁ bhuñje, suciṁ maṁsūpasecana’’nti.",
  "atk-s0514a2:366": "Tattha na cāhanti paṭikkhepavacanaṁ.",
  "atk-s0514a2:367_0": "Rājā tathārūpaṁ attano rājabhojanaṁ vaṇṇetvā tasmiṁ mahāsatte gāravena thokaṁ paṇṇakaṁ",
  "atk-s0514a2:367_1": "hatthatale ṭhapetvā ‘‘tāta, tvaṁ evarūpaṁ bhojanaṁ bhuñjasī’’ti puttena saddhiṁ piyakathaṁ",
  "atk-s0514a2:367_2": "kathento nisīdi. Tasmiṁ khaṇe candādevī orodhena parivutā ekamaggena āgantvā bodhisattassa",
  "atk-s0514a2:367_3": "assamapadaṁ patvā piyaputtaṁ disvā tattheva patitvā visaññī ahosi. Tato paṭiladdhassāsā",
  "atk-s0514a2:367_4": "patitaṭṭhānato uṭṭhahitvā āgantvā bodhisattassa pāde daḷhaṁ gahetvā vanditvā assupuṇṇehi",
  "atk-s0514a2:367_5": "nettehi roditvā vandanaṭṭhānato uṭṭhāya ekamantaṁ nisīdi. Atha naṁ rājā ‘‘bhadde,",
  "atk-s0514a2:367_6": "tava puttassa bhojanaṁ passāhī’’ti vatvā thokaṁ paṇṇakaṁ tassā hatthe ṭhapetvā sesaitthīnampi",
  "atk-s0514a2:367_7": "thokaṁ thokaṁ adāsi. Tā sabbāpi ‘‘sāmi, evarūpaṁ bhojanaṁ bhuñjasī’’ti vadantiyo",
  "atk-s0514a2:367_8": "taṁ gahetvā attano attano sīse katvā ‘‘atidukkaraṁ karosi, sāmī’’ti vatvā namassamānā",
  "atk-s0514a2:367_9": "nisīdiṁsu. Rājā puna ‘‘tāta, idaṁ mayhaṁ acchariyaṁ hutvā upaṭṭhātī’’ti vatvā imaṁ gāthamāha –",
  "atk-s0514a2:368": "87.",
  "atk-s0514a2:369": " ‘‘Accherakaṁ maṁ paṭibhāti, ekakampi rahogataṁ;",
  "atk-s0514a2:370": "Edisaṁ bhuñjamānānaṁ, kena vaṇṇo pasīdatī’’ti.",
  "atk-s0514a2:371_0": "Tattha ekakanti tāta, taṁ ekakampi rahogataṁ iminā bhojanena yāpentaṁ disvā mama",
  "atk-s0514a2:371_1": "acchariyaṁ hutvā upaṭṭhāti. Edisanti evarūpaṁ aloṇakaṁ atakkaṁ nidhūpanaṁ randhaṁ",
  "atk-s0514a2:371_2": "pattaṁ bhuñjantānaṁ kena kāraṇena vaṇṇo pasīdatīti naṁ pucchi.",
  "atk-s0514a2:372": "Athassa so ācikkhanto āha –",
  "atk-s0514a2:373": "88.",
  "atk-s0514a2:374": " ‘‘Eko rāja nipajjāmi, niyate paṇṇasanthare;",
  "atk-s0514a2:375": "Tāya me ekaseyyāya, rāja vaṇṇo pasīdati.",
  "atk-s0514a2:376": "89.",
  "atk-s0514a2:377": " ‘‘Na ca nettiṁsabandhā me, rājarakkhā upaṭṭhitā;",
  "atk-s0514a2:378": "Tāya me sukhaseyyāya, rājavaṇṇo pasīdati.",
  "atk-s0514a2:379": "90.",
  "atk-s0514a2:380": " ‘‘Atītaṁ nānusocāmi, nappajappāmināgataṁ;",
  "atk-s0514a2:381": "Paccuppannena yāpemi, tena vaṇṇo pasīdati.",
  "atk-s0514a2:382": "91.",
  "atk-s0514a2:383": " ‘‘Anāgatappajappāya, atītassānusocanā;",
  "atk-s0514a2:384": "Etena bālā sussanti, naḷova harito luto’’ti.",
  "atk-s0514a2:385": "Tattha nettiṁsabandhāti khaggabandhā. Rājarakkhāti rājānaṁ rakkhitā. Nappajappāmīti na patthemi. Haritoti haritavaṇṇo. Lutoti luñcitvā ātape khittanaḷo viya.",
  "atk-s0514a2:386": "Atha rājā ‘‘idheva naṁ abhisiñcitvā ādāya gamissāmī’’ti cintetvā rajjena nimantento āha –",
  "atk-s0514a2:387": "92.",
  "atk-s0514a2:388": " ‘‘Hatthānīkaṁ rathānīkaṁ, asse pattī ca vammino;",
  "atk-s0514a2:389": "Nivesanāni rammāni, ahaṁ putta dadāmi te.",
  "atk-s0514a2:390": "93.",
  "atk-s0514a2:391": " ‘‘Itthāgārampi te dammi, sabbālaṅkārabhūsitaṁ;",
  "atk-s0514a2:392": "Tā putta paṭipajjassu, tvaṁ no rājā bhavissasi.",
  "atk-s0514a2:393": "94.",
  "atk-s0514a2:394": " ‘‘Kusalā naccagītassa, sikkhitā cāturitthiyo;",
  "atk-s0514a2:395": "Kāme taṁ ramayissanti, kiṁ araññe karissasi.",
  "atk-s0514a2:396": "95.",
  "atk-s0514a2:397": " ‘‘Paṭirājūhi te kaññā, ānayissaṁ alaṅkatā;",
  "atk-s0514a2:398": "Tāsu putte janetvāna, atha pacchā pabbajissasi.",
  "atk-s0514a2:399": "96.",
  "atk-s0514a2:400": " ‘‘Yuvā ca daharo cāsi, paṭhamuppattiko susu;",
  "atk-s0514a2:401": "Rajjaṁ kārehi bhaddante, kiṁ araññe karissasī’’ti.",
  "atk-s0514a2:402_0": "Tattha hatthānīkanti dasahatthito paṭṭhāya hatthānīkaṁ nāma, tathā rathānīkaṁ. Vamminoti",
  "atk-s0514a2:402_1": "vammabaddhasūrayodhe. Kusalāti chekā. Sikkhitāti aññesupi itthikiccesu sikkhitā.",
  "atk-s0514a2:402_2": "Cāturitthiyoti caturā vilāsā itthiyo, atha vā caturā nāgarā itthiyo, atha vā caturā",
  "atk-s0514a2:402_3": "nāma nāṭakitthiyo. Paṭirājūhi te kaññāti aññehi rājūhi tava rājakaññāyo ānayissāmi.",
  "atk-s0514a2:402_4": "Yuvāti yobbanappatto. Daharoti taruṇo. Paṭhamuppattikoti paṭhamavayena uppattito",
  "atk-s0514a2:402_5": "samuggato. Susūti atitaruṇo.",
  "atk-s0514a2:403": "Ito paṭṭhāya bodhisattassa dhammakathā hoti –",
  "atk-s0514a2:404": "97.",
  "atk-s0514a2:405": " ‘‘Yuvā care brahmacariyaṁ, brahmacārī yuvā siyā;",
  "atk-s0514a2:406": "Daharassa hi pabbajjā, etaṁ isīhi vaṇṇitaṁ.",
  "atk-s0514a2:407": "98.",
  "atk-s0514a2:408": " ‘‘Yuvā care brahmacariyaṁ, brahmacārī yuvā siyā;",
  "atk-s0514a2:409": "Brahmacariyaṁ carissāmi, nāhaṁ rajjena matthiko.",
  "atk-s0514a2:410": "99.",
  "atk-s0514a2:411": " ‘‘Passāmi vohaṁ daharaṁ, amma tāta vadantaraṁ;",
  "atk-s0514a2:412": "Kicchāladdhaṁ piyaṁ puttaṁ, appatvāva jaraṁ mataṁ.",
  "atk-s0514a2:413": "100.",
  "atk-s0514a2:414": " ‘‘Passāmi vohaṁ dahariṁ, kumāriṁ cārudassaniṁ;",
  "atk-s0514a2:415": "Navavaṁsakaḷīraṁva, paluggaṁ jīvitakkhayaṁ.",
  "atk-s0514a2:416": "101.",
  "atk-s0514a2:417": " ‘‘Daharāpi hi mīyanti, narā ca atha nāriyo;",
  "atk-s0514a2:418": "Tattha ko vissase poso, ‘daharomhī’ti jīvite.",
  "atk-s0514a2:419": "102.",
  "atk-s0514a2:420": " ‘‘Yassa ratyā vivasāne, āyu appataraṁ siyā;",
  "atk-s0514a2:421": "Appodakeva macchānaṁ, kiṁ nu komārakaṁ tahiṁ.",
  "atk-s0514a2:422": "103.",
  "atk-s0514a2:423": " ‘‘Niccamabbhāhato loko, niccañca parivārito;",
  "atk-s0514a2:424": "Amoghāsu vajantīsu, kiṁ maṁ rajjebhisiñcasī’’ti.",
  "atk-s0514a2:425": "Kāsirājā āha –",
  "atk-s0514a2:426": "104.",
  "atk-s0514a2:427": " ‘‘Kena mabbhāhato loko, kena ca parivārito;",
  "atk-s0514a2:428": "Kāyo amoghā gacchanti, taṁ me akkhāhi pucchito’’ti.",
  "atk-s0514a2:429": "Bodhisatto āha –",
  "atk-s0514a2:430": "105.",
  "atk-s0514a2:431": " ‘‘Maccunābbhāhato loko, jarāya parivārito;",
  "atk-s0514a2:432": "Ratyo amoghā gacchanti, evaṁ jānāhi khattiya.",
  "atk-s0514a2:433": "106.",
  "atk-s0514a2:434": " ‘‘Yathāpi tante vitate, yaṁ yadevūpavīyati;",
  "atk-s0514a2:435": "Appakaṁ hoti vetabbaṁ, evaṁ maccāna jīvitaṁ.",
  "atk-s0514a2:436": "107.",
  "atk-s0514a2:437": " ‘‘Yathā vārivaho pūro, gacchaṁ nupanivattati;",
  "atk-s0514a2:438": "Evamāyu manussānaṁ, gacchaṁ nupanivattati.",
  "atk-s0514a2:439": "108.",
  "atk-s0514a2:440": " ‘‘Yathā vārivaho pūro, vahe rukkhepakūlaje;",
  "atk-s0514a2:441": "Evaṁ jarāmaraṇena, vuyhante sabbapāṇino’’ti.",
  "atk-s0514a2:442_0": "Tattha brahmacārī yuvā siyāti brahmacariyaṁ caranto yuvā bhaveyya. Isīhi vaṇṇitanti",
  "atk-s0514a2:442_1": "buddhādīhi isīhi thomitaṁ pasatthaṁ. Nāhaṁ rajjena matthikoti ahaṁ rajjena atthiko",
  "atk-s0514a2:442_2": "na homi. Amma tāta vadantaranti ‘‘amma, tātā’’ti vadantaṁ. Palugganti maccunā luñcitvā",
  "atk-s0514a2:442_3": "gahitaṁ. Yassa ratyā vivasāneti mahārāja, yassa mātukucchimhi paṭisandhiggahaṇakālato",
  "atk-s0514a2:442_4": "paṭṭhāya rattidivātikkamena appataraṁ āyu hoti. Komārakaṁ tahinti tasmiṁ vaye taruṇabhāvo kiṁ karissati.",
  "atk-s0514a2:443_0": "Kena mabbhāhatoti kena abbhāhato. Idaṁ rājā saṁkhittena bhāsitassa atthaṁ ajānantova",
  "atk-s0514a2:443_1": "pucchati. Ratyoti rattiyo. Tā hi imesaṁ sattānaṁ āyuñca vaṇṇañca balañca khepentiyo",
  "atk-s0514a2:443_2": "eva gacchantīti amoghā gacchanti nāmāti veditabbaṁ . Yaṁ yadevūpavīyatīti yaṁ yaṁ",
  "atk-s0514a2:443_3": "tantaṁ upavīyati. Vetabbanti tantasmiṁ vīte sesaṁ vetabbaṁ yathā appakaṁ hoti, evaṁ",
  "atk-s0514a2:443_4": "sattānaṁ jīvitaṁ. Nupanivattatīti tasmiṁ tasmiṁ khaṇe gataṁ gatameva hoti, na upanivattati.",
  "atk-s0514a2:443_5": "Vahe rukkhepakūlajeti upakūlaje rukkhe vaheyya.",
  "atk-s0514a2:444_0": "Rājā mahāsattassa dhammakathaṁ sutvā ‘‘kiṁ me gharāvāsenā’’ti ativiya ukkaṇṭhito",
  "atk-s0514a2:444_1": "pabbajitukāmo hutvā ‘‘nāhaṁ tāva puna nagaraṁ gamissāmi, idheva pabbajissāmi. Sace",
  "atk-s0514a2:444_2": "pana me putto nagaraṁ gaccheyya, setacchattamassa dadeyya’’nti cintetvā taṁ vīmaṁsituṁ",
  "atk-s0514a2:444_3": "puna rajjena nimantento āha –",
  "atk-s0514a2:445": "109.",
  "atk-s0514a2:446": " ‘‘Hatthānīkaṁ rathānīkaṁ, asse pattī ca vammino;",
  "atk-s0514a2:447": "Nivesanāni rammāni, ahaṁ putta dadāmi te.",
  "atk-s0514a2:448": "110.",
  "atk-s0514a2:449": " ‘‘Itthāgārampi te dammi, sabbālaṅkārabhūsitaṁ;",
  "atk-s0514a2:450": "Tā putta paṭipajjassu, tvaṁ no rājā bhavissasi.",
  "atk-s0514a2:451": "111.",
  "atk-s0514a2:452": " ‘‘Kusalā naccagītassa, sikkhitā cāturitthiyo;",
  "atk-s0514a2:453": "Kāme taṁ ramayissanti, kiṁ araññe karissasi.",
  "atk-s0514a2:454": "112.",
  "atk-s0514a2:455": " ‘‘Paṭirājūhi te kaññā, ānayissaṁ alaṅkatā;",
  "atk-s0514a2:456": "Tāsu putte janetvāna, atha pacchā pabbajissasi.",
  "atk-s0514a2:457": "113.",
  "atk-s0514a2:458": " ‘‘Yuvā ca daharo cāsi, paṭhamuppattiko susu;",
  "atk-s0514a2:459": "Rajjaṁ kārehi bhaddante, kiṁ araññe karissasi.",
  "atk-s0514a2:460": "114.",
  "atk-s0514a2:461": " ‘‘Koṭṭhāgārañca kosañca, vāhanāni balāni ca;",
  "atk-s0514a2:462": "Nivesanāni rammāni, ahaṁ putta dadāmi te.",
  "atk-s0514a2:463": "115.",
  "atk-s0514a2:464": " ‘‘Gomaṇḍalaparibyūḷho, dāsisaṅghapurakkhato;",
  "atk-s0514a2:465": "Rajjaṁ kārehi bhaddante, kiṁ araññe karissasī’’ti.",
  "atk-s0514a2:466": "Tattha gomaṇḍalaparibyūḷhoti subhaṅgīnaṁ rājakaññānaṁ maṇḍalena purakkhato.",
  "atk-s0514a2:467": "Atha mahāsatto rajjena anatthikabhāvaṁ pakāsento āha –",
  "atk-s0514a2:468": "116.",
  "atk-s0514a2:469": " ‘‘Kiṁ dhanena yaṁ khīyetha, kiṁ bhariyāya marissati;",
  "atk-s0514a2:470": "Kiṁ yobbanena jiṇṇena, yaṁ jarāyābhibhuyyati.",
  "atk-s0514a2:471": "117.",
  "atk-s0514a2:472": " ‘‘Tattha kā nandi kā khiḍḍā, kā ratī kā dhanesanā;",
  "atk-s0514a2:473": "Kiṁ me puttehi dārehi, rāja muttosmi bandhanā.",
  "atk-s0514a2:474": "118.",
  "atk-s0514a2:475": " ‘‘Yohaṁ evaṁ pajānāmi, maccu me nappamajjati;",
  "atk-s0514a2:476": "Antakenādhipannassa, kā ratī kā dhanesanā.",
  "atk-s0514a2:477": "119.",
  "atk-s0514a2:478": " ‘‘Phalānamiva pakkānaṁ, niccaṁ patanato bhayaṁ;",
  "atk-s0514a2:479": "Evaṁ jātāna maccānaṁ, niccaṁ maraṇato bhayaṁ.",
  "atk-s0514a2:480": "120.",
  "atk-s0514a2:481": " ‘‘Sāyameke na dissanti, pāto diṭṭhā bahū janā;",
  "atk-s0514a2:482": "Pāto ete na dissanti, sāyaṁ diṭṭhā bahū janā.",
  "atk-s0514a2:483": "121.",
  "atk-s0514a2:484": " ‘‘Ajjeva kiccaṁ ātapaṁ, ko jaññā maraṇaṁ suve;",
  "atk-s0514a2:485": "Na hi no saṅgaraṁ tena, mahāsenena maccunā.",
  "atk-s0514a2:486": "122.",
  "atk-s0514a2:487": " ‘‘Corā dhanassa patthenti, rāja muttosmi bandhanā;",
  "atk-s0514a2:488": "Ehi rāja nivattassu, nāhaṁ rajjena matthiko’’ti.",
  "atk-s0514a2:489_0": "Tattha yaṁ khīyethāti mahārāja, kiṁ tvaṁ maṁ dhanena nimantesi, yaṁ khīyetha khayaṁ",
  "atk-s0514a2:489_1": "gaccheyya. Dhanaṁ vā hi purisaṁ cajati, puriso vā taṁ dhanaṁ cajitvā gacchatīti sabbathāpi",
  "atk-s0514a2:489_2": "khayagāmīyeva hoti, kiṁ tvaṁ maṁ tena dhanena nimantesi. Kiṁ bhariyāyāti bhariyāya",
  "atk-s0514a2:489_3": "kiṁ karissāmi, yā mayi ṭhiteyeva marissati. Jiṇṇenāti jarāya anuparitena anubhūtena.",
  "atk-s0514a2:489_4": "Abhibhuyyatīti abhibhaviyyati. Tatthāti tasmiṁ evaṁ jarāmaraṇadhamme lokasannivāse.",
  "atk-s0514a2:489_5": "Kā nandīti kā nāma tuṭṭhi. Khiḍḍāti kīḷā. Ratīti pañcakāmaguṇarati. Bandhanāti kāmabandhanā",
  "atk-s0514a2:489_6": "mutto asmi, mahārājāti jhānena vikkhambhitattā evamāha. Maccu meti mama maccu nappamajjati,",
  "atk-s0514a2:489_7": "niccaṁ mama vadhāya appamatoyevāti. Yo ahaṁ evaṁ pajānāmi, tassa mama antakena adhipannassa",
  "atk-s0514a2:489_8": "vadhitassa kā nāma rati, kā dhanesanāti. Niccanti jātakālato paṭṭhāya sadā jarāmaraṇato",
  "atk-s0514a2:489_9": "bhayameva uppajjati.",
  "atk-s0514a2:490_0": "Ātapanti kusalakammavīriyaṁ. Kiccanti kattabbaṁ. Ko jaññā maraṇaṁ suveti suve vā",
  "atk-s0514a2:490_1": "parasuve vā maraṇaṁ vā jīvitaṁ vā ko jāneyya. Saṅgaranti saṅketaṁ. Mahāsenenāti pañcavīsatibhayabāttiṁsakammakaraṇachannavutirogappamukhādivasena",
  "atk-s0514a2:490_2": "puthusenena. Corā dhanassāti dhanatthāya jīvitaṁ cajantā corā dhanassa patthenti",
  "atk-s0514a2:490_3": "nāma, ahaṁ pana dhanapatthanāsaṅkhātā bandhanā mutto asmi, na me dhanenatthoti attho.",
  "atk-s0514a2:490_4": "Nivattassūti mama vacanena sammā nivattassu, rajjaṁ pahāya nekkhammaṁ paṭisaraṇaṁ",
  "atk-s0514a2:490_5": "katvā pabbajassu. Yaṁ pana cintesi ‘‘imaṁ rajje patiṭṭhāpessāmī’’ti, taṁ mā cintayi,",
  "atk-s0514a2:490_6": "nāhaṁ rajjena atthikoti. Iti mahāsattassa dhammadesanā sahānusandhinā matthakaṁ pattā.",
  "atk-s0514a2:491_0": "Taṁ sutvā rājānañca candādeviñca ādiṁ katvā soḷasasahassā orodhā ca amaccādayo ca",
  "atk-s0514a2:491_1": "sabbe pabbajitukāmā ahesuṁ. Rājāpi nagare bheriṁ carāpesi ‘‘ye mama puttassa santike",
  "atk-s0514a2:491_2": "pabbajituṁ icchanti, te pabbajantū’’ti . Sabbesañca suvaṇṇakoṭṭhāgārādīnaṁ dvārāni",
  "atk-s0514a2:491_3": "vivarāpetvā ‘‘asukaṭṭhāne ca mahānidhikumbhiyo atthi, atthikā gaṇhantū’’ti suvaṇṇapaṭṭe",
  "atk-s0514a2:491_4": "akkharāni likhāpetvā mahāthambhe bandhāpesi. Te nāgarā yathāpasārite āpaṇe ca vivaṭadvārāni",
  "atk-s0514a2:491_5": "gehāni ca pahāya nagarato nikkhamitvā rañño santikaṁ āgamiṁsu. Rājā mahājanena saddhiṁ",
  "atk-s0514a2:491_6": "mahāsattassa santike pabbaji. Sakkadattiyaṁ tiyojanikaṁ assamapadaṁ paripuṇṇaṁ ahosi.",
  "atk-s0514a2:491_7": "Mahāsatto paṇṇasālāyo vicāresi, majjhe ṭhitā paṇṇasālāyo itthīnaṁ dāpesi. Kiṁkāraṇā?",
  "atk-s0514a2:491_8": "Bhīrukajātikā etāti. Purisānaṁ pana bahipaṇṇasālāyo dāpesi. Tā sabbāpi paṇṇasālāyo",
  "atk-s0514a2:491_9": "vissakammadevaputtova māpesi. Te ca phaladhararukkhe vissakammadevaputtoyeva attano",
  "atk-s0514a2:491_10": "iddhiyā māpesi. Te sabbe vissakammena nimmitesu phaladhararukkhesu uposathadivase",
  "atk-s0514a2:491_11": "bhūmiyaṁ patitapatitāni phalāni gahetvā paribhuñjitvā samaṇadhammaṁ karonti. Tesu",
  "atk-s0514a2:491_12": "yo kāmavitakkaṁ vā byāpādavitakkaṁ vā vihiṁsāvitakkaṁ vā vitakketi, tassa manaṁ jānitvā",
  "atk-s0514a2:491_13": "mahāsatto ākāse nisīditvā madhuradhammaṁ kathesi. Te janā bodhisattassa madhuradhammaṁ",
  "atk-s0514a2:491_14": "sutvā ekaggacittā hutvā khippameva abhiññā ca samāpattiyo ca nibbattesuṁ.",
  "atk-s0514a2:492_0": "Tadā eko sāmantarājā ‘‘kāsirājā kira bārāṇasinagarato nikkhamitvā vanaṁ pavisitvā",
  "atk-s0514a2:492_1": "pabbajito’’ti sutvā ‘‘bārāṇasiṁ gaṇhissāmī’’ti nagarā nikkhamitvā bārāṇasiṁ patvā",
  "atk-s0514a2:492_2": "nagaraṁ pavisitvā alaṅkatanagaraṁ disvā rājanivesanaṁ āruyha sattavidhaṁ vararatanaṁ",
  "atk-s0514a2:492_3": "oloketvā ‘‘kāsirañño imaṁ dhanaṁ nissāya ekena bhayena bhavitabba’’nti cintento surāsoṇḍe",
  "atk-s0514a2:492_4": "pakkosāpetvā pucchi ‘‘tumhākaṁ rañño idha nagare bhayaṁ uppannaṁ atthī’’ti? ‘‘Natthi,",
  "atk-s0514a2:492_5": "devā’’ti. ‘‘Kiṁ kāraṇā’’ti. ‘‘Amhākaṁ rañño putto temiyakumāro ‘bārāṇasiṁ rajjaṁ",
  "atk-s0514a2:492_6": "na karissāmī’ti amūgopi mūgo viya hutvā imamhā nagarā nikkhamitvā vanaṁ pavisitvā",
  "atk-s0514a2:492_7": "isipabbajjaṁ pabbaji, tena kāraṇena amhākaṁ rājā mahājanena saddhiṁ imamhā nagarā",
  "atk-s0514a2:492_8": "nikkhamitvā temiyakumārassa santikaṁ gantvā pabbajito’’ti ārocesuṁ. Sāmantarājā tesaṁ",
  "atk-s0514a2:492_9": "vacanaṁ sutvā tussitvā ‘‘ahampi pabbajissāmī’’ti cintetvā ‘‘tāta, tumhākaṁ rājā kataradvārena",
  "atk-s0514a2:492_10": "nikkhanto’’ti pucchi. ‘‘Deva, pācīnadvārenā’’ti vutte attano parisāya saddhiṁ teneva",
  "atk-s0514a2:492_11": "pācīnadvārena nikkhamitvā nadītīrena pāyāsi.",
  "atk-s0514a2:493_0": "Mahāsattopi tassa āgamanaṁ ñatvā vanantaraṁ āgantvā ākāse nisīditvā madhuradhammaṁ",
  "atk-s0514a2:493_1": "desesi. So parisāya saddhiṁ tassa santikeyeva pabbaji. Evaṁ aparepi satta rājāno",
  "atk-s0514a2:493_2": "‘‘bārāṇasinagaraṁ gaṇhissāmī’’ti āgatā. Tepi rājāno satta rajjāni chaḍḍetvā bodhisattassa",
  "atk-s0514a2:493_3": "santikeyeva pabbajiṁsu. Hatthīpi araññahatthī jātā, assāpi araññaassā jātā, rathāpi",
  "atk-s0514a2:493_4": "araññeyeva vinaṭṭhā, bhaṇḍāgāresu kahāpaṇe assamapade vālukaṁ katvā vikiriṁsu. Sabbepi",
  "atk-s0514a2:493_5": "abhiññāsamāpattiyo nibbattetvā jīvitapariyosāne brahmalokaparāyaṇā ahesuṁ. Tiracchānagatā",
  "atk-s0514a2:493_6": "hatthiassāpi isigaṇe cittaṁ pasādetvā chakāmāvacaralokesu nibbattiṁsu.",
  "atk-s0514a2:494_0": "Satthā imaṁ dhammadesanaṁ āharitvā saccāni pakāsetvā ‘‘na, bhikkhave, idāneva, pubbepi",
  "atk-s0514a2:494_1": "rajjaṁ pahāya nikkhantoyevā’’ti vatvā jātakaṁ samodhānesi – ‘‘tadā chatte adhivatthā",
  "atk-s0514a2:494_2": "devadhītā uppalavaṇṇā ahosi, sunando sārathi sāriputto, mātāpitaro mahārājakulāni,",
  "atk-s0514a2:494_3": "sesaparisā buddhaparisā, mūgapakkhapaṇḍito pana ahameva sammāsambuddho ahosi’’nti.",
  "atk-s0514a2:495": "Mūgapakkhajātakavaṇṇanā paṭhamā.",
  "atk-s0514a2:497": " [539] 2. Mahājanakajātakavaṇṇanā",
  "atk-s0514a2:498_0": "Koyaṁ majjhe samuddasminti idaṁ satthā jetavane viharanto mahābhinikkhamanaṁ ārabbha",
  "atk-s0514a2:498_1": "kathesi. Ekadivasañhi bhikkhū dhammasabhāyaṁ sannisinnā tathāgatassa mahābhinikkhamanaṁ",
  "atk-s0514a2:498_2": "vaṇṇayantā nisīdiṁsu. Satthā āgantvā ‘‘kāya nuttha, bhikkhave, etarahi kathāya sannisinnā’’ti",
  "atk-s0514a2:498_3": "pucchitvā ‘‘imāya nāmā’’ti vutte ‘‘na, bhikkhave, idāneva, pubbepi tathāgato mahābhinikkhamanaṁ",
  "atk-s0514a2:498_4": "nikkhantoyevā’’ti vatvā tehi yācito atītaṁ āhari.",
  "atk-s0514a2:499_0": "Atīte videharaṭṭhe mithilāyaṁ mahājanako nāma rājā rajjaṁ kāresi. Tassa dve puttā",
  "atk-s0514a2:499_1": "ahesuṁ ariṭṭhajanako ca polajanako cāti. Tesu rājā jeṭṭhaputtassa uparajjaṁ adāsi,",
  "atk-s0514a2:499_2": "kaniṭṭhassa senāpatiṭṭhānaṁ adāsi. Aparabhāge mahājanako kālamakāsi. Tassa sarīrakiccaṁ",
  "atk-s0514a2:499_3": "katvā rañño accayena ariṭṭhajanako rājā hutvā itarassa uparajjaṁ adāsi. Tasseko pādamūliko",
  "atk-s0514a2:499_4": "amacco rañño santikaṁ gantvā ‘‘deva, uparājā tumhe ghātetukāmo’’ti āha. Rājā tassa",
  "atk-s0514a2:499_5": "punappunaṁ kathaṁ sutvā kaniṭṭhassa sinehaṁ bhinditvā polajanakaṁ saṅkhalikāhi bandhāpetvā",
  "atk-s0514a2:499_6": "rājanivesanato avidūre ekasmiṁ gehe vasāpetvā ārakkhaṁ ṭhapesi. Kumāro ‘‘sacāhaṁ",
  "atk-s0514a2:499_7": "bhātu verīmhi, saṅkhalikāpi me hatthapādā mā muccantu, dvārampi mā vivarīyatu, sace",
  "atk-s0514a2:499_8": "no verīmhi, saṅkhalikāpi me hatthapādā muccantu, dvārampi vivarīyatū’’ti saccakiriyamakāsi.",
  "atk-s0514a2:499_9": "Tāvadeva saṅkhalikāpi khaṇḍākhaṇḍaṁ chijjiṁsu, dvārampi vivaṭaṁ. So nikkhamitvā ekaṁ",
  "atk-s0514a2:499_10": "paccantagāmaṁ gantvā vāsaṁ kappesi.",
  "atk-s0514a2:500_0": "Paccantagāmavāsino taṁ sañjānitvā upaṭṭhahiṁsu. Rājāpi taṁ gāhāpetuṁ nāsakkhi. So",
  "atk-s0514a2:500_1": "anupubbena paccantajanapadaṁ hatthagataṁ katvā mahāparivāro hutvā ‘‘ahaṁ pubbe bhātu",
  "atk-s0514a2:500_2": "na verī, idāni pana verīmhī’’ti mahājanaparivuto mithilaṁ gantvā bahinagare khandhāvāraṁ",
  "atk-s0514a2:500_3": "katvā vāsaṁ kappesi. Nagaravāsino yodhā ‘‘kumāro kira āgato’’ti sutvā yebhuyyena",
  "atk-s0514a2:500_4": "hatthiassavāhanādīni gahetvā tasseva santikaṁ āgamiṁsu, aññepi nāgarā āgamiṁsu. So",
  "atk-s0514a2:500_5": "bhātu sāsanaṁ pesesi ‘‘nāhaṁ pubbe tumhākaṁ verī, idāni pana verīmhi, chattaṁ vā",
  "atk-s0514a2:500_6": "me detha, yuddhaṁ vā’’ti. Rājā taṁ sutvā yuddhaṁ kātuṁ icchanto aggamahesiṁ āmantetvā",
  "atk-s0514a2:500_7": "‘‘bhadde, yuddhe jayaparājayo nāma na sakkā ñātuṁ, sace mama antarāyo hoti, tvaṁ",
  "atk-s0514a2:500_8": "gabbhaṁ rakkheyyāsī’’ti vatvā mahatiyā senāya parivuto nagarā nikkhami.",
  "atk-s0514a2:501_0": "Atha naṁ yuddhe polajanakassa yodhā jīvitakkhayaṁ pāpesuṁ. Tadā ‘‘rājā mato’’ti sakalanagare",
  "atk-s0514a2:501_1": "ekakolāhalaṁ jātaṁ. Devīpi tassa matabhāvaṁ ñatvā sīghaṁ sīghaṁ suvaṇṇasārādīni gahetvā",
  "atk-s0514a2:501_2": "pacchiyaṁ pakkhipitvā matthake kiliṭṭhapilotikaṁ attharitvā upari taṇḍule okiritvā",
  "atk-s0514a2:501_3": "kiliṭṭhapilotikaṁ nivāsetvā sarīraṁ virūpaṁ katvā pacchiṁ sīse ṭhapetvā divā divasseva",
  "atk-s0514a2:501_4": "nikkhami, na koci naṁ sañjāni. Sā uttaradvārena nikkhamitvā katthaci agatapubbattā",
  "atk-s0514a2:501_5": "maggaṁ ajānantī disaṁ vavatthāpetuṁ asakkontī kevalaṁ ‘‘kālacampānagaraṁ nāma atthī’’ti",
  "atk-s0514a2:501_6": "sutattā ‘‘kālacampānagaraṁ gamikā nāma atthī’’ti pucchamānā ekikā sālāyaṁ nisīdi.",
  "atk-s0514a2:501_7": "Kucchimhi panassā nibbattasatto na yo vā so vā, pūritapāramī mahāsatto nibbatti.",
  "atk-s0514a2:502_0": "Tassa tejena sakkassa bhavanaṁ kampi. Sakko āvajjento taṁ kāraṇaṁ ñatvā ‘‘tassā kucchiyaṁ",
  "atk-s0514a2:502_1": "nibbattasatto mahāpuñño, mayā gantuṁ vaṭṭatī’’ti cintetvā paṭicchannayoggaṁ māpetvā",
  "atk-s0514a2:502_2": "tattha mañcaṁ paññāpetvā mahallakapuriso viya yoggaṁ pājento tāya nisinnasālāya dvāre",
  "atk-s0514a2:502_3": "ṭhatvā ‘‘kālacampānagaraṁ gamikā nāma atthī’’ti pucchi. ‘‘Ahaṁ, tāta, gamissāmī’’ti.",
  "atk-s0514a2:502_4": "‘‘Tena hi yoggaṁ āruyha nisīda, ammā’’ti. ‘‘Tāta, ahaṁ paripuṇṇagabbhā, na sakkā",
  "atk-s0514a2:502_5": "mayā yoggaṁ abhiruhituṁ, pacchato pacchato gamissāmi, imissā pana me pacchiyā okāsaṁ",
  "atk-s0514a2:502_6": "dehī’’ti. ‘‘Amma, kiṁ vadesi, yoggaṁ pājetuṁ jānanasamattho nāma mayā sadiso natthi.",
  "atk-s0514a2:502_7": "Amma, mā bhāyi, āruyha nisīdā’’ti. Sā ‘‘tāta, sādhū’’ti vadati. So tassā ārohanakāle",
  "atk-s0514a2:502_8": "attano ānubhāvena vātapuṇṇabhastacammaṁ viya pathaviṁ unnāmetvā yoggassa pacchimante",
  "atk-s0514a2:502_9": "paharāpesi. Sā abhiruyha sayane nipajjitvāva ‘‘ayaṁ devatā bhavissatī’’ti aññāsi.",
  "atk-s0514a2:502_10": "Sā dibbasayane nipannamattāva niddaṁ okkami.",
  "atk-s0514a2:503_0": "Atha naṁ sakko tiṁsayojanamatthake ekaṁ nadiṁ patvā pabodhetvā ‘‘amma, otaritvā nadiyaṁ",
  "atk-s0514a2:503_1": "nhāyitvā ussīsake sāṭakayugaṁ atthi, taṁ nivāsehi, antoyogge puṭabhattaṁ atthi, taṁ",
  "atk-s0514a2:503_2": "bhuñjāhī’’ti āha. Sā tathā katvā puna nipajjitvā sāyanhasamaye kālacampānagaraṁ patvā",
  "atk-s0514a2:503_3": "dvāraṭṭālakapākāre disvā ‘‘tāta, kiṁ nāma nagarameta’’nti pucchi. ‘‘Kālacampānagaraṁ,",
  "atk-s0514a2:503_4": "ammā’’ti. ‘‘Kiṁ vadesi, tāta, nanu amhākaṁ nagarato kālacampānagaraṁ saṭṭhiyojanamatthake",
  "atk-s0514a2:503_5": "hotī’’ti? ‘‘Evaṁ, amma, ahaṁ pana ujumaggaṁ jānāmī’’ti. Atha naṁ dakkhiṇadvārasamīpe",
  "atk-s0514a2:503_6": "otāretvā ‘‘amma, amhākaṁ gāmo purato atthi, tvaṁ gantvā nagaraṁ pavisāhī’’ti vatvā",
  "atk-s0514a2:503_7": "purato gantvā viya sakko antaradhāyitvā sakaṭṭhānameva gato.",
  "atk-s0514a2:504_0": "Devīpi ekikāva sālāyaṁ nisīdi. Tasmiṁ khaṇe eko disāpāmokkho ācariyo kālacampānagaravāsī",
  "atk-s0514a2:504_1": "mantajjhāyako brāhmaṇo pañcahi māṇavakasatehi parivuto nhānatthāya gacchanto dūratova",
  "atk-s0514a2:504_2": "oloketvā taṁ abhirūpaṁ sobhaggappattaṁ tattha nisinnaṁ disvā tassā kucchiyaṁ mahāsattassānubhāvena",
  "atk-s0514a2:504_3": "saha dassaneneva kaniṭṭhabhaginisinehaṁ uppādetvā māṇavake bahi ṭhapetvā ekakova",
  "atk-s0514a2:504_4": "sālaṁ pavisitvā ‘‘bhagini, kataragāmavāsikā tva’’nti pucchi. ‘‘Tāta, mithilāyaṁ ariṭṭhajanakarañño",
  "atk-s0514a2:504_5": "aggamahesīmhī’’ti. ‘‘Amma, idha kasmā āgatāsī’’ti? ‘‘Tāta, polajanakena rājā mārito,",
  "atk-s0514a2:504_6": "athāhaṁ bhītā ‘gabbhaṁ anurakkhissāmī’ti āgatā’’ti. ‘‘Amma, imasmiṁ pana te nagare",
  "atk-s0514a2:504_7": "koci ñātako atthī’’ti? ‘‘Natthi, tātā’’ti. Tena hi mā cintayi, ahaṁ udiccabrāhmaṇo",
  "atk-s0514a2:504_8": "mahāsālo disāpāmokkhaācariyo, ahaṁ taṁ bhaginiṭṭhāne ṭhapetvā paṭijaggissāmi, tvaṁ",
  "atk-s0514a2:504_9": "‘‘bhātikā’’ti maṁ vatvā pādesu gahetvā paridevāti. Sā mahāsaddaṁ katvā tassa pādesu",
  "atk-s0514a2:504_10": "gahetvā paridevi. Te dvepi aññamaññaṁ parideviṁsu.",
  "atk-s0514a2:505_0": "Athassa antevāsikā mahāsaddaṁ sutvā khippaṁ upadhāvitvā ‘‘ācariya, kiṁ te hotī’’ti",
  "atk-s0514a2:505_1": "pucchiṁsu. So āha – ‘‘kaniṭṭhabhaginī me esā, asukakāle nāma mayā vinā jātā’’ti.",
  "atk-s0514a2:505_2": "Atha māṇavā ‘‘tava bhaginiṁ diṭṭhakālato paṭṭhāya mā cintayittha ācariyā’’ti āhaṁsu.",
  "atk-s0514a2:505_3": "So māṇave paṭicchannayoggaṁ āharāpetvā taṁ tattha nisīdāpetvā ‘‘tātā, vo gantvā brāhmaṇiyā",
  "atk-s0514a2:505_4": "mama kaniṭṭhabhaginibhāvaṁ kathetvā sabbakiccāni kātuṁ vadethā’’ti vatvā gehaṁ pesesi.",
  "atk-s0514a2:505_5": "Te gantvā brāhmaṇiyā kathesuṁ. Atha naṁ brāhmaṇīpi uṇhodakena nhāpetvā sayanaṁ paññāpetvā",
  "atk-s0514a2:505_6": "nipajjāpesi. Atha brāhmaṇopi nhātvā āgato bhojanakāle ‘‘bhaginiṁ me pakkosathā’’ti",
  "atk-s0514a2:505_7": "pakkosāpetvā tāya saddhiṁ ekato bhuñjitvā antonivesaneyeva taṁ paṭijaggi.",
  "atk-s0514a2:506_0": "Sā na cirasseva suvaṇṇavaṇṇaṁ puttaṁ vijāyi, ‘‘mahājanakakumāro’’tissa ayyakasantakaṁ",
  "atk-s0514a2:506_1": "nāmamakāsi. So vaḍḍhamāno dārakehi saddhiṁ kīḷanto ye taṁ rosenti, te asambhinnakhattiyakule",
  "atk-s0514a2:506_2": "jātattā mahābalavatāya ceva mānathaddhatāya ca daḷhaṁ gahetvā paharati. Tadā te mahāsaddena",
  "atk-s0514a2:506_3": "rodantā ‘‘kena pahaṭā’’ti vutte ‘‘vidhavāputtenā’’ti vadanti. Atha kumāro cintesi",
  "atk-s0514a2:506_4": "‘‘ime maṁ ‘vidhavāputto’ti abhiṇhaṁ vadanti, hotu, mama mātaraṁ pucchissāmī’’ti.",
  "atk-s0514a2:506_5": "So ekadivasaṁ mātaraṁ pucchi ‘‘amma, ko mayhaṁ pitā’’ti? Atha naṁ mātā ‘‘tāta, brāhmaṇo",
  "atk-s0514a2:506_6": "te pitā’’ti vañcesi. So punadivasepi dārake paharanto ‘‘vidhavāputto’’ti vutte ‘‘nanu",
  "atk-s0514a2:506_7": "brāhmaṇo me pitā’’ti vatvā ‘‘brāhmaṇo kiṁ te hotī’’ti vutte cintesi ‘‘ime maṁ, brāhmaṇo",
  "atk-s0514a2:506_8": "te kiṁ hotī’ti abhiṇhaṁ vadanti, mātā me idaṁ kāraṇaṁ yathābhūtaṁ na kathesi, sā",
  "atk-s0514a2:506_9": "attano manena me na kathessati, hotu, kathāpessāmi na’’nti. So thaññaṁ pivanto thanaṁ",
  "atk-s0514a2:506_10": "dantehi ḍaṁsitvā ‘‘amma, me pitaraṁ kathehi, sace na kathessasi, thanaṁ te chindissāmī’’ti",
  "atk-s0514a2:506_11": "āha. Sā puttaṁ vañcetuṁ asakkontī ‘‘tāta, tvaṁ mithilāyaṁ ariṭṭhajanakarañño putto,",
  "atk-s0514a2:506_12": "pitā te polajanakena mārito, ahaṁ taṁ anurakkhantī imaṁ nagaraṁ āgatā, ayaṁ brāhmaṇo",
  "atk-s0514a2:506_13": "maṁ bhaginiṭṭhāne ṭhapetvā paṭijaggatī’’ti kathesi. So taṁ sutvā tato paṭṭhāya ‘‘vidhavāputto’’ti vuttepi na kujjhi.",
  "atk-s0514a2:507_0": "So soḷasavassabbhantareyeva tayo vede ca sabbasippāni ca uggaṇhi , soḷasavassikakāle",
  "atk-s0514a2:507_1": "pana uttamarūpadharo ahosi. Atha so ‘‘pitu santakaṁ rajjaṁ gaṇhissāmī’’ti cintetvā",
  "atk-s0514a2:507_2": "mātaraṁ pucchi ‘‘amma, kiñci dhanaṁ te hatthe atthi, udāhu no, ahaṁ vohāraṁ katvā",
  "atk-s0514a2:507_3": "dhanaṁ uppādetvā pitu santakaṁ rajjaṁ gaṇhissāmī’’ti. Atha naṁ mātā āha – ‘‘tāta,",
  "atk-s0514a2:507_4": "nāhaṁ tucchahatthā āgatā, tayo me hatthe dhanasārā atthi, muttasāro, maṇisāro, vajirasāroti,",
  "atk-s0514a2:507_5": "tesu ekeko rajjaggahaṇappamāṇo, taṁ gahetvā rajjaṁ gaṇha, mā vohāraṁ karī’’ti. ‘‘Amma,",
  "atk-s0514a2:507_6": "idampi dhanaṁ mayhameva upaḍḍhaṁ katvā dehi, taṁ pana gahetvā suvaṇṇabhūmiṁ gantvā",
  "atk-s0514a2:507_7": "bahuṁ dhanaṁ āharitvā rajjaṁ gaṇhissāmī’’ti. So upaḍḍhaṁ āharāpetvā bhaṇḍikaṁ katvā",
  "atk-s0514a2:507_8": "suvaṇṇabhūmiṁ gamikehi vāṇijehi saddhiṁ nāvāya bhaṇḍaṁ āropetvā puna nivattitvā mātaraṁ",
  "atk-s0514a2:507_9": "vanditvā ‘‘amma, ahaṁ suvaṇṇabhūmiṁ gamissāmī’’ti āha. Atha naṁ mātā āha – ‘‘tāta,",
  "atk-s0514a2:507_10": "samuddo nāma appasiddhiko bahuantarāyo, mā gaccha, rajjaggahaṇāya te dhanaṁ bahū’’ti.",
  "atk-s0514a2:507_11": "So ‘‘gacchissāmeva ammā’’ti mātaraṁ vanditvā gehā nikkhamma nāvaṁ abhiruhi.",
  "atk-s0514a2:508_0": "Taṁ divasameva polajanakassa sarīre rogo uppajji, anuṭṭhānaseyyaṁ sayi. Tadā satta",
  "atk-s0514a2:508_1": "jaṅghasatāni nāvaṁ abhiruhiṁsu. Nāvā sattadivasehi satta yojanasatāni gatā. Sā aticaṇḍavegena",
  "atk-s0514a2:508_2": "gantvā attānaṁ vahituṁ nāsakkhi, phalakāni bhinnāni, tato tato udakaṁ uggataṁ, nāvā",
  "atk-s0514a2:508_3": "samuddamajjhe nimuggā. Mahājanā rodanti paridevanti, nānādevatāyo namassanti. Mahāsatto",
  "atk-s0514a2:508_4": "pana neva rodati na paridevati, na devatāyo namassati, nāvāya pana nimujjanabhāvaṁ",
  "atk-s0514a2:508_5": "ñatvā sappinā sakkharaṁ omadditvā kucchipūraṁ khāditvā dve maṭṭhakasāṭake telena",
  "atk-s0514a2:508_6": "temetvā daḷhaṁ nivāsetvā kūpakaṁ nissāya ṭhito nāvāya nimujjanasamaye kūpakaṁ abhiruhi.",
  "atk-s0514a2:508_7": "Mahājanā macchakacchapabhakkhā jātā, samantā udakaṁ aḍḍhūsabhamattaṁ lohitaṁ ahosi.",
  "atk-s0514a2:508_8": "Mahāsatto kūpakamatthake ṭhitova ‘‘imāya nāma disāya mithilanagara’’nti disaṁ vavatthapetvā",
  "atk-s0514a2:508_9": "kūpakamatthakā uppatitvā macchakacchape atikkamma mahābalavatāya usabhamatthake pati.",
  "atk-s0514a2:508_10": "Taṁ divasameva polajanako kālamakāsi. Tato paṭṭhāya mahāsatto maṇivaṇṇāsu ūmīsu parivattanto",
  "atk-s0514a2:508_11": "suvaṇṇakkhandho viya samuddaṁ tarati. So yathā ekadivasaṁ, evaṁ sattāhaṁ tarati,",
  "atk-s0514a2:508_12": "‘‘idāni puṇṇamīdivaso’’ti velaṁ pana oloketvā loṇodakena mukhaṁ vikkhāletvā uposathiko hoti.",
  "atk-s0514a2:509_0": "Tadā ca ‘‘ye mātupaṭṭhānādiguṇayuttā samudde marituṁ ananucchavikā sattā, te uddhārehī’’ti",
  "atk-s0514a2:509_1": "catūhi lokapālehi maṇimekhalā nāma devadhītā samuddarakkhikā ṭhapitā hoti. Sā satta",
  "atk-s0514a2:509_2": "divasāni samuddaṁ na olokesi, dibbasampattiṁ anubhavantiyā kirassā sati pamuṭṭhā.",
  "atk-s0514a2:509_3": "‘‘Devasamāgamaṁ gatā’’tipi vadanti. Atha sā ‘‘ajja me sattamo divaso samuddaṁ anolokentiyā,",
  "atk-s0514a2:509_4": "kā nu kho pavattī’’ti olokentī mahāsattaṁ disvā ‘‘sace mahājanakakumāro samudde nassissa,",
  "atk-s0514a2:509_5": "devasamāgamapavesanaṁ na labhissa’’nti cintetvā mahāsattassa avidūre alaṅkatena sarīrena",
  "atk-s0514a2:509_6": "ākāse ṭhatvā mahāsattaṁ vīmaṁsamānā paṭhamaṁ gāthamāha –",
  "atk-s0514a2:510": "123.",
  "atk-s0514a2:511": " ‘‘Koyaṁ majjhe samuddasmiṁ, apassaṁ tīramāyuhe;",
  "atk-s0514a2:512": "Kaṁ tvaṁ atthavasaṁ ñatvā, evaṁ vāyamase bhusa’’nti.",
  "atk-s0514a2:513": "Tattha apassaṁ tīramāyuheti tīraṁ apassantova āyūhati vīriyaṁ karoti.",
  "atk-s0514a2:514": "Atha mahāsatto tassā vacanaṁ sutvā ‘‘ajja me sattamo divaso samuddaṁ tarantassa, na me dutiyo satto diṭṭhapubbo, ko nu maṁ vadatī’’ti ākāsaṁ olokento taṁ disvā dutiyaṁ gāthamāha –",
  "atk-s0514a2:515": "124.",
  "atk-s0514a2:516": " ‘‘Nisamma vattaṁ lokassa, vāyāmassa ca devate;",
  "atk-s0514a2:517": "Tasmā majjhe samuddasmiṁ, apassaṁ tīramāyuhe’’ti.",
  "atk-s0514a2:518_0": "Tattha nisamma vattaṁ lokassāti ahaṁ lokassa vattakiriyaṁ disvā upadhāretvā viharāmīti",
  "atk-s0514a2:518_1": "attho. Vāyāmassa cāti vāyāmassa ca ānisaṁsaṁ nisāmetvā viharāmīti dīpeti. Tasmāti",
  "atk-s0514a2:518_2": "yasmā nisamma viharāmi, ‘‘purisakāro nāma na nassati, sukhe patiṭṭhāpetī’’ti jānāmi,",
  "atk-s0514a2:518_3": "tasmā tīraṁ apassantopi āyūhāmi vīriyaṁ karomi, na ukkaṇṭhāmīti.",
  "atk-s0514a2:519": "Sā tassa dhammakathaṁ sutvā uttari sotukāmā hutvā puna gāthamāha –",
  "atk-s0514a2:520": "125.",
  "atk-s0514a2:521": " ‘‘Gambhīre appameyyasmiṁ, tīraṁ yassa na dissati;",
  "atk-s0514a2:522": "Mogho te purisavāyāmo, appatvāva marissasī’’ti.",
  "atk-s0514a2:523": "Tattha appatvāti tīraṁ appatvāyeva.",
  "atk-s0514a2:524": "Atha naṁ mahāsatto ‘‘devate, kiṁ nāmetaṁ kathesi, vāyāmaṁ katvā marantopi garahato muccissāmī’’ti vatvā gāthamāha –",
  "atk-s0514a2:525": "126.",
  "atk-s0514a2:526": " ‘‘Anaṇo ñātinaṁ hoti, devānaṁ pitunañca so;",
  "atk-s0514a2:527": "Karaṁ purisakiccāni, na ca pacchānutappatī’’ti.",
  "atk-s0514a2:528_0": "Tattha anaṇoti vāyāmaṁ karonto ñātīnañceva devatānañca brahmānañca antare anaṇo hoti",
  "atk-s0514a2:528_1": "agarahito anindito. Karaṁ purisakiccānīti yathā so puggalo purisehi kattabbāni kammāni",
  "atk-s0514a2:528_2": "karaṁ pacchākāle na ca anutappati, yathā nānusocati, evāhampi vīriyaṁ karonto pacchākāle",
  "atk-s0514a2:528_3": "nānutappāmi nānusocāmīti attho.",
  "atk-s0514a2:529": "Atha naṁ devadhītā gāthamāha –",
  "atk-s0514a2:530": "127.",
  "atk-s0514a2:531": " ‘‘Apāraneyyaṁ yaṁ kammaṁ, aphalaṁ kilamathuddayaṁ;",
  "atk-s0514a2:532": "Tattha ko vāyāmenattho, maccu yassābhinippata’’nti.",
  "atk-s0514a2:533": "Tattha apāraneyyanti vāyāmena matthakaṁ apāpetabbaṁ. Maccu yassābhinippatanti yassa aṭṭhāne vāyāmakaraṇassa maraṇameva nipphannaṁ, tattha ko vāyāmenatthoti.",
  "atk-s0514a2:534": "Evaṁ devadhītāya vutte taṁ appaṭibhānaṁ karonto mahāsatto uttari gāthā āha –",
  "atk-s0514a2:535": "128.",
  "atk-s0514a2:536": " ‘‘Apāraneyyamaccantaṁ , yo viditvāna devate;",
  "atk-s0514a2:537": "Na rakkhe attano pāṇaṁ, jaññā so yadi hāpaye.",
  "atk-s0514a2:538": "129.",
  "atk-s0514a2:539": " ‘‘Adhippāyaphalaṁ eke, asmiṁ lokasmi devate;",
  "atk-s0514a2:540": "Payojayanti kammāni, tāni ijjhanti vā na vā.",
  "atk-s0514a2:541": "130.",
  "atk-s0514a2:542": " ‘‘Sandiṭṭhikaṁ kammaphalaṁ, nanu passasi devate;",
  "atk-s0514a2:543": "Sannā aññe tarāmahaṁ, tañca passāmi santike.",
  "atk-s0514a2:544": "131.",
  "atk-s0514a2:545": " ‘‘So ahaṁ vāyamissāmi, yathāsatti yathābalaṁ;",
  "atk-s0514a2:546": "Gacchaṁ pāraṁ samuddassa, kassaṁ purisakāriya’’nti.",
  "atk-s0514a2:547_0": "Tattha accantanti yo ‘‘idaṁ kammaṁ vīriyaṁ katvā nipphādetuṁ na sakkā, accantameva",
  "atk-s0514a2:547_1": "apāraneyya’’nti viditvā caṇḍahatthiādayo apariharanto attano pāṇaṁ na rakkhati. Jaññā",
  "atk-s0514a2:547_2": "so yadi hāpayeti so yadi tādisesu ṭhānesu vīriyaṁ hāpeyya, jāneyya tassa kusītabhāvassa",
  "atk-s0514a2:547_3": "phalaṁ. Tvaṁ yaṁ vā taṁ vā niratthakaṁ vadasīti dīpeti. Pāḷiyaṁ pana ‘‘jaññā so yadi",
  "atk-s0514a2:547_4": "hāpaya’’nti likhitaṁ, taṁ aṭṭhakathāsu natthi. Adhippāyaphalanti attano adhippāyaphalaṁ",
  "atk-s0514a2:547_5": "sampassamānā ekacce purisā kasivaṇijjādīni kammāni payojayanti, tāni ijjhanti vā",
  "atk-s0514a2:547_6": "na vā ijjhanti. ‘‘Ettha gamissāmi, idaṁ uggahessāmī’’ti pana kāyikacetasikavīriyaṁ",
  "atk-s0514a2:547_7": "karontassa taṁ ijjhateva, tasmā taṁ kātuṁ vaṭṭatiyevāti dasseti. Sannā aññe tarāmahanti",
  "atk-s0514a2:547_8": "aññe janā mahāsamudde sannā nimuggā vīriyaṁ akarontā macchakacchapabhakkhā jātā,",
  "atk-s0514a2:547_9": "ahaṁ pana ekakova tarāmi. Tañca passāmi santiketi idaṁ me vīriyaphalaṁ passa, mayā",
  "atk-s0514a2:547_10": "iminā attabhāvena devatā nāma na diṭṭhapubbā, sohaṁ tañca iminā dibbarūpena mama",
  "atk-s0514a2:547_11": "santike ṭhitaṁ passāmi. Yathāsatti yathābalanti attano sattiyā ca balassa ca anurūpaṁ. Kassanti karissāmi.",
  "atk-s0514a2:548": "Tato devatā tassa taṁ daḷhavacanaṁ sutvā thutiṁ karontī gāthamāha –",
  "atk-s0514a2:549": "132.",
  "atk-s0514a2:550": " ‘‘Yo tvaṁ evaṁ gate oghe, appameyye mahaṇṇave;",
  "atk-s0514a2:551": "Dhammavāyāmasampanno, kammunā nāvasīdasi;",
  "atk-s0514a2:552": "So tvaṁ tattheva gacchāhi, yattha te nirato mano’’ti.",
  "atk-s0514a2:553_0": "Tattha evaṁ gateti evarūpe gambhīre vitthate mahāsamudde. Dhammavāyāmasampannoti",
  "atk-s0514a2:553_1": "dhammavāyāmena samannāgato. Kammunāti attano purisakārakammena. Nāvasīdasīti na avasīdasi.",
  "atk-s0514a2:553_2": "Yattha teti yasmiṁ ṭhāne tava mano nirato, tattheva gacchāhīti.",
  "atk-s0514a2:554_0": "Sā evañca pana vatvā ‘‘paṇḍita mahāparakkama, kuhiṁ taṁ nemī’’ti pucchi. ‘‘Mithilanagara’’nti",
  "atk-s0514a2:554_1": "vutte sā mahāsattaṁ pupphakalāpaṁ viya ukkhipitvā ubhohi hatthehi pariggayha ure",
  "atk-s0514a2:554_2": "nipajjāpetvā piyaputtaṁ ādāya gacchantī viya ākāse pakkhandi. Mahāsatto sattāhaṁ",
  "atk-s0514a2:554_3": "loṇodakena upakkasarīro hutvā dibbaphassena phuṭṭho niddaṁ okkami. Atha naṁ sā mithilaṁ",
  "atk-s0514a2:554_4": "netvā ambavanuyyāne maṅgalasilāpaṭṭe dakkhiṇapassena nipajjāpetvā uyyānadevatāhi",
  "atk-s0514a2:554_5": "tassa ārakkhaṁ gāhāpetvā sakaṭṭhānameva gatā.",
  "atk-s0514a2:555_0": "Tadā polajanakassa putto natthi. Ekā panassa dhītā ahosi, sā sīvalidevī nāma paṇḍitā",
  "atk-s0514a2:555_1": "byattā. Amaccā tamenaṁ maraṇamañce nipannaṁ pucchiṁsu ‘‘mahārāja, tumhesu divaṅgatesu",
  "atk-s0514a2:555_2": "rajjaṁ kassa dassāmā’’ti? Atha ne rājā ‘‘tātā, mama dhītaraṁ sīvalideviṁ ārādhetuṁ",
  "atk-s0514a2:555_3": "samatthassa rajjaṁ detha, yo vā pana caturassapallaṅkassa ussīsakaṁ jānāti, yo vā",
  "atk-s0514a2:555_4": "pana sahassathāmadhanuṁ āropetuṁ sakkoti, yo vā pana soḷasa mahānidhī nīharituṁ sakkoti,",
  "atk-s0514a2:555_5": "tassa rajjaṁ dethā’’ti āha. Amaccā ‘‘deva, tesaṁ no nidhīnaṁ uddānaṁ kathethā’’ti āhaṁsu. Atha rājā –",
  "atk-s0514a2:556": "‘‘Sūriyuggamane nidhi, atho okkamane nidhi;",
  "atk-s0514a2:557": "Anto nidhi bahi nidhi, na anto na bahi nidhi.",
  "atk-s0514a2:558": "‘‘Ārohane mahānidhi, atho orohane nidhi;",
  "atk-s0514a2:559": "Catūsu mahāsālesu, samantā yojane nidhi.",
  "atk-s0514a2:560": "‘‘Dantaggesu mahānidhi, vālaggesu ca kepuke;",
  "atk-s0514a2:561": "Rukkhaggesu mahānidhi, soḷasete mahānidhī.",
  "atk-s0514a2:562": "‘‘Sahassathāmo pallaṅko, sīvaliārādhanena cā’’ti. –",
  "atk-s0514a2:563": "Mahānidhīhi saddhiṁ itaresampi uddānaṁ kathesi. Rājā imaṁ kathaṁ vatvā kālamakāsi.",
  "atk-s0514a2:564_0": "Amaccā rañño accayena tassa matakiccaṁ katvā sattame divase sannipatitvā mantayiṁsu",
  "atk-s0514a2:564_1": "‘‘ambho raññā ‘attano dhītaraṁ ārādhetuṁ samatthassa rajjaṁ dātabba’nti vuttaṁ, ko",
  "atk-s0514a2:564_2": "taṁ ārādhetuṁ sakkhissatī’’ti. Te ‘‘senāpati vallabho’’ti vatvā tassa sāsanaṁ pesesuṁ.",
  "atk-s0514a2:564_3": "So sāsanaṁ sutvā ‘‘sādhū’’ti sampaṭicchitvā rajjatthāya rājadvāraṁ gantvā attano",
  "atk-s0514a2:564_4": "āgatabhāvaṁ rājadhītāya ārocāpesi. Sā tassa āgatabhāvaṁ ñatvā ‘‘atthi nu khvassa",
  "atk-s0514a2:564_5": "setacchattasiriṁ dhāretuṁ dhitī’’ti tassa vīmaṁsanatthāya ‘‘khippaṁ āgacchatū’’ti",
  "atk-s0514a2:564_6": "āha. So tassā sāsanaṁ sutvā taṁ ārādhetukāmo sopānapādamūlato paṭṭhāya javenāgantvā",
  "atk-s0514a2:564_7": "tassā santike aṭṭhāsi. Atha naṁ sā vīmaṁsamānā ‘‘mahātale javena dhāvā’’ti āha. So",
  "atk-s0514a2:564_8": "‘‘rājadhītaraṁ tosessāmī’’ti vegena pakkhandi. Atha naṁ ‘‘puna ehī’’ti āha. So puna",
  "atk-s0514a2:564_9": "vegena āgato. Sā tassa dhitiyā virahitabhāvaṁ ñatvā ‘‘ehi samma, pāde me sambāhā’’ti",
  "atk-s0514a2:564_10": "āha. So tassā ārādhanatthaṁ nisīditvā pāde sambāhi. Atha naṁ sā ure pādena paharitvā",
  "atk-s0514a2:564_11": "uttānakaṁ pātetvā ‘‘imaṁ andhabālapurisaṁ dhitivirahitaṁ pothetvā gīvāyaṁ gahetvā",
  "atk-s0514a2:564_12": "nīharathā’’ti dāsīnaṁ saññaṁ adāsi. Tā tathā kariṁsu. So tehi ‘‘kiṁ senāpatī’’ti",
  "atk-s0514a2:564_13": "puṭṭho ‘‘mā kathetha, sā neva manussitthī, yakkhinī’’ti āha. Tato bhaṇḍāgāriko gato,",
  "atk-s0514a2:564_14": "tampi tatheva lajjāpesi. Tathā seṭṭhiṁ, chattaggāhaṁ, asiggāhanti sabbepi te lajjāpesiyeva.",
  "atk-s0514a2:565_0": "Atha amaccā sannipatitvā ‘‘rājadhītaraṁ ārādhetuṁ samattho nāma natthi, sahassathāmadhanuṁ",
  "atk-s0514a2:565_1": "āropetuṁ samatthassa rajjaṁ dethā’’ti āha, tampi koci āropetuṁ nāsakkhi. Tato ‘‘caturassapallaṅkassa",
  "atk-s0514a2:565_2": "ussīsakaṁ jānantassa rajjaṁ dethā’’ti āha, tampi koci na jānāti. Tato soḷasa mahānidhī",
  "atk-s0514a2:565_3": "nīharituṁ samatthassa rajjaṁ dethā’’ti āha, tepi koci nīharituṁ nāsakkhi. Tato ‘‘ambho",
  "atk-s0514a2:565_4": "arājikaṁ nāma raṭṭhaṁ pāletuṁ na sakkā, kiṁ nu kho kātabba’’nti mantayiṁsu. Atha",
  "atk-s0514a2:565_5": "ne purohito āha – ‘‘bho tumhe mā cintayittha, phussarathaṁ nāma vissajjetuṁ vaṭṭati,",
  "atk-s0514a2:565_6": "phussarathena hi laddharājā sakalajambudīpe rajjaṁ kāretuṁ samattho hotī’’ti. Te",
  "atk-s0514a2:565_7": "‘‘sādhū’’ti sampaṭicchitvā nagaraṁ alaṅkārāpetvā maṅgalarathe cattāro kumudavaṇṇe",
  "atk-s0514a2:565_8": "asse yojetvā uttamapaccattharaṇaṁ attharitvā pañca rājakakudhabhaṇḍāni āropetvā caturaṅginiyā",
  "atk-s0514a2:565_9": "senāya parivāresuṁ. ‘‘Sasāmikassa rathassa purato tūriyāni vajjanti, asāmikassa pacchato",
  "atk-s0514a2:565_10": "vajjanti, tasmā sabbatūriyāni pacchato vādethā’’ti vatvā suvaṇṇabhiṅkārena rathadhurañca",
  "atk-s0514a2:565_11": "patodañca abhisiñcitvā ‘‘yassa rajjaṁ kāretuṁ puññaṁ atthi, tassa santikaṁ gacchatū’’ti",
  "atk-s0514a2:565_12": "rathaṁ vissajjesuṁ. Atha ratho rājagehaṁ padakkhiṇaṁ katvā vegena mahāvīthiṁ abhiruhi.",
  "atk-s0514a2:566_0": "Senāpatiādayo ‘‘phussaratho mama santikaṁ āgacchatū’’ti cintayiṁsu. So sabbesaṁ gehāni",
  "atk-s0514a2:566_1": "atikkamitvā nagaraṁ padakkhiṇaṁ katvā pācīnadvārena nikkhamitvā uyyānābhimukho pāyāsi.",
  "atk-s0514a2:566_2": "Atha naṁ vegena gacchantaṁ disvā ‘‘nivattethā’’ti āhaṁsu. Purohito ‘‘mā nivattayittha,",
  "atk-s0514a2:566_3": "icchanto yojanasatampi gacchatu, mā nivārethā’’ti āha. Ratho uyyānaṁ pavisitvā maṅgalasilāpaṭṭaṁ",
  "atk-s0514a2:566_4": "padakkhiṇaṁ katvā ārohanasajjo hutvā aṭṭhāsi. Purohito mahāsattaṁ nipannakaṁ disvā",
  "atk-s0514a2:566_5": "amacce āmantetvā ‘‘ambho eko silāpaṭṭe nipannako puriso dissati, setacchattānucchavikā",
  "atk-s0514a2:566_6": "panassa dhiti atthīti vā natthīti vā na jānāma, sace esa puññavā bhavissati, amhe",
  "atk-s0514a2:566_7": "na olokessati, kāḷakaṇṇisatto sace bhavissati, bhītatasito uṭṭhāya kampamāno olokessati,",
  "atk-s0514a2:566_8": "tasmā khippaṁ sabbatūriyāni paggaṇhathā’’ti āha. Tāvadeva anekasatāni tūriyāni paggaṇhiṁsu.",
  "atk-s0514a2:566_9": "Tadā tūriyasaddo sāgaraghoso viya ahosi.",
  "atk-s0514a2:567_0": "Mahāsatto tena saddena pabujjhitvā sīsaṁ vivaritvā olokento mahājanaṁ disvā ‘‘setacchattena",
  "atk-s0514a2:567_1": "me āgatena bhavitabba’’nti cintetvā puna sīsaṁ pārupitvā parivattitvā vāmapassena",
  "atk-s0514a2:567_2": "nipajji. Purohito tassa pāde vivaritvā lakkhaṇāni olokento ‘‘tiṭṭhatu ayaṁ eko dīpo,",
  "atk-s0514a2:567_3": "catunnampi mahādīpānaṁ rajjaṁ kāretuṁ samattho hotī’’ti puna tūriyāni paggaṇhāpesi.",
  "atk-s0514a2:567_4": "Atha mahāsatto mukhaṁ vivaritvā parivattitvā dakkhiṇapassena nipajjitvā mahājanaṁ",
  "atk-s0514a2:567_5": "olokesi. Tadā purohito parisaṁ ussāretvā añjaliṁ paggayha avakujjo hutvā ‘‘uṭṭhehi,",
  "atk-s0514a2:567_6": "deva, rajjaṁ te pāpuṇātī’’ti āha. Atha naṁ mahāsatto ‘‘rājā vo kuhī’’nti pucchitvā",
  "atk-s0514a2:567_7": "‘‘kālakato devā’’ti vutte ‘‘tassa putto vā bhātā vā natthī’’ti pucchitvā ‘‘natthi",
  "atk-s0514a2:567_8": "devā’’ti vutte ‘‘tena hi sādhu rajjaṁ kāressāmī’’ti vatvā uṭṭhāya silāpaṭṭe pallaṅkena",
  "atk-s0514a2:567_9": "nisīdi. Atha naṁ tattheva abhisiñciṁsu. So mahājanako nāma rājā ahosi. So rathavaraṁ",
  "atk-s0514a2:567_10": "abhiruyha mahantena sirivibhavena nagaraṁ pavisitvā rājanivesanaṁ abhiruhanto ‘‘senāpatiādīnaṁ",
  "atk-s0514a2:567_11": "tāneva ṭhānāni hontū’’ti vicāretvā mahātalaṁ abhiruhi.",
  "atk-s0514a2:568_0": "Rājadhītā pana purimasaññāya eva tassa vīmaṁsanatthaṁ ekaṁ purisaṁ āṇāpesi ‘‘tāta,",
  "atk-s0514a2:568_1": "tvaṁ gaccha, rājānaṁ upasaṅkamitvā evaṁ vadehi ‘deva, sīvalidevī tumhe pakkosati,",
  "atk-s0514a2:568_2": "khippaṁ kirāgacchatū’’’ti. So gantvā tathā ārocesi. Rājā paṇḍito tassa vacanaṁ sutvāpi",
  "atk-s0514a2:568_3": "assuṇanto viya ‘‘aho sobhano vatāyaṁ pāsādo’’ti pāsādameva vaṇṇeti. So taṁ sāvetuṁ",
  "atk-s0514a2:568_4": "asakkonto gantvā rājadhītāya taṁ pavattiṁ ārocesi ‘‘ayye, rājā tumhākaṁ vacanaṁ na",
  "atk-s0514a2:568_5": "suṇāti, pāsādameva vaṇṇeti, tumhākaṁ vacanaṁ tiṇaṁ viya na gaṇetī’’ti. Sā tassa vacanaṁ",
  "atk-s0514a2:568_6": "sutvā ‘‘so mahajjhāsayo puriso bhavissatī’’ti cintetvā dutiyampi tatiyampi pesesi.",
  "atk-s0514a2:568_7": "Rājāpi attano ruciyā pakatigamanena sīho viya vijambhamāno pāsādaṁ abhiruhi. Tasmiṁ",
  "atk-s0514a2:568_8": "upasaṅkamante rājadhītā tassa tejena sakabhāvena saṇṭhātuṁ asakkontī āgantvā hatthālambakaṁ adāsi.",
  "atk-s0514a2:569_0": "So tassā hatthaṁ olambitvā mahātalaṁ abhiruhitvā samussitasetacchatte rājapallaṅke",
  "atk-s0514a2:569_1": "nisīditvā amacce āmantetvā ‘‘ambho, atthi pana vo raññā kālaṁ karontena koci ovādo",
  "atk-s0514a2:569_2": "dinno’’ti pucchitvā ‘‘āma, devā’’ti vutte ‘‘tena hi vadethā’’ti āha. Deva ‘‘sīvalideviṁ",
  "atk-s0514a2:569_3": "ārādhetuṁ samatthassa rajjaṁ dethā’’ti tena vuttanti. Sīvalideviyā āgantvā hatthālambako",
  "atk-s0514a2:569_4": "dinno, ayaṁ tāva ārādhitā nāma, aññaṁ vadethāti. Deva ‘‘caturassapallaṅkassa ussīsakaṁ",
  "atk-s0514a2:569_5": "jānituṁ samatthassa rajjaṁ dethā’’ti tena vuttanti. Rājā ‘‘idaṁ dujjānaṁ, upāyena",
  "atk-s0514a2:569_6": "sakkā jānitu’’nti cintetvā sīsato suvaṇṇasūciṁ nīharitvā sīvalideviyā hatthe ṭhapesi",
  "atk-s0514a2:569_7": "‘‘imaṁ ṭhapehī’’ti . Sā taṁ gahetvā pallaṅkassa ussīsake ṭhapesi. ‘‘Khaggaṁ adāsī’’tipi",
  "atk-s0514a2:569_8": "vadantiyeva. So tāya saññāya ‘‘idaṁ ussīsaka’’nti ñatvā tesaṁ kathaṁ assuṇanto viya",
  "atk-s0514a2:569_9": "‘‘kiṁ kathethā’’ti vatvā puna tehi tathā vutte ‘‘idaṁ jānituṁ na garu, etaṁ ussīsaka’’nti",
  "atk-s0514a2:569_10": "vatvā ‘‘aññaṁ vadethā’’ti āha. Deva, ‘‘sahassathāmadhanuṁ āropetuṁ samatthassa rajjaṁ",
  "atk-s0514a2:569_11": "dethā’’ti tena vuttanti. ‘‘Tena hi āharatha na’’nti āharāpetvā so dhanuṁ pallaṅke",
  "atk-s0514a2:569_12": "yathānisinnova itthīnaṁ kappāsaphoṭanadhanuṁ viya āropetvā ‘‘aññaṁ vadethā’’ti āha.",
  "atk-s0514a2:569_13": "‘‘Deva, soḷasa mahānidhī nīharituṁ samatthassa rajjaṁ dethā’’ti tena vuttanti. ‘‘Tesaṁ",
  "atk-s0514a2:569_14": "kiñci uddānaṁ atthī’’ti pucchitvā ‘‘āma, devā’’ti vutte ‘‘tena hi naṁ kathethā’’ti",
  "atk-s0514a2:569_15": "āha. Te ‘‘sūriyuggamane nidhī’’ti uddānaṁ kathayiṁsu. Tassa taṁ suṇantasseva gaganatale",
  "atk-s0514a2:569_16": "puṇṇacando viya so attho pākaṭo ahosi.",
  "atk-s0514a2:570_0": "Atha ne rājā āha – ‘‘ajja, bhaṇe, velā natthi, sve nidhī gaṇhissāmī’’ti. So punadivase",
  "atk-s0514a2:570_1": "amacce sannipātetvā pucchi ‘‘tumhākaṁ rājā paccekabuddhe bhojesī’’ti? ‘‘Āma, devā’’ti.",
  "atk-s0514a2:570_2": "So cintesi ‘‘sūriyoti nāyaṁ sūriyo, sūriyasadisattā pana paccekabuddhā sūriyā nāma,",
  "atk-s0514a2:570_3": "tesaṁ paccuggamanaṭṭhāne nidhinā bhavitabba’’nti. Tato rājā ‘‘tesu paccekabuddhesu",
  "atk-s0514a2:570_4": "āgacchantesu paccuggamanaṁ karonto kataraṁ ṭhānaṁ gacchatī’’ti pucchitvā ‘‘asukaṭṭhānaṁ",
  "atk-s0514a2:570_5": "nāma devā’’ti vutte ‘‘taṁ ṭhānaṁ khaṇitvā nidhiṁ nīharathā’’ti nidhiṁ nīharāpesi.",
  "atk-s0514a2:570_6": "‘‘Gamanakāle anugacchanto kattha ṭhatvā uyyojesī’’ti pucchitvā ‘‘asukaṭṭhāne nāmā’’ti",
  "atk-s0514a2:570_7": "vutte ‘‘tatopi nidhiṁ nīharathā’’ti nidhiṁ nīharāpesi. Atha mahājanā ukkuṭṭhisahassāni",
  "atk-s0514a2:570_8": "pavattentā ‘‘sūriyuggamane nidhī’’ti vuttattā sūriyuggamanadisāyaṁ khaṇantā vicariṁsu.",
  "atk-s0514a2:570_9": "Atho ‘‘okkamane nidhī’’ti vuttattā sūriyatthaṅgamanadisāyaṁ khaṇantā vicariṁsu. ‘‘Idaṁ",
  "atk-s0514a2:570_10": "pana dhanaṁ idheva hoti, aho acchariya’’nti pītisomanassaṁ pavattayiṁsu. Antonidhīti",
  "atk-s0514a2:570_11": "rājagehe mahādvārassa antoummārā nidhiṁ nīharāpesi. Bahi nidhīti bahiummārā nidhiṁ",
  "atk-s0514a2:570_12": "nīharāpesi. Na anto na bahi nidhīti heṭṭhāummārato nidhiṁ nīharāpesi . Ārohane nidhīti",
  "atk-s0514a2:570_13": "maṅgalahatthiṁ ārohanakāle suvaṇṇanisseṇiyā attharaṇaṭṭhānato nidhiṁ nīharāpesi.",
  "atk-s0514a2:570_14": "Atho orohane nidhīti hatthikkhandhato orohanaṭṭhānato nidhiṁ nīharāpesi. Catūsu mahāsālesūti",
  "atk-s0514a2:570_15": "bhūmiyaṁ kataupaṭṭhānaṭṭhāne sirisayanassa cattāro mañcapādā sālamayā, tesaṁ heṭṭhā",
  "atk-s0514a2:570_16": "catasso nidhikumbhiyo nīharāpesi. Samantāyojane nidhīti yojanaṁ nāma rathayugapamāṇaṁ,",
  "atk-s0514a2:570_17": "sirisayanassa samantā rathayugappamāṇato nidhiṁ nīharāpesi. Dantaggesu mahānidhīti",
  "atk-s0514a2:570_18": "maṅgalahatthiṭṭhāne tassa dvinnaṁ dantānaṁ abhimukhaṭṭhānato nidhiṁ nīharāpesi. Vālaggesūti",
  "atk-s0514a2:570_19": "maṅgalahatthiṭṭhāne tassa vāladhisammukhaṭṭhānato nidhiṁ nīharāpesi. Kepuketi kepukaṁ",
  "atk-s0514a2:570_20": "vuccati udakaṁ, maṅgalapokkharaṇito udakaṁ nīharāpetvā nidhiṁ dassesi. Rukkhaggesu",
  "atk-s0514a2:570_21": "mahānidhīti uyyāne mahāsālarukkhamūle ṭhitamajjhanhikasamaye parimaṇḍalāya rukkhacchāyāya",
  "atk-s0514a2:570_22": "anto nidhiṁ nīharāpesi. Evaṁ soḷasa mahānidhayo nīharāpetvā ‘‘aññaṁ kiñci atthī’’ti",
  "atk-s0514a2:570_23": "pucchi. ‘‘Natthi devā’’ti vadiṁsu. Mahājano haṭṭhatuṭṭho ahosi.",
  "atk-s0514a2:571_0": "Atha rājā ‘‘idaṁ dhanaṁ dānamukhe vikirissāmī’’ti nagaramajjhe ceva catūsu nagaradvāresu",
  "atk-s0514a2:571_1": "cāti pañcasu ṭhānesu pañca dānasālāyo kārāpetvā mahādānaṁ paṭṭhapesi, kālacampānagarato",
  "atk-s0514a2:571_2": "attano mātarañca brāhmaṇañca pakkosāpetvā mahantaṁ sakkāraṁ akāsi. Tassa taruṇarajjeyeva",
  "atk-s0514a2:571_3": "sakalaṁ videharaṭṭhaṁ ‘‘ariṭṭhajanakarañño kira putto mahājanako nāma rājā rajjaṁ",
  "atk-s0514a2:571_4": "kāreti, so kira paṇḍito upāyakusalo, passissāma na’’nti dassanatthāya saṅkhubhitaṁ",
  "atk-s0514a2:571_5": "ahosi. Tato tato bahuṁ paṇṇākāraṁ gahetvā āgamiṁsu, nāgarāpi mahāchaṇaṁ sajjayiṁsu.",
  "atk-s0514a2:571_6": "Rājanivesane attharaṇādīni santharitvā gandhadāmamālādāmādīni osāretvā vippakiṇṇalājākusumavāsadhūmagandhākāraṁ",
  "atk-s0514a2:571_7": "kāretvā nānappakāraṁ pānabhojanaṁ upaṭṭhāpesuṁ. Rañño paṇṇākāratthāya rajatasuvaṇṇabhājanādīsu",
  "atk-s0514a2:571_8": "anekappakārāni khādanīyabhojanīyamadhuphāṇitaphalādīni gahetvā tattha tattha parivāretvā",
  "atk-s0514a2:571_9": "aṭṭhaṁsu. Ekato amaccamaṇḍalaṁ nisīdi, ekato brāhmaṇagaṇo, ekato seṭṭhiādayo nisīdiṁsu,",
  "atk-s0514a2:571_10": "ekato uttamarūpadharā nāṭakitthiyo nisīdiṁsu, brāhmaṇāpi sotthikārena mukhamaṅgalikāni",
  "atk-s0514a2:571_11": "kathenti, naccagītādīsu kusalā naccagītādīni pavattayiṁsu, anekasatāni tūriyāni pavajjiṁsū.",
  "atk-s0514a2:571_12": "Tadā rājanivesanaṁ yugandharavātavegena pahaṭā sāgarakucchi viya ekaninnādaṁ ahosi.",
  "atk-s0514a2:571_13": "Olokitolokitaṭṭhānaṁ kampati.",
  "atk-s0514a2:572_0": "Atha mahāsatto setacchattassa heṭṭhā rājāsane nisinnova sakkasirisadisaṁ mahantaṁ",
  "atk-s0514a2:572_1": "sirivilāsaṁ oloketvā attano mahāsamudde katavāyāmaṁ anussari. Tassa ‘‘vīriyaṁ nāma",
  "atk-s0514a2:572_2": "kattabbayuttakaṁ, sacāhaṁ mahāsamudde vīriyaṁ nākarissaṁ, na imaṁ sampattiṁ alabhissa’’nti",
  "atk-s0514a2:572_3": "taṁ vāyāmaṁ anussarantassa pīti uppajji. So pītivegena udānaṁ udānento āha –",
  "atk-s0514a2:573": "133.",
  "atk-s0514a2:574": " ‘‘Āsīsetheva puriso, na nibbindeyya paṇḍito;",
  "atk-s0514a2:575": "Passāmi vohaṁ attānaṁ, yathā icchiṁ tathā ahu.",
  "atk-s0514a2:576": "134.",
  "atk-s0514a2:577": " ‘‘Āsīsetheva puriso, na nibbindeyya paṇḍito;",
  "atk-s0514a2:578": "Passāmi vohaṁ attānaṁ, udakā thalamubbhataṁ.",
  "atk-s0514a2:579": "135.",
  "atk-s0514a2:580": " ‘‘Vāyametheva puriso, na nibbindeyya paṇḍito;",
  "atk-s0514a2:581": "Passāmi vohaṁ attānaṁ, yathā icchiṁ tathā ahu.",
  "atk-s0514a2:582": "136.",
  "atk-s0514a2:583": " ‘‘Vāyametheva puriso, na nibbindeyya paṇḍito;",
  "atk-s0514a2:584": "Passāmi vohaṁ attānaṁ, udakā thalamubbhataṁ.",
  "atk-s0514a2:585": "137.",
  "atk-s0514a2:586": " ‘‘Dukkhūpanītopi naro sapañño, āsaṁ na chindeyya sukhāgamāya;",
  "atk-s0514a2:587": "Bahū hi phassā ahitā hitā ca, avitakkitā maccumupabbajanti.",
  "atk-s0514a2:588": "138.",
  "atk-s0514a2:589": " ‘‘Acintitampi bhavati, cintitampi vinassati;",
  "atk-s0514a2:590": "Na hi cintāmayā bhogā, itthiyā purisassa vā’’ti.",
  "atk-s0514a2:591_0": "Tattha āsīsethevāti āsāchedakammaṁ akatvā attano kammaṁ āsaṁ karotheva. Na nibbindeyyāti",
  "atk-s0514a2:591_1": "vīriyaṁ karonto na nibbindeyya na alaseyya. Yathā icchinti yathā rājabhāvaṁ icchiṁ,",
  "atk-s0514a2:591_2": "tatheva rājā jātomhi. Ubbhatanti nīhaṭaṁ. Dukkhūpanītoti kāyikacetasikadukkhena phuṭṭhopīti",
  "atk-s0514a2:591_3": "attho. Ahitā hitā cāti dukkhaphassā ahitā, sukhaphassā hitā. Avitakkitāti avitakkitāro",
  "atk-s0514a2:591_4": "acintitāro. Idaṁ vuttaṁ hoti – tesu phassesu ahitaphassena phuṭṭhā sattā ‘‘hitaphassopi",
  "atk-s0514a2:591_5": "atthīti vīriyaṁ karontā taṁ pāpuṇantī’’ti acintetvā vīriyaṁ na karonti, te imassa",
  "atk-s0514a2:591_6": "atthassa avitakkitāro hitaphassaṁ alabhitvāva maccumupabbajanti maraṇaṁ pāpuṇanti,",
  "atk-s0514a2:591_7": "tasmā vīriyaṁ kattabbamevāti.",
  "atk-s0514a2:592_0": "Acintitampīti imesaṁ sattānaṁ acintitampi hoti, cintitampi vinassati. Mayāpi hi ‘‘ayujjhitvāva",
  "atk-s0514a2:592_1": "rajjaṁ labhissāmī’’ti idaṁ acintitaṁ, ‘‘suvaṇṇabhūmito dhanaṁ āharitvā yujjhitvā",
  "atk-s0514a2:592_2": "pitu santakaṁ rajjaṁ gaṇhissāmī’’ti pana cintitaṁ, idāni me cintitaṁ naṭṭhaṁ, acintitaṁ",
  "atk-s0514a2:592_3": "jātaṁ. Na hi cintāmayā bhogāti imesaṁ sattānañhi bhogā cintāya anipphajjanato cintāmayā",
  "atk-s0514a2:592_4": "nāma na honti, tasmā vīriyameva kattabbaṁ. Vīriyavato hi acintitampi hotīti.",
  "atk-s0514a2:593_0": "So tato paṭṭhāya dasa rājadhamme akopetvā dhammena samena rajjaṁ kāresi, paccekabuddhe",
  "atk-s0514a2:593_1": "ca upaṭṭhāsi. Aparabhāge sīvalidevī dhaññapuññalakkhaṇasampannaṁ puttaṁ vijāyi, ‘‘dīghāvukumāro’’tissa",
  "atk-s0514a2:593_2": "nāmaṁ kariṁsu. Tassa vayappattassa rājā uparajjaṁ datvā sattavassasahassāni rajjaṁ",
  "atk-s0514a2:593_3": "kāresi. So ekadivasaṁ uyyānapālena phalāphalesu ceva nānāpupphesu ca ābhatesu tāni",
  "atk-s0514a2:593_4": "disvā tuṭṭho hutvā tassa sammānaṁ kāretvā ‘‘samma uyyānapāla, ahaṁ uyyānaṁ passissāmi,",
  "atk-s0514a2:593_5": "tvaṁ alaṅkarohi na’’nti āha. So ‘‘sādhu, devā’’ti sampaṭicchitvā tathā katvā rañño",
  "atk-s0514a2:593_6": "paṭivedesi. So hatthikkhandhavaragato mahantena parivārena nagarā nikkhamitvā uyyānadvāraṁ",
  "atk-s0514a2:593_7": "pāpuṇi. Tatra ca dve ambā atthi nīlobhāsā. Eko aphalo, eko phaladharo. So pana atimadhuro,",
  "atk-s0514a2:593_8": "raññā aggaphalassa aparibhuttattā tato koci phalaṁ gahetuṁ na ussahati. Rājā hatthikkhandhavaragatova",
  "atk-s0514a2:593_9": "tato ekaṁ phalaṁ gahetvā paribhuñji, tassa taṁ jivhagge ṭhapitamattameva dibbojaṁ",
  "atk-s0514a2:593_10": "viya upaṭṭhāsi. So ‘‘nivattanakāle bahū khādissāmī’’ti cintesi. ‘‘Raññā aggaphalaṁ",
  "atk-s0514a2:593_11": "paribhutta’’nti ñatvā uparājānaṁ ādiṁ katvā antamaso hatthimeṇḍaassameṇḍādayopi phalaṁ",
  "atk-s0514a2:593_12": "gahetvā paribhuñjiṁsu. Aññe phalaṁ alabhantā daṇḍehi sākhaṁ bhinditvā nipaṇṇamakaṁsu.",
  "atk-s0514a2:593_13": "Rukkho obhaggavibhaggo aṭṭhāsi, itaro pana maṇipabbato viya vilāsamāno ṭhito.",
  "atk-s0514a2:594_0": "Rājā uyyānā nikkhanto taṁ disvā ‘‘idaṁ ki’’nti amacce pucchati. ‘‘Devena aggaphalaṁ",
  "atk-s0514a2:594_1": "paribhuttanti mahājanena vilumpito devā’’ti āhaṁsu. ‘‘Kiṁ nu kho bhaṇe, imassa pana",
  "atk-s0514a2:594_2": "neva pattaṁ, na vaṇṇo khīṇo’’ti? ‘‘Nipphalatāya na khīṇo, devā’’ti. Taṁ sutvā rājā",
  "atk-s0514a2:594_3": "saṁvegaṁ paṭilabhitvā ‘‘ayaṁ rukkho nipphalatāya nīlobhāso ṭhito, ayaṁ pana saphalatāya",
  "atk-s0514a2:594_4": "obhaggavibhaggo ṭhito. Idampi rajjaṁ saphalarukkhasadisaṁ, pabbajjā pana nipphalarukkhasadisā.",
  "atk-s0514a2:594_5": "Sakiñcanasseva bhayaṁ, nākiñcanassa. Tasmā ahaṁ phalarukkho viya ahutvā nipphalarukkhasadiso",
  "atk-s0514a2:594_6": "bhavissāmi, imaṁ sampattiṁ cajitvā nikkhamma pabbajissāmī’’ti daḷhaṁ samādānaṁ katvā",
  "atk-s0514a2:594_7": "manaṁ adhiṭṭhahitvā nagaraṁ pavisitvā pāsādadvāre ṭhitova senāpatiṁ pakkosāpetvā",
  "atk-s0514a2:594_8": "‘‘mahāsenāpati, ajja me paṭṭhāya bhattahārakañceva mukhodakadantakaṭṭhadāyakañca",
  "atk-s0514a2:594_9": "ekaṁ upaṭṭhākaṁ ṭhapetvā aññe maṁ daṭṭhuṁ mā labhantu, porāṇakavinicchayāmacce gahetvā",
  "atk-s0514a2:594_10": "rajjaṁ anusāsatha, ahaṁ ito paṭṭhāya uparipāsādatale samaṇadhammaṁ karissāmī’’ti",
  "atk-s0514a2:594_11": "vatvā pāsādamāruyha ekakova samaṇadhammaṁ akāsi. Evaṁ gate kāle mahājano rājaṅgaṇe",
  "atk-s0514a2:594_12": "sannipatitvā mahāsattaṁ adisvā ‘‘na no rājā porāṇako viya hotī’’ti vatvā gāthādvayamāha –",
  "atk-s0514a2:595": "139.",
  "atk-s0514a2:596": " ‘‘Aporāṇaṁ vata bho rājā, sabbabhummo disampati;",
  "atk-s0514a2:597": "Najja nacce nisāmeti, na gīte kurute mano.",
  "atk-s0514a2:598": "140.",
  "atk-s0514a2:599": " ‘‘Na mige napi uyyāne, napi haṁse udikkhati;",
  "atk-s0514a2:600": "Mūgova tuṇhimāsīno, na atthamanusāsatī’’ti.",
  "atk-s0514a2:601_0": "Tattha migeti sabbasaṅgāhikavacanaṁ, pubbe hatthī yujjhāpeti, meṇḍe yujjhāpeti, ajja",
  "atk-s0514a2:601_1": "tepi na oloketīti attho. Uyyāneti uyyānakīḷampi nānubhoti. Haṁseti pañcapadumasañchannāsu",
  "atk-s0514a2:601_2": "uyyānapokkharaṇīsu haṁsagaṇaṁ na oloketi. Mūgovāti bhattahārakañca upaṭṭhākañca pucchiṁsu",
  "atk-s0514a2:601_3": "‘‘bho rājā, tumhehi saddhiṁ kiñci atthaṁ mantetī’’ti. Te ‘‘na mantetī’’ti vadiṁsu. Tasmā evamāhaṁsu.",
  "atk-s0514a2:602_0": "Rājā kāmesu anallīyantena vivekaninnena cittena attano kulūpakapaccekabuddhe anussaritvā",
  "atk-s0514a2:602_1": "‘‘ko nu kho me tesaṁ sīlādiguṇayuttānaṁ akiñcanānaṁ vasanaṭṭhānaṁ ācikkhissatī’’ti",
  "atk-s0514a2:602_2": "tīhi gāthāhi udānaṁ udānesi –",
  "atk-s0514a2:603": "141.",
  "atk-s0514a2:604": " ‘‘Sukhakāmā rahosīlā, vadhabandhā upāratā;",
  "atk-s0514a2:605": "Kassa nu ajja ārāme, daharā vuddhā ca acchare.",
  "atk-s0514a2:606": "142.",
  "atk-s0514a2:607": " ‘‘Atikkantavanathā dhīrā, namo tesaṁ mahesinaṁ;",
  "atk-s0514a2:608": "Ye ussukamhi lokamhi, viharanti manussukā.",
  "atk-s0514a2:609": "143.",
  "atk-s0514a2:610": " ‘‘Te chetvā maccuno jālaṁ, tataṁ māyāvino daḷhaṁ;",
  "atk-s0514a2:611": "Chinnālayattā gacchanti, ko tesaṁ gatimāpaye’’ti.",
  "atk-s0514a2:612": "Tattha sukhakāmāti nibbānasukhakāmā. Rahosīlāti paṭicchannasīlā na attano guṇappakāsanā. Daharā vuḍḍhā cāti daharā ceva mahallakā ca. Acchareti vasanti.",
  "atk-s0514a2:613_0": "Tassevaṁ tesaṁ guṇe anussarantassa mahatī pīti uppajji. Atha mahāsatto pallaṅkato",
  "atk-s0514a2:613_1": "uṭṭhāya uttarasīhapañjaraṁ vivaritvā uttaradisābhimukho sirasi añjaliṁ patiṭṭhāpetvā",
  "atk-s0514a2:613_2": "‘‘evarūpehi guṇehi samannāgatā paccekabuddhā’’ti namassamāno ‘‘atikkantavanathā’’tiādimāha.",
  "atk-s0514a2:613_3": "Tattha atikkantavanathāti pahīnataṇhā. Mahesinanti mahante sīlakkhandhādayo guṇe",
  "atk-s0514a2:613_4": "esitvā ṭhitānaṁ. Ussukamhīti rāgādīhi ussukkaṁ āpanne lokasmiṁ. Maccuno jālanti kilesamārena",
  "atk-s0514a2:613_5": "pasāritaṁ taṇhājālaṁ. Tataṁ māyāvinoti atimāyāvino. Ko tesaṁ gatimāpayeti ko maṁ",
  "atk-s0514a2:613_6": "tesaṁ paccekabuddhānaṁ nivāsaṭṭhānaṁ pāpeyya, gahetvā gaccheyyāti attho.",
  "atk-s0514a2:614_0": "Tassa pāsādeyeva samaṇadhammaṁ karontassa cattāro māsā atītā. Athassa ativiya pabbajjāya",
  "atk-s0514a2:614_1": "cittaṁ nami, agāraṁ lokantarikanirayo viya khāyi, tayo bhavā ādittā viya upaṭṭhahiṁsu.",
  "atk-s0514a2:614_2": "So pabbajjābhimukhena cittena ‘‘kadā nu kho imaṁ sakkabhavanaṁ viya alaṅkatappaṭiyattaṁ",
  "atk-s0514a2:614_3": "mithilaṁ pahāya himavantaṁ pavisitvā pabbajitavesagahaṇakālo mayhaṁ bhavissatī’’ti",
  "atk-s0514a2:614_4": "cintetvā mithilavaṇṇanaṁ nāma ārabhi –",
  "atk-s0514a2:615": "144.",
  "atk-s0514a2:616": " ‘‘Kadāhaṁ mithilaṁ phītaṁ, vibhattaṁ bhāgaso mitaṁ;",
  "atk-s0514a2:617": "Pahāya pabbajissāmi, taṁ kudāssu bhavissati.",
  "atk-s0514a2:618": "145.",
  "atk-s0514a2:619": " ‘‘Kadāhaṁ mithilaṁ phītaṁ, visālaṁ sabbatopabhaṁ;",
  "atk-s0514a2:620": "Pahāya pabbajissāmi, taṁ kudāssu bhavissati.",
  "atk-s0514a2:621": "146.",
  "atk-s0514a2:622": " ‘‘Kadāhaṁ mithilaṁ phītaṁ, bahupākāratoraṇaṁ;",
  "atk-s0514a2:623": "Pahāya pabbajissāmi, taṁ kudāssu bhavissati.",
  "atk-s0514a2:624": "147.",
  "atk-s0514a2:625": " ‘‘Kadāhaṁ mithilaṁ phītaṁ, daḷhamaṭṭālakoṭṭhakaṁ;",
  "atk-s0514a2:626": "Pahāya pabbajissāmi, taṁ kudāssu bhavissati.",
  "atk-s0514a2:627": "148.",
  "atk-s0514a2:628": " ‘‘Kadāhaṁ mithilaṁ phītaṁ, suvibhattaṁ mahāpathaṁ;",
  "atk-s0514a2:629": "Pahāya pabbajissāmi, taṁ kudāssu bhavissati.",
  "atk-s0514a2:630": "149.",
  "atk-s0514a2:631": " ‘‘Kadāhaṁ mithilaṁ phītaṁ, suvibhattantarāpaṇaṁ;",
  "atk-s0514a2:632": "Pahāya pabbajissāmi, taṁ kudāssu bhavissati.",
  "atk-s0514a2:633": "150.",
  "atk-s0514a2:634": " ‘‘Kadāhaṁ mithilaṁ phītaṁ, gavāssarathapīḷitaṁ;",
  "atk-s0514a2:635": "Pahāya pabbajissāmi, taṁ kudāssu bhavissati.",
  "atk-s0514a2:636": "151.",
  "atk-s0514a2:637": " ‘‘Kadāhaṁ mithilaṁ phītaṁ, ārāmavanamāliniṁ;",
  "atk-s0514a2:638": "Pahāya pabbajissāmi, taṁ kudāssu bhavissati.",
  "atk-s0514a2:639": "152.",
  "atk-s0514a2:640": " ‘‘Kadāhaṁ mithilaṁ phītaṁ, uyyānavanamāliniṁ;",
  "atk-s0514a2:641": "Pahāya pabbajissāmi, taṁ kudāssu bhavissati.",
  "atk-s0514a2:642": "153.",
  "atk-s0514a2:643": " ‘‘Kadāhaṁ mithilaṁ phītaṁ, pāsādavanamāliniṁ;",
  "atk-s0514a2:644": "Pahāya pabbajissāmi, taṁ kudāssu bhavissati.",
  "atk-s0514a2:645": "154.",
  "atk-s0514a2:646": " ‘‘Kadāhaṁ mithilaṁ phītaṁ, tipuraṁ rājabandhuniṁ;",
  "atk-s0514a2:647": "Māpitaṁ somanassena, vedehena yasassinā;",
  "atk-s0514a2:648": "Pahāya pabbajissāmi, taṁ kudāssu bhavissati.",
  "atk-s0514a2:649": "155.",
  "atk-s0514a2:650": " ‘‘Kadāhaṁ vedehe phīte, nicite dhammarakkhite;",
  "atk-s0514a2:651": "Pahāya pabbajissāmi, taṁ kudāssu bhavissati.",
  "atk-s0514a2:652": "156.",
  "atk-s0514a2:653": " ‘‘Kadāhaṁ vedehe phīte, ajeyye dhammarakkhite;",
  "atk-s0514a2:654": "Pahāya pabbajissāmi, taṁ kudāssu bhavissati.",
  "atk-s0514a2:655": "157.",
  "atk-s0514a2:656": " ‘‘Kadāhaṁ antepuraṁ rammaṁ, vibhattaṁ bhāgaso mitaṁ;",
  "atk-s0514a2:657": "Pahāya pabbajissāmi, taṁ kudāssu bhavissati.",
  "atk-s0514a2:658": "158.",
  "atk-s0514a2:659": " ‘‘Kadāhaṁ antepuraṁ rammaṁ, sudhāmattikalepanaṁ;",
  "atk-s0514a2:660": "Pahāya pabbajissāmi, taṁ kudāssu bhavissati.",
  "atk-s0514a2:661": "159.",
  "atk-s0514a2:662": " ‘‘Kadāhaṁ antepuraṁ rammaṁ, sucigandhaṁ manoramaṁ;",
  "atk-s0514a2:663": "Pahāya pabbajissāmi, taṁ kudāssu bhavissati.",
  "atk-s0514a2:664": "160.",
  "atk-s0514a2:665": " ‘‘Kadāhaṁ kūṭāgāre ca, vibhatte bhāgaso mite;",
  "atk-s0514a2:666": "Pahāya pabbajissāmi, taṁ kudāssu bhavissati.",
  "atk-s0514a2:667": "161.",
  "atk-s0514a2:668": " ‘‘Kadāhaṁ kūṭāgāre ca, sudhāmattikalepane;",
  "atk-s0514a2:669": "Pahāya pabbajissāmi, taṁ kudāssu bhavissati.",
  "atk-s0514a2:670": "162.",
  "atk-s0514a2:671": " ‘‘Kadāhaṁ kūṭāgāre ca, sucigandhe manorame;",
  "atk-s0514a2:672": "Pahāya pabbajissāmi, taṁ kudāssu bhavissati.",
  "atk-s0514a2:673": "163.",
  "atk-s0514a2:674": " ‘‘Kadāhaṁ kūṭāgāre ca, litte candanaphosite;",
  "atk-s0514a2:675": "Pahāya pabbajissāmi, taṁ kudāssu bhavissati.",
  "atk-s0514a2:676": "164.",
  "atk-s0514a2:677": " ‘‘Kadāhaṁ soṇṇapallaṅke, gonake cittasanthate;",
  "atk-s0514a2:678": "Pahāya pabbajissāmi, taṁ kudāssu bhavissati.",
  "atk-s0514a2:679": "165.",
  "atk-s0514a2:680": " ‘‘Kadāhaṁ maṇipallaṅke, gonake cittasanthate;",
  "atk-s0514a2:681": "Pahāya pabbajissāmi, taṁ kudāssu bhavissati.",
  "atk-s0514a2:682": "166.",
  "atk-s0514a2:683": " ‘‘Kadāhaṁ kappāsakoseyyaṁ, khomakoṭumbarāni ca;",
  "atk-s0514a2:684": "Pahāya pabbajissāmi, taṁ kudāssu bhavissati.",
  "atk-s0514a2:685": "167.",
  "atk-s0514a2:686": " ‘‘Kadāhaṁ pokkharaṇī rammā, cakkavākapakūjitā;",
  "atk-s0514a2:687": "Mandālakehi sañchannā, padumuppalakehi ca;",
  "atk-s0514a2:688": "Pahāya pabbajissāmi, taṁ kudāssu bhavissati.",
  "atk-s0514a2:689": "168.",
  "atk-s0514a2:690": " ‘‘Kadāhaṁ hatthigumbe ca, sabbālaṅkārabhūsite;",
  "atk-s0514a2:691": "Suvaṇṇakacche mātaṅge, hemakappanavāsase.",
  "atk-s0514a2:692": "169.",
  "atk-s0514a2:693": " ‘‘Ārūḷhe gāmaṇīyehi, tomaraṅkusapāṇibhi;",
  "atk-s0514a2:694": "Pahāya pabbajissāmi, taṁ kudāssu bhavissati.",
  "atk-s0514a2:695": "170.",
  "atk-s0514a2:696": " ‘‘Kadāhaṁ assagumbe ca, sabbālaṅkārabhūsite;",
  "atk-s0514a2:697": "Ājānīyeva jātiyā, sindhave sīghavāhane.",
  "atk-s0514a2:698": "171.",
  "atk-s0514a2:699": " ‘‘Ārūḷhe gāmaṇīyehi, illiyācāpadhāribhi;",
  "atk-s0514a2:700": "Pahāya pabbajissāmi, taṁ kudāssu bhavissati.",
  "atk-s0514a2:701": "172.",
  "atk-s0514a2:702": " ‘‘Kadāhaṁ rathaseniyo, sannaddhe ussitaddhaje;",
  "atk-s0514a2:703": "Dīpe athopi veyyagghe, sabbālaṅkārabhūsite.",
  "atk-s0514a2:704": "173.",
  "atk-s0514a2:705": " ‘‘Ārūḷhe gāmaṇīyehi, cāpahatthehi vammibhi;",
  "atk-s0514a2:706": "Pahāya pabbajissāmi, taṁ kudāssu bhavissati.",
  "atk-s0514a2:707": "174.",
  "atk-s0514a2:708": " ‘‘Kadāhaṁ sovaṇṇarathe, sannaddhe ussitaddhaje;",
  "atk-s0514a2:709": "Dīpe athopi veyyagghe, sabbālaṅkārabhūsite.",
  "atk-s0514a2:710": "175.",
  "atk-s0514a2:711": " ‘‘Ārūḷhe gāmaṇīyehi, cāpahatthehi vammibhi;",
  "atk-s0514a2:712": "Pahāya pabbajissāmi, taṁ kudāssu bhavissati.",
  "atk-s0514a2:713": "176.",
  "atk-s0514a2:714": " ‘‘Kadāhaṁ sajjhurathe ca, sannaddhe ussitaddhaje;",
  "atk-s0514a2:715": "Dīpe athopi veyyagghe, sabbālaṅkārabhūsite.",
  "atk-s0514a2:716": "177.",
  "atk-s0514a2:717": " ‘‘Ārūḷhe gāmaṇīyehi, cāpahatthehi vammibhi;",
  "atk-s0514a2:718": "Pahāya pabbajissāmi, taṁ kudāssu bhavissati.",
  "atk-s0514a2:719": "178.",
  "atk-s0514a2:720": " ‘‘Kadāhaṁ assarathe ca, sannaddhe ussitaddhaje;",
  "atk-s0514a2:721": "Dīpe athopi veyyagghe, sabbālaṅkārabhūsite.",
  "atk-s0514a2:722": "179.",
  "atk-s0514a2:723": " ‘‘Ārūḷhe gāmaṇīyehi, cāpahatthehi vammibhi;",
  "atk-s0514a2:724": "Pahāya pabbajissāmi, taṁ kudāssu bhavissati.",
  "atk-s0514a2:725": "180.",
  "atk-s0514a2:726": " ‘‘Kadāhaṁ oṭṭharathe ca, sannaddhe ussitaddhaje;",
  "atk-s0514a2:727": "Dīpe athopi veyyagghe, sabbālaṅkārabhūsite.",
  "atk-s0514a2:728": "181.",
  "atk-s0514a2:729": " ‘‘Ārūḷhe gāmaṇīyehi, cāpahatthehi vammibhi;",
  "atk-s0514a2:730": "Pahāya pabbajissāmi, taṁ kudāssu bhavissati.",
  "atk-s0514a2:731": "182.",
  "atk-s0514a2:732": " ‘‘Kadāhaṁ goṇarathe ca, sannaddhe ussitaddhaje;",
  "atk-s0514a2:733": "Dīpe athopi veyyagghe, sabbālaṅkārabhūsite.",
  "atk-s0514a2:734": "183.",
  "atk-s0514a2:735": " ‘‘Ārūḷhe gāmaṇīyehi, cāpahatthehi vammibhi;",
  "atk-s0514a2:736": "Pahāya pabbajissāmi, taṁ kudāssu bhavissati.",
  "atk-s0514a2:737": "184.",
  "atk-s0514a2:738": " ‘‘Kadāhaṁ ajarathe ca, sannaddhe ussitaddhaje;",
  "atk-s0514a2:739": "Dīpe athopi veyyagghe, sabbālaṅkārabhūsite.",
  "atk-s0514a2:740": "185.",
  "atk-s0514a2:741": " ‘‘Ārūḷhe gāmaṇīyehi, cāpahatthehi vammibhi;",
  "atk-s0514a2:742": "Pahāya pabbajissāmi, taṁ kudāssu bhavissati.",
  "atk-s0514a2:743": "186.",
  "atk-s0514a2:744": " ‘‘Kadāhaṁ meṇḍarathe ca, sannaddhe ussitaddhaje;",
  "atk-s0514a2:745": "Dīpe athopi veyyagghe, sabbālaṅkārabhūsite.",
  "atk-s0514a2:746": "187.",
  "atk-s0514a2:747": " ‘‘Ārūḷhe gāmaṇīyehi, cāpahatthehi vammibhi;",
  "atk-s0514a2:748": "Pahāya pabbajissāmi, taṁ kudāssu bhavissati.",
  "atk-s0514a2:749": "188.",
  "atk-s0514a2:750": " ‘‘Kadāhaṁ migarathe ca, sannaddhe ussitaddhaje;",
  "atk-s0514a2:751": "Dīpe athopi veyyagghe, sabbālaṅkārabhūsite.",
  "atk-s0514a2:752": "189.",
  "atk-s0514a2:753": " ‘‘Ārūḷhe gāmaṇīyehi, cāpahatthehi vammibhi;",
  "atk-s0514a2:754": "Pahāya pabbajissāmi, taṁ kudāssu bhavissati.",
  "atk-s0514a2:755": "190.",
  "atk-s0514a2:756": " ‘‘Kadāhaṁ hatthārohe ca, sabbālaṅkārabhūsite;",
  "atk-s0514a2:757": "Nīlavammadhare sūre, tomaraṅkusapāṇine;",
  "atk-s0514a2:758": "Pahāya pabbajissāmi, taṁ kudāssu bhavissati.",
  "atk-s0514a2:759": "191.",
  "atk-s0514a2:760": " ‘‘Kadāhaṁ assārohe ca, sabbālaṅkārabhūsite;",
  "atk-s0514a2:761": "Nīlavammadhare sūre, illiyācāpadhārine;",
  "atk-s0514a2:762": "Pahāya pabbajissāmi, taṁ kudāssu bhavissati.",
  "atk-s0514a2:763": "192.",
  "atk-s0514a2:764": " ‘‘Kadāhaṁ rathārohe ca, sabbālaṅkārabhūsite;",
  "atk-s0514a2:765": "Nīlavammadhare sūre, cāpahatthe kalāpine;",
  "atk-s0514a2:766": "Pahāya pabbajissāmi, taṁ kudāssu bhavissati.",
  "atk-s0514a2:767": "193.",
  "atk-s0514a2:768": " ‘‘Kadāhaṁ dhanuggahe ca, sabbālaṅkārabhūsite;",
  "atk-s0514a2:769": "Nīlavammadhare sūre, cāpahatthe kalāpine;",
  "atk-s0514a2:770": "Pahāya pabbajissāmi, taṁ kudāssu bhavissati.",
  "atk-s0514a2:771": "194.",
  "atk-s0514a2:772": " ‘‘Kadāhaṁ rājaputte ca, sabbālaṅkārabhūsite;",
  "atk-s0514a2:773": "Citravammadhare sūre, kañcanāveḷadhārine;",
  "atk-s0514a2:774": "Pahāya pabbajissāmi, taṁ kudāssu bhavissati.",
  "atk-s0514a2:775": "195.",
  "atk-s0514a2:776": " ‘‘Kadāhaṁ ariyagaṇe ca, vatavante alaṅkate;",
  "atk-s0514a2:777": "Haricandanalittaṅge, kāsikuttamadhārine;",
  "atk-s0514a2:778": "Pahāya pabbajissāmi, taṁ kudāssu bhavissati.",
  "atk-s0514a2:779": "196.",
  "atk-s0514a2:780": " ‘‘Kadāhaṁ amaccagaṇe ca, sabbālaṅkārabhūsite;",
  "atk-s0514a2:781": "Pītavammadhare sūre, purato gacchamāline;",
  "atk-s0514a2:782": "Pahāya pabbajissāmi, taṁ kudāssu bhavissati.",
  "atk-s0514a2:783": "197.",
  "atk-s0514a2:784": " ‘‘Kadāhaṁ sattasatā bhariyā, sabbālaṅkārabhūsitā;",
  "atk-s0514a2:785": "Pahāya pabbajissāmi, taṁ kudāssu bhavissati.",
  "atk-s0514a2:786": "198.",
  "atk-s0514a2:787": " ‘‘Kadāhaṁ sattasatā bhariyā, susaññā tanumajjhimā;",
  "atk-s0514a2:788": "Pahāya pabbajissāmi, taṁ kudāssu bhavissati.",
  "atk-s0514a2:789": "199.",
  "atk-s0514a2:790": " ‘‘Kadāhaṁ sattasatā bhariyā, assavā piyabhāṇinī;",
  "atk-s0514a2:791": "Pahāya pabbajissāmi, taṁ kudāssu bhavissati.",
  "atk-s0514a2:792": "200.",
  "atk-s0514a2:793": " ‘‘Kadāhaṁ satapalaṁ kaṁsaṁ, sovaṇṇaṁ satarājikaṁ;",
  "atk-s0514a2:794": "Pahāya pabbajissāmi, taṁ kudāssu bhavissati.",
  "atk-s0514a2:795": "201.",
  "atk-s0514a2:796": " ‘‘Kadāssu maṁ hatthigumbā, sabbālaṅkārabhūsitā;",
  "atk-s0514a2:797": "Suvaṇṇakacchā mātaṅgā, hemakappanavāsasā.",
  "atk-s0514a2:798": "202.",
  "atk-s0514a2:799": " ‘‘Ārūḷhā gāmaṇīyehi, tomaraṅkusapāṇibhi;",
  "atk-s0514a2:800": "Yantaṁ maṁ nānuyissanti, taṁ kudāssu bhavissati.",
  "atk-s0514a2:801": "203.",
  "atk-s0514a2:802": " ‘‘Kadāssu maṁ assagumbā, sabbālaṅkārabhūsitā;",
  "atk-s0514a2:803": "Ājānīyāva jātiyā, sindhavā sīghavāhanā.",
  "atk-s0514a2:804": "204.",
  "atk-s0514a2:805": " ‘‘Ārūḷhā gāmaṇīyehi, illiyācāpadhāribhi;",
  "atk-s0514a2:806": "Yantaṁ maṁ nānuyissanti, taṁ kudāssu bhavissati.",
  "atk-s0514a2:807": "205.",
  "atk-s0514a2:808": " ‘‘Kadāssu maṁ rathasenī, sannaddhā ussitaddhajā;",
  "atk-s0514a2:809": "Dīpā athopi veyyagghā, sabbālaṅkārabhūsitā.",
  "atk-s0514a2:810": "206.",
  "atk-s0514a2:811": " ‘‘Ārūḷhā gāmaṇīyehi, cāpahatthehi vammibhi;",
  "atk-s0514a2:812": "Yantaṁ maṁ nānuyissanti, taṁ kudāssu bhavissati.",
  "atk-s0514a2:813": "207.",
  "atk-s0514a2:814": " ‘‘Kadāssu maṁ soṇṇarathā, sannaddhā ussitaddhajā;",
  "atk-s0514a2:815": "Dīpā athopi veyyagghā, sabbālaṅkārabhūsitā.",
  "atk-s0514a2:816": "208.",
  "atk-s0514a2:817": " ‘‘Ārūḷhā gāmaṇīyehi, cāpahatthehi vammibhi;",
  "atk-s0514a2:818": "Yantaṁ maṁ nānuyissanti, taṁ kudāssu bhavissati.",
  "atk-s0514a2:819": "209.",
  "atk-s0514a2:820": " ‘‘Kadāssu maṁ sajjhurathā, sannaddhā ussitaddhajā;",
  "atk-s0514a2:821": "Dīpā athopi veyyagghā, sabbālaṅkārabhūsitā.",
  "atk-s0514a2:822": "210.",
  "atk-s0514a2:823": " ‘‘Ārūḷhā gāmaṇīyehi, cāpahatthehi vammibhi;",
  "atk-s0514a2:824": "Yantaṁ maṁ nānuyissanti, taṁ kudāssu bhavissati.",
  "atk-s0514a2:825": "211.",
  "atk-s0514a2:826": " ‘‘Kadāssu maṁ assarathā, sannaddhā ussitaddhajā;",
  "atk-s0514a2:827": "Dīpā athopi veyyagghā, sabbālaṅkārabhūsitā.",
  "atk-s0514a2:828": "212.",
  "atk-s0514a2:829": " ‘‘Ārūḷhā gāmaṇīyehi, cāpahatthehi vammibhi;",
  "atk-s0514a2:830": "Yantaṁ maṁ nānuyissanti, taṁ kudāssu bhavissati.",
  "atk-s0514a2:831": "213.",
  "atk-s0514a2:832": " ‘‘Kadāssu maṁ oṭṭharathā, sannaddhā ussitaddhajā;",
  "atk-s0514a2:833": "Dīpā athopi veyyagghā, sabbālaṅkārabhūsitā.",
  "atk-s0514a2:834": "214.",
  "atk-s0514a2:835": " ‘‘Ārūḷhā gāmaṇīyehi, cāpahatthehi vammibhi;",
  "atk-s0514a2:836": "Yantaṁ maṁ nānuyissanti, taṁ kudāssu bhavissati.",
  "atk-s0514a2:837": "215.",
  "atk-s0514a2:838": " ‘‘Kadāssu maṁ goṇarathā, sannaddhā ussitaddhajā;",
  "atk-s0514a2:839": "Dīpā athopi veyyagghā, sabbālaṅkārabhūsitā.",
  "atk-s0514a2:840": "216.",
  "atk-s0514a2:841": " ‘‘Ārūḷhā gāmaṇīyehi, cāpahatthehi vammibhi;",
  "atk-s0514a2:842": "Yantaṁ maṁ nānuyissanti, taṁ kudāssu bhavissati.",
  "atk-s0514a2:843": "217.",
  "atk-s0514a2:844": " ‘‘Kadāssu maṁ ajarathā, sannaddhā ussitaddhajā;",
  "atk-s0514a2:845": "Dīpā athopi veyyagghā, sabbālaṅkārabhūsitā.",
  "atk-s0514a2:846": "218.",
  "atk-s0514a2:847": " ‘‘Ārūḷhā gāmaṇīyehi, cāpahatthehi vammibhi;",
  "atk-s0514a2:848": "Yantaṁ maṁ nānuyissanti, taṁ kudāssu bhavissati.",
  "atk-s0514a2:849": "219.",
  "atk-s0514a2:850": " ‘‘Kadāssu maṁ meṇḍarathā, sannaddhā ussitaddhajā;",
  "atk-s0514a2:851": "Dīpā athopi veyyagghā, sabbālaṅkārabhūsitā.",
  "atk-s0514a2:852": "220.",
  "atk-s0514a2:853": " ‘‘Ārūḷhā gāmaṇīyehi, cāpahatthehi vammibhi;",
  "atk-s0514a2:854": "Yantaṁ maṁ nānuyissanti, taṁ kudāssu bhavissati.",
  "atk-s0514a2:855": "221.",
  "atk-s0514a2:856": " ‘‘Kadāssu maṁ migarathā, sannaddhā ussitaddhajā;",
  "atk-s0514a2:857": "Dīpā athopi veyyagghā, sabbālaṅkārabhūsitā.",
  "atk-s0514a2:858": "222.",
  "atk-s0514a2:859": " ‘‘Ārūḷhā gāmaṇīyehi, cāpahatthehi vammibhi;",
  "atk-s0514a2:860": "Yantaṁ maṁ nānuyissanti, taṁ kudāssu bhavissati.",
  "atk-s0514a2:861": "223.",
  "atk-s0514a2:862": " ‘‘Kadāssu maṁ hatthārohā, sabbālaṅkārabhūsitā;",
  "atk-s0514a2:863": "Nīlavammadharā sūrā, tomaraṅkusapāṇino;",
  "atk-s0514a2:864": "Yantaṁ maṁ nānuyissanti, taṁ kudāssu bhavissati.",
  "atk-s0514a2:865": "224.",
  "atk-s0514a2:866": " ‘‘Kadāssu maṁ assārohā, sabbālaṅkārabhūsitā;",
  "atk-s0514a2:867": "Nīlavammadharā sūrā, illiyācāpadhārino;",
  "atk-s0514a2:868": "Yantaṁ maṁ nānuyissanti, taṁ kudāssu bhavissati.",
  "atk-s0514a2:869": "225.",
  "atk-s0514a2:870": " ‘‘Kadāssu maṁ rathārohā, sabbālaṅkārabhūsitā;",
  "atk-s0514a2:871": "Nīlavammadharā sūrā, cāpahatthā kalāpino;",
  "atk-s0514a2:872": "Yantaṁ maṁ nānuyissanti, taṁ kudāssu bhavissati.",
  "atk-s0514a2:873": "226.",
  "atk-s0514a2:874": " ‘‘Kadāssu maṁ dhanuggahā, sabbālaṅkārabhūsitā;",
  "atk-s0514a2:875": "Nīlavammadharā sūrā, cāpahatthā kalāpino;",
  "atk-s0514a2:876": "Yantaṁ maṁ nānuyissanti, taṁ kudāssu bhavissati.",
  "atk-s0514a2:877": "227.",
  "atk-s0514a2:878": " ‘‘Kadāssu maṁ rājaputtā, sabbālaṅkārabhūsitā;",
  "atk-s0514a2:879": "Citravammadharā sūrā, kañcanāveḷadhārino;",
  "atk-s0514a2:880": "Yantaṁ maṁ nānuyissanti, taṁ kudāssu bhavissati.",
  "atk-s0514a2:881": "228.",
  "atk-s0514a2:882": " ‘‘Kadāssu maṁ ariyagaṇā, vatavantā alaṅkatā;",
  "atk-s0514a2:883": "Haricandanalittaṅgā, kāsikuttamadhārino;",
  "atk-s0514a2:884": "Yantaṁ maṁ nānuyissanti, taṁ kudāssu bhavissati.",
  "atk-s0514a2:885": "229.",
  "atk-s0514a2:886": " ‘‘Kadāssu maṁ amaccagaṇā, sabbālaṅkārabhūsitā;",
  "atk-s0514a2:887": "Pītavammadharā sūrā, purato gacchamālino;",
  "atk-s0514a2:888": "Yantaṁ maṁ nānuyissanti, taṁ kudāssu bhavissati.",
  "atk-s0514a2:889": "230.",
  "atk-s0514a2:890": " ‘‘Kadāssu maṁ sattasatā bhariyā, sabbālaṅkārabhūsitā;",
  "atk-s0514a2:891": "Yantaṁ maṁ nānuyissanti, taṁ kudāssu bhavissati.",
  "atk-s0514a2:892": "231.",
  "atk-s0514a2:893": " ‘‘Kadāssu maṁ sattasatā bhariyā, susaññā tanumajjhimā;",
  "atk-s0514a2:894": "Yantaṁ maṁ nānuyissanti, taṁ kudāssu bhavissati.",
  "atk-s0514a2:895": "232.",
  "atk-s0514a2:896": " ‘‘Kadāssu maṁ sattasatā bhariyā, assavā piyabhāṇinī;",
  "atk-s0514a2:897": "Yantaṁ maṁ nānuyissanti, taṁ kudāssu bhavissati.",
  "atk-s0514a2:898": "233.",
  "atk-s0514a2:899": " ‘‘Kadāhaṁ pattaṁ gahetvāna, muṇḍo saṅghāṭipāruto;",
  "atk-s0514a2:900": "Piṇḍikāya carissāmi, taṁ kudāssu bhavissati.",
  "atk-s0514a2:901": "234.",
  "atk-s0514a2:902": " ‘‘Kadāhaṁ paṁsukūlānaṁ, ujjhitānaṁ mahāpathe;",
  "atk-s0514a2:903": "Saṅghāṭiṁ dhārayissāmi, taṁ kudāssu bhavissati.",
  "atk-s0514a2:904": "235.",
  "atk-s0514a2:905": " ‘‘Kadāhaṁ sattāhasammeghe, ovaṭṭho allacīvaro;",
  "atk-s0514a2:906": "Piṇḍikāya carissāmi, taṁ kudāssu bhavissati.",
  "atk-s0514a2:907": "236.",
  "atk-s0514a2:908": " ‘‘Kadāhaṁ sabbattha gantvā, rukkhā rukkhaṁ vanā vanaṁ;",
  "atk-s0514a2:909": "Anapekkho gamissāmi, taṁ kudāssu bhavissati.",
  "atk-s0514a2:910": "237.",
  "atk-s0514a2:911": " ‘‘Kadāhaṁ giriduggesu, pahīnabhayabheravo;",
  "atk-s0514a2:912": "Adutiyo gamissāmi, taṁ kudāssu bhavissati.",
  "atk-s0514a2:913": "238.",
  "atk-s0514a2:914": " ‘‘Kadāhaṁ vīṇaṁva rujjako, sattatantiṁ manoramaṁ;",
  "atk-s0514a2:915": "Cittaṁ ujuṁ karissāmi, taṁ kudāssu bhavissati.",
  "atk-s0514a2:916": "239.",
  "atk-s0514a2:917": " ‘‘Kadāhaṁ rathakārova, parikantaṁ upāhanaṁ;",
  "atk-s0514a2:918": "Kāmasaññojane checchaṁ, ye dibbe ye ca mānuse’’ti.",
  "atk-s0514a2:919_0": "Tattha kadāti kālaparivitakko. Phītanti vatthālaṅkārādīhi supupphitaṁ. Vibhattaṁ",
  "atk-s0514a2:919_1": "bhāgaso mitanti chekehi nagaramāpakehi rājanivesanādīnaṁ vasena vibhattaṁ dvāravīthīnaṁ",
  "atk-s0514a2:919_2": "vasena koṭṭhāsato mitaṁ. Taṁ kudāssu bhavissatīti taṁ evarūpaṁ nagaraṁ pahāya pabbajanaṁ",
  "atk-s0514a2:919_3": "kudā nāma me bhavissati . Sabbatopabhanti samantato alaṅkārobhāsena yuttaṁ. Bahupākāratoraṇanti",
  "atk-s0514a2:919_4": "bahalena puthulena pākārena ceva dvāratoraṇehi ca samannāgataṁ. Daḷhamaṭṭālakoṭṭhakanti",
  "atk-s0514a2:919_5": "daḷhehi aṭṭālakehi dvārakoṭṭhakehi ca samannāgataṁ. Pīḷitanti samākiṇṇaṁ. Tipuranti",
  "atk-s0514a2:919_6": "tīhi purehi samannāgataṁ, tipākāranti attho. Atha vā tipuranti tikkhattuṁ puṇṇaṁ.",
  "atk-s0514a2:919_7": "Rājabandhunīnti rājaññatakeheva puṇṇaṁ. Somanassenāti evaṁnāmakena videharājena.",
  "atk-s0514a2:920_0": "Niciteti dhanadhaññanicayādinā sampanne. Ajeyyeti paccāmittehi ajetabbe. Candanaphositeti",
  "atk-s0514a2:920_1": "lohitacandanena paripphosite. Koṭumbarānīti koṭumbararaṭṭhe uṭṭhitavatthāni. Hatthigumbeti",
  "atk-s0514a2:920_2": "hatthighaṭāyo. Hemakappanavāsaseti hemamayena sīsālaṅkārasaṅkhātena kappanena ca",
  "atk-s0514a2:920_3": "hemajālena ca samannāgate. Gāmaṇīyehīti hatthācariyehi. Ājānīyeva jātiyāti jātiyā",
  "atk-s0514a2:920_4": "kāraṇākāraṇajānanatāya ājānīyeva, tādisānaṁ assānaṁ gumbe. Gāmaṇīyehīti assācariyehi.",
  "atk-s0514a2:920_5": "Illiyācāpadhāribhīti illiyañca cāpañca dhārentehi. Rathaseniyoti rathaghaṭāyo. Sannandheti",
  "atk-s0514a2:920_6": "suṭṭhu naddhe. Dīpe athopi veyyaggheti dīpibyagghacammaparikkhitte. Gāmaṇīyehīti",
  "atk-s0514a2:920_7": "rathācariyehi. Sajjhuratheti rajatarathe. Ajarathameṇḍarathamigarathe sobhanatthāya yojenti.",
  "atk-s0514a2:921_0": "Ariyagaṇeti brāhmaṇagaṇe. Te kira tadā ariyācārā ahesuṁ, tena te evamāha. Haricandanalittaṅgeti",
  "atk-s0514a2:921_1": "kañcanavaṇṇena candanena littasarīre. Sattasatā bhariyāti piyabhariyāyeva sandhāyāha.",
  "atk-s0514a2:921_2": "Susaññāti suṭṭhu saññitā. Assavāti sāmikassa vacanakārikā. Satapalanti palasatena",
  "atk-s0514a2:921_3": "suvaṇṇena kāritaṁ. Kaṁsanti pātiṁ. Satarājikanti piṭṭhipasse rājisatena samannāgataṁ.",
  "atk-s0514a2:921_4": "Yantaṁ manti anitthigandhavanasaṇḍe ekameva gacchantaṁ maṁ kadā nu te nānuyissanti.",
  "atk-s0514a2:921_5": "Sattāhasammegheti sattāhaṁ samuṭṭhite mahāmeghe, sattāhavaddaliketi attho. Ovaṭṭhoti",
  "atk-s0514a2:921_6": "onatasīso. Sabbatthāti sabbadisaṁ. Rujjakoti vīṇāvādako. Kāmasaṁyojaneti kāmasaṁyojanaṁ.",
  "atk-s0514a2:921_7": "Dibbeti dibbaṁ. Mānuseti mānusaṁ.",
  "atk-s0514a2:922_0": "So kira dasavassasahassāyukakāle nibbatto sattavassasahassāni rajjaṁ kāretvā tivassasahassāvasiṭṭhe",
  "atk-s0514a2:922_1": "āyumhi pabbajito. Pabbajanto panesa uyyānadvāre ambarukkhassa diṭṭhakālato paṭṭhāya",
  "atk-s0514a2:922_2": "cattāro māse agāre vasitvā ‘‘imamhā rājavesā pabbajitaveso varataro, pabbajissāmī’’ti",
  "atk-s0514a2:922_3": "cintetvā upaṭṭhākaṁ rahassena āṇāpesi ‘‘tāta, kañci ajānāpetvā antarāpaṇato kāsāyavatthāni",
  "atk-s0514a2:922_4": "ceva mattikāpattañca kiṇitvā āharā’’ti. So tathā akāsi. Rājā kappakaṁ pakkosāpetvā",
  "atk-s0514a2:922_5": "kesamassuṁ ohārāpetvā kappakassa gāmavaraṁ datvā kappakaṁ uyyojetvā ekaṁ kāsāvaṁ",
  "atk-s0514a2:922_6": "nivāsetvā ekaṁ pārupitvā ekaṁ aṁse katvā mattikāpattampi thavikāya osāretvā aṁse",
  "atk-s0514a2:922_7": "laggesi. Tato kattaradaṇḍaṁ gahetvā mahātale katipaye vāre paccekabuddhalīlāya aparāparaṁ",
  "atk-s0514a2:922_8": "caṅkami. So taṁ divasaṁ tattheva vasitvā punadivase sūriyuggamanavelāya pāsādā otarituṁ ārabhi.",
  "atk-s0514a2:923_0": "Tadā sīvalidevī tā sattasatā vallabhitthiyo pakkosāpetvā ‘‘ciraṁ diṭṭho no rājā,",
  "atk-s0514a2:923_1": "cattāro māsā atītā, ajja naṁ passissāma, sabbālaṅkārehi alaṅkaritvā yathābalaṁ itthikuttahāsavilāse",
  "atk-s0514a2:923_2": "dassetvā kilesabandhanena bandhituṁ vāyameyyāthā’’ti vatvā alaṅkatappaṭiyattāhi tāhi",
  "atk-s0514a2:923_3": "saddhiṁ ‘‘rājānaṁ passissāmā’’ti pāsādaṁ abhiruhantī taṁ otarantaṁ disvāpi na sañjāni.",
  "atk-s0514a2:923_4": "‘‘Rañño ovādaṁ dātuṁ āgato paccekabuddho bhavissatī’’ti saññāya vanditvā ekamantaṁ",
  "atk-s0514a2:923_5": "aṭṭhāsi. Mahāsattopi pāsādā otari. Itarāpi pāsādaṁ abhiruhitvā sirisayanapiṭṭhe bhamaravaṇṇakese",
  "atk-s0514a2:923_6": "ca pasādhanabhaṇḍañca disvā ‘‘na so paccekabuddho, amhākaṁ piyasāmiko bhavissati,",
  "atk-s0514a2:923_7": "etha naṁ yācitvā nivattāpessāmī’’ti mahātalā otaritvā rājaṅgaṇaṁ sampāpuṇi. Pāpuṇitvā",
  "atk-s0514a2:923_8": "ca pana sabbāhi tāhi saddhiṁ kese mocetvā piṭṭhiyaṁ vikiritvā ubhohi hatthehi uraṁ",
  "atk-s0514a2:923_9": "saṁsumbhitvā ‘‘kasmā evarūpaṁ kammaṁ karotha, mahārājā’’ti atikaruṇaṁ paridevamānā",
  "atk-s0514a2:923_10": "rājānaṁ anubandhi, sakalanagaraṁ saṅkhubhitaṁ ahosi. Tepi ‘‘rājā kira no pabbajito,",
  "atk-s0514a2:923_11": "kuto pana evarūpaṁ dhammikarājānaṁ labhissāmā’’ti rodamānā rājānaṁ anubandhiṁsu.",
  "atk-s0514a2:923_12": "Tatra tāsaṁ itthīnaṁ paridevanañceva paridevantiyopi tā pahāya rañño gamanañca āvikaronto satthā āha –",
  "atk-s0514a2:924": "240.",
  "atk-s0514a2:925": " ‘‘Tā ca sattasatā bhariyā, sabbālaṅkārabhūsitā;",
  "atk-s0514a2:926": "Bāhā paggayha pakkanduṁ, kasmā no vijahissasi.",
  "atk-s0514a2:927": "241.",
  "atk-s0514a2:928": " ‘‘Tā ca sattasatā bhariyā, susaññā tanumajjhimā;",
  "atk-s0514a2:929": "Bāhā paggayha pakkanduṁ, kasmā no vijahissasi.",
  "atk-s0514a2:930": "242.",
  "atk-s0514a2:931": " ‘‘Tā ca sattasatā bhariyā, assavā piyabhāṇinī;",
  "atk-s0514a2:932": "Bāhā paggayha pakkanduṁ, kasmā no vijahissasi.",
  "atk-s0514a2:933": "243.",
  "atk-s0514a2:934": " ‘‘Tā ca sattasatā bhariyā, sabbālaṅkārabhūsitā;",
  "atk-s0514a2:935": "Hitvā sampaddavī rājā, pabbajjāya purakkhato.",
  "atk-s0514a2:936": "244.",
  "atk-s0514a2:937": " ‘‘Tā ca sattasatā bhariyā, susaññā tanumajjhimā;",
  "atk-s0514a2:938": "Hitvā sampaddavī rājā, pabbajjāya purakkhato.",
  "atk-s0514a2:939": "245.",
  "atk-s0514a2:940": " ‘‘Tā ca sattasatā bhariyā, assavā piyabhāṇinī;",
  "atk-s0514a2:941": "Hitvā sampaddavī rājā, pabbajjāya purakkhato.",
  "atk-s0514a2:942": "246.",
  "atk-s0514a2:943": " ‘‘Hitvā satapalaṁ kaṁsaṁ, sovaṇṇaṁ satarājikaṁ;",
  "atk-s0514a2:944": "Aggahī mattikaṁ pattaṁ, taṁ dutiyābhisecana’’nti.",
  "atk-s0514a2:945_0": "Tattha bāhā paggayhāti bāhā ukkhipitvā. Sampaddavīti bhikkhave, so mahājanako rājā,",
  "atk-s0514a2:945_1": "tā ca sattasatā bhariyā ‘‘kiṁ no, deva, pahāya gacchasi, ko amhākaṁ doso’’ti vilapantiyova",
  "atk-s0514a2:945_2": "chaḍḍetvā sampaddavī gato, ‘‘pabbajjāya yāhī’’ti codiyamāno viya purakkhato hutvā",
  "atk-s0514a2:945_3": "gatoti attho. Taṁ dutiyābhisecananti bhikkhave, taṁ mattikāpattaggahaṇaṁ dutiyābhisecanaṁ",
  "atk-s0514a2:945_4": "katvā so rājā nikkhantoti.",
  "atk-s0514a2:946_0": "Sīvalidevīpi paridevamānā rājānaṁ nivattetuṁ asakkontī ‘‘attheso upāyo’’ti cintetvā",
  "atk-s0514a2:946_1": "mahāsenaguttaṁ pakkosāpetvā ‘‘tāta, rañño purato gamanadisābhāge jiṇṇagharajiṇṇasālādīsu",
  "atk-s0514a2:946_2": "aggiṁ dehi, tiṇapaṇṇāni saṁharitvā tasmiṁ tasmiṁ ṭhāne dhūmaṁ kārehī’’ti āṇāpesi.",
  "atk-s0514a2:946_3": "So tathā kāresi. Sā rañño santikaṁ gantvā pādesu patitvā mithilāya ādittabhāvaṁ ārocentī gāthādvayamāha –",
  "atk-s0514a2:947": "247.",
  "atk-s0514a2:948": " ‘‘Bhesmā aggisamā jālā, kosā ḍayhanti bhāgaso;",
  "atk-s0514a2:949": "Rajataṁ jātarūpañca, muttā veḷuriyā bahū.",
  "atk-s0514a2:950": "248.",
  "atk-s0514a2:951": " ‘‘Maṇayo saṅkhamuttā ca, vatthikaṁ haricandanaṁ;",
  "atk-s0514a2:952": "Ajinaṁ dantabhaṇḍañca, lohaṁ kāḷāyasaṁ bahū;",
  "atk-s0514a2:953": "Ehi rāja nivattassu, mā tetaṁ vinasā dhana’’nti.",
  "atk-s0514a2:954_0": "Tattha bhesmāti bhayānakā. Aggisamā jālāti tesaṁ tesaṁ manussānaṁ gehāni aggi gaṇhi,",
  "atk-s0514a2:954_1": "so esa mahājāloti attho. Kosāti suvaṇṇarajatakoṭṭhāgārādīni. Bhāgasoti koṭṭhāsato",
  "atk-s0514a2:954_2": "suvibhattāpi no ete agginā ḍayhanti, devāti. Lohanti tambalohādikaṁ. Mā tetaṁ vinasā",
  "atk-s0514a2:954_3": "dhananti mā te etaṁ dhanaṁ vinassatu, ehi naṁ nibbāpeti, pacchā gamissasi, ‘‘mahājanako",
  "atk-s0514a2:954_4": "nagaraṁ ḍayhamānaṁ anoloketvāva nikkhanto’’ti tumhākaṁ garahā bhavissati, tāya te",
  "atk-s0514a2:954_5": "lajjāpi vippaṭisāropi bhavissati, ehi amacce āṇāpetvā aggiṁ nibbāpehi, devāti.",
  "atk-s0514a2:955": "Atha mahāsatto ‘‘devi, kiṁ kathesi, yesaṁ kiñcanaṁ atthi, tesaṁ taṁ ḍayhati, mayaṁ pana akiñcanā’’ti dīpento gāthamāha –",
  "atk-s0514a2:956": "249.",
  "atk-s0514a2:957": " ‘‘Susukhaṁ vata jīvāma, yesaṁ no natthi kiñcanaṁ;",
  "atk-s0514a2:958": "Mithilā ḍayhamānāya, na me kiñci aḍayhathā’’ti.",
  "atk-s0514a2:959_0": "Tattha kiñcananti yesaṁ amhākaṁ palibuddhakilesasaṅkhātaṁ kiñcanaṁ natthi, te mayaṁ",
  "atk-s0514a2:959_1": "tena akiñcanabhāvena susukhaṁ vata jīvāma. Teneva kāraṇena mithilāya ḍayhamānāya",
  "atk-s0514a2:959_2": "na me kiñci aḍayhatha, appamattakampi attano bhaṇḍakaṁ ḍayhamānaṁ na passāmīti vadati.",
  "atk-s0514a2:960_0": "Evañca pana vatvā mahāsatto uttaradvārena nikkhami. Tāpissa sattasatā bhariyā nikkhamiṁsu.",
  "atk-s0514a2:960_1": "Puna sīvalidevī ekaṁ upāyaṁ cintetvā ‘‘gāmaghātaraṭṭhavilumpanākāraṁ viya dassethā’’ti",
  "atk-s0514a2:960_2": "amacce āṇāpesi. Taṁkhaṇaṁyeva āvudhahatthe purise tato tato ādhāvante paridhāvante",
  "atk-s0514a2:960_3": "vilumpante viya sarīre lākhārasaṁ siñcitvā laddhappahāre viya phalake nipajjāpetvā",
  "atk-s0514a2:960_4": "vuyhante mate viya ca rañño dassesuṁ. Mahājano upakkosi ‘‘mahārāja, tumhesu dharantesuyeva",
  "atk-s0514a2:960_5": "raṭṭhaṁ vilumpanti, mahājanaṁ ghātentī’’ti. Atha devīpi rājānaṁ vanditvā nivattanatthāya gāthamāha –",
  "atk-s0514a2:961": "250.",
  "atk-s0514a2:962": " ‘‘Aṭaviyo samuppannā, raṭṭhaṁ viddhaṁsayanti taṁ;",
  "atk-s0514a2:963": "Ehi rāja nivattassu, mā raṭṭhaṁ vinasā ida’’nti.",
  "atk-s0514a2:964": "Tattha aṭaviyoti mahārāja, tumhesu dharantesuyeva aṭavicorā samuppannā samuṭṭhitā, taṁ tayā dhammarakkhitaṁ tava raṭṭhaṁ viddhaṁsenti.",
  "atk-s0514a2:965": "Taṁ sutvā rājā ‘‘mayi dharanteyeva corā uṭṭhāya raṭṭhaṁ viddhaṁsentā nāma natthi, sīvalideviyā kiriyā esā bhavissatī’’ti cintetvā taṁ appaṭibhānaṁ karonto āha –",
  "atk-s0514a2:966": "251.",
  "atk-s0514a2:967": " ‘‘Susukhaṁ vata jīvāma, yesaṁ no natthi kiñcanaṁ;",
  "atk-s0514a2:968": "Raṭṭhe vilumpamānamhi, na me kiñci ahīratha.",
  "atk-s0514a2:969": "252.",
  "atk-s0514a2:970": " ‘‘Susukhaṁ vata jīvāma, yesaṁ no natthi kiñcanaṁ;",
  "atk-s0514a2:971": "Pītibhakkhā bhavissāma, devā ābhassarā yathā’’ti.",
  "atk-s0514a2:972": "Tattha vilumpamānamhīti viluppamāne. Ābhassarā yathāti yathā te brahmāno pītibhakkhā hutvā samāpattisukhena vītināmenti, tathā vītināmessāmāti.",
  "atk-s0514a2:973_0": "Evaṁ vuttepi mahājano rājānaṁ anubandhiyeva. Athassa etadahosi ‘‘ayaṁ mahājano nivattituṁ",
  "atk-s0514a2:973_1": "na icchati, nivattessāmi na’’nti. So aḍḍhagāvutamattaṁ gatakāle nivattitvā mahāmagge",
  "atk-s0514a2:973_2": "ṭhitova amacce ‘‘kassidaṁ rajja’’nti pucchitvā ‘‘tumhākaṁ , devā’’ti vutte ‘‘tena",
  "atk-s0514a2:973_3": "hi imaṁ lekhaṁ antaraṁ karontassa rājadaṇḍaṁ karothā’’ti kattaradaṇḍena tiriyaṁ lekhaṁ",
  "atk-s0514a2:973_4": "ākaḍḍhi. Tena tejavatā raññā kataṁ lekhaṁ koci antaraṁ kātuṁ nāsakkhi. Mahājano lekhaṁ",
  "atk-s0514a2:973_5": "ussīsake katvā bāḷhaparidevaṁ paridevi. Devīpi taṁ lekhaṁ antaraṁ kātuṁ asakkontī",
  "atk-s0514a2:973_6": "rājānaṁ piṭṭhiṁ datvā gacchantaṁ disvā sokaṁ sandhāretuṁ asakkontī uraṁ paharitvā",
  "atk-s0514a2:973_7": "mahāmagge tiriyaṁ patitvā parivattamānā agamāsi. Mahājano ‘‘lekhasāmikehi lekhā bhinnā’’ti",
  "atk-s0514a2:973_8": "vatvā deviyā gatamaggeneva gato. Atha mahāsattopi uttarahimavantābhimukho agamāsi.",
  "atk-s0514a2:973_9": "Devīpi sabbaṁ senāvāhanaṁ ādāya tena saddhiṁyeva gatā. Rājā mahājanaṁ nivattetuṁ",
  "atk-s0514a2:973_10": "asakkontoyeva saṭṭhiyojanamaggaṁ gato.",
  "atk-s0514a2:974_0": "Tadā nārado nāma tāpaso himavante suvaṇṇaguhāyaṁ vasitvā pañcābhiñño jhānasukhena",
  "atk-s0514a2:974_1": "vītināmetvā sattāhaṁ atikkāmetvā jhānasukhato vuṭṭhāya ‘‘aho sukhaṁ, aho sukha’’nti",
  "atk-s0514a2:974_2": "udānaṁ udānesi. So ‘‘atthi nu kho koci jambudīpatale idaṁ sukhaṁ pariyesanto’’ti",
  "atk-s0514a2:974_3": "dibbacakkhunā olokento mahājanakabuddhaṅkuraṁ disvā ‘‘rājā mahābhinikkhamanaṁ nikkhantopi",
  "atk-s0514a2:974_4": "sīvalidevippamukhaṁ mahājanaṁ nivattetuṁ na sakkoti, antarāyampissa kareyya, idāni",
  "atk-s0514a2:974_5": "gantvā bhiyyoso mattāya daḷhasamādānatthaṁ ovādaṁ dassāmī’’ti cintetvā iddhibalena",
  "atk-s0514a2:974_6": "gantvā rañño purato ākāse ṭhitova tassa ussāhaṁ janetuṁ imaṁ gāthamāha –",
  "atk-s0514a2:975": "253.",
  "atk-s0514a2:976": " ‘‘Kimheso mahato ghoso, kā nu gāmeva kīḷiyā;",
  "atk-s0514a2:977": "Samaṇa teva pucchāma, kattheso abhisaṭo jano’’ti.",
  "atk-s0514a2:978": "Tassa taṁ sutvā rājā āha –",
  "atk-s0514a2:979": "254.",
  "atk-s0514a2:980": " ‘‘Mamaṁ ohāya gacchantaṁ, ettheso abhisaṭo jano;",
  "atk-s0514a2:981": "Sīmātikkamanaṁ yantaṁ, munimonassa pattiyā;",
  "atk-s0514a2:982": "Missaṁ nandīhi gacchantaṁ, kiṁ jānamanupucchasī’’ti.",
  "atk-s0514a2:983_0": "Tattha kimhesoti kimhi kena kāraṇena eso hatthikāyādivasena mahato samūhassa ghoso.",
  "atk-s0514a2:983_1": "Kā nu gāmeva kīḷiyāti kā nu esā tayā saddhiṁ āgacchantānaṁ gāme viya kīḷi. Katthesoti",
  "atk-s0514a2:983_2": "kimatthaṁ esa mahājano abhisaṭo sannipatito, taṁ parivāretvā āgacchatīti pucchi.",
  "atk-s0514a2:983_3": "Mamanti yo ahaṁ etaṁ janaṁ ohāya gacchāmi, taṁ maṁ ohāya gacchantaṁ. Etthāti etasmiṁ",
  "atk-s0514a2:983_4": "ṭhāne eso mahājano abhisaṭo anubandhanto āgato. Sīmātikkamanaṁ yantanti tvaṁ pana",
  "atk-s0514a2:983_5": "taṁ maṁ kilesasīmaṁ atikkamma anagāriyamuniñāṇasaṅkhātassa monassa pattiyā yantaṁ,",
  "atk-s0514a2:983_6": "‘‘pabbajito vatamhī’’ti nandiṁ avijahitvā khaṇe khaṇe uppajjamānāhi nandīhi missameva",
  "atk-s0514a2:983_7": "gacchantaṁ kiṁ jānanto pucchasi, udāhu ajānanto. Mahājanako kira videharaṭṭhaṁ chaḍḍetvā",
  "atk-s0514a2:983_8": "pabbajitoti kiṁ na sutaṁ tayāti.",
  "atk-s0514a2:984": "Athassa so daḷhasamādānatthāya puna gāthamāha –",
  "atk-s0514a2:985": "255.",
  "atk-s0514a2:986": " ‘‘Māssu tiṇṇo amaññittha, sarīraṁ dhārayaṁ imaṁ;",
  "atk-s0514a2:987": "Atīraṇeyya yamidaṁ, bahū hi paripanthayo’’ti.",
  "atk-s0514a2:988_0": "Tattha māssu tiṇṇo amaññitthāti imaṁ bhaṇḍukāsāvanivatthaṁ sarīraṁ dhārento ‘‘iminā",
  "atk-s0514a2:988_1": "pabbajitaliṅgaggahaṇamatteneva kilesasīmaṁ tiṇṇo atikkantosmī’’ti mā amaññittha.",
  "atk-s0514a2:988_2": "Atīraṇeyyayamidanti idaṁ kilesajātaṁ nāma na ettakena tīretabbaṁ. Bahū hi paripanthayoti",
  "atk-s0514a2:988_3": "saggamaggaṁ āvaritvā ṭhitā tava bahū kilesaparipanthāti.",
  "atk-s0514a2:989": "Tato mahāsatto tassa vacanaṁ sutvā paripanthe pucchanto āha –",
  "atk-s0514a2:990": "256.",
  "atk-s0514a2:991": " ‘‘Ko nu me paripanthassa, mamaṁ evaṁvihārino;",
  "atk-s0514a2:992": "Yo neva diṭṭhe nādiṭṭhe, kāmānamabhipatthaye’’ti.",
  "atk-s0514a2:993": "Tattha yo neva diṭṭhe nādiṭṭheti yo ahaṁ neva diṭṭhe manussaloke, nādiṭṭhe devaloke kāmānaṁ abhipatthemi, tassa mama evaṁ ekavihārino ko nu paripantho assāti vadati.",
  "atk-s0514a2:994": "Athassa so paripanthe dassento gāthamāha –",
  "atk-s0514a2:995": "257.",
  "atk-s0514a2:996": " ‘‘Niddā tandī vijambhitā, aratī bhattasammado;",
  "atk-s0514a2:997": "Āvasanti sarīraṭṭhā, bahū hi paripanthayo’’ti.",
  "atk-s0514a2:998_0": "Tattha niddāti kapiniddā. Tandīti ālasiyaṁ. Aratīti ukkaṇṭhitā. Bhattasammadoti bhattapariḷāho.",
  "atk-s0514a2:998_1": "Idaṁ vuttaṁ hoti – ‘‘samaṇa, tvaṁ pāsādiko suvaṇṇavaṇṇo rajjaṁ pahāya pabbajito’’ti",
  "atk-s0514a2:998_2": "vutte tuyhaṁ paṇītaṁ ojavantaṁ piṇḍapātaṁ dassanti, so tvaṁ pattapūraṁ ādāya yāvadatthaṁ",
  "atk-s0514a2:998_3": "paribhuñjitvā paṇṇasālaṁ pavisitvā kaṭṭhattharaṇe nipajjitvā kākacchamāno niddaṁ",
  "atk-s0514a2:998_4": "okkamitvā antarā pabuddho aparāparaṁ parivattitvā hatthapāde pasāretvā uṭṭhāya cīvaravaṁsaṁ",
  "atk-s0514a2:998_5": "gahetvā laggacīvaraṁ nivāsetvā ālasiyo hutvā neva sammajjaniṁ ādāya sammajjissasi,",
  "atk-s0514a2:998_6": "na pānīyaṁ āharissasi, puna nipajjitvā niddāyissasi , kāmavitakkaṁ vitakkessasi,",
  "atk-s0514a2:998_7": "tadā pabbajjāya ukkaṇṭhissasi, bhattapariḷāho te bhavissatīti. Āvasanti sarīraṭṭhāti",
  "atk-s0514a2:998_8": "ime ettakā paripanthā tava sarīraṭṭhakā hutvā nivasanti, sarīreyeva te nibbattantīti dasseti.",
  "atk-s0514a2:999": "Athassa mahāsatto thutiṁ karonto gāthamāha –",
  "atk-s0514a2:1000": "258.",
  "atk-s0514a2:1001": " ‘‘Kalyāṇaṁ vata maṁ bhavaṁ, brāhmaṇa manusāsati;",
  "atk-s0514a2:1002": "Brāhmaṇa teva pucchāmi, ko nu tvamasi mārisā’’ti.",
  "atk-s0514a2:1003": "Tattha brāhmaṇa manusāsatīti brāhmaṇa, kalyāṇaṁ vata maṁ bhavaṁ anusāsati.",
  "atk-s0514a2:1004": "Tato tāpaso āha –",
  "atk-s0514a2:1005": "259.",
  "atk-s0514a2:1006": " ‘‘Nārado iti me nāmaṁ, kassapo iti maṁ vidū;",
  "atk-s0514a2:1007": "Bhoto sakāsamāgacchiṁ, sādhu sabbhi samāgamo.",
  "atk-s0514a2:1008": "260.",
  "atk-s0514a2:1009": " ‘‘Tassa te sabbo ānando, vihāro upavattatu;",
  "atk-s0514a2:1010": "Yaṁ ūnaṁ taṁ paripūrehi, khantiyā upasamena ca.",
  "atk-s0514a2:1011": "261.",
  "atk-s0514a2:1012": " ‘‘Pasāraya sannatañca, unnatañca pasāraya;",
  "atk-s0514a2:1013": "Kammaṁ vijjañca dhammañca, sakkatvāna paribbajā’’ti.",
  "atk-s0514a2:1014_0": "Tattha vidūti gottena maṁ ‘‘kassapo’’ti jānanti. Sabbhīti paṇḍitehi saddhiṁ samāgamo",
  "atk-s0514a2:1014_1": "nāma sādhu hotīti āgatomhi. Ānandoti tassa tava imissā pabbajjāya ānando tuṭṭhi somanassameva",
  "atk-s0514a2:1014_2": "hotu mā ukkaṇṭhi. Vihāroti catubbidho brahmavihāro. Upavattatūti nibbattatu. Yaṁ",
  "atk-s0514a2:1014_3": "ūnaṁ tanti yaṁ te sīlena kasiṇaparikammena jhānena ca ūnaṁ, taṁ etehi sīlādīhi pūraya.",
  "atk-s0514a2:1014_4": "Khantiyā upasamena cāti ‘‘ahaṁ rājapabbajito’’ti mānaṁ akatvā adhivāsanakhantiyā",
  "atk-s0514a2:1014_5": "ca kilesūpasamena ca samannāgato hohi. Pasārayāti mā ukkhipa mā patthara, pajahāti",
  "atk-s0514a2:1014_6": "attho. Sannatañca unnatañcāti ‘‘ko nāmāha’’ntiādinā nayena pavattaṁ omānañca ‘‘ahamasmi",
  "atk-s0514a2:1014_7": "jātisampanno’’tiādinā nayena pavattaṁ atimānañca. Kammanti dasakusalakammapathaṁ.",
  "atk-s0514a2:1014_8": "Vijjanti pañcaabhiññā-aṭṭhasamāpattiñāṇaṁ. Dhammanti kasiṇaparikammasaṅkhātaṁ samaṇadhammaṁ.",
  "atk-s0514a2:1014_9": "Sakkatvāna paribbajāti ete guṇe sakkatvā vattassu, ete vā guṇe sakkatvā daḷhaṁ samādāya",
  "atk-s0514a2:1014_10": "paribbaja, pabbajjaṁ pālehi, mā ukkaṇṭhīti attho.",
  "atk-s0514a2:1015_0": "Evaṁ so mahāsattaṁ ovaditvā ākāsena sakaṭṭhānameva gato. Tasmiṁ gate aparopi migājino",
  "atk-s0514a2:1015_1": "nāma tāpaso tatheva samāpattito vuṭṭhāya olokento bodhisattaṁ disvā ‘‘mahājanaṁ nivattanatthāya",
  "atk-s0514a2:1015_2": "tassa ovādaṁ dassāmī’’ti tatthevāgantvā ākāse attānaṁ dassento āha –",
  "atk-s0514a2:1016": "262.",
  "atk-s0514a2:1017": " ‘‘Bahū hatthī ca asse ca, nagare janapadāni ca;",
  "atk-s0514a2:1018": "Hitvā janaka pabbajito, kapāle ratimajjhagā.",
  "atk-s0514a2:1019": "263.",
  "atk-s0514a2:1020": " ‘‘Kacci nu te jānapadā, mittāmaccā ca ñātakā;",
  "atk-s0514a2:1021": "Dubbhimakaṁsu janaka, kasmā tetaṁ aruccathā’’ti.",
  "atk-s0514a2:1022_0": "Tattha kapāleti mattikāpattaṁ sandhāyāha. Idaṁ vuttaṁ hoti – mahārāja, tvaṁ evarūpaṁ",
  "atk-s0514a2:1022_1": "issariyādhipaccaṁ chaḍḍetvā pabbajito imasmiṁ kapāle ratiṁ ajjhagā adhigatoti pabbajjākāraṇaṁ",
  "atk-s0514a2:1022_2": "pucchanto evamāha. Dubbhinti kiṁ nu ete tava antare kiñci aparādhaṁ kariṁsu, kasmā",
  "atk-s0514a2:1022_3": "tava evarūpaṁ issariyasukhaṁ pahāya etaṁ kapālameva aruccitthāti.",
  "atk-s0514a2:1023": "Tato mahāsatto āha –",
  "atk-s0514a2:1024": "264.",
  "atk-s0514a2:1025": " ‘‘Na migājina jātucche, ahaṁ kañci kudācanaṁ;",
  "atk-s0514a2:1026": "Adhammena jine ñātiṁ, na cāpi ñātayo mama’’nti.",
  "atk-s0514a2:1027_0": "Tattha na migājināti ambho migājina jātucche ekaṁseneva ahaṁ kañci ñātiṁ kudācanaṁ",
  "atk-s0514a2:1027_1": "kismiñci kāle adhammena na jināmi. Tepi ca ñātayo maṁ adhammena na jinanteva, iti",
  "atk-s0514a2:1027_2": "na koci mayi dubbhiṁ nāma akāsīti attho.",
  "atk-s0514a2:1028": "Evamassa pañhaṁ paṭikkhipitvā idāni yena kāraṇena pabbajito, taṁ dassento āha –",
  "atk-s0514a2:1029": "265.",
  "atk-s0514a2:1030": " ‘‘Disvāna lokavattantaṁ, khajjantaṁ kaddamīkataṁ;",
  "atk-s0514a2:1031": "Haññare bajjhare cettha, yattha sanno puthujjano;",
  "atk-s0514a2:1032": "Etāhaṁ upamaṁ katvā, bhikkhakosmi migājinā’’ti.",
  "atk-s0514a2:1033_0": "Tattha disvāna lokavattantanti vaṭṭānugatassa bālalokassa vattaṁ tantiṁ paveṇiṁ ahamaddasaṁ,",
  "atk-s0514a2:1033_1": "taṁ disvā pabbajitomhīti dīpeti. Khajjantaṁ kaddamīkatanti kilesehi khajjantaṁ teheva",
  "atk-s0514a2:1033_2": "ca kaddamīkataṁ lokaṁ disvā. Yattha sanno puthujjanoti yamhi kilesavatthumhi sanno",
  "atk-s0514a2:1033_3": "laggo puthujjano, tattha laggā bahū sattā haññanti ceva andubandhanādīhi ca bajjhanti.",
  "atk-s0514a2:1033_4": "Etāhanti ahampi sace ettha bajjhissāmi, ime sattā viya haññissāmi ceva bajjhissāmi",
  "atk-s0514a2:1033_5": "cāti evaṁ etadeva kāraṇaṁ attano upamaṁ katvā kaddamīkataṁ lokaṁ disvā bhikkhako",
  "atk-s0514a2:1033_6": "jātoti attho. Migājināti taṁ nāmena ālapati. Kathaṁ pana tena tassa nāmaṁ ñātanti?",
  "atk-s0514a2:1033_7": "Paṭisanthārakāle paṭhamameva pucchitattā.",
  "atk-s0514a2:1034": "Tāpaso taṁ kāraṇaṁ vitthārato sotukāmo hutvā gāthamāha –",
  "atk-s0514a2:1035": "266.",
  "atk-s0514a2:1036": " ‘‘Ko nu te bhagavā satthā, kassetaṁ vacanaṁ suci;",
  "atk-s0514a2:1037": "Na hi kappaṁ vā vijjaṁ vā, paccakkhāya rathesabha;",
  "atk-s0514a2:1038": "Samaṇaṁ āhu vattantaṁ, yathā dukkhassatikkamo’’ti.",
  "atk-s0514a2:1039_0": "Tattha kassetanti etaṁ tayā vuttaṁ sucivacanaṁ kassa vacanaṁ nāma. Kappanti kappetvā",
  "atk-s0514a2:1039_1": "kappetvā pavattitānaṁ abhiññāsamāpattīnaṁ lābhiṁ kammavādiṁ tāpasaṁ. Vijjanti āsavakkhayañāṇavijjāya",
  "atk-s0514a2:1039_2": "samannāgataṁ paccekabuddhaṁ. Idaṁ vuttaṁ hoti – rathesabha mahārāja, na hi kappasamaṇaṁ",
  "atk-s0514a2:1039_3": "vā vijjāsamaṇaṁ vā paccakkhāya tassovādaṁ vinā evaṁ paṭipajjituṁ sakkā. Yathā dukkhassa",
  "atk-s0514a2:1039_4": "atikkamo hoti, evaṁ vattantaṁ samaṇaṁ āhu. Tesaṁ pana vacanaṁ sutvā sakkā evaṁ paṭipajjituṁ,",
  "atk-s0514a2:1039_5": "tasmā vadehi, ko nu te bhagavā satthāti.",
  "atk-s0514a2:1040": "Mahāsatto āha –",
  "atk-s0514a2:1041": "267.",
  "atk-s0514a2:1042": " ‘‘Na migājina jātucche, ahaṁ kañci kudācanaṁ;",
  "atk-s0514a2:1043": "Samaṇaṁ brāhmaṇaṁ vāpi, sakkatvā anupāvisi’’nti.",
  "atk-s0514a2:1044_0": "Tattha sakkatvāti pabbajjāya guṇapucchanatthāya pūjetvā. Anupāvisinti na kañci anupaviṭṭhapubbosmi,",
  "atk-s0514a2:1044_1": "na mayā añño koci samaṇo pucchitapubboti vadati. Iminā hi paccekabuddhānaṁ santike",
  "atk-s0514a2:1044_2": "dhammaṁ suṇantenapi na kadāci odissakavasena pabbajjāya guṇo pucchitapubbo, tasmā evamāha.",
  "atk-s0514a2:1045": "Evañca pana vatvā yena kāraṇena pabbajito, taṁ ādito paṭṭhāya dīpento āha –",
  "atk-s0514a2:1046": "268.",
  "atk-s0514a2:1047": " ‘‘Mahatā cānubhāvena, gacchanto siriyā jalaṁ;",
  "atk-s0514a2:1048": "Gīyamānesu gītesu, vajjamānesu vaggusu.",
  "atk-s0514a2:1049": "269.",
  "atk-s0514a2:1050": " ‘‘Tūriyatāḷasaṅghuṭṭhe, sammatālasamāhite;",
  "atk-s0514a2:1051": "Sa migājina maddakkhiṁ, phaliṁ ambaṁ tirocchadaṁ;",
  "atk-s0514a2:1052": "Haññamānaṁ manussehi, phalakāmehi jantubhi.",
  "atk-s0514a2:1053": "270.",
  "atk-s0514a2:1054": " ‘‘So khohaṁ taṁ siriṁ hitvā, orohitvā migājina;",
  "atk-s0514a2:1055": "Mūlaṁ ambassupāgacchiṁ, phalino nipphalassa ca.",
  "atk-s0514a2:1056": "271.",
  "atk-s0514a2:1057": " ‘‘Phaliṁ ambaṁ hataṁ disvā, viddhastaṁ vinaḷīkataṁ;",
  "atk-s0514a2:1058": "Athekaṁ itaraṁ ambaṁ, nīlobhāsaṁ manoramaṁ.",
  "atk-s0514a2:1059": "272.",
  "atk-s0514a2:1060": " ‘‘Evameva nūnamhepi, issare bahukaṇṭake;",
  "atk-s0514a2:1061": "Amittā no vadhissanti, yathā ambo phalī hato.",
  "atk-s0514a2:1062": "273.",
  "atk-s0514a2:1063": " ‘‘Ajinamhi haññate dīpi, nāgo dantehi haññate;",
  "atk-s0514a2:1064": "Dhanamhi dhanino hanti, aniketamasanthavaṁ;",
  "atk-s0514a2:1065": "Phalī ambo aphalo ca, te satthāro ubho mamā’’ti.",
  "atk-s0514a2:1066_0": "Tattha vaggusūti madhurassaresu tūriyesu vajjamānesu. Tūriyatāḷasaṅghuṭṭheti tūriyānaṁ",
  "atk-s0514a2:1066_1": "tāḷitehi saṅghuṭṭhe uyyāne. Sammatālasamāhiteti sammehi ca tālehi ca samannāgate.",
  "atk-s0514a2:1066_2": "Sa migājināti migājina, so ahaṁ adakkhiṁ. Phaliṁ ambanti phalitaṁ ambarukkhanti attho.",
  "atk-s0514a2:1066_3": "Tirocchadanti tiropākāraṁ uyyānassa antoṭhitaṁ bahipākāraṁ nissāya jātaṁ ambarukkhaṁ.",
  "atk-s0514a2:1066_4": "Haññamānanti pothiyamānaṁ. Orohitvāti hatthikkhandhā otaritvā. Vinaḷīkatanti nipattanaḷaṁ kataṁ.",
  "atk-s0514a2:1067_0": "Evamevāti evaṁ eva. Phalīti phalasampanno. Ajinamhīti cammatthāya cammakāraṇā. Dantehīti",
  "atk-s0514a2:1067_1": "attano dantehi, haññate dantanimittaṁ haññateti attho. Hantīti haññati. Aniketamasanthavanti",
  "atk-s0514a2:1067_2": "yo pana niketaṁ pahāya pabbajitattā aniketo nāma sattasaṅkhāravatthukassa taṇhāsanthavassa",
  "atk-s0514a2:1067_3": "abhāvā asanthavo nāma, taṁ aniketaṁ asanthavaṁ ko hanissatīti adhippāyo. Te satthāroti",
  "atk-s0514a2:1067_4": "te dve rukkhā mama satthāro ahesunti vadati.",
  "atk-s0514a2:1068": "Taṁ sutvā migājino ‘‘appamatto hohī’’ti rañño ovādaṁ datvā sakaṭṭhānameva gato. Tasmiṁ gate sīvalidevī rañño pādamūle patitvā āha –",
  "atk-s0514a2:1069": "274.",
  "atk-s0514a2:1070": " ‘‘Sabbo jano pabyathito, rājā pabbajito iti;",
  "atk-s0514a2:1071": "Hatthārohā anīkaṭṭhā, rathikā pattikārakā.",
  "atk-s0514a2:1072": "275.",
  "atk-s0514a2:1073": " ‘‘Assāsayitvā janataṁ, ṭhapayitvā paṭicchadaṁ;",
  "atk-s0514a2:1074": "Puttaṁ rajje ṭhapetvāna, atha pacchā pabbajissasī’’ti.",
  "atk-s0514a2:1075_0": "Tattha pabyathitoti bhīto utrasto. Paṭicchadanti amhe ḍayhamānepi viluppamānepi rājā",
  "atk-s0514a2:1075_1": "na oloketīti pabyathitassa mahājanassa āvaraṇaṁ rakkhaṁ ṭhapetvā puttaṁ dīghāvukumāraṁ",
  "atk-s0514a2:1075_2": "rajje ṭhapetvā abhisiñcitvā pacchā pabbajissasīti attho.",
  "atk-s0514a2:1076": "Tato bodhisatto āha –",
  "atk-s0514a2:1077": "276.",
  "atk-s0514a2:1078": " ‘‘Cattā mayā jānapadā, mittāmaccā ca ñātakā;",
  "atk-s0514a2:1079": "Santi puttā videhānaṁ, dīghāvu raṭṭhavaḍḍhano;",
  "atk-s0514a2:1080": "Te rajjaṁ kārayissanti, mithilāyaṁ pajāpatī’’ti.",
  "atk-s0514a2:1081": "Tattha santi puttāti sīvali samaṇānaṁ puttā nāma natthi, videharaṭṭhavāsīnaṁ pana puttā dīghāvu atthi, te rajjaṁ kārayissanti. Pajāpatīti deviṁ ālapati.",
  "atk-s0514a2:1082": "Devī āha ‘‘deva, tumhesu tāva pabbajitesu ahaṁ kiṁ karomī’’ti. Atha naṁ so ‘‘bhadde, ahaṁ taṁ anusikkhāmi, vacanaṁ me karohī’’ti vatvā gāthamāha –",
  "atk-s0514a2:1083": "277.",
  "atk-s0514a2:1084": " ‘‘Ehi taṁ anusikkhāmi, yaṁ vākyaṁ mama ruccati;",
  "atk-s0514a2:1085": "Rajjaṁ tuvaṁ kārayasi, pāpaṁ duccaritaṁ bahuṁ;",
  "atk-s0514a2:1086": "Kāyena vācā manasā, yena gacchasi duggatiṁ.",
  "atk-s0514a2:1087": "278.",
  "atk-s0514a2:1088": " ‘‘Paradinnakena paraniṭṭhitena, piṇḍena yāpehi sa dhīradhammo’’ti.",
  "atk-s0514a2:1089_0": "Tattha tuvanti tvaṁ puttassa chattaṁ ussāpetvā ‘‘mama puttassa rajja’’nti rajjaṁ",
  "atk-s0514a2:1089_1": "anusāsamānā bahuṁ pāpaṁ karissasi. Gacchasīti yena kāyādīhi katena bahupāpena duggatiṁ",
  "atk-s0514a2:1089_2": "gamissasi. Sa dhīradhammoti piṇḍiyālopena yāpetabbaṁ, esa paṇḍitānaṁ dhammoti.",
  "atk-s0514a2:1090_0": "Evaṁ mahāsatto tassā ovādaṁ adāsi. Tesaṁ aññamaññaṁ sallapantānaṁ gacchantānaññeva",
  "atk-s0514a2:1090_1": "sūriyo atthaṅgato. Devī patirūpe ṭhāne khandhāvāraṁ nivāsāpesi. Mahāsattopi ekaṁ",
  "atk-s0514a2:1090_2": "rukkhamūlaṁ upagato. So tattha rattiṁ vasitvā punadivase sarīrapaṭijagganaṁ katvā",
  "atk-s0514a2:1090_3": "maggaṁ paṭipajji. Devīpi ‘‘senā pacchatova āgacchatū’’ti vatvā tassa pacchatova ahosi.",
  "atk-s0514a2:1090_4": "Te bhikkhācāravelāyaṁ thūṇaṁ nāma nagaraṁ pāpuṇiṁsu. Tasmiṁ khaṇe antonagare eko",
  "atk-s0514a2:1090_5": "puriso sūṇato mahantaṁ maṁsakhaṇḍaṁ kiṇitvā sūlena aṅgāresu pacāpetvā nibbāpanatthāya",
  "atk-s0514a2:1090_6": "phalakakoṭiyaṁ ṭhapetvā aṭṭhāsi. Tassa aññavihitassa eko sunakho taṁ ādāya palāyi.",
  "atk-s0514a2:1090_7": "So ñatvā taṁ anubandhanto yāva bahidakkhiṇadvāraṁ gantvā nibbindo nivatti. Rājā ca",
  "atk-s0514a2:1090_8": "devī ca sunakhassa purato gacchantā dvidhā ahesuṁ . So bhayena maṁsakhaṇḍaṁ chaḍḍetvā palāyi.",
  "atk-s0514a2:1091_0": "Mahāsatto taṁ disvā cintesi ‘‘ayaṁ sunakho chaḍḍetvā anapekkho palāto, aññopissa",
  "atk-s0514a2:1091_1": "sāmiko na paññāyati, evarūpo anavajjo paṁsukūlapiṇḍapāto nāma natthi, paribhuñjissāmi",
  "atk-s0514a2:1091_2": "na’’nti. So mattikāpattaṁ nīharitvā taṁ maṁsakhaṇḍaṁ ādāya puñchitvā patte pakkhipitvā",
  "atk-s0514a2:1091_3": "udakaphāsukaṭṭhānaṁ gantvā paribhuñjituṁ ārabhi. Tato devī ‘‘sace esa rajjenatthiko",
  "atk-s0514a2:1091_4": "bhaveyya, evarūpaṁ jegucchaṁ paṁsumakkhitaṁ sunakhucchiṭṭhakaṁ na khādeyya. Sace",
  "atk-s0514a2:1091_5": "khādeyya, idānesa amhākaṁ sāmiko na bhavissatī’’ti cintetvā ‘‘mahārāja, evarūpaṁ",
  "atk-s0514a2:1091_6": "jegucchaṁ khādasī’’ti āha. ‘‘Devi, tvaṁ andhabālatāya imassa piṇḍapātassa visesaṁ",
  "atk-s0514a2:1091_7": "na jānāsī’’ti vatvā tasseva patitaṭṭhānaṁ paccavekkhitvā amataṁ viya paribhuñjitvā",
  "atk-s0514a2:1091_8": "mukhaṁ vikkhāletvā hatthe dhovati. Tasmiṁ khaṇe devī nindamānā āha –",
  "atk-s0514a2:1092": "279.",
  "atk-s0514a2:1093": " ‘‘Yopi catutthe bhattakāle na bhuñje, ajuṭṭhamārīva khudāya miyye;",
  "atk-s0514a2:1094": "Na tveva piṇḍaṁ luḷitaṁ anariyaṁ, kulaputtarūpo sappuriso na seve;",
  "atk-s0514a2:1095": "Tayidaṁ na sādhu tayidaṁ na suṭṭhu, sunakhucchiṭṭhakaṁ janaka bhuñjase tuva’’nti.",
  "atk-s0514a2:1096_0": "Tattha ajuṭṭhamārīvāti anāthamaraṇameva. Luḷitanti paṁsumakkhitaṁ. Anariyanti asundaraṁ.",
  "atk-s0514a2:1096_1": "Na seveti na-kāro paripucchanatthe nipāto. Idaṁ vuttaṁ hoti – sace catutthepi bhattakāle",
  "atk-s0514a2:1096_2": "na bhuñjeyya, khudāya mareyya, nanu evaṁ santepi kulaputtarūpo sappuriso evarūpaṁ",
  "atk-s0514a2:1096_3": "piṇḍaṁ na tveva seveyyāti. Tayidanti taṁ idaṁ.",
  "atk-s0514a2:1097": "Mahāsatto āha –",
  "atk-s0514a2:1098": "280.",
  "atk-s0514a2:1099": " ‘‘Na cāpi me sīvali so abhakkho, yaṁ hoti cattaṁ gihino sunassa vā;",
  "atk-s0514a2:1100": "Ye keci bhogā idha dhammaladdhā, sabbo so bhakkho anavayoti vutto’’ti.",
  "atk-s0514a2:1101_0": "Tattha abhakkhoti so piṇḍapāto mama abhakkho nāma na hoti. Yaṁ hotīti yaṁ gihino",
  "atk-s0514a2:1101_1": "vā sunassa vā cattaṁ hoti, taṁ paṁsukūlaṁ nāma asāmikattā anavajjameva hoti. Ye kecīti",
  "atk-s0514a2:1101_2": "tasmā aññepi ye keci dhammena laddhā bhogā, sabbo so bhakkho. Anavayoti anuavayo,",
  "atk-s0514a2:1101_3": "anupunappunaṁ olokiyamānopi avayo paripuṇṇaguṇo anavajjo, adhammaladdhaṁ pana sahassagghanakampi jigucchanīyamevāti.",
  "atk-s0514a2:1102_0": "Evaṁ te aññamaññaṁ kathentāva thūṇanagaradvāraṁ sampāpuṇiṁsu. Tatra dārikāsu kīḷantīsu",
  "atk-s0514a2:1102_1": "ekā kumārikā khuddakakullakena vālukaṁ papphoṭeti. Tassā ekasmiṁ hatthe ekaṁ valayaṁ,",
  "atk-s0514a2:1102_2": "ekasmiṁ dve valayāni. Tāni aññamaññaṁ saṅghaṭṭenti, itaraṁ nissaddaṁ. Rājā taṁ kāraṇaṁ",
  "atk-s0514a2:1102_3": "ñatvā ‘‘sīvalidevī mama pacchato carati, itthī ca nāma pabbajitassa malaṁ, ‘ayaṁ",
  "atk-s0514a2:1102_4": "pabbajitvāpi bhariyaṁ jahituṁ na sakkotī’ti garahissanti maṁ. Sacāyaṁ kumārikā paṇḍitā",
  "atk-s0514a2:1102_5": "bhavissati, sīvalideviyā nivattanakāraṇaṁ kathessati, imissā kathaṁ sutvā sīvalideviṁ",
  "atk-s0514a2:1102_6": "uyyojessāmī’’ti cintetvā āha –",
  "atk-s0514a2:1103": "281.",
  "atk-s0514a2:1104": " ‘‘Kumārike upaseniye, niccaṁ niggaḷamaṇḍite;",
  "atk-s0514a2:1105": "Kasmā te eko bhujo janati, eko te na janatī bhujo’’ti.",
  "atk-s0514a2:1106": "Tattha upaseniyeti mātaraṁ upagantvā senike. Niggaḷamaṇḍiteti agalitamaṇḍanena maṇḍanasīliketi vadati. Janatīti saddaṁ karoti.",
  "atk-s0514a2:1107": "Kumārikā āha –",
  "atk-s0514a2:1108": "282.",
  "atk-s0514a2:1109": " ‘‘Imasmiṁ me samaṇa hatthe, paṭimukkā dunīvarā;",
  "atk-s0514a2:1110": "Saṅghātā jāyate saddo, dutiyasseva sā gati.",
  "atk-s0514a2:1111": "283.",
  "atk-s0514a2:1112": " ‘‘Imasmiṁ me samaṇa hatthe, paṭimukko ekanīvaro;",
  "atk-s0514a2:1113": "So adutiyo na janati, munibhūtova tiṭṭhati.",
  "atk-s0514a2:1114": "284.",
  "atk-s0514a2:1115": " ‘‘Vivādappatto dutiyo, keneko vivadissati;",
  "atk-s0514a2:1116": "Tassa te saggakāmassa, ekattamuparocata’’nti.",
  "atk-s0514a2:1117_0": "Tattha dunīvarāti dve valayāni. Saṅghātāti saṁhananato saṅghaṭṭanatoti attho. Gatīti",
  "atk-s0514a2:1117_1": "nibbatti. Dutiyasseva hi evarūpā nibbatti hotīti attho. Soti so nīvaro. Munibhūtovāti",
  "atk-s0514a2:1117_2": "pahīnasabbakileso ariyapuggalo viya tiṭṭhati. Vivādappattoti samaṇa dutiyako nāma",
  "atk-s0514a2:1117_3": "vivādamāpanno hoti, kalahaṁ karoti, nānāgāhaṁ gaṇhāti. Kenekoti ekako pana kena saddhiṁ",
  "atk-s0514a2:1117_4": "vivadissati. Ekattamuparocatanti ekībhāvo te ruccatu. Samaṇā nāma bhaginimpi ādāya",
  "atk-s0514a2:1117_5": "na caranti, kiṁ pana tvaṁ evarūpaṁ uttamarūpadharaṁ bhariyaṁ ādāya vicarasi, ayaṁ",
  "atk-s0514a2:1117_6": "te antarāyaṁ karissati, imaṁ nīharitvā ekakova samaṇakammaṁ karohīti naṁ ovadati.",
  "atk-s0514a2:1118": "So tassā kumārikāya vacanaṁ sutvā paccayaṁ labhitvā deviyā saddhiṁ kathento āha –",
  "atk-s0514a2:1119": "285.",
  "atk-s0514a2:1120": " ‘‘Suṇāsi sīvali kathā, kumāriyā paveditā;",
  "atk-s0514a2:1121": "Pesiyā maṁ garahittho, dutiyasseva sā gati.",
  "atk-s0514a2:1122": "286.",
  "atk-s0514a2:1123": " ‘‘Ayaṁ dvedhāpatho bhadde, anuciṇṇo pathāvihi;",
  "atk-s0514a2:1124": "Tesaṁ tvaṁ ekaṁ gaṇhāhi, ahamekaṁ punāparaṁ.",
  "atk-s0514a2:1125": "287.",
  "atk-s0514a2:1126": " ‘‘Māvaca maṁ tvaṁ ‘pati me’ti, nāhaṁ ‘bhariyā’ti vā punā’’ti.",
  "atk-s0514a2:1127_0": "Tattha kumāriyā paveditāti kumārikāya kathitā. Pesiyāti sacāhaṁ rajjaṁ kāreyyaṁ,",
  "atk-s0514a2:1127_1": "esā me pesiyā vacanakārikā bhaveyya, oloketumpi maṁ na visaheyya. Idāni pana attano",
  "atk-s0514a2:1127_2": "pesiyaṁ viya ca maññati, ‘‘dutiyasseva sā gatī’’ti maṁ ovadati. Anuciṇṇoti anusañcarito.",
  "atk-s0514a2:1127_3": "Pathāvihīti pathikehi. Ekanti tava ruccanakaṁ ekaṁ maggaṁ gaṇha, ahaṁ pana tayā gahitāvasesaṁ",
  "atk-s0514a2:1127_4": "aparaṁ gaṇhissāmi. Māvaca maṁ tvanti sīvali ito paṭṭhāya puna maṁ ‘‘pati me’’ti mā",
  "atk-s0514a2:1127_5": "avaca, ahaṁ vā tvaṁ ‘‘bhariyā me’’ti nāvacaṁ.",
  "atk-s0514a2:1128_0": "Sā tassa vacanaṁ sutvā ‘‘deva, tumhe uttamā, dakkhiṇamaggaṁ gaṇhatha, ahaṁ vāmamaggaṁ",
  "atk-s0514a2:1128_1": "gaṇhissāmī’’ti vatvā thokaṁ gantvā sokaṁ sandhāretuṁ asakkontī punāgantvā raññā saddhiṁ",
  "atk-s0514a2:1128_2": "kathentī ekatova nagaraṁ pāvisi. Tamatthaṁ pakāsento satthā upaḍḍhagāthamāha –",
  "atk-s0514a2:1129": "‘‘Imameva kathayantā, thūṇaṁ nagarupāgamu’’nti.",
  "atk-s0514a2:1130": "Tattha nagarupāgamunti nagaraṁ paviṭṭhā.",
  "atk-s0514a2:1131_0": "Pavisitvā ca pana mahāsatto piṇḍatthāya caranto usukārassa gehadvāraṁ patto. Sīvalidevīpi",
  "atk-s0514a2:1131_1": "ekamantaṁ aṭṭhāsi. Tasmiṁ samaye usukāro aṅgārakapalle usuṁ tāpetvā kañjiyena temetvā",
  "atk-s0514a2:1131_2": "ekaṁ akkhiṁ nimīletvā ekena akkhinā olokento ujuṁ karoti. Taṁ disvā mahāsatto cintesi",
  "atk-s0514a2:1131_3": "‘‘sacāyaṁ paṇḍito bhavissati, mayhaṁ ekaṁ kāraṇaṁ kathessati, pucchissāmi na’’nti.",
  "atk-s0514a2:1131_4": "So upasaṅkamitvā pucchati. Tamatthaṁ pakāsento satthā āha –",
  "atk-s0514a2:1132": "288.",
  "atk-s0514a2:1133": " ‘‘Koṭṭhake usukārassa, bhattakāle upaṭṭhite;",
  "atk-s0514a2:1134": "Tatrā ca so usukāro, ekaṁ daṇḍaṁ ujuṁ kataṁ;",
  "atk-s0514a2:1135": "Ekañca cakkhuṁ niggayha, jimhamekena pekkhatī’’ti.",
  "atk-s0514a2:1136_0": "Tattha koṭṭhaketi bhikkhave, so rājā attano bhattakāle upaṭṭhite usukārassa koṭṭhake",
  "atk-s0514a2:1136_1": "aṭṭhāsi. Tatrā cāti tasmiñca koṭṭhake. Niggayhāti nimīletvā. Jimhamekenāti ekena",
  "atk-s0514a2:1136_2": "akkhinā vaṅkaṁ saraṁ pekkhati.",
  "atk-s0514a2:1137": "Atha naṁ mahāsatto āha –",
  "atk-s0514a2:1138": "289.",
  "atk-s0514a2:1139": " ‘‘Evaṁ no sādhu passasi, usukāra suṇohi me;",
  "atk-s0514a2:1140": "Yadekaṁ cakkhuṁ niggayha, jimhamekena pekkhasī’’ti.",
  "atk-s0514a2:1141": "Tassattho – samma usukāra, evaṁ nu tvaṁ sādhu passasi, yaṁ ekaṁ cakkhuṁ nimīletvā ekena cakkhunā vaṅkaṁ saraṁ pekkhasīti.",
  "atk-s0514a2:1142": "Athassa so kathento āha –",
  "atk-s0514a2:1143": "290.",
  "atk-s0514a2:1144": " ‘‘Dvīhi samaṇa cakkhūhi, visālaṁ viya khāyati;",
  "atk-s0514a2:1145": "Asampatvā paramaṁ liṅgaṁ, nujubhāvāya kappati.",
  "atk-s0514a2:1146": "291.",
  "atk-s0514a2:1147": " ‘‘Ekañca cakkhuṁ niggayha, jimhamekena pekkhato;",
  "atk-s0514a2:1148": "Sampatvā paramaṁ liṅgaṁ, ujubhāvāya kappati.",
  "atk-s0514a2:1149": "292.",
  "atk-s0514a2:1150": " ‘‘Vivādappatto dutiyo, keneko vivadissati;",
  "atk-s0514a2:1151": "Tassa te saggakāmassa, ekattamuparocata’’nti.",
  "atk-s0514a2:1152_0": "Tattha visālaṁ viyāti vitthiṇṇaṁ viya hutvā khāyati. Asampatvā paramaṁ liṅganti parato",
  "atk-s0514a2:1152_1": "vaṅkaṭṭhānaṁ appatvā. Nujubhāvāyāti na ujubhāvāya. Idaṁ vuttaṁ hoti – visāle khāyamāne",
  "atk-s0514a2:1152_2": "parato ujuṭṭhānaṁ vā vaṅkaṭṭhānaṁ vā na pāpuṇeyya, tasmiṁ asampatte adissamāne ujubhāvāya",
  "atk-s0514a2:1152_3": "kiccaṁ na kappati na sampajjatīti. Sampatvāti cakkhunā patvā , disvāti attho. Vivādappattoti",
  "atk-s0514a2:1152_4": "yathā dutiye akkhimhi ummīlite liṅgaṁ na paññāyati, vaṅkaṭṭhānampi ujukaṁ paññāyati,",
  "atk-s0514a2:1152_5": "ujuṭṭhānampi vaṅkaṁ paññāyatīti vivādo hoti, evaṁ samaṇassapi dutiyo nāma vivādamāpanno",
  "atk-s0514a2:1152_6": "hoti, kalahaṁ karoti, nānāgāhaṁ gaṇhāti. Kenekoti eko pana kena saddhiṁ vivadissati.",
  "atk-s0514a2:1152_7": "Ekattamuparocatanti ekībhāvo te ruccatu. Samaṇā nāma bhaginimpi ādāya na caranti,",
  "atk-s0514a2:1152_8": "kiṁ pana tvaṁ evarūpaṁ uttamarūpadharaṁ bhariyaṁ ādāya vicarasi. Ayaṁ te antarāyaṁ",
  "atk-s0514a2:1152_9": "karissati, imaṁ nīharitvā ekakova samaṇadhammaṁ karohīti so taṁ ovadati.",
  "atk-s0514a2:1153_0": "Evamassa so ovādaṁ datvā tuṇhī ahosi. Mahāsattopi piṇḍāya caritvā missakabhattaṁ",
  "atk-s0514a2:1153_1": "saṁkaḍḍhitvā nagarā nikkhamitvā udakaphāsukaṭṭhāne nisīditvā katabhattakicco mukhaṁ",
  "atk-s0514a2:1153_2": "vikkhāletvā pattaṁ thavikāya osāretvā sīvalideviṁ āmantetvā āha –",
  "atk-s0514a2:1154": "293.",
  "atk-s0514a2:1155": " ‘‘Suṇāsi sīvali kathā, usukārena veditā;",
  "atk-s0514a2:1156": "Pesiyā maṁ garahittho, dutiyasseva sā gati.",
  "atk-s0514a2:1157": "294.",
  "atk-s0514a2:1158": " ‘‘Ayaṁ dvedhāpatho bhadde, anuciṇṇo pathāvihi;",
  "atk-s0514a2:1159": "Tesaṁ tvaṁ ekaṁ gaṇhāhi, ahamekaṁ punāparaṁ.",
  "atk-s0514a2:1160": "295.",
  "atk-s0514a2:1161": " ‘‘Māvaca maṁ tvaṁ ‘pati me’ti, nāhaṁ ‘bhariyā’ti vā punā’’ti.",
  "atk-s0514a2:1162": "Tattha suṇāsīti suṇa, tvaṁ kathā. ‘‘Pesiyā ma’’nti idaṁ pana kumārikāya ovādameva sandhāyāha.",
  "atk-s0514a2:1163_0": "Sā kira ‘‘māvaca maṁ tvaṁ ‘pati me’ti’’ vuttāpi mahāsattaṁ anubandhiyeva. Rājā naṁ",
  "atk-s0514a2:1163_1": "nivattetuṁ na sakkoti. Mahājanopi anubandhi. Tato pana aṭavī avidūre hoti. Mahāsatto",
  "atk-s0514a2:1163_2": "nīlavanarājiṁ disvā taṁ nivattetukāmo hutvā gacchantoyeva maggasamīpe muñjatiṇaṁ",
  "atk-s0514a2:1163_3": "addasa. So tato īsikaṁ luñcitvā ‘‘passasi sīvali, ayaṁ idha puna ghaṭetuṁ na sakkā,",
  "atk-s0514a2:1163_4": "evameva puna mayhaṁ tayā saddhiṁ saṁvāso nāma ghaṭetuṁ na sakkā’’ti vatvā imaṁ upaḍḍhagāthamāha –",
  "atk-s0514a2:1164": "‘‘Muñjāvesikā pavāḷhā, ekā vihara sīvalī’’ti.",
  "atk-s0514a2:1165": "Tattha ekā viharāti ahaṁ ekībhāvena viharissāmi, tvampi ekā viharāhīti tassā ovādamadāsi.",
  "atk-s0514a2:1166_0": "Taṁ sutvā sīvalidevī ‘‘itodāni paṭṭhāya natthi mayhaṁ mahājanakanarindena saddhiṁ",
  "atk-s0514a2:1166_1": "saṁvāso’’ti sokaṁ sandhāretuṁ asakkontī ubhohi hatthehi uraṁ paharitvā mahāmagge",
  "atk-s0514a2:1166_2": "pati. Mahāsatto tassā visaññibhāvaṁ ñatvā padaṁ vikopetvā araññaṁ pāvisi. Amaccā",
  "atk-s0514a2:1166_3": "āgantvā tassā sarīraṁ udakena siñcitvā hatthapāde parimajjitvā saññaṁ labhāpesuṁ.",
  "atk-s0514a2:1166_4": "Sā ‘‘tātā, kuhiṁ rājā’’ti pucchi. ‘‘Nanu tumheva jānāthā’’ti? ‘‘Upadhāretha tātā’’ti.",
  "atk-s0514a2:1166_5": "Te ito cito dhāvitvā vicinantāpi mahāsattaṁ na passiṁsu. Devī mahāparidevaṁ paridevitvā",
  "atk-s0514a2:1166_6": "rañño ṭhitaṭṭhāne cetiyaṁ kāretvā gandhamālādīhi pūjetvā nivatti. Mahāsattopi himavantaṁ",
  "atk-s0514a2:1166_7": "pavisitvā sattāhabbhantareyeva pañca abhiññā ca, aṭṭha samāpattiyo ca nibbattetvā",
  "atk-s0514a2:1166_8": "puna manussapathaṁ nāgami. Devīpi usukārena saddhiṁ kathitaṭṭhāne, kumārikāya saddhiṁ",
  "atk-s0514a2:1166_9": "kathitaṭṭhāne, maṁsaparibhogaṭṭhāne, migājinena saddhiṁ kathitaṭṭhāne, nāradena saddhiṁ",
  "atk-s0514a2:1166_10": "kathitaṭṭhāne cāti sabbaṭṭhānesu cetiyāni kāretvā gandhamālādīhi pūjetvā senaṅgaparivutā",
  "atk-s0514a2:1166_11": "mithilaṁ patvā ambavanuyyāne puttassa abhisekaṁ kāretvā taṁ senaṅgaparivutaṁ nagaraṁ",
  "atk-s0514a2:1166_12": "pesetvā sayaṁ isipabbajjaṁ pabbajitvā tattheva uyyāne vasantī kasiṇaparikammaṁ katvā",
  "atk-s0514a2:1166_13": "jhānaṁ nibbattetvā brahmalokaparāyaṇā ahosi. Mahāsattopi aparihīnajjhāno hutvā brahmalokaparāyaṇo ahosi.",
  "atk-s0514a2:1167_0": "Satthā imaṁ dhammadesanaṁ āharitvā ‘‘na, bhikkhave, idāneva, pubbepi tathāgato mahābhinikkhamanaṁ",
  "atk-s0514a2:1167_1": "nikkhantoyevā’’ti vatvā jātakaṁ samodhānesi – ‘‘tadā samuddarakkhikā devadhītā uppalavaṇṇā",
  "atk-s0514a2:1167_2": "ahosi, nārado sāriputto, migājino moggallāno, kumārikā khemā bhikkhunī, usukāro ānando,",
  "atk-s0514a2:1167_3": "sīvalidevī rāhulamātā, dīghāvukumāro rāhulo, mātāpitaro mahārājakulāni, mahājanakanarindo",
  "atk-s0514a2:1167_4": "pana ahameva sammāsambuddho ahosi’’nti.",
  "atk-s0514a2:1168": "Mahājanakajātakavaṇṇanā dutiyā.",
  "atk-s0514a2:1170": " [540] 3. Suvaṇṇasāmajātakavaṇṇanā",
  "atk-s0514a2:1171_0": "Konu maṁ usunā vijjhīti idaṁ satthā jetavane viharanto ekaṁ mātuposakabhikkhuṁ ārabbha",
  "atk-s0514a2:1171_1": "kathesi. Sāvatthiyaṁ kira aṭṭhārasakoṭivibhavassa ekassa seṭṭhikulassa ekaputtako",
  "atk-s0514a2:1171_2": "ahosi mātāpitūnaṁ piyo manāpo. So ekadivasaṁ pāsādavaragato sīhapañjaraṁ ugghāṭetvā",
  "atk-s0514a2:1171_3": "vīthiṁ olokento gandhamālādihatthaṁ mahājanaṁ dhammassavanatthāya jetavanaṁ gacchantaṁ",
  "atk-s0514a2:1171_4": "disvā ‘‘ahampi dhammaṁ suṇissāmī’’ti mātāpitaro vanditvā gandhamālādīni gāhāpetvā",
  "atk-s0514a2:1171_5": "vihāraṁ gantvāvatthabhesajjapānakādīni bhikkhusaṅghassa dāpetvā gandhamālādīhi ca",
  "atk-s0514a2:1171_6": "bhagavantaṁ pūjetvā ekamantaṁ nisinno dhammaṁ sutvā kāmesu ādīnavaṁ disvā pabbajjāya",
  "atk-s0514a2:1171_7": "ca ānisaṁsaṁ sallakkhetvā parisāya vuṭṭhitāya bhagavantaṁ pabbajjaṁ yācitvā ‘‘mātāpitūhi",
  "atk-s0514a2:1171_8": "ananuññātaṁ puttaṁ tathāgatā nāma na pabbājentī’’ti sutvā bhagavantaṁ vanditvā puna",
  "atk-s0514a2:1171_9": "gehaṁ gantvā sagāravena mātāpitaro vanditvā evamāha – ‘‘ammatātā, ahaṁ tathāgatassa",
  "atk-s0514a2:1171_10": "santike pabbajissāmī’’ti. Athassa mātāpitaro tassa vacanaṁ sutvā ekaputtakabhāvena",
  "atk-s0514a2:1171_11": "sattadhā bhijjamānahadayā viya puttasinehena kampamānā evamāhaṁsu ‘‘tāta piyaputtaka,",
  "atk-s0514a2:1171_12": "tāta kulaṅkura, tāta nayana, tāta hadaya, tāta pāṇasadisa, tayā vinā kathaṁ jīvāma,",
  "atk-s0514a2:1171_13": "tayi paṭibaddhaṁ no jīvitaṁ. Mayañhi tāta, jarājiṇṇā vuḍḍhā mahallakā, ajja vā suve",
  "atk-s0514a2:1171_14": "vā parasuve vā maraṇaṁ pāpuṇissāma, tasmā mā amhe ohāya gacchasi. Tāta, pabbajjā",
  "atk-s0514a2:1171_15": "nāma atidukkarā, sītena atthe sati uṇhaṁ labhati, uṇhena atthe sati sītaṁ labhati,",
  "atk-s0514a2:1171_16": "tasmā tāta, mā pabbajāhī’’ti.",
  "atk-s0514a2:1172_0": "Taṁ sutvā kulaputto dukkhī dummano onatasīso pajjhāyantova nisīdi sattāhaṁ nirāhāro.",
  "atk-s0514a2:1172_1": "Athassa mātāpitaro evaṁ cintesuṁ ‘‘sace no putto ananuññāto, addhā marissati, puna",
  "atk-s0514a2:1172_2": "na passissāma, pabbajjāya jīvamānaṁ puna naṁ passissāmā’’ti. Cintetvā ca pana ‘‘tāta",
  "atk-s0514a2:1172_3": "piyaputtaka, taṁ pabbajjāya anujānāma, pabbajāhī’’ti anujāniṁsu. Taṁ sutvā kulaputto",
  "atk-s0514a2:1172_4": "tuṭṭhamānaso hutvā attano sakalasarīraṁ oṇāmetvā mātāpitaro vanditvā vihāraṁ gantvā",
  "atk-s0514a2:1172_5": "bhagavantaṁ pabbajjaṁ yāci. Satthā ekaṁ bhikkhuṁ pakkosāpetvā ‘‘imaṁ kumāraṁ pabbājehī’’ti",
  "atk-s0514a2:1172_6": "āṇāpesi. So taṁ pabbājesi. Tassa pabbajitakālato paṭṭhāya mahālābhasakkāro nibbatti.",
  "atk-s0514a2:1172_7": "So ācariyupajjhāye ārādhetvā laddhūpasampado pañca vassāni dhammaṁ pariyāpuṇitvā",
  "atk-s0514a2:1172_8": "‘‘ahaṁ idha ākiṇṇo viharāmi, na me idaṁ patirūpa’’nti vipassanādhuraṁ pūretukāmo",
  "atk-s0514a2:1172_9": "hutvā upajjhāyassa santike kammaṭṭhānaṁ gahetvā upajjhāyaṁ vanditvā jetavanā nikkhamitvā",
  "atk-s0514a2:1172_10": "ekaṁ paccantagāmaṁ nissāya araññe vihāsi. So tattha vipassanaṁ vaḍḍhetvā dvādasa",
  "atk-s0514a2:1172_11": "vassāni ghaṭento vāyamantopi visesaṁ nibbattetuṁ nāsakkhi. Mātāpitaropissa gacchante",
  "atk-s0514a2:1172_12": "gacchante kāle duggatā ahesuṁ. Ye hi tesaṁ khettaṁ vā vaṇijjaṁ vā payojesuṁ, te ‘‘imasmiṁ",
  "atk-s0514a2:1172_13": "kule putto vā bhātā vā iṇaṁ codetvā gaṇhanto nāma natthī’’ti attano attano hatthagataṁ",
  "atk-s0514a2:1172_14": "gahetvā yathāruci palāyiṁsu. Gehe dāsakammakarādayopi hiraññasuvaṇṇādīni gahetvā palāyiṁsu.",
  "atk-s0514a2:1173_0": "Aparabhāge dve janā kapaṇā hutvā hatthe udakasiñcanampi alabhitvā gehaṁ vikkiṇitvā",
  "atk-s0514a2:1173_1": "agharā hutvā kāruññabhāvaṁ pattā pilotikaṁ nivāsetvā kapālahatthā bhikkhāya cariṁsu.",
  "atk-s0514a2:1173_2": "Tasmiṁ kāle eko bhikkhu jetavanato nikkhamitvā anupubbena tassa vasanaṭṭhānaṁ agamāsi.",
  "atk-s0514a2:1173_3": "So tassa āgantukavattaṁ katvā sukhanisinnakāle ‘‘bhante, kuto āgatatthā’’ti pucchitvā",
  "atk-s0514a2:1173_4": "‘‘jetavanā āgato āvuso’’ti vutte satthuno ceva mahāsāvakādīnañca ārogyaṁ pucchitvā",
  "atk-s0514a2:1173_5": "mātāpitūnañca pavattiṁ pucchi ‘‘kiṁ, bhante, sāvatthiyaṁ asukassa nāma seṭṭhikulassa",
  "atk-s0514a2:1173_6": "ārogya’’nti? ‘‘Āvuso, mā tassa kulassa pavattiṁ pucchā’’ti. ‘‘Kiṁ bhante’’ti. ‘‘Āvuso,",
  "atk-s0514a2:1173_7": "tassa kira kulassa eko putto atthi, so buddhasāsane pabbajito, tassa pabbajitakālato",
  "atk-s0514a2:1173_8": "paṭṭhāya etaṁ kulaṁ parikkhīṇaṁ, idāni dve janā paramakāruññabhāvaṁ pattā bhikkhāya",
  "atk-s0514a2:1173_9": "carantī’’ti. So tassa vacanaṁ sutvā sakabhāvena saṇṭhātuṁ asakkonto assupuṇṇehi nettehi",
  "atk-s0514a2:1173_10": "rodituṁ ārabhi. ‘‘Āvuso, kiṁ rodasī’’ti? ‘‘Bhante, te mayhaṁ mātāpitaro, ahaṁ tesaṁ",
  "atk-s0514a2:1173_11": "putto’’ti. ‘‘Āvuso, tava mātāpitaro taṁ nissāya vināsaṁ pattā, gaccha, te paṭijaggāhī’’ti.",
  "atk-s0514a2:1174_0": "So ‘‘ahaṁ dvādasa vassāni ghaṭento vāyamantopi maggaṁ vā phalaṁ vā nibbattetuṁ nāsakkhiṁ",
  "atk-s0514a2:1174_1": ", abhabbo bhavissāmi, kiṁ me pabbajjāya, gihī hutvā mātāpitaro posetvā dānaṁ datvā",
  "atk-s0514a2:1174_2": "saggaparāyaṇo bhavissāmī’’ti cintetvā araññāvāsaṁ tassa therassa niyyādetvā punadivase",
  "atk-s0514a2:1174_3": "araññā nikkhamitvā anupubbena gacchanto sāvatthito avidūre jetavanapiṭṭhivihāraṁ",
  "atk-s0514a2:1174_4": "pāpuṇi. Tattha dve maggā ahesuṁ. Tesu eko maggo jetavanaṁ gacchati, eko sāvatthiṁ.",
  "atk-s0514a2:1174_5": "So tattheva ṭhatvā ‘‘kiṁ nu kho paṭhamaṁ mātāpitaro passāmi, udāhu dasabala’’nti",
  "atk-s0514a2:1174_6": "cintetvā ‘‘mayā mātāpitaro ciraṁ diṭṭhapubbā, ito paṭṭhāya pana me buddhadassanaṁ",
  "atk-s0514a2:1174_7": "dullabhaṁ bhavissati, tasmā ajjameva sammāsambuddhaṁ disvā dhammaṁ sutvā sve pātova",
  "atk-s0514a2:1174_8": "mātāpitaro passissāmī’’ti sāvatthimaggaṁ pahāya sāyanhasamaye jetavanaṁ pāvisi. Taṁ",
  "atk-s0514a2:1174_9": "divasaṁ pana satthā paccūsakāle lokaṁ olokento imassa kulaputtassa upanissayasampattiṁ",
  "atk-s0514a2:1174_10": "addasa. So tassāgamanakāle mātuposakasuttena (saṁ. ni. 1.205) mātāpitūnaṁ guṇaṁ vaṇṇesi.",
  "atk-s0514a2:1174_11": "So pana bhikkhu parisapariyante ṭhatvā satthussa dhammakathaṁ suṇanto cintesi ‘‘ahaṁ",
  "atk-s0514a2:1174_12": "gihī hutvā mātāpitaro paṭijaggituṁ sakkomīti cintesiṁ, satthā pana ‘pabbajitova samāno",
  "atk-s0514a2:1174_13": "paṭijaggito upakārako mātāpitūna’nti vadati. Sacāhaṁ satthāraṁ adisvā gato, evarūpāya",
  "atk-s0514a2:1174_14": "pabbajjāya parihīno bhaveyyaṁ. Idāni pana gihī ahutvā pabbajitova samāno mātāpitaro posessāmī’’ti.",
  "atk-s0514a2:1175_0": "So salākaggaṁ gantvā salākabhattañceva salākayāguñca gaṇhitvā dvādasa vassāni araññe",
  "atk-s0514a2:1175_1": "vutthabhikkhu pārājikappatto viya ahosi. So pātova sāvatthiyaṁ pavisitvā ‘‘kiṁ nu",
  "atk-s0514a2:1175_2": "kho paṭhamaṁ yāguṁ gaṇhissāmi, udāhu mātāpitaro passissāmī’’ti cintetvā ‘‘kapaṇānaṁ",
  "atk-s0514a2:1175_3": "mātāpitūnaṁ santikaṁ tucchahatthena gantuṁ ayutta’’nti cintetvā yāguṁ gahetvā etesaṁ",
  "atk-s0514a2:1175_4": "porāṇakagehadvāraṁ gato. Mātāpitaropissa yāgubhikkhaṁ caritvā parabhittiṁ nissāya",
  "atk-s0514a2:1175_5": "viharanti. So upagantvā nisinnake disvā uppannasoko assupuṇṇehi nettehi tesaṁ avidūre",
  "atk-s0514a2:1175_6": "aṭṭhāsi. Te taṁ disvāpi na sañjāniṁsu. Atha mātā ‘‘bhikkhatthāya ṭhito bhavissatī’’ti",
  "atk-s0514a2:1175_7": "saññāya ‘‘bhante, tumhākaṁ dātabbayuttakaṁ natthi, aticchathā’’ti āha. So tassā kathaṁ",
  "atk-s0514a2:1175_8": "sutvā hadayapūraṁ sokaṁ gahetvā assupuṇṇehi nettehi tattheva aṭṭhāsi. Dutiyampi tatiyampi",
  "atk-s0514a2:1175_9": "‘‘aticchathā’’ti vuccamānopi aṭṭhāsiyeva. Athassa pitā mātaraṁ āha – ‘‘gaccha, bhadde,",
  "atk-s0514a2:1175_10": "jānāhi, putto nu kho no eso’’ti. Sā uṭṭhāya upagantvā olokentī sañjānitvā pādamūle",
  "atk-s0514a2:1175_11": "patitvā paridevi, pitāpissa tatheva akāsi, mahantaṁ kāruññaṁ ahosi.",
  "atk-s0514a2:1176_0": "Sopi mātāpitaro disvā sakabhāvena saṇṭhātuṁ asakkonto assūni pavattesi. So sokaṁ",
  "atk-s0514a2:1176_1": "adhivāsetvā ‘‘ammatātā, mā cintayittha, ahaṁ vo posessāmī’’ti mātāpitaro assāsetvā",
  "atk-s0514a2:1176_2": "yāguṁ pāyetvā ekamante nisīdāpetvā puna bhikkhaṁ āharitvā te bhojetvā attano atthāya",
  "atk-s0514a2:1176_3": "bhikkhaṁ pariyesitvā tesaṁ santikaṁ gantvā puna bhattenāpucchitvā pacchā sayaṁ paribhuñjati.",
  "atk-s0514a2:1176_4": "So tato paṭṭhāya iminā niyāmena mātāpitaro paṭijaggati. Attanā laddhāni pakkhikabhattādīni",
  "atk-s0514a2:1176_5": "tesaṁyeva datvā sayaṁ piṇḍāya caritvā labhamāno bhuñjati, alabhamāno na bhuñjati,",
  "atk-s0514a2:1176_6": "vassāvāsikampi aññampi yaṁ kiñci labhitvā tesaṁyeva deti. Tehi paribhuttaṁ jiṇṇapilotikaṁ",
  "atk-s0514a2:1176_7": "gahetvā aggaḷaṁ datvā rajitvā sayaṁ paribhuñjati. Bhikkhalabhanadivasehi panassa",
  "atk-s0514a2:1176_8": "alabhanadivasā bahū ahesuṁ. Athassa nivāsanapārupanaṁ atilūkhaṁ hoti.",
  "atk-s0514a2:1177_0": "Iti so mātāpitaro paṭijaggantoyeva aparabhāge kiso uppaṇḍuppaṇḍukajāto dhamanisanthatagatto",
  "atk-s0514a2:1177_1": "ahosi. Atha naṁ sandiṭṭhasambhattā bhikkhū pucchiṁsu ‘‘āvuso, pubbe tava sarīravaṇṇo",
  "atk-s0514a2:1177_2": "sobhati, idāni pana kiso uppaṇḍuppaṇḍukajāto dhamanisanthatagatto, byādhi te nu kho",
  "atk-s0514a2:1177_3": "uppanno’’ti. So ‘‘natthi me, āvuso, byādhi, apica pana palibodho me atthī’’ti taṁ",
  "atk-s0514a2:1177_4": "pavattiṁ ārocesi. Atha naṁ te bhikkhū āhaṁsu ‘‘āvuso, bhagavā saddhādeyyaṁ vinipātetuṁ",
  "atk-s0514a2:1177_5": "na deti, tvaṁ pana saddhādeyyaṁ gahetvā gihīnaṁ dadamāno ayuttaṁ karosī’’ti. So tesaṁ",
  "atk-s0514a2:1177_6": "kathaṁ sutvā lajjito olīyi. Te ettakenapi asantuṭṭhā bhagavato santikaṁ gantvā ‘‘bhante,",
  "atk-s0514a2:1177_7": "asuko nāma bhikkhu saddhādeyyaṁ vinipātetvā gihī posetī’’ti satthu ārocesuṁ. Satthā",
  "atk-s0514a2:1177_8": "taṁ bhikkhuṁ pakkosāpetvā ‘‘saccaṁ kira tvaṁ bhikkhu saddhādeyyaṁ gahetvā gihī posesī’’ti",
  "atk-s0514a2:1177_9": "pucchitvā ‘‘saccaṁ, bhante’’ti vutte taṁ kiriyaṁ vaṇṇetukāmo attano ca pubbacariyaṁ",
  "atk-s0514a2:1177_10": "pakāsetukāmo ‘‘bhikkhu, gihī posento ke posesī’’ti pucchi. ‘‘Mātāpitaro me, bhante’’ti",
  "atk-s0514a2:1177_11": "vutte satthā tassa ussāhaṁ janetuṁ ‘‘sādhu sādhu, bhikkhū’’ti tikkhattuṁ sādhukāraṁ",
  "atk-s0514a2:1177_12": "datvā ‘‘tvaṁ mama gatamagge ṭhito, ahampi pubbacariyaṁ caranto mātāpitaro posesi’’nti",
  "atk-s0514a2:1177_13": "āha. So assāsaṁ paṭilabhi. Satthā tāya pubbacariyāya āvikaraṇatthaṁ tehi bhikkhūhi",
  "atk-s0514a2:1177_14": "yācito atītaṁ āhari.",
  "atk-s0514a2:1178_0": "Atīte bārāṇasinagarato avidūre nadiyā orimatīre eko nesādagāmo ahosi, pārimatīre",
  "atk-s0514a2:1178_1": "eko nesādagāmo. Ekekasmiṁ gāme pañca pañca kulasatāni vasanti. Dvīsupi gāmesu dve",
  "atk-s0514a2:1178_2": "nesādajeṭṭhakā sahāyakā ahesuṁ. Te daharakāleyeva katikavattaṁ kariṁsu ‘‘sace amhesu",
  "atk-s0514a2:1178_3": "ekassa dhītā hoti, ekassa putto hoti, tesaṁ āvāhavivāhaṁ karissāmā’’ti. Atha orimatīre",
  "atk-s0514a2:1178_4": "gāmajeṭṭhakassa gehe putto jāyi, jātakkhaṇeyeva dukūlena paṭiggahitattā ‘‘dukūlo’’tvevassa",
  "atk-s0514a2:1178_5": "nāmaṁ kariṁsu. Itarassa gehe dhītā jāyi, tassā paratīre jātattā ‘‘pārikā’’ti nāmaṁ",
  "atk-s0514a2:1178_6": "kariṁsu. Te ubhopi abhirūpā pāsādikā ahesuṁ suvaṇṇavaṇṇā. Te nesādakule jātāpi pāṇātipātaṁ nāma na kariṁsu.",
  "atk-s0514a2:1179_0": "Aparabhāge soḷasavassuddesikaṁ dukūlakumāraṁ mātāpitaro āhaṁsu ‘‘putta, kumārikaṁ",
  "atk-s0514a2:1179_1": "te ānayissāmā’’ti. So pana brahmalokato āgato suddhasatto ubho kaṇṇe pidhāya ‘‘na",
  "atk-s0514a2:1179_2": "me gharāvāsenattho ammatātā, mā evarūpaṁ avacutthā’’ti vatvā yāvatatiyaṁ vuccamānopi",
  "atk-s0514a2:1179_3": "na icchiyeva. Pārikāpi mātāpitūhi ‘‘amma, amhākaṁ sahāyakassa putto atthi, so abhirūpo",
  "atk-s0514a2:1179_4": "suvaṇṇavaṇṇo, tassa taṁ dassāmā’’ti vuttā tatheva vatvā ubho kaṇṇe pidahi. Sāpi brāhmalokato",
  "atk-s0514a2:1179_5": "āgatā gharāvāsaṁ na icchi. Dukūlakumāro pana tassā rahassena sāsanaṁ pahiṇi ‘‘sace",
  "atk-s0514a2:1179_6": "pārike methunadhammena atthikā, aññassa gehaṁ gacchatu, mayhaṁ methunadhamme chando",
  "atk-s0514a2:1179_7": "natthī’’ti. Sāpi tassa tatheva sāsanaṁ pesesi.",
  "atk-s0514a2:1180_0": "Atha mātāpitaro tesaṁ anicchamānānaññeva āvāhavivāhaṁ kariṁsu. Te ubhopi kilesasamuddaṁ",
  "atk-s0514a2:1180_1": "anotaritvā dve mahābrahmāno viya ekatova vasiṁsu. Dukūlakumāro pana macchaṁ vā migaṁ",
  "atk-s0514a2:1180_2": "vā na māreti, antamaso āhaṭamaṁsampi na vikkiṇāti. Atha naṁ mātāpitaro vadiṁsu ‘‘tāta,",
  "atk-s0514a2:1180_3": "tvaṁ nesādakule nibbattitvāpi neva gharāvāsaṁ icchasi, na pāṇavadhaṁ karosi, kiṁ",
  "atk-s0514a2:1180_4": "nāma kammaṁ karissasī’’ti? ‘‘Ammatātā, tumhesu anujānantesu mayaṁ pabbajissāmā’’ti.",
  "atk-s0514a2:1180_5": "Taṁ sutvā mātāpitaro ‘‘tena hi pabbajathā’’ti dve jane anujāniṁsu. Te tuṭṭhahaṭṭhā",
  "atk-s0514a2:1180_6": "mātāpitaro vanditvā gāmato nikkhamitvā anupubbena gaṅgātīrena himavantaṁ pavisitvā",
  "atk-s0514a2:1180_7": "yasmiṁ ṭhāne migasammatā nāma nadī himavantato otaritvā gaṅgaṁ pattā, taṁ ṭhānaṁ",
  "atk-s0514a2:1180_8": "gantvā gaṅgaṁ pahāya migasammatābhimukhā abhiruhiṁsu.",
  "atk-s0514a2:1181_0": "Tasmiṁ khaṇe sakkassa bhavanaṁ uṇhākāraṁ dassesi. Sakko olokento taṁ kāraṇaṁ ñatvā",
  "atk-s0514a2:1181_1": "vissakammaṁ āmantetvā ‘‘tāta vissakamma, dve mahāpurisā gāmā nikkhamitvā himavantaṁ",
  "atk-s0514a2:1181_2": "paviṭṭhā, tesaṁ nivāsaṭṭhānaṁ laddhuṁ vaṭṭati, migasammatānadiyā aḍḍhakosantare etesaṁ",
  "atk-s0514a2:1181_3": "paṇṇasālañca pabbajitaparikkhāre ca māpetvā ehī’’ti āha. So ‘‘sādhū’’ti sampaṭicchitvā",
  "atk-s0514a2:1181_4": "mūgapakkhajātake (jā. 2.22.1 ādayo) vuttanayeneva sabbaṁ saṁvidahitvā amanāpasadde",
  "atk-s0514a2:1181_5": "migapakkhino palāpetvā ekapadikaṁ jaṅghamaggaṁ māpetvā sakaṭṭhānameva gato. Tepi",
  "atk-s0514a2:1181_6": "taṁ maggaṁ disvā tena maggena gantvā taṁ assamapadaṁ pāpuṇiṁsu. Dukūlapaṇḍito paṇṇasālaṁ",
  "atk-s0514a2:1181_7": "pavisitvā pabbajitaparikkhāre disvā ‘‘sakkena mayhaṁ dinnā’’ti sakkadattiyabhāvaṁ",
  "atk-s0514a2:1181_8": "ñatvā sāṭakaṁ omuñcitvā rattavākacīraṁ nivāsetvā ekaṁ pārupitvā ajinacammaṁ aṁse",
  "atk-s0514a2:1181_9": "katvā jaṭāmaṇḍalaṁ bandhitvā isivesaṁ gahetvā pārikāyapi pabbajjaṁ adāsi. Ubhopi",
  "atk-s0514a2:1181_10": "kāmāvacaramettaṁ bhāvetvā tattha vasiṁsu. Tesaṁ mettānubhāvena sabbepi migapakkhino",
  "atk-s0514a2:1181_11": "aññamaññaṁ mettacittameva paṭilabhiṁsu, na koci kañci viheṭhesi. Pārikā tato paṭṭhāya",
  "atk-s0514a2:1181_12": "pānīyaṁ paribhojanīyaṁ āharati, assamapadaṁ sammajjati, sabbakiccāni karoti. Ubhopi",
  "atk-s0514a2:1181_13": "phalāphalāni āharitvā paribhuñjitvā attano attano paṇṇasālaṁ pavisitvā samaṇadhammaṁ",
  "atk-s0514a2:1181_14": "karontā tattha vāsaṁ kappayiṁsu.",
  "atk-s0514a2:1182_0": "Sakko tesaṁ upaṭṭhānaṁ āgacchati. So ekadivasaṁ anuolokento ‘‘imesaṁ cakkhūni parihāyissantī’’ti",
  "atk-s0514a2:1182_1": "antarāyaṁ disvā dukūlapaṇḍitaṁ upasaṅkamitvā vanditvā ekamantaṁ nisīditvā evamāha",
  "atk-s0514a2:1182_2": "– ‘‘bhante, tumhākaṁ antarāyo paññāyati, paṭijagganakaṁ puttaṁ laddhuṁ vaṭṭati, lokadhammaṁ",
  "atk-s0514a2:1182_3": "paṭisevathā’’ti. Atha naṁ dukūlapaṇḍito āha – ‘‘sakka, kinnāmetaṁ kathesi, mayaṁ",
  "atk-s0514a2:1182_4": "agāramajjhe vasantāpi etaṁ lokadhammaṁ puḷavakagūtharāsiṁ viya jigucchimhā, idāni",
  "atk-s0514a2:1182_5": "pana araññaṁ pavisitvā isipabbajjaṁ pabbajitvā kathaṁ evarūpaṁ karissāmā’’ti. Atha",
  "atk-s0514a2:1182_6": "sakko taṁ āha – ‘‘bhante, sace evaṁ na karotha, pārikāya tāpasiyā utunikāle nābhiṁ",
  "atk-s0514a2:1182_7": "hatthena parāmaseyyāthā’’ti. Dukūlapaṇḍito ‘‘idaṁ sakkā kātu’’nti sampaṭicchi. Sakko",
  "atk-s0514a2:1182_8": "taṁ vanditvā sakaṭṭhānameva gato.",
  "atk-s0514a2:1183_0": "Dukūlapaṇḍitopi taṁ kāraṇaṁ pārikāya ācikkhitvā assā utunikāle nābhiṁ hatthena parāmasi.",
  "atk-s0514a2:1183_1": "Tadā bodhisatto devalokato cavitvā tassā kucchimhi paṭisandhiṁ gaṇhi. Sā dasamāsaccayena",
  "atk-s0514a2:1183_2": "suvaṇṇavaṇṇaṁ puttaṁ vijāyi, tenevassa ‘‘suvaṇṇasāmo’’ti nāmaṁ kariṁsu. Pārikāya",
  "atk-s0514a2:1183_3": "phalāphalatthāya vanaṁ gatakāle pabbatantare kinnariyo dhātikiccaṁ kariṁsu. Te ubhopi",
  "atk-s0514a2:1183_4": "bodhisattaṁ nhāpetvā paṇṇasālāyaṁ nipajjāpetvā phalāphalatthāya araññaṁ gacchanti.",
  "atk-s0514a2:1183_5": "Tasmiṁ khaṇe kinnarā kumāraṁ gahetvā girikandarādīsu nhāpetvā pabbatamatthakaṁ āruyha",
  "atk-s0514a2:1183_6": "nānāpupphehi alaṅkaritvā haritālamanosilādīni silāyaṁ ghaṁsitvā nalāṭe tilake katvā",
  "atk-s0514a2:1183_7": "puna ānetvā paṇṇasālāyaṁ nipajjāpesuṁ. Pārikāpi āgantvā puttaṁ thaññaṁ pāyesi. Taṁ",
  "atk-s0514a2:1183_8": "aparabhāge vaḍḍhitvā soḷasavassuddesikampi anurakkhantā mātāpitaro paṇṇasālāyaṁ nisīdāpetvā",
  "atk-s0514a2:1183_9": "sayameva vanamūlaphalāphalatthāya vanaṁ gacchanti. Mahāsatto ‘‘mama mātāpitūnaṁ kadāci",
  "atk-s0514a2:1183_10": "kocideva antarāyo bhaveyyā’’ti cintetvā tesaṁ gatamaggaṁ sallakkhesi.",
  "atk-s0514a2:1184_0": "Athekadivasaṁ tesaṁ vanamūlaphalāphalaṁ ādāya sāyanhasamaye nivattantānaṁ assamapadato",
  "atk-s0514a2:1184_1": "avidūre mahāmegho uṭṭhahi. Te ekaṁ rukkhamūlaṁ pavisitvā vammikamatthake aṭṭhaṁsu.",
  "atk-s0514a2:1184_2": "Tassa ca abbhantare āsīviso atthi. Tesaṁ sarīrato sedagandhamissakaṁ udakaṁ otaritvā",
  "atk-s0514a2:1184_3": "tassa nāsāpuṭaṁ pāvisi. So kujjhitvā nāsāvātena pahari. Dvepi andhā hutvā aññamaññaṁ",
  "atk-s0514a2:1184_4": "na passiṁsu. Dukūlapaṇḍito pārikaṁ āmantetvā ‘‘pārike mama cakkhūni parihīnāni, ahaṁ",
  "atk-s0514a2:1184_5": "taṁ na passāmī’’ti āha. Sāpi tatheva āha. Te ‘‘natthi no idāni jīvita’’nti maggaṁ",
  "atk-s0514a2:1184_6": "apassantā paridevamānā aṭṭhaṁsu. ‘‘Kiṁ pana tesaṁ pubbakamma’’nti? Te kira pubbe",
  "atk-s0514a2:1184_7": "vejjakule ahesuṁ. Atha so vejjo ekassa mahādhanassa purisassa akkhirogaṁ paṭijaggi.",
  "atk-s0514a2:1184_8": "So tassa kiñci dhanaṁ na adāsi. Atha vejjo kujjhitvā attano gehaṁ gantvā bhariyāya",
  "atk-s0514a2:1184_9": "ārocetvā ‘‘bhadde, ahaṁ tassa akkhirogaṁ paṭijaggāmi, idāni mayhaṁ dhanaṁ na deti,",
  "atk-s0514a2:1184_10": "kiṁ karomā’’ti āha . Sāpi kujjhitvā ‘‘na no tassa santakenattho, bhesajjaṁ tassa",
  "atk-s0514a2:1184_11": "ekayogaṁ datvā akkhīni kāṇāni karohī’’ti āha. So ‘‘sādhū’’ti sampaṭicchitvā tassa",
  "atk-s0514a2:1184_12": "santikaṁ gantvā tathā akāsi. So nacirasseva andho hoti. Tesaṁ ubhinnampi iminā kammena",
  "atk-s0514a2:1184_13": "cakkhūni andhāni jāyiṁsu.",
  "atk-s0514a2:1185_0": "Atha mahāsatto ‘‘mama mātāpitaro aññesu divasesu imāya velāya āgacchanti, idāni tesaṁ",
  "atk-s0514a2:1185_1": "pavattiṁ na jānāmi, paṭimaggaṁ gamissāmī’’ti cintetvā maggaṁ gantvā saddamakāsi.",
  "atk-s0514a2:1185_2": "Te tassa saddaṁ sañjānitvā paṭisaddaṁ karitvā puttasinehena ‘‘tāta suvaṇṇasāma, idha",
  "atk-s0514a2:1185_3": "paripantho atthi, mā āgamī’’ti vadiṁsu. Atha nesaṁ ‘‘tena hi imaṁ laṭṭhikoṭiṁ gahetvā",
  "atk-s0514a2:1185_4": "mama santikaṁ ethā’’ti dīghalaṭṭhiṁ adāsi. Te laṭṭhikoṭiṁ gahetvā tassa santikaṁ",
  "atk-s0514a2:1185_5": "āgamiṁsu. Atha ne ‘‘kena kāraṇena vo cakkhūni vinaṭṭhānī’’ti pucchi. Atha naṁ mātāpitaro",
  "atk-s0514a2:1185_6": "āhaṁsu ‘‘tāta, mayaṁ deve vassante idha rukkhamūle vammikamatthake ṭhitā, tena kāraṇenā’’ti.",
  "atk-s0514a2:1185_7": "So mātāpitūnaṁ kathaṁ sutvāva aññāsi ‘‘tattha āsīvisena bhavitabbaṁ, tena kuddhena",
  "atk-s0514a2:1185_8": "nāsāvāto vissaṭṭho bhavissatī’’ti. So mātāpitaro disvā rodi ceva hasi ca. Atha naṁ",
  "atk-s0514a2:1185_9": "te pucchiṁsu ‘‘kasmā, tāta, rodasi ceva hasasi cā’’ti? Ammatātā, ‘‘tumhākaṁ daharakāleyeva",
  "atk-s0514a2:1185_10": "evaṁ cakkhūni vinaṭṭhānī’’ti rodiṁ, ‘‘idāni paṭijaggituṁ labhissāmī’’ti hasiṁ. Ammatātā,",
  "atk-s0514a2:1185_11": "tumhe mā cintayittha, ahaṁ vo paṭijaggissāmīti.",
  "atk-s0514a2:1186_0": "So mātāpitaro assāsetvā assamapadaṁ ānetvā tesaṁ rattiṭṭhānadivāṭṭhānesu caṅkame",
  "atk-s0514a2:1186_1": "paṇṇasālāyaṁ vaccaṭṭhāne passāvaṭṭhāne cāti sabbaṭṭhānesu rajjuke bandhi, tato paṭṭhāya",
  "atk-s0514a2:1186_2": "te assamapade ṭhapetvā sayaṁ vanamūlaphalādīni āharitvā paṇṇasālāyaṁ ṭhapetvā pātova",
  "atk-s0514a2:1186_3": "tesaṁ vasanaṭṭhānaṁ sammajjitvā mātāpitaro vanditvā ghaṭaṁ ādāya migasammatānadiṁ",
  "atk-s0514a2:1186_4": "gantvā pānīyaparibhojanīyaṁ āharitvā upaṭṭhāpeti, dantakaṭṭhamukhodakādīni datvā",
  "atk-s0514a2:1186_5": "madhuraphalāphalaṁ deti, tehi bhuñjitvā mukhe vikkhālite sayaṁ khāditvā mātāpitaro",
  "atk-s0514a2:1186_6": "vanditvā migagaṇaparivuto phalāphalatthāya araññaṁ pāvisi. Pabbatapāde kinnaraparivāro",
  "atk-s0514a2:1186_7": "phalāphalaṁ gahetvā sāyanhasamaye āgantvā ghaṭena udakaṁ āharitvā uṇhodakena tesaṁ",
  "atk-s0514a2:1186_8": "yathāruci nhāpanaṁ pādadhovanaṁ vā katvā aṅgārakapallaṁ upanetvā hatthapāde sedetvā",
  "atk-s0514a2:1186_9": "tesaṁ nisinnānaṁ phalāphalaṁ datvā khādāpetvā pariyosāne sayaṁ khāditvā sesakaṁ ṭhapesi.",
  "atk-s0514a2:1186_10": "Iminā niyāmeneva mātāpitaro paṭijaggi.",
  "atk-s0514a2:1187_0": "Tasmiṁ samaye bārāṇasiyaṁ pīḷiyakkho nāma rājā rajjaṁ kāresi. So migamaṁsalobhena",
  "atk-s0514a2:1187_1": "mātaraṁ rajjaṁ paṭicchāpetvā sannaddhapañcāvudho himavantaṁ pavisitvā mige vadhitvā",
  "atk-s0514a2:1187_2": "maṁsaṁ khādanto migasammatānadiṁ patvā anupubbena sāmassa pānīyaggahaṇatitthaṁ sampatto",
  "atk-s0514a2:1187_3": "migapadavalañjaṁ disvā maṇivaṇṇāhi sākhāhi koṭṭhakaṁ katvā dhanuṁ ādāya visapītaṁ",
  "atk-s0514a2:1187_4": "saraṁ sannahitvā nilīnova acchi. Mahāsattopi sāyanhasamaye phalāphalaṁ āharitvā assamapade",
  "atk-s0514a2:1187_5": "ṭhapetvā mātāpitaro vanditvā ‘‘pānīyaṁ āharissāmī’’ti ghaṭaṁ gahetvā migagaṇaparivuto",
  "atk-s0514a2:1187_6": "dvepi mige ekato katvā tesaṁ piṭṭhiyaṁ pānīyaghaṭaṁ ṭhapetvā hatthena gahetvā nadītitthaṁ",
  "atk-s0514a2:1187_7": "agamāsi. Rājā koṭṭhake ṭhitova taṁ tathā āgacchantaṁ disvā ‘‘mayā ettakaṁ kālaṁ evaṁ",
  "atk-s0514a2:1187_8": "vicarantenapi manusso nāma na diṭṭhapubbo, devo nu kho esa nāgo nu kho, sace panāhaṁ",
  "atk-s0514a2:1187_9": "etaṁ upasaṅkamitvā pucchissāmi. Devo ce bhavissati, ākāsaṁ uppatissati. Nāgo ce,",
  "atk-s0514a2:1187_10": "bhūmiyaṁ pavisissati. Na kho panāhaṁ sabbakālaṁ himavanteyeva vicarissāmi, bārāṇasiṁ",
  "atk-s0514a2:1187_11": "gamissāmi. Tatra maṁ pucchissanti ‘api nu kho te, mahārāja, himavante vasantena kiñci",
  "atk-s0514a2:1187_12": "achariyaṁ diṭṭhapubba’nti? Tatrāhaṁ ‘evarūpo me satto diṭṭhapubbo’ti vakkhāmi. ‘Ko",
  "atk-s0514a2:1187_13": "nāmeso’ti vutte sace ‘na jānāmī’ti vakkhāmi , atha garahissanti maṁ, tasmā etaṁ vijjhitvā",
  "atk-s0514a2:1187_14": "dubbalaṁ katvā pucchissāmī’’ti cintesi.",
  "atk-s0514a2:1188_0": "Atha tesu migesu paṭhamameva otaritvā pānīyaṁ pivitvā uttiṇṇesu bodhisatto uggahitavatto",
  "atk-s0514a2:1188_1": "mahāthero viya saṇikaṁ otaritvā passaddhadaratho paccuttaritvā rattavākacīraṁ nivāsetvā",
  "atk-s0514a2:1188_2": "ekaṁ pārupitvā ajinacammaṁ aṁse katvā pānīyaghaṭaṁ ukkhipitvā udakaṁ puñchitvā vāmaaṁsakūṭe",
  "atk-s0514a2:1188_3": "ṭhapesi. Tasmiṁ kāle ‘‘idāni vijjhituṁ samayo’’ti rājā visapītaṁ saraṁ ukkhipitvā",
  "atk-s0514a2:1188_4": "mahāsattaṁ dakkhiṇapasse vijjhi, saro vāmapassena nikkhami. Tassa viddhabhāvaṁ ñatvā",
  "atk-s0514a2:1188_5": "migagaṇā bhītā palāyiṁsu. Suvaṇṇasāmapaṇḍito pana viddhopi pānīyaghaṭaṁ yathā vā",
  "atk-s0514a2:1188_6": "tathā vā anavasumbhitvā satiṁ paccupaṭṭhāpetvā saṇikaṁ otāretvā vālukaṁ viyūhitvā",
  "atk-s0514a2:1188_7": "ṭhapetvā disaṁ vavatthapetvā mātāpitūnaṁ vasanaṭṭhānadisābhāgena sīsaṁ katvā rajatapaṭṭavaṇṇāya",
  "atk-s0514a2:1188_8": "vālukāya suvaṇṇapaṭimā viya nipajjitvā satiṁ paccupaṭṭhāpetvā ‘‘imasmiṁ himavantappadese",
  "atk-s0514a2:1188_9": "mama verī nāma natthi, mayhaṁ mātāpitūnañca verī nāma natthī’’ti mukhena lohitaṁ",
  "atk-s0514a2:1188_10": "chaḍḍetvā rājānaṁ adisvāva paṭhamaṁ gāthamāha –",
  "atk-s0514a2:1189": "296.",
  "atk-s0514a2:1190": " ‘‘Ko nu maṁ usunā vijjhi, pamattaṁ udahārakaṁ;",
  "atk-s0514a2:1191": "Khattiyo brāhmaṇo vesso, ko maṁ viddhā nilīyasī’’ti.",
  "atk-s0514a2:1192": "Tattha pamattanti mettābhāvanāya anupaṭṭhitasatiṁ. Idañhi so sandhāya tasmiṁ khaṇe attānaṁ pamattaṁ nāma akāsi. Viddhāti vijjhitvā.",
  "atk-s0514a2:1193": "Evañca pana vatvā puna attano sarīramaṁsassa abhakkhasammatabhāvaṁ dassetuṁ dutiyaṁ gāthamāha –",
  "atk-s0514a2:1194": "297.",
  "atk-s0514a2:1195": " ‘‘Na me maṁsāni khajjāni, cammenattho na vijjati;",
  "atk-s0514a2:1196": "Atha kena nu vaṇṇena, viddheyyaṁ maṁ amaññathā’’ti.",
  "atk-s0514a2:1197": "Dutiyagāthaṁ vatvā tameva nāmādivasena pucchanto āha –",
  "atk-s0514a2:1198": "298.",
  "atk-s0514a2:1199": " ‘‘Ko vā tvaṁ kassa vā putto, kathaṁ jānemu taṁ mayaṁ;",
  "atk-s0514a2:1200": "Puṭṭho me samma akkhāhi, kiṁ maṁ viddhā nilīyasī’’ti.",
  "atk-s0514a2:1201": "Tattha amaññathāti ayaṁ puriso kena kāraṇena maṁ vijjhitabbanti amaññitthāti attho.",
  "atk-s0514a2:1202_0": "Evañca pana vatvā tuṇhī ahosi. Taṁ sutvā rājā ‘‘ayaṁ mayā visapītena sallena vijjhitvā",
  "atk-s0514a2:1202_1": "pātitopi neva maṁ akkosati na paribhāsati, mama hadayaṁ sambāhanto viya piyavacanena",
  "atk-s0514a2:1202_2": "samudācarati, gacchissāmissa santika’’nti cintetvā gantvā tassa santike ṭhitova dve gāthā abhāsi –",
  "atk-s0514a2:1203": "299.",
  "atk-s0514a2:1204": " ‘‘Rājāhamasmi kāsīnaṁ, pīḷiyakkhoti maṁ vidū;",
  "atk-s0514a2:1205": "Lobhā raṭṭhaṁ pahitvāna, migamesaṁ carāmahaṁ.",
  "atk-s0514a2:1206": "300.",
  "atk-s0514a2:1207": " ‘‘Issatthe casmi kusalo, daḷhadhammoti vissuto;",
  "atk-s0514a2:1208": "Nāgopi me na mucceyya, āgato usupātana’’nti.",
  "atk-s0514a2:1209_0": "Tattha rājāhamasmīti evaṁ kirassa vitakko ahosi ‘‘devāpi nāgāpi manussabhāsāya kathentiyeva,",
  "atk-s0514a2:1209_1": "ahametaṁ devoti vā nāgoti vā manussoti vā na jānāmi. Sace kujjheyya, nāseyya maṁ,",
  "atk-s0514a2:1209_2": "‘rājā’ti vutte pana abhāyanto nāma natthī’’ti. Tasmā attano rājabhāvaṁ jānāpetuṁ",
  "atk-s0514a2:1209_3": "paṭhamaṁ ‘‘rājāhamasmī’’ti āha. Lobhāti migamaṁsalobhena. Migamesanti migaṁ esanto.",
  "atk-s0514a2:1209_4": "Carāmahanti carāmi ahaṁ. Dutiyaṁ gāthaṁ pana attano balaṁ dīpetukāmo evamāha. Tattha",
  "atk-s0514a2:1209_5": "issattheti dhanusippe. Daḷhadhammoti daḷhadhanuṁ sahassatthāmadhanuṁ oropetuñca āropetuñca samattho.",
  "atk-s0514a2:1210": "Iti rājā attano balaṁ vaṇṇetvā tassa nāmagottaṁ pucchanto āha –",
  "atk-s0514a2:1211": "301.",
  "atk-s0514a2:1212": " ‘‘Ko vā tvaṁ kassa vā putto, kathaṁ jānemu taṁ mayaṁ;",
  "atk-s0514a2:1213": "Pituno attano cāpi, nāmagottaṁ pavedayā’’ti.",
  "atk-s0514a2:1214": "Tattha pavedayāti kathaya.",
  "atk-s0514a2:1215": "Taṁ sutvā mahāsatto ‘‘sacāhaṁ ‘devanāgakinnarakhattiyādīsu aññatarohamasmī’ti katheyyaṁ, saddaheyyeva esa, saccameva panassa kathetuṁ vaṭṭatī’’ti cintetvā evamāha –",
  "atk-s0514a2:1216": "302.",
  "atk-s0514a2:1217": " ‘‘Nesādaputto bhaddante, sāmo iti maṁ ñātayo;",
  "atk-s0514a2:1218": "Āmantayiṁsu jīvantaṁ, svajjevāhaṁ gato saye.",
  "atk-s0514a2:1219": "303.",
  "atk-s0514a2:1220": " ‘‘Viddhosmi puthusallena, savisena yathā migo;",
  "atk-s0514a2:1221": "Sakamhi lohite rāja, passa semi paripluto.",
  "atk-s0514a2:1222": "304.",
  "atk-s0514a2:1223": " ‘‘Paṭivāmagataṁ sallaṁ, passa dhimhāmi lohitaṁ;",
  "atk-s0514a2:1224": "Āturo tyānupucchāmi, kiṁ maṁ viddhā nilīyasi.",
  "atk-s0514a2:1225": "305.",
  "atk-s0514a2:1226": " ‘‘Ajinamhi haññate dīpi, nāgo dantehi haññate;",
  "atk-s0514a2:1227": "Atha kena nu vaṇṇena, viddheyyaṁ maṁ amaññathā’’ti.",
  "atk-s0514a2:1228_0": "Tattha jīvantanti maṁ ito pubbe jīvamānaṁ ‘‘ehi sāma, yāhi sāmā’’ti ñātayo āmantayiṁsu.",
  "atk-s0514a2:1228_1": "Svajjevāhaṁ gatoti so ahaṁ ajja evaṁ gato maraṇamukhe sampatto, paviṭṭhoti attho",
  "atk-s0514a2:1228_2": ". Sayeti sayāmi. Pariplutoti nimuggo. Paṭivāmagatanti dakkhiṇapassena pavisitvā vāmapassena",
  "atk-s0514a2:1228_3": "niggatanti attho. Passāti olokehi maṁ. Dhimhāmīti niṭṭhubhāmi, idaṁ so satiṁ paccupaṭṭhāpetvā",
  "atk-s0514a2:1228_4": "avikampamānova lohitaṁ mukhena chaḍḍetvā āha. Āturo tyānupucchāmī’’ti bāḷhagilāno",
  "atk-s0514a2:1228_5": "hutvā ahaṁ taṁ anupucchāmi. Nilīyasīti etasmiṁ vanagumbe nilīno acchasi. Viddheyyanti",
  "atk-s0514a2:1228_6": "vijjhitabbaṁ. Amaññathāti amaññittha.",
  "atk-s0514a2:1229": "Rājā tassa vacanaṁ sutvā yathābhūtaṁ anācikkhitvā musāvādaṁ kathento āha –",
  "atk-s0514a2:1230": "306.",
  "atk-s0514a2:1231": " ‘‘Migo upaṭṭhito āsi, āgato usupātanaṁ;",
  "atk-s0514a2:1232": "Taṁ disvā ubbijī sāma, tena kodho mamāvisī’’ti.",
  "atk-s0514a2:1233": "Tattha āvisīti ajjhotthari. Tena kāraṇena me kodho uppannoti dīpeti.",
  "atk-s0514a2:1234": "Atha naṁ mahāsatto ‘‘kiṁ vadesi, mahārāja, imasmiṁ himavante maṁ disvā palāyanamigo nāma natthī’’ti vatvā āha –",
  "atk-s0514a2:1235": "307.",
  "atk-s0514a2:1236": " ‘‘Yato sarāmi attānaṁ, yato pattosmi viññutaṁ;",
  "atk-s0514a2:1237": "Na maṁ migā uttasanti, araññe sāpadānipi.",
  "atk-s0514a2:1238": "308.",
  "atk-s0514a2:1239": " ‘‘Yato nidhiṁ parihariṁ, yato pattosmi yobbanaṁ;",
  "atk-s0514a2:1240": "Na maṁ migā uttasanti, araññe sāpadānipi.",
  "atk-s0514a2:1241": "309.",
  "atk-s0514a2:1242": " ‘‘Bhīrū kimpurisā rāja, pabbate gandhamādane;",
  "atk-s0514a2:1243": "Sammodamānā gacchāma, pabbatāni vanāni ca.",
  "atk-s0514a2:1244": "310.",
  "atk-s0514a2:1245": " ‘‘Na maṁ migā uttasanti, araññe sāpadānipi;",
  "atk-s0514a2:1246": "Atha kena nu vaṇṇena, utrāsanti migā mama’’nti.",
  "atk-s0514a2:1247_0": "Tattha na maṁ migāti bho mahārāja, yato kālato paṭṭhāya ahaṁ attānaṁ sarāmi, yato",
  "atk-s0514a2:1247_1": "kālato paṭṭhāya ahaṁ viññubhāvaṁ patto asmi bhavāmi, tato kālato paṭṭhāya maṁ disvā",
  "atk-s0514a2:1247_2": "migā nāma na uttasanti. Sāpadānipīti vāḷamigāpi. Yato nidhinti yato kālato paṭṭhāya",
  "atk-s0514a2:1247_3": "ahaṁ vākacīraṁ parihariṁ. Bhīrū kimpurisāti mahārāja, migā tāva tiṭṭhantu, kimpurisā",
  "atk-s0514a2:1247_4": "nāma atibhīrukā honti. Ye imasmiṁ gandhamādanapabbate viharanti, tepi maṁ disvā na",
  "atk-s0514a2:1247_5": "uttasanti, atha kho mayaṁ aññamaññaṁ sammodamānā gacchāma. Utrāsanti migā mamanti",
  "atk-s0514a2:1247_6": "mamaṁ disvā migā utrāseyyuṁ, kena kāraṇena tvaṁ maṁ saddahāpessasīti dīpeti.",
  "atk-s0514a2:1248": "Taṁ sutvā rājā ‘‘mayā imaṁ niraparādhaṁ vijjhitvā musāvādo kathito, saccameva kathayissāmī’’ti cintetvā āha –",
  "atk-s0514a2:1249": "311.",
  "atk-s0514a2:1250": " ‘‘Na taṁ tasa migo sāma, kiṁ tāhaṁ alikaṁ bhaṇe;",
  "atk-s0514a2:1251": "Kodhalobhābhibhūtāhaṁ, usuṁ te taṁ avassaji’’nti.",
  "atk-s0514a2:1252_0": "Tattha na taṁ tasāti na taṁ disvā migo tasa, na bhītoti attho. Kiṁ tāhanti kiṁ te",
  "atk-s0514a2:1252_1": "evaṁ kalyāṇadassanassa santike ahaṁ alikaṁ bhaṇissāmi . Kodhalobhābhibhūtāhanti kodhena",
  "atk-s0514a2:1252_2": "ca lobhena ca abhibhūto hutvā ahaṁ. So hi paṭhamameva migesu uppannena kodhena ‘‘mige",
  "atk-s0514a2:1252_3": "vijjhissāmī’’ti dhanuṁ āropetvā ṭhito pacchā bodhisattaṁ disvā tassa devatādīsu aññatarabhāvaṁ",
  "atk-s0514a2:1252_4": "ajānanto ‘‘pucchissāmi na’’nti lobhaṁ uppādesi, tasmā evamāha.",
  "atk-s0514a2:1253": "Evañca pana vatvā ‘‘nāyaṁ suvaṇṇasāmo imasmiṁ araññe ekakova vasissati, ñātakehipissa bhavitabbaṁ, pucchissāmi na’’nti cintetvā itaraṁ gāthamāha –",
  "atk-s0514a2:1254": "312.",
  "atk-s0514a2:1255": " ‘‘Kuto nu sāma āgamma, kassa vā pahito tuvaṁ;",
  "atk-s0514a2:1256": "‘Udahāro nadiṁ gaccha’, āgato migasammata’’nti.",
  "atk-s0514a2:1257_0": "Tattha sāmāti mahāsattaṁ ālapati. Āgammāti kuto desā imaṁ vanaṁ āgamitvā ‘‘amhākaṁ",
  "atk-s0514a2:1257_1": "udahāro udakaṁ āharituṁ nadiṁ gacchā’’ti kassa vā pahitokena puggalena pesito hutvā",
  "atk-s0514a2:1257_2": "tuvaṁ imaṁ migasammataṁ āgatoti attho.",
  "atk-s0514a2:1258": "So tassa kathaṁ sutvā mahantaṁ dukkhavedanaṁ adhivāsetvā mukhena lohitaṁ chaḍḍetvā gāthamāha –",
  "atk-s0514a2:1259": "313.",
  "atk-s0514a2:1260": " ‘‘Andhā mātāpitā mayhaṁ, te bharāmi brahāvane;",
  "atk-s0514a2:1261": "Tesāhaṁ udakāhāro, āgato migasammata’’nti.",
  "atk-s0514a2:1262": "Tattha bharāmīti mūlaphalādīni āharitvā posemi.",
  "atk-s0514a2:1263": "Evañca pana vatvā mahāsatto mātāpitaro ārabbha vilapanto āha –",
  "atk-s0514a2:1264": "314.",
  "atk-s0514a2:1265": " ‘‘Atthi nesaṁ usāmattaṁ, atha sāhassa jīvitaṁ;",
  "atk-s0514a2:1266": "Udakassa alābhena, maññe andhā marissare.",
  "atk-s0514a2:1267": "315.",
  "atk-s0514a2:1268": " ‘‘Na me idaṁ tathā dukkhaṁ, labbhā hi pumunā idaṁ;",
  "atk-s0514a2:1269": "Yañca ammaṁ na passāmi, taṁ me dukkhataraṁ ito.",
  "atk-s0514a2:1270": "316.",
  "atk-s0514a2:1271": " ‘‘Na me idaṁ tathā dukkhaṁ, labbhā hi pumunā idaṁ;",
  "atk-s0514a2:1272": "Yañca tātaṁ na passāmi, taṁ me dukkhataraṁ ito.",
  "atk-s0514a2:1273": "317.",
  "atk-s0514a2:1274": " ‘‘Sā nūna kapaṇā ammā, cirarattāya rucchati;",
  "atk-s0514a2:1275": "Aḍḍharatteva ratte vā, nadīva avasucchati.",
  "atk-s0514a2:1276": "318.",
  "atk-s0514a2:1277": " ‘‘So nūna kapaṇo tāto, cirarattāya rucchati;",
  "atk-s0514a2:1278": "Aḍḍharatteva ratte vā, nadīva avasucchati.",
  "atk-s0514a2:1279": "319.",
  "atk-s0514a2:1280": " ‘‘Uṭṭhānapādacariyāya, pādasambāhanassa ca;",
  "atk-s0514a2:1281": "Sāma tātavilapantā, hiṇḍissanti brahāvane.",
  "atk-s0514a2:1282": "320.",
  "atk-s0514a2:1283": " Idampi dutiyaṁ sallaṁ, kampeti hadayaṁ mamaṁ;",
  "atk-s0514a2:1284": "Yañca andhe na passāmi, maññe hissāmi jīvita’’nti.",
  "atk-s0514a2:1285_0": "Tattha usāmattanti bhojanamattaṁ. ‘‘Usā’’ti hi bhojanassa nāmaṁ tassa ca atthitāya.",
  "atk-s0514a2:1285_1": "Sāhassa jīvitanti chadivasamattaṁ jīvitanti attho. Idaṁ āharitvā ṭhapitaṁ phalāphalaṁ",
  "atk-s0514a2:1285_2": "sandhāyāha . Atha vā usāti usmā. Tenetaṁ dasseti – tesaṁ sarīre usmāmattaṁ atthi,",
  "atk-s0514a2:1285_3": "atha mayā ābhatena phalāphalena sāhassa jīvitaṁ atthīti. Marissareti marissantīti",
  "atk-s0514a2:1285_4": "maññāmi. Pumunāti purisena, evarūpañhi dukkhaṁ purisena labhitabbamevāti attho. Cirarattāya",
  "atk-s0514a2:1285_5": "rucchatīti cirarattaṁ rodissati. Aḍḍharatte vāti majjhimaratte vā. Ratte vāti pacchimaratte",
  "atk-s0514a2:1285_6": "vā. Avasucchatīti kunnadī viya sussissatīti attho. Uṭṭhānapādacariyāyāti mahārāja,",
  "atk-s0514a2:1285_7": "ahaṁ rattimpi divāpi dve tayo vāre uṭṭhāya attano uṭṭhānavīriyena tesaṁ pādacariyaṁ",
  "atk-s0514a2:1285_8": "karomi, hatthapāde sambāhāmi, idāni maṁ adisvā mamatthāya te parihīnacakkhukā ‘‘sāmatātā’’ti",
  "atk-s0514a2:1285_9": "vilapantā kaṇṭakehi vijjhiyamānā viya imasmiṁ vanappadese hiṇḍissanti vicarissantīti",
  "atk-s0514a2:1285_10": "attho. Dutiyaṁ sallanti paṭhamaviddhavisapītasallato sataguṇena sahassaguṇena satasahassaguṇena",
  "atk-s0514a2:1285_11": "dukkhataraṁ idaṁ dutiyaṁ tesaṁ adassanasokasallaṁ.",
  "atk-s0514a2:1286_0": "Rājā tassa vilāpaṁ sutvā ‘‘ayaṁ accantaṁ brahmacārī dhamme ṭhito mātāpitaro bharati,",
  "atk-s0514a2:1286_1": "idāni evaṁ dukkhappattopi tesaṁyeva vilapati, evaṁ guṇasampanne nāma mayā aparādho",
  "atk-s0514a2:1286_2": "kato, kathaṁ nu kho imaṁ samassāseyya’’nti cintetvā ‘‘niraye paccanakāle rajjaṁ kiṁ",
  "atk-s0514a2:1286_3": "karissati, iminā paṭijaggitaniyāmenevassa mātāpitaro paṭijaggissāmi, imassa maraṇampi",
  "atk-s0514a2:1286_4": "amaraṇaṁ viya bhavissatī’’ti sanniṭṭhānaṁ katvā āha –",
  "atk-s0514a2:1287": "321.",
  "atk-s0514a2:1288": " ‘‘Mā bāḷhaṁ paridevesi, sāma kalyāṇadassana;",
  "atk-s0514a2:1289": "Ahaṁ kammakaro hutvā, bharissaṁ te brahāvane.",
  "atk-s0514a2:1290": "322.",
  "atk-s0514a2:1291": " ‘‘Issatthe casmi kusalo, daḷhadhammoti vissuto;",
  "atk-s0514a2:1292": "Ahaṁ kammakaro hutvā, bharissaṁ te brahāvane.",
  "atk-s0514a2:1293": "323.",
  "atk-s0514a2:1294": " ‘‘Migānaṁ vighāsamanvesaṁ, vanamūlaphalāni ca;",
  "atk-s0514a2:1295": "Ahaṁ kammakaro hutvā, bharissaṁ te brahāvane.",
  "atk-s0514a2:1296": "324.",
  "atk-s0514a2:1297": " ‘‘Katamaṁ taṁ vanaṁ sāma, yattha mātāpitā tava;",
  "atk-s0514a2:1298": "Ahaṁ te tathā bharissaṁ, yathā te abharī tuva’’nti.",
  "atk-s0514a2:1299_0": "Tattha bharissaṁ teti te tava mātāpitaro bharissāmi. Migānanti sīhādīnaṁ migānaṁ",
  "atk-s0514a2:1299_1": "vighāsaṁ anvesanto. Idaṁ so ‘‘issatthe casmi kusaloti thūlathūle mige vadhitvā madhuramaṁsena",
  "atk-s0514a2:1299_2": "tava mātāpitaro bharissāmī’’ti vatvā ‘‘mā, mahārāja, amhe nissāya pāṇavadhaṁ karī’’ti",
  "atk-s0514a2:1299_3": "vutte evamāha. Yathā teti yathā tvaṁ te abhari, tathevāhampi bharissāmīti.",
  "atk-s0514a2:1300": "Athassa mahāsatto ‘‘sādhu, mahārāja, tena hi me mātāpitaro bharassū’’ti vatvā maggaṁ ācikkhanto āha –",
  "atk-s0514a2:1301": "325.",
  "atk-s0514a2:1302": " ‘‘Ayaṁ ekapadī rāja, yoyaṁ ussīsake mama;",
  "atk-s0514a2:1303": "Ito gantvā aḍḍhakosaṁ, tattha nesaṁ agārakaṁ;",
  "atk-s0514a2:1304": "Yattha mātāpitā mayhaṁ, te bharassu ito gato’’ti.",
  "atk-s0514a2:1305": "Tattha ekapadīti ekapadamaggo. Ussīsaketi yo esa mama matthakaṭṭhāne. Aḍḍhakosanti aḍḍhakosantare.",
  "atk-s0514a2:1306": "Evaṁ so tassa maggaṁ ācikkhitvā mātāpitūsu balavasinehena tathārūpaṁ vedanaṁ adhivāsetvā tesaṁ bharaṇatthāya añjaliṁ paggayha yācanto puna evamāha –",
  "atk-s0514a2:1307": "326.",
  "atk-s0514a2:1308": " ‘‘Namo te kāsirājatthu, namo te kāsivaḍḍhana;",
  "atk-s0514a2:1309": "Andhā mātāpitā mayhaṁ, te bharassu brahāvane.",
  "atk-s0514a2:1310": "327.",
  "atk-s0514a2:1311": " ‘‘Añjaliṁ te paggaṇhāmi, kāsirāja namatthu te;",
  "atk-s0514a2:1312": "Mātaraṁ pitaraṁ mayhaṁ, vutto vajjāsi vandana’’nti.",
  "atk-s0514a2:1313_0": "Tattha vutto vajjāsīti ‘‘putto vo suvaṇṇasāmo nadītīrevisapītena sallena viddho rajatapaṭṭasadise",
  "atk-s0514a2:1313_1": "vālukāpuline dakkhiṇapassena nipanno añjaliṁ paggayha tumhākaṁ pāde vandatī’’ti evaṁ",
  "atk-s0514a2:1313_2": "mahārāja, mayā vutto hutvā mātāpitūnaṁ me vandanaṁ vadeyyāsīti attho.",
  "atk-s0514a2:1314": "Rājā ‘‘sādhū’’ti sampaṭicchi. Mahāsattopi mātāpitūnaṁ vandanaṁ pesetvā visaññitaṁ pāpuṇi. Tamatthaṁ pakāsento satthā āha –",
  "atk-s0514a2:1315": "328.",
  "atk-s0514a2:1316": " ‘‘Idaṁ vatvāna so sāmo, yuvā kalyāṇadassano;",
  "atk-s0514a2:1317": "Mucchito visavegena, visaññī samapajjathā’’ti.",
  "atk-s0514a2:1318": "Tattha samapajjathāti visaññī jāto.",
  "atk-s0514a2:1319_0": "So hi heṭṭhā ettakaṁ kathento nirassāso viya ahosi. Idāni panassa visavegena madditā",
  "atk-s0514a2:1319_1": "bhavaṅgacittasantati hadayarūpaṁ nissāya pavatti, kathā pacchijji, mukhaṁ pihitaṁ,",
  "atk-s0514a2:1319_2": "akkhīni nimīlitāni, hatthapādā thaddhabhāvaṁ pattā, sakalasarīraṁ lohitena makkhitaṁ.",
  "atk-s0514a2:1319_3": "Rājā ‘‘ayaṁ idāneva mayā saddhiṁ kathesi, kiṁ nu kho’’ti tassa assāsapassāse upadhāresi.",
  "atk-s0514a2:1319_4": "Te pana niruddhā, sarīraṁ thaddhaṁ jātaṁ. So taṁ disvā ‘‘niruddho dāni sāmo’’ti sokaṁ",
  "atk-s0514a2:1319_5": "saddhāretuṁ asakkonto ubho hatthe matthake ṭhapetvā mahāsaddena paridevi. Tamatthaṁ",
  "atk-s0514a2:1319_6": "pakāsento satthā āha –",
  "atk-s0514a2:1320": "329.",
  "atk-s0514a2:1321": " ‘‘Sa rājā paridevesi, bahuṁ kāruññasañhitaṁ;",
  "atk-s0514a2:1322": "Ajarāmarohaṁ āsiṁ, ajjetaṁ ñāmi no pure;",
  "atk-s0514a2:1323": "Sāmaṁ kālaṅkataṁ disvā, natthi maccussa nāgamo.",
  "atk-s0514a2:1324": "330.",
  "atk-s0514a2:1325": " ‘‘Yassu maṁ paṭimanteti, savisena samappito;",
  "atk-s0514a2:1326": "Svajja evaṁ gate kāle, na kiñci mabhibhāsati.",
  "atk-s0514a2:1327": "331.",
  "atk-s0514a2:1328": " ‘‘Nirayaṁ nūna gacchāmi, ettha me natthi saṁsayo;",
  "atk-s0514a2:1329": "Tadā hi pakataṁ pāpaṁ, cirarattāya kibbisaṁ.",
  "atk-s0514a2:1330": "332.",
  "atk-s0514a2:1331": " ‘‘Bhavanti tassa vattāro, gāme kibbisakārako;",
  "atk-s0514a2:1332": "Araññe nimmanussamhi, ko maṁ vattumarahati.",
  "atk-s0514a2:1333": "333.",
  "atk-s0514a2:1334": " ‘‘Sārayanti hi kammāni, gāme saṁgaccha māṇavā;",
  "atk-s0514a2:1335": "Araññe nimmanussamhi, ko nu maṁ sārayissatī’’ti.",
  "atk-s0514a2:1336_0": "Tattha āsinti ahaṁ ettakaṁ kālaṁ ajarāmaromhīti saññī ahosiṁ. Ajjetanti ajja ahaṁ",
  "atk-s0514a2:1336_1": "imaṁ sāmaṁ kālakataṁ disvā mamañceva aññesañca natthi maccussa nāgamoti taṁ maccussa",
  "atk-s0514a2:1336_2": "āgamanaṁ ajja jānāmi, ito pubbe na jānāmīti vilapati. Svajja evaṁ gate kāleti yo",
  "atk-s0514a2:1336_3": "savisena sallena samappito idāneva maṁ paṭimanteti, so ajja evaṁ gate kāle evaṁ maraṇakāle",
  "atk-s0514a2:1336_4": "sampatte kiñci appamattakampi na bhāsati. Tadā hīti tasmiṁ khaṇe sāmaṁ vijjhantena",
  "atk-s0514a2:1336_5": "mayā pāpaṁ kataṁ. Cirarattāya kibbisanti taṁ pana cirarattaṁ vipaccanasamatthaṁ dāruṇaṁ pharusaṁ.",
  "atk-s0514a2:1337_0": "Tassāti tassa evarūpaṁ pāpakammaṁ katvā vicarantassa. Vattāroti ninditāro bhavanti",
  "atk-s0514a2:1337_1": "‘‘kuhiṁ gāme kinti kibbisakārako’’ti. Imasmiṁ pana araññe nimmanussamhi ko maṁ vattumarahati,",
  "atk-s0514a2:1337_2": "sace hi bhaveyya, vadeyyāti vilapati. Sārayantīti gāme vā nigamādīsu vā saṁgaccha",
  "atk-s0514a2:1337_3": "māṇavā tattha tattha bahū purisā sannipatitvā ‘‘ambho purisaghātaka, dāruṇaṁ te kammaṁ",
  "atk-s0514a2:1337_4": "kataṁ, asukadaṇḍaṁ patto nāma tva’’nti evaṁ kammāni sārenti codenti. Imasmiṁ pana",
  "atk-s0514a2:1337_5": "nimmanusse araññe maṁ ko sārayissatīti attānaṁ codento vilapati.",
  "atk-s0514a2:1338_0": "Tadā bahusundarī nāma devadhītā gandhamādanavāsinī mahāsattassa sattame attabhāve",
  "atk-s0514a2:1338_1": "mātubhūtapubbā. Sā puttasinehena bodhisattaṁ niccaṁ āvajjeti, taṁ divasaṁ pana dibbasampattiṁ",
  "atk-s0514a2:1338_2": "anubhavamānā na taṁ āvajjeti. ‘‘Devasamāgamaṁ gatā’’tipi vadantiyeva. Sā tassa visaññibhūtakāle",
  "atk-s0514a2:1338_3": "‘‘kiṁ nu kho me puttassa pavattī’’ti āvajjamānā addasa ‘‘ayaṁ pīḷiyakkho nāma rājā",
  "atk-s0514a2:1338_4": "mama puttaṁ visapītena sallena vijjhitvā migasammatānadītīre vālukāpuline ghātetvā",
  "atk-s0514a2:1338_5": "mahantena saddena paridevati. Sacāhaṁ na gamissāmi, mama putto suvaṇṇasāmo ettheva",
  "atk-s0514a2:1338_6": "marissati, raññopi hadayaṁ phalissati, sāmassa mātāpitaropi nirāhārā pānīyampi alabhantā",
  "atk-s0514a2:1338_7": "sussitvā marissanti. Mayi pana gatāya rājā pānīyaghaṭaṁ ādāya tassa mātāpitūnaṁ santikaṁ",
  "atk-s0514a2:1338_8": "gamissati, gantvā ca pana ‘‘putto vo mayā hato’ti kathessati. Evañca vatvā tesaṁ",
  "atk-s0514a2:1338_9": "vacanaṁ sutvā te puttassa santikaṁ ānayissati. Atha kho te ca ahañca saccakiriyaṁ",
  "atk-s0514a2:1338_10": "karissāma, saccabalena sāmassa visaṁ vinassissati. Evaṁ me putto jīvitaṁ labhissati,",
  "atk-s0514a2:1338_11": "mātāpitaro ca cakkhūni labhissanti, rājā ca sāmassa dhammadesanaṁ sutvā nagaraṁ gantvā",
  "atk-s0514a2:1338_12": "mahādānaṁ datvā saggaparāyaṇo bhavissati, tasmā gacchāmahaṁ tatthā’’ti. Sā gantvā",
  "atk-s0514a2:1338_13": "migasammatānadītīre adissamānena kāyena ākāse ṭhatvā raññā saddhiṁ kathesi. Tamatthaṁ",
  "atk-s0514a2:1338_14": "pakāsento satthā āha –",
  "atk-s0514a2:1339": "334.",
  "atk-s0514a2:1340": " ‘‘Sā devatā antarahitā, pabbate gandhamādane;",
  "atk-s0514a2:1341": "Raññova anukampāya, imā gāthā abhāsatha.",
  "atk-s0514a2:1342": "335.",
  "atk-s0514a2:1343": " ‘‘Āguṁ kira mahārāja, akari kammadukkaṭaṁ;",
  "atk-s0514a2:1344": "Adūsakā pitāputtā, tayo ekūsunā hatā.",
  "atk-s0514a2:1345": "336.",
  "atk-s0514a2:1346": " ‘‘Ehi taṁ anusikkhāmi, yathā te sugatī siyā;",
  "atk-s0514a2:1347": "Dhammenandhe vane posa, maññehaṁ sugatī tayā’’ti.",
  "atk-s0514a2:1348_0": "Tattha raññovāti raññoyeva. Āguṁ kirāti mahārāja, tvaṁ mahāparādhaṁ mahāpāpaṁ akari.",
  "atk-s0514a2:1348_1": "Dukkaṭanti yaṁ kataṁ dukkaṭaṁ hoti, taṁ lāmakakammaṁ akari. Adūsakāti niddosā. Pitāputtāti",
  "atk-s0514a2:1348_2": "mātā ca pitā ca putto ca ime tayo janā ekausunā hatā. Tasmiñhi hate tappaṭibaddhā",
  "atk-s0514a2:1348_3": "tassa mātāpitaropi hatāva honti. Anusikkhāmīti sikkhāpemi anusāsāmi. Posāti sāmassa",
  "atk-s0514a2:1348_4": "ṭhāne ṭhatvā sinehaṁ paccupaṭṭhāpetvā sāmo viya te ubho andhe posehi. Maññehaṁ sugatī",
  "atk-s0514a2:1348_5": "tayāti evaṁ tayā sugatiyeva gantabbā bhavissatīti ahaṁ maññāmi.",
  "atk-s0514a2:1349_0": "So devatāya vacanaṁ sutvā ‘‘ahaṁ kira tassa mātāpitaro posetvā saggaṁ gamissāmī’’ti",
  "atk-s0514a2:1349_1": "saddahitvā ‘‘kiṁ me rajjena, teyeva posessāmī’’ti daḷhaṁ adhiṭṭhāya balavaparidevaṁ",
  "atk-s0514a2:1349_2": "paridevanto sokaṁ tanukaṁ katvā ‘‘suvaṇṇasāmo mato bhavissatī’’ti nānāpupphehi tassa",
  "atk-s0514a2:1349_3": "sarīraṁ pūjetvā udakena siñcitvā tikkhattuṁ padakkhiṇaṁ katvā catūsu ṭhānesu vanditvā",
  "atk-s0514a2:1349_4": "tena pūritaṁ udakaghaṭaṁ ādāya domanassappatto dakkhiṇadisābhimukho agamāsi. Tamatthaṁ",
  "atk-s0514a2:1349_5": "pakāsento satthā āha –",
  "atk-s0514a2:1350": "337.",
  "atk-s0514a2:1351": " ‘‘Sa rājā paridevitvā, bahuṁ kāruññasañhitaṁ;",
  "atk-s0514a2:1352": "Udakakumbhamādāya, pakkāmi dakkhiṇāmukho’’ti.",
  "atk-s0514a2:1353_0": "Pakatiyāpi mahāthāmo rājā pānīyaghaṭaṁ ādāya gacchanto assamapadaṁ koṭṭento viya",
  "atk-s0514a2:1353_1": "pavisitvā dukūlapaṇḍitassa paṇṇasālādvāraṁ sampāpuṇi. Dukūlapaṇḍito anto nisinnova",
  "atk-s0514a2:1353_2": "tassa padasaddaṁ sutvā ‘‘nāyaṁ sāmassa padasaddo, kassa nu kho’’ti pucchanto gāthādvayamāha –",
  "atk-s0514a2:1354": "338.",
  "atk-s0514a2:1355": " ‘‘Kassa nu eso padasaddo, manussasseva āgato;",
  "atk-s0514a2:1356": "Neso sāmassa nigghoso, ko nu tvamasi mārisa.",
  "atk-s0514a2:1357": "339.",
  "atk-s0514a2:1358": " ‘‘Santañhi sāmo vajati, santaṁ pādāni neyati;",
  "atk-s0514a2:1359": "Neso sāmassa nigghoso, ko nu tvamasi mārisā’’ti.",
  "atk-s0514a2:1360_0": "Tattha manussassevāti nāyaṁ sīhabyagghadīpiyakkhanāgakinnarānaṁ, āgacchato pana manussassevāyaṁ",
  "atk-s0514a2:1360_1": "padasaddo, neso sāmassāti. Santaṁ hīti upasamayuttaṁ eva. Vajatīti caṅkamati. Neyatīti patiṭṭhāpeti.",
  "atk-s0514a2:1361_0": "Taṁ sutvā rājā ‘‘sacāhaṁ attano rājabhāvaṁ akathetvā ‘mayā tumhākaṁ putto mārito’ti",
  "atk-s0514a2:1361_1": "vakkhāmi, ime kujjhitvā mayā saddhiṁ pharusaṁ kathessanti. Evaṁ me tesu kodho uppajjissati,",
  "atk-s0514a2:1361_2": "atha ne viheṭhessāmi, taṁ mama akusalaṁ bhavissati, ‘rājā’ti pana vutte abhāyantā",
  "atk-s0514a2:1361_3": "nāma natthi, tasmā rājabhāvaṁ tāva kathessāmī’’ti cintetvā pānīyamāḷake pānīyaghaṭaṁ",
  "atk-s0514a2:1361_4": "ṭhapetvā paṇṇasālādvāre ṭhatvā āha –",
  "atk-s0514a2:1362": "340.",
  "atk-s0514a2:1363": " ‘‘Rājāhamasmi kāsīnaṁ, pīḷiyakkhoti maṁ vidū;",
  "atk-s0514a2:1364": "Lobhā raṭṭhaṁ pahitvāna, migamesaṁ carāmahaṁ.",
  "atk-s0514a2:1365": "341.",
  "atk-s0514a2:1366": " ‘‘Issatthe casmi kusalo, daḷhadhammoti vissuto;",
  "atk-s0514a2:1367": "Nāgopi me na mucceyya, āgato usupātana’’nti.",
  "atk-s0514a2:1368": "Dukūlapaṇḍitopi tena saddhiṁ paṭisanthāraṁ karonto āha –",
  "atk-s0514a2:1369": "342.",
  "atk-s0514a2:1370": " ‘‘Svāgataṁ te mahārāja, atho te adurāgataṁ;",
  "atk-s0514a2:1371": "Issarosi anuppatto, yaṁ idhatthi pavedaya.",
  "atk-s0514a2:1372": "343.",
  "atk-s0514a2:1373": " ‘‘Tindukāni piyālāni, madhuke kāsumāriyo;",
  "atk-s0514a2:1374": "Phalāni khuddakappāni, bhuñja rāja varaṁ varaṁ.",
  "atk-s0514a2:1375": "344.",
  "atk-s0514a2:1376": " ‘‘Idampi pānīyaṁ sītaṁ, ābhataṁ girigabbharā;",
  "atk-s0514a2:1377": "Tato piva mahārāja, sace tvaṁ abhikaṅkhasī’’ti;",
  "atk-s0514a2:1378_0": "Tassattho sattigumbajātake (jā. 1.15.159 ādayo) kathito. Idha pana ‘‘girigabbharā’’ti",
  "atk-s0514a2:1378_1": "migasammataṁ sandhāya vuttaṁ. Sā hi nadī girigabbharā nikkhantattā ‘‘girigabbharā’’ tveva jātā.",
  "atk-s0514a2:1379": "Evaṁ tena paṭisanthāre kate rājā ‘‘putto vo mayā mārito’’ti paṭhamameva vattuṁ ayuttaṁ, ajānanto viya kathaṁ samuṭṭhāpetvā kathessāmī’’ti cintetvā āha –",
  "atk-s0514a2:1380": "345.",
  "atk-s0514a2:1381": " ‘‘Nālaṁ andhā vane daṭṭhuṁ, ko nu vo phalamāhari;",
  "atk-s0514a2:1382": "Anandhassevayaṁ sammā, nivāpo mayha khāyatī’’ti.",
  "atk-s0514a2:1383_0": "Tattha nālanti tumhe andhā imasmiṁ vane kiñci daṭṭhuṁ na samatthā. Ko nu vo phalamāharīti",
  "atk-s0514a2:1383_1": "ko nu tumhākaṁ imāni phalāphalāni āhari. Nivāpoti ayaṁ sammā nayena upāyena kāraṇena",
  "atk-s0514a2:1383_2": "kato khāditabbayuttakānaṁ parisuddhānaṁ phalāphalānaṁ nivāpo sannicayo anandhassa",
  "atk-s0514a2:1383_3": "viya mayhaṁ khāyati paññāyati upaṭṭhāti.",
  "atk-s0514a2:1384": "Taṁ sutvā dukūlapaṇḍito ‘‘mahārāja, na mayaṁ phalāphalāni āharāma, putto pana no āharatī’’ti dassento gāthādvayamāha –",
  "atk-s0514a2:1385": "346.",
  "atk-s0514a2:1386": " ‘‘Daharo yuvā nātibrahā, sāmo kalyāṇadassano;",
  "atk-s0514a2:1387": "Dīghassa kesā asitā, atho sūnaggavellitā.",
  "atk-s0514a2:1388": "347.",
  "atk-s0514a2:1389": " ‘‘So have phalamāharitvā, ito ādāya kamaṇḍaluṁ;",
  "atk-s0514a2:1390": "Nadiṁ gato udahāro, maññe na dūramāgato’’ti.",
  "atk-s0514a2:1391_0": "Tattha nātibrahāti nātidīgho nātirasso. Sūnaggavellitāti sūnasaṅkhātāya maṁsakoṭṭanapotthaniyā",
  "atk-s0514a2:1391_1": "aggaṁ viya vinatā. Kamaṇḍalunti ghaṭaṁ. Na dūramāgatoti idāni na dūraṁ āgato, āsannaṭṭhānaṁ",
  "atk-s0514a2:1391_2": "āgato bhavissatīti maññāmīti attho.",
  "atk-s0514a2:1392": "Taṁ sutvā rājā āha –",
  "atk-s0514a2:1393": "348.",
  "atk-s0514a2:1394": " ‘‘Ahaṁ taṁ avadhiṁ sāmaṁ, yo tuyhaṁ paricārako;",
  "atk-s0514a2:1395": "Yaṁ kumāraṁ pavedetha, sāmaṁ kalyāṇadassanaṁ.",
  "atk-s0514a2:1396": "349.",
  "atk-s0514a2:1397": " ‘‘Dīghassa kesā asitā, atho sūnaggavellitā;",
  "atk-s0514a2:1398": "Tesu lohitalittesu, seti sāmo mahā hato’’ti.",
  "atk-s0514a2:1399": "Tattha avadhinti visapītena sarena vijjhitvā māresiṁ. Pavedethāti kathetha. Setīti migasammatānadītīre vālukāpuline sayati.",
  "atk-s0514a2:1400_0": "Dukūlapaṇḍitassa pana avidūre pārikāya paṇṇasālā hoti. Sā tattha nisinnāva rañño",
  "atk-s0514a2:1400_1": "vacanaṁ sutvā taṁ pavattiṁ sotukāmā attano paṇṇasālato nikkhamitvā rajjukasaññāya",
  "atk-s0514a2:1400_2": "dukūlapaṇḍitassa santikaṁ gantvā āha –",
  "atk-s0514a2:1401": "350.",
  "atk-s0514a2:1402": " ‘‘Kena dukūla mantesi, ‘hato sāmo’ti vādinā;",
  "atk-s0514a2:1403": "‘Hato sāmo’ti sutvāna, hadayaṁ me pavedhati.",
  "atk-s0514a2:1404": "351.",
  "atk-s0514a2:1405": " ‘‘Assatthasseva taruṇaṁ, pavāḷaṁ māluteritaṁ;",
  "atk-s0514a2:1406": "‘Hato sāmo’ti sutvāna, hadayaṁ me pavedhatī’’ti.",
  "atk-s0514a2:1407": "Tattha vādināti ‘‘mayā sāmo hato’’ti vadantena. Pavāḷanti pallavaṁ. Māluteritanti vātena pahaṭaṁ.",
  "atk-s0514a2:1408": "Dukūlapaṇḍito ovadanto āha –",
  "atk-s0514a2:1409": "352.",
  "atk-s0514a2:1410": " ‘‘Pārike kāsirājāyaṁ, so sāmaṁ migasammate;",
  "atk-s0514a2:1411": "Kodhasā usunā vijjhi, tassa mā pāpamicchimhā’’ti.",
  "atk-s0514a2:1412": "Tattha migasammateti migasammatānadītīre. Kodhasāti migesu uppannena kodhena. Mā pāpamicchimhāti tassa mayaṁ ubhopi pāpaṁ mā icchimhā.",
  "atk-s0514a2:1413": "Puna pārikā āha –",
  "atk-s0514a2:1414": "353.",
  "atk-s0514a2:1415": " ‘‘Kicchā laddho piyo putto, yo andhe abharī vane;",
  "atk-s0514a2:1416": "Taṁ ekaputtaṁ ghātimhi, kathaṁ cittaṁ na kopaye’’ti.",
  "atk-s0514a2:1417": "Tattha ghātimhīti ghātake.",
  "atk-s0514a2:1418": "Dukūlapaṇḍito āha –",
  "atk-s0514a2:1419": "354.",
  "atk-s0514a2:1420": " ‘‘Kicchā laddho piyo putto, yo andhe abharī vane;",
  "atk-s0514a2:1421": "Taṁ ekaputtaṁ ghātimhi, akkodhaṁ āhu paṇḍitā’’ti.",
  "atk-s0514a2:1422": "Tattha akkodhanti kodho nāma nirayasaṁvattaniko, tasmā taṁ kodhaṁ akatvā puttaghātakamhi akkodho eva kattabboti paṇḍitā āhu kathenti.",
  "atk-s0514a2:1423": "Evañca pana vatvā te ubhohi hatthehi uraṁ paharitvā mahāsattassa guṇe vaṇṇetvā bhusaṁ parideviṁsu. Atha ne rājā samassāsento āha –",
  "atk-s0514a2:1424": "355.",
  "atk-s0514a2:1425": " ‘‘Mā bāḷhaṁ paridevetha, ‘hato sāmo’ti vādinā;",
  "atk-s0514a2:1426": "Ahaṁ kammakaro hutvā, bharissāmi brahāvane.",
  "atk-s0514a2:1427": "356.",
  "atk-s0514a2:1428": " ‘‘Issatthe casmi kusalo, daḷhadhammoti vissuto;",
  "atk-s0514a2:1429": "Ahaṁ kammakaro hutvā, bharissāmi brahāvane.",
  "atk-s0514a2:1430": "357.",
  "atk-s0514a2:1431": " ‘‘Migānaṁ vighāsamanvesaṁ, vanamūlaphalāni ca;",
  "atk-s0514a2:1432": "Ahaṁ kammakaro hutvā, bharissāmi brahāvane’’ti.",
  "atk-s0514a2:1433_0": "Tattha vādināti tumhe ‘‘sāmo hato’’ti vadantena mayā saddhiṁ ‘‘tayā no evaṁ guṇasampanno",
  "atk-s0514a2:1433_1": "putto mārito, idāni ko amhe bharissatī’’tiādīni vatvā mā bāḷhaṁ paridevetha, ahaṁ",
  "atk-s0514a2:1433_2": "tumhākaṁ kammakaro hutvā sāmo viya tumhe bharissāmīti.",
  "atk-s0514a2:1434": "Evaṁ rājā ‘‘tumhe mā cintayittha, na mayhaṁ rajjenattho, ahaṁ vo yāvajīvaṁ bharissāmī’’ti te assāsesi. Te tena saddhiṁ sallapantā āhaṁsu –",
  "atk-s0514a2:1435": "358.",
  "atk-s0514a2:1436": " ‘‘Nesa dhammo mahārāja, netaṁ amhesu kappati;",
  "atk-s0514a2:1437": "Rājā tvamasi amhākaṁ, pāde vandāma te maya’’nti.",
  "atk-s0514a2:1438_0": "Tattha dhammoti sabhāvo kāraṇaṁ vā. Netaṁ amhesu kappatīti etaṁ tava kammakaraṇaṁ",
  "atk-s0514a2:1438_1": "amhesu na kappati na sobhati. ‘‘Pāde vandāma te maya’’nti idaṁ pana te pabbajitaliṅge",
  "atk-s0514a2:1438_2": "ṭhitāpi puttasokena samabbhāhatāya ceva nihatamānatāya ca vadiṁsu. ‘‘Rañño vissāsaṁ",
  "atk-s0514a2:1438_3": "uppādetuṁ evamāhaṁsū’’tipi vadanti.",
  "atk-s0514a2:1439": "Taṁ sutvā rājā ativiya tussitvā ‘‘aho acchariyaṁ, evaṁ dosakārake nāma mayi pharusavacanamattampi natthi, paggaṇhantiyeva mama’’nti cintetvā gāthamāha –",
  "atk-s0514a2:1440": "359.",
  "atk-s0514a2:1441": " ‘‘Dhammaṁ nesādā bhaṇatha, katā apacitī tayā;",
  "atk-s0514a2:1442": "Pitā tvamasi amhākaṁ, mātā tvamasi pārike’’ti.",
  "atk-s0514a2:1443_0": "Tattha tayāti ekekaṁ vadanto evamāha. Pitāti dukūlapaṇḍita, ajja paṭṭhāya tvaṁ mayhaṁ",
  "atk-s0514a2:1443_1": "pituṭṭhāne tiṭṭha, amma pārike, tvampi me mātuṭṭhāne tiṭṭha, ahaṁ pana vo puttassa",
  "atk-s0514a2:1443_2": "sāmassa ṭhāne ṭhatvā pādadhovanādīni sabbakiccāni karissāmi, maṁ rājāti asallakkhetvā",
  "atk-s0514a2:1443_3": "sāmoti sallakkhethāti.",
  "atk-s0514a2:1444": "Te añjaliṁ paggayha vanditvā ‘‘mahārāja, tava amhākaṁ kammakaraṇakiccaṁ natthi, apica kho pana laṭṭhikoṭiyā no gahetvā ānetvā sāmaṁ dassehī’’ti yācantā gāthādvayamāhaṁsu –",
  "atk-s0514a2:1445": "360.",
  "atk-s0514a2:1446": " ‘‘Namo te kāsirājatthu, namo te kāsivaḍḍhana;",
  "atk-s0514a2:1447": "Añjaliṁ te paggaṇhāma, yāva sāmānupāpaya.",
  "atk-s0514a2:1448": "361.",
  "atk-s0514a2:1449": " ‘‘Tassa pāde samajjantā, mukhañca bhujadassanaṁ;",
  "atk-s0514a2:1450": "Saṁsumbhamānā attānaṁ, kālamāgamayāmase’’ti.",
  "atk-s0514a2:1451": "Tattha yāva sāmānupāpayāti yāva sāmo yattha, tattha amhe anupāpaya. Bhujadassananti kalyāṇadassanaṁ abhirūpaṁ. Saṁsumbhamānāti pothentā. Kālamāgamayāmaseti kālakiriyaṁ āgamessāma.",
  "atk-s0514a2:1452_0": "Tesaṁ evaṁ kathentānaññeva sūriyo atthaṅgato. Atha rājā ‘‘sacāhaṁ idāneva ime tattha",
  "atk-s0514a2:1452_1": "nessāmi, taṁ disvāva nesaṁ hadayaṁ phalissati, iti tiṇṇampi etesaṁ matakāle ahaṁ",
  "atk-s0514a2:1452_2": "niraye uppajjantoyeva nāma, tasmā tesaṁ gantuṁ na dassāmī’’ti cintetvā catasso gāthāyo ajjhabhāsi –",
  "atk-s0514a2:1453": "362.",
  "atk-s0514a2:1454": " ‘‘Brahā vāḷamigākiṇṇaṁ, ākāsantaṁva dissati;",
  "atk-s0514a2:1455": "Yattha sāmo hato seti, candova patito chamā.",
  "atk-s0514a2:1456": "363.",
  "atk-s0514a2:1457": " ‘‘Brahā vāḷamigākiṇṇaṁ, ākāsantaṁva dissati;",
  "atk-s0514a2:1458": "Yattha sāmo hato seti, sūriyova patito chamā.",
  "atk-s0514a2:1459": "364.",
  "atk-s0514a2:1460": " ‘‘Brahā vāḷamigākiṇṇaṁ, ākāsantaṁva dissati;",
  "atk-s0514a2:1461": "Yattha sāmo hato seti, paṁsunā patikunthito.",
  "atk-s0514a2:1462": "365.",
  "atk-s0514a2:1463": " ‘‘Brahā vāḷamigākiṇṇaṁ, ākāsantaṁva dissati;",
  "atk-s0514a2:1464": "Yattha sāmo hato seti, idheva vasathassame’’ti.",
  "atk-s0514a2:1465_0": "Tattha brahāti accuggataṁ. Ākāsantaṁvāti etaṁ vanaṁ ākāsassa anto viya hutvā dissati.",
  "atk-s0514a2:1465_1": "Atha vā ākāsantanti ākāsamānaṁ, pakāsamānanti attho. Chamāti chamāyaṁ, pathaviyanti",
  "atk-s0514a2:1465_2": "attho. ‘‘Chama’’ntipi pāṭho, pathaviṁ patito viyāti attho. Patikunthitoti parikiṇṇo,",
  "atk-s0514a2:1465_3": "paliveṭhitoti attho.",
  "atk-s0514a2:1466": "Atha te attano vāḷamigabhayābhāvaṁ dassetuṁ gāthamāhaṁsu –",
  "atk-s0514a2:1467": "366.",
  "atk-s0514a2:1468": " ‘‘Yadi tattha sahassāni, satāni niyutāni ca;",
  "atk-s0514a2:1469": "Nevamhākaṁ bhayaṁ koci, vane vāḷesu vijjatī’’ti.",
  "atk-s0514a2:1470": "Tattha kocīti imasmiṁ vane katthaci ekasmiṁ padesepi amhākaṁ vāḷesu bhayaṁ nāma natthi.",
  "atk-s0514a2:1471": "Rājā te paṭibāhituṁ asakkonto hatthesu gahetvā tattha nesi. Tamatthaṁ pakāsento satthā āha –",
  "atk-s0514a2:1472": "367.",
  "atk-s0514a2:1473": " ‘‘Tato andhānamādāya, kāsirājā brahāvane;",
  "atk-s0514a2:1474": "Hatthe gahetvā pakkāmi, yattha sāmo hato ahū’’ti.",
  "atk-s0514a2:1475": "Tattha tatoti tadā. Andhānanti andhe. Ahūti ahosi. Yatthāti yasmiṁ ṭhāne so nipanno, tattha nesīti attho.",
  "atk-s0514a2:1476_0": "So ānetvā ca pana sāmassa santike ṭhapetvā ‘‘ayaṁ vo putto’’ti ācikkhi. Athassa pitā",
  "atk-s0514a2:1476_1": "sīsaṁ ukkhipitvā mātā pāde gahetvā ūrūsu ṭhapetvā nisīditvā vilapiṁsu. Tamatthaṁ",
  "atk-s0514a2:1476_2": "pakāsento satthā āha –",
  "atk-s0514a2:1477": "368.",
  "atk-s0514a2:1478": " ‘‘Disvāna patitaṁ sāmaṁ, puttakaṁ paṁsukunthitaṁ;",
  "atk-s0514a2:1479": "Apaviddhaṁ brahāraññe, candaṁva patitaṁ chamā.",
  "atk-s0514a2:1480": "369.",
  "atk-s0514a2:1481": " ‘‘Disvāna patitaṁ sāmaṁ, puttakaṁ paṁsukunthitaṁ;",
  "atk-s0514a2:1482": "Apaviddhaṁ brahāraññe, sūriyaṁva patitaṁ chamā.",
  "atk-s0514a2:1483": "370.",
  "atk-s0514a2:1484": " ‘‘Disvāna patitaṁ sāmaṁ, puttakaṁ paṁsukunthitaṁ;",
  "atk-s0514a2:1485": "Apaviddhaṁ brahāraññe, kalūnaṁ paridevayuṁ.",
  "atk-s0514a2:1486": "371.",
  "atk-s0514a2:1487": " ‘‘Disvāna patitaṁ sāmaṁ, puttakaṁ paṁsukunthitaṁ;",
  "atk-s0514a2:1488": "Bāhā paggayha pakkanduṁ, ‘adhammo kira bho’iti.",
  "atk-s0514a2:1489": "372.",
  "atk-s0514a2:1490": " ‘‘Bāḷhaṁ kho tvaṁ pamattosi, sāma kalyāṇadassana;",
  "atk-s0514a2:1491": "Yo ajjevaṁ gate kāle, na kiñci mabhibhāsasi.",
  "atk-s0514a2:1492": "373.",
  "atk-s0514a2:1493": " ‘‘Bāḷhaṁ kho tvaṁ padittosi, sāma kalyāṇadassana;",
  "atk-s0514a2:1494": "Yo ajjevaṁ gate kāle, na kiñci mabhibhāsasi.",
  "atk-s0514a2:1495": "374.",
  "atk-s0514a2:1496": " ‘‘Bāḷhaṁ kho tvaṁ pakuddhosi, sāma kalyāṇadassana;",
  "atk-s0514a2:1497": "Yo ajjevaṁ gate kāle, na kiñci mabhibhāsati.",
  "atk-s0514a2:1498": "375.",
  "atk-s0514a2:1499": " ‘‘Bāḷhaṁ kho tvaṁ pasuttosi, sāma kalyāṇadassana;",
  "atk-s0514a2:1500": "Yo ajjevaṁ gate kāle, na kiñci mabhibhāsasi.",
  "atk-s0514a2:1501": "376.",
  "atk-s0514a2:1502": " ‘‘Bāḷhaṁ kho tvaṁ vimanosi, sāma kalyāṇadassana;",
  "atk-s0514a2:1503": "Yo ajjevaṁ gate kāle, na kiñci mabhibhāsasi.",
  "atk-s0514a2:1504": "377.",
  "atk-s0514a2:1505": " ‘‘Jaṭaṁ valinaṁ paṁsugataṁ, kodāni saṇṭhapessati;",
  "atk-s0514a2:1506": "Sāmo ayaṁ kālakato, andhānaṁ paricārako.",
  "atk-s0514a2:1507": "378.",
  "atk-s0514a2:1508": " ‘‘Ko me sammajjamādāya, sammajjissati assamaṁ;",
  "atk-s0514a2:1509": "Sāmo ayaṁ kālakato, andhānaṁ paricārako.",
  "atk-s0514a2:1510": "379.",
  "atk-s0514a2:1511": " ‘‘Kodāni nhāpayissati, sītenuṇhodakena ca;",
  "atk-s0514a2:1512": "Sāmo ayaṁ kālakato, andhānaṁ paricārako.",
  "atk-s0514a2:1513": "380.",
  "atk-s0514a2:1514": " ‘‘Kodāni bhojayissati, vanamūlaphalāni ca;",
  "atk-s0514a2:1515": "Sāmo ayaṁ kālakato, andhānaṁ paricārako’’ti.",
  "atk-s0514a2:1516_0": "Tattha apaviddhanti raññā niratthakaṁ chaḍḍitaṁ. Adhammo kira bho itīti ayuttaṁ kira",
  "atk-s0514a2:1516_1": "bho, ajja imasmiṁ loke vattati. Pamattoti tikhiṇasuraṁ pivitvā viya matto pamatto",
  "atk-s0514a2:1516_2": "pamādaṁ āpanno. Padittoti dappito. ‘‘Pakuddhosi vimanosī’’ti sabbaṁ vilāpavasena",
  "atk-s0514a2:1516_3": "bhaṇanti. Jaṭanti tāta , amhākaṁ jaṭāmaṇḍalaṁ. Valinaṁ paṁsugatanti yadā ākulaṁ malaggahitaṁ",
  "atk-s0514a2:1516_4": "bhavissati. Kodānīti idāni ko saṇṭhapessati, sodhetvā ujuṁ karissatīti.",
  "atk-s0514a2:1517_0": "Athassa mātā bahuṁ vilapitvā tassa ure hatthaṁ ṭhapetvā santāpaṁ upadhārentī ‘‘puttassa",
  "atk-s0514a2:1517_1": "me santāpo pavattatiyeva, visavegena visaññitaṁ āpanno bhavissati, nibbisabhāvatthāya",
  "atk-s0514a2:1517_2": "cassa saccakiriyaṁ karissāmī’’ti cintetvā saccakiriyamakāsi. Tamatthaṁ pakāsento satthā āha –",
  "atk-s0514a2:1518": "381.",
  "atk-s0514a2:1519": " ‘‘Disvāna patitaṁ sāmaṁ, puttakaṁ paṁsukunthitaṁ;",
  "atk-s0514a2:1520": "Aṭṭitā puttasokena, mātā saccaṁ abhāsatha.",
  "atk-s0514a2:1521": "382.",
  "atk-s0514a2:1522": " ‘‘Yena saccenayaṁ sāmo, dhammacārī pure ahu;",
  "atk-s0514a2:1523": "Etena saccavajjena, visaṁ sāmassa haññatu.",
  "atk-s0514a2:1524": "383.",
  "atk-s0514a2:1525": " ‘‘Yena saccenayaṁ sāmo, brahmacārī pure ahu;",
  "atk-s0514a2:1526": "Etena saccavajjena, visaṁ sāmassa haññatu.",
  "atk-s0514a2:1527": "384.",
  "atk-s0514a2:1528": " ‘‘Yena saccenayaṁ sāmo, saccavādī pure ahu;",
  "atk-s0514a2:1529": "Etena saccavajjena, visaṁ sāmassa haññatu.",
  "atk-s0514a2:1530": "385.",
  "atk-s0514a2:1531": " ‘‘Yena saccenayaṁ sāmo, mātāpettibharo ahu;",
  "atk-s0514a2:1532": "Etena saccavajjena, visaṁ sāmassa haññatu.",
  "atk-s0514a2:1533": "386.",
  "atk-s0514a2:1534": " ‘‘Yena saccenayaṁ sāmo, kule jeṭṭhāpacāyiko;",
  "atk-s0514a2:1535": "Etena saccavajjena, visaṁ sāmassa haññatu.",
  "atk-s0514a2:1536": "387.",
  "atk-s0514a2:1537": " ‘‘Yena saccenayaṁ sāmo, pāṇā piyataro mama;",
  "atk-s0514a2:1538": "Etena saccavajjena, visaṁ sāmassa haññatu.",
  "atk-s0514a2:1539": "388.",
  "atk-s0514a2:1540": " ‘‘Yaṁ kiñcitthi kataṁ puññaṁ, mayhañceva pitucca te;",
  "atk-s0514a2:1541": "Sabbena tena kusalena, visaṁ sāmassa haññatū’’ti.",
  "atk-s0514a2:1542_0": "Tattha yena saccenāti yena bhūtena sabhāvena. Dhammacārīti dasakusalakammapathadhammacārī.",
  "atk-s0514a2:1542_1": "Saccavādīti hasitavasenapi musāvādaṁ na vadati. Mātāpettibharoti analaso hutvā rattindivaṁ",
  "atk-s0514a2:1542_2": "mātāpitaro bhari. Kule jeṭṭhāpacāyikoti jeṭṭhānaṁ mātāpitūnaṁ sakkārakārako hoti.",
  "atk-s0514a2:1543_0": "Evaṁ mātarā sattahi gāthāhi saccakiriyāya katāya sāmo parivattitvā nipajji. Athassa",
  "atk-s0514a2:1543_1": "pitā ‘‘jīvati me putto, ahampissa saccakiriyaṁ karissāmī’’ti tatheva saccakiriyamakāsi.",
  "atk-s0514a2:1543_2": "Tamatthaṁ pakāsento satthā āha –",
  "atk-s0514a2:1544": "389.",
  "atk-s0514a2:1545": " ‘‘Disvāna patitaṁ sāmaṁ, puttakaṁ paṁsukunthitaṁ;",
  "atk-s0514a2:1546": "Aṭṭito puttasokena, pitā saccaṁ abhāsatha.",
  "atk-s0514a2:1547": "390.",
  "atk-s0514a2:1548": " ‘‘Yena saccenayaṁ sāmo, dhammacārī pure ahu;",
  "atk-s0514a2:1549": "Etena saccavajjena, visaṁ sāmassa haññatu.",
  "atk-s0514a2:1550": "391.",
  "atk-s0514a2:1551": " ‘‘Yena saccenayaṁ sāmo, brahmacārī pure ahu;",
  "atk-s0514a2:1552": "Etena saccavajjena, visaṁ sāmassa haññatu.",
  "atk-s0514a2:1553": "392.",
  "atk-s0514a2:1554": " ‘‘Yena saccenayaṁ sāmo, saccavādī pure ahu;",
  "atk-s0514a2:1555": "Etena saccavajjena, visaṁ sāmassa haññatu.",
  "atk-s0514a2:1556": "393.",
  "atk-s0514a2:1557": " ‘‘Yena saccenayaṁ sāmo, mātāpettibharo ahu;",
  "atk-s0514a2:1558": "Etena saccavajjena, visaṁ sāmassa haññatu.",
  "atk-s0514a2:1559": "394.",
  "atk-s0514a2:1560": " ‘‘Yena saccenayaṁ sāmo, kule jeṭṭhāpacāyiko;",
  "atk-s0514a2:1561": "Etena saccavajjena, visaṁ sāmassa haññatu.",
  "atk-s0514a2:1562": "395.",
  "atk-s0514a2:1563": " ‘‘Yena saccenayaṁ sāmo, pāṇā piyataro mama;",
  "atk-s0514a2:1564": "Etena saccavajjena, visaṁ sāmassa haññatu.",
  "atk-s0514a2:1565": "396.",
  "atk-s0514a2:1566": " ‘‘Yaṁ kiñcitthi kataṁ puññaṁ, mayhañceva mātucca te;",
  "atk-s0514a2:1567": "Sabbena tena kusalena, visaṁ sāmassa haññatū’’ti.",
  "atk-s0514a2:1568": "Evaṁ pitari saccakiriyaṁ karonte mahāsatto parivattitvā itarena passena nipajji. Athassa tatiyaṁ saccakiriyaṁ devatā akāsi. Tamatthaṁ pakāsento satthā aha –",
  "atk-s0514a2:1569": "397.",
  "atk-s0514a2:1570": " ‘‘Sā devatā antarahitā, pabbate gandhamādane;",
  "atk-s0514a2:1571": "Sāmassa anukampāya, imaṁ saccaṁ abhāsatha.",
  "atk-s0514a2:1572": "398.",
  "atk-s0514a2:1573": " ‘‘Pabbatyāhaṁ gandhamādane, cirarattanivāsinī;",
  "atk-s0514a2:1574": "Na me piyataro koci, añño sāmena vijjati;",
  "atk-s0514a2:1575": "Etena saccavajjena, visaṁ sāmassa haññatu.",
  "atk-s0514a2:1576": "399.",
  "atk-s0514a2:1577": " ‘‘Sabbe vanā gandhamayā, pabbate gandhamādane;",
  "atk-s0514a2:1578": "Etena saccavajjena, visaṁ sāmassa haññatu.",
  "atk-s0514a2:1579": "400.",
  "atk-s0514a2:1580": " ‘‘Tesaṁ lālappamānānaṁ, bahuṁ kāruññasañhitaṁ;",
  "atk-s0514a2:1581": "Khippaṁ sāmo samuṭṭhāsi, yuvā kalyāṇadassano’’ti.",
  "atk-s0514a2:1582_0": "Tattha pabbatyāhanti pabbate ahaṁ. Sabbe vanā gandhamayāti sabbe rukkhā gandhamayā.",
  "atk-s0514a2:1582_1": "Na hi tattha agandho nāma koci rukkho atthi. Tesanti bhikkhave, tesaṁ ubhinnaṁ lālappamānānaññeva",
  "atk-s0514a2:1582_2": "devatāya saccakiriyāya pariyosāne khippaṁ sāmo uṭṭhāsi, padumapattato udakaṁ viyassa",
  "atk-s0514a2:1582_3": "visaṁ vinivattetvā ābādho vigato, idha nu kho viddho, ettha nu kho viddhoti viddhaṭṭhānampi na paññāyi.",
  "atk-s0514a2:1583_0": "Iti mahāsattassa nirogabhāvo, mātāpitūnañca cakkhupaṭilābho, aruṇuggamanañca, devatānubhāvena",
  "atk-s0514a2:1583_1": "tesaṁ catunnaṁ assameyeva pākaṭabhāvo cāti sabbaṁ ekakkhaṇeyeva ahosi. Mātāpitaro",
  "atk-s0514a2:1583_2": "‘‘cakkhūni no laddhāni, suvaṇṇasāmo ca arogo jāto’’ti atirekataraṁ tussiṁsu. Atha",
  "atk-s0514a2:1583_3": "ne sāmapaṇḍito gāthaṁ abhāsi –",
  "atk-s0514a2:1584": "401.",
  "atk-s0514a2:1585": " ‘‘Sāmohamasmi bhaddaṁ vo, sotthināmhi samuṭṭhito;",
  "atk-s0514a2:1586": "Mā bāḷhaṁ paridevetha, mañcunābhivadetha ma’’nti.",
  "atk-s0514a2:1587": "Tattha sotthināmhi samuṭṭhitoti sotthinā sukhena uṭṭhito amhi bhavāmi. Mañjunāti madhurassarena maṁ abhivadetha.",
  "atk-s0514a2:1588": "Atha so rājānaṁ disvā paṭisanthāraṁ karonto āha –",
  "atk-s0514a2:1589": "402.",
  "atk-s0514a2:1590": " ‘‘Svāgataṁ te mahārāja, atho te adurāgataṁ;",
  "atk-s0514a2:1591": "Issarosi anuppatto, yaṁ idhatthi pavedaya.",
  "atk-s0514a2:1592": "403.",
  "atk-s0514a2:1593": " ‘‘Tindukāni piyālāni, madhuke kāsumāriyo;",
  "atk-s0514a2:1594": "Phalāni khuddakappāni, bhuñja rāja varaṁ varaṁ.",
  "atk-s0514a2:1595": "404.",
  "atk-s0514a2:1596": " ‘‘Atthi me pānīyaṁ sītaṁ, ābhataṁ girigabbharā;",
  "atk-s0514a2:1597": "Tato piva mahārāja, sace tvaṁ abhikaṅkhasī’’ti.",
  "atk-s0514a2:1598": "Rājāpi taṁ acchariyaṁ disvā āha –",
  "atk-s0514a2:1599": "405.",
  "atk-s0514a2:1600": " ‘‘Sammuyhāmi pamuyhāmi, sabbā muyhanti me disā;",
  "atk-s0514a2:1601": "Petaṁ taṁ sāma maddakkhiṁ, ko nu tvaṁ sāma jīvasī’’ti.",
  "atk-s0514a2:1602": "Tattha petanti sāma ahaṁ taṁ mataṁ addasaṁ. Ko nu tvanti kathaṁ nu tvaṁ jīvitaṁ paṭilabhasīti pucchi.",
  "atk-s0514a2:1603": "Mahāsatto ‘‘ayaṁ rājā maṁ ‘mato’ti sallakkhesi, amatabhāvamassa pakāsessāmī’’ti cintetvā āha –",
  "atk-s0514a2:1604": "406.",
  "atk-s0514a2:1605": " ‘‘Api jīvaṁ mahārāja, purisaṁ gāḷhavedanaṁ;",
  "atk-s0514a2:1606": "Upanītamanasaṅkappaṁ, jīvantaṁ maññate mataṁ.",
  "atk-s0514a2:1607": "407.",
  "atk-s0514a2:1608": " ‘‘Api jīvaṁ mahārāja, purisaṁ gāḷhavedanaṁ;",
  "atk-s0514a2:1609": "Taṁ nirodhagataṁ santaṁ, jīvantaṁ maññate mata’’nti.",
  "atk-s0514a2:1610_0": "Tattha api jīvanti jīvamānaṁ api. Upanītamanasaṅkappanti bhavaṅgaotiṇṇacittācāraṁ.",
  "atk-s0514a2:1610_1": "Jīvantanti jīvamānameva ‘‘eso mato’’ti maññati. Nirodhagatanti assāsapassāsanirodhaṁ",
  "atk-s0514a2:1610_2": "samāpannaṁ santaṁ vijjamānaṁ maṁ evaṁ loko mataṁ viya jīvantameva maññati.",
  "atk-s0514a2:1611": "Evañca pana vatvā mahāsatto rājānaṁ atthe yojetukāmo dhammaṁ desento puna dve gāthā abhāsi –",
  "atk-s0514a2:1612": "408.",
  "atk-s0514a2:1613": " ‘‘Yo mātaraṁ pitaraṁ vā, macco dhammena posati;",
  "atk-s0514a2:1614": "Devāpi naṁ tikicchanti, mātāpettibharaṁ naraṁ.",
  "atk-s0514a2:1615": "409.",
  "atk-s0514a2:1616": " ‘‘Yo mātaraṁ pitaraṁ vā, macco dhammena posati;",
  "atk-s0514a2:1617": "Idheva naṁ pasaṁsanti, pecca sagge pamodatī’’ti.",
  "atk-s0514a2:1618": "Taṁ sutvā rājā ‘‘acchariyaṁ vata, bho, mātāpettibharassa jantuno uppannarogaṁ devatāpi tikicchanti, ativiya ayaṁ sāmo sobhatī’’ti añjaliṁ paggayha yācanto āha –",
  "atk-s0514a2:1619": "410.",
  "atk-s0514a2:1620": " ‘‘Esa bhiyyo pamuyhāmi, sabbā muyhanti me disā;",
  "atk-s0514a2:1621": "Saraṇaṁ taṁ sāma gacchāmi, tvañca me saraṇaṁ bhavā’’ti.",
  "atk-s0514a2:1622_0": "Tattha bhiyyoti yasmā tādise parisuddhasīlaguṇasampanne tayi aparajjhiṁ, tasmā atirekataraṁ",
  "atk-s0514a2:1622_1": "sammuyhāmi. Tvañca me saraṇaṁ bhavāti saraṇaṁ gacchantassa me tvaṁ saraṇaṁ bhava,",
  "atk-s0514a2:1622_2": "patiṭṭhā hohi, devalokagāmimaggaṁ karohīti.",
  "atk-s0514a2:1623_0": "Atha naṁ mahāsatto ‘‘sacepi, mahārāja, devalokaṁ gantukāmosi, mahantaṁ dibbasampattiṁ",
  "atk-s0514a2:1623_1": "paribhuñjitukāmosi, imāsu dasarājadhammacariyāsu vattassū’’ti tassa dhammaṁ desento",
  "atk-s0514a2:1623_2": "dasa rājadhammacariyagāthā abhāsi –",
  "atk-s0514a2:1624": "411.",
  "atk-s0514a2:1625": " ‘‘Dhammaṁ cara mahārāja, mātāpitūsu khattiya;",
  "atk-s0514a2:1626": "Idha dhammaṁ caritvāna, rāja saggaṁ gamissasi.",
  "atk-s0514a2:1627": "412.",
  "atk-s0514a2:1628": " ‘‘Dhammaṁ cara mahārāja, puttadāresu khattiya;",
  "atk-s0514a2:1629": "Idha dhammaṁ caritvāna, rāja saggaṁ gamissasi.",
  "atk-s0514a2:1630": "413.",
  "atk-s0514a2:1631": " ‘‘Dhammaṁ cara mahārāja, mittāmaccesu khattiya;",
  "atk-s0514a2:1632": "Idha dhammaṁ caritvāna, rāja saggaṁ gamissasi.",
  "atk-s0514a2:1633": "414.",
  "atk-s0514a2:1634": " ‘‘Dhammaṁ cara mahārāja, vāhanesu balesu ca;",
  "atk-s0514a2:1635": "Idha dhammaṁ caritvāna, rāja saggaṁ gamissasi.",
  "atk-s0514a2:1636": "415.",
  "atk-s0514a2:1637": " ‘‘Dhammaṁ cara mahārāja, gāmesu nigamesu ca;",
  "atk-s0514a2:1638": "Idha dhammaṁ caritvāna, rāja saggaṁ gamissasi.",
  "atk-s0514a2:1639": "416.",
  "atk-s0514a2:1640": " ‘‘Dhammaṁ cara mahārāja, raṭṭhesu janapadesu ca;",
  "atk-s0514a2:1641": "Idha dhammaṁ caritvāna, rāja saggaṁ gamissasi.",
  "atk-s0514a2:1642": "417.",
  "atk-s0514a2:1643": " ‘‘Dhammaṁ cara mahārāja, samaṇabrāhmaṇesu ca;",
  "atk-s0514a2:1644": "Idha dhammaṁ caritvāna, rāja saggaṁ gamissasi.",
  "atk-s0514a2:1645": "418.",
  "atk-s0514a2:1646": " ‘‘Dhammaṁ cara mahārāja, migapakkhīsu khattiya;",
  "atk-s0514a2:1647": "Idha dhammaṁ caritvāna, rāja saggaṁ gamissasi.",
  "atk-s0514a2:1648": "419.",
  "atk-s0514a2:1649": " ‘‘Dhammaṁ cara mahārāja, dhammo ciṇṇo sukhāvaho;",
  "atk-s0514a2:1650": "Idha dhammaṁ caritvāna, rāja saggaṁ gamissasi.",
  "atk-s0514a2:1651": "420.",
  "atk-s0514a2:1652": " ‘‘Dhammaṁ cara mahārāja, saindā devā sabrahmakā;",
  "atk-s0514a2:1653": "Suciṇṇena divaṁ pattā, mā dhammaṁ rāja pāmado’’ti.",
  "atk-s0514a2:1654_0": "Tāsaṁ attho tesakuṇajātake (jā. 2.17.1 ādayo) vitthāritova. Evaṁ mahāsatto tassa",
  "atk-s0514a2:1654_1": "dasa rājadhamme desetvā uttaripi ovaditvā pañca sīlāni adāsi. So tassa ovādaṁ sirasā",
  "atk-s0514a2:1654_2": "sampaṭicchitvā mahāsattaṁ vanditvā khamāpetvā bārāṇasiṁ gantvā dānādīni puññāni katvā",
  "atk-s0514a2:1654_3": "saggaparāyaṇo ahosi. Bodhisattopi yāvajīvaṁ mātāpitaro paricaritvā mātāpitūhi saddhiṁ",
  "atk-s0514a2:1654_4": "pañca abhiññā ca aṭṭha samāpattiyo ca nibbattetvā brahmalokūpago ahosi.",
  "atk-s0514a2:1655_0": "Satthā idaṁ dhammadesanaṁ āharitvā ‘‘bhikkhave, mātāpitūnaṁ posanaṁ nāma paṇḍitānaṁ",
  "atk-s0514a2:1655_1": "vaṁso’’ti vatvā saccāni pakāsetvā jātakaṁ samodhānesi, saccapariyosāne mātuposakabhikkhu",
  "atk-s0514a2:1655_2": "sotāpattiphalaṁ pāpuṇi.",
  "atk-s0514a2:1656": "Tadā rājā ānando ahosi, devadhītā uppalavaṇṇā, sakko anuruddho, dukūlapaṇḍito mahākassapo, pārikā bhaddakāpilānī bhikkhunī, suvaṇṇasāmapaṇḍito pana ahameva sammāsambuddho ahosinti.",
  "atk-s0514a2:1657": "Suvaṇṇasāmajātakavaṇṇanā tatiyā.",
  "atk-s0514a2:1659": " [541] 4. Nimijātakavaṇṇanā",
  "atk-s0514a2:1660_0": "Accheraṁvata lokasminti idaṁ satthā mithilaṁ upanissāya maghadevaambavane viharanto",
  "atk-s0514a2:1660_1": "sitapātukammaṁ ārabbha kathesi. Ekadivasañhi satthā sāyanhasamaye sambahulehi bhikkhūhi",
  "atk-s0514a2:1660_2": "saddhiṁ tasmiṁ ambavane cārikaṁ caramāno ekaṁ ramaṇīyaṁ bhūmippadesaṁ disvā attano",
  "atk-s0514a2:1660_3": "pubbacariyaṁ kathetukāmo hutvā sitapātukammaṁ katvā āyasmatā ānandattherena sitapātukammakāraṇaṁ",
  "atk-s0514a2:1660_4": "puṭṭho ‘‘ānanda, ayaṁ bhūmippadeso pubbe mayā maghadevarājakāle jhānakīḷhaṁ kīḷantena",
  "atk-s0514a2:1660_5": "ajjhāvuṭṭhapubbo’’ti vatvā tena yācito paññattāsane nisīditvā atītaṁ āhari.",
  "atk-s0514a2:1661_0": "Atīte videharaṭṭhe mithilanagare maghadevo nāma rājā rajjaṁ kāresi. So caturāsītivassasahassāni",
  "atk-s0514a2:1661_1": "kumārakīḷhaṁ kīḷi, caturāsītivassasahassāni uparajjaṁ kāresi, caturāsītivassasahassāni",
  "atk-s0514a2:1661_2": "rajjaṁ kārento ‘‘yadā me samma kappaka, sirasmiṁ palitāni passeyyāsi, tadā me āroceyyāsī’’ti",
  "atk-s0514a2:1661_3": "āha. Aparabhāge kappako palitāni disvā rañño ārocesi. Rājā palitaṁ suvaṇṇasaṇḍāsena",
  "atk-s0514a2:1661_4": "uddharāpetvā hatthatale patiṭṭhāpetvā palitaṁ oloketvā maccurājena āgantvā nalāṭe",
  "atk-s0514a2:1661_5": "laggaṁ viya maraṇaṁ sampassamāno ‘‘idāni me pabbajitakālo’’ti kappakassa gāmavaraṁ",
  "atk-s0514a2:1661_6": "datvā jeṭṭhaputtaṁ pakkosāpetvā ‘‘tāta, rajjaṁ paṭiccha, ahaṁ pabbajissāmī’’ti vatvā",
  "atk-s0514a2:1661_7": "‘‘kiṁ kāraṇā devā’’ti vutte –",
  "atk-s0514a2:1662": "‘‘Uttamaṅgaruhā mayhaṁ, ime jātā vayoharā;",
  "atk-s0514a2:1663": "Pātubhūtā devadūtā, pabbajjāsamayo mamā’’ti. –",
  "atk-s0514a2:1664_0": "Vatvā puttaṁ rajje abhisiñcitvā ‘‘tāta, tvampi evarūpaṁ palitaṁ disvāva pabbajeyyāsī’’ti",
  "atk-s0514a2:1664_1": "taṁ ovaditvā nagarā nikkhamitvā ambavane isipabbajjaṁ pabbajitvā caturāsītivassasahassāni",
  "atk-s0514a2:1664_2": "cattāro brahmavihāre bhāvetvā brahmaloke nibbatti. Puttopissa eteneva upāyena pabbajitvā",
  "atk-s0514a2:1664_3": "brahmalokaparāyaṇo ahosi. Tathā tassa putto, tathā tassa puttoti evaṁ dvīhi ūnāni",
  "atk-s0514a2:1664_4": "caturāsītikhattiyasahassāni sīse palitaṁ disvāva imasmiṁ ambavane pabbajitvā cattāro",
  "atk-s0514a2:1664_5": "brahmavihāre bhāvetvā brahmaloke nibbattiṁsu.",
  "atk-s0514a2:1665_0": "Tesaṁ sabbapaṭhamaṁ nibbatto maghadevarājā brahmaloke ṭhitova attano vaṁsaṁ olokento",
  "atk-s0514a2:1665_1": "dvīhi ūnāni caturāsītikhattiyasahassāni pabbajitāni disvā tuṭṭhamānaso hutvā ‘‘ito",
  "atk-s0514a2:1665_2": "nu kho paraṁ pavattissati, na pavattissatī’’ti olokento appavattanabhāvaṁ ñatvā ‘‘mama",
  "atk-s0514a2:1665_3": "vaṁsaṁ ahameva ghaṭessāmī’’ti cintetvā tato cavitvā mithilanagare rañño aggamahesiyā",
  "atk-s0514a2:1665_4": "kucchimhi paṭisandhiṁ gaṇhitvā dasamāsaccayena mātu kucchito nikkhami. Rājā tassa",
  "atk-s0514a2:1665_5": "nāmaggahaṇadivase nemittake brāhmaṇe pakkosāpetvā pucchi. Te tassa lakkhaṇāni oloketvā",
  "atk-s0514a2:1665_6": "‘‘mahārāja, ayaṁ kumāro tumhākaṁ vaṁsaṁ ghaṭento uppanno. Tumhākañhi vaṁso pabbajitavaṁso,",
  "atk-s0514a2:1665_7": "imassa parato nāgamissatī’’ti vadiṁsu. Taṁ sutvā rājā ‘‘ayaṁ kumāro rathacakkanemi",
  "atk-s0514a2:1665_8": "viya mama vaṁsaṁ ghaṭento jāto, tasmā tassa ‘nimikumāro’ti nāmaṁ karissāmī’’ti cintetvā",
  "atk-s0514a2:1665_9": "‘‘nimikumāro’’tissa nāmaṁ akāsi.",
  "atk-s0514a2:1666_0": "So daharakālato paṭṭhāya dāne sīle uposathakamme ca abhirato ahosi. Athassa pitā",
  "atk-s0514a2:1666_1": "purimanayeneva palitaṁ disvā kappakassa gāmavaraṁ datvā puttassa rajjaṁ niyyādetvā",
  "atk-s0514a2:1666_2": "ambavane pabbajitvā brahmalokaparāyaṇo ahosi. Nimirājā pana dānajjhāsayatāya catūsu",
  "atk-s0514a2:1666_3": "nagaradvāresu nagaramajjhe cāti pañcasu ṭhānesu pañca dānasālāyo kārāpetvā mahādānaṁ",
  "atk-s0514a2:1666_4": "pavattesi. Ekekāya dānasālāya satasahassaṁ satasahassaṁ katvā devasikaṁ pañca pañca",
  "atk-s0514a2:1666_5": "kahāpaṇasatasahassāni pariccaji, niccaṁ pañca sīlāni rakkhi, pakkhadivasesu uposathaṁ",
  "atk-s0514a2:1666_6": "samādiyi, mahājanampi dānādīsu puññesu samādapesi, saggamaggaṁ ācikkhitvā nirayabhayena",
  "atk-s0514a2:1666_7": "tajjetvā dhammaṁ desesi. Tassa ovāde ṭhitā manussā dānādīni puññāni katvā tato cutā",
  "atk-s0514a2:1666_8": "devaloke nibbattiṁsu, devaloko paripūri, nirayo tuccho viya ahosi. Tadā tāvatiṁsabhavane",
  "atk-s0514a2:1666_9": "devasaṅghā sudhammāyaṁ devasabhāyaṁ sannipatitvā ‘‘aho, vata amhākaṁ ācariyo nimirājā,",
  "atk-s0514a2:1666_10": "taṁ nissāya mayaṁ imaṁ buddhaññaṇenapi aparicchindanīyaṁ dibbasampattiṁ anubhavāmā’’ti",
  "atk-s0514a2:1666_11": "vatvā mahāsattassa guṇe vaṇṇayiṁsu . Manussalokepi mahāsamuddapiṭṭhe āsittatelaṁ",
  "atk-s0514a2:1666_12": "viya mahāsattassa guṇakathā patthari. Satthā tamatthaṁ āvibhūtaṁ katvā bhikkhusaṅghassa kathento āha –",
  "atk-s0514a2:1667": "421.",
  "atk-s0514a2:1668": " ‘‘Accheraṁ vata lokasmiṁ, uppajjanti vicakkhaṇā;",
  "atk-s0514a2:1669": "Yadā ahu nimirājā, paṇḍito kusalatthiko.",
  "atk-s0514a2:1670": "422.",
  "atk-s0514a2:1671": " ‘‘Rājā sabbavidehānaṁ, adā dānaṁ arindamo;",
  "atk-s0514a2:1672": "Tassa taṁ dadato dānaṁ, saṅkappo udapajjatha;",
  "atk-s0514a2:1673": "Dānaṁ vā brahmacariyaṁ vā, katamaṁ su mahapphala’’nti.",
  "atk-s0514a2:1674_0": "Tattha yadā ahūti bhikkhave, yadā paṇḍito attano ca paresañca kusalatthiko nimirājā",
  "atk-s0514a2:1674_1": "ahosi, tadā devamanussā ‘‘accheraṁ vata, bho, evarūpāpi nāma anuppanne buddhañāṇe",
  "atk-s0514a2:1674_2": "mahājanassa buddhakiccaṁ sādhayamānā lokasmiṁ vicakkhaṇā uppajjantī’’ti evaṁ tassa",
  "atk-s0514a2:1674_3": "guṇakathaṁ kathesunti attho. ‘‘Yathā ahū’’tipi pāṭho. Tassattho – yathā ahu nimirājā",
  "atk-s0514a2:1674_4": "paṇḍito kusalatthikoyeva, tathārūpā mahājanassa buddhakiccaṁ sādhayamānā uppajjanti",
  "atk-s0514a2:1674_5": "vicakkhaṇā. Yaṁ tesaṁ uppannaṁ, taṁ accheraṁ vata lokasminti. Iti satthā sayameva",
  "atk-s0514a2:1674_6": "acchariyajāto evamāha. Sabbavidehānanti sabbavideharaṭṭhavāsīnaṁ. Katamaṁ sūti etesu",
  "atk-s0514a2:1674_7": "dvīsu katamaṁ nu kho mahapphalanti attho.",
  "atk-s0514a2:1675_0": "So kira pannarasīuposathadivase uposathiko hutvā sabbābharaṇāni omuñcitvā sirisayanapiṭṭhe",
  "atk-s0514a2:1675_1": "nipannova dve yāme niddaṁ okkamitvā pacchimayāme pabuddho pallaṅkaṁ ābhujitvā ‘‘ahaṁ",
  "atk-s0514a2:1675_2": "mahājanassa aparimāṇaṁ dānampi demi, sīlampi rakkhāmi, dānassa nu kho mahantaṁ phalaṁ,",
  "atk-s0514a2:1675_3": "udāhu brahmacariyassā’’ti cintetvā attano kaṅkhaṁ chindituṁ nāsakkhi. Tasmiṁ khaṇe",
  "atk-s0514a2:1675_4": "sakkassa bhavanaṁ uṇhākāraṁ dassesi. Sakko āvajjento taṁ tathā vitakkentaṁ disvā",
  "atk-s0514a2:1675_5": "‘‘kaṅkhamassa chindissāmī’’ti ekakova sīghaṁ āgantvā sakalanivesanaṁ ekobhāsaṁ katvā",
  "atk-s0514a2:1675_6": "sirigabbhaṁ pavisitvā obhāsaṁ pharitvā ākāse ṭhatvā tena puṭṭho byākāsi. Tamatthaṁ",
  "atk-s0514a2:1675_7": "pakāsento satthā āha –",
  "atk-s0514a2:1676": "423.",
  "atk-s0514a2:1677": " ‘‘Tassa saṅkappamaññāya, maghavā devakuñjaro;",
  "atk-s0514a2:1678": "Sahassanetto pāturahu, vaṇṇena vihanaṁ tamaṁ.",
  "atk-s0514a2:1679": "424.",
  "atk-s0514a2:1680": " ‘‘Salomahaṭṭho manujindo, vāsavaṁ avacā nimi;",
  "atk-s0514a2:1681": "Devatā nusi gandhabbo, adu sakko purindado.",
  "atk-s0514a2:1682": "425.",
  "atk-s0514a2:1683": " ‘‘Na ca me tādiso vaṇṇo, diṭṭho vā yadi vā suto;",
  "atk-s0514a2:1684": "Ācikkha me tvaṁ bhaddante, kathaṁ jānemu taṁ mayaṁ.",
  "atk-s0514a2:1685": "426.",
  "atk-s0514a2:1686": " ‘‘Salomahaṭṭhaṁ ñatvāna, vāsavo avacā nimiṁ;",
  "atk-s0514a2:1687": "Sakkohamasmi devindo, āgatosmi tavantike;",
  "atk-s0514a2:1688": "Alomahaṭṭho manujinda, puccha pañhaṁ yamicchasi.",
  "atk-s0514a2:1689": "427.",
  "atk-s0514a2:1690": " ‘‘So ca tena katokāso, vāsavaṁ avacā nimi;",
  "atk-s0514a2:1691": "Pucchāmi taṁ mahārāja, sabbabhūtānamissara;",
  "atk-s0514a2:1692": "‘Dānaṁ vā brahmacariyaṁ vā, katamaṁsu mahapphalaṁ’.",
  "atk-s0514a2:1693": "428.",
  "atk-s0514a2:1694": " ‘‘So puṭṭho naradevena, vāsavo avacā nimiṁ;",
  "atk-s0514a2:1695": "Vipākaṁ brahmacariyassa, jānaṁ akkhāsijānato.",
  "atk-s0514a2:1696": "429.",
  "atk-s0514a2:1697": " ‘‘Hīnena brahmacariyena, khattiye upapajjati;",
  "atk-s0514a2:1698": "Majjhimena ca devattaṁ, uttamena visujjhati.",
  "atk-s0514a2:1699": "430.",
  "atk-s0514a2:1700": " ‘‘Na hete sulabhā kāyā, yācayogena kenaci;",
  "atk-s0514a2:1701": "Ye kāye upapajjanti, anāgārā tapassino’’ti.",
  "atk-s0514a2:1702_0": "Tattha salomahaṭṭhoti bhikkhave, so nimirājā obhāsaṁ disvā ākāsaṁ olokento taṁ dibbābharaṇapaṭimaṇḍitaṁ",
  "atk-s0514a2:1702_1": "disvāva bhayena lomahaṭṭho hutvā ‘‘devatā nusi gandhabbo’’tiādinā pucchi. Alomahaṭṭhoti",
  "atk-s0514a2:1702_2": "nibbhayo ahaṭṭhalomo hutvā puccha, mahārājāti. Vāsavaṁ avacāti tuṭṭhamānaso hutvā",
  "atk-s0514a2:1702_3": "sakkaṁ avoca. Jānaṁ akkhāsijānatoti bhikkhave, so sakko atīte attanā paccakkhato",
  "atk-s0514a2:1702_4": "diṭṭhapubbaṁ brahmacariyassa vipākaṁ jānanto tassa ajānato akkhāsi.",
  "atk-s0514a2:1703_0": "Hīnenātiādīsu puthutitthāyatane methunaviratimattaṁ sīlaṁ hīnaṁ nāma, tena khattiyakule",
  "atk-s0514a2:1703_1": "upapajjati. Jhānassa upacāramattaṁ majjhimaṁ nāma, tena devattaṁ upapajjati. Aṭṭhasamāpattinibbattanaṁ",
  "atk-s0514a2:1703_2": "pana uttamaṁ nāma, tena brahmaloke nibbattati, taṁ bāhirakā nibbānanti kathenti.",
  "atk-s0514a2:1703_3": "Tenāha ‘‘visujjhatī’’ti. Imasmiṁ pana buddhasāsane parisuddhasīlassa bhikkhuno aññataraṁ",
  "atk-s0514a2:1703_4": "devanikāyaṁ patthentassa brahmacariyacetanā hīnatāya hīnaṁ nāma, tena yathāpatthite",
  "atk-s0514a2:1703_5": "devaloke nibbattati. Parisuddhasīlassa bhikkhuno aṭṭhasamāpattinibbattanaṁ majjhimaṁ",
  "atk-s0514a2:1703_6": "nāma, tena brahmaloke nibbattati . Parisuddhasīlassa vipassanaṁ vaḍḍhetvā arahattuppatti",
  "atk-s0514a2:1703_7": "uttamaṁ nāma, tena visujjhatīti . Iti sakko ‘‘mahārāja, dānato sataguṇena sahassaguṇena",
  "atk-s0514a2:1703_8": "satasahassaguṇena brahmacariyavāsova mahapphalo’’ti vaṇṇeti. Kāyāti brahmaghaṭā.",
  "atk-s0514a2:1703_9": "Yācayogenāti yācanayuttakena yaññayuttakena vāti ubhayatthāpi dāyakassevetaṁ nāmaṁ.",
  "atk-s0514a2:1703_10": "Tapassinoti tapanissitakā.",
  "atk-s0514a2:1704": "Imāya gāthāya brahmacariyavāsasseva mahapphalabhāvaṁ dīpetvā idāni ye atīte mahādānaṁ datvā kāmāvacaraṁ atikkamituṁ nāsakkhiṁsu, te rājāno dassento āha –",
  "atk-s0514a2:1705": "431.",
  "atk-s0514a2:1706": " ‘‘Dudīpo sāgaro selo, mujakindo bhagīraso;",
  "atk-s0514a2:1707": "Usindaro kassapo ca, asako ca puthujjano.",
  "atk-s0514a2:1708": "432.",
  "atk-s0514a2:1709": " ‘‘Ete caññe ca rājāno, khattiyā brāhmaṇā bahū;",
  "atk-s0514a2:1710": "Puthuyaññaṁ yajitvāna, petattaṁ nātivattisu’’nti.",
  "atk-s0514a2:1711_0": "Tassattho – mahārāja, pubbe bārāṇasiyaṁ dudīpo nāma rājā dānaṁ datvā maraṇacakkena",
  "atk-s0514a2:1711_1": "chinno kāmāvacareyeva nibbatti. Tathā sāgarādayo aṭṭhāti ete ca aññe ca bahū rājāno",
  "atk-s0514a2:1711_2": "ceva khattiyā brāhmaṇā ca puthuyaññaṁ yajitvāna anekappakāraṁ dānaṁ datvā kāmāvacarabhūmisaṅkhātaṁ",
  "atk-s0514a2:1711_3": "petattaṁ nātivattiṁsūti attho. Kāmāvacaradevatā hi rūpādino kilesavatthussa kāraṇā",
  "atk-s0514a2:1711_4": "paraṁ paccāsīsanato kapaṇatāya ‘‘petā’’ti vuccanti. Vuttampi cetaṁ –",
  "atk-s0514a2:1712": "‘‘Ye adutiyā na ramanti ekikā, vivekajaṁ ye na labhanti pītiṁ;",
  "atk-s0514a2:1713": "Kiñcāpi te indasamānabhogā, te ve parādhīnasukhā varākā’’ti.",
  "atk-s0514a2:1714": "Evampi dānaphalato brahmacariyaphalasseva mahantabhāvaṁ dassetvā idāni brahmacariyavāsena petabhavanaṁ atikkamitvā brahmaloke nibbattatāpase dassento āha –",
  "atk-s0514a2:1715": "433.",
  "atk-s0514a2:1716": " ‘‘Atha yīme avattiṁsu, anāgārā tapassino;",
  "atk-s0514a2:1717": "Sattisayo yāmahanu, somayāmo manojavo.",
  "atk-s0514a2:1718": "434.",
  "atk-s0514a2:1719": " ‘‘Samuddo māgho bharato ca, isi kālapurakkhato;",
  "atk-s0514a2:1720": "Aṅgīraso kassapo ca, kisavaccho akatti cā’’ti.",
  "atk-s0514a2:1721_0": "Tattha avattiṁsūti kāmāvacaraṁ atikkamiṁsu. Tapassinoti sīlatapañceva samāpattitapañca",
  "atk-s0514a2:1721_1": "nissitā. Sattisayoti yāmahanuādayo satta bhātarova sandhāyāha. Aṅgīrasādīhi catūhi",
  "atk-s0514a2:1721_2": "saddhiṁ ekādasete avattiṁsu atikkamiṁsūti attho.",
  "atk-s0514a2:1722": "Evaṁ tāva sutavaseneva dānaphalato brahmacariyavāsasseva mahapphalataṁ vaṇṇetvā idāni attanā diṭṭhapubbaṁ āharanto āha –",
  "atk-s0514a2:1723": "435.",
  "atk-s0514a2:1724": " ‘‘Uttarena nadī sīdā, gambhīrā duratikkamā;",
  "atk-s0514a2:1725": "Naḷaggivaṇṇā jotanti, sadā kañcanapabbatā.",
  "atk-s0514a2:1726": "436.",
  "atk-s0514a2:1727": " ‘‘Parūḷhakacchā tagarā, rūḷhakacchā vanā nagā;",
  "atk-s0514a2:1728": "Tatrāsuṁ dasasahassā, porāṇā isayo pure.",
  "atk-s0514a2:1729": "437.",
  "atk-s0514a2:1730": " ‘‘Ahaṁ seṭṭhosmi dānena, saṁyamena damena ca;",
  "atk-s0514a2:1731": "Anuttaraṁ vataṁ katvā, pakiracārī samāhite.",
  "atk-s0514a2:1732": "438.",
  "atk-s0514a2:1733": " ‘‘Jātimantaṁ ajaccañca, ahaṁ ujugataṁ naraṁ;",
  "atk-s0514a2:1734": "Ativelaṁ namassissaṁ, kammabandhū hi māṇavā.",
  "atk-s0514a2:1735": "439.",
  "atk-s0514a2:1736": " ‘‘Sabbe vaṇṇā adhammaṭṭhā, patanti nirayaṁ adho;",
  "atk-s0514a2:1737": "Sabbe vaṇṇā visujjhanti, caritvā dhammamuttama’’nti.",
  "atk-s0514a2:1738_0": "Tattha uttarenāti mahārāja, atīte uttarahimavante dvinnaṁ suvaṇṇapabbatānaṁ antare",
  "atk-s0514a2:1738_1": "pavattā sīdā nāma nadī gambhīrā nāvāhipi duratikkamā ahosi. Kiṁ kāraṇā? Sā hi atisukhumodakā,",
  "atk-s0514a2:1738_2": "sukhumattā udakassa antamaso morapiñcha-mattampi tattha patitaṁ naṁ saṇṭhāti, osīditvā",
  "atk-s0514a2:1738_3": "heṭṭhātalameva gacchati. Teneva sā sīdā nāma ahosi. Te pana tassā tīresu kañcanapabbatā",
  "atk-s0514a2:1738_4": "sadā naḷaggivaṇṇā hutvā jotanti obhāsanti. Parūḷhakacchā tagarāti tassā pana nadiyā",
  "atk-s0514a2:1738_5": "tīre kacchā parūḷhatagarā ahesuṁ tagaragandhasugandhino. Rūḷhakacchā vanā nagāti",
  "atk-s0514a2:1738_6": "ye tattha aññepi pabbatā, tesampi antare kacchā rūḷhavanā ahesuṁ, pupphaphalūpagarukkhasañchannāti",
  "atk-s0514a2:1738_7": "attho. Tatrāsunti tasmiṁ evaṁ ramaṇīye bhūmibhāge dasasahassā isayo ahesuṁ. Te sabbepi",
  "atk-s0514a2:1738_8": "abhiññāsamāpattilābhinova. Tesu bhikkhācāravelāya keci uttarakuruṁ gacchanti, keci",
  "atk-s0514a2:1738_9": "mahājambudīpe jambuphalaṁ āharanti, keci himavanteyeva madhuraphalāphalāni āharitvā",
  "atk-s0514a2:1738_10": "khādanti, keci jambudīpatale taṁ taṁ nagaraṁ gacchanti. Ekopi rasataṇhābhibhūto natthi,",
  "atk-s0514a2:1738_11": "jhānasukheneva vītināmenti. Tadā eko tāpaso ākāsena bārāṇasiṁ gantvā sunivattho supāruto",
  "atk-s0514a2:1738_12": "piṇḍāya caranto purohitassa gehadvāraṁ pāpuṇi. So tassa upasame pasīditvā antonivesanaṁ",
  "atk-s0514a2:1738_13": "ānetvā bhojetvā katipāhaṁ paṭijagganto vissāse uppanne ‘‘bhante, tumhe kuhiṁ vasathā’’ti",
  "atk-s0514a2:1738_14": "pucchi. ‘‘Asukaṭṭhāne nāmāvuso’’ti. ‘‘Kiṁ pana tumhe ekakova tattha vasatha, udāhu",
  "atk-s0514a2:1738_15": "aññepi atthī’’ti? ‘‘Kiṁ vadesi, āvuso, tasmiṁ padese dasasahassā isayo vasanti, sabbeva",
  "atk-s0514a2:1738_16": "abhiññāsamāpattilābhino’’ti. Tassa tesaṁ guṇaṁ sutvā pabbajjāya cittaṁ nami. Atha",
  "atk-s0514a2:1738_17": "naṁ so āha – ‘‘bhante, mampi tattha netvā pabbājethā’’ti. ‘‘Āvuso, tvaṁ rājapuriso,",
  "atk-s0514a2:1738_18": "na taṁ sakkā pabbājetu’’nti. ‘‘Tena hi, bhante, ajjāhaṁ rājānaṁ āpucchissāmi, tumhe",
  "atk-s0514a2:1738_19": "svepi āgaccheyyāthā’’ti. So adhivāsesi.",
  "atk-s0514a2:1739_0": "Itaropi bhuttapātarāso rājānaṁ upasaṅkamitvā ‘‘icchāmahaṁ, deva , pabbajitu’’nti",
  "atk-s0514a2:1739_1": "āha. ‘‘Kiṁ kāraṇā pabbajissasī’’ti? ‘‘Kāmesu dosaṁ nekkhamme ca ānisaṁsaṁ disvā’’ti.",
  "atk-s0514a2:1739_2": "‘‘Tena hi pabbajāhi, pabbajitopi maṁ dasseyyāsī’’ti. So ‘‘sādhū’’ti sampaṭicchitvā",
  "atk-s0514a2:1739_3": "attano gehaṁ gantvā puttadāraṁ anusāsitvā sabbaṁ sāpateyyaṁ dassetvā attano pabbajitaparikkhāraṁ",
  "atk-s0514a2:1739_4": "gahetvā tāpasassa āgamanamaggaṁ olokentova nisīdi. Tāpasopi tatheva ākāsenāgantvā",
  "atk-s0514a2:1739_5": "antonagaraṁ pavisitvā tassa gehaṁ pāvisi. So taṁ sakkaccaṁ parivisitvā ‘‘bhante,",
  "atk-s0514a2:1739_6": "mayā kathaṁ kātabba’’nti āha. So taṁ bahinagaraṁ netvā hatthe ādāya attano ānubhāvena",
  "atk-s0514a2:1739_7": "tattha netvā pabbājetvā punadivase taṁ tattheva ṭhapetvā bhattaṁ āharitvā datvā kasiṇaparikammaṁ",
  "atk-s0514a2:1739_8": "ācikkhi. So katipāheneva abhiññāsamāpattiyo nibbattetvā sayameva piṇḍāya carati.",
  "atk-s0514a2:1740_0": "So aparabhāge ‘‘ahaṁ rañño attānaṁ dassetuṁ paṭiññaṁ adāsiṁ, dassessāmassa attāna’’nti",
  "atk-s0514a2:1740_1": "cintetvā tāpase vanditvā ākāsena bārāṇasiṁ gantvā bhikkhaṁ caranto rājadvāraṁ pāpuṇi.",
  "atk-s0514a2:1740_2": "Rājā taṁ disvā sañjānitvā antonivesanaṁ pavesetvā sakkāraṁ katvā ‘‘bhante, kuhiṁ",
  "atk-s0514a2:1740_3": "vasathā’’ti pucchi. ‘‘Uttarahimavantapadese kañcanapabbatantare pavattāya sīdānadiyā",
  "atk-s0514a2:1740_4": "tīre, mahārājā’’ti. ‘‘Kiṁ pana, bhante, ekakova tattha vasatha, udāhu aññepi atthī’’ti.",
  "atk-s0514a2:1740_5": "‘‘Kiṁ vadesi, mahārāja, tattha dasasahassā isayo vasanti, sabbeva abhiññāsamāpattilābhino’’ti?",
  "atk-s0514a2:1740_6": "Rājā tesaṁ guṇaṁ sutvā sabbesaṁ bhikkhaṁ dātukāmo ahosi. Atha naṁ rājā āha – ‘‘bhante,",
  "atk-s0514a2:1740_7": "ahaṁ tesaṁ isīnaṁ bhikkhaṁ dātukāmomhi, kiṁ karomī’’ti? ‘‘Mahārāja, te isayo jivhāviññeyyarase",
  "atk-s0514a2:1740_8": "agiddhā, na sakkā idhānetu’’nti. ‘‘Bhante, tumhe nissāya te bhojessāmi, upāyaṁ me",
  "atk-s0514a2:1740_9": "ācikkhathā’’ti. ‘‘Tena hi, mahārāja, sace tesaṁ dānaṁ dātukāmosi, ito nikkhamitvā",
  "atk-s0514a2:1740_10": "sīdānadītīre vasanto tesaṁ dānaṁ dehī’’ti.",
  "atk-s0514a2:1741_0": "So ‘‘sādhū’’ti sampaṭicchitvā sabbūpakaraṇāni gāhāpetvā caturaṅginiyā senāya saddhiṁ",
  "atk-s0514a2:1741_1": "nikkhamitvā attano rajjasīmaṁ pāpuṇi. Atha naṁ tāpaso attano ānubhāvena saddhiṁ senāya",
  "atk-s0514a2:1741_2": "sīdānadītīraṁ netvā nadītīre khandhāvāraṁ kārāpetvā ākāsena attano vasanaṭṭhānaṁ",
  "atk-s0514a2:1741_3": "gantvā punadivase paccāgami. Atha naṁ rājā sakkaccaṁ bhojetvā ‘‘sve, bhante, dasasahasse",
  "atk-s0514a2:1741_4": "isayo ādāya idheva āgacchathā’’ti āha. So ‘‘sādhū’’ti sampaṭicchitvā gantvā punadivase",
  "atk-s0514a2:1741_5": "bhikkhācāravelāya tesaṁ isīnaṁ ārocesi ‘‘mārisā, bārāṇasirājā ‘tumhākaṁ bhikkhaṁ",
  "atk-s0514a2:1741_6": "dassāmī’ti āgantvā sīdānadītīre nisinno sve vo nimanteti, tassānukampāya khandhāvāraṁ",
  "atk-s0514a2:1741_7": "gantvā bhikkhaṁ gaṇhathā’’ti. Te ‘‘sādhū’’ti sampaṭicchitvā ākāsena gantvā khandhāvārassa",
  "atk-s0514a2:1741_8": "avidūre otariṁsu. Rājā te disvā paccuggamanaṁ katvā khandhāvāraṁ pavesetvā paññattāsanesu",
  "atk-s0514a2:1741_9": "nisīdāpetvā isigaṇaṁ paṇītenāhārena santappetvā tesaṁ iriyāpathe pasanno svātanāyapi",
  "atk-s0514a2:1741_10": "nimantesi. Etenupāyena dasannaṁ tāpasasahassānaṁ dasavassasahassāni dānaṁ adāsi.",
  "atk-s0514a2:1741_11": "Dadanto ca tasmiṁyeva padese nagaraṁ māpetvā sassakammaṁ kāresi. Na kho pana, mahārāja,",
  "atk-s0514a2:1741_12": "tadā so rājā añño ahosi, atha kho ahaṁ seṭṭhosmi dānena, ahameva hi tadā dānena seṭṭho",
  "atk-s0514a2:1741_13": "hutvā taṁ mahādānaṁ datvā imaṁ petalokaṁ atikkamitvā brahmaloke nibbattituṁ nāsakkhiṁ.",
  "atk-s0514a2:1741_14": "Mayā dinnaṁ pana dānaṁ bhuñjitvā sabbeva te tāpasā kāmāvacaraṁ atikkamitvā brahmaloke",
  "atk-s0514a2:1741_15": "nibbattā, imināpetaṁ veditabbaṁ ‘‘brahmacariyavāsova mahapphalo’’ti.",
  "atk-s0514a2:1742_0": "Evaṁ dānena attano seṭṭhabhāvaṁ pakāsetvā itarehi tīhi padehi tesaṁ isīnaṁ guṇaṁ",
  "atk-s0514a2:1742_1": "pakāseti. Tattha saṁyamenāti sīlena. Damenāti indriyadamena. Anuttaranti etehi guṇehi",
  "atk-s0514a2:1742_2": "nirantaraṁ uttamaṁ vataṁ samādānaṁ caritvā. Pakiracārīti gaṇaṁ pakiritvā paṭikkhipitvā",
  "atk-s0514a2:1742_3": "pahāya ekacārike, ekībhāvaṁ gateti attho. Samāhiteti upacārappanāsamādhīhi samāhitacitte.",
  "atk-s0514a2:1742_4": "Evarūpe ahaṁ tapassino upaṭṭhahinti dasseti. Ahaṁ ujugatanti ahaṁ, mahārāja, tesaṁ",
  "atk-s0514a2:1742_5": "dasasahassānaṁ isīnaṁ antare kāyavaṅkādīnaṁ abhāvena ujugataṁ ekampi naraṁ hīnajacco",
  "atk-s0514a2:1742_6": "vā hotu jātisampanno vā, jātiṁ avicāretvā tesaṁ guṇesu pasannamānaso hutvā sabbameva",
  "atk-s0514a2:1742_7": "ativelaṁ namassissaṁ, niccakālameva namassissanti vadati. Kiṁ kāraṇā? Kammabandhū",
  "atk-s0514a2:1742_8": "hi māṇavāti, sattā hi nāmete kammabandhū kammapaṭisaraṇā, teneva kāraṇena sabbe vaṇṇāti veditabbā.",
  "atk-s0514a2:1743_0": "Evañca pana vatvā ‘‘kiñcāpi, mahārāja, dānato brahmacariyameva mahapphalaṁ, dvepi",
  "atk-s0514a2:1743_1": "panete mahāpurisavitakkāva, tasmā dvīsupi appamattova hutvā dānañca dehi, sīlañca",
  "atk-s0514a2:1743_2": "rakkhāhī’’ti taṁ ovaditvā sakaṭṭhānameva gato. Tamatthaṁ pakāsento satthā āha –",
  "atk-s0514a2:1744": "440.",
  "atk-s0514a2:1745": " ‘‘Idaṁ vatvāna maghavā, devarājā sujampati;",
  "atk-s0514a2:1746": "Vedehamanusāsitvā, saggakāyaṁ apakkamī’’ti.",
  "atk-s0514a2:1747": "Tattha apakkamīti pakkami, sudhammādevasabhāyaṁ nisinnameva attānaṁ dassesīti attho.",
  "atk-s0514a2:1748_0": "Atha naṁ devagaṇā āhaṁsu ‘‘mahārāja, nanu na paññāyittha, kuhiṁ gatatthā’’ti? ‘‘Mārisā",
  "atk-s0514a2:1748_1": "mithilāyaṁ nimirañño ekā kaṅkhā uppajji, tassa pañhaṁ kathetvā taṁ rājānaṁ nikkaṅkhaṁ",
  "atk-s0514a2:1748_2": "katvā āgatomhī’’ti vatvā puna taṁ kāraṇaṁ gāthāya kathetuṁ āha –",
  "atk-s0514a2:1749": "441.",
  "atk-s0514a2:1750": " ‘‘Imaṁ bhonto nisāmetha, yāvantettha samāgatā;",
  "atk-s0514a2:1751": "Dhammikānaṁ manussānaṁ, vaṇṇaṁ uccāvacaṁ bahuṁ.",
  "atk-s0514a2:1752": "442.",
  "atk-s0514a2:1753": " ‘‘Yathā ayaṁ nimirājā, paṇḍito kusalatthiko;",
  "atk-s0514a2:1754": "Rājā sabbavidehānaṁ, adā dānaṁ arindamo.",
  "atk-s0514a2:1755": "443.",
  "atk-s0514a2:1756": " ‘‘Tassa taṁ dadato dānaṁ, saṅkappo udapajjatha;",
  "atk-s0514a2:1757": "Dānaṁ vā brahmacariyaṁ vā, katamaṁ su mahapphala’’nti.",
  "atk-s0514a2:1758_0": "Tattha imanti dhammikānaṁ kalyāṇadhammānaṁ manussānaṁ mayā vuccamānaṁ sīlavasena",
  "atk-s0514a2:1758_1": "uccaṁ dānavasena avacaṁ bahuṁ imaṁ vaṇṇaṁ nisāmetha suṇāthāti attho. Yathā ayanti",
  "atk-s0514a2:1758_2": "ayaṁ nimirājā yathā ativiya paṇḍitoti.",
  "atk-s0514a2:1759_0": "Iti so aparihāpetvā rañño vaṇṇaṁ kathesi. Taṁ sutvā devasaṅghā rājānaṁ daṭṭhukāmā",
  "atk-s0514a2:1759_1": "hutvā ‘‘amhākaṁ nimirājā ācariyo, tassovāde ṭhatvā taṁ nissāya amhehi ayaṁ dibbasampatti",
  "atk-s0514a2:1759_2": "laddhā, mayaṁ daṭṭhukāmamhā, taṁ pakkosāpehi, mahārājā’’ti vadiṁsu. Sakko ‘‘sādhū’’ti",
  "atk-s0514a2:1759_3": "sampaṭicchitvā mātaliṁ pakkosāpetvā ‘‘samma mātali, vejayantarathaṁ yojetvā mithilaṁ",
  "atk-s0514a2:1759_4": "gantvā nimirājānaṁ dibbayāne āropetvā ānehī’’ti āha. So ‘‘sādhū’’ti sampaṭicchitvā",
  "atk-s0514a2:1759_5": "rathaṁ yojetvā pāyāsi. Sakkassa pana devehi saddhiṁ kathentassa mātaliṁ āṇāpentassa",
  "atk-s0514a2:1759_6": "ca rathaṁ yojentassa ca manussagaṇanāya māso atikkanto. Iti nimirañño puṇṇamāyaṁ",
  "atk-s0514a2:1759_7": "uposathikassa pācīnasīhapañjaraṁ vivaritvā mahātale nisīditvā amaccagaṇaparivutassa",
  "atk-s0514a2:1759_8": "sīlaṁ paccavekkhantassa pācīnalokadhātuto uggacchantena candamaṇḍalena saddhiṁyeva",
  "atk-s0514a2:1759_9": "so ratho paññāyati. Manussā bhuttasāyamāsā gharadvāresu nisīditvā sukhakathaṁ kathentā",
  "atk-s0514a2:1759_10": "‘‘ajja dve candā uggatā’’ti āhaṁsu. Atha nesaṁ sallapantānaññeva ratho pākaṭo ahosi.",
  "atk-s0514a2:1759_11": "Mahājano ‘‘nāyaṁ, cando, ratho’’ti vatvā anukkamena sindhavasahassayutte mātalisaṅgāhake",
  "atk-s0514a2:1759_12": "vejayantarathe ca pākaṭe jāte ‘‘kassa nu kho idaṁ dibbayānaṁ āgacchatī’’ti cintetvā",
  "atk-s0514a2:1759_13": "‘‘na kassaci aññassa, amhākaṁ rājā dhammiko, sakkena vejayantaratho pesito bhavissati,",
  "atk-s0514a2:1759_14": "amhākaṁ raññova anucchaviko’’ti tuṭṭhappahaṭṭho gāthamāha –",
  "atk-s0514a2:1760": "444.",
  "atk-s0514a2:1761": " ‘‘Abbhuto vata lokasmiṁ, uppajji lomahaṁsano;",
  "atk-s0514a2:1762": "Dibbo ratho pāturahu, vedehassa yasassino’’ti.",
  "atk-s0514a2:1763": "Tattha abbhutoti abhūtapubbo. Acchariyoti te vimhayavasenevamāhaṁsu.",
  "atk-s0514a2:1764_0": "Tassa pana mahājanassa evaṁ kathentasseva mātali vātavegena āgantvā rathaṁ nivattetvā",
  "atk-s0514a2:1764_1": "sīhapañjaraummāre pacchābhāgena ṭhapetvā ārohaṇasajjaṁ katvā ārohaṇatthāya rājānaṁ",
  "atk-s0514a2:1764_2": "nimantesi . Tamatthaṁ pakāsento satthā āha –",
  "atk-s0514a2:1765": "445.",
  "atk-s0514a2:1766": " ‘‘Devaputto mahiddhiko, mātali devasārathi;",
  "atk-s0514a2:1767": "Nimantayittha rājānaṁ, vedehaṁ mithilaggahaṁ.",
  "atk-s0514a2:1768": "446.",
  "atk-s0514a2:1769": " ‘‘Ehimaṁ rathamāruyha, rājaseṭṭha disampati;",
  "atk-s0514a2:1770": "Devā dassanakāmā te, tāvatiṁsā saindakā;",
  "atk-s0514a2:1771": "Saramānā hi te devā, sudhammāyaṁ samacchare’’ti.",
  "atk-s0514a2:1772": "Tattha mithilaggahanti mithilāyaṁ patiṭṭhitagehaṁ, catūhi vā saṅgahavatthūhi mithilāyaṁ saṅgāhakaṁ. Samacchareti taveva guṇakathaṁ kathentā nisinnāti.",
  "atk-s0514a2:1773_0": "Taṁ sutvā rājā ‘‘adiṭṭhapubbaṁ devalokañca passissāmi, mātalissa ca me saṅgaho kato",
  "atk-s0514a2:1773_1": "bhavissati, gacchissāmī’’ti cintetvā antepurañca mahājanañca āmantetvā ‘‘ahaṁ nacirasseva",
  "atk-s0514a2:1773_2": "āgamissāmi, tumhe appamattā dānādīni puññāni karothā’’ti vatvā rathaṁ abhiruhi. Tamatthaṁ",
  "atk-s0514a2:1773_3": "pakāsento satthā āha –",
  "atk-s0514a2:1774": "447.",
  "atk-s0514a2:1775": " ‘‘Tato rājā taramāno, vedeho mithilaggaho;",
  "atk-s0514a2:1776": "Āsanā vuṭṭhahitvāna, pamukho rathamāruhi.",
  "atk-s0514a2:1777": "448.",
  "atk-s0514a2:1778": " ‘‘Abhirūḷhaṁ rathaṁ dibbaṁ, mātali etadabravi;",
  "atk-s0514a2:1779": "Kena taṁ nemi maggena, rājaseṭṭha disampati;",
  "atk-s0514a2:1780": "Yena vā pāpakammantā, puññakammā ca ye narā’’ti.",
  "atk-s0514a2:1781_0": "Tattha pamukhoti uttamo, abhimukho vā, mahājanassa piṭṭhiṁ datvā ārūḷhoti attho.",
  "atk-s0514a2:1781_1": "Yena vāti yena maggena gantvā yattha pāpakammantā vasanti, taṁ ṭhānaṁ sakkā daṭṭhuṁ,",
  "atk-s0514a2:1781_2": "yena vā gantvā ye puññakammā narā vasanti, tesaṁ ṭhānaṁ sakkā daṭṭhuṁ, etesu dvīsu",
  "atk-s0514a2:1781_3": "kena maggena taṁ nemi. Idaṁ so sakkena anāṇattopi attano dūtavisesadassanatthaṁ āha.",
  "atk-s0514a2:1782": "Atha naṁ rājā ‘‘mayā dve ṭhānāni adiṭṭhapubbāni, dvepi passissāmī’’ti cintetvā āha –",
  "atk-s0514a2:1783": "449.",
  "atk-s0514a2:1784": " ‘‘Ubhayeneva maṁ nehi, mātali devasārathi;",
  "atk-s0514a2:1785": "Yena vā pāpakammantā, puññakammā ca ye narā’’ti.",
  "atk-s0514a2:1786": "Tato mātali ‘‘dvepi ekapahāreneva na sakkā dassetuṁ, pucchissāmi na’’nti pucchanto puna gāthamāha –",
  "atk-s0514a2:1787": "450.",
  "atk-s0514a2:1788": " ‘‘Kena taṁ paṭhamaṁ nemi, rājaseṭṭha disampati;",
  "atk-s0514a2:1789": "Yena vā pāpakammantā, puññakammā ca ye narā’’ti.",
  "atk-s0514a2:1790": "Nirayakaṇḍaṁ",
  "atk-s0514a2:1791": "Tato rājā ‘‘ahaṁ avassaṁ devalokaṁ gamissāmi, nirayaṁ tāva passissāmī’’ti cintetvā anantaraṁ gāthamāha –",
  "atk-s0514a2:1792": "451.",
  "atk-s0514a2:1793": " ‘‘Niraye tāva passāmi, āvāse pāpakamminaṁ;",
  "atk-s0514a2:1794": "Ṭhānāni luddakammānaṁ, dussīlānañca yā gatī’’ti.",
  "atk-s0514a2:1795": "Tattha yā gatīti yā etesaṁ nibbatti, tañca passāmīti.",
  "atk-s0514a2:1796": "Athassa vetaraṇiṁ nadiṁ tāva dassesi. Tamatthaṁ pakāsento satthā āha –",
  "atk-s0514a2:1797": "452.",
  "atk-s0514a2:1798": " ‘‘Dassesi mātali rañño, duggaṁ vetaraṇiṁ nadiṁ;",
  "atk-s0514a2:1799": "Kuthitaṁ khārasaṁyuttaṁ, tattaṁ aggisikhūpama’’nti.",
  "atk-s0514a2:1800_0": "Tattha vetaraṇinti bhikkhave, mātali rañño kathaṁ sutvā nirayābhimukhaṁ rathaṁ pesetvā",
  "atk-s0514a2:1800_1": "kammapaccaye utunā samuṭṭhitaṁ vetaraṇiṁ nadiṁ tāva dassesi. Tattha nirayapālā jalitāni",
  "atk-s0514a2:1800_2": "asisattitomarabhindivālamuggarādīni āvudhāni gahetvā nerayikasatte paharanti vijjhanti",
  "atk-s0514a2:1800_3": "viheṭhenti. Te taṁ dukkhaṁ asahantā vetaraṇiyaṁ patanti. Sā upari bhindivālappamāṇāhi",
  "atk-s0514a2:1800_4": "sakaṇṭakāhi vettalatāhi sañchannā. Te tattha bahūni vassasahassāni pacciṁsu. Tesu",
  "atk-s0514a2:1800_5": "pajjalantesu khuradhārātikhiṇesu kaṇṭakesu khaṇḍākhaṇḍikā honti. Tesaṁ heṭṭhā tālakkhandhappamāṇāni",
  "atk-s0514a2:1800_6": "pajjalitaayasūlāni uṭṭhahanti. Nerayikasattā bahuṁ addhānaṁ vītināmetvā vettalatāhi",
  "atk-s0514a2:1800_7": "gaḷitvā sūlesu patitvā viddhasarīrā sūlesu āvuṇitamacchā viya ciraṁ paccanti. Tāni",
  "atk-s0514a2:1800_8": "sūlānipi pajjalanti, nerayikasattāpi pajjalanti. Sūlānaṁ heṭṭhā udakapiṭṭhe jalitāni",
  "atk-s0514a2:1800_9": "khuradhārāsadisāni tikhiṇāni ayopokkharapattāni honti. Te sūlehi gaḷitvā ayapokkharapattesu",
  "atk-s0514a2:1800_10": "patitvā ciraṁ dukkhavedanaṁ anubhavanti. Tato khārodake patanti, udakaṁ pajjalati,",
  "atk-s0514a2:1800_11": "nerayikasattāpi pajjalanti, dhūmopi uṭṭhahati. Udakassa pana heṭṭhā nadītalaṁ khuradhārāhi",
  "atk-s0514a2:1800_12": "sañchannaṁ. Te ‘‘heṭṭhā nu kho kīdisa’’nti udake nimujjitvā khuradhārāsu khaṇḍākhaṇḍikā",
  "atk-s0514a2:1800_13": "honti. Te taṁ mahādukkhaṁ adhivāsetuṁ asakkontā mahantaṁ bheravaṁ viravantā vicaranti.",
  "atk-s0514a2:1800_14": "Kadāci anusotaṁ vuyhanti, kadāci paṭisotaṁ. Atha ne tīre ṭhitā nirayapālā ususattitomarādīni",
  "atk-s0514a2:1800_15": "ukkhipitvā macche viya vijjhanti. Te dukkhavedanāppattā mahāviravaṁ ravanti. Atha",
  "atk-s0514a2:1800_16": "ne pajjalitehi ayabaḷisehi uddharitvā parikaḍḍhitvā pajjalitaayapathaviyaṁ nipajjāpetvā",
  "atk-s0514a2:1800_17": "tesaṁ mukhe tattaṁ ayoguḷhaṁ pakkhipanti.",
  "atk-s0514a2:1801_0": "Iti nimirājā vetaraṇiyaṁ mahādukkhapīḷite nerayikasatte disvā bhītatasito saṅkampitahadayo",
  "atk-s0514a2:1801_1": "hutvā ‘‘kiṁ nāmete sattā pāpakammaṁ akaṁsū’’ti mātaliṁ pucchi. Sopissa byākāsi. Tamatthaṁ pakāsento āha –",
  "atk-s0514a2:1802": "453.",
  "atk-s0514a2:1803": " ‘‘Nimī have mātalimajjhabhāsatha, disvā janaṁ patamānaṁ vidugge;",
  "atk-s0514a2:1804": "Bhayañhi maṁ vindati sūta disvā, pucchāmi taṁ mātali devasārathi;",
  "atk-s0514a2:1805": "Ime nu maccā kimakaṁsu pāpaṁ, yeme janā vetaraṇiṁ patanti.",
  "atk-s0514a2:1806": "454.",
  "atk-s0514a2:1807": " ‘‘Tassa puṭṭho viyākāsi, mātali devasārathi;",
  "atk-s0514a2:1808": "Vipākaṁ pāpakammānaṁ, jānaṁ akkhāsijānato.",
  "atk-s0514a2:1809": "455.",
  "atk-s0514a2:1810": " ‘‘Ye dubbale balavantā jīvaloke, hiṁ santi rosenti supāpadhammā;",
  "atk-s0514a2:1811": "Te luddakammā pasavetva pāpaṁ, teme janā vetaraṇiṁ patantī’’ti.",
  "atk-s0514a2:1812_0": "Tattha vindatīti ahaṁ attano anissaro hutvā bhayasantako viya jāto. Disvāti patamānaṁ",
  "atk-s0514a2:1812_1": "disvā. Jānanti bhikkhave, so mātali sayaṁ jānanto tassa ajānato akkhāsi. Dubbaleti",
  "atk-s0514a2:1812_2": "sarīrabalabhogabalaāṇābalavirahite. Balavantāti tehi balehi samannāgatā. Hiṁsantīti",
  "atk-s0514a2:1812_3": "pāṇippahārādīhi kilamenti. Rosentīti nānappakārehi akkosavatthūhi akkosanti ghaṭenti.",
  "atk-s0514a2:1812_4": "Pasavetvāti janetvā, katvāti attho.",
  "atk-s0514a2:1813_0": "Evaṁ mātali tassa pañhaṁ byākaritvā raññā vetaraṇiniraye diṭṭhe taṁ padesaṁ antaradhāpetvā",
  "atk-s0514a2:1813_1": "purato rathaṁ pesetvā sunakhādīhi khādanaṭṭhānaṁ dassetvā taṁ disvā bhītena raññā",
  "atk-s0514a2:1813_2": "pañhaṁ puṭṭho byākāsi. Tamatthaṁ pakāsento satthā āha –",
  "atk-s0514a2:1814": "456.",
  "atk-s0514a2:1815": " ‘‘Sāmā ca soṇā sabalā ca gijjhā, kākolasaṅghā adanti bheravā;",
  "atk-s0514a2:1816": "Bhayañhi maṁ vindati sūta disvā, pucchāmi taṁ mātali devasārathi;",
  "atk-s0514a2:1817": "Ime nu maccā kiṁmakaṁsu pāpaṁ, yeme jane kākolasaṅghā adanti.",
  "atk-s0514a2:1818": "457.",
  "atk-s0514a2:1819": " ‘‘Tassa puṭṭho viyākāsi, mātali devasārathi;",
  "atk-s0514a2:1820": "Vipākaṁ pāpakammānaṁ, jānaṁ akkhāsijānato.",
  "atk-s0514a2:1821": "458.",
  "atk-s0514a2:1822": " ‘‘Ye kecime maccharino kadariyā, paribhāsakā samaṇabrāhmaṇānaṁ;",
  "atk-s0514a2:1823": "Hiṁ santi rosenti supāpadhammā, te luddakammā pasavetva pāpaṁ;",
  "atk-s0514a2:1824": "Teme jane kākolasaṅghā adantī’’ti.",
  "atk-s0514a2:1825_0": "Ito paresu pañhesu ceva byākaraṇesu ca eseva nayo. Tattha sāmāti rattavaṇṇā. Soṇāti",
  "atk-s0514a2:1825_1": "sunakhā. Sabalā cāti kabaravaṇṇā ca, setakāḷapītalohitavaṇṇā cāti evaṁ pañcavaṇṇasunakhe",
  "atk-s0514a2:1825_2": "dasseti. Te kira mahāhatthippamāṇā jalitaayapathaviyaṁ nerayikasatte mige viya anubandhitvā",
  "atk-s0514a2:1825_3": "piṇḍikamaṁsesu ḍaṁsitvā tesaṁ tigāvutappamāṇaṁ sarīraṁ jalitaayapathaviyaṁ pātetvā",
  "atk-s0514a2:1825_4": "mahāravaṁ ravantānaṁ dvīhi purimapādehi uraṁ akkamitvā aṭṭhimeva sesetvā maṁsaṁ luñcitvā",
  "atk-s0514a2:1825_5": "khādanti. Gijjhāti mahābhaṇḍasakaṭappamāṇā lohatuṇḍā gijjhā. Ete tesaṁ kaṇayasadisehi",
  "atk-s0514a2:1825_6": "tuṇḍehi aṭṭhīni bhinditvā aṭṭhimiñjaṁ khādanti. Kākolasaṅghāti lohatuṇḍakākagaṇā.",
  "atk-s0514a2:1825_7": "Te ativiya bhayānakā diṭṭhe diṭṭhe khādanti. Yeme janeti ye ime nerayikasatte kākolasaṅghā",
  "atk-s0514a2:1825_8": "khādanti, ime nu maccā kiṁ nāma pāpaṁ akaṁsūti pucchi. Maccharinoti aññesaṁ adāyakā.",
  "atk-s0514a2:1825_9": "Kadariyāti pare dentepi paṭisedhakā thaddhamaccharino. Samaṇabrāhmaṇānanti samitabāhitapāpānaṁ.",
  "atk-s0514a2:1826": "459.",
  "atk-s0514a2:1827": " ‘‘Sajotibhūtā pathaviṁ kamanti, tattehi khandhehi ca pothayanti;",
  "atk-s0514a2:1828": "Bhayañhi maṁ vindati sūta disvā, pucchāmi taṁ mātali devasārathi;",
  "atk-s0514a2:1829": "Ime nu maccā kimakaṁsu pāpaṁ, yeme janā khandhahatā sayanti.",
  "atk-s0514a2:1830": "460.",
  "atk-s0514a2:1831": " ‘‘Tassa puṭṭho viyākāsi, mātali devasārathi;",
  "atk-s0514a2:1832": "Vipākaṁ pāpakammānaṁ, jānaṁ akkhāsijānato.",
  "atk-s0514a2:1833": "461.",
  "atk-s0514a2:1834": " ‘‘Ye jīvalokasmi supāpadhammino, narañca nāriñca apāpadhammaṁ;",
  "atk-s0514a2:1835": "Hiṁ santi rosenti supāpadhammā, te luddakammā pasavetva pāpaṁ;",
  "atk-s0514a2:1836": "Teme janā khandhahatā sayantī’’ti.",
  "atk-s0514a2:1837_0": "Tattha sajotibhūtāti pajjalitasarīrā. Pathavinti pajjalitaṁ navayojanabahalaṁ ayapathaviṁ.",
  "atk-s0514a2:1837_1": "Kamantīti akkamanti. Khandhehi ca pothayantīti nirayapālā anubandhitvā tālappamāṇehi",
  "atk-s0514a2:1837_2": "jalitaayakkhandhehi jaṅghādīsu paharitvā pātetvā teheva khandhehi pothayanti, cuṇṇavicuṇṇaṁ",
  "atk-s0514a2:1837_3": "karonti. Supāpadhamminoti attanā suṭṭhu pāpadhammā hutvā. Apāpadhammanti sīlācārādisampannaṁ, niraparādhaṁ vā.",
  "atk-s0514a2:1838": "462.",
  "atk-s0514a2:1839": " ‘‘Aṅgārakāsuṁ apare phuṇanti, narā rudantā paridaḍḍhagattā;",
  "atk-s0514a2:1840": "Bhayañhi maṁ vindati sūta disvā, pucchāmi taṁ mātali devasārathi;",
  "atk-s0514a2:1841": "Ime nu maccā kiṁ makaṁsu pāpaṁ, yeme janā aṅgārakāsuṁ phuṇanti.",
  "atk-s0514a2:1842": "463.",
  "atk-s0514a2:1843": " ‘‘Tassa puṭṭho viyākāsi, mātali devasārathi;",
  "atk-s0514a2:1844": "Vipākaṁ pāpakammānaṁ, jānaṁ akkhāsijānato.",
  "atk-s0514a2:1845": "464.",
  "atk-s0514a2:1846": " ‘‘Ye keci pūgāya dhanassa hetu, sakkhiṁ karitvā iṇaṁ jāpayanti;",
  "atk-s0514a2:1847": "Te jāpayitvā janataṁ janinda, te luddakammā pasavetva pāpaṁ;",
  "atk-s0514a2:1848": "Teme janā aṅgārakāsuṁ phuṇantī’’ti.",
  "atk-s0514a2:1849_0": "Tattha aṅgārakāsunti samma mātali, ke nāmete apare vajaṁ apavisantiyo gāvo viya samparivāretvā",
  "atk-s0514a2:1849_1": "nirayapālehi jalitaayaguḷehi pothiyamānā aṅgārakāsuṁ patanti. Tatra ca nesaṁ yāva",
  "atk-s0514a2:1849_2": "kaṭippamāṇā nimuggānaṁ mahatīhi ayapacchīhi ādāya upariaṅgāre okiranti, atha ne aṅgāre",
  "atk-s0514a2:1849_3": "sampaṭicchituṁ asakkontā rodantā daḍḍhagattā phuṇanti vidhunanti, kammabalena vā",
  "atk-s0514a2:1849_4": "attano sīse aṅgāre phuṇanti okirantīti attho. Pūgāya dhanassāti okāse sati dānaṁ",
  "atk-s0514a2:1849_5": "vā dassāma, pūjaṁ vā pavattessāma, vihāraṁ vā karissāmāti saṁkaḍḍhitvā ṭhapitassa",
  "atk-s0514a2:1849_6": "pūgasantakassa dhanassa hetu. Jāpayantīti taṁ dhanaṁ yathāruci khāditvā gaṇajeṭṭhakānaṁ",
  "atk-s0514a2:1849_7": "lañjaṁ datvā ‘‘asukaṭṭhāne ettakaṁ vayakaraṇaṁ gataṁ, asukaṭṭhāne amhehi ettakaṁ",
  "atk-s0514a2:1849_8": "dinna’’nti kūṭasakkhiṁ karitvā taṁ iṇaṁ jāpayanti vināsenti.",
  "atk-s0514a2:1850": "465.",
  "atk-s0514a2:1851": " ‘‘Sajotibhūtā jalitā padittā, padissati mahatī lohakumbhī;",
  "atk-s0514a2:1852": "Bhayañhi maṁ vindati sūta disvā, pucchāmi taṁ mātali devasārathi;",
  "atk-s0514a2:1853": "Ime nu maccā kimakaṁsu pāpaṁ, yeme janā avaṁsirā lohakumbhiṁ patanti.",
  "atk-s0514a2:1854": "466.",
  "atk-s0514a2:1855": " ‘‘Tassa puṭṭho viyākāsi, mātali devasārathi;",
  "atk-s0514a2:1856": "Vipākaṁ pāpakammānaṁ, jānaṁ akkhāsijānato.",
  "atk-s0514a2:1857": "467.",
  "atk-s0514a2:1858": " ‘‘Ye sīlavantaṁ samaṇaṁ brāhmaṇaṁ vā, hiṁsanti rosenti supāpadhammā;",
  "atk-s0514a2:1859": "Te luddakammā pasavetva pāpaṁ, teme janā avaṁsirā lohakumbhiṁ patantī’’ti.",
  "atk-s0514a2:1860_0": "Tattha padittātiādittā. Mahatīti pabbatappamāṇā kappena saṇṭhitaloharasena sampuṇṇā.",
  "atk-s0514a2:1860_1": "Avaṁsirāti bhayānakehi nirayapālehi uddhaṁpāde adhosire katvā khipiyamānā taṁ lohakumbhiṁ",
  "atk-s0514a2:1860_2": "patanti. Sīlavantanti sīlaācāraguṇasampannaṁ.",
  "atk-s0514a2:1861": "468.",
  "atk-s0514a2:1862": " ‘‘Luñcanti gīvaṁ atha veṭhayitvā, uṇhodakasmiṁ pakiledayitvā;",
  "atk-s0514a2:1863": "Bhayañhi maṁ vindati sūta disvā, pucchāmi taṁ mātali devasārathi;",
  "atk-s0514a2:1864": "Ime nu maccā kimakaṁsu pāpaṁ, yeme janā luttasirā sayanti.",
  "atk-s0514a2:1865": "469.",
  "atk-s0514a2:1866": " ‘‘Tassa puṭṭho viyākāsi, mātali devasārathi;",
  "atk-s0514a2:1867": "Vipākaṁ pāpakammānaṁ, jānaṁ akkhāsijānato.",
  "atk-s0514a2:1868": "470.",
  "atk-s0514a2:1869": " ‘‘Ye jīvalokasmi supāpadhammino, pakkhī gahetvāna viheṭhayanti te;",
  "atk-s0514a2:1870": "Viheṭhayitvā sakuṇaṁ janinda, te luddakammā pasavetva pāpaṁ;",
  "atk-s0514a2:1871": "Teme janā luttasirā saya’’nti.",
  "atk-s0514a2:1872_0": "Tattha luñcantīti uppāṭenti. Atha veṭhayitvāti jalitalohayottehi adhomukhaṁ veṭhayitvā.",
  "atk-s0514a2:1872_1": "Uṇhodakasminti kappena saṇṭhitalohaudakasmiṁ. Pakiledayitvāti temetvā khipitvā. Idaṁ",
  "atk-s0514a2:1872_2": "vuttaṁ hoti – samma mātali, yesaṁ ime nirayapālā jalitalohayottehi gīvaṁ veṭhetvā",
  "atk-s0514a2:1872_3": "tigāvutappamāṇaṁ sarīraṁ onāmetvā taṁ gīvaṁ samparivattakaṁ luñcitvā jalitaayadaṇḍehi",
  "atk-s0514a2:1872_4": "ādāya ekasmiṁ jalitaloharase pakkhipitvā tuṭṭhahaṭṭhā honti, tāya ca gīvāya luñcitāya",
  "atk-s0514a2:1872_5": "puna sīsena saddhiṁ gīvā uppajjatiyeva. Kiṁ nāmete kammaṁ kariṁsu? Ete hi me disvā",
  "atk-s0514a2:1872_6": "bhayaṁ uppajjatīti. Pakkhī gahetvāna viheṭhayantīti mahārāja, ye jīvalokasmiṁ sakuṇe",
  "atk-s0514a2:1872_7": "gahetvā pakkhe luñcitvā gīvaṁ veṭhetvā jīvitakkhayaṁ pāpetvā khādanti vā vikkiṇanti",
  "atk-s0514a2:1872_8": "vā, te ime luttasirā sayantīti.",
  "atk-s0514a2:1873": "471.",
  "atk-s0514a2:1874": " ‘‘Pahūtatoyā anigādhakūlā, nadī ayaṁ sandati suppatitthā;",
  "atk-s0514a2:1875": "Ghammābhitattā manujā pivanti, pītañca tesaṁ bhusa hoti pāni.",
  "atk-s0514a2:1876": "472.",
  "atk-s0514a2:1877": " ‘‘Bhayañhi maṁ vindati sūta disvā, pucchāmi taṁ mātali devasārathi;",
  "atk-s0514a2:1878": "Ime nu maccā kimakaṁsu pāpaṁ, pītañca tesaṁ bhusa hoti pāni.",
  "atk-s0514a2:1879": "473.",
  "atk-s0514a2:1880": " ‘‘Tassa puṭṭho viyākāsi, mātali devasārathi;",
  "atk-s0514a2:1881": "Vipākaṁ pāpakammānaṁ, jānaṁ akkhāsijānato.",
  "atk-s0514a2:1882": "474.",
  "atk-s0514a2:1883": " ‘‘Ye suddhadhaññaṁ palāsena missaṁ, asuddhakammā kayino dadanti;",
  "atk-s0514a2:1884": "Ghammābhitattāna pipāsitānaṁ, pītañca tesaṁ bhusa hoti pānī’’ti.",
  "atk-s0514a2:1885_0": "Tattha anigādhakūlāti agambhīratīrā. Suppatitthāti sobhanehi titthehi upetā. Bhusa",
  "atk-s0514a2:1885_1": "hotīti vīhibhusaṁ sampajjati. Pānīti pānīyaṁ. Tasmiṁ kira padese pahūtasalilā ramaṇīyā",
  "atk-s0514a2:1885_2": "nadī sandati, nerayikasattā aggisantāpena tattā pipāsaṁ sandhāretuṁ asakkontā bāhā",
  "atk-s0514a2:1885_3": "paggayha jalitalohapathaviṁ maddantā taṁ nadiṁ otaranti, taṅkhaṇaññeva tīrā pajjalanti,",
  "atk-s0514a2:1885_4": "pānīyaṁ bhusapalāsabhāvaṁ āpajjitvā pajjalati. Te pipāsaṁ sandhāretuṁ asakkontā taṁ",
  "atk-s0514a2:1885_5": "jalitaṁ bhusapalāsaṁ khādanti. Taṁ tesaṁ sakalasarīraṁ jhāpetvā adhobhāgena nikkhamati.",
  "atk-s0514a2:1885_6": "Te taṁ dukkhaṁ adhivāsetuṁ asakkontā bāhā paggayha kandanti. Suddhadhaññanti vīhiādisattavidhaṁ",
  "atk-s0514a2:1885_7": "parisuddhadhaññaṁ. Palāsena missanti palāsena vā bhusena vā vālukāmattikādīhi vā",
  "atk-s0514a2:1885_8": "missakaṁ katvā . Asuddhakammāti kiliṭṭhakāyavacīmanokammā. Kayinoti ‘‘suddhadhaññaṁ",
  "atk-s0514a2:1885_9": "dassāmī’’ti kayikassa hatthato mūlaṁ gahetvā tathārūpaṁ asuddhadhaññaṁ dadanti.",
  "atk-s0514a2:1886": "475.",
  "atk-s0514a2:1887": " ‘‘Usūhi sattīhi ca tomarehi, dubhayāni passāni tudanti kandataṁ;",
  "atk-s0514a2:1888": "Bhayañhi maṁ vindati sūta disvā, pucchāmi taṁ mātali devasārathi;",
  "atk-s0514a2:1889": "Ime nu maccā kimakaṁsu pāpaṁ, yeme janā sattihatā sayanti.",
  "atk-s0514a2:1890": "476.",
  "atk-s0514a2:1891": " ‘‘Tassa puṭṭho viyākāsi, mātali devasārathi;",
  "atk-s0514a2:1892": "Vipākaṁ pāpakammānaṁ, jānaṁ akkhāsijānato.",
  "atk-s0514a2:1893": "477.",
  "atk-s0514a2:1894": " ‘‘Ye jīvalokasmiṁ asādhukammino, adinnamādāya karonti jīvikaṁ;",
  "atk-s0514a2:1895": "Dhaññaṁ dhanaṁ rajataṁ jātarūpaṁ, ajeḷakañcāpi pasuṁ mahiṁsaṁ;",
  "atk-s0514a2:1896": "Te luddakammā pasavetva pāpaṁ, teme janā sattihatā sayantī’’ti.",
  "atk-s0514a2:1897_0": "Tattha dubhayānīti ubhayāni. Tudantīti vijjhanti. Kandatanti kandantānaṁ. Pharusā",
  "atk-s0514a2:1897_1": "nirayapālā araññe luddā migaṁ viya samparivāretvā usuādīhi nānāvudhehi dve passāni",
  "atk-s0514a2:1897_2": "tudanti, sarīraṁ chiddāvachiddaṁ purāṇapaṇṇaṁ viya khāyati. Adinnamādāyātiparasantakaṁ",
  "atk-s0514a2:1897_3": "saviññāṇakāviññāṇakaṁ sandhicchedādīhi ceva vañcanāya ca gahetvā jīvikaṁ kappenti.",
  "atk-s0514a2:1898": "478.",
  "atk-s0514a2:1899": " ‘‘Gīvāya baddhā kissa ime puneke, aññe vikantā bilakatā sayanti;",
  "atk-s0514a2:1900": "Bhayañhi maṁ vindati sūta disvā, pucchāmi taṁ mātali devasārathi;",
  "atk-s0514a2:1901": "Ime nu maccā kimakaṁsu pāpaṁ, yeme janā bilakatā sayanti.",
  "atk-s0514a2:1902": "479.",
  "atk-s0514a2:1903": " ‘‘Tassa puṭṭho viyākāsi, mātali devasārathi;",
  "atk-s0514a2:1904": "Vipākaṁ pāpakammānaṁ, jānaṁ akkhāsijānato.",
  "atk-s0514a2:1905": "480.",
  "atk-s0514a2:1906": " ‘‘Orabbhikā sūkarikā ca macchikā, pasuṁ mahiṁsañca ajeḷakañca;",
  "atk-s0514a2:1907": "Hantvāna sūnesu pasārayiṁsu, te luddakammā pasavetva pāpaṁ;",
  "atk-s0514a2:1908": "Teme janā bilakatā sayantī’’ti.",
  "atk-s0514a2:1909_0": "Tattha gīvāya baddhāti mahantehi jalitalohayottehi gīvāya bandhitvā ākaḍḍhitvā ayapathaviyaṁ",
  "atk-s0514a2:1909_1": "pātetvā nānāvudhehi koṭṭiyamāne disvā pucchi. Aññe vikantāti aññe pana khaṇḍākhaṇḍikaṁ",
  "atk-s0514a2:1909_2": "chinnā. Bilakatāti jalitesu ayaphalakesu ṭhapetvā maṁsaṁ viya potthaniyā koṭṭetvā",
  "atk-s0514a2:1909_3": "puñjakatā hutvā sayanti. Macchikāti macchaghātakā. Pasunti gāviṁ. Sūnesu pasārayiṁsūti",
  "atk-s0514a2:1909_4": "maṁsaṁ vikkiṇitvā jīvikakappanatthaṁ sūnāpaṇesu ṭhapesuṁ.",
  "atk-s0514a2:1910": "481.",
  "atk-s0514a2:1911": " ‘‘Rahado ayaṁ muttakarīsapūro, duggandharūpo asuci pūti vāti;",
  "atk-s0514a2:1912": "Khudāparetā manujā adanti, bhayañhi maṁ vindati sūta disvā;",
  "atk-s0514a2:1913": "Pucchāmi taṁ mātali devasārathi, ime nu maccā kimakaṁsu pāpaṁ;",
  "atk-s0514a2:1914": "Yeme janā muttakarīsabhakkhā.",
  "atk-s0514a2:1915": "482.",
  "atk-s0514a2:1916": " ‘‘Tassa puṭṭho viyākāsi, mātali devasārathi;",
  "atk-s0514a2:1917": "Vipākaṁ pāpakammānaṁ, jānaṁ akkhāsi jānato.",
  "atk-s0514a2:1918": "483.",
  "atk-s0514a2:1919": " ‘‘Ye kecime kāraṇikā virosakā, paresaṁ hiṁsāya sadā niviṭṭhā;",
  "atk-s0514a2:1920": "Te luddakammā pasavetva pāpaṁ, mittadduno mīḷhamadanti bālā’’ti;",
  "atk-s0514a2:1921_0": "Tattha khudāparetā manujā adantīti ete nerayikā sattā chātakena phuṭṭhā khudaṁ sahituṁ",
  "atk-s0514a2:1921_1": "asakkontā pakkuthitaṁ dhūmāyantaṁ pajjalantaṁ kappena saṇṭhitaṁ purāṇamīḷhaṁ piṇḍaṁ",
  "atk-s0514a2:1921_2": "piṇḍaṁ katvā adanti khādanti. Kāraṇikāti kāraṇakārakā. Virosakāti mittasuhajjānampi",
  "atk-s0514a2:1921_3": "viheṭhakā. Mittaddunoti ye tesaññeva gehe khāditvā bhuñjitvā paññattāsane nisīditvā",
  "atk-s0514a2:1921_4": "sayitvā puna māsakahāpaṇaṁ nāma āharāpenti, lañjaṁ gaṇhanti, te mittadūsakā bālā",
  "atk-s0514a2:1921_5": "evarūpaṁ mīḷhaṁ khādanti, mahārājāti.",
  "atk-s0514a2:1922": "484.",
  "atk-s0514a2:1923": " ‘‘Rahado ayaṁ lohitapubbapūro, duggandharūpo asuci pūti vāti;",
  "atk-s0514a2:1924": "Ghammābhitattā manujā pivanti, bhayañhi maṁ vindati sūta disvā;",
  "atk-s0514a2:1925": "Pucchāmi taṁ mātali devasārathi, ime nu maccā kimakaṁsu pāpaṁ;",
  "atk-s0514a2:1926": "Yeme janā lohitapubbabhakkhā.",
  "atk-s0514a2:1927": "485.",
  "atk-s0514a2:1928": " ‘‘Tassa puṭṭho viyākāsi, mātali devasārathi;",
  "atk-s0514a2:1929": "Vipākaṁ pāpakammānaṁ, jānaṁ akkhāsijānato.",
  "atk-s0514a2:1930": "486.",
  "atk-s0514a2:1931": " ‘‘Ye mātaraṁ vā pitaraṁ vā jīvaloke, pārājikā arahante hananti;",
  "atk-s0514a2:1932": "Te luddakammā pasavetva pāpaṁ, teme janā lohitapubbabhakkhā’’ti.",
  "atk-s0514a2:1933_0": "Tattha ghammābhitattāti santāpena pīḷitā. Pārājikāti parājitā jarājiṇṇe mātāpitaro",
  "atk-s0514a2:1933_1": "ghātetvā gihibhāveyeva pārājikaṁ pattā. Arahanteti pūjāvisesassa anucchavike. Hanantīti",
  "atk-s0514a2:1933_2": "dukkarakārake mātāpitaro mārenti. Apica ‘‘arahante’’ti padena buddhasāvakepi saṅgaṇhāti.",
  "atk-s0514a2:1934_0": "Aparasmimpi ussadaniraye nirayapālā nerayikānaṁ tālappamāṇena jalitaayabaḷisena jivhaṁ",
  "atk-s0514a2:1934_1": "vijjhitvā ākaḍḍhitvā te satte jalitaayapathaviyaṁ pātetvā usabhacammaṁ viya pattharitvā",
  "atk-s0514a2:1934_2": "saṅkusatena hananti. Te thale khittamacchā viya phandanti, tañca dukkhaṁ sahituṁ",
  "atk-s0514a2:1934_3": "asakkontā rodantā paridevantā mukhena kheḷaṁ muñcanti. Tasmiṁ rājā mātalinā dassite āha –",
  "atk-s0514a2:1935": "487.",
  "atk-s0514a2:1936": " ‘‘Jivha ca passa baḷisena viddhaṁ, vihataṁ yathā saṅkusatena cammaṁ;",
  "atk-s0514a2:1937": "Phandanti macchāva thalamhi khittā, muñcanti kheḷaṁ rudamānā kimete.",
  "atk-s0514a2:1938": "488.",
  "atk-s0514a2:1939": " ‘‘Bhayañhi maṁ vindati sūta disvā, pucchāmi taṁ mātali devasārathi;",
  "atk-s0514a2:1940": "Ime nu maccā kimakaṁsu pāpaṁ, yeme janā vaṅkaghastā sayantī’’ti.",
  "atk-s0514a2:1941": "489.",
  "atk-s0514a2:1942": " ‘‘Tassa puṭṭho viyākāsi, mātali devasārathi;",
  "atk-s0514a2:1943": "Vipākaṁ pāpakammānaṁ, jānaṁ akkhāsijānato.",
  "atk-s0514a2:1944": "490.",
  "atk-s0514a2:1945": " ‘‘Ye keci sandhānagatā manussā, agghena agghaṁ kayaṁ hāpayanti;",
  "atk-s0514a2:1946": "Kūṭena kūṭaṁ dhanalobhahetu, channaṁ yathā vāricaraṁ vadhāya.",
  "atk-s0514a2:1947": "491.",
  "atk-s0514a2:1948": " ‘‘Na hi kūṭakārissa bhavanti tāṇā, sakehi kammehi purakkhatassa;",
  "atk-s0514a2:1949": "Te luddakammā pasavetva pāpaṁ, teme janā vaṅkaghastā sayantī’’ti.",
  "atk-s0514a2:1950_0": "Tattha kimeteti kiṁkāraṇā ete. Vaṅkaghastāti gilitabaḷisā. Sandhānagatāti sandhānaṁ",
  "atk-s0514a2:1950_1": "mariyādaṁ gatā, agghāpanakaṭṭhāne ṭhitāti attho. Agghena agghanti taṁ taṁ agghaṁ",
  "atk-s0514a2:1950_2": "lañjaṁ gahetvā hatthiassādīnaṁ vā jātarūparajatādīnaṁ vā tesaṁ tesaṁ saviññāṇakāviññāṇakānaṁ",
  "atk-s0514a2:1950_3": "agghaṁ hāpenti. Kayanti taṁ hāpentā kāyikānaṁ kayaṁ hāpenti, sate dātabbe paṇṇāsaṁ",
  "atk-s0514a2:1950_4": "dāpenti, itaraṁ tehi saddhiṁ vibhajitvā gaṇhanti. Kūṭena kūṭanti tulākūṭādīsu taṁ",
  "atk-s0514a2:1950_5": "taṁ kūṭaṁ. Dhanalobhahetūti dhanalobhena etaṁ kūṭakammaṁ karonti. Channaṁ yathā vāricaraṁ",
  "atk-s0514a2:1950_6": "vadhāyāti taṁ pana kammaṁ karontāpi madhuravācāya tathā katabhāvaṁ paṭicchannaṁ katvā",
  "atk-s0514a2:1950_7": "yathā vāricaraṁ macchaṁ vadhāya upagacchantā baḷisaṁ āmisena paṭicchannaṁ katvā taṁ",
  "atk-s0514a2:1950_8": "vadhenti, evaṁ paṭicchannaṁ katvā taṁ kammaṁ karonti. Na hi kūṭakārissāti paṭicchannaṁ",
  "atk-s0514a2:1950_9": "mama kammaṁ, na taṁ koci jānātīti maññamānassa hi kūṭakārissa tāṇā nāma na honti.",
  "atk-s0514a2:1950_10": "So tehi kammehi purakkhato patiṭṭhaṁ na labhati.",
  "atk-s0514a2:1951": "492.",
  "atk-s0514a2:1952": " ‘‘Nārī imā samparibhinnagattā, paggayha kandanti bhuje dujaccā;",
  "atk-s0514a2:1953": "Sammakkhitā lohitapubbalittā, gāvo yathā āghātane vikantā;",
  "atk-s0514a2:1954": "Tā bhūmibhāgasmiṁ sadā nikhātā, khandhātivattanti sajotibhūtā.",
  "atk-s0514a2:1955": "493.",
  "atk-s0514a2:1956": " ‘‘Bhayañhi maṁ vindati sūta disvā, pucchāmi taṁ mātali devasārathi;",
  "atk-s0514a2:1957": "Imā nu nāriyo kimakaṁsu pāpaṁ, yā bhūmibhāgasmiṁ sadā nikhātā;",
  "atk-s0514a2:1958": "Khandhātivattanti sajotibhūtā.",
  "atk-s0514a2:1959": "494.",
  "atk-s0514a2:1960": " ‘‘Tassa puṭṭho viyākāsi, mātali devasārathi;",
  "atk-s0514a2:1961": "Vipākaṁ pāpakammānaṁ, jānaṁ akkhāsijānato.",
  "atk-s0514a2:1962": "495.",
  "atk-s0514a2:1963": " ‘‘Kolitthiyāyo idha jīvaloke, asuddhakammā asataṁ acāruṁ;",
  "atk-s0514a2:1964": "Tā dittarūpā pati vippahāya, aññaṁ acāruṁ ratikhiḍḍahetu;",
  "atk-s0514a2:1965": "Tā jīvalokasmiṁ ramāpayitvā, khandhātivattanti sajotibhūtā’’ti.",
  "atk-s0514a2:1966_0": "Tattha nārīti itthiyo. Samparibhinnagattāti suṭṭhu samantato bhinnasarīrā. Dujaccāti",
  "atk-s0514a2:1966_1": "dujjātikā virūpā jegucchā. Āghātaneti gāvaghātaṭṭhāne. Vikantāti chinnasīsā gāvo",
  "atk-s0514a2:1966_2": "viya pubbalohitalittā hutvā . Sadā nikhātāti niccaṁ jalitaayapathaviyaṁ kaṭimattaṁ",
  "atk-s0514a2:1966_3": "pavesetvā nikhaṇitvā ṭhapitā viya ṭhitā. Khandhātivattantīti samma mātali, tā nāriyo",
  "atk-s0514a2:1966_4": "ete pabbatakkhandhā atikkamanti. Tāsaṁ kira evaṁ kaṭippamāṇaṁ pavisitvā ṭhitakāle",
  "atk-s0514a2:1966_5": "puratthimāya disāya jalitaayapabbato samuṭṭhahitvā asani viya viravanto āgantvā sarīraṁ",
  "atk-s0514a2:1966_6": "saṇhakaraṇī viya pisanto gacchati. Tasmiṁ ativattitvā pacchimapasse ṭhite puna ca",
  "atk-s0514a2:1966_7": "tāsaṁ sarīraṁ pātu bhavati. Tā dukkhaṁ adhivāsetuṁ asakkontiyo bāhā paggayha kandanti.",
  "atk-s0514a2:1966_8": "Sesadisāsu vuṭṭhitesu jalitapabbatesupi eseva nayo. Dve pabbatā samuṭṭhāya ucchughaṭikaṁ",
  "atk-s0514a2:1966_9": "viya pīḷenti, lohitaṁ pakkuthitaṁ sandati. Kadāci tayo pabbatā samuṭṭhāya pīḷenti.",
  "atk-s0514a2:1966_10": "Kadāci cattāro pabbatā samuṭṭhāya tāsaṁ sarīraṁ pīḷenti. Tenāha ‘‘khandhātivattantī’’ti.",
  "atk-s0514a2:1967_0": "Kolitthiyāyoti kule patiṭṭhitā kuladhītaro. Asataṁ acārunti asaññatakammaṁ kariṁsu.",
  "atk-s0514a2:1967_1": "Dittarūpāti saṭharūpā dhuttajātikā hutvā. Pati vippahāyāti attano patiṁ pajahitvā.",
  "atk-s0514a2:1967_2": "Acārunti agamaṁsu. Ratikhiḍḍahetūti kāmaratihetu ceva khiḍḍāhetu ca. Ramāpayitvāti",
  "atk-s0514a2:1967_3": "parapurisehi saddhiṁ attano cittaṁ ramāpayitvā idha upapannā. Atha tāsaṁ sarīraṁ",
  "atk-s0514a2:1967_4": "ime khandhātivattanti sajotibhūtāti.",
  "atk-s0514a2:1968": "496.",
  "atk-s0514a2:1969": " ‘‘Pāde gahetvā kissa ime puneke, avaṁsirā narake pātayanti;",
  "atk-s0514a2:1970": "Bhayañhi maṁ vindati sūta disvā, pucchāmi taṁ mātali devasārathi;",
  "atk-s0514a2:1971": "Ime nu maccā kimakaṁsu pāpaṁ, yeme janā avaṁsirā narake pātayanti.",
  "atk-s0514a2:1972": "497.",
  "atk-s0514a2:1973": " ‘‘Tassa puṭṭho viyākāsi, mātali devasārathi;",
  "atk-s0514a2:1974": "Vipākaṁ pāpakammānaṁ, jānaṁ akkhāsijānato.",
  "atk-s0514a2:1975": "498.",
  "atk-s0514a2:1976": " ‘‘Ye jīvalokasmiṁ asādhukammino, parassa dārāni atikkamanti;",
  "atk-s0514a2:1977": "Te tādisā uttamabhaṇḍathenā, teme janā avaṁsirā narake pātayanti.",
  "atk-s0514a2:1978": "499.",
  "atk-s0514a2:1979": " ‘‘Te vassapūgāni bahūni tattha, nirayesu dukkhaṁ vedanaṁ vedayanti;",
  "atk-s0514a2:1980": "Na hi pāpakārissa bhavanti tāṇā, sakehi kammehi purakkhatassa;",
  "atk-s0514a2:1981": "Te luddakammā pasavetva pāpaṁ, teme janā avaṁsirā narake pātayantī’’ti.",
  "atk-s0514a2:1982_0": "Tattha naraketi jalitaaṅgārapuṇṇe mahāāvāṭe. Te kira vajaṁ apavisantiyo gāvo viya",
  "atk-s0514a2:1982_1": "nirayapālehi nānāvudhāni gahetvā vijjhiyamānā pothiyamānā yadā taṁ narakaṁ upagacchanti,",
  "atk-s0514a2:1982_2": "atha te nirayapālā uddhaṁpāde katvā tattha pātayanti khipanti. Evaṁ te pātiyamāne",
  "atk-s0514a2:1982_3": "disvā pucchanto evamāha. Uttamabhaṇḍathenāti manussehi piyāyitassa varabhaṇḍassa thenakā.",
  "atk-s0514a2:1983": "Evañca pana vatvā mātalisaṅgāhako taṁ nirayaṁ antaradhāpetvā rathaṁ purato pesetvā micchādiṭṭhikānaṁ paccanaṭṭhānaṁ nirayaṁ dassesi. Tena puṭṭho cassa viyākāsi.",
  "atk-s0514a2:1984": "500.",
  "atk-s0514a2:1985": " ‘‘Uccāvacāme vividhā upakkamā, nirayesu dissanti sughorarūpā;",
  "atk-s0514a2:1986": "Bhayañhi maṁ vindati sūta disvā, pucchāmi taṁ mātali devasārathi;",
  "atk-s0514a2:1987": "Ime nu maccā kimakaṁsu pāpaṁ, yeme janā adhimattā dukkhā tibbā;",
  "atk-s0514a2:1988": "Kharā kaṭukā vedanā vedayanti.",
  "atk-s0514a2:1989": "501.",
  "atk-s0514a2:1990": " ‘‘Tassa puṭṭho viyākāsi, mātali devasārathi;",
  "atk-s0514a2:1991": "Vipākaṁ pāpakammānaṁ, jānaṁ akkhāsijānato.",
  "atk-s0514a2:1992": "502.",
  "atk-s0514a2:1993": " ‘‘Ye jīvalokasmiṁ supāpadiṭṭhino, vissāsakammāni karonti mohā;",
  "atk-s0514a2:1994": "Parañca diṭṭhīsu samādapenti, te pāpadiṭṭhiṁ pasavetva pāpaṁ;",
  "atk-s0514a2:1995": "Teme janā adhimattā dukkhā tibbā, kharā kaṭukā vedanā vedayantī’’ti.",
  "atk-s0514a2:1996_0": "Tattha uccāvacāmeti uccā avacā ime, khuddakā ca mahantā cāti attho. Upakkamāti kāraṇappayogā.",
  "atk-s0514a2:1996_1": "Supāpadiṭṭhinoti ‘‘natthi dinna’’ntiādikāya dasavatthukāya micchādiṭṭhiyā suṭṭhu",
  "atk-s0514a2:1996_2": "pāpadiṭṭhino. Vissāsakammānīti tāya diṭṭhiyā vissāsena tannissitā hutvā nānāvidhāni",
  "atk-s0514a2:1996_3": "pāpakammāni karonti. Temeti te ime janā evarūpaṁ dukkhaṁ anubhavanti.",
  "atk-s0514a2:1997_0": "Iti rañño micchādiṭṭhikānaṁ paccananirayaṁ ācikkhi. Devalokepi devagaṇā rañño āgamanamaggaṁ",
  "atk-s0514a2:1997_1": "olokayamānā sudhammāyaṁ devasabhāyaṁ nisīdiṁsuyeva. Sakkopi ‘‘kiṁ nu kho, mātali,",
  "atk-s0514a2:1997_2": "cirāyatī’’ti upadhārento taṁ kāraṇaṁ ñatvā ‘‘mātali, attano dūtavisesaṁ dassetuṁ",
  "atk-s0514a2:1997_3": "‘mahārāja, asukakammaṁ katvā asukaniraye nāma paccantī’ti niraye dassento vicarati,",
  "atk-s0514a2:1997_4": "nimirañño pana appameva āyu khīyetha, nirayadassanaṁ nāssa pariyantaṁ gaccheyyā’’ti",
  "atk-s0514a2:1997_5": "ekaṁ mahājavaṁ devaputtaṁ pesesi ‘‘tvaṁ ‘sīghaṁ rājānaṁ gahetvā āgacchatū’ti mātalissa",
  "atk-s0514a2:1997_6": "vadehī’’ti. So ‘‘sādhū’’ti sampaṭicchitvā javena gantvā ārocesi. Mātali, tassa vacanaṁ",
  "atk-s0514a2:1997_7": "sutvā ‘‘na sakkā cirāyitu’’nti rañño ekapahāreneva catūsu disāsu bahū niraye dassetvā gāthamāha –",
  "atk-s0514a2:1998": "503.",
  "atk-s0514a2:1999": " ‘‘Viditāni te mahārāja, āvāsaṁ pāpakamminaṁ;",
  "atk-s0514a2:2000": "Ṭhānāni luddakammānaṁ, dussīlānañca yā gati;",
  "atk-s0514a2:2001": "Uyyāhi dāni rājīsi, devarājassa santike’’ti.",
  "atk-s0514a2:2002_0": "Tassattho – mahārāja, imaṁ pāpakammīnaṁ sattānaṁ āvāsaṁ disvā luddakammānañca ṭhānāni",
  "atk-s0514a2:2002_1": "tayā viditāni. Dussīlānañca yā gati nibbatti, sāpi te viditā. Idāni devarājassa santike",
  "atk-s0514a2:2002_2": "dibbasampattiṁ dassanatthaṁ uyyāhi gacchāhi, mahārājāti.",
  "atk-s0514a2:2003": "Nirayakaṇḍaṁ niṭṭhitaṁ.",
  "atk-s0514a2:2004": "Saggakaṇḍaṁ",
  "atk-s0514a2:2005_0": "Evañca pana vatvā mātali devalokābhimukhaṁ rathaṁ pesesi. Rājā devalokaṁ gacchanto",
  "atk-s0514a2:2005_1": "dvādasayojanikaṁ maṇimayaṁ pañcathūpikaṁ sabbālaṅkārapaṭimaṇḍitaṁ uyyānapokkharaṇisampannaṁ",
  "atk-s0514a2:2005_2": "kapparukkhaparivutaṁ bīraṇiyā devadhītāya ākāsaṭṭhakavimānaṁ disvā, tañca devadhītaraṁ",
  "atk-s0514a2:2005_3": "antokūṭāgāre sayanapiṭṭhe nisinnaṁ accharāsahassaparivutaṁ maṇisīhapañjaraṁ vivaritvā",
  "atk-s0514a2:2005_4": "olokentiṁ disvā mātaliṁ pucchanto gāthamāha. Itaropissa byākāsi.",
  "atk-s0514a2:2006": "504.",
  "atk-s0514a2:2007": " ‘‘Pañcathūpaṁ dissatidaṁ vimānaṁ, mālāpiḷandhā sayanassa majjhe;",
  "atk-s0514a2:2008": "Tatthacchati nārī mahānubhāvā, uccāvacaṁ iddhi vikubbamānā.",
  "atk-s0514a2:2009": "505.",
  "atk-s0514a2:2010": " ‘‘Vittī hi maṁ vindati sūta disvā, pucchāmi taṁ mātali devasārathi;",
  "atk-s0514a2:2011": "Ayaṁ nu nārī kimakāsi sādhuṁ, yā modati saggapattā vimāne.",
  "atk-s0514a2:2012": "506.",
  "atk-s0514a2:2013": " ‘‘Tassa puṭṭho viyākāsi, mātali devasārathi;",
  "atk-s0514a2:2014": "Vipākaṁ puññakammānaṁ, jānaṁ akkhāsijānato.",
  "atk-s0514a2:2015": "507.",
  "atk-s0514a2:2016": " ‘‘Yadi te sutā bīraṇī jīvaloke, āmāyadāsī ahu brāhmaṇassa;",
  "atk-s0514a2:2017": "Sā pattakālaṁ atithiṁ viditvā, mātāva puttaṁ sakimābhinandī;",
  "atk-s0514a2:2018": "Saṁyamā saṁvibhāgā ca, sā vimānasmi modatī’’ti.",
  "atk-s0514a2:2019_0": "Tattha pañcathūpanti pañcahi kūṭāgārehi samannāgataṁ. Mālāpiḷandhāti mālādīhi sabbābharaṇehi",
  "atk-s0514a2:2019_1": "paṭimaṇḍitāti attho. Tatthacchatīti tasmiṁ vimāne acchati. Uccāvacaṁ iddhi vikubbamānāti",
  "atk-s0514a2:2019_2": "nānappakāraṁ deviddhiṁ dassayamānā. Disvāti etaṁ disvā ṭhitaṁ maṁ vitti vindati paṭilabhati,",
  "atk-s0514a2:2019_3": "vittisantako viya homi tuṭṭhiyā atibhūtattāti attho. Āmāyadāsīti gehadāsiyā kucchimhi",
  "atk-s0514a2:2019_4": "jātadāsī. Ahu brāhmaṇassāti sā kira kassapadasabalassa kāle ekassa brāhmaṇassa dāsī",
  "atk-s0514a2:2019_5": "ahosi. Sā pattakālanti tena brāhmaṇena aṭṭha salākabhattāni saṅghassa pariccattāni",
  "atk-s0514a2:2019_6": "ahesuṁ. So gehaṁ gantvā ‘‘sve paṭṭhāya ekekassa bhikkhussa ekekaṁ kahāpaṇagghanakaṁ",
  "atk-s0514a2:2019_7": "katvā aṭṭha salākabhattāni sampādeyyāsī’’ti brāhmaṇiṁ āha. Sā ‘‘sāmi, bhikkhu nāma",
  "atk-s0514a2:2019_8": "dhutto, nāhaṁ sakkhissāmī’’ti paṭikkhipi. Dhītaropissa paṭikkhipiṁsu. So dāsiṁ ‘‘sakkhissasi",
  "atk-s0514a2:2019_9": "ammā’’ti āha. Sā ‘‘sakkhissāmi ayyā’’ti sampaṭicchitvā sakkaccaṁ yāgukhajjakabhattādīni",
  "atk-s0514a2:2019_10": "sampādetvā salākaṁ labhitvā āgataṁ pattakālaṁ atithiṁ viditvā haritagomayupalitte",
  "atk-s0514a2:2019_11": "katapupphupahāre supaññattāsane nisīdāpetvā yathā nāma vippavāsā āgataṁ puttaṁ mātā",
  "atk-s0514a2:2019_12": "sakiṁ abhinandati, tathā niccakālaṁ abhinandati, sakkaccaṁ parivisati, attano santakampi",
  "atk-s0514a2:2019_13": "kiñci deti. Saṁyamā saṁvibhāgā cāti sā sīlavatī ahosi cāgavatī ca, tasmā tena sīlena",
  "atk-s0514a2:2019_14": "ceva cāgena ca imasmiṁ vimāne modati. Atha vā saṁyamāti indriyadamanā.",
  "atk-s0514a2:2020_0": "Evañca pana vatvā mātali purato rathaṁ pesetvā soṇadinnadevaputtassa satta kanakavimānāni",
  "atk-s0514a2:2020_1": "dassesi. So tāni ca tassa ca sirisampattiṁ disvā tena katakammaṁ pucchi. Itaropissa byākāsi.",
  "atk-s0514a2:2021": "508.",
  "atk-s0514a2:2022": " ‘‘Daddallamānā ābhenti, vimānā satta nimmitā;",
  "atk-s0514a2:2023": "Tattha yakkho mahiddhiko, sabbābharaṇabhūsito;",
  "atk-s0514a2:2024": "Samantā anupariyāti, nārīgaṇapurakkhato.",
  "atk-s0514a2:2025": "509.",
  "atk-s0514a2:2026": " ‘‘Vittī hi maṁ vindati sūta disvā, pucchāmi taṁ mātali devasārathi;",
  "atk-s0514a2:2027": "Ayaṁ nu macco kimakāsi sādhuṁ, yo modati saggapatto vimāne.",
  "atk-s0514a2:2028": "510.",
  "atk-s0514a2:2029": " ‘‘Tassa puṭṭho viyākāsi, mātali devasārathi;",
  "atk-s0514a2:2030": "Vipākaṁ puññakammānaṁ, jānaṁ akkhāsijānato.",
  "atk-s0514a2:2031": "511.",
  "atk-s0514a2:2032": " ‘‘Soṇadinno gahapati, esa dānapatī ahu;",
  "atk-s0514a2:2033": "Esa pabbajituddissa, vihāre satta kārayi.",
  "atk-s0514a2:2034": "512.",
  "atk-s0514a2:2035": " ‘‘Sakkaccaṁ te upaṭṭhāsi, bhikkhavo tattha vāsike;",
  "atk-s0514a2:2036": "Acchādanañca bhattañca, senāsanaṁ padīpiyaṁ;",
  "atk-s0514a2:2037": "Adāsi ujubhūtesu, vippasannena cetasā.",
  "atk-s0514a2:2038": "513.",
  "atk-s0514a2:2039": " ‘‘Cātuddasiṁ pañcadasiṁ, yā ca pakkhassa aṭṭhamī;",
  "atk-s0514a2:2040": "Pāṭihāriyapakkhañca, aṭṭhaṅgasusamāgataṁ.",
  "atk-s0514a2:2041": "514.",
  "atk-s0514a2:2042": " ‘‘Uposathaṁ upavasī, sadā sīlesu saṁvuto;",
  "atk-s0514a2:2043": "Saṁyamā saṁvibhāgā ca, so vimānasmi modatī’’ti.",
  "atk-s0514a2:2044_0": "Tattha daddallamānāti jalamānā. Ābhentīti taruṇasūriyo viya obhāsanti. Tatthāti tesu",
  "atk-s0514a2:2044_1": "paṭipāṭiyā ṭhitesu sattasu vimānesu. Yakkhoti eko devaputto. Soṇadinnoti mahārāja,",
  "atk-s0514a2:2044_2": "ayaṁ pubbe kassapadasabalassa kāle kāsiraṭṭhe aññatarasmiṁ nigame soṇadinno nāma",
  "atk-s0514a2:2044_3": "gahapati dānapati ahosi. So pabbajite uddissa satta vihārakuṭiyo kāretvā tattha vāsike",
  "atk-s0514a2:2044_4": "bhikkhū catūhi paccayehi sakkaccaṁ upaṭṭhāsi, uposathañca upavasi, niccaṁ sīlesu",
  "atk-s0514a2:2044_5": "ca saṁvuto ahosi. So tato cavitvā idhūpapanno modatīti attho. Ettha ca pāṭihāriyapakkhanti",
  "atk-s0514a2:2044_6": "idaṁ pana aṭṭhamīuposathassa paccuggamanānugamanavasena sattaminavamiyo, cātuddasīpannarasīnaṁ",
  "atk-s0514a2:2044_7": "paccuggamanānugamanavasena terasīpāṭipade ca sandhāya vuttaṁ.",
  "atk-s0514a2:2045_0": "Evaṁ soṇadinnassa katakammaṁ kathetvā purato rathaṁ pesetvā phalikavimānaṁ dassesi.",
  "atk-s0514a2:2045_1": "Taṁ ubbedhato pañcavīsatiyojanaṁ anekasatehi sattaratanamayatthambhehi samannāgataṁ,",
  "atk-s0514a2:2045_2": "anekasatakūṭāgārapaṭimaṇḍitaṁ , kiṅkiṇikajālāparikkhittaṁ, samussitasuvaṇṇarajatamayadhajaṁ,",
  "atk-s0514a2:2045_3": "nānāpupphavicittauyyānavanavibhūsitaṁ, ramaṇīyapokkharaṇisamannāgataṁ, naccagītavāditādīsu",
  "atk-s0514a2:2045_4": "chekāhi accharāhi samparikiṇṇaṁ. Taṁ disvā rājā tāsaṁ accharānaṁ katakammaṁ pucchi, itaropissa byākāsi.",
  "atk-s0514a2:2046": "515.",
  "atk-s0514a2:2047": " ‘‘Pabhāsati midaṁ byamhaṁ, phalikāsu sunimmitaṁ;",
  "atk-s0514a2:2048": "Nārīvaragaṇākiṇṇaṁ, kūṭāgāravarocitaṁ;",
  "atk-s0514a2:2049": "Upetaṁ annapānehi, naccagītehi cūbhayaṁ.",
  "atk-s0514a2:2050": "516.",
  "atk-s0514a2:2051": " ‘‘Vittī hi maṁ vindati sūta disvā, pucchāmi taṁ mātali devasārathi;",
  "atk-s0514a2:2052": "Ime nu maccā kimakaṁsu sādhuṁ, yā modare saggapattā vimāne.",
  "atk-s0514a2:2053": "517.",
  "atk-s0514a2:2054": " ‘‘Tassa puṭṭho viyākāsi, mātali devasārathi;",
  "atk-s0514a2:2055": "Vipākaṁ puññakammānaṁ, jānaṁ akkhāsijānato.",
  "atk-s0514a2:2056": "518.",
  "atk-s0514a2:2057": " ‘‘Yā kāci nāriyo idha jīvaloke, sīlavantiyo upāsikā;",
  "atk-s0514a2:2058": "Dāne ratā niccaṁ pasannacittā, sacce ṭhitā uposathe appamattā;",
  "atk-s0514a2:2059": "Saṁyamā saṁvibhāgā ca, tā vimānasmi modare’’ti.",
  "atk-s0514a2:2060_0": "Tattha byamhanti vimānaṁ, pāsādoti vuttaṁ hoti. Phalikāsūti phalikabhittīsu. Nārīvaragaṇākiṇṇanti",
  "atk-s0514a2:2060_1": "varanārigaṇehi ākiṇṇaṁ. Kūṭāgāravarocitanti varakūṭāgārehi ocitaṁ samocitaṁ, vaḍḍhitanti",
  "atk-s0514a2:2060_2": "attho. Ubhayanti ubhayehi. ‘‘Yā kācī’’ti idaṁ kiñcāpi aniyametvā vuttaṁ, tā pana",
  "atk-s0514a2:2060_3": "kassapabuddhasāsane bārāṇasiyaṁ upāsikā hutvā gaṇabandhanena etāni vuttappakārāni",
  "atk-s0514a2:2060_4": "puññāni katvā taṁ dibbasampattiṁ pattāti veditabbā.",
  "atk-s0514a2:2061_0": "Athassa so purato rathaṁ pesetvā ekaṁ ramaṇīyaṁ maṇivimānaṁ dassesi. Taṁ same bhūmibhāge",
  "atk-s0514a2:2061_1": "patiṭṭhitaṁ ubbedhasampannaṁ maṇipabbato viya obhāsamānaṁ tiṭṭhati, dibbagītavāditaninnāditaṁ",
  "atk-s0514a2:2061_2": "bahūhi devaputtehi samparikiṇṇaṁ. Taṁ disvā rājā tesaṁ devaputtānaṁ katakammaṁ pucchi, itaropissa byākāsi.",
  "atk-s0514a2:2062": "519.",
  "atk-s0514a2:2063": " ‘‘Pabhāsati midaṁ byamhaṁ, veḷuriyāsu nimmitaṁ;",
  "atk-s0514a2:2064": "Upetaṁ bhūmibhāgehi, vibhattaṁ bhāgaso mitaṁ.",
  "atk-s0514a2:2065": "520.",
  "atk-s0514a2:2066": " ‘‘Āḷambarā mudiṅgā ca, naccagītā suvāditā;",
  "atk-s0514a2:2067": "Dibbā saddā niccharanti, savanīyā manoramā.",
  "atk-s0514a2:2068": "521.",
  "atk-s0514a2:2069": " ‘‘Nāhaṁ evaṁgataṁ jātu, evaṁsuruciraṁ pure;",
  "atk-s0514a2:2070": "Saddaṁ samabhijānāmi, diṭṭhaṁ vā yadi vā sutaṁ.",
  "atk-s0514a2:2071": "522.",
  "atk-s0514a2:2072": " ‘‘Vittī hi maṁ vindati sūta disvā, pucchāmi taṁ mātali devasārathi;",
  "atk-s0514a2:2073": "Ime nu maccā kimakaṁsu sādhuṁ, ye modare saggapattā vimāne.",
  "atk-s0514a2:2074": "523.",
  "atk-s0514a2:2075": " ‘‘Tassa puṭṭho viyākāsi, mātali devasārathi;",
  "atk-s0514a2:2076": "Vipākaṁ puññakammānaṁ, jānaṁ akkhāsijānato.",
  "atk-s0514a2:2077": "524.",
  "atk-s0514a2:2078": " ‘‘Ye keci maccā idha jīvaloke, sīlavantā upāsakā;",
  "atk-s0514a2:2079": "Ārāme udapāne ca, papā saṅkamanāni ca;",
  "atk-s0514a2:2080": "Arahante sītibhūte, sakkaccaṁ paṭipādayuṁ.",
  "atk-s0514a2:2081": "525.",
  "atk-s0514a2:2082": " ‘‘Cīvaraṁ piṇḍapātañca, paccayaṁ sayanāsanaṁ;",
  "atk-s0514a2:2083": "Adaṁsu ujubhūtesu, vippasannena cetasā.",
  "atk-s0514a2:2084": "526.",
  "atk-s0514a2:2085": " ‘‘Cātuddasiṁ pañcadasiṁ, yā ca pakkhassa aṭṭhamī;",
  "atk-s0514a2:2086": "Pāṭihāriyapakkhañca, aṭṭhaṅgasusamāgataṁ.",
  "atk-s0514a2:2087": "527.",
  "atk-s0514a2:2088": " ‘‘Uposathaṁ upavasuṁ, sadā sīlesu saṁvutā;",
  "atk-s0514a2:2089": "Saṁyamā saṁvibhāgā ca, te vimānasmi modare’’ti.",
  "atk-s0514a2:2090_0": "Tattha veḷuriyāsūti veḷuriyabhittīsu. Bhūmibhāgehīti ramaṇīyehi bhūmibhāgehi upetaṁ.",
  "atk-s0514a2:2090_1": "Āḷambarā mudiṅgā cāti ete dve ettha vajjanti. Naccagītā suvāditāti nānappakārāni",
  "atk-s0514a2:2090_2": "naccāni ceva gītāni ca aparesampi tūriyānaṁ suvāditāni cettha pavattanti. Evaṁgatanti",
  "atk-s0514a2:2090_3": "evaṁ manoramabhāvaṁ gataṁ. ‘‘Ye kecī’’ti idampi kāmaṁ aniyametvā vuttaṁ, te pana",
  "atk-s0514a2:2090_4": "kassapabuddhakāle bārāṇasivāsino upāsakā hutvā gaṇabandhanena etāni puññāni katvā",
  "atk-s0514a2:2090_5": "taṁ sampattiṁ pattāti veditabbā. Tattha paṭipādayunti paṭipādayiṁsu, tesaṁ adaṁsūti",
  "atk-s0514a2:2090_6": "attho. Paccayanti gilānapaccayaṁ. Adaṁsūti evaṁ nānappakārakaṁ dānaṁ adaṁsūti.",
  "atk-s0514a2:2091_0": "Itissa so tesaṁ katakammaṁ ācikkhitvā purato rathaṁ pesetvā aparampi phalikavimānaṁ",
  "atk-s0514a2:2091_1": "dassesi. Taṁ anekakūṭāgārapaṭimaṇḍitaṁ, nānākusumasañchannadibbataruṇavanapaṭimaṇḍitatīrāya,",
  "atk-s0514a2:2091_2": "vividhavihaṅgamaninnāditāya nimmalasalilāya nadiyā parikkhittaṁ , accharāgaṇaparivutassekassa",
  "atk-s0514a2:2091_3": "puññavato nivāsabhūtaṁ. Taṁ disvā rājā tassa katakammaṁ pucchi, itaropissa byākāsi.",
  "atk-s0514a2:2092": "528.",
  "atk-s0514a2:2093": " ‘‘Pabhāsati midaṁ byamhaṁ, phalikāsu sunimmitaṁ;",
  "atk-s0514a2:2094": "Nārīvaragaṇākiṇṇaṁ, kūṭāgāravarocitaṁ.",
  "atk-s0514a2:2095": "529.",
  "atk-s0514a2:2096": " ‘‘Upetaṁ annapānehi, naccagītehi cūbhayaṁ;",
  "atk-s0514a2:2097": "Najjo cānupariyāti, nānāpupphadumāyutā.",
  "atk-s0514a2:2098": "530.",
  "atk-s0514a2:2099": " ‘‘Vittī hi maṁ vindati sūta disvā, pucchāmi taṁ mātali devasārathi;",
  "atk-s0514a2:2100": "Ayaṁ nu macco kiṁmakāsi sādhuṁ, yo modatī saggapatto vimāne.",
  "atk-s0514a2:2101": "531.",
  "atk-s0514a2:2102": " ‘‘Tassa puṭṭho viyākāsi, mātali devasārathi;",
  "atk-s0514a2:2103": "Vipākaṁ puññakammānaṁ, jānaṁ akkhāsijānato.",
  "atk-s0514a2:2104": "532.",
  "atk-s0514a2:2105": " ‘‘Mithilāyaṁ gahapati, esa dānapatī ahu;",
  "atk-s0514a2:2106": "Ārāme udapāne ca, papā saṅkamanāni ca;",
  "atk-s0514a2:2107": "Arahante sītibhūte, sakkaccaṁ paṭipādayi.",
  "atk-s0514a2:2108": "533.",
  "atk-s0514a2:2109": " ‘‘Cīvaraṁ piṇḍapātañca, paccayaṁ sayanāsanaṁ;",
  "atk-s0514a2:2110": "Adāsi ujubhūtesu, vippasannena cetasā.",
  "atk-s0514a2:2111": "534.",
  "atk-s0514a2:2112": " ‘‘Cātuddasiṁ pañcadasiṁ, yā ca pakkhassa aṭṭhamī;",
  "atk-s0514a2:2113": "Pāṭihāriyapakkhañca, aṭṭhaṅgasusamāgataṁ.",
  "atk-s0514a2:2114": "535.",
  "atk-s0514a2:2115": " ‘‘Uposathaṁ upavasī, sadā sīlesu saṁvuto;",
  "atk-s0514a2:2116": "Saṁyamā saṁvibhāgā ca, so vimānasmi modatī’’ti.",
  "atk-s0514a2:2117_0": "Tattha najjoti vacanavipallāso, ekā nadī taṁ vimānaṁ parikkhipitvā gatāti attho.",
  "atk-s0514a2:2117_1": "Nānāpupphadumāyutāti sā nadī nānāpupphehi dumehi āyutā. Mithilāyanti esa mahārāja,",
  "atk-s0514a2:2117_2": "kassapabuddhakāle mithilanagare eko gahapati dānapati ahosi. So etāni ārāmaropanādīni",
  "atk-s0514a2:2117_3": "puññāni katvā imaṁ sampattiṁ pattoti.",
  "atk-s0514a2:2118_0": "Evamassa tena katakammaṁ ācikkhitvā purato rathaṁ pesetvā aparampi phalikavimānaṁ",
  "atk-s0514a2:2118_1": "dassesi. Taṁ purimavimānato atirekāya nānāpupphaphalasañchannāya taruṇavanaghaṭāya",
  "atk-s0514a2:2118_2": "samannāgataṁ. Taṁ disvā rājā tāya sampattiyā samannāgatassa devaputtassa katakammaṁ",
  "atk-s0514a2:2118_3": "pucchi, itaropissa byākāsi.",
  "atk-s0514a2:2119": "536.",
  "atk-s0514a2:2120": " ‘‘Pabhāsati midaṁ byamhaṁ, phalikāsu sunimmitaṁ;",
  "atk-s0514a2:2121": "Nārīvaragaṇākiṇṇaṁ, kūṭāgāravarocitaṁ.",
  "atk-s0514a2:2122": "537.",
  "atk-s0514a2:2123": " ‘‘Upetaṁ annapānehi, naccagītehi cūbhayaṁ;",
  "atk-s0514a2:2124": "Najjo cānupariyāti, nānāpupphadumāyutā.",
  "atk-s0514a2:2125": "538.",
  "atk-s0514a2:2126": " ‘‘Rājāyatanā kapitthā ca, ambā sālā ca jambuyo;",
  "atk-s0514a2:2127": "Tindukā ca piyālā ca, dumā niccaphalā bahū.",
  "atk-s0514a2:2128": "539.",
  "atk-s0514a2:2129": " ‘‘Vittī hi maṁ vindati sūta disvā, pucchāmi taṁ mātali devasārathi;",
  "atk-s0514a2:2130": "Ayaṁ nu macco kimakāsi sādhuṁ, yo modatī saggapatto vimāne.",
  "atk-s0514a2:2131": "540.",
  "atk-s0514a2:2132": " ‘‘Tassa puṭṭho viyākāsi, mātali devasārathi;",
  "atk-s0514a2:2133": "Vipākaṁ puññakammānaṁ, jānaṁ akkhāsijānato.",
  "atk-s0514a2:2134": "541.",
  "atk-s0514a2:2135": " ‘‘Mithilāyaṁ gahapati, esa dānapatī ahu;",
  "atk-s0514a2:2136": "Ārāme udapāne ca, papā saṅkamanāni ca;",
  "atk-s0514a2:2137": "Arahante sītibhūte, sakkaccaṁ paṭipādayi.",
  "atk-s0514a2:2138": "542.",
  "atk-s0514a2:2139": " ‘‘Cīvaraṁ piṇḍapātañca, paccayaṁ sayanāsanaṁ;",
  "atk-s0514a2:2140": "Adāsi ujubhūtesu, vippasannena cetasā.",
  "atk-s0514a2:2141": "543.",
  "atk-s0514a2:2142": " ‘‘Cātuddasiṁ pañcadasiṁ, yā ca pakkhassa aṭṭhamī;",
  "atk-s0514a2:2143": "Pāṭihāriyapakkhañca, aṭṭhaṅgasusamāgataṁ.",
  "atk-s0514a2:2144": "544.",
  "atk-s0514a2:2145": " ‘‘Uposathaṁ upavasī, sadā sīlesu saṁvuto;",
  "atk-s0514a2:2146": "Saṁyamā saṁvibhāgā ca, so vimānasmi modatī’’ti.",
  "atk-s0514a2:2147": "Tattha mithilāyanti esa, mahārāja, kassapabuddhakāle videharaṭṭhe mithilanagare eko gahapati dānapati ahosi. So etāni puññāni katvā imaṁ sampattiṁ pattoti.",
  "atk-s0514a2:2148": "Evamassa tena katakammaṁ ācikkhitvā purato rathaṁ pesetvā purimasadisameva aparampi veḷuriyavimānaṁ dassetvā tattha sampattiṁ anubhavantassa devaputtassa katakammaṁ puṭṭho ācikkhi.",
  "atk-s0514a2:2149": "545.",
  "atk-s0514a2:2150": " ‘‘Pabhāsati midaṁ byamhaṁ, veḷuriyāsu nimmitaṁ;",
  "atk-s0514a2:2151": "Upetaṁ bhūmibhāgehi, vibhattaṁ bhāgaso mitaṁ.",
  "atk-s0514a2:2152": "546.",
  "atk-s0514a2:2153": " ‘‘Āḷambarā mudiṅgā ca, naccagītā suvāditā;",
  "atk-s0514a2:2154": "Dibyā saddā niccharanti, savanīyā manoramā.",
  "atk-s0514a2:2155": "547.",
  "atk-s0514a2:2156": " ‘‘Nāhaṁ evaṁgataṁ jātu, evaṁsuruciraṁ pure;",
  "atk-s0514a2:2157": "Saddaṁ samabhijānāmi, diṭṭhaṁ vā yadi vā sutaṁ.",
  "atk-s0514a2:2158": "548.",
  "atk-s0514a2:2159": " ‘‘Vittī hi maṁ vindati sūta disvā, pucchāmi taṁ mātali devasārathi;",
  "atk-s0514a2:2160": "Ayaṁ nu macco kimakāsi sādhuṁ, yo modatī saggapatto vimāne.",
  "atk-s0514a2:2161": "549.",
  "atk-s0514a2:2162": " ‘‘Tassa puṭṭho viyākāsi, mātali devasārathi;",
  "atk-s0514a2:2163": "Vipākaṁ puññakammānaṁ, jānaṁ akkhāsijānato.",
  "atk-s0514a2:2164": "550.",
  "atk-s0514a2:2165": " ‘‘Bārāṇasiyaṁ gahapati, esa dānapatī ahu;",
  "atk-s0514a2:2166": "Ārāme udapāne ca, papā saṅkamanāni ca;",
  "atk-s0514a2:2167": "Arahante sītibhūte, sakkaccaṁ paṭipādayi.",
  "atk-s0514a2:2168": "551.",
  "atk-s0514a2:2169": " ‘‘Cīvaraṁ piṇḍapātañca, paccayaṁ sayanāsanaṁ;",
  "atk-s0514a2:2170": "Adāsi ujubhūtesu, vippasannena cetasā.",
  "atk-s0514a2:2171": "552.",
  "atk-s0514a2:2172": " ‘‘Cātuddasiṁ pañcadasiṁ, yā ca pakkhassa aṭṭhamī;",
  "atk-s0514a2:2173": "Pāṭihāriyapakkhañca, aṭṭhaṅgasusamāgataṁ.",
  "atk-s0514a2:2174": "553.",
  "atk-s0514a2:2175": " ‘‘Uposathaṁ upavasī, sadā sīlesu saṁvuto;",
  "atk-s0514a2:2176": "Saṁyamā saṁvibhāgā ca, so vimānasmi modatī’’ti.",
  "atk-s0514a2:2177": "Athassa purato rathaṁ pesetvā bālasūriyasannibhaṁ kanakavimānaṁ dassetvā tattha nivāsino devaputtassa sampattiṁ puṭṭho ācikkhi.",
  "atk-s0514a2:2178": "554.",
  "atk-s0514a2:2179": " ‘‘Yathā udayamādicco, hoti lohitako mahā;",
  "atk-s0514a2:2180": "Tathūpamaṁ idaṁ byamhaṁ, jātarūpassa nimmitaṁ.",
  "atk-s0514a2:2181": "555.",
  "atk-s0514a2:2182": " ‘‘Vittī hi maṁ vindati sūta disvā, pucchāmi taṁ mātali devasārathi;",
  "atk-s0514a2:2183": "Ayaṁ nu macco kimakāsi sādhuṁ, yo modatī saggapatto vimāne.",
  "atk-s0514a2:2184": "556.",
  "atk-s0514a2:2185": " ‘‘Tassa puṭṭho viyākāsi, mātali devasārathi;",
  "atk-s0514a2:2186": "Vipākaṁ puññakammānaṁ, jānaṁ akkhāsijānato.",
  "atk-s0514a2:2187": "557.",
  "atk-s0514a2:2188": " ‘‘Sāvatthiyaṁ gahapati, esa dānapatī ahu;",
  "atk-s0514a2:2189": "Ārāme udapāne ca, papā saṅkamanāni ca;",
  "atk-s0514a2:2190": "Arahante sītibhūte, sakkaccaṁ paṭipādayi.",
  "atk-s0514a2:2191": "558.",
  "atk-s0514a2:2192": " ‘‘Cīvaraṁ piṇḍapātañca, paccayaṁ sayanāsanaṁ;",
  "atk-s0514a2:2193": "Adāsi ujubhūtesu, vippasannena cetasā.",
  "atk-s0514a2:2194": "559.",
  "atk-s0514a2:2195": " ‘‘Cātuddasiṁ pañcadasiṁ, yā ca pakkhassa aṭṭhamī;",
  "atk-s0514a2:2196": "Pāṭihāriyapakkhañca, aṭṭhaṅgasusamāgataṁ.",
  "atk-s0514a2:2197": "560.",
  "atk-s0514a2:2198": " ‘‘Uposathaṁ upavasī, sadā sīlesu saṁvuto;",
  "atk-s0514a2:2199": "Saṁyamā saṁvibhāgā ca, so vimānasmi modatī’’ti.",
  "atk-s0514a2:2200": "Tattha udayamādiccoti uggacchanto ādicco. Sāvatthiyanti kassapabuddhakāle sāvatthinagare eko gahapati dānapati ahosi. So etāni puññāni katvā imaṁ sampattiṁ pattoti.",
  "atk-s0514a2:2201_0": "Evaṁ tena imesaṁ aṭṭhannaṁ vimānānaṁ kathitakāle sakko devarājā ‘‘mātali, ativiya",
  "atk-s0514a2:2201_1": "cirāyatī’’ti aparampi javanadevaputtaṁ pesesi. So vegena gantvā ārocesi. So tassa",
  "atk-s0514a2:2201_2": "vacanaṁ sutvā ‘‘na sakkā idāni cirāyitu’’nti catūsu disāsu ekappahāreneva bahūni",
  "atk-s0514a2:2201_3": "vimānāni dassesi. Raññā ca tattha sampattiṁ anubhavantānaṁ devaputtānaṁ katakammaṁ puṭṭho ācikkhi.",
  "atk-s0514a2:2202": "561.",
  "atk-s0514a2:2203": " ‘‘Vehāyasāme bahukā, jātarūpassa nimmitā;",
  "atk-s0514a2:2204": "Daddallamānā ābhenti, vijjuvabbhaghanantare.",
  "atk-s0514a2:2205": "562.",
  "atk-s0514a2:2206": " ‘‘Vittī hi maṁ vindati sūta disvā, pucchāmi taṁ mātali devasārathi;",
  "atk-s0514a2:2207": "Ime nu maccā kimakaṁsu sādhuṁ, ye modare saggapattā vimāne.",
  "atk-s0514a2:2208": "563.",
  "atk-s0514a2:2209": " ‘‘Tassa puṭṭho viyākāsi, mātali devasārathi;",
  "atk-s0514a2:2210": "Vipākaṁ puññakammānaṁ, jānaṁ akkhāsijānato.",
  "atk-s0514a2:2211": "564.",
  "atk-s0514a2:2212": " ‘‘Saddhāya suniviṭṭhāya, saddhamme suppavedite;",
  "atk-s0514a2:2213": "Akaṁsu satthu vacanaṁ, sammāsambuddhasāsane;",
  "atk-s0514a2:2214": "Tesaṁ etāni ṭhānāni, yāni tvaṁ rāja passasī’’ti.",
  "atk-s0514a2:2215_0": "Tattha vehāyasāmeti vehāyasā ime ākāseyeva saṇṭhitā. Ākāsaṭṭhakavimānā imeti vadati.",
  "atk-s0514a2:2215_1": "Vijjuvabbhaghanantareti ghanavalāhakantare jalamānā vijju viya. Suniviṭṭhāyāti maggena",
  "atk-s0514a2:2215_2": "āgatattā suppatiṭṭhitāya. Idaṁ vuttaṁ hoti – mahārāja, ete pure niyyānike kassapabuddhasāsane",
  "atk-s0514a2:2215_3": "pabbajitvā parisuddhasīlā samaṇadhammaṁ karontā sotāpattiphalaṁ sacchikatvā arahattaṁ",
  "atk-s0514a2:2215_4": "nibbattetuṁ asakkontā tato cutā imesu kanakavimānesu uppannā. Etesaṁ kassapabuddhasāvakānaṁ",
  "atk-s0514a2:2215_5": "tāni ṭhānāni, yāni tvaṁ, mahārāja, passasīti.",
  "atk-s0514a2:2216": "Evamassa ākāsaṭṭhakavimānāni dassetvā sakkassa santikaṁ gamanatthāya ussāhaṁ karonto āha –",
  "atk-s0514a2:2217": "565.",
  "atk-s0514a2:2218": " ‘‘Viditāni te mahārāja, āvāsaṁ pāpakamminaṁ;",
  "atk-s0514a2:2219": "Atho kalyāṇakammānaṁ, ṭhānāni viditāni te;",
  "atk-s0514a2:2220": "Uyyāhi dāni rājīsi, devarājassa santike’’ti.",
  "atk-s0514a2:2221_0": "Tattha āvāsanti mahārāja, tayā paṭhamameva nerayikānaṁ āvāsaṁ disvā pāpakammānaṁ",
  "atk-s0514a2:2221_1": "ṭhānāni viditāni, idāni pana ākāsaṭṭhakavimānāni passantena atho kalyāṇakammānaṁ",
  "atk-s0514a2:2221_2": "ṭhānāni viditāni, idāni devarājassa santike sampattiṁ daṭṭhuṁ uyyāhi gacchāhīti.",
  "atk-s0514a2:2222": "Evañca pana vatvā purato rathaṁ pesetvā sineruṁ parivāretvā ṭhite satta paribhaṇḍapabbate dassesi. Te disvā raññā mātalissa puṭṭhabhāvaṁ āvikaronto satthā āha –",
  "atk-s0514a2:2223": "566.",
  "atk-s0514a2:2224": " ‘‘Sahassayuttaṁ hayavāhiṁ, dibbayānamadhiṭṭhito;",
  "atk-s0514a2:2225": "Yāyamāno mahārājā, addā sīdantare nage;",
  "atk-s0514a2:2226": "Disvānāmantayī sūtaṁ, ime ke nāma pabbatā’’ti.",
  "atk-s0514a2:2227_0": "Tattha hayavāhinti hayehi vāhiyamānaṁ. Dibbayānamadhiṭṭhitoti dibbayāne ṭhito hutvā.",
  "atk-s0514a2:2227_1": "Addāti addasa. Sīdantareti sīdāmahāsamuddassa antare. Tasmiṁ kira mahāsamudde udakaṁ",
  "atk-s0514a2:2227_2": "sukhumaṁ, morapiñchamattampi pakkhittaṁ patiṭṭhātuṁ na sakkoti sīdateva, tasmā so",
  "atk-s0514a2:2227_3": "‘‘sīdāmahāsamuddo’’ti vuccati. Tassa antare. Nageti pabbate. Ke nāmāti ke nāma nāmena ime pabbatāti.",
  "atk-s0514a2:2228": "Evaṁ nimiraññā puṭṭho mātali devaputto āha –",
  "atk-s0514a2:2229": "568.",
  "atk-s0514a2:2230": " ‘‘Sudassano karavīko, īsadharo yugandharo;",
  "atk-s0514a2:2231": "Nemindharo vinatako, assakaṇṇo girī brahā.",
  "atk-s0514a2:2232": "569.",
  "atk-s0514a2:2233": " ‘‘Ete sīdantare nagā, anupubbasamuggatā;",
  "atk-s0514a2:2234": "Mahārājānamāvāsā, yāni tvaṁ rāja passasī’’ti.",
  "atk-s0514a2:2235_0": "Tattha sudassanoti ayaṁ, mahārāja, etesaṁ sabbabāhiro sudassano pabbato nāma, tadanantare",
  "atk-s0514a2:2235_1": "karavīko nāma, so sudassanato uccataro . Ubhinnampi pana tesaṁ antare ekopi sīdantaramahāsamuddo.",
  "atk-s0514a2:2235_2": "Karavīkassa anantare īsadharo nāma, so karavīkato uccataro. Tesampi antare eko sīdantaramahāsamuddo.",
  "atk-s0514a2:2235_3": "Īsadharassa anantare yugandharo nāma, so īsadharato uccataro. Tesampi antare eko",
  "atk-s0514a2:2235_4": "sīdantaramahāsamuddo. Yugandharassa anantare nemindharo nāma, so yugandharato uccataro.",
  "atk-s0514a2:2235_5": "Tesampi antare eko sīdantaramahāsamuddo. Nemindharassa anantare vinatako nāma, so",
  "atk-s0514a2:2235_6": "nemindharato uccataro. Tesampi antare eko sīdantaramahāsamuddo. Vinatakassa anantare",
  "atk-s0514a2:2235_7": "assakaṇṇo nāma, so vinatakato uccataro. Tesampi antare eko sīdantaramahāsamuddo.",
  "atk-s0514a2:2235_8": "Anupubbasamuggatāti ete sīdantaramahāsamudde satta pabbatā anupaṭipāṭiyā samuggatā",
  "atk-s0514a2:2235_9": "sopānasadisā hutvā ṭhitā. Yānīti ye tvaṁ, mahārāja, ime pabbate passasi, ete catuṇṇaṁ",
  "atk-s0514a2:2235_10": "mahārājānaṁ āvāsāti.",
  "atk-s0514a2:2236_0": "Evamassa cātumahārājikadevalokaṁ dassetvā purato rathaṁ pesetvā tāvatiṁsabhavanassa",
  "atk-s0514a2:2236_1": "cittakūṭadvārakoṭṭhakaṁ parivāretvā ṭhitā indapaṭimā dassesi. Taṁ disvā rājā pucchi, itaropissa byākāsi.",
  "atk-s0514a2:2237": "570.",
  "atk-s0514a2:2238": " ‘‘Anekarūpaṁ ruciraṁ, nānācitraṁ pakāsati;",
  "atk-s0514a2:2239": "Ākiṇṇaṁ indasadisehi, byaggheheva surakkhitaṁ.",
  "atk-s0514a2:2240": "571.",
  "atk-s0514a2:2241": " ‘‘Vittī hi maṁ vindati sūta disvā, pucchāmi taṁ mātali devasārathi;",
  "atk-s0514a2:2242": "Imaṁ nu dvāraṁ kimabhaññamāhu, manoramaṁ dissati dūratova.",
  "atk-s0514a2:2243": "572.",
  "atk-s0514a2:2244": " ‘‘Tassa puṭṭho viyākāsi, mātali devasārathi;",
  "atk-s0514a2:2245": "Vipākaṁ puññakammānaṁ, jānaṁ akkhāsijānato.",
  "atk-s0514a2:2246": "573.",
  "atk-s0514a2:2247": " ‘‘‘Citrakūṭo’ti yaṁ āhu, devarājapavesanaṁ;",
  "atk-s0514a2:2248": "Sudassanassa girino, dvārañhetaṁ pakāsati.",
  "atk-s0514a2:2249": "574.",
  "atk-s0514a2:2250": " ‘‘Anekarūpaṁ ruciraṁ, nānācitraṁ pakāsati;",
  "atk-s0514a2:2251": "Ākiṇṇaṁ indasadisehi, byaggheheva surakkhitaṁ;",
  "atk-s0514a2:2252": "Pavisetena rājīsi, arajaṁ bhūmimakkamā’’ti.",
  "atk-s0514a2:2253_0": "Tattha anekarūpanti anekajātikaṁ. Nānācitranti nānāratanacitraṁ. Pakāsatīti kiṁ nāma",
  "atk-s0514a2:2253_1": "etaṁ paññāyati. Ākiṇṇanti samparipuṇṇaṁ. Byaggheheva surakkhitanti yathā nāma byagghehi",
  "atk-s0514a2:2253_2": "vā sīhehi vā mahāvanaṁ, evaṁ indasadiseheva surakkhitaṁ. Tāsañca pana indapaṭimānaṁ",
  "atk-s0514a2:2253_3": "ārakkhaṇatthāya ṭhapitabhāvo ekakanipāte kulāvakajātake (jā. 1.1.31) vuttanayena",
  "atk-s0514a2:2253_4": "gahetabbo. Kiṁmabhaññamāhūti kinnāmaṁ vadanti. Pavesananti nikkhamanappavesanatthāya",
  "atk-s0514a2:2253_5": "nimmitaṁ. Sudassanassāti sobhanadassanassa sinerugirino. Dvāraṁ hetanti etaṁ sinerumatthake",
  "atk-s0514a2:2253_6": "patiṭṭhitassa dasasahassayojanikassa devanagarassa dvāraṁ pakāsati, dvārakoṭṭhako",
  "atk-s0514a2:2253_7": "paññāyatīti attho. Pavisetenāti etena dvārena devanagaraṁ pavisa. Arajaṁ bhūmimakkamāti",
  "atk-s0514a2:2253_8": "arajaṁ suvaṇṇarajatamaṇimayaṁ nānāpupphehi samākiṇṇaṁ dibbabhūmiṁ dibbayānena akkama, mahārājāti.",
  "atk-s0514a2:2254": "Evañca pana vatvā mātali rājānaṁ devanagaraṁ pavesesi. Tena vuttaṁ –",
  "atk-s0514a2:2255": "575.",
  "atk-s0514a2:2256": " ‘‘Sahassayuttaṁ hayavāhiṁ, dibbayānamadhiṭṭhito;",
  "atk-s0514a2:2257": "Yāyamāno mahārājā, addā devasabhaṁ ida’’nti.",
  "atk-s0514a2:2258": "So dibbayāne ṭhitova gacchanto sudhammādevasabhaṁ disvā mātaliṁ pucchi, sopissa ācikkhi.",
  "atk-s0514a2:2259": "576.",
  "atk-s0514a2:2260": " ‘‘Yathā sarade ākāse, nīlobhāso padissati;",
  "atk-s0514a2:2261": "Tathūpamaṁ idaṁ byamhaṁ, veḷuriyāsu nimmitaṁ.",
  "atk-s0514a2:2262": "577.",
  "atk-s0514a2:2263": " ‘‘Vittī hi maṁ vindati sūta disvā, pucchāmi taṁ mātali devasārathi;",
  "atk-s0514a2:2264": "Imaṁ nu byamhaṁ kimabhaññamāhu, manoramaṁ dissati dūratova.",
  "atk-s0514a2:2265": "578.",
  "atk-s0514a2:2266": " ‘‘Tassa puṭṭho viyākāsi, mātali devasārathi;",
  "atk-s0514a2:2267": "Vipākaṁ puññakammānaṁ, jānaṁ akkhāsijānato.",
  "atk-s0514a2:2268": "579.",
  "atk-s0514a2:2269": " ‘‘‘Sudhammā’ iti yaṁ āhu, passesā dissate sabhā;",
  "atk-s0514a2:2270": "Veḷuriyārucirā citrā, dhārayanti sunimmitā.",
  "atk-s0514a2:2271": "580.",
  "atk-s0514a2:2272": " ‘‘Aṭṭhaṁsā sukatā thambhā, sabbe veḷuriyāmayā;",
  "atk-s0514a2:2273": "Yattha devā tāvatiṁsā, sabbe indapurohitā.",
  "atk-s0514a2:2274": "581.",
  "atk-s0514a2:2275": " ‘‘Atthaṁ devamanussānaṁ, cintayantā samacchare;",
  "atk-s0514a2:2276": "Pavisetena rājīsi, devānaṁ anumodananti.",
  "atk-s0514a2:2277_0": "Tattha idanti nipātamattaṁ, devasabhaṁ addasāti attho. Passesāti passa esā. Veḷuriyā",
  "atk-s0514a2:2277_1": "rucirāti ruciraveḷuriyā. Citrāti nānāratanavicitrā. Dhārayantīti imaṁ sabhaṁ ete",
  "atk-s0514a2:2277_2": "aṭṭhaṁsādibhedā sukatā thambhā dhārayanti. Indapurohitāti indaṁ purohitaṁ purecārikaṁ",
  "atk-s0514a2:2277_3": "katvā parivāretvā ṭhitā devamanussānaṁ atthaṁ cintayantā acchanti. Pavisetenāti iminā",
  "atk-s0514a2:2277_4": "maggena yattha devā aññamaññaṁ anumodantā acchanti, taṁ ṭhānaṁ devānaṁ anumodanaṁ pavisa.",
  "atk-s0514a2:2278_0": "Devāpi kho tassāgamanamaggaṁ olokentāva nisīdiṁsu. Te ‘‘rājā āgato’’ti sutvā dibbagandhavāsapupphahatthā",
  "atk-s0514a2:2278_1": "yāva cittakūṭadvārakoṭṭhakā paṭimaggaṁ gantvā mahāsattaṁ dibbagandhamālādīhi pūjayantā",
  "atk-s0514a2:2278_2": "sudhammādevasabhaṁ ānayiṁsu. Rājā rathā otaritvā devasabhaṁ pāvisi. Devā āsanena",
  "atk-s0514a2:2278_3": "nimantayiṁsu. Sakkopi āsanena ceva kāmehi ca nimantesi. Tamatthaṁ pakāsento satthā āha –",
  "atk-s0514a2:2279": "582.",
  "atk-s0514a2:2280": " ‘‘Taṁ devā paṭinandiṁsu, disvā rājānamāgataṁ;",
  "atk-s0514a2:2281": "Svāgataṁ te mahārāja, atho te adurāgataṁ;",
  "atk-s0514a2:2282": "Nisīda dāni rājīsi, devarājassa santike.",
  "atk-s0514a2:2283": "583.",
  "atk-s0514a2:2284": " ‘‘Sakkopi paṭinandittha, vedehaṁ mithilaggahaṁ;",
  "atk-s0514a2:2285": "Nimantayittha kāmehi, āsanena ca vāsavo.",
  "atk-s0514a2:2286": "584.",
  "atk-s0514a2:2287": " ‘‘Sādhu khosi anuppatto, āvāsaṁ vasavattinaṁ;",
  "atk-s0514a2:2288": "Vasa devesu rājīsi, sabbakāmasamiddhisu;",
  "atk-s0514a2:2289": "Tāvatiṁsesu devesu, bhuñja kāme amānuse’’ti.",
  "atk-s0514a2:2290": "Tattha paṭinandiṁsūti sampiyāyiṁsu, haṭṭhatuṭṭhāva hutvā sampaṭicchiṁsu. Sabbakāmasamiddhisūti sabbesaṁ kāmānaṁ samiddhiyuttesu.",
  "atk-s0514a2:2291": "Evaṁ sakkena dibbakāmehi ceva āsanena ca nimantito rājā paṭikkhipanto āha –",
  "atk-s0514a2:2292": "585.",
  "atk-s0514a2:2293": " ‘‘Yathā yācitakaṁ yānaṁ, yathā yācitakaṁ dhanaṁ;",
  "atk-s0514a2:2294": "Evaṁ sampadamevetaṁ, yaṁ parato dānapaccayā.",
  "atk-s0514a2:2295": "586.",
  "atk-s0514a2:2296": " ‘‘Na cāhametamicchāmi, yaṁ parato dānapaccayā;",
  "atk-s0514a2:2297": "Sayaṁkatāni puññāni, taṁ me āveṇikaṁ dhanaṁ.",
  "atk-s0514a2:2298": "587.",
  "atk-s0514a2:2299": " ‘‘Sohaṁ gantvā manussesu, kāhāmi kusalaṁ bahuṁ;",
  "atk-s0514a2:2300": "Dānena samacariyāya, saṁyamena damena ca;",
  "atk-s0514a2:2301": "Yaṁ katvā sukhito hoti, na ca pacchānutappatī’’ti.",
  "atk-s0514a2:2302_0": "Tattha yaṁ parato dānapaccayāti yaṁ parato tassa parassa dānapaccayā tena dinnattā",
  "atk-s0514a2:2302_1": "labbhati, taṁ yācitakasadisaṁ hoti, tasmā nāhaṁ etaṁ icchāmi. Sayaṁkatānīti yāni",
  "atk-s0514a2:2302_2": "pana mayā attanā katāni puññāni, tameva mama parehi asādhāraṇattā āveṇikaṁ dhanaṁ",
  "atk-s0514a2:2302_3": "anugāmiyadhanaṁ. Samacariyāyāti tīhi dvārehi samacariyāya. Saṁyamenāti sīlarakkhaṇena.",
  "atk-s0514a2:2302_4": "Damenāti indriyadamena.",
  "atk-s0514a2:2303_0": "Evaṁ mahāsatto devānaṁ madhurasaddena dhammaṁ desesi. Dhammaṁ desentoyeva manussagaṇanāya",
  "atk-s0514a2:2303_1": "satta divasāni ṭhatvā devagaṇaṁ kosetvā devagaṇamajjhe ṭhitova mātalissa guṇaṁ kathento āha –",
  "atk-s0514a2:2304": "588.",
  "atk-s0514a2:2305": " ‘‘Bahūpakāro no bhavaṁ, mātali devasārathi;",
  "atk-s0514a2:2306": "Yo me kalyāṇakammānaṁ, pāpānaṁ paṭidassayī’’ti.",
  "atk-s0514a2:2307": "Tattha yo me kalyāṇakammānaṁ, pāpānaṁ paṭidassayīti yo esa mayhaṁ kalyāṇakammānaṁ devānañca ṭhānāni pāpakammānaṁ nerayikānañca pāpāni ṭhānāni dassesīti attho.",
  "atk-s0514a2:2308": "Saggakaṇḍaṁ niṭṭhitaṁ.",
  "atk-s0514a2:2309_0": "Atha rājā sakkaṁ āmantetvā ‘‘icchāmahaṁ, mahārāja, manussalokaṁ gantu’’nti āha. Sakko",
  "atk-s0514a2:2309_1": "‘‘tena hi, samma mātali, nimirājānaṁ tattheva mithilaṁ nehī’’ti āha. So ‘‘sādhū’’ti",
  "atk-s0514a2:2309_2": "sampaṭicchitvā rathaṁ upaṭṭhāpesi. Rājā devagaṇehi saddhiṁ sammoditvā deve nivattāpetvā",
  "atk-s0514a2:2309_3": "rathaṁ abhiruhi. Mātali rathaṁ pesento pācīnadisābhāgena mithilaṁ pāpuṇi. Mahājano",
  "atk-s0514a2:2309_4": "dibbarathaṁ disvā ‘‘rājā no āgato’’ti pamudito ahosi. Mātali mithilaṁ padakkhiṇaṁ",
  "atk-s0514a2:2309_5": "katvā tasmiṁyeva sīhapañjare mahāsattaṁ otāretvā ‘‘gacchāmahaṁ, mahārājā’’ti āpucchitvā",
  "atk-s0514a2:2309_6": "sakaṭṭhānameva gato. Mahājanopi rājānaṁ parivāretvā ‘‘kīdiso, deva, devaloko’’ti",
  "atk-s0514a2:2309_7": "pucchi. Rājā devatānañca sakkassa ca devarañño sampattiṁ vaṇṇetvā ‘‘tumhepi dānādīni",
  "atk-s0514a2:2309_8": "puññāni karotha, evaṁ tasmiṁ devaloke nibbattissathā’’ti mahājanassa dhammaṁ desesi.",
  "atk-s0514a2:2310_0": "So aparabhāge kappakena palitassa jātabhāve ārocite palitaṁ suvaṇṇasaṇḍāsena uddharāpetvā",
  "atk-s0514a2:2310_1": "hatthe ṭhapetvā kappakassa gāmavaraṁ datvā pabbajitukāmo hutvā puttassa rajjaṁ paṭicchāpesi.",
  "atk-s0514a2:2310_2": "Tena ca ‘‘kasmā, deva, pabbajissasī’’ti vutte –",
  "atk-s0514a2:2311": "‘‘Uttamaṅgaruhā mayhaṁ, ime jātā vayoharā;",
  "atk-s0514a2:2312": "Pāhubhūtā devadūtā, pabbajjāsamayo mamā’’ti. –",
  "atk-s0514a2:2313_0": "Gāthaṁ vatvā purimarājāno viya pabbajitvā tasmiṁyeva ambavane viharanto cattāro brahmavihāre",
  "atk-s0514a2:2313_1": "bhāvetvā brahmalokūpago ahosi. Tassevaṁ pabbajitabhāvaṁ āvikaronto satthā osānagāthamāha –",
  "atk-s0514a2:2314": "589.",
  "atk-s0514a2:2315": " ‘‘Idaṁ vatvā nimirājā, vedeho mithilaggaho;",
  "atk-s0514a2:2316": "Puthuyaññaṁ yajitvāna, saṁyamaṁ ajjhupāgamī’’ti.",
  "atk-s0514a2:2317": "Tattha idaṁ vatvāti ‘‘uttamaṅgaruhā mayha’’nti imaṁ gāthaṁ vatvā. Puthuyaññaṁ yajitvānāti mahādānaṁ datvā. Saṁyamaṁ ajjhupāgamīti sīlasaṁyamaṁ upagato.",
  "atk-s0514a2:2318": "Putto panassa kāḷārajanako nāma taṁ vaṁsaṁ upacchindi.",
  "atk-s0514a2:2319_0": "Satthā imaṁ dhammadesanaṁ āharitvā ‘‘na, bhikkhave, idāneva, pubbepi tathāgato mahābhinikkhamanaṁ",
  "atk-s0514a2:2319_1": "nikkhantoyevā’’ti vatvā jātakaṁ samodhānesi ‘‘tadā sakko anuruddho ahosi, mātali",
  "atk-s0514a2:2319_2": "ānando, caturāsīti khattiyasahassāni buddhaparisā, nimirājā pana ahameva sammāsambuddho ahosi’’nti.",
  "atk-s0514a2:2320": "Nimijātakavaṇṇanā catutthā.",
  "atk-s0514a2:2322": " [542] 5. Umaṅgajātakavaṇṇanā",
  "atk-s0514a2:2323_0": "Pañcālosabbasenāyāti idaṁ satthā jetavane viharanto paññāpāramiṁ ārabbha kathesi.",
  "atk-s0514a2:2323_1": "Ekadivasañhi bhikkhū dhammasabhāyaṁ sannisinnā tathāgatassa paññāpāramiṁ vaṇṇayantā",
  "atk-s0514a2:2323_2": "nisīdiṁsu ‘‘mahāpañño, āvuso, tathāgato puthupañño gambhīrapañño hāsapañño javanapañño",
  "atk-s0514a2:2323_3": "tikkhapañño nibbedhikapañño parappavādamaddano, attano paññānubhāvena kūṭadantādayo",
  "atk-s0514a2:2323_4": "brāhmaṇe, sabhiyādayo paribbājake, aṅgulimālādayo core, āḷavakādayo yakkhe, sakkādayo",
  "atk-s0514a2:2323_5": "deve, bakādayo brahmāno ca dametvā nibbisevane akāsi, bahujanakāye pabbajjaṁ datvā",
  "atk-s0514a2:2323_6": "maggaphalesu patiṭṭhāpesi, evaṁ mahāpañño, āvuso, satthā’’ti. Satthā āgantvā ‘‘kāya",
  "atk-s0514a2:2323_7": "nuttha, bhikkhave, etarahi kathāya sannisinnā’’ti pucchitvā ‘‘imāya nāmā’’ti vutte",
  "atk-s0514a2:2323_8": "‘‘na, bhikkhave, tathāgato idāneva paññavā, atītepi aparipakke ñāṇe bodhiñāṇatthāya",
  "atk-s0514a2:2323_9": "cariyaṁ carantopi paññavāyevā’’ti vatvā tehi yācito atītaṁ āhari.",
  "atk-s0514a2:2324_0": "Atīte videharaṭṭhe mithilāyaṁ vedeho nāma rājā rajjaṁ kāresi. Tassa atthadhammānusāsakā",
  "atk-s0514a2:2324_1": "cattāro paṇḍitā ahesuṁ senako, pukkuso, kāmindo, devindo cāti. Tadā rājā bodhisattassa",
  "atk-s0514a2:2324_2": "paṭisandhiggahaṇadivase paccūsakāle evarūpaṁ supinaṁ addasa – rājaṅgaṇe catūsu koṇesu",
  "atk-s0514a2:2324_3": "cattāro aggikkhandhā mahāpākārappamāṇā uṭṭhāya pajjalanti. Tesaṁ majjhe khajjopanakappamāṇo",
  "atk-s0514a2:2324_4": "aggikkhando uṭṭhahitvā taṅkhaṇaññeva cattāro aggikkhandhe atikkamitvā yāva brahmalokā",
  "atk-s0514a2:2324_5": "uṭṭhāya sakalacakkavāḷaṁ obhāsetvā ṭhito, bhūmiyaṁ patito sāsapabījamattampi paññāyati.",
  "atk-s0514a2:2324_6": "Taṁ sadevakā lokā samārakā sabrahmakā gandhamālādīhi pūjenti, mahājano jālantareneva",
  "atk-s0514a2:2324_7": "carati, lomakūpamattampi uṇhaṁ na gaṇhāti. Rājā imaṁ supinaṁ disvā bhītatasito uṭṭhāya",
  "atk-s0514a2:2324_8": "‘‘kiṁ nu kho me bhavissatī’’ti cintento nisinnakova aruṇaṁ uṭṭhāpesi.",
  "atk-s0514a2:2325_0": "Cattāropi paṇḍitā pātovāgantvā ‘‘kacci, deva, sukhaṁ sayitthā’’ti sukhaseyyaṁ pucchiṁsu.",
  "atk-s0514a2:2325_1": "So ‘‘kuto me sukhaseyyaṁ laddha’’nti vatvā ‘‘evarūpo me supino diṭṭho’’ti sabbaṁ",
  "atk-s0514a2:2325_2": "kathesi. Atha naṁ senakapaṇḍito ‘‘mā bhāyi, mahārāja, maṅgalasupino esa, vuddhi vo",
  "atk-s0514a2:2325_3": "bhavissatī’’ti vatvā ‘‘kiṁ kāraṇā ācariyā’’ti vutte ‘‘mahārāja, amhe cattāro paṇḍite",
  "atk-s0514a2:2325_4": "abhibhavitvā añño vo pañcamo paṇḍito uppajjissati, mayañhi cattāro paṇḍitā cattāro",
  "atk-s0514a2:2325_5": "aggikkhandhā viya, tesaṁ majjhe uppanno aggikkhandho viya añño pañcamo paṇḍito uppajjissati,",
  "atk-s0514a2:2325_6": "so sadevake loke asadiso bhavissatī’’ti vatvā ‘‘idāni panesa kuhi’’nti vutte ‘‘mahārāja,",
  "atk-s0514a2:2325_7": "ajja tassa paṭisandhiggahaṇena vā mātukucchito nikkhamanena vā bhavitabba’’nti attano",
  "atk-s0514a2:2325_8": "sippabalena dibbacakkhunā diṭṭho viya byākāsi. Rājāpi tato paṭṭhāya taṁ vacanaṁ anussari.",
  "atk-s0514a2:2326_0": "Mithilāyaṁ pana catūsu dvāresu pācīnayavamajjhako, dakkhiṇayavamajjhako, pacchimayavamajjhako,",
  "atk-s0514a2:2326_1": "uttarayavamajjhakoti cattāro gāmā ahesuṁ. Tesu pācīnayavamajjhake sirivaḍḍhano nāma",
  "atk-s0514a2:2326_2": "seṭṭhi paṭivasati, sumanadevī nāmassa bhariyā ahosi. Mahāsatto taṁ divasaṁ raññā",
  "atk-s0514a2:2326_3": "supinassa diṭṭhavelāya tāvatiṁsabhavanato cavitvā tassā kucchimhi paṭisandhiṁ gaṇhi.",
  "atk-s0514a2:2326_4": "Tasmiṁyeva kāle aparepi devaputtasahassā tāvatiṁsabhavanato cavitvā tasmiṁyeva gāme",
  "atk-s0514a2:2326_5": "seṭṭhānuseṭṭhīnaṁ kulesu paṭisandhiṁ gaṇhiṁsu. Sumanadevīpi dasamāsaccayena suvaṇṇavaṇṇaṁ",
  "atk-s0514a2:2326_6": "puttaṁ vijāyi. Tasmiṁ khaṇe sakko manussalokaṁ olokento mahāsattassa mātukucchito",
  "atk-s0514a2:2326_7": "nikkhamanabhāvaṁ ñatvā ‘‘imaṁ buddhaṅkuraṁ sadevake loke pākaṭaṁ kātuṁ vaṭṭatī’’ti",
  "atk-s0514a2:2326_8": "mahāsattassa mātukucchito nikkhantakkhaṇe adissamānakāyena gantvā tassa hatthe ekaṁ",
  "atk-s0514a2:2326_9": "osadhaghaṭikaṁ ṭhapetvā sakaṭṭhānameva gato. Mahāsatto taṁ muṭṭhiṁ katvā gaṇhi. Tasmiṁ",
  "atk-s0514a2:2326_10": "pana mātukucchito nikkhante mātu appamattakampi dukkhaṁ nāhosi, dhamakaraṇato udakamiva sukhena nikkhami.",
  "atk-s0514a2:2327_0": "Sā tassa hatthe osadhaghaṭikaṁ disvā ‘‘tāta, kiṁ te laddha’’nti āha. ‘‘Osadhaṁ, ammā’’ti",
  "atk-s0514a2:2327_1": "dibbosadhaṁ mātu hatthe ṭhapesi. Ṭhapetvā ca pana ‘‘amma, idaṁ osadhaṁ yena kenaci",
  "atk-s0514a2:2327_2": "ābādhena ābādhikānaṁ dethā’’ti āha. Sā tuṭṭhapahaṭṭhā sirivaḍḍhanaseṭṭhino ārocesi.",
  "atk-s0514a2:2327_3": "Tassa pana sattavassiko sīsābādho atthi. So tuṭṭhapahaṭṭho hutvā ‘‘ayaṁ mātukucchito",
  "atk-s0514a2:2327_4": "jāyamāno osadhaṁ gahetvā āgato, jātakkhaṇeyeva mātarā saddhiṁ kathesi, evarūpena",
  "atk-s0514a2:2327_5": "puññavatā dinnaṁ osadhaṁ mahānubhāvaṁ bhavissatī’’ti cintetvā taṁ osadhaṁ gahetvā",
  "atk-s0514a2:2327_6": "nisadāyaṁ ghaṁsitvā thokaṁ nalāṭe makkhesi. Tasmiṁ khaṇe tassa sattavassiko sīsābādho",
  "atk-s0514a2:2327_7": "padumapattato udakaṁ viya nivattitvā gato. So ‘‘mahānubhāvaṁ osadha’’nti somanassappatto",
  "atk-s0514a2:2327_8": "ahosi. Mahāsattassa osadhaṁ gahetvā āgatabhāvo sabbattha pākaṭo jāto. Ye keci ābādhikā,",
  "atk-s0514a2:2327_9": "sabbe seṭṭhissa gehaṁ gantvā osadhaṁ yācanti. Sabbesaṁ nisadāyaṁ ghaṁsitvā thokaṁ",
  "atk-s0514a2:2327_10": "gahetvā udakena āḷoletvā deti . Dibbosadhena sarīre makkhitamatteyeva sabbābādhā",
  "atk-s0514a2:2327_11": "vūpasammanti. Sukhitā manussā ‘‘sirivaḍḍhanaseṭṭhino gehe osadhassa mahanto ānubhāvo’’ti",
  "atk-s0514a2:2327_12": "vaṇṇayantā pakkamiṁsu. Mahāsattassa pana nāmaggahaṇadivase mahāseṭṭhi ‘‘mama puttassa",
  "atk-s0514a2:2327_13": "ayyakādīnaṁ na nāmena attho atthi, jāyamānassa osadhaṁ gahetvā āgatattā osadhanāmakova",
  "atk-s0514a2:2327_14": "hotū’’ti vatvā ‘‘mahosadhakumāro’’tvevassa nāmamakāsi.",
  "atk-s0514a2:2328_0": "Idañcassa ahosi ‘‘mama putto mahāpuñño, na ekakova nibbattissati, iminā saddhiṁ jātadārakehi",
  "atk-s0514a2:2328_1": "bhavitabba’’nti. So olokāpento dārakasahassānaṁ nibbattabhāvaṁ sutvā sabbesampi kumārakānaṁ",
  "atk-s0514a2:2328_2": "piḷandhanāni datvā dhātiyo dāpesi ‘‘puttassa me upaṭṭhākā bhavissantī’’ti. Bodhisattena",
  "atk-s0514a2:2328_3": "saddhiṁyeva tesaṁ maṅgalaṭṭhāne maṅgalaṁ kāresi. Dārake alaṅkaritvā mahāsattassa",
  "atk-s0514a2:2328_4": "upaṭṭhātuṁ ānenti. Bodhisatto tehi saddhiṁ kīḷanto vaḍḍhitvā sattavassikakāle suvaṇṇapaṭimā",
  "atk-s0514a2:2328_5": "viya abhirūpo ahosi. Athassa gāmamajjhe tehi saddhiṁ kīḷantassa hatthiassādīsu āgacchantesu",
  "atk-s0514a2:2328_6": "kīḷāmaṇḍalaṁ bhijjati. Vātātapapaharaṇakāle dārakā kilamanti. Ekadivasañca tesaṁ",
  "atk-s0514a2:2328_7": "kīḷantānaṁyeva akālamegho uṭṭhahi. Taṁ disvā nāgabalo bodhisatto dhāvitvā ekasālaṁ",
  "atk-s0514a2:2328_8": "pāvisi. Itare dārakā pacchato dhāvantā aññamaññassa pādesu paharitvā upakkhalitvā",
  "atk-s0514a2:2328_9": "patitā jaṇṇukabhedādīni pāpuṇiṁsu. Bodhisattopi ‘‘imasmiṁ ṭhāne kīḷāsālaṁ kātuṁ vaṭṭati,",
  "atk-s0514a2:2328_10": "evaṁ vāte vā vasse vā ātape vā āgate na kilamissāmā’’ti cintetvā te dārake āha –",
  "atk-s0514a2:2328_11": "‘‘sammā, imasmiṁ ṭhāne vāte vā vasse vā ātape vā āgate ṭhānanisajjasayanakkhamaṁ",
  "atk-s0514a2:2328_12": "ekaṁ sālaṁ kāressāma, ekekaṁ kahāpaṇaṁ āharathā’’ti. Te tathā kariṁsu.",
  "atk-s0514a2:2329_0": "Mahāsatto mahāvaḍḍhakiṁ pakkosāpetvā ‘‘imasmiṁ ṭhāne sālaṁ karohī’’ti sahassaṁ adāsi.",
  "atk-s0514a2:2329_1": "So ‘‘sādhū’’ti sampaṭicchitvā sahassaṁ gahetvā khāṇukaṇṭake koṭṭetvā bhūmiṁ samaṁ",
  "atk-s0514a2:2329_2": "kāretvā suttaṁ pasāresi. Mahāsatto tassa suttapasāraṇavidhānaṁ anārādhento ‘‘ācariya,",
  "atk-s0514a2:2329_3": "evaṁ apasāretvā sādhukaṁ pasārehī’’ti āha. Sāmi, ahaṁ attano sippānurūpena pasāresiṁ,",
  "atk-s0514a2:2329_4": "ito aññaṁ na jānāmīti. ‘Ettakaṁ ajānanto tvaṁ amhākaṁ dhanaṁ gahetvā sālaṁ kathaṁ",
  "atk-s0514a2:2329_5": "karissasi, āhara, suttaṁ pasāretvā te dassāmī’’ti āharāpetvā sayaṁ suttaṁ pasāresi.",
  "atk-s0514a2:2329_6": "Taṁ vissakammadevaputtassa pasāritaṁ viya ahosi. Tato vaḍḍhakiṁ āha ‘‘evaṁ pasāretuṁ",
  "atk-s0514a2:2329_7": "sakkhissasī’’ti? ‘‘Na sakkhissāmī’’ti. ‘‘Mama vicāraṇāya pana kātuṁ sakkhissasī’’ti.",
  "atk-s0514a2:2329_8": "‘‘Sakkhissāmi, sāmī’’ti. Mahāsatto yathā tassā sālāya ekasmiṁ padese anāthānaṁ vasanaṭṭhānaṁ",
  "atk-s0514a2:2329_9": "hoti, ekasmiṁ anāthānaṁ itthīnaṁ vijāyanaṭṭhānaṁ, ekasmiṁ āgantukasamaṇabrāhmaṇānaṁ",
  "atk-s0514a2:2329_10": "vasanaṭṭhānaṁ, ekasmiṁ āgantukamanussānaṁ vasanaṭṭhānaṁ, ekasmiṁ āgantukavāṇijānaṁ",
  "atk-s0514a2:2329_11": "bhaṇḍaṭṭhapanaṭṭhānaṁ hoti, tathā sabbāni ṭhānāni bahimukhāni katvā sālaṁ vicāresi.",
  "atk-s0514a2:2329_12": "Tattheva kīḷāmaṇḍalaṁ, tattheva vinicchayaṁ, tattheva dhammasabhaṁ kāresi. Katipāheneva",
  "atk-s0514a2:2329_13": "niṭṭhitāya sālāya cittakāre pakkosāpetvā sayaṁ vicāretvā ramaṇīyaṁ cittakammaṁ kāresi.",
  "atk-s0514a2:2329_14": "Sālā sudhammādevasabhāpaṭibhāgā ahosi.",
  "atk-s0514a2:2330_0": "Tato ‘‘na ettakena sālā sobhati, pokkharaṇiṁ pana kāretuṁ vaṭṭatī’’ti pokkharaṇiṁ",
  "atk-s0514a2:2330_1": "khaṇāpetvā iṭṭhakavaḍḍhakiṁ pakkosāpetvā sayaṁ vicāretvā sahassavaṅkaṁ satatitthaṁ",
  "atk-s0514a2:2330_2": "pokkharaṇiṁ kāresi. Sā pañcavidhapadumasañchannā nandāpokkharaṇī viya ahosi. Tassā",
  "atk-s0514a2:2330_3": "tīre pupphaphaladhare nānārukkhe ropāpetvā nandanavanakappaṁ uyyānaṁ kāresi. Tameva",
  "atk-s0514a2:2330_4": "ca sālaṁ nissāya dhammikasamaṇabrāhmaṇānañceva āgantukagamikādīnañca dānavattaṁ paṭṭhapesi.",
  "atk-s0514a2:2330_5": "Tassa sā kiriyā sabbattha pākaṭā ahosi . Bahū manussā osaranti. Mahāsatto sālāya",
  "atk-s0514a2:2330_6": "nisīditvā sampattasampattānaṁ kāraṇākāraṇaṁ yuttāyuttaṁ kathesi, vinicchayaṁ ṭhapesi,",
  "atk-s0514a2:2330_7": "buddhuppādakālo viya ahosi.",
  "atk-s0514a2:2331_0": "Vedeharājāpi sattavassaccayena ‘‘cattāro paṇḍitā ‘amhe abhibhavitvā pañcamo paṇḍito",
  "atk-s0514a2:2331_1": "uppajjissatī’ti me kathayiṁsu, kattha so etarahī’’ti saritvā ‘‘tassa vasanaṭṭhānaṁ",
  "atk-s0514a2:2331_2": "jānāthā’’ti catūhi dvārehi cattāro amacce pesesi. Sesadvārehi nikkhantā amaccā mahāsattaṁ",
  "atk-s0514a2:2331_3": "na passiṁsu. Pācīnadvārena nikkhanto amacco pana sālādīni disvā ‘‘paṇḍitena nāma",
  "atk-s0514a2:2331_4": "imissā sālāya kārakena vā kārāpakena vā bhavitabba’’nti cintetvā manusse pucchi ‘‘ayaṁ",
  "atk-s0514a2:2331_5": "sālā kataravaḍḍhakinā katā’’ti? Manussā ‘‘nāyaṁ vaḍḍhakinā katā, sirivaḍḍhanaseṭṭhiputtena",
  "atk-s0514a2:2331_6": "mahosadhapaṇḍitena attano paññābalena vicāretvā katā’’ti vadiṁsu. ‘‘Kativasso pana",
  "atk-s0514a2:2331_7": "paṇḍito’’ti? ‘‘Paripuṇṇasattavasso’’ti. Amacco raññā diṭṭhasupinadivasato paṭṭhāya",
  "atk-s0514a2:2331_8": "vassaṁ gaṇetvā ‘‘rañño diṭṭhasupinena sameti, ayameva so paṇḍito’’ti rañño dūtaṁ",
  "atk-s0514a2:2331_9": "pesesi ‘‘deva, pācīnayavamajjhakagāme sirivaḍḍhanaseṭṭhiputto mahosadhapaṇḍito nāma",
  "atk-s0514a2:2331_10": "sattavassikova samāno evarūpaṁ nāma sālaṁ vicāresi, pokkharaṇiṁ uyyānañca kāresi,",
  "atk-s0514a2:2331_11": "imaṁ paṇḍitaṁ gahetvā ānemī’’ti. Rājā taṁ kathaṁ sutvāva tuṭṭhacitto hutvā senakaṁ",
  "atk-s0514a2:2331_12": "pakkosāpetvā tamatthaṁ ārocetvā ‘‘kiṁ, ācariya, ānema paṇḍita’’nti pucchi. So lābhaṁ",
  "atk-s0514a2:2331_13": "maccharāyanto ‘‘mahārāja, sālādīnaṁ kārāpitamattena paṇḍito nāma na hoti, yo koci",
  "atk-s0514a2:2331_14": "etāni kāreti, appamattakaṁ eta’’nti āha. So tassa kathaṁ sutvā ‘‘bhavitabbamettha",
  "atk-s0514a2:2331_15": "kāraṇenā’’ti tuṇhī hutvā ‘‘tattheva vasanto paṇḍitaṁ vīmaṁsatū’’ti amaccassa dūtaṁ",
  "atk-s0514a2:2331_16": "paṭipesesi. Taṁ sutvā amacco tattheva vasanto paṇḍitaṁ vīmaṁsi.",
  "atk-s0514a2:2332": "Sattadārakapañho",
  "atk-s0514a2:2333": "Tatridaṁ vīmaṁsanuddānaṁ –",
  "atk-s0514a2:2334": "‘‘Maṁsaṁ goṇo ganthi suttaṁ, putto goto rathena ca;",
  "atk-s0514a2:2335": "Daṇḍo sīsaṁ ahī ceva, kukkuṭo maṇi vijāyanaṁ;",
  "atk-s0514a2:2336": "Odanaṁ vālukañcāpi, taḷākuyyānaṁ gadrabho maṇī’’ti.",
  "atk-s0514a2:2337_0": "Tattha maṁsanti ekadivasaṁ bodhisatte kīḷāmaṇḍalaṁ gacchante eko seno sūnaphalakato",
  "atk-s0514a2:2337_1": "maṁsapesiṁ gahetvā ākāsaṁ pakkhandi. Taṁ disvā dārakā ‘‘maṁsapesiṁ chaḍḍāpessāmā’’ti",
  "atk-s0514a2:2337_2": "senaṁ anubandhiṁsu. Seno ito cito ca dhāvati. Te uddhaṁ oloketvā tassa pacchato pacchato",
  "atk-s0514a2:2337_3": "gacchantā pāsāṇādīsu upakkhalitvā kilamanti. Atha ne paṇḍito āha ‘‘chaḍḍāpessāmi",
  "atk-s0514a2:2337_4": "na’’nti. ‘‘Chaḍḍāpehi sāmī’’ti. ‘‘Tena hi passathā’’ti so uddhaṁ anoloketvāva vātavegena",
  "atk-s0514a2:2337_5": "dhāvitvā senassa chāyaṁ akkamitvā pāṇiṁ paharitvā mahāravaṁ ravi. Tassa tejena so",
  "atk-s0514a2:2337_6": "saddo senassa kucchiyaṁ vinivijjhitvā nicchārito viya ahosi. So bhīto maṁsaṁ chaḍḍesi.",
  "atk-s0514a2:2337_7": "Mahāsatto chaḍḍitabhāvaṁ ñatvā chāyaṁ olokentova bhūmiyaṁ patituṁ adatvā ākāseyeva",
  "atk-s0514a2:2337_8": "sampaṭicchi. Taṁ acchariyaṁ disvā mahājano nadanto vagganto apphoṭento mahāsaddaṁ",
  "atk-s0514a2:2337_9": "akāsi. Amacco taṁ pavattiṁ ñatvā rañño dūtaṁ pesesi ‘‘paṇḍito iminā upāyena maṁsapesiṁ",
  "atk-s0514a2:2337_10": "chaḍḍāpesi, idaṁ devo jānātū’’ti. Taṁ sutvā rājā senakaṁ pucchi ‘‘kiṁ, senaka, ānema",
  "atk-s0514a2:2337_11": "paṇḍita’’nti? So cintesi ‘‘tassa idhāgatakālato paṭṭhāya mayaṁ nippabhā bhavissāma,",
  "atk-s0514a2:2337_12": "atthibhāvampi no rājā na jānissati, na taṁ ānetuṁ vaṭṭatī’’ti. So balavalābhamacchariyatāya",
  "atk-s0514a2:2337_13": "‘‘mahārāja, ettakena paṇḍito nāma na hoti, appamattakaṁ kiñci eta’’nti āha. Rājā",
  "atk-s0514a2:2337_14": "majjhattova hutvā ‘‘tattheva naṁ vīmaṁsatū’’ti puna pesesi.",
  "atk-s0514a2:2338_0": "Goṇoti eko pācīnayavamajjhakagāmavāsī puriso ‘‘vasse patite kasissāmī’’ti gāmantarato",
  "atk-s0514a2:2338_1": "goṇe kiṇitvā ānetvā gehe vasāpetvā punadivase gocaratthāya tiṇabhūmiṁ ānetvā goṇapiṭṭhe",
  "atk-s0514a2:2338_2": "nisinno kilantarūpo otaritvā rukkhamūle nipannova niddaṁ okkami. Tasmiṁ khaṇe eko",
  "atk-s0514a2:2338_3": "coro goṇe gahetvā palāyi. So pabujjhitvā goṇe apassanto ito cito ca oloketvā goṇe",
  "atk-s0514a2:2338_4": "gahetvā palāyantaṁ coraṁ disvā vegena pakkhanditvā ‘‘kuhiṁ me goṇe nesī’’ti āha.",
  "atk-s0514a2:2338_5": "‘‘Mama goṇe attano icchitaṭṭhānaṁ nemī’’ti. Tesaṁ vivādaṁ sutvā mahājano sannipati.",
  "atk-s0514a2:2338_6": "Paṇḍito tesaṁ sālādvārena gacchantānaṁ saddaṁ sutvā ubhopi pakkosāpetvā tesaṁ kiriyaṁ",
  "atk-s0514a2:2338_7": "disvāva ‘‘ayaṁ coro, ayaṁ goṇasāmiko’’ti jānāti. Jānantopi ‘‘kasmā vivadathā’’ti",
  "atk-s0514a2:2338_8": "pucchi. Goṇasāmiko āha – ‘‘sāmi, ime ahaṁ asukagāmato asukassa nāma hatthato kiṇitvā",
  "atk-s0514a2:2338_9": "ānetvā gehe vasāpetvā gocaratthāya tiṇabhūmiṁ nesiṁ, tattha mama pamādaṁ disvā ayaṁ",
  "atk-s0514a2:2338_10": "goṇe gahetvā palāyi. Svāhaṁ ito cito ca olokento imaṁ disvā anubandhitvā gaṇhiṁ,",
  "atk-s0514a2:2338_11": "asukagāmavāsino mayā etesaṁ kiṇitvā gahitabhāvaṁ jānantī’’ti. Coro pana ‘‘mamete",
  "atk-s0514a2:2338_12": "gharajātikā, ayaṁ musā bhaṇatī’’ti āha.",
  "atk-s0514a2:2339_0": "Atha ne paṇḍito ‘‘ahaṁ vo aḍḍaṁ dhammena vinicchinissāmi, ṭhassatha me vinicchaye’’ti",
  "atk-s0514a2:2339_1": "pucchitvā ‘‘āma, sāmi, ṭhassāmā’’ti vutte ‘‘mahājanassa manaṁ gaṇhituṁ vaṭṭatī’’ti",
  "atk-s0514a2:2339_2": "paṭhamaṁ coraṁ pucchi ‘‘tayā ime goṇā kiṁ khādāpitā kiṁ pāyitā’’ti? ‘‘Yāguṁ pāyitā",
  "atk-s0514a2:2339_3": "tilapiṭṭhañca māse ca khādāpitā’’ti. Tato goṇasāmikaṁ pucchi. So āha – ‘‘sāmi, kuto",
  "atk-s0514a2:2339_4": "me duggatassa yāguādīni laddhāni, tiṇameva khādāpitā’’ti. Paṇḍito tesaṁ kathaṁ parisaṁ",
  "atk-s0514a2:2339_5": "gāhāpetvā piyaṅgupattāni āharāpetvā koṭṭāpetvā udakena maddāpetvā goṇe pāyesi. Goṇā",
  "atk-s0514a2:2339_6": "tiṇameva chaḍḍayiṁsu. Paṇḍito ‘‘passatheta’’nti mahājanassa dassetvā coraṁ pucchi",
  "atk-s0514a2:2339_7": "‘‘tvaṁ corosi, na corosī’’ti? So ‘‘coromhī’’ti āha. ‘‘Tena hi tvaṁ ito paṭṭhāya mā",
  "atk-s0514a2:2339_8": "evarūpamakāsī’’ti ovadi. Bodhisattassa parisā pana taṁ hatthapādehi koṭṭetvā dubbalamakāsi.",
  "atk-s0514a2:2339_9": "Atha naṁ paṇḍito ‘‘diṭṭhadhammeyeva tāva imaṁ dukkhaṁ labhasi, samparāye pana nirayādīsu",
  "atk-s0514a2:2339_10": "mahādukkhaṁ anubhavissasi, samma, tvaṁ ito paṭṭhāya pajahetaṁ kamma’’nti vatvā tassa",
  "atk-s0514a2:2339_11": "pañca sīlāni adāsi. Amacco taṁ pavattiṁ yathābhūtaṁ rañño ārocāpesi. Rājā senakaṁ",
  "atk-s0514a2:2339_12": "pucchi ‘‘kiṁ, senaka, ānema paṇḍita’’nti. ‘‘Goṇaaḍḍaṁ nāma, mahārāja, ye keci vinicchinanti,",
  "atk-s0514a2:2339_13": "āgamehi tāvā’’ti vutte rājā majjhatto hutvā puna tatheva sāsanaṁ pesesi. Sabbaṭṭhānesupi",
  "atk-s0514a2:2339_14": "evaṁ veditabbaṁ. Ito paraṁ pana uddānamattameva vibhajitvā dassayissāmāti.",
  "atk-s0514a2:2340_0": "Ganthīti ekā duggatitthī nānāvaṇṇehi suttehi ganthike bandhitvā kataṁ suttaganthitapiḷandhanaṁ",
  "atk-s0514a2:2340_1": "gīvato mocetvā sāṭakassa upari ṭhapetvā nhāyituṁ paṇḍitena kāritapokkharaṇiṁ otari.",
  "atk-s0514a2:2340_2": "Aparā taruṇitthī taṁ disvā lobhaṁ uppādetvā ukkhipitvā ‘‘amma, ativiya sobhanaṁ idaṁ",
  "atk-s0514a2:2340_3": "kittakena te kataṁ, ahampi attano evarūpaṁ karissāmi, gīvāya piḷandhitvā pamāṇaṁ",
  "atk-s0514a2:2340_4": "tāvassa upadhāremī’’ti vatvā tāya ujucittatāya ‘‘upadhārehī’’ti vutte gīvāya piḷandhitvā",
  "atk-s0514a2:2340_5": "pakkāmi. Itarā taṁ disvā sīghaṁ uttaritvā sāṭakaṁ nivāsetvā upadhāvitvā ‘‘kahaṁ me",
  "atk-s0514a2:2340_6": "piḷandhanaṁ gahetvā palāyissasī’’ti sāṭake gaṇhi. Itarā ‘‘nāhaṁ tava santakaṁ gaṇhāmi,",
  "atk-s0514a2:2340_7": "mama gīvāyameva piḷandhana’’nti āha. Mahājano taṁ sutvā sannipati. Paṇḍito dārakehi",
  "atk-s0514a2:2340_8": "saddhiṁ kīḷanto tāsaṁ kalahaṁ katvā sālādvārena gacchantīnaṁ saddaṁ sutvā ‘‘kiṁ saddo",
  "atk-s0514a2:2340_9": "eso’’ti pucchitvā ubhinnaṁ kalahakāraṇaṁ sutvā pakkosāpetvā ākāreneva coriñca acoriñca",
  "atk-s0514a2:2340_10": "ñatvāpi tamatthaṁ pucchitvā ‘‘ahaṁ vo dhammena vinicchinissāmi, mama vinicchaye ṭhassathā’’ti",
  "atk-s0514a2:2340_11": "vatvā ‘‘āma, ṭhassāma, sāmī’’ti vutte paṭhamaṁ coriṁ pucchi ‘‘tvaṁ imaṁ piḷandhanaṁ",
  "atk-s0514a2:2340_12": "piḷandhantī kataragandhaṁ vilimpasī’’ti? ‘‘Ahaṁ niccaṁ sabbasaṁhārakaṁ vilimpāmī’’ti.",
  "atk-s0514a2:2340_13": "Sabbasaṁhārako nāma sabbagandhehi yojetvā katagandho. Tato itaraṁ pucchi. Sā āha",
  "atk-s0514a2:2340_14": "‘‘kuto, sāmi, laddho duggatāya mayhaṁ sabbasaṁhārako, ahaṁ niccaṁ piyaṅgupupphagandhameva",
  "atk-s0514a2:2340_15": "vilimpāmī’’ti. Paṇḍito udakapātiṁ āharāpetvā taṁ piḷandhanaṁ tattha pakkhipāpetvā",
  "atk-s0514a2:2340_16": "gandhikaṁ pakkosāpetvā ‘‘etaṁ gandhaṁ upasiṅghitvā asukagandhabhāvaṁ jānāhī’’ti āha.",
  "atk-s0514a2:2340_17": "So upasiṅghanto piyaṅgupupphabhāvaṁ ñatvā imaṁ ekakanipāte gāthamāha –",
  "atk-s0514a2:2341": "‘‘Sabbasaṁhārako natthi, suddhaṁ kaṅgu pavāyati;",
  "atk-s0514a2:2342": "Alikaṁ bhāsatiyaṁ dhuttī, saccamāhu mahallikā’’ti. (jā. 1.1.110);",
  "atk-s0514a2:2343": "Tattha dhuttīti dhuttikā. Āhūti āha, ayameva vā pāṭho.",
  "atk-s0514a2:2344": "Evaṁ mahāsatto taṁ kāraṇaṁ mahājanaṁ jānāpetvā ‘‘tvaṁ corīsi, na corīsī’’ti pucchitvā coribhāvaṁ paṭijānāpesi. Tato paṭṭhāya mahāsattassa paṇḍitabhāvo pākaṭo jāto.",
  "atk-s0514a2:2345_0": "Suttanti ekā kappāsakkhettarakkhikā itthī kappāsakkhettaṁ rakkhantī tattheva parisuddhaṁ",
  "atk-s0514a2:2345_1": "kappāsaṁ gahetvā sukhumasuttaṁ kantitvā guḷaṁ katvā ucchaṅge ṭhapetvā gāmaṁ āgacchantī",
  "atk-s0514a2:2345_2": "‘‘paṇḍitassa pokkharaṇiyaṁ nhāyissāmī’’ti tīraṁ gantvā sāṭakaṁ muñcitvā sāṭakassa",
  "atk-s0514a2:2345_3": "upari suttaguḷaṁ ṭhapetvā otaritvā pokkharaṇiyaṁ nhāyati. Aparā taṁ disvā luddhacittatāya",
  "atk-s0514a2:2345_4": "taṁ gahetvā ‘‘aho manāpaṁ suttaṁ, amma, tayā kata’’nti accharaṁ paharitvā olokentī",
  "atk-s0514a2:2345_5": "viya ucchaṅge katvā pakkāmi. Sesaṁ purimanayeneva vitthāretabbaṁ. Paṇḍito paṭhamaṁ",
  "atk-s0514a2:2345_6": "coriṁ pucchi ‘‘tvaṁ guḷaṁ karontī anto kiṁ pakkhipitvā akāsī’’ti? ‘‘Kappāsaphalaṭṭhimeva",
  "atk-s0514a2:2345_7": "sāmī’’ti. Tato itaraṁ pucchi. Sā ‘‘sāmi timbaruaṭṭhi’’nti āha. So ubhinnaṁ vacanaṁ",
  "atk-s0514a2:2345_8": "parisaṁ gāhāpetvā suttaguḷaṁ nibbeṭhāpetvā timbaruaṭṭhiṁ disvā taṁ coribhāvaṁ saṁpaṭicchāpesi.",
  "atk-s0514a2:2345_9": "Mahājano haṭṭhatuṭṭho ‘‘suvinicchito aḍḍo’’ti sādhukārasahassāni pavattesi.",
  "atk-s0514a2:2346_0": "Puttoti ekadivasaṁ ekā itthī puttaṁ ādāya mukhadhovanatthāya paṇḍitassa pokkharaṇiṁ",
  "atk-s0514a2:2346_1": "gantvā puttaṁ nhāpetvā attano sāṭake nisīdāpetvā attano mukhaṁ dhovituṁ otari. Tasmiṁ",
  "atk-s0514a2:2346_2": "khaṇe ekā yakkhinī taṁ dārakaṁ disvā khāditukāmā hutvā itthivesaṁ gahetvā ‘‘sahāyike,",
  "atk-s0514a2:2346_3": "sobhati vatāyaṁ dārako, taveso putto’’ti pucchitvā ‘‘āmā’’ti vutte ‘‘pāyemi na’’nti",
  "atk-s0514a2:2346_4": "vatvā ‘‘pāyehī’’ti vuttā taṁ gahetvā thokaṁ kīḷāpetvā ādāya palāyi. Itarā taṁ disvā",
  "atk-s0514a2:2346_5": "dhāvitvā ‘‘kuhiṁ me puttaṁ nesī’’ti gaṇhi. Yakkhinī ‘‘kuto tayā putto laddho, mameso",
  "atk-s0514a2:2346_6": "putto’’ti āha. Tā kalahaṁ karontiyo sālādvārena gacchanti. Paṇḍito taṁ kalahasaddaṁ",
  "atk-s0514a2:2346_7": "sutvā pakkosāpetvā ‘‘kimeta’’nti pucchi. Tā tassa etamatthaṁ ārocesuṁ. Taṁ sutvā",
  "atk-s0514a2:2346_8": "mahāsatto akkhīnaṁ animisatāya ceva rattatāya ca nirāsaṅkatāya ca chāyāya abhāvatāya",
  "atk-s0514a2:2346_9": "ca ‘‘ayaṁ yakkhinī’’ti ñatvāpi ‘‘mama vinicchaye ṭhassathā’’ti vatvā ‘‘āma, ṭhassāmā’’ti",
  "atk-s0514a2:2346_10": "vutte bhūmiyaṁ lekhaṁ kaḍḍhayitvā lekhāmajjhe dārakaṁ nipajjāpetvā yakkhiniṁ hatthesu,",
  "atk-s0514a2:2346_11": "mātaraṁ pādesu gāhāpetvā ‘‘dvepi kaḍḍhitvā gaṇhatha, kaḍḍhituṁ sakkontiyā eva putto’’ti āha.",
  "atk-s0514a2:2347_0": "Tā ubhopi kaḍḍhiṁsu. Dārako kaḍḍhiyamāno dukkhappatto hutvā viravi. Mātā hadayena",
  "atk-s0514a2:2347_1": "phalitena viya hutvā puttaṁ muñcitvā rodamānā aṭṭhāsi. Paṇḍito mahājanaṁ pucchi ‘‘ambho,",
  "atk-s0514a2:2347_2": "dārake, mātu hadayaṁ mudukaṁ hoti, udāhu amātū’’ti. ‘‘Mātu hadayaṁ mudukaṁ hotī’’ti.",
  "atk-s0514a2:2347_3": "‘‘Kiṁ dāni dārakaṁ gahetvā ṭhitā mātā hoti, udāhu vissajjetvā ṭhitā’’ti? ‘‘Vissajjetvā",
  "atk-s0514a2:2347_4": "ṭhitā paṇḍitā’’ti. ‘‘Imaṁ pana dārakacoriṁ tumhe jānāthā’’ti? ‘‘Na jānāma, paṇḍitā’’ti.",
  "atk-s0514a2:2347_5": "Atha ne paṇḍito āha – ‘‘yakkhinī esā, etaṁ khādituṁ gaṇhī’’ti. ‘‘Kathaṁ jānāsi, paṇḍitā’’ti.",
  "atk-s0514a2:2347_6": "‘‘Akkhīnaṁ animisatāya ceva rattatāya ca nirāsaṅkatāya ca chāyāya abhāvena ca nikkaruṇatāya",
  "atk-s0514a2:2347_7": "cā’’ti. Atha naṁ pucchi ‘‘kāsi tva’’nti? ‘‘Yakkhinīmhi sāmī’’ti. ‘‘Kasmā imaṁ dārakaṁ",
  "atk-s0514a2:2347_8": "gaṇhī’’ti? ‘‘Khādituṁ gaṇhāmi, sāmī’’ti. ‘‘Andhabāle, tvaṁ pubbepi pāpakammaṁ katvā",
  "atk-s0514a2:2347_9": "yakkhinī jātāsi, idāni punapi pāpaṁ karosi, aho andhabālāsī’’ti vatvā taṁ pañcasīlesu",
  "atk-s0514a2:2347_10": "patiṭṭhāpetvā ‘‘ito paṭṭhāya evarūpaṁ pāpakammaṁ mā akāsī’’ti vatvā taṁ uyyojesi.",
  "atk-s0514a2:2347_11": "Dārakamātāpi dārakaṁ labhitvā ‘‘ciraṁ jīvatu sāmī’’ti paṇḍitaṁ thometvā puttaṁ ādāya pakkāmi.",
  "atk-s0514a2:2348_0": "Gototi eko kira lakuṇḍakattā goto, kāḷavaṇṇatā ca kāḷoti gotakāḷo nāma puriso sattasaṁvaccharāni",
  "atk-s0514a2:2348_1": "kammaṁ katvā bhariyaṁ labhi. Sā nāmena dīghatālā nāma. So ekadivasaṁ taṁ āmantetvā",
  "atk-s0514a2:2348_2": "‘‘bhadde, pūvakhādanīyaṁ pacāhi, mātāpitaro daṭṭhuṁ gamissāmā’’ti vatvā ‘‘kiṁ te",
  "atk-s0514a2:2348_3": "mātāpitūhī’’ti tāya paṭikkhittopi yāvatatiyaṁ vatvā pūvakhādanīyaṁ pacāpetvā pātheyyañceva",
  "atk-s0514a2:2348_4": "paṇṇākārañca ādāya tāya saddhiṁ maggaṁ paṭipanno antarāmagge uttānavāhiniṁ ekaṁ nadiṁ",
  "atk-s0514a2:2348_5": "addasa. Te pana dvepi udakabhīrukajātikāva, tasmā taṁ uttarituṁ avisahantā tīre aṭṭhaṁsu.",
  "atk-s0514a2:2348_6": "Tadā dīghapiṭṭhi nāmeko duggatapuriso anuvicaranto taṁ ṭhānaṁ pāpuṇi. Atha naṁ te",
  "atk-s0514a2:2348_7": "disvā pucchiṁsu ‘‘samma, ayaṁ nadī gambhīrā uttānā’’ti. So tesaṁ kathaṁ sutvā udakabhīrukabhāvaṁ",
  "atk-s0514a2:2348_8": "ñatvā ‘‘samma, ayaṁ nadī gambhīrā bahucaṇḍamacchākiṇṇā’’ti āha. ‘‘Samma, kathaṁ tvaṁ",
  "atk-s0514a2:2348_9": "gamissasī’’ti? So āha – ‘‘saṁsumāramakarānaṁ amhehi paricayo atthi, tena te amhe",
  "atk-s0514a2:2348_10": "na viheṭhentī’’ti. ‘‘Tena hi, samma, amhepi nehī’’ti. So ‘‘sādhū’’ti sampaṭicchi.",
  "atk-s0514a2:2348_11": "Athassa te khajjabhojanaṁ adaṁsu. So katabhattakicco ‘‘samma, kaṁ paṭhamaṁ nemī’’ti",
  "atk-s0514a2:2348_12": "pucchi. So āha – ‘‘tava sahāyikaṁ paṭhamaṁ nehi, maṁ pacchā nehī’’ti. So ‘‘sādhū’’ti",
  "atk-s0514a2:2348_13": "sampaṭicchitvā taṁ khandhe katvā pātheyyañceva paṇṇākārañca gahetvā nadiṁ otaritvā",
  "atk-s0514a2:2348_14": "thokaṁ gantvā ukkuṭiko nisīditvā pakkāmi.",
  "atk-s0514a2:2349_0": "Gotakāḷo tīre ṭhitova ‘‘gambhīrāvatāyaṁ nadī, evaṁ dīghassapi nāma evarūpā, mayhaṁ",
  "atk-s0514a2:2349_1": "pana apasayhāva bhavissatī’’ti cintesi. Itaropi taṁ nadīmajjhaṁ netvā ‘‘bhadde, ahaṁ",
  "atk-s0514a2:2349_2": "taṁ posessāmi, sampannavatthālaṅkārā dāsidāsaparivutā vicarissasi, kiṁ te ayaṁ lakuṇḍakavāmanako",
  "atk-s0514a2:2349_3": "karissati, mama vacanaṁ karohī’’ti āha. Sā tassa vacanaṁ sutvāva attano sāmike sinehaṁ",
  "atk-s0514a2:2349_4": "bhinditvā taṁkhaṇaññeva tasmiṁ paṭibaddhacittā hutvā ‘‘sāmi, sace maṁ na chaḍḍessasi,",
  "atk-s0514a2:2349_5": "karissāmi te vacana’’nti sampaṭicchi. ‘‘Bhadde, kiṁ vadesi, ahaṁ taṁ posessāmī’’ti.",
  "atk-s0514a2:2349_6": "Te paratīraṁ gantvā ubhopi samaggā sammodamānā ‘‘gotakāḷaṁ pahāya tiṭṭha tva’’nti",
  "atk-s0514a2:2349_7": "vatvā tassa passantasseva khādanīyaṁ khādantā pakkamiṁsu. So disvā ‘‘ime ekato hutvā",
  "atk-s0514a2:2349_8": "maṁ chaḍḍetvā palāyanti maññe’’ti aparāparaṁ dhāvanto thokaṁ otaritvā bhayena nivattitvā",
  "atk-s0514a2:2349_9": "puna tesu kopena ‘‘jīvāmi vā marāmi vā’’ti ullaṅghitvā nadiyaṁ patito uttānabhāvaṁ",
  "atk-s0514a2:2349_10": "ñatvā nadiṁ uttaritvā vegena taṁ pāpuṇitvā ‘‘ambho duṭṭhacora, kuhiṁ me bhariyaṁ",
  "atk-s0514a2:2349_11": "nesī’’ti āha. Itaropi taṁ ‘‘are duṭṭhavāmanaka, kuto tava bhariyā, mamesā bhariyā’’ti",
  "atk-s0514a2:2349_12": "vatvā gīvāyaṁ gahetvā khipi. So dīghatālaṁ hatthe gahetvā’’tiṭṭha tvaṁ kuhiṁ gacchasi,",
  "atk-s0514a2:2349_13": "satta saṁvaccharāni kammaṁ katvā laddhabhariyā mesī’’ti vatvā tena saddhiṁ kalahaṁ",
  "atk-s0514a2:2349_14": "karonto sālāya santikaṁ pāpuṇi. Mahājano sannipati.",
  "atk-s0514a2:2350_0": "Paṇḍito ‘‘kiṁ saddo nāmeso’’ti pucchitvā te ubhopi pakkosāpetvā vacanappaṭivacanaṁ",
  "atk-s0514a2:2350_1": "sutvā ‘‘mama vinicchaye ṭhassathā’’ti vatvā ‘‘āma, ṭhassāmā’’ti vutte paṭhamaṁ dīghapiṭṭhiṁ",
  "atk-s0514a2:2350_2": "pakkosāpetvā ‘‘tvaṁ konāmosī’’ti pucchi. ‘‘Dīghapiṭṭhiko nāma, sāmī’’ti. ‘‘Bhariyā",
  "atk-s0514a2:2350_3": "te kā nāmā’’ti? So tassā nāmaṁ ajānanto aññaṁ kathesi. ‘‘Mātāpitaro te ke nāmā’’ti?",
  "atk-s0514a2:2350_4": "‘‘Asukā nāmā’’ti. ‘‘Bhariyāya pana te mātāpitaro ke nāmā’’ti? So ajānitvā aññaṁ kathesi.",
  "atk-s0514a2:2350_5": "Tassa kathaṁ parisaṁ gāhāpetvā taṁ apanetvā itaraṁ pakkosāpetvā purimanayeneva sabbesaṁ",
  "atk-s0514a2:2350_6": "nāmāni pucchi. So yathābhūtaṁ jānanto avirajjhitvā kathesi. Tampi apanetvā dīghatālaṁ",
  "atk-s0514a2:2350_7": "pakkosāpetvā ‘‘tvaṁ kā nāmā’’ti pucchi. ‘‘Dīghatālā nāma sāmī’’ti. ‘‘Sāmiko te konāmo’’ti?",
  "atk-s0514a2:2350_8": "Sā ajānantī aññaṁ kathesi. ‘‘Mātāpitaro te ke nāmā’’ti. ‘‘Asukā nāma sāmī’’ti. ‘‘Sāmikassa",
  "atk-s0514a2:2350_9": "pana te mātāpitaro ke nāmā’’ti? Sāpi vilapantī aññaṁ kathesi . Itare dve pakkosāpetvā",
  "atk-s0514a2:2350_10": "mahājanaṁ pucchi ‘‘kiṁ imissā dīghapiṭṭhissa vacanena sameti, udāhu gotakāḷassā’’ti.",
  "atk-s0514a2:2350_11": "‘‘Gotakāḷassa paṇḍitā’’ti. ‘‘Ayaṁ etissā sāmiko, itaro coro’’ti. Atha naṁ ‘‘corosi,",
  "atk-s0514a2:2350_12": "na corosī’’ti pucchi. ‘‘Āma, sāmi, coromhī’’ti corabhāvaṁ sampaṭicchi. Paṇḍitassa",
  "atk-s0514a2:2350_13": "vinicchayena gotakāḷo attano bhariyaṁ labhitvā mahāsattaṁ thometvā taṁ ādāya pakkāmi.",
  "atk-s0514a2:2350_14": "Paṇḍito dīghapiṭṭhimāha ‘‘mā puna evamakāsī’’ti.",
  "atk-s0514a2:2351_0": "Rathena cāti ekadivasaṁ eko pana puriso rathe nisīditvā mukhadhovanatthāya nikkhami.",
  "atk-s0514a2:2351_1": "Tasmiṁ khaṇe sakko āvajjento paṇḍitaṁ disvā ‘‘mahosadhabuddhaṅkurassa paññānubhāvaṁ",
  "atk-s0514a2:2351_2": "pākaṭaṁ karissāmī’’ti cintetvā manussavesenāgantvā rathassa pacchābhāgaṁ gahetvā",
  "atk-s0514a2:2351_3": "pāyāsi. Rathe nisinno puriso ‘‘tāta, kenatthenāgatosī’’ti pucchitvā ‘‘tumhe upaṭṭhātu’’nti",
  "atk-s0514a2:2351_4": "vutte ‘‘sādhū’’ti sampaṭicchitvā yānā oruyha sarīrakiccatthāya gato. Tasmiṁ khaṇe",
  "atk-s0514a2:2351_5": "sakko rathaṁ abhiruhitvā vegena pājesi. Rathasāmiko pana sarīrakiccaṁ katvā nikkhanto",
  "atk-s0514a2:2351_6": "sakkaṁ rathaṁ gahetvā palāyantaṁ disvā vegena gantvā ‘‘tiṭṭha tiṭṭha, kuhiṁ me rathaṁ",
  "atk-s0514a2:2351_7": "nesī’’ti vatvā ‘‘tava ratho añño bhavissati, ayaṁ pana mama ratho’’ti vutte tena",
  "atk-s0514a2:2351_8": "saddhiṁ kalahaṁ karonto sālādvāraṁ patto. Paṇḍito ‘‘kiṁ nāmeta’’nti pucchitvā te",
  "atk-s0514a2:2351_9": "pakkosāpetvā āgacchante disvā nibbhayatāya ceva akkhīnaṁ animisatāya ca ‘‘ayaṁ sakko,",
  "atk-s0514a2:2351_10": "ayaṁ rathasāmiko’’ti aññāsi, evaṁ santepi vivādakāraṇaṁ pucchitvā ‘‘mama vinicchaye",
  "atk-s0514a2:2351_11": "ṭhassathā’’ti vatvā ‘‘āma, ṭhassāmā’’ti vutte ‘‘ahaṁ rathaṁ pājessāmi, tumhe dvepi",
  "atk-s0514a2:2351_12": "rathaṁ pacchato gahetvā gacchatha, rathasāmiko na vissajjessati, itaro vissajjessatī’’ti",
  "atk-s0514a2:2351_13": "vatvā purisaṁ āṇāpesi ‘‘rathaṁ pājehī’’ti. So tathā akāsi.",
  "atk-s0514a2:2352_0": "Itarepi dve pacchato gahetvā gacchanti. Rathasāmiko thokaṁ gantvā vissajjetvā ṭhito,",
  "atk-s0514a2:2352_1": "sakko pana rathena saddhiṁ gantvā ratheneva saddhiṁ nivatti. Paṇḍito manusse ācikkhi",
  "atk-s0514a2:2352_2": "‘‘ayaṁ puriso thokaṁ gantvā rathaṁ vissajjetvā ṭhito, ayaṁ pana rathena saddhiṁ dhāvitvā",
  "atk-s0514a2:2352_3": "ratheneva saddhiṁ nivatti, nevassa sarīre sedabindumattampi atthi, assāsapassāsopi",
  "atk-s0514a2:2352_4": "natthi, abhīto animisanetto, esa sakko devarājā’’ti. Atha naṁ ‘‘sakko devarājāsī’’ti",
  "atk-s0514a2:2352_5": "pucchitvā ‘‘āma, paṇḍitā’’ti vutte ‘‘kasmā āgatosī’’ti vatvā ‘‘taveva paññāpakāsanatthaṁ",
  "atk-s0514a2:2352_6": "paṇḍitā’’ti vutte ‘‘tena hi mā puna evamakāsī’’ti ovadati. Sakkopi sakkānubhāvaṁ",
  "atk-s0514a2:2352_7": "dassento ākāse ṭhatvā ‘‘suvinicchito paṇḍitena aḍḍo’’ti paṇḍitassa thutiṁ katvā sakaṭṭhānameva",
  "atk-s0514a2:2352_8": "gato. Tadā so amacco sayameva rañño santikaṁ gantvā ‘‘mahārāja, paṇḍitena evaṁ rathaaḍḍo",
  "atk-s0514a2:2352_9": "suvinicchito, sakkopi tena parājito, kasmā purisavisesaṁ na jānāsi, devā’’ti āha.",
  "atk-s0514a2:2352_10": "Rājā senakaṁ pucchi ‘‘kiṁ, senaka, ānema paṇḍita’’nti. So lābhamaccharena ‘‘mahārāja,",
  "atk-s0514a2:2352_11": "ettakena paṇḍito nāma na hoti, āgametha tāva vīmaṁsitvā jānissāmā’’ti āha.",
  "atk-s0514a2:2353": "Sattadārakapañho niṭṭhito.",
  "atk-s0514a2:2354": "Gadrabhapañho",
  "atk-s0514a2:2355_0": "Daṇḍoti athekadivasaṁ rājā ‘‘paṇḍitaṁ vīmaṁsissāmā’’ti khadiradaṇḍaṁ āharāpetvā tato",
  "atk-s0514a2:2355_1": "vidatthiṁ gahetvā cundakāre pakkosāpetvā suṭṭhu likhāpetvā pācīnayavamajjhakagāmaṁ",
  "atk-s0514a2:2355_2": "pesesi ‘‘pācīnayavamajjhakagāmavāsino kira paṇḍitā, ‘imassa khadiradaṇḍassa idaṁ",
  "atk-s0514a2:2355_3": "aggaṁ, idaṁ mūla’nti jānantu, ajānantānaṁ sahassadaṇḍo’’ti. Gāmavāsino sannipatitvā",
  "atk-s0514a2:2355_4": "jānituṁ asakkontā seṭṭhino kathayiṁsu ‘‘kadāci mahosadhapaṇḍito jāneyya, pakkosāpetvā",
  "atk-s0514a2:2355_5": "taṁ pucchathā’’ti. Seṭṭhi paṇḍitaṁ kīḷāmaṇḍalā pakkosāpetvā tamatthaṁ ārocetvā ‘‘tāta,",
  "atk-s0514a2:2355_6": "mayaṁ jānituṁ na sakkoma, api nu tvaṁ sakkhissasī’’ti pucchi. Taṁ sutvā paṇḍito cintesi",
  "atk-s0514a2:2355_7": "‘‘rañño imassa aggena vā mūlena vā payojanaṁ natthi, mama vīmaṁsanatthāya pesitaṁ",
  "atk-s0514a2:2355_8": "bhavissatī’’ti. Cintetvā ca pana ‘‘āharatha, tāta, jānissāmī’’ti āharāpetvā hatthena",
  "atk-s0514a2:2355_9": "gahetvāva ‘‘idaṁ aggaṁ idaṁ mūla’’nti ñatvāpi mahājanassa hadayaggahaṇatthaṁ udakapātiṁ",
  "atk-s0514a2:2355_10": "āharāpetvā khadiradaṇḍakassa majjhe suttena bandhitvā suttakoṭiyaṁ gahetvā khadiradaṇḍakaṁ",
  "atk-s0514a2:2355_11": "udakapiṭṭhe ṭhapesi. Mūlaṁ bhāriyatāya paṭhamaṁ udake nimujji. Tato mahājanaṁ pucchi",
  "atk-s0514a2:2355_12": "‘‘rukkhassa nāma mūlaṁ bhāriyaṁ hoti, udāhu agga’’nti? ‘‘Mūlaṁ paṇḍitā’’ti. Tena",
  "atk-s0514a2:2355_13": "hi imassa paṭhamaṁ nimuggaṁ passatha, etaṁ mūlanti imāya saññāya aggañca mūlañca",
  "atk-s0514a2:2355_14": "ācikkhi. Gāmavāsino ‘‘idaṁ aggaṁ idaṁ mūla’’nti rañño pahiṇiṁsu. Rājā ‘‘ko imaṁ jānātī’’ti",
  "atk-s0514a2:2355_15": "pucchitvā ‘‘sirivaḍḍhanaseṭṭhino putto mahosadhapaṇḍito’’ti sutvā ‘‘kiṁ, senaka,",
  "atk-s0514a2:2355_16": "ānema paṇḍita’’nti pucchi. Adhivāsehi, deva, aññenapi upāyena naṁ vīmaṁsissāmāti.",
  "atk-s0514a2:2356_0": "Sīsanti athekadivasaṁ itthiyā ca purisassa cāti dve sīsāni āharāpetvā ‘‘idaṁ itthisīsaṁ,",
  "atk-s0514a2:2356_1": "idaṁ purisasīsanti jānantu, ajānantānaṁ sahassadaṇḍo’’ti pahiṇiṁsu. Gāmavāsino ajānantā",
  "atk-s0514a2:2356_2": "paṇḍitaṁ pucchiṁsu. So disvāva aññāsi. Kathaṁ jānāti? Purisasīse kira sibbinī ujukāva",
  "atk-s0514a2:2356_3": "hoti, itthisīse sibbinī vaṅkā hoti, parivattitvā gacchati. So iminā abhiññāṇena ‘‘idaṁ",
  "atk-s0514a2:2356_4": "itthiyā sīsaṁ, idaṁ purisassa sīsa’’nti ācikkhi. Gāmavāsinopi rañño pahiṇiṁsu. Sesaṁ purimasadisameva.",
  "atk-s0514a2:2357_0": "Ahīti athekadivasaṁ sappañca sappiniñca āharāpetvā ‘‘ayaṁ sappo, ayaṁ sappinīti jānantu,",
  "atk-s0514a2:2357_1": "ajānantānaṁ sahassadaṇḍo’’ti vatvā gāmavāsīnaṁ pesesuṁ. Gāmavāsino ajānantā paṇḍitaṁ",
  "atk-s0514a2:2357_2": "pucchiṁsu. So disvāva jānāti. Sappassa hi naṅguṭṭhaṁ thūlaṁ hoti, sappiniyā tanukaṁ",
  "atk-s0514a2:2357_3": "hoti, sappassa sīsaṁ puthulaṁ hoti, sappiniyā tanukaṁ hoti, sappassa akkhīni mahantāni,",
  "atk-s0514a2:2357_4": "sappiniyā khuddakāni, sappassa sovattiko parābaddho hoti, sappiniyā vicchinnako.",
  "atk-s0514a2:2357_5": "So imehi abhiññāṇehi ‘‘ayaṁ sappo, ayaṁ sappinī’’ti ācikkhi. Sesaṁ vuttanayameva.",
  "atk-s0514a2:2358_0": "Kukkuṭoti athekadivasaṁ ‘‘pācīnayavamajjhakagāmavāsino amhākaṁ sabbasetaṁ pādavisāṇaṁ",
  "atk-s0514a2:2358_1": "sīsakakudhaṁ tayo kāle anatikkamitvā nadantaṁ usabhaṁ pesentu, no ce pesenti, sahassadaṇḍo’’ti",
  "atk-s0514a2:2358_2": "pahiṇiṁsu. Te ajānantā paṇḍitaṁ pucchiṁsu. So āha – ‘‘rājā vo sabbasetaṁ kukkuṭaṁ",
  "atk-s0514a2:2358_3": "āharāpesi, so hi pādanakhasikhatāya pādavisāṇo nāma, sīsacūḷatāya sīsakakudho nāma,",
  "atk-s0514a2:2358_4": "tikkhattuṁ vassanato tayo kāle anatikkamitvā nadati nāma, tasmā evarūpaṁ kukkuḷaṁ",
  "atk-s0514a2:2358_5": "pesethā’’ti āha. Te pesayiṁsu.",
  "atk-s0514a2:2359_0": "Maṇīti sakkena kusarañño dinno maṇikkhandho aṭṭhasu ṭhānesu vaṅko hoti. Tassa purāṇasuttaṁ",
  "atk-s0514a2:2359_1": "chinnaṁ, koci purāṇasuttaṁ nīharitvā navasuttaṁ pavesetuṁ na sakkoti, tasmā ekadivasaṁ",
  "atk-s0514a2:2359_2": "‘‘imasmā maṇikkhandhā purāṇasuttaṁ nīharitvā navasuttaṁ pavesentū’’ti pesayiṁsu.",
  "atk-s0514a2:2359_3": "Gāmavāsino purāṇasuttaṁ nīharitvā navasuttaṁ pavesetuṁ asakkontā paṇḍitassa ācikkhiṁsu.",
  "atk-s0514a2:2359_4": "So ‘‘mā cintayittha, madhuṁ āharathā’’ti āharāpetvā maṇino dvīsu passesu madhunā",
  "atk-s0514a2:2359_5": "chiddaṁ makkhetvā kambalasuttaṁ vaṭṭetvā koṭiyaṁ madhunā makkhetvā thokaṁ chidde",
  "atk-s0514a2:2359_6": "pavesetvā kipillikānaṁ nikkhamanaṭṭhāne ṭhapesi. Kipillikā madhugandhena nikkhamitvā",
  "atk-s0514a2:2359_7": "maṇimhi purāṇasuttaṁ khādamānā gantvā kambalasuttakoṭiyaṁ ḍaṁsitvā kaḍḍhantā ekena",
  "atk-s0514a2:2359_8": "passena nīhariṁsu. Paṇḍito pavesitabhāvaṁ ñatvā ‘‘rañño dethā’’ti gāmavāsīnaṁ adāsi.",
  "atk-s0514a2:2359_9": "Te rañño pesayiṁsu. So pavesitaupāyaṁ sutvā tussi.",
  "atk-s0514a2:2360_0": "Vijāyananti athekadivasaṁ rañño maṅgalausabhaṁ bahū māse khādāpetvā mahodaraṁ katvā",
  "atk-s0514a2:2360_1": "visāṇāni dhovitvā telena makkhetvā haliddiyā nhāpetvā gāmavāsīnaṁ pahiṇiṁsu ‘‘tumhe",
  "atk-s0514a2:2360_2": "kira paṇḍitā, ayañca rañño maṅgalausabho patiṭṭhitagabbho, etaṁ vijāyāpetvā savacchakaṁ",
  "atk-s0514a2:2360_3": "pesetha, apesentānaṁ sahassadaṇḍo’’ti. Gāmavāsino ‘‘na sakkā idaṁ kātuṁ, kiṁ nu kho",
  "atk-s0514a2:2360_4": "karissāmā’’ti paṇḍitaṁ pucchiṁsu. So ‘‘iminā ekena pañhapaṭibhāgena bhavitabba’’nti",
  "atk-s0514a2:2360_5": "cintetvā ‘‘sakkhissatha panekaṁ raññā saddhiṁ kathanasamatthaṁ visāradaṁ purisaṁ",
  "atk-s0514a2:2360_6": "laddhu’’nti pucchi. ‘‘Na garu etaṁ, paṇḍitā’’ti. ‘‘Tena hi naṁ pakkosathā’’ti. Te",
  "atk-s0514a2:2360_7": "pakkosiṁsu. Atha naṁ mahāsatto ‘‘ehi, bho purisa, tvaṁ tava kese piṭṭhiyaṁ vikiritvā",
  "atk-s0514a2:2360_8": "nānappakāraṁ balavaparidevaṁ paridevanto rājadvāraṁ gaccha, aññehi pucchitopi kiñci",
  "atk-s0514a2:2360_9": "avatvāva parideva, raññā pana pakkosāpetvā paridevakāraṇaṁ pucchitova samāno ‘pitā",
  "atk-s0514a2:2360_10": "me deva vijāyituṁ na sakkoti, ajja sattamo divaso, paṭisaraṇaṁ me hohi, vijāyanupāyamassa",
  "atk-s0514a2:2360_11": "karohī’ti vatvā raññā ‘kiṁ vilapasi aṭṭhānametaṁ, purisā nāma vijāyantā natthī’ti",
  "atk-s0514a2:2360_12": "vutte ‘sace deva, evaṁ natthi, atha kasmā pācīnayavamajjhakagāmavāsino kathaṁ maṅgalausabhaṁ",
  "atk-s0514a2:2360_13": "vijāyāpessantī’ti vadeyyāsī’’ti āha. So ‘‘sādhū’’ti sampaṭicchitvā tathā akāsi. Rājā",
  "atk-s0514a2:2360_14": "‘‘kenidaṁ pañhapaṭibhāgaṁ cintita’’nti pucchitvā ‘‘mahosadhapaṇḍitenā’’ti sutvā tussi.",
  "atk-s0514a2:2361_0": "Odananti aparasmiṁ divase ‘‘paṇḍitaṁ vīmaṁsissāmā’’ti ‘‘pācīnayavamajjhakagāmavāsino",
  "atk-s0514a2:2361_1": "amhākaṁ aṭṭhaṅgasamannāgataṁ ambilodanaṁ pacitvā pesentu. Tatrimāni aṭṭhaṅgāni –",
  "atk-s0514a2:2361_2": "na taṇḍulehi, na udakena, na ukkhaliyā, na uddhanena, na agginā, na dārūhi, na itthiyā",
  "atk-s0514a2:2361_3": "na purisena, na maggenāti. Apesentānaṁ sahassadaṇḍo’’ti pahiṇiṁsu. Gāmavāsino taṁ",
  "atk-s0514a2:2361_4": "kāraṇaṁ ajānantā paṇḍitaṁ pucchiṁsu. So ‘‘mā cintayitthā’’ti vatvā ‘‘na taṇḍulehīti",
  "atk-s0514a2:2361_5": "kaṇikaṁ gāhāpetvā, na udakenāti himaṁ gāhāpetvā, na ukkhaliyāti aññaṁ navamattikābhājanaṁ",
  "atk-s0514a2:2361_6": "gāhāpetvā, na uddhanenāti khāṇuke koṭṭāpetvā, na aggināti pakatiaggiṁ pahāya araṇiaggiṁ",
  "atk-s0514a2:2361_7": "gāhāpetvā, na dārūhīti paṇṇāni gāhāpetvā ambilodanaṁ pacāpetvā navabhājane pakkhipitvā",
  "atk-s0514a2:2361_8": "lañchitvā, na itthiyā na purisenāti paṇḍakena ukkhipāpetvā, na maggenāti mahāmaggaṁ",
  "atk-s0514a2:2361_9": "pahāya jaṅghamaggena rañño pesethā’’ti āha. Te tathā kariṁsu. Rājā ‘‘kena panesa",
  "atk-s0514a2:2361_10": "pañho ñāto’’ti pucchitvā ‘‘mahosadhapaṇḍitenā’’ti sutvā tussi.",
  "atk-s0514a2:2362_0": "Vālukanti aparasmiṁ divase paṇḍitassa vīmaṁsanatthaṁ gāmavāsīnaṁ pahiṇiṁsu ‘‘rājā",
  "atk-s0514a2:2362_1": "dolāya kīḷitukāmo, rājakule purāṇayottaṁ chinnaṁ, ekaṁ vālukayottaṁ vaṭṭetvā pesentu,",
  "atk-s0514a2:2362_2": "apesentānaṁ sahassadaṇḍo’’ti. Te paṇḍitaṁ pucchiṁsu. Paṇḍito ‘‘imināpi pañhapaṭibhāgeneva",
  "atk-s0514a2:2362_3": "bhavitabba’’nti gāmavāsino assāsetvā vacanakusale dve tayo purise pakkosāpetvā ‘‘gacchatha",
  "atk-s0514a2:2362_4": "tumhe, rājānaṁ vadetha ‘deva, gāmavāsino tassa yottassa tanukaṁ vā thūlaṁ vā pamāṇaṁ",
  "atk-s0514a2:2362_5": "na jānanti, purāṇavālukayottato vidatthimattaṁ vā caturaṅgulamattaṁ vā khaṇḍaṁ pesetha,",
  "atk-s0514a2:2362_6": "taṁ oloketvā tena pamāṇena vaṭṭessantī’ti. Sace, vo rājā ‘amhākaṁ ghare vālukayottaṁ",
  "atk-s0514a2:2362_7": "nāma na kadāci sutapubba’nti vadati, atha naṁ ‘sace, mahārāja, vo evarūpaṁ na sakkā",
  "atk-s0514a2:2362_8": "kātuṁ, pācīnayavamajjhakagāmavāsino kathaṁ karissantī’ti vadeyyāthā’’ti pesesi. Te",
  "atk-s0514a2:2362_9": "tathā kariṁsu. Rājā ‘‘kena cintitaṁ pañhapaṭibhāga’’nti pucchitvā ‘‘mahosadhapaṇḍitenā’’ti sutvā tussi.",
  "atk-s0514a2:2363_0": "Taḷākanti aparasmiṁ divase paṇḍitassa vīmaṁsanatthaṁ ‘‘rājā udakakīḷaṁ kīḷitukāmo,",
  "atk-s0514a2:2363_1": "pañcavidhapadumasacchannaṁ pokkharaṇiṁ pesentu, apesentānaṁ sahassadaṇḍo’’ti gāmavāsīnaṁ",
  "atk-s0514a2:2363_2": "pesayiṁsu. Te paṇḍitassa ārocesuṁ. So ‘‘imināpi pañhapaṭibhāgeneva bhavitabba’’nti",
  "atk-s0514a2:2363_3": "cintetvā vacanakusale katipaye manusse pakkosāpetvā ‘‘etha tumhe udakakīḷaṁ kīḷitvā",
  "atk-s0514a2:2363_4": "akkhīni rattāni katvā allakesā allavatthā kaddamamakkhitasarīrā yottadaṇḍaleḍḍuhatthā",
  "atk-s0514a2:2363_5": "rājadvāraṁ gantvā dvāre ṭhitabhāvaṁ rañño ārocāpetvā katokāsā pavisitvā ‘mahārāja,",
  "atk-s0514a2:2363_6": "tumhehi kira pācīnayavamajjhakagāmavāsino pokkharaṇiṁ pesentūti pahitā mayaṁ tumhākaṁ",
  "atk-s0514a2:2363_7": "anucchavikaṁ mahantaṁ pokkharaṇiṁ ādāya āgatā. Sā pana araññavāsikattā nagaraṁ disvā",
  "atk-s0514a2:2363_8": "dvārapākāraparikhāaṭṭālakādīni oloketvā bhītatasitā yottāni chinditvā palāyitvā araññameva",
  "atk-s0514a2:2363_9": "paviṭṭhā, mayaṁ leḍḍudaṇḍādīhi pothentāpi nivattetuṁ na sakkhimhā, tumhākaṁ araññā",
  "atk-s0514a2:2363_10": "ānītaṁ purāṇapokkharaṇiṁ pesetha, tāya saddhiṁ yojetvā harissāmā’ti vatvā raññāna",
  "atk-s0514a2:2363_11": "kadāci mama araññato ānītapokkharaṇī nāma bhūtapubbā, na ca mayā kassaci yojetvā",
  "atk-s0514a2:2363_12": "āharaṇatthāya pokkharaṇī pesitapubbā’ti vutte ‘sace, deva, vo evaṁ na sakkā kātuṁ,",
  "atk-s0514a2:2363_13": "pācīnayavamajjhakagāmavāsino kathaṁ pokkharaṇiṁ pesessantī’ti vadeyyāthā’’ti vatvā",
  "atk-s0514a2:2363_14": "pesesi. Te tathā kariṁsu. Rājā paṇḍitena ñātabhāvaṁ sutvā tussi.",
  "atk-s0514a2:2364_0": "Uyyānanti punekadivasaṁ ‘‘mayaṁ uyyānakīḷaṁ kīḷitukāmā, amhākañca purāṇauyyānaṁ parijiṇṇaṁ,",
  "atk-s0514a2:2364_1": "obhaggaṁ jātaṁ, pācīnayavamajjhakagāmavāsino supupphitataruṇarukkhasañchannaṁ navauyyānaṁ",
  "atk-s0514a2:2364_2": "pesentū’’ti pahiṇiṁsu. Gāmavāsino paṇḍitassa ārocesuṁ. Paṇḍito ‘‘imināpi pañhapaṭibhāgeneva",
  "atk-s0514a2:2364_3": "bhavitabba’’nti te samassāsetvā manusse pesetvā purimanayeneva kathāpesi.",
  "atk-s0514a2:2365_0": "Tadāpi rājā tussitvā senakaṁ pucchi ‘‘kiṁ, senaka, ānema paṇḍita’’nti. So lābhamacchariyena",
  "atk-s0514a2:2365_1": "‘‘ettakena paṇḍito nāma na hoti, āgametha, devā’’ti āha. Tassa taṁ vacanaṁ sutvā",
  "atk-s0514a2:2365_2": "rājā cintesi ‘‘mahosadhapaṇḍito sattadārakapañhehi mama manaṁ gaṇhi, evarūpesupissa",
  "atk-s0514a2:2365_3": "guyhapañhavissajjanesu ceva pañhapaṭibhāgesu ca buddhassa viya byākaraṇaṁ, senako",
  "atk-s0514a2:2365_4": "evarūpaṁ paṇḍitaṁ ānetuṁ na deti, kiṁ me senakena, ānessāmi na’’nti. So mahantena",
  "atk-s0514a2:2365_5": "parivārena taṁ gāmaṁ pāyāsi. Tassa maṅgalaassaṁ abhiruhitvā gacchantassa assassa",
  "atk-s0514a2:2365_6": "pādo phalitabhūmiyā antaraṁ pavisitvā bhijji. Rājā tatova nivattitvā nagaraṁ pāvisi.",
  "atk-s0514a2:2365_7": "Atha naṁ senako upasaṅkamitvā pucchi ‘‘mahārāja, paṇḍitaṁ kiṁ ānetuṁ pācīnayavamajjhakagāmaṁ",
  "atk-s0514a2:2365_8": "agamitthā’’ti. ‘‘Āma, paṇḍitā’’ti. ‘‘Mahārāja, tumhe maṁ anatthakāmaṁ katvā passatha,",
  "atk-s0514a2:2365_9": "‘āgametha tāvā’ti vuttepi atituritā nikkhamittha, paṭhamagamaneneva maṅgalaassassa pādo bhinno’’ti.",
  "atk-s0514a2:2366_0": "So tassa vacanaṁ sutvā tuṇhī hutvā punekadivasaṁ tena saddhiṁ mantesi ‘‘kiṁ, senaka,",
  "atk-s0514a2:2366_1": "ānema paṇḍita’’nti. Deva, sayaṁ agantvā dūtaṁ pesetha ‘‘paṇḍita, amhākaṁ tava santikaṁ",
  "atk-s0514a2:2366_2": "āgacchantānaṁ assassa pādo bhinno, assataraṁ vā no pesetu seṭṭhataraṁ vā’’ti. ‘‘Yadi",
  "atk-s0514a2:2366_3": "assataraṁ pesessati, sayaṁ āgamissati. Seṭṭhataraṁ pesento pitaraṁ pesessati, ayameko",
  "atk-s0514a2:2366_4": "no pañho bhavissatī’’ti. Rājā ‘‘sādhū’’ti sampaṭicchitvā tathā katvā dūtaṁ pesesi.",
  "atk-s0514a2:2366_5": "Paṇḍito dūtassa vacanaṁ sutvā ‘‘rājā mamañceva pitarañca passitukāmo’’ti cintetvā",
  "atk-s0514a2:2366_6": "pitu santikaṁ gantvā vanditvā ‘‘tāta, rājā tumhe ceva mamañca daṭṭhukāmo, tumhe paṭhamataraṁ",
  "atk-s0514a2:2366_7": "seṭṭhisahassaparivutā gacchatha, gacchantā ca tucchahatthā agantvā navasappipūraṁ",
  "atk-s0514a2:2366_8": "candanakaraṇḍakaṁ ādāya gacchatha. Rājā tumhehi saddhiṁ paṭisanthāraṁ katvā ‘gahapati",
  "atk-s0514a2:2366_9": "patirūpaṁ āsanaṁ ñatvā nisīdāhī’ti vakkhati, atha tumhe tathārūpaṁ āsanaṁ ñatvā nisīdeyyātha.",
  "atk-s0514a2:2366_10": "Tumhākaṁ nisinnakāle ahaṁ āgamissāmi, rājā mayāpi saddhiṁ paṭisanthāraṁ katvā ‘paṇḍita,",
  "atk-s0514a2:2366_11": "tavānurūpaṁ āsanaṁ ñatvā nisīdā’ti vakkhati, athāhaṁ tumhe olokessāmi, tumhe tāya",
  "atk-s0514a2:2366_12": "saññāya āsanā vuṭṭhāya ‘tāta mahosadha, imasmiṁ āsane nisīdā’ti vadeyyātha, ajja",
  "atk-s0514a2:2366_13": "no eko pañho matthakaṁ pāpuṇissatī’’ti āha. So ‘‘sādhū’’ti sampaṭicchitvā vuttanayeneva",
  "atk-s0514a2:2366_14": "gantvā attano dvāre ṭhitabhāvaṁ rañño ārocāpetvā ‘‘pavisatū’’ti vutte pavisitvā rājānaṁ",
  "atk-s0514a2:2366_15": "vanditvā ekamantaṁ aṭṭhāsi.",
  "atk-s0514a2:2367_0": "Rājā tena saddhiṁ paṭisanthāraṁ katvā ‘‘gahapati, tavaputto mahosadhapaṇḍito kuhi’’nti",
  "atk-s0514a2:2367_1": "pucchi. ‘‘Pacchato āgacchati, devā’’ti. Rājā ‘‘pacchato āgacchatī’’ti sutvā tuṭṭhamānaso",
  "atk-s0514a2:2367_2": "hutvā ‘‘mahāseṭṭhi attano yuttāsanaṁ ñatvā nisīdā’’ti āha. So attano yuttāsanaṁ ñatvā",
  "atk-s0514a2:2367_3": "ekamantaṁ nisīdi. Mahāsattopi alaṅkatapaṭiyatto dārakasahassaparivuto alaṅkatarathe",
  "atk-s0514a2:2367_4": "nisīditvā nagaraṁ pavisanto parikhāpiṭṭhe caramānaṁ ekaṁ gadrabhaṁ disvā thāmasampanne",
  "atk-s0514a2:2367_5": "māṇave pesesi ‘‘ambho, etaṁ gadrabhaṁ anubandhitvā yathā saddaṁ na karoti, evamassa",
  "atk-s0514a2:2367_6": "mukhabandhanaṁ katvā kilañjena veṭhetvā tasmiṁ ekenattharaṇena paṭicchādetvā aṁsenādāya",
  "atk-s0514a2:2367_7": "āgacchathā’’ti. Te tathā kariṁsu. Bodhisattopi mahantena parivārena nagaraṁ pāvisi.",
  "atk-s0514a2:2367_8": "Mahājano ‘‘esa kira sirivaḍḍhanaseṭṭhino putto mahosadhapaṇḍito nāma, esa kira jāyamāno",
  "atk-s0514a2:2367_9": "osadhaghaṭikaṁ hatthena gahetvā jāto, iminā kira ettakānaṁ vīmaṁsanapañhānaṁ pañhapaṭibhāgo",
  "atk-s0514a2:2367_10": "ñāto’’ti mahāsattaṁ abhitthavanto olokentopi tittiṁ na gacchati. So rājadvāraṁ gantvā",
  "atk-s0514a2:2367_11": "paṭivedesi. Rājā sutvāva haṭṭhatuṭṭho ‘‘mama putto mahosadhapaṇḍito khippaṁ āgacchatū’’ti",
  "atk-s0514a2:2367_12": "āha. So dārakasahassaparivuto pāsādaṁ abhiruhitvā rājānaṁ vanditvā ekamantaṁ aṭṭhāsi.",
  "atk-s0514a2:2367_13": "Rājā taṁ disvāva somanassappatto hutvā madhurapaṭisanthāraṁ katvā ‘‘paṇḍita, patirūpaṁ",
  "atk-s0514a2:2367_14": "āsanaṁ ñatvā nisīdā’’ti āha. Atha so pitaraṁ olokesi. Athassa pitāpi olokitasaññāya",
  "atk-s0514a2:2367_15": "uṭṭhāya ‘‘paṇḍita, imasmiṁ āsane nisīdā’’ti āha. So tasmiṁ āsane nisīdi.",
  "atk-s0514a2:2368_0": "Taṁ tattha nisinnaṁ disvāva senakapukkusakāmindadevindā ceva aññe ca andhabālā pāṇiṁ",
  "atk-s0514a2:2368_1": "paharitvā mahāhasitaṁ hasitvā ‘‘imaṁ andhabālaṁ ‘paṇḍito’ti vadiṁsu, so pitaraṁ āsanā",
  "atk-s0514a2:2368_2": "vuṭṭhāpetvā sayaṁ nisīdati, imaṁ ‘paṇḍito’ti vattuṁ ayutta’’nti parihāsaṁ kariṁsu.",
  "atk-s0514a2:2368_3": "Rājāpi dummukho anattamano ahosi. Atha naṁ mahāsatto pucchi ‘‘kiṁ, mahārāja, dummukhatthā’’ti",
  "atk-s0514a2:2368_4": "? ‘‘Āma paṇḍita, dummukhomhi, savanameva te manāpaṁ, dassanaṁ pana amanāpaṁ jāta’’nti.",
  "atk-s0514a2:2368_5": "‘‘Kiṁ kāraṇā, mahārājā’’ti? ‘‘Pitaraṁ āsanā vuṭṭhāpetvā nisinnattā’’ti. ‘‘Kiṁ pana",
  "atk-s0514a2:2368_6": "tvaṁ, mahārāja, ‘sabbaṭṭhānesu puttehi pitarova uttamā’ti maññasī’’ti. ‘‘Āma, paṇḍitā’’ti.",
  "atk-s0514a2:2368_7": "Atha mahāsatto ‘‘nanu, mahārāja, tumhehi amhākaṁ ‘assataraṁ vā pesetu seṭṭhataraṁ",
  "atk-s0514a2:2368_8": "vā’ti sāsanaṁ pahita’’nti vatvā āsanā vuṭṭhāya te māṇave oloketvā ‘‘tumhehi gahitaṁ",
  "atk-s0514a2:2368_9": "gadrabhaṁ ānethā’’ti āṇāpetvā rañño pādamūle nipajjāpetvā ‘‘mahārāja, ayaṁ gadrabho",
  "atk-s0514a2:2368_10": "kiṁ agghatī’’ti pucchi. ‘‘Paṇḍita, sace upakārako, aṭṭha kahāpaṇe agghatī’’ti. ‘‘Imaṁ",
  "atk-s0514a2:2368_11": "paṭicca jāto ājānīyavaḷavāya kucchimhi vuṭṭhaassataro kiṁ agghatī’’ti? ‘‘Anaggho",
  "atk-s0514a2:2368_12": "paṇḍitā’’ti. ‘‘Deva, kasmā evaṁ kathetha, nanu tumhehi idāneva vuttaṁ ‘sabbaṭṭhānesu",
  "atk-s0514a2:2368_13": "puttehi pitarova uttamā’ti. Sace taṁ saccaṁ, tumhākaṁ vāde assatarato gadrabhova",
  "atk-s0514a2:2368_14": "uttamo hoti, kiṁ pana, mahārāja, tumhākaṁ paṇḍitā ettakampi jānituṁ asakkontā pāṇiṁ",
  "atk-s0514a2:2368_15": "paharitvā hasanti, aho tumhākaṁ paṇḍitānaṁ paññāsampatti, kuto vo ete laddhā’’ti",
  "atk-s0514a2:2368_16": "cattāro paṇḍite parihasitvā rājānaṁ imāya ekakanipāte gāthāya ajjhabhāsi –",
  "atk-s0514a2:2369": "‘‘Haṁci tuvaṁ evamaññasi ‘seyyo, puttena pitā’ti rājaseṭṭha;",
  "atk-s0514a2:2370": "Handassatarassa te ayaṁ, assatarassa hi gadrabho pitā’’ti. (jā. 1.1.111);",
  "atk-s0514a2:2371": "Tassattho – yadi, tvaṁ rājaseṭṭha, sabbaṭṭhānesu seyyo puttena pitāti evaṁ maññasi, tava assataratopi ayaṁ gadrabho seyyo hotu. Kiṁ kāraṇā? Assatarassa hi gadrabho pitāti.",
  "atk-s0514a2:2372_0": "Evañca pana vatvā mahāsatto āha – ‘‘mahārāja , sace puttato pitā seyyo, mama pitaraṁ",
  "atk-s0514a2:2372_1": "gaṇhatha. Sace pitito putto seyyo, maṁ gaṇhatha tumhākaṁ atthāyā’’ti. Rājā somanassappatto",
  "atk-s0514a2:2372_2": "ahosi. Sabbā rājaparisāpi ‘‘sukathito paṇḍitena pañho’’ti unnadantā sādhukārasahassāni",
  "atk-s0514a2:2372_3": "adaṁsu, aṅguliphoṭā ceva celukkhepā ca pavattiṁsu . Cattāro paṇḍitāpi dummukhā pajjhāyantāva",
  "atk-s0514a2:2372_4": "ahesuṁ. Nanu mātāpitūnaṁ guṇaṁ jānanto bodhisattena sadiso nāma natthi , atha so",
  "atk-s0514a2:2372_5": "kasmā evamakāsīti? Na so pitu avamānanatthāya, raññā pana ‘‘assataraṁ vā pesetu seṭṭhataraṁ",
  "atk-s0514a2:2372_6": "vā’’ti pesitaṁ, tasmā tasseva pañhassa āvibhāvatthaṁ attano ca paṇḍitabhāvassa ñāpanatthaṁ",
  "atk-s0514a2:2372_7": "catunnañca paṇḍitānaṁ appaṭibhānakaraṇatthaṁ evamakāsīti.",
  "atk-s0514a2:2373": "Gadrabhapañho niṭṭhito.",
  "atk-s0514a2:2374": "Ekūnavīsatimapañho",
  "atk-s0514a2:2375_0": "Rājā tussitvā gandhodakapuṇṇaṁ suvaṇṇabhiṅkāraṁ ādāya ‘‘pācīnayavamajjhakagāmaṁ rājabhogena",
  "atk-s0514a2:2375_1": "paribhuñjatū’’ti seṭṭhissa hatthe udakaṁ pātetvā ‘‘sesaseṭṭhino etasseva upaṭṭhākā",
  "atk-s0514a2:2375_2": "hontū’’ti vatvā bodhisattassa mātu ca sabbālaṅkāre pesetvā gadrabhapañhe pasanno",
  "atk-s0514a2:2375_3": "bodhisattaṁ puttaṁ katvā gaṇhituṁ seṭṭhiṁ avoca – ‘‘gahapati, mahosadhapaṇḍitaṁ mama",
  "atk-s0514a2:2375_4": "puttaṁ katvā dehī’’ti. ‘‘Deva, atitaruṇo ayaṁ, ajjāpissa mukhe khīragandho vāyati,",
  "atk-s0514a2:2375_5": "mahallakakāle tumhākaṁ santike bhavissatī’’ti. ‘‘Gahapati, tvaṁ ito paṭṭhāya etasmiṁ",
  "atk-s0514a2:2375_6": "nirālayo hohi, ayaṁ ajjatagge mama putto, ahaṁ mama puttaṁ posetuṁ sakkhissāmi, gaccha",
  "atk-s0514a2:2375_7": "tva’’nti taṁ uyyojesi. So rājānaṁ vanditvā paṇḍitaṁ āliṅgitvā ure nipajjāpetvā sīse",
  "atk-s0514a2:2375_8": "cumbitvā ‘‘tāta, appamatto hohī’’ti ovādamassa adāsi. Sopi pitaraṁ vanditvā ‘‘tāta,",
  "atk-s0514a2:2375_9": "mā cintayitthā’’ti assāsetvā pitaraṁ uyyojesi. Rājā paṇḍitaṁ pucchi ‘‘tāta, antobhattiko",
  "atk-s0514a2:2375_10": "bhavissasi, udāhu bahibhattiko’’ti. So ‘‘mahā me parivāro, tasmā bahibhattikena mayā",
  "atk-s0514a2:2375_11": "bhavituṁ vaṭṭatī’’ti cintetvā ‘‘bahibhattiko bhavissāmi, devā’’ti āha. Athassa rājā",
  "atk-s0514a2:2375_12": "anurūpaṁ gehaṁ dāpetvā dārakasahassaṁ ādiṁ katvā paribbayaṁ dāpetvā sabbaparibhoge",
  "atk-s0514a2:2375_13": "dāpesi. So tato paṭṭhāya rājānaṁ upaṭṭhāsi.",
  "atk-s0514a2:2376_0": "Rājāpi naṁ vīmaṁsitukāmo ahosi. Tadā ca nagarassa dakkhiṇadvārato avidūre pokkharaṇitīre",
  "atk-s0514a2:2376_1": "ekasmiṁ tālarukkhe kākakulāvake maṇiratanaṁ ahosi. Tassa chāyā pokkharaṇiyaṁ paññāyi.",
  "atk-s0514a2:2376_2": "Mahājano ‘‘pokkharaṇiyaṁ maṇi atthī’’ti rañño ārocesi. So senakaṁ āmantetvā ‘‘pokkharaṇiyaṁ",
  "atk-s0514a2:2376_3": "kira maṇiratanaṁ paññāyati, kathaṁ taṁ gaṇhāpessāmā’’ti pucchitvā ‘‘mahārāja, udakaṁ",
  "atk-s0514a2:2376_4": "nīharāpetvā gaṇhituṁ vaṭṭatī’’ti vutte ‘‘tena hi, ācariya, evaṁ karohī’’ti tasseva",
  "atk-s0514a2:2376_5": "bhāramakāsi. So bahū manusse sannipātāpetvā udakañca kaddamañca nīharāpetvā bhūmiṁ",
  "atk-s0514a2:2376_6": "bhinditvāpi maṇiṁ nāddasa. Puna puṇṇāya pokkharaṇiyā maṇicchāyā paññāyi . So punapi",
  "atk-s0514a2:2376_7": "tathā katvā na ca addasa. Tato rājā paṇḍitaṁ āmantetvā ‘‘tāta, pokkharaṇiyaṁ eko",
  "atk-s0514a2:2376_8": "maṇi paññāyati, senako udakañca kaddamañca nīharāpetvā bhūmiṁ bhinditvāpi nāddasa,",
  "atk-s0514a2:2376_9": "puna puṇṇāya pokkharaṇiyā paññāyati, sakkhissasi taṁ maṇiṁ gaṇhāpetu’’nti pucchi.",
  "atk-s0514a2:2376_10": "So ‘‘netaṁ, mahārāja, garu, etha dassessāmī’’ti āha. Rājā tassa vacanaṁ tussitvā",
  "atk-s0514a2:2376_11": "‘‘passissāmi ajja paṇḍitassa ñāṇabala’’nti mahājanaparivuto pokkharaṇitīraṁ gato.",
  "atk-s0514a2:2377_0": "Mahāsatto tīre ṭhatvā maṇiṁ olokento ‘‘nāyaṁ maṇi pokkharaṇiyaṁ, tālarukkhe kākakulāvake",
  "atk-s0514a2:2377_1": "maṇinā bhavitabba’’nti ñatvā ‘‘natthi, deva, pokkharaṇiyaṁ maṇī’’ti vatvā ‘‘nanu",
  "atk-s0514a2:2377_2": "udake paññāyatī’’ti vutte ‘‘tena hi udakapātiṁ āharā’’ti udakapātiṁ āharāpetvā ‘‘passatha,",
  "atk-s0514a2:2377_3": "deva, nāyaṁ maṇi pokkharaṇiyaṁyeva paññāyati, pātiyampi paññāyatī’’ti vatvā ‘‘paṇḍita,",
  "atk-s0514a2:2377_4": "kattha pana maṇinā bhavitabba’’nti vutte ‘‘deva, pokkharaṇiyampi pātiyampi chāyāva",
  "atk-s0514a2:2377_5": "paññāyati, na maṇi, maṇi pana tālarukkhe kākakulāvake atthi, purisaṁ āṇāpetvā āharāpehī’’ti",
  "atk-s0514a2:2377_6": "āha. Rājā tathā katvā maṇiṁ āharāpesi. So āharitvā paṇḍitassa adāsi. Paṇḍito taṁ",
  "atk-s0514a2:2377_7": "gahetvā rañño hatthe ṭhapesi. Taṁ disvā mahājano paṇḍitassa sādhukāraṁ datvā senakaṁ",
  "atk-s0514a2:2377_8": "paribhāsanto ‘‘maṇiratanaṁ tālarukkhe kākakulāvake atthi, senakabālo bahū manusse",
  "atk-s0514a2:2377_9": "pokkharaṇimeva bhindāpesi, paṇḍitena nāma mahosadhasadisena bhavitabba’’nti mahāsattassa",
  "atk-s0514a2:2377_10": "thutimakāsi. Rājāpissa tuṭṭho attano gīvāya piḷandhanaṁ muttāhāraṁ datvā dārakasahassānampi",
  "atk-s0514a2:2377_11": "muttāvaliyo dāpesi. Bodhisattassa ca parivārassa ca iminā parihārena upaṭṭhānaṁ anujānīti.",
  "atk-s0514a2:2378": "Ekūnavīsatimapañho niṭṭhito.",
  "atk-s0514a2:2379": "Kakaṇṭakapañho",
  "atk-s0514a2:2380_0": "Punekadivasaṁ rājā paṇḍitena saddhiṁ uyyānaṁ agamāsi. Tadā eko kakaṇṭako toraṇagge",
  "atk-s0514a2:2380_1": "vasati. So rājānaṁ āgacchantaṁ disvā otaritvā bhūmiyaṁ nipajji. Rājā tassa taṁ kiriyaṁ",
  "atk-s0514a2:2380_2": "oloketvā ‘‘paṇḍita, ayaṁ kakaṇṭako kiṁ karotī’’ti pucchi. Mahāsatto ‘‘mahārāja, tumhe",
  "atk-s0514a2:2380_3": "sevatī’’ti āha. ‘‘Sace evaṁ amhākaṁ sevati, etassa mā nipphalo hotu, bhogamassa dāpehī’’ti.",
  "atk-s0514a2:2380_4": "‘‘Deva, tassa bhogena kiccaṁ natthi, khādanīyamattaṁ alametassā’’ti . ‘‘Kiṁ panesa,",
  "atk-s0514a2:2380_5": "khādatī’’ti? ‘‘Maṁsaṁ devā’’ti. ‘‘Kittakaṁ laddhuṁ vaṭṭatī’’ti? ‘‘Kākaṇikamattagghanakaṁ",
  "atk-s0514a2:2380_6": "devā’’ti. Rājā ekaṁ purisaṁ āṇāpesi ‘‘rājadāyo nāma kākaṇikamattaṁ na vaṭṭati, imassa",
  "atk-s0514a2:2380_7": "nibaddhaṁ aḍḍhamāsagghanakaṁ maṁsaṁ āharitvā dehī’’ti. So ‘‘sādhū’’ti sampaṭicchitvā",
  "atk-s0514a2:2380_8": "tato paṭṭhāya tathā akāsi. So ekadivasaṁ uposathe māghāte maṁsaṁ alabhitvā tameva",
  "atk-s0514a2:2380_9": "aḍḍhamāsakaṁ vijjhitvā suttena āvunitvā tassa gīvāyaṁ piḷandhi. Athassa taṁ nissāya",
  "atk-s0514a2:2380_10": "māno uppajji. Taṁ divasameva rājā puna mahosadhena saddhiṁ uyyānaṁ agamāsi. So rājānaṁ",
  "atk-s0514a2:2380_11": "āgacchantaṁ disvāpi dhanaṁ nissāya uppannamānavasena ‘‘vedeha, tvaṁ nu kho mahaddhano,",
  "atk-s0514a2:2380_12": "ahaṁ nu kho’’ti raññā saddhiṁ attānaṁ samaṁ karonto anotaritvā toraṇaggeyeva sīsaṁ",
  "atk-s0514a2:2380_13": "cālento nipajji. Rājā tassa taṁ kiriyaṁ oloketvā ‘‘paṇḍita, esa pubbe viya ajja na",
  "atk-s0514a2:2380_14": "otarati, kiṁ nu kho kāraṇa’’nti pucchanto imaṁ gāthamāha –",
  "atk-s0514a2:2381": "‘‘Nāyaṁ pure unnamati, toraṇagge kakaṇṭako;",
  "atk-s0514a2:2382": "Mahosadha vijānāhi, kena thaddho kakaṇṭako’’ti. (jā. 1.2.39);",
  "atk-s0514a2:2383": "Tattha unnamatīti yathā ajja anotaritvā toraṇaggeyeva sīsaṁ cālento unnamati, evaṁ pure na unnamati. Kena thaddhoti kena kāraṇena thaddhabhāvaṁ āpannoti.",
  "atk-s0514a2:2384": "Paṇḍito tassa vacanaṁ sutvā ‘‘mahārāja, uposathe māghāte maṁsaṁ alabhantena rājapurisena gīvāya baddhaṁ aḍḍhamāsakaṁ nissāya tassa mānena bhavitabba’’nti ñatvā imaṁ gāthamāha –",
  "atk-s0514a2:2385": "‘‘Aladdhapubbaṁ laddhāna, aḍḍhamāsaṁ kakaṇṭako;",
  "atk-s0514a2:2386": "Atimaññati rājānaṁ, vedehaṁ mithilaggaha’’nti. (jā. 1.2.40);",
  "atk-s0514a2:2387_0": "Rājā tassa vacanaṁ sutvā taṁ purisaṁ pakkosāpetvā pucchi. So yathābhūtaṁ rañño ārocesi.",
  "atk-s0514a2:2387_1": "Rājā taṁ kathaṁ sutvā ‘‘kañci apucchitvāva sabbaññubuddhena viya paṇḍitena kakaṇṭakassa",
  "atk-s0514a2:2387_2": "ajjhāsayo ñāto’’ti ativiya pasīditvā paṇḍitassa catūsu dvāresu suṅkaṁ dāpesi. Kakaṇṭakassa",
  "atk-s0514a2:2387_3": "pana kujjhitvā vattaṁ hāretuṁ ārabhi. Paṇḍito pana ‘‘mā hārehi mahārājā’’ti taṁ nivāresi.",
  "atk-s0514a2:2388": "Kakaṇṭakapañho niṭṭhito.",
  "atk-s0514a2:2389": "Sirikāḷakaṇṇipañho",
  "atk-s0514a2:2390_0": "Atheko mithilavāsī piṅguttaro nāma māṇavo takkasilaṁ gantvā disāpāmokkhācariyassa",
  "atk-s0514a2:2390_1": "santike sippaṁ sikkhanto khippameva sikkhi. So anuyogaṁ datvā ‘‘gacchāmaha’’nti ācariyaṁ",
  "atk-s0514a2:2390_2": "āpucchi. Tasmiṁ pana kule ‘‘sace vayappattā dhītā hoti, jeṭṭhantevāsikassa dātabbā’’ti",
  "atk-s0514a2:2390_3": "vattaṁva, tasmā tassa ācariyassa vayappattā ekā dhītā atthi, sā abhirūpā devaccharāpaṭibhāgā.",
  "atk-s0514a2:2390_4": "Atha naṁ ācariyo ‘‘dhītaraṁ te, tāta, dassāmi, taṁ ādāya gamissasī’’ti āha. So pana",
  "atk-s0514a2:2390_5": "māṇavo dubbhago kāḷakaṇṇī, kumārikā pana mahāpuññā. Tassa taṁ disvā cittaṁ na allīyati.",
  "atk-s0514a2:2390_6": "So taṁ arocentopi ‘‘ācariyassa vacanaṁ na bhindissāmī’’ti sampaṭicchi. Ācariyo dhītaraṁ",
  "atk-s0514a2:2390_7": "tassa adāsi. So rattibhāge alaṅkatasirisayane nipanno tāya āgantvā sayanaṁ abhiruḷhamattāya",
  "atk-s0514a2:2390_8": "aṭṭīyamāno harāyamāno jigucchamāno pakampamāno otaritvā bhūmiyaṁ nipajji. Sāpi otaritvā",
  "atk-s0514a2:2390_9": "tassa santikaṁ gantvā nipajji, so uṭṭhāya sayanaṁ abhiruhi. Sāpi puna sayanaṁ abhiruhi,",
  "atk-s0514a2:2390_10": "so puna sayanā otaritvā bhūmiyaṁ nipajji. Kāḷakaṇṇī nāma siriyā saddhiṁ na sameti.",
  "atk-s0514a2:2390_11": "Kumārikā sayaneyeva nipajji, so bhūmiyaṁ sayi.",
  "atk-s0514a2:2391_0": "Evaṁ sattāhaṁ vītināmetvā taṁ ādāya ācariyaṁ vanditvā nikkhami, antarāmagge ālāpasallāpamattampi",
  "atk-s0514a2:2391_1": "natthi. Anicchamānāva ubhopi mithilaṁ sampattā. Atha piṅguttaro nagarā avidūre phalasampannaṁ",
  "atk-s0514a2:2391_2": "udumbararukkhaṁ disvā khudāya pīḷito taṁ abhiruhitvā phalāni khādi. Sāpi chātajjhattā",
  "atk-s0514a2:2391_3": "rukkhamūlaṁ gantvā ‘‘sāmi, mayhampi phalāni pātethā’’ti āha. Kiṁ tava hatthapādā",
  "atk-s0514a2:2391_4": "natthi, sayaṁ abhiruhitvā khādāti. Sā abhiruhitvā khādi. So tassā abhiruḷhabhāvaṁ",
  "atk-s0514a2:2391_5": "ñatvā khippaṁ otaritvā rukkhaṁ kaṇṭakehi parikkhipitvā ‘‘muttomhi kāḷakaṇṇiyā’’ti",
  "atk-s0514a2:2391_6": "vatvā palāyi. Sāpi otarituṁ asakkontī tattheva nisīdi. Atha rājā uyyāne kīḷitvā hatthikkhandhe",
  "atk-s0514a2:2391_7": "nisinno sāyanhasamaye nagaraṁ pavisanto taṁ disvā paṭibaddhacitto hutvā ‘‘sapariggahā,",
  "atk-s0514a2:2391_8": "apariggahā’’ti pucchāpesi. Sāpi ‘‘atthi me, sāmi, kuladattiko pati, so pana maṁ idha",
  "atk-s0514a2:2391_9": "nisīdāpetvā chaḍḍetvā palāto’’ti āha. Amacco taṁ kāraṇaṁ rañño ārocesi. Rājā ‘‘asāmikabhaṇḍaṁ",
  "atk-s0514a2:2391_10": "nāma rañño pāpuṇātī’’ti taṁ otāretvā hatthikkhandhaṁ āropetvā nivesanaṁ netvā abhisiñcitvā",
  "atk-s0514a2:2391_11": "aggamahesiṭṭhāne ṭhapesi. Sā tassa piyā ahosi manāpā. Udumbararukkhe laddhattā ‘‘udumbaradevī’’tvevassā nāmaṁ sañjāniṁsu.",
  "atk-s0514a2:2392_0": "Athekadivasaṁ rañño uyyānagamanatthāya dvāragāmavāsikehi maggaṁ paṭijaggāpesuṁ. Piṅguttaropi",
  "atk-s0514a2:2392_1": "bhatiṁ karonto kacchaṁ bandhitvā kuddālena maggaṁ tacchi. Magge aniṭṭhiteyeva rājā",
  "atk-s0514a2:2392_2": "udumbaradeviyā saddhiṁ rathe nisīditvā nikkhami. Udumbaradevī kāḷakaṇṇiṁ maggaṁ tacchantaṁ",
  "atk-s0514a2:2392_3": "disvā ‘‘evarūpaṁ siriṁ dhāretuṁ nāsakkhi ayaṁ kāḷakaṇṇī’’ti taṁ olokentī hasi. Rājā",
  "atk-s0514a2:2392_4": "hasamānaṁ disvā kujjhitvā ‘‘kasmā hasī’’ti pucchi. Deva, ayaṁ maggatacchako puriso",
  "atk-s0514a2:2392_5": "mayhaṁ porāṇakasāmiko, esa maṁ udumbararukkhaṁ āropetvā kaṇṭakehi parikkhipitvā gato,",
  "atk-s0514a2:2392_6": "imāhaṁ oloketvā ‘‘evarūpaṁ siriṁ dhāretuṁ nāsakkhi kāḷakaṇṇī aya’’nti cintetvā hasinti.",
  "atk-s0514a2:2392_7": "Rājā ‘‘tvaṁ musāvādaṁ kathesi, aññaṁ kañci purisaṁ disvā tayā hasitaṁ bhavissati,",
  "atk-s0514a2:2392_8": "taṁ māressāmī’’ti asiṁ aggahesi. Sā bhayappattā ‘‘deva, paṇḍite tāva pucchathā’’ti",
  "atk-s0514a2:2392_9": "āha. Rājā senakaṁ pucchi ‘‘senaka, imissā vacanaṁ tvaṁ saddahasī’’ti. ‘‘Na saddahāmi,",
  "atk-s0514a2:2392_10": "deva, ko nāma evarūpaṁ itthiratanaṁ pahāya gamissatī’’ti. Sā tassa kathaṁ sutvā atirekataraṁ",
  "atk-s0514a2:2392_11": "bhītā ahosi. Atha rājā ‘‘senako kiṁ jānāti, paṇḍitaṁ pucchissāmī’’ti cintetvā taṁ",
  "atk-s0514a2:2392_12": "pucchanto imaṁ gāthamāha –",
  "atk-s0514a2:2393": "‘‘Itthī siyā rūpavatī, sā ca sīlavatī siyā;",
  "atk-s0514a2:2394": "Puriso taṁ na iccheyya, saddahāsi mahosadhā’’ti. (jā. 1.2.83);",
  "atk-s0514a2:2395": "Tattha sīlavatīti ācāraguṇasampannā.",
  "atk-s0514a2:2396": "Taṁ sutvā paṇḍito gāthamāha –",
  "atk-s0514a2:2397": "‘‘Saddahāmi mahārāja, puriso dubbhago siyā;",
  "atk-s0514a2:2398": "Sirī ca kāḷakaṇṇī ca, na samenti kudācana’’nti. (jā. 1.2.84);",
  "atk-s0514a2:2399": "Tattha na samentīti samuddassa orimatīrapārimatīrāni viya ca gaganatalapathavitalāni viya ca na samāgacchanti.",
  "atk-s0514a2:2400_0": "Rājā tassa vacanena taṁ kāraṇaṁ sutvā tassā na kujjhi, hadayamassa nibbāyi. So tassa",
  "atk-s0514a2:2400_1": "tussitvā ‘‘sace paṇḍito nābhavissa, ajjāhaṁ bālasenakassa kathāya evarūpaṁ itthiratanaṁ",
  "atk-s0514a2:2400_2": "hīno assaṁ, taṁ nissāya mayā esā laddhā’’ti satasahassena pūjaṁ kāresi. Devīpi rājānaṁ",
  "atk-s0514a2:2400_3": "vanditvā ‘‘deva, paṇḍitaṁ nissāya mayā jīvitaṁ laddhaṁ, imāhaṁ kaniṭṭhabhātikaṭṭhāne",
  "atk-s0514a2:2400_4": "ṭhapetuṁ varaṁ yācāmī’’ti āha. ‘‘Sādhu, devi, gaṇhāhi, dammi te vara’’nti. ‘‘Deva,",
  "atk-s0514a2:2400_5": "ajja paṭṭhāya mama kaniṭṭhaṁ vinā kiñci madhurarasaṁ na khādissāmi, ito paṭṭhāya",
  "atk-s0514a2:2400_6": "velāya vā avelāya vā dvāraṁ vivarāpetvā imassa madhurarasaṁ pesetuṁ labhanakavaraṁ",
  "atk-s0514a2:2400_7": "gaṇhāmī’’ti. ‘‘Sādhu, bhadde, imañca varaṁ gaṇhāhī’’ti.",
  "atk-s0514a2:2401": "Sirikāḷakaṇṇipañho niṭṭhito.",
  "atk-s0514a2:2402": "Meṇḍakapañho",
  "atk-s0514a2:2403_0": "Aparasmiṁ divase rājā katapātarāso pāsādassa dīghantare caṅkamanto vātapānantarena",
  "atk-s0514a2:2403_1": "olokento ekaṁ eḷakañca sunakhañca mittasanthavaṁ karontaṁ addasa. So kira eḷako hatthisālaṁ",
  "atk-s0514a2:2403_2": "gantvā hatthissa purato khittaṁ anāmaṭṭhatiṇaṁ khādi. Atha naṁ hatthigopakā pothetvā",
  "atk-s0514a2:2403_3": "nīhariṁsu. So viravitvā palāyi. Atha naṁ eko puriso vegenāgantvā piṭṭhiyaṁ daṇḍena",
  "atk-s0514a2:2403_4": "tiriyaṁ pahari. So piṭṭhiṁ onāmetvā vedanāppatto hutvā gantvā rājagehassa mahābhittiṁ",
  "atk-s0514a2:2403_5": "nissāya piṭṭhikāya nipajji. Taṁ divasameva rañño mahānase aṭṭhicammādīni khāditvā",
  "atk-s0514a2:2403_6": "vaḍḍhitasunakho bhattakārake bhattaṁ sampādetvā bahi ṭhatvā sarīre sedaṁ nibbāpente",
  "atk-s0514a2:2403_7": "macchamaṁsagandhaṁ ghāyitvā taṇhaṁ adhivāsetuṁ asakkonto mahānasaṁ pavisitvā bhājanapidhānaṁ",
  "atk-s0514a2:2403_8": "pātetvā maṁsaṁ khādi. Atha bhattakārako bhājanasaddena pavisitvā taṁ disvā dvāraṁ",
  "atk-s0514a2:2403_9": "pidahitvā taṁ leḍḍudaṇḍādīhi pothesi. So khāditamaṁsaṁ mukheneva chaḍḍetvā viravitvā",
  "atk-s0514a2:2403_10": "nikkhami. Bhattakārakopi tassa nikkhantabhāvaṁ ñatvā anubandhitvā piṭṭhiyaṁ daṇḍena",
  "atk-s0514a2:2403_11": "tiriyaṁ pahari. So vedanāppatto piṭṭhiṁ onāmetvā ekaṁ pādaṁ ukkhipitvā eḷakassa nipannaṭṭhānameva",
  "atk-s0514a2:2403_12": "pāvisi. Atha naṁ eḷako ‘‘samma, kiṁ piṭṭhiṁ onāmetvā āgacchasi, kiṁ te vāto vijjhatī’’ti",
  "atk-s0514a2:2403_13": "pucchi. Sunakhopi ‘‘tvampi piṭṭhiṁ onāmetvā nipannosi, kiṁ te vāto vijjhatī’’ti pucchi.",
  "atk-s0514a2:2403_14": "Te aññamaññaṁ attano pavattiṁ ārocesuṁ.",
  "atk-s0514a2:2404_0": "Atha naṁ eḷako pucchi ‘‘kiṁ pana tvaṁ puna bhattagehaṁ gantuṁ sakkhissasi sammā’’ti?",
  "atk-s0514a2:2404_1": "‘‘Na sakkhissāmi, samma, gatassa me jīvitaṁ natthī’’ti. ‘‘Tvaṁ pana puna hatthisālaṁ",
  "atk-s0514a2:2404_2": "gantuṁ sakkhissasī’’ti. ‘‘Mayāpi tattha gantuṁ na sakkā, gatassa me jīvitaṁ natthī’’ti.",
  "atk-s0514a2:2404_3": "Te ‘‘kathaṁ nu kho mayaṁ idāni jīvissāmā’’ti upāyaṁ cintesuṁ. Atha naṁ eḷako āha",
  "atk-s0514a2:2404_4": "– ‘‘sace mayaṁ samaggavāsaṁ vasituṁ sakkoma, attheko upāyo’’ti. ‘‘Tena hi kathehī’’ti.",
  "atk-s0514a2:2404_5": "‘‘Samma, tvaṁ ito paṭṭhāya hatthisālaṁ yāhi, ‘‘nāyaṁ tiṇaṁ khādatī’’ti tayi hatthigopakā",
  "atk-s0514a2:2404_6": "āsaṅkaṁ na karissanti, tvaṁ mama tiṇaṁ āhareyyāsi. Ahampi bhattagehaṁ pavisissāmi,",
  "atk-s0514a2:2404_7": "‘‘nāyaṁ maṁsakhādako’’ti bhattakārako mayi āsaṅkaṁ na karissati, ahaṁ te maṁsaṁ āharissāmī’’ti.",
  "atk-s0514a2:2404_8": "Te ‘‘sundaro upāyo’’ti ubhopi sampaṭicchiṁsu. Sunakho hatthisālaṁ gantvā tiṇakalāpaṁ",
  "atk-s0514a2:2404_9": "ḍaṁsitvā āgantvā mahābhittipiṭṭhikāya ṭhapesi. Itaropi bhattagehaṁ gantvā maṁsakhaṇḍaṁ",
  "atk-s0514a2:2404_10": "mukhapūraṁ ḍaṁsitvā ānetvā tattheva ṭhapesi. Sunakho maṁsaṁ khādi, eḷako tiṇaṁ khādi.",
  "atk-s0514a2:2404_11": "Te iminā upāyena samaggā sammodamānā mahābhittipiṭṭhikāya vasanti. Rājā tesaṁ mittasanthavaṁ",
  "atk-s0514a2:2404_12": "disvā cintesi ‘‘adiṭṭhapubbaṁ vata me kāraṇaṁ diṭṭhaṁ, ime paccāmittā hutvāpi samaggavāsaṁ",
  "atk-s0514a2:2404_13": "vasanti. Idaṁ kāraṇaṁ gahetvā pañhaṁ katvā pañca paṇḍite pucchissāmi, imaṁ pañhaṁ",
  "atk-s0514a2:2404_14": "ajānantaṁ raṭṭhā pabbājessāmi, taṁ jānantassa ‘evarūpo paṇḍito natthī’ti mahāsakkāraṁ",
  "atk-s0514a2:2404_15": "karissāmi. Ajja tāva avelā, sve upaṭṭhānaṁ āgatakāle pucchissāmī’’ti. So punadivase",
  "atk-s0514a2:2404_16": "paṇḍitesu āgantvā nisinnesu pañhaṁ pucchanto imaṁ gāthamāha –",
  "atk-s0514a2:2405": "‘‘Yesaṁ na kadāci bhūtapubbaṁ, sakhyaṁ sattapadampimasmi loke;",
  "atk-s0514a2:2406": "Jātā amittā duve sahāyā, paṭisandhāya caranti kissa hetū’’ti. (jā. 1.12.94);",
  "atk-s0514a2:2407": "Tattha paṭisandhāyāti saddahitvā ghaṭitā hutvā.",
  "atk-s0514a2:2408": "Idañca pana vatvā puna evamāha –",
  "atk-s0514a2:2409": "‘‘Yadi me ajja pātarāsakāle, pañhaṁ na sakkuṇeyyātha vattumetaṁ;",
  "atk-s0514a2:2410": "Raṭṭhā pabbājayissāmi vo sabbe, na hi mattho duppaññajātikehī’’ti. (jā. 1.12.95);",
  "atk-s0514a2:2411_0": "Tadā pana senako aggāsane nisinno ahosi, paṇḍito pana pariyante nisinno. So taṁ pañhaṁ",
  "atk-s0514a2:2411_1": "upadhārento tamatthaṁ adisvā cintesi ‘‘ayaṁ rājā dandhadhātuko imaṁ pañhaṁ cintetvā",
  "atk-s0514a2:2411_2": "saṅkharituṁ asamattho, kiñcideva, tena diṭṭhaṁ bhavissati, ekadivasaṁ okāsaṁ labhanto",
  "atk-s0514a2:2411_3": "imaṁ pañhaṁ nīharissāmi, senako kenaci upāyena ajjekadivasamattaṁ adhivāsāpetū’’ti.",
  "atk-s0514a2:2411_4": "Itarepi cattāro paṇḍitā andhakāragabbhaṁ paviṭṭhā viya na kiñci passiṁsu. Senako",
  "atk-s0514a2:2411_5": "‘‘kā nu kho mahosadhassa pavattī’’ti bodhisattaṁ olokesi. Sopi taṁ olokesi. Senako",
  "atk-s0514a2:2411_6": "bodhisattassa olokitākāreneva tassa adhippāyaṁ ñatvā ‘‘paṇḍitassapi na upaṭṭhāti,",
  "atk-s0514a2:2411_7": "tenekadivasaṁ okāsaṁ icchati, pūressāmissa manoratha’’nti cintetvā raññā saddhiṁ",
  "atk-s0514a2:2411_8": "vissāsena mahāhasitaṁ hasitvā ‘‘kiṁ, mahārāja, sabbeva amhe pañhaṁ kathetuṁ asakkonte",
  "atk-s0514a2:2411_9": "raṭṭhā pabbājessasi, etampi ‘eko gaṇṭhipañho’ti tvaṁ sallakkhesi, na mayaṁ etaṁ kathetuṁ",
  "atk-s0514a2:2411_10": "na sakkoma, apica kho thokaṁ adhivāsehi. Gaṇṭhipañho esa, na sakkoma mahājanamajjhe",
  "atk-s0514a2:2411_11": "kathetuṁ, ekamante cintetvā pacchā tumhākaṁ kathessāma , okāsaṁ no dehī’’ti mahāsattaṁ",
  "atk-s0514a2:2411_12": "oloketvā imaṁ gāthādvayamāha –",
  "atk-s0514a2:2412": "‘‘Mahājanasamāgamamhi ghore, janakolāhalasaṅgamamhi jāte;",
  "atk-s0514a2:2413": "Vikkhittamanā anekacittā, pañhaṁ na sakkuṇoma vattumetaṁ.",
  "atk-s0514a2:2414": "‘‘Ekaggacittāva ekamekā, rahasi gatā atthaṁ nicintayitvā;",
  "atk-s0514a2:2415": "Paviveke sammasitvāna dhīrā, atha vakkhanti janinda etamattha’’nti. (jā. 1.12.96-97);",
  "atk-s0514a2:2416": "Tattha sammasitvānāti kāyacittaviveke ṭhitā ime dhīrā imaṁ pañhaṁ sammasitvā atha vo etaṁ atthaṁ vakkhanti.",
  "atk-s0514a2:2417_0": "Rājā tassa kathaṁ sutvā anattamano hutvāpi ‘‘sādhu cintetvā kathetha, akathente pana",
  "atk-s0514a2:2417_1": "vo pabbājessāmī’’ti tajjesiyeva. Cattāro paṇḍitā pāsādā otariṁsu. Senako itare āha",
  "atk-s0514a2:2417_2": "– ‘‘sammā, rājā sukhumapañhaṁ pucchi, akathite mahantaṁ bhayaṁ bhavissati, sappāyabhojanaṁ",
  "atk-s0514a2:2417_3": "bhuñjitvā sammā upadhārethā’’ti. Te attano attano gehaṁ gatā. Paṇḍitopi uṭṭhāya udumbaradeviyā",
  "atk-s0514a2:2417_4": "santikaṁ gantvā ‘‘devi, ajja vā hiyyo vā rājā kattha ciraṁ aṭṭhāsī’’ti pucchi. ‘‘Tāta,",
  "atk-s0514a2:2417_5": "dīghantare vātapānena olokento caṅkamatī’’ti. Tato paṇḍito cintesi ‘‘raññā iminā",
  "atk-s0514a2:2417_6": "passena kiñci diṭṭhaṁ bhavissatī’’ti. So tattha gantvā bahi olokento eḷakasunakhānaṁ",
  "atk-s0514a2:2417_7": "kiriyaṁ disvā ‘‘ime disvā raññā pañho abhisaṅkhato’’ti sanniṭṭhānaṁ katvā gehaṁ gato.",
  "atk-s0514a2:2417_8": "Itarepi tayo cintetvā kiñci adisvā senakassa santikaṁ agamaṁsu. So te pucchi ‘‘diṭṭho",
  "atk-s0514a2:2417_9": "vo pañho’’ti. ‘‘Na diṭṭho ācariyā’’ti. ‘‘Yadi evaṁ rājā vo pabbājessati, kiṁ karissathā’’ti?",
  "atk-s0514a2:2417_10": "‘‘Tumhehi pana diṭṭho’’ti? ‘‘Ahampi na passāmī’’ti. ‘‘Tumhesu apassantesu mayaṁ kiṁ",
  "atk-s0514a2:2417_11": "passāma, rañño pana santike ‘cintetvā kathessāmā’ti sīhanādaṁ naditvā āgatamhā, akathite",
  "atk-s0514a2:2417_12": "amhe rājā kujjhissati, kiṁ karoma, ayaṁ pañho na sakkā amhehi daṭṭhuṁ , paṇḍitena",
  "atk-s0514a2:2417_13": "pana sataguṇaṁ sahassaguṇaṁ satasahassaguṇaṁ katvā cintito bhavissati, etha tassa",
  "atk-s0514a2:2417_14": "santikaṁ gacchāmā’’ti te cattāro paṇḍitā bodhisattassa gharadvāraṁ āgatabhāvaṁ ārocāpetvā",
  "atk-s0514a2:2417_15": "‘‘pavisantu paṇḍitā’’ti vutte gehaṁ pavisitvā paṭisanthāraṁ katvā ekamantaṁ ṭhitā",
  "atk-s0514a2:2417_16": "mahāsattaṁ pucchiṁsu ‘‘kiṁ pana, paṇḍita, cintito pañho’’ti? ‘‘Āma, cintito, mayi",
  "atk-s0514a2:2417_17": "acintente añño ko cintayissatī’’ti. ‘‘Tena hi paṇḍita amhākampi kathethā’’ti.",
  "atk-s0514a2:2418_0": "Paṇḍito ‘‘sacāhaṁ etesaṁ na kathessāmi, rājā te raṭṭhā pabbājessati, maṁ pana sattahi",
  "atk-s0514a2:2418_1": "ratanehi pūjessati, ime andhabālā mā vinassantu, kathessāmi tesa’’nti cintetvā te",
  "atk-s0514a2:2418_2": "cattāropi nīcāsane nisīdāpetvā añjaliṁ paggaṇhāpetvā raññā diṭṭhataṁ ajānāpetvā ‘‘raññā",
  "atk-s0514a2:2418_3": "pucchitakāle evaṁ katheyyāthā’’ti catunnampi catasso gāthāyo bandhitvā pāḷimeva uggaṇhāpetvā",
  "atk-s0514a2:2418_4": "uyyojesi. Te dutiyadivase rājupaṭṭhānaṁ gantvā paññattāsane nisīdiṁsu. Rājā senakaṁ",
  "atk-s0514a2:2418_5": "pucchi ‘‘ñāto te, senaka, pañho’’ti? ‘‘Mahārāja, mayi ajānante añño ko jānissatī’’ti.",
  "atk-s0514a2:2418_6": "‘‘Tena hi kathehī’’ti. ‘‘Suṇātha devā’’ti so uggahitaniyāmeneva gāthamāha –",
  "atk-s0514a2:2419": "‘‘Uggaputtarājaputtiyānaṁ, urabbhassa maṁsaṁ piyaṁ manāpaṁ;",
  "atk-s0514a2:2420": "Na sunakhassa te adenti maṁsaṁ, atha meṇḍassa suṇena sakhyamassā’’ti. (jā. 1.12.98);",
  "atk-s0514a2:2421": "Tattha uggaputtarājaputtiyānanti uggatānaṁ amaccaputtānañceva rājaputtānañca.",
  "atk-s0514a2:2422_0": "Gāthaṁ vatvāpi senako atthaṁ na jānāti. Rājā pana attano diṭṭhabhāvena pajānāti,",
  "atk-s0514a2:2422_1": "tasmā ‘‘senakena tāva ñāto’’ti pukkusaṁ pucchi. Sopissa ‘‘kiṁ ahampi apaṇḍito’’ti",
  "atk-s0514a2:2422_2": "vatvā uggahitaniyāmeneva gāthamāha –",
  "atk-s0514a2:2423": "‘‘Cammaṁ vihananti eḷakassa, assapiṭṭhattharassukhassa hetu;",
  "atk-s0514a2:2424": "Na ca te sunakhassa attharanti, atha meṇḍassa suṇena sakhyamassā’’ti. (jā. 1.12.99);",
  "atk-s0514a2:2425": "Tassapi attho apākaṭoyeva. Rājā pana attano pākaṭattā ‘‘imināpi pukkusena ñāto’’ti kāmindaṁ pucchi. Sopi uggahitaniyāmeneva gāthamāha –",
  "atk-s0514a2:2426": "‘‘Āvellitasiṅgiko hi meṇḍo, na ca sunakhassa visāṇakāni atthi;",
  "atk-s0514a2:2427": "Tiṇabhakkho maṁsabhojano ca, atha meṇḍassa suṇena sakhyamassā’’ti. (jā. 1.12.100);",
  "atk-s0514a2:2428": "Rājā ‘‘imināpi ñāto’’ti devindaṁ pucchi. Sopi uggahitaniyāmeneva gāthamāha –",
  "atk-s0514a2:2429": "‘‘Tiṇamāsi palāsamāsi meṇḍo, na ca sunakho tiṇamāsi no palāsaṁ;",
  "atk-s0514a2:2430": "Gaṇheyya suṇo sasaṁ biḷāraṁ, atha meṇḍassa suṇena sakhyamassā’’ti. (jā. 1.12.101);",
  "atk-s0514a2:2431": "Tattha tiṇamāsi palāsamāsīti tiṇakhādako ceva paṇṇakhādako ca. No palāsanti paṇṇampi na khādati.",
  "atk-s0514a2:2432_0": "Atha rājā paṇḍitaṁ pucchi – ‘‘tāta, tvampi imaṁ pañhaṁ jānāsī’’ti? ‘‘Mahārāja, avīcito",
  "atk-s0514a2:2432_1": "yāva bhavaggā maṁ ṭhapetvā ko añño etaṁ jānissatī’’ti. ‘‘Tena hi kathehī’’ti. ‘‘Suṇa",
  "atk-s0514a2:2432_2": "mahārājā’’ti tassa pañhassa attano pākaṭabhāvaṁ pakāsento gāthādvayamāha –",
  "atk-s0514a2:2433": "‘‘Aṭṭhaḍḍhapado catuppadassa, meṇḍo aṭṭhanakho adissamāno;",
  "atk-s0514a2:2434": "Chādiyamāharatī ayaṁ imassa, maṁsaṁ āharatī ayaṁ amussa.",
  "atk-s0514a2:2435": "‘‘Pāsādavaragato videhaseṭṭho, vītihāraṁ aññamaññabhojanānaṁ;",
  "atk-s0514a2:2436": "Addakkhi kira sakkhikaṁ janindo, bubhukkassa puṇṇaṁmukhassa ceta’’nti. (jā. 1.12.102-103);",
  "atk-s0514a2:2437_0": "Tattha aṭṭhaḍḍhapadoti byañjanakusalatāya eḷakassa catuppādaṁ sandhāyāha. Meṇḍoti",
  "atk-s0514a2:2437_1": "eḷako. Aṭṭhanakhoti ekekasmiṁ pāde dvinnaṁ dvinnaṁ khurānaṁ vasenetaṁ vuttaṁ. Adissamānoti",
  "atk-s0514a2:2437_2": "maṁsaṁ āharaṇakāle apaññāyamāno. Chādiyanti gehacchadanaṁ. Tiṇanti attho. Ayaṁ imassāti",
  "atk-s0514a2:2437_3": "sunakho eḷakassa. Vītihāranti vītiharaṇaṁ. Aññamaññabhojanānanti aññamaññassa bhojanānaṁ.",
  "atk-s0514a2:2437_4": "Meṇḍo hi sunakhassa bhojanaṁ harati, so tassa vītiharati, sunakhopi tassa harati,",
  "atk-s0514a2:2437_5": "itaro vītiharati. Addakkhīti taṁ tesaṁ aññamaññabhojanānaṁ vītiharaṇaṁ sakkhikaṁ",
  "atk-s0514a2:2437_6": "attano paccakkhaṁ katvā addasa. Bubhukkassāti bhubhūti saddakaraṇasunakhassa. Puṇṇaṁmukhassāti",
  "atk-s0514a2:2437_7": "meṇḍassa. Imesaṁ etaṁ mittasanthavaṁ rājā sayaṁ passīti.",
  "atk-s0514a2:2438": "Rājā itarehi bodhisattaṁ nissāya ñātabhāvaṁ ajānanto ‘‘pañca paṇḍitā attano attano ñāṇabalena jāniṁsū’’ti maññamāno somanassappatto hutvā imaṁ gāthamāha –",
  "atk-s0514a2:2439": "‘‘Lābhā vata me anapparūpā, yassa medisā paṇḍitā kulamhi;",
  "atk-s0514a2:2440": "Pañhassa gambhīragataṁ nipuṇamatthaṁ, paṭivijjhanti subhāsitena dhīrā’’ti. (jā. 1.12.104);",
  "atk-s0514a2:2441": "Tattha paṭivijjhantīti subhāsitena te viditvā kathenti.",
  "atk-s0514a2:2442": "Atha nesaṁ ‘‘tuṭṭhena nāma tuṭṭhākāro kattabbo’’ti taṁ karonto imaṁ gāthamāha –",
  "atk-s0514a2:2443": "‘‘Assatarirathañca ekamekaṁ, phītaṁ gāmavarañca ekamekaṁ;",
  "atk-s0514a2:2444": "Sabbesaṁ vo dammi paṇḍitānaṁ, paramappatītamano subhāsitenā’’ti. (jā. 1.12.105);",
  "atk-s0514a2:2445": "Iti vatvā tesaṁ taṁ sabbaṁ dāpesi.",
  "atk-s0514a2:2446": "Dvādasanipāte meṇḍakapañho niṭṭhito.",
  "atk-s0514a2:2447": "Sirimantapañho",
  "atk-s0514a2:2448_0": "Udumbaradevī pana itarehi paṇḍitaṁ nissāya pañhassa ñātabhāvaṁ ñatvā ‘‘raññā muggaṁ",
  "atk-s0514a2:2448_1": "māsena nibbisesakaṁ karontena viya pañcannaṁ samakova sakkāro kato, nanu mayhaṁ kaniṭṭhassa",
  "atk-s0514a2:2448_2": "visesaṁ sakkāraṁ kātuṁ vaṭṭatī’’ti cintetvā rañño santikaṁ gantvā pucchi ‘‘deva,",
  "atk-s0514a2:2448_3": "kena vo pañho kathito’’ti? ‘‘Pañcahi paṇḍitehi, bhadde’’ti. ‘‘Deva, cattāro janā",
  "atk-s0514a2:2448_4": "taṁ pañhaṁ kaṁ nissāya jāniṁsū’’ti? ‘‘Na jānāmi, bhadde’’ti. ‘‘Mahārāja, kiṁ te jānanti,",
  "atk-s0514a2:2448_5": "paṇḍito pana ‘mā nassantu ime bālā’ti pañhaṁ uggaṇhāpesi, tumhe sabbesaṁ samakaṁ",
  "atk-s0514a2:2448_6": "sakkāraṁ karotha, ayuttametaṁ, paṇḍitassa visesakaṁ kātuṁ vaṭṭatī’’ti. Rājā ‘‘attānaṁ",
  "atk-s0514a2:2448_7": "nissāya ñātabhāvaṁ na kathesī’’ti paṇḍitassa tussitvā atirekataraṁ sakkāraṁ kātukāmo",
  "atk-s0514a2:2448_8": "cintesi ‘‘hotu mama puttaṁ ekaṁ pañhaṁ pucchitvā kathitakāle mahantaṁ sakkāraṁ karissāmī’’ti.",
  "atk-s0514a2:2448_9": "So pañhaṁ cintento sirimantapañhaṁ cintetvā ekadivasaṁ pañcannaṁ paṇḍitānaṁ upaṭṭhānaṁ",
  "atk-s0514a2:2448_10": "āgantvā sukhanisinnakāle senakaṁ āha – ‘‘senaka, pañhaṁ pucchissāmī’’ti. ‘‘Puccha",
  "atk-s0514a2:2448_11": "devā’’ti. Rājā sirimantapañhe paṭhamaṁ gāthamāha –",
  "atk-s0514a2:2449": "‘‘Paññāyupetaṁ siriyā vihīnaṁ, yasassinaṁ vāpi apetapaññaṁ;",
  "atk-s0514a2:2450": "Pucchāmi taṁ senaka etamatthaṁ, kamettha seyyo kusalā vadantī’’ti. (jā. 1.15.83);",
  "atk-s0514a2:2451": "Tattha kamettha seyyoti imesu dvīsu kataraṁ paṇḍitā seyyoti vadanti.",
  "atk-s0514a2:2452": "Ayañca kira pañho senakassa vaṁsānugato, tena naṁ khippameva kathesi –",
  "atk-s0514a2:2453": "‘‘Dhīrā ca bālā ca have janinda, sippūpapannā ca asippino ca;",
  "atk-s0514a2:2454": "Sujātimantopi ajātimassa, yasassino pesakarā bhavanti;",
  "atk-s0514a2:2455": "Etampi disvāna ahaṁ vadāmi, pañño nihīno sirīmāva seyyo’’ti. (jā. 1.15.84);",
  "atk-s0514a2:2456": "Tattha pañño nihīnoti paññavā nihīno, issarova uttamoti attho.",
  "atk-s0514a2:2457": "Rājā tassa vacanaṁ sutvā itare tayo apucchitvā saṅghanavakaṁ hutvā nisinnaṁ mahosadhapaṇḍitaṁ āha –",
  "atk-s0514a2:2458": "‘‘Tuvampi pucchāmi anomapañña, mahosadha kevaladhammadassi;",
  "atk-s0514a2:2459": "Bālaṁ yasassiṁ paṇḍitaṁ appabhogaṁ, kamettha seyyo kusalā vadantī’’ti. (jā. 1.15.85);",
  "atk-s0514a2:2460": "Tattha kevaladhammadassīti sabbadhammadassi.",
  "atk-s0514a2:2461": "Athassa mahāsatto ‘‘suṇa, mahārājā’’ti vatvā kathesi –",
  "atk-s0514a2:2462": "‘‘Pāpāni kammāni karoti bālo, idhameva seyyo iti maññamāno;",
  "atk-s0514a2:2463": "Idhalokadassī paralokamadassī, ubhayattha bālo kalimaggahesi;",
  "atk-s0514a2:2464": "Etampi disvāna ahaṁ vadāmi, paññova seyyo na yasassi bālo’’ti. (jā. 1.15.86);",
  "atk-s0514a2:2465_0": "Tattha idhameva seyyoti idhaloke issariyameva mayhaṁ seṭṭhanti maññamāno. Kalimaggahesīti",
  "atk-s0514a2:2465_1": "bālo issariyamānena pāpakammaṁ katvā nirayādiṁ upapajjanto paraloke ca puna tato",
  "atk-s0514a2:2465_2": "āgantvā nīcakule dukkhabhāvaṁ patvā nibbattamāno idhaloke cāti ubhayattha parājayameva",
  "atk-s0514a2:2465_3": "gaṇhāti. Etampi kāraṇaṁ ahaṁ disvā paññāsampannova uttamo, issaro pana bālo na uttamoti vadāmi.",
  "atk-s0514a2:2466_0": "Evaṁ vutte rājā senakaṁ oloketvā ‘‘nanu mahosadho paññavantameva uttamoti vadatī’’ti",
  "atk-s0514a2:2466_1": "āha. Senako ‘‘mahārāja, mahosadho daharo, ajjāpissa mukhe khīragandho vāyati, kimesa",
  "atk-s0514a2:2466_2": "jānātī’’ti vatvā imaṁ gāthamāha –",
  "atk-s0514a2:2467": "‘‘Nisippametaṁ vidadhāti bhogaṁ, na bandhuvā na sarīravaṇṇo yo;",
  "atk-s0514a2:2468": "Passeḷamūgaṁ sukhamedhamānaṁ, sirī hi naṁ bhajate goravindaṁ;",
  "atk-s0514a2:2469": "Etampi disvāna ahaṁ vadāmi, pañño nihīno sirīmāva seyyo’’ti.",
  "atk-s0514a2:2470_0": "Tattha eḷamūganti paggharitalālamukhaṁ. Goravindanti so kira tasmiṁyeva nagare asītikoṭivibhavo",
  "atk-s0514a2:2470_1": "seṭṭhi virūpo. Nāssa putto na ca dhītā, na kiñci sippaṁ jānāti. Kathentassapissa",
  "atk-s0514a2:2470_2": "hanukassa ubhohipi passehi lālādhārā paggharati. Devaccharā viya dve itthiyo sabbālaṅkārehi",
  "atk-s0514a2:2470_3": "vibhūsitā supupphitāni nīluppalāni gahetvā ubhosu passesu ṭhitā taṁ lālaṁ nīluppalehi",
  "atk-s0514a2:2470_4": "sampaṭicchitvā nīluppalāni vātapānena chaḍḍenti. Surāsoṇḍāpi pānāgāraṁ pavisantā",
  "atk-s0514a2:2470_5": "nīluppalehi atthe sati tassa gehadvāraṁ gantvā ‘‘sāmi goravinda, seṭṭhī’’ti vadanti.",
  "atk-s0514a2:2470_6": "So tesaṁ saddaṁ sutvā vātapāne ṭhatvā ‘‘kiṁ, tātā’’ti vadati. Athassa lālādhārā paggharati",
  "atk-s0514a2:2470_7": ". Tā itthiyo taṁ nīluppalehi sampaṭicchitvā nīluppalāni antaravīthiyaṁ khipanti.",
  "atk-s0514a2:2470_8": "Surādhuttā tāni gahetvā udakena vikkhāletvā piḷandhitvā pānāgāraṁ pavisanti. Evaṁ",
  "atk-s0514a2:2470_9": "sirisampanno ahosi. Senako taṁ udāharaṇaṁ katvā dassento evamāha.",
  "atk-s0514a2:2471_0": "Taṁ sutvā rājā ‘‘kīdisaṁ, tāta, mahosadhapaṇḍitā’’ti āha. Paṇḍito ‘‘deva, kiṁ senako",
  "atk-s0514a2:2471_1": "jānāti, odanasitthaṭṭhāne kāko viya dadhiṁ pātuṁ āraddhasunakho viya ca yasameva",
  "atk-s0514a2:2471_2": "passati, sīse patantaṁ mahāmuggaraṁ na passati, suṇa, devā’’ti vatvā imaṁ gāthamāha –",
  "atk-s0514a2:2472": "‘‘Laddhā sukhaṁ majjati appapañño, dukkhena phuṭṭhopi pamohameti;",
  "atk-s0514a2:2473": "Āgantunā dukkhasukhena phuṭṭho, pavedhati vāricarova ghamme;",
  "atk-s0514a2:2474": "Etampi disvāna ahaṁ vadāmi, paññova seyyo na yasassi bālo’’ti. (jā. 1.15.88);",
  "atk-s0514a2:2475_0": "Tattha sukhanti issariyasukhaṁ labhitvā bālo pamajjati, pamatto samāno pāpaṁ karoti.",
  "atk-s0514a2:2475_1": "Dukkhenāti kāyikacetasikadukkhena. Āgantunāti na ajjhattikena. Sattānañhi sukhampi",
  "atk-s0514a2:2475_2": "dukkhampi āgantukameva, na niccapavattaṁ. Ghammeti udakā uddharitvā ātape khittamaccho viya.",
  "atk-s0514a2:2476_0": "Taṁ sutvā rājā ‘‘kīdisaṁ ācariyā’’ti āha. Senako ‘‘deva, kimesa jānāti, tiṭṭhantu",
  "atk-s0514a2:2476_1": "tāva manussā, araññe jātarukkhesupi phalasampannameva bahū vihaṅgamā bhajantī’’ti",
  "atk-s0514a2:2476_2": "vatvā imaṁ gāthamāha –",
  "atk-s0514a2:2477": "‘‘Dumaṁ yathā sāduphalaṁ araññe, samantato samabhisaranti pakkhī;",
  "atk-s0514a2:2478": "Evampi aḍḍhaṁ sadhanaṁ sabhogaṁ, bahujjano bhajati atthahetu;",
  "atk-s0514a2:2479": "Etampi disvāna ahaṁ vadāmi, pañño nihīno sirīmāva seyyo’’ti. (jā. 1.15.89);",
  "atk-s0514a2:2480": "Tattha bahujjanoti mahājano.",
  "atk-s0514a2:2481": "Taṁ sutvā rājā ‘‘kīdisaṁ tātā’’ti āha. Paṇḍito ‘‘kimesa mahodaro jānāti, suṇa, devā’’ti vatvā imaṁ gāthamāha –",
  "atk-s0514a2:2482": "‘‘Na sādhu balavā bālo, sāhasā vindate dhanaṁ;",
  "atk-s0514a2:2483": "Kandantametaṁ dummedhaṁ, kaḍḍhanti nirayaṁ bhusaṁ;",
  "atk-s0514a2:2484": "Etampi disvāna ahaṁ vadāmi, paññova seyyo na yasassi bālo’’ti. (jā. 1.15.90);",
  "atk-s0514a2:2485": "Tattha sāhasāti sāhasena sāhasikakammaṁ katvā janaṁ pīḷetvā dhanaṁ vindati. Atha naṁ nirayapālā kandantameva dummedhaṁ balavavedanaṁ nirayaṁ kaḍḍhanti.",
  "atk-s0514a2:2486": "Puna raññā ‘‘kiṁ senakā’’ti vutte senako imaṁ gāthamāha –",
  "atk-s0514a2:2487": "‘‘Yā kāci najjo gaṅgamabhissavanti, sabbāva tā nāmagottaṁ jahanti;",
  "atk-s0514a2:2488": "Gaṅgā samuddaṁ paṭipajjamānā, na khāyate iddhiṁ paññopi loke;",
  "atk-s0514a2:2489": "Etampi disvāna ahaṁ vadāmi, pañño nihīno sirīmāva seyyo’’ti. (jā. 1.15.91);",
  "atk-s0514a2:2490_0": "Tattha najjoti ninnā hutvā sandamānā antamaso kunnadiyopi gaṅgaṁ abhissavanti. Jahantīti",
  "atk-s0514a2:2490_1": "gaṅgātveva saṅkhyaṁ gacchanti, attano nāmagottaṁ jahanti. Na khāyateti sāpi gaṅgā",
  "atk-s0514a2:2490_2": "samuddaṁ paṭipajjamānā na paññāyati, samuddotveva nāmaṁ labhati. Evameva mahāpaññopi",
  "atk-s0514a2:2490_3": "issarasantikaṁ patto na khāyati na paññāyati,samuddaṁ paviṭṭhagaṅgā viya hoti.",
  "atk-s0514a2:2491": "Puna rājā ‘‘kiṁ paṇḍitā’’ti āha. So ‘‘suṇa, mahārājā’’ti vatvā imaṁ gāthādvayamāha –",
  "atk-s0514a2:2492": "‘‘Yametamakkhā udadhiṁ mahantaṁ, savanti najjo sabbakālamasaṅkhyaṁ;",
  "atk-s0514a2:2493": "So sāgaro niccamuḷāravego, velaṁ na acceti mahāsamuddo.",
  "atk-s0514a2:2494": "‘‘Evampi bālassa pajappitāni, paññaṁ na acceti sirī kadāci;",
  "atk-s0514a2:2495": "Etampi disvāna ahaṁ vadāmi, paññova seyyo na yasassi bālo’’ti. (jā. 1.15.92-93);",
  "atk-s0514a2:2496_0": "Tattha yametamakkhāti yaṁ etaṁ akkhāsi vadesi. Asaṅkhyanti agaṇanaṁ. Velaṁ na accetīti",
  "atk-s0514a2:2496_1": "uḷāravegopi hutvā ūmisahassaṁ ukkhipitvāpi velaṁ atikkamituṁ na sakkoti, velaṁ patvā",
  "atk-s0514a2:2496_2": "avassaṁ sabbā ūmiyo bhijjanti. Evampi bālassa pajappitānīti bālassa vacanānipi evameva",
  "atk-s0514a2:2496_3": "paññavantaṁ atikkamituṁ na sakkonti, taṁ patvāva bhijjanti. Paññaṁ na accetīti paññavantaṁ",
  "atk-s0514a2:2496_4": "sirimā nāma nātikkamati. Na hi koci manujo atthānatthe uppannakaṅkho taṁchindanatthāya",
  "atk-s0514a2:2496_5": "paññavantaṁ atikkamitvā bālassa issarassa pādamūlaṁ gacchati, paññavantassa pana",
  "atk-s0514a2:2496_6": "pādamūleyeva vinicchayo nāma labbhatīti.",
  "atk-s0514a2:2497": "Taṁ sutvā rājā ‘‘kathaṁ senakā’’ti āha. So ‘‘suṇa, devā’’ti vatvā imaṁ gāthamāha –",
  "atk-s0514a2:2498": "‘‘Asaññato cepi paresamatthaṁ, bhaṇāti sandhānagato yasassī;",
  "atk-s0514a2:2499": "Tasseva taṁ rūhati ñātimajjhe, sirī hi naṁ kārayate na paññā;",
  "atk-s0514a2:2500": "Etampi disvāna ahaṁ vadāmi, pañño nihīno sirīmāva seyyo’’ti. (jā. 1.15.94);",
  "atk-s0514a2:2501_0": "Tattha asaññato cepīti issaro hi sacepi kāyādīhi asaññato dussīlo. Sandhānagatoti",
  "atk-s0514a2:2501_1": "vinicchaye ṭhito hutvā paresaṁ atthaṁ bhaṇati, tasmiṁ vinicchayamaṇḍale mahāparivāraparivutassa",
  "atk-s0514a2:2501_2": "musāvādaṁ vatvā sāmikampi assāmikaṁ karontassa tasseva taṁ vacanaṁ ruhati. Sirī hi",
  "atk-s0514a2:2501_3": "naṁ tathā kārayate na paññā, tasmā pañño nihīno, sirimāva seyyoti vadāmi.",
  "atk-s0514a2:2502": "Puna raññā ‘‘kiṁ, tātā’’ti vutte paṇḍito ‘‘suṇa, deva, bālasenako kiṁ jānātī’’ti vatvā imaṁ gāthamāha –",
  "atk-s0514a2:2503": "‘‘Parassa vā attano vāpi hetu, bālo musā bhāsati appapañño;",
  "atk-s0514a2:2504": "So nindito hoti sabhāya majjhe, pacchāpi so duggatigāmī hoti;",
  "atk-s0514a2:2505": "Etampi disvāna ahaṁ vadāmi, paññova seyyo na yasassi bālo’’ti. (jā. 1.15.95);",
  "atk-s0514a2:2506": "Tato senako imaṁ gāthamāha –",
  "atk-s0514a2:2507": "‘‘Atthampi ce bhāsati bhūripañño, anāḷhiyo appadhano daliddo;",
  "atk-s0514a2:2508": "Na tassa taṁ rūhati ñātimajjhe, sirī ca paññāṇavato na hoti;",
  "atk-s0514a2:2509": "Etampi disvāna ahaṁ vadāmi, pañño nihīno sirīmāva seyyo’’ti. (jā. 1.15.96);",
  "atk-s0514a2:2510_0": "Tattha atthampīti kāraṇampi ce bhāsati. Ñātimajjheti parisamajjhe. Paññāṇavatoti",
  "atk-s0514a2:2510_1": "mahārāja, paññāṇavantassa sirisobhaggappattassa santikaṁ gantvā pakatiyā vijjamānāpi",
  "atk-s0514a2:2510_2": "sirī nāma na hoti. So hi tassa santike sūriyuggamane khajjopanako viya khāyatīti dasseti.",
  "atk-s0514a2:2511": "Puna raññā ‘‘kīdisaṁ, tātā’’ti vutte paṇḍito ‘‘kiṁ jānāti, senako, idhalokamattameva oloketi, na paraloka’’nti vatvā imaṁ gāthamāha –",
  "atk-s0514a2:2512": "‘‘Parassa vā attano vāpi hetu, na bhāsati alikaṁ bhūripañño;",
  "atk-s0514a2:2513": "So pūjito hoti sabhāya majjhe, pacchāpi so suggatigāmī hoti;",
  "atk-s0514a2:2514": "Etampi disvāna ahaṁ vadāmi, paññova seyyo na yasassi bālo’’ti. (jā. 1.15.97);",
  "atk-s0514a2:2515": "Tato senako gāthamāha –",
  "atk-s0514a2:2516": "‘‘Hatthī gavāssā maṇikuṇḍalā ca, thiyo ca iddhesu kulesu jātā;",
  "atk-s0514a2:2517": "Sabbāva tā upabhogā bhavanti, iddhassa posassa aniddhimanto;",
  "atk-s0514a2:2518": "Etampi disvāna ahaṁ vadāmi, pañño nihīno sirīmāva seyyo’’ti. (jā. 1.15.98);",
  "atk-s0514a2:2519": "Tattha iddhassāti issarassa. Aniddhimantoti na kevalaṁ tā nāriyova, atha kho sabbe aniddhimantopi sattā tassa upabhogā bhavanti.",
  "atk-s0514a2:2520": "Tato paṇḍito ‘‘kiṁ esa jānātī’’ti vatvā ekaṁ kāraṇaṁ āharitvā dassento imaṁ gāthamāha –",
  "atk-s0514a2:2521": "‘‘Asaṁvihitakammantaṁ , bālaṁ dummedhamantinaṁ;",
  "atk-s0514a2:2522": "Sirī jahati dummedhaṁ, jiṇṇaṁva urago tacaṁ;",
  "atk-s0514a2:2523": "Etampi disvāna ahaṁ vadāmi;",
  "atk-s0514a2:2524": "Paññova seyyo na yasassi bālo’’ti. (jā. 1.15.99);",
  "atk-s0514a2:2525": "Tattha ‘‘sirī jahatī’’ti padassa cetiyajātakena (jā. 1.8.45 ādayo) attho vaṇṇetabbo.",
  "atk-s0514a2:2526": "Atha senako raññā ‘‘kīdisa’’nti vutte ‘‘deva, kiṁ esa taruṇadārako jānāti, suṇāthā’’ti vatvā ‘‘paṇḍitaṁ appaṭibhānaṁ karissāmī’’ti cintetvā imaṁ gāthamāha –",
  "atk-s0514a2:2527": "‘‘Pañca paṇḍitā mayaṁ bhaddante, sabbe pañjalikā upaṭṭhitā;",
  "atk-s0514a2:2528": "Tvaṁ no abhibhuyya issarosi, sakkova bhūtapati devarājā;",
  "atk-s0514a2:2529": "Etampi disvāna ahaṁ vadāmi, pañño nihīno sirīmāva seyyo’’ti. (jā. 1.15.100);",
  "atk-s0514a2:2530_0": "Idaṁ kira sutvā rājā ‘‘sādhurūpaṁ senakena kāraṇaṁ ābhataṁ, sakkhissati nu kho me",
  "atk-s0514a2:2530_1": "putto imassa vādaṁ bhinditvā aññaṁ kāraṇaṁ āharitu’’nti cintetvā ‘‘kīdisaṁ paṇḍitā’’ti",
  "atk-s0514a2:2530_2": "āha. Senakena kira imasmiṁ kāraṇe ābhate ṭhapetvā bodhisattaṁ añño taṁ vādaṁ bhindituṁ",
  "atk-s0514a2:2530_3": "samattho nāma natthi, tasmā mahāsatto attano ñāṇabalena tassa vādaṁ bhindanto ‘‘mahārāja,",
  "atk-s0514a2:2530_4": "kimesa bālo jānāti, yasameva oloketi, paññāya visesaṁ na jānāti, suṇāthā’’ti vatvā imaṁ gāthamāha –",
  "atk-s0514a2:2531": "‘‘Dāsova paññassa yasassi bālo, atthesu jātesu tathāvidhesu;",
  "atk-s0514a2:2532": "Yaṁ paṇḍito nipuṇaṁ saṁvidheti, sammohamāpajjati tattha bālo;",
  "atk-s0514a2:2533": "Etampi disvāna ahaṁ vadāmi, paññova seyyo na yasassi bālo’’ti. (jā. 1.15.101);",
  "atk-s0514a2:2534": "Tattha atthesūti kiccesu jātesu. Saṁvidhetīti saṁvidahati.",
  "atk-s0514a2:2535_0": "Iti mahāsatto sinerupādato suvaṇṇavālukaṁ uddharanto viya gaganatale puṇṇacandaṁ",
  "atk-s0514a2:2535_1": "uṭṭhāpento viya ca nayakāraṇaṁ dassesi. Evaṁ mahāsattena paññānubhāvaṁ dassetvā kathite",
  "atk-s0514a2:2535_2": "rājā senakaṁ āha – ‘‘kīdisaṁ, senaka, sakkonto uttaripi kathehī’’ti. So koṭṭhe ṭhapitadhaññaṁ",
  "atk-s0514a2:2535_3": "viya uggahitakaṁ khepetvā appaṭibhāno maṅkubhūto pajjhāyanto nisīdi. Sace hi so aññaṁ",
  "atk-s0514a2:2535_4": "kāraṇaṁ āhareyya, na gāthāsahassenapi imaṁ jātakaṁ niṭṭhāyetha. Tassa pana appaṭibhānassa",
  "atk-s0514a2:2535_5": "ṭhitakāle gambhīraṁ oghaṁ ānento viya mahāsatto uttaripi paññameva vaṇṇento imaṁ gāthamāha –",
  "atk-s0514a2:2536": "‘‘Addhā hi paññāva sataṁ pasatthā, kantā sirī bhogaratā manussā;",
  "atk-s0514a2:2537": "Ñāṇañca buddhānamatulyarūpaṁ, paññaṁ na acceti sirī kadācī’’ti. (jā. 1.15.102);",
  "atk-s0514a2:2538_0": "Tattha satanti buddhādīnaṁ sappurisānaṁ. Bhogaratāti mahārāja, yasmā andhabālamanussā",
  "atk-s0514a2:2538_1": "bhogaratāva, tasmā tesaṁ sirī kantā. Yaso nāmesa paṇḍitehi garahito bālānaṁ kantoti",
  "atk-s0514a2:2538_2": "cāyaṁ attho bhisajātakena (jā. 1.14.78 ādayo) vaṇṇetabbo. Buddhānanti sabbaññubuddhānañca",
  "atk-s0514a2:2538_3": "ñāṇaṁ. Kadācīti kismiñci kāle ñāṇavantaṁ sirī nāma nātikkamati, devāti.",
  "atk-s0514a2:2539": "Taṁ sutvā rājā mahāsattassa pañhabyākaraṇena tuṭṭho ghanavassaṁ vassento viya mahāsattaṁ dhanena pūjento imaṁ gāthamāha –",
  "atk-s0514a2:2540": "‘‘Yaṁ taṁ apucchimha akittayī no, mahosadha kevaladhammadassī;",
  "atk-s0514a2:2541": "Gavaṁ sahassaṁ usabhañca nāgaṁ, ājaññayutte ca rathe dasa ime;",
  "atk-s0514a2:2542": "Pañhassa veyyākaraṇena tuṭṭho, dadāmi te gāmavarāni soḷasā’’ti. (jā. 1.15.103);",
  "atk-s0514a2:2543": "Tattha usabhañca nāganti tassa gavaṁ sahassassa usabhaṁ katvā alaṅkatapaṭiyattaṁ ārohanīyaṁ nāgaṁ dammīti.",
  "atk-s0514a2:2544": "Vīsatinipāte sirimantapañho niṭṭhito.",
  "atk-s0514a2:2545": "Channapathapañho",
  "atk-s0514a2:2546_0": "Tato paṭṭhāya bodhisattassa yaso mahā ahosi. Taṁ sabbaṁ udumbaradevīyeva vicāresi.",
  "atk-s0514a2:2546_1": "Sā tassa soḷasavassikakāle cintesi ‘‘mama kaniṭṭho mahallako jāto, yasopissa mahā",
  "atk-s0514a2:2546_2": "ahosi, āvāhamassa kātuṁ vaṭṭatī’’ti. Sā rañño tamatthaṁ ārocesi. Rājā ‘‘sādhu jānāpehi",
  "atk-s0514a2:2546_3": "na’’nti āha. Sā taṁ jānāpetvā tena sampaṭicchite ‘‘tena hi, tāta, te kumārikaṁ ānemī’’ti",
  "atk-s0514a2:2546_4": "āha. Atha mahāsatto ‘‘kadāci imehi ānītā mama na rucceyya, sayameva tāva upadhāremī’’ti",
  "atk-s0514a2:2546_5": "cintetvā evamāha – ‘‘devi, katipāhaṁ mā kiñci rañño vadetha, ahaṁ ekaṁ kumārikaṁ",
  "atk-s0514a2:2546_6": "sayaṁ pariyesitvā mama cittarucitaṁ tumhākaṁ ācikkhissāmī’’ti. ‘‘Evaṁ karohi, tātā’’ti.",
  "atk-s0514a2:2546_7": "So deviṁ vanditvā attano gharaṁ gantvā sahāyakānaṁ saññaṁ datvā aññātakavesena tunnavāyaupakaraṇāni",
  "atk-s0514a2:2546_8": "gahetvā ekakova uttaradvārena nikkhamitvā uttarayavamajjhakaṁ pāyāsi. Tadā pana tattha",
  "atk-s0514a2:2546_9": "ekaṁ porāṇaseṭṭhikulaṁ parikkhīṇaṁ ahosi. Tassa kulassa dhītā amarādevī nāma abhirūpā",
  "atk-s0514a2:2546_10": "dassanīyā pāsādikā sabbalakkhaṇasampannā puññavatī. Sā taṁ divasaṁ pātova yāguṁ pacitvā",
  "atk-s0514a2:2546_11": "ādāya ‘‘pitu kasanaṭṭhānaṁ gamissāmī’’ti nikkhamitvā tameva maggaṁ paṭipajji. Mahāsatto",
  "atk-s0514a2:2546_12": "taṁ āgacchantiṁ disvā ‘‘sabbalakkhaṇasampannāyaṁ itthī, sace apariggahā, imāya me",
  "atk-s0514a2:2546_13": "pādaparicārikāya bhavituṁ vaṭṭatī’’ti cintesi.",
  "atk-s0514a2:2547": "Sāpi taṁ disvāva ‘‘sace evarūpassa purisassa gehe bhaveyyaṁ, sakkā mayā kuṭumbaṁ saṇṭhāpetu’’nti cintesi.",
  "atk-s0514a2:2548_0": "Atha mahāsatto – ‘‘imissā sapariggahāpariggahabhāvaṁ na jānāmi, hatthamuṭṭhiyā naṁ",
  "atk-s0514a2:2548_1": "pucchissāmi, sace esā paṇḍitā bhavissati, jānissati. No ce, na jānissati, idheva",
  "atk-s0514a2:2548_2": "naṁ chaḍḍetvā gacchāmī’’ti cintetvā dūre ṭhitova hatthamuṭṭhimakāsi. Sāpi ‘‘ayaṁ",
  "atk-s0514a2:2548_3": "mama sasāmikāsāmikabhāvaṁ pucchatī’’ti ñatvā hatthaṁ pasāresi. So apariggahabhāvaṁ",
  "atk-s0514a2:2548_4": "ñatvā samīpaṁ gantvā ‘‘bhadde, kā nāma tva’’nti pucchi. ‘‘Sāmi, ahaṁ atīte vā anāgate",
  "atk-s0514a2:2548_5": "vā etarahi vā yaṁ natthi, tannāmikā’’ti. ‘‘Bhadde, loke amarā nāma natthi, tvaṁ amarā",
  "atk-s0514a2:2548_6": "nāma bhavissasī’’ti. ‘‘Evaṁ, sāmī’’ti. ‘‘Bhadde, kassa yāguṁ harissasī’’ti? ‘‘Pubbadevatāya,",
  "atk-s0514a2:2548_7": "sāmī’’ti. ‘‘Bhadde, pubbadevatā nāma mātāpitaro, tava pitu yāguṁ harissasi maññe’’ti.",
  "atk-s0514a2:2548_8": "‘‘Evaṁ, sāmī’’ti. ‘‘Bhadde, tava pitā kiṁ karotī’’ti? ‘‘Sāmi, ekaṁ dvidhā karotī’’ti.",
  "atk-s0514a2:2548_9": "‘‘Ekassa dvidhākaraṇaṁ nāma kasanaṁ, tava pitā kasatī’’ti . ‘‘Evaṁ, sāmī’’ti. ‘‘Katarasmiṁ",
  "atk-s0514a2:2548_10": "pana ṭhāne te pitā kasatī’’ti? ‘‘Yattha sakiṁ gatā na enti, tasmiṁ ṭhāne, sāmī’’ti.",
  "atk-s0514a2:2548_11": "‘‘Sakiṁ gatānaṁ na paccāgamanaṭṭhānaṁ nāma susānaṁ, susānasantike kasati, bhadde’’ti.",
  "atk-s0514a2:2548_12": "‘‘Evaṁ, sāmī’’ti. ‘‘Bhadde, ajjeva essasī’’ti. ‘‘Sace essati, na essā’’mi. ‘‘No ce",
  "atk-s0514a2:2548_13": "essati, essāmi, sāmī’’ti. ‘‘Bhadde, pitā te maññe nadīpāre kasati, udake ente na",
  "atk-s0514a2:2548_14": "essasi, anente essasī’’ti. ‘‘Evaṁ, sāmī’’ti. Ettakaṁ nāma mahāsatto ālāpasallāpaṁ karoti.",
  "atk-s0514a2:2549_0": "Atha naṁ amarādevī ‘‘yāguṁ pivissasi, sāmī’’ti nimantesi. Mahāsatto ‘‘paṭhamameva",
  "atk-s0514a2:2549_1": "paṭikkhipanaṁ nāma avamaṅgala’’nti cintetvā ‘‘āma, pivissāmī’’ti āha. Sā pana yāgughaṭaṁ",
  "atk-s0514a2:2549_2": "otāresi. Mahāsatto cintesi ‘‘sace pātiṁ adhovitvā hatthadhovanaṁ adatvā dassati,",
  "atk-s0514a2:2549_3": "ettheva naṁ pahāya gamissāmī’’ti. Sā pana pātiṁ dhovitvā pātiyā udakaṁ āharitvā hatthadhovanaṁ",
  "atk-s0514a2:2549_4": "datvā tucchapātiṁ hatthe aṭṭhapetvā bhūmiyaṁ ṭhapetvā ghaṭaṁ āluḷetvā yāguyā pūresi,",
  "atk-s0514a2:2549_5": "tattha pana sitthāni mahantāni. Atha naṁ mahāsatto āha ‘‘kiṁ, bhadde, atibahalā yāgū’’ti.",
  "atk-s0514a2:2549_6": "‘‘Udakaṁ na laddhaṁ, sāmī’’ti . ‘‘Kedāre udakaṁ na laddhaṁ bhavissati maññe’’ti.",
  "atk-s0514a2:2549_7": "‘‘Evaṁ, sāmī’’ti. Sā pitu yāguṁ ṭhapetvā bodhisattassa adāsi. So yāguṁ pivitvā mukhaṁ",
  "atk-s0514a2:2549_8": "vikkhāletvā ‘‘bhadde, tuyhaṁ mātu gehaṁ gamissāmi, maggaṁ me ācikkhā’’ti āha. Sā",
  "atk-s0514a2:2549_9": "‘‘sādhū’’ti vatvā maggaṁ ācikkhantī ekakanipāte imaṁ gāthamāha –",
  "atk-s0514a2:2550": "‘‘Yena sattubilaṅgā ca, diguṇapalāso ca pupphito;",
  "atk-s0514a2:2551": "Yena dadāmi tena vadāmi, yena na dadāmi na tena vadāmi;",
  "atk-s0514a2:2552": "Esa maggo yavamajjhakassa, etaṁ annapathaṁ vijānāhī’’ti. (jā. 1.1.112);",
  "atk-s0514a2:2553_0": "Tassattho – ‘‘sāmi, antogāmaṁ pavisitvā ekaṁ sattuāpaṇaṁ passissasi, tato kañjikāpaṇaṁ,",
  "atk-s0514a2:2553_1": "tesaṁ purato diguṇapaṇṇo koviḷāro supupphito, tasmā tvaṁ yena sattubilaṅgā ca koviḷāro",
  "atk-s0514a2:2553_2": "ca pupphito, tena gantvā koviḷāramūle ṭhatvā dakkhiṇaṁ gaṇha vāmaṁ muñca, esa maggo",
  "atk-s0514a2:2553_3": "yavamajjhakassa yavamajjhakagāme ṭhitassa amhākaṁ gehassa, etaṁ evaṁ paṭicchādetvā",
  "atk-s0514a2:2553_4": "mayā vuttaṁ channapathaṁ paṭicchannapathaṁ channapathaṁ vā paṭicchannakāraṇaṁ vijānāhī’’ti.",
  "atk-s0514a2:2553_5": "Ettha hi yena dadāmīti yena hatthena dadāmi, idaṁ dakkhiṇahatthaṁ sandhāya vuttaṁ,",
  "atk-s0514a2:2553_6": "itaraṁ vāmahatthaṁ. Evaṁ sā tassa maggaṁ ācikkhitvā pitu yāguṁ gahetvā agamāsi.",
  "atk-s0514a2:2554": "Channapathapañho niṭṭhito.",
  "atk-s0514a2:2555": "Amarādevipariyesanā",
  "atk-s0514a2:2556_0": "Sopi tāya kathitamaggeneva taṁ gehaṁ gato. Atha naṁ amarādeviyā mātā disvā āsanaṁ",
  "atk-s0514a2:2556_1": "datvā ‘‘yāguṁ pivissasi, sāmī’’ti āha. ‘‘Amma, kaniṭṭhabhaginiyā me amarādeviyā thokā",
  "atk-s0514a2:2556_2": "yāgu me dinnā’’ti. Taṁ sutvā sā ‘‘dhītu me atthāya āgato bhavissatī’’ti aññāsi. Mahāsatto",
  "atk-s0514a2:2556_3": "tesaṁ duggatabhāvaṁ jānantopi ‘‘amma, ahaṁ tunnavāyo, kiñci sibbitabbayuttakaṁ atthī’’ti",
  "atk-s0514a2:2556_4": "pucchi. ‘‘Atthi, sāmi, mūlaṁ pana natthī’’ti? ‘‘Amma mūlena kammaṁ natthi, ānehi,",
  "atk-s0514a2:2556_5": "sibbissāmi na’’nti. Sā jiṇṇasāṭakāni āharitvā adāsi. Bodhisatto āhaṭāhaṭaṁ niṭṭhāpesiyeva.",
  "atk-s0514a2:2556_6": "Puññavato hi kiriyā nāma samijjhatiyeva. Atha naṁ āha ‘‘amma, vīthibhāgena āroceyyāsī’’ti.",
  "atk-s0514a2:2556_7": "Sā sakalagāmaṁ ārocesi. Mahāsatto tunnavāyakammaṁ katvā ekāheneva sahassaṁ kahāpaṇaṁ",
  "atk-s0514a2:2556_8": "uppādesi. Mahallikāpissa pātarāsabhattaṁ pacitvā datvā ‘‘tāta, sāyamāsaṁ kittakaṁ",
  "atk-s0514a2:2556_9": "pacāmī’’ti āha. ‘‘Amma, yattakā imasmiṁ gehe bhuñjanti, tesaṁ pamāṇenā’’ti. Sā anekasūpabyañjanaṁ",
  "atk-s0514a2:2556_10": "bahubhattaṁ paci. Amarādevīpi sāyaṁ sīsena dārukalāpaṁ, ucchaṅgena paṇṇaṁ ādāya araññato",
  "atk-s0514a2:2556_11": "āgantvā puragehadvāre dārukalāpaṁ nikkhipitvā pacchimadvārena gehaṁ pāvisi. Pitāpissā",
  "atk-s0514a2:2556_12": "sāyataraṁ āgamāsi. Mahāsatto nānaggarasabhojanaṁ bhuñji. Itarā mātāpitaro bhojetvā",
  "atk-s0514a2:2556_13": "pacchā sayaṁ bhuñjitvā mātāpitūnaṁ pāde dhovitvā mahāsattassa pāde dhovi.",
  "atk-s0514a2:2557_0": "So taṁ pariggaṇhanto katipāhaṁ tattheva vasi. Atha naṁ vīmaṁsanto ekadivasaṁ āha",
  "atk-s0514a2:2557_1": "– ‘‘bhadde, aḍḍhanāḷikataṇḍule gahetvā tato mayhaṁ yāguñca pūvañca bhattañca pacāhī’’ti.",
  "atk-s0514a2:2557_2": "Sā ‘‘sādhū’’ti sampaṭicchitvā taṇḍule koṭṭetvā mūlataṇḍulehi bhattaṁ, majjhimataṇḍulehi",
  "atk-s0514a2:2557_3": "yāguṁ, kaṇakāhi pūvaṁ pacitvā tadanurūpaṁ sūpabyañjanaṁ sampādetvā mahāsattassa sabyañjanaṁ",
  "atk-s0514a2:2557_4": "yāguṁ adāsi. Sā yāgu mukhe ṭhapitamattāva satta rasaharaṇisahassāni pharitvā aṭṭhāsi.",
  "atk-s0514a2:2557_5": "So tassā vīmaṁsanatthameva ‘‘bhadde, yāguṁ pacituṁ ajānantī kimatthaṁ mama taṇḍule",
  "atk-s0514a2:2557_6": "nāsesī’’ti kuddho viya saha kheḷena niṭṭhubhitvā bhūmiyaṁ pātesi. Sā tassa akujjhitvāva",
  "atk-s0514a2:2557_7": "‘‘sāmi, sace yāgu na sundarā, pūvaṁ khādā’’ti pūvaṁ adāsi. Tampi tatheva akāsi. ‘‘Sace,",
  "atk-s0514a2:2557_8": "sāmi, pūvaṁ na sundaraṁ, bhattaṁ bhuñjā’’ti bhattaṁ adāsi. Bhattampi tatheva katvā",
  "atk-s0514a2:2557_9": "‘‘bhadde, tvaṁ pacituṁ ajānantī mama santakaṁ kimatthaṁ nāsesī’’ti kuddho viya tīṇipi",
  "atk-s0514a2:2557_10": "ekato madditvā sīsato paṭṭhāya sakalasarīraṁ limpitvā ‘‘gaccha, dvāre nisīdāhī’’ti",
  "atk-s0514a2:2557_11": "āha. Sā akujjhitvāva ‘‘sādhu, sāmī’’ti gantvā tathā akāsi. So tassā nihatamānabhāvaṁ",
  "atk-s0514a2:2557_12": "ñatvā ‘‘bhadde, ehī’’ti āha. Sā akujjhitvā ekavacaneneva āgatā. Mahāsatto pana āgacchanto",
  "atk-s0514a2:2557_13": "kahāpaṇasahassena saddhiṁ ekasāṭakayugaṁ tambūlapasibbake ṭhapetvā āgato. Atha so",
  "atk-s0514a2:2557_14": "taṁ sāṭakaṁ nīharitvā tassā hatthe ṭhapetvā ‘‘bhadde, tava sahāyikāhi saddhiṁ nhāyitvā",
  "atk-s0514a2:2557_15": "imaṁ sāṭakaṁ nivāsetvā ehī’’ti āha. Sā tathā akāsi.",
  "atk-s0514a2:2558_0": "Paṇḍito uppāditadhanañca, ābhatadhanañca sabbaṁ tassā mātāpitūnaṁ datvā samassāsetvā",
  "atk-s0514a2:2558_1": "sasure āpucchitvā taṁ ādāya nagarābhimukho agamāsi. Antarāmagge tassā vīmaṁsanatthāya",
  "atk-s0514a2:2558_2": "chattañca upāhanañca datvā evamāha – ‘‘bhadde, imaṁ chattaṁ gahetvā attānaṁ dhārehi,",
  "atk-s0514a2:2558_3": "upāhanaṁ abhiruhitvā yāhī’’ti. Sā taṁ gahetvā tathā akatvā abbhokāse sūriyasantāpe",
  "atk-s0514a2:2558_4": "chattaṁ adhāretvā vanante dhāretvā gacchati, thalaṭṭhāne upāhanaṁ paṭimuñcitvā udakaṭṭhānaṁ",
  "atk-s0514a2:2558_5": "sampattakāle abhiruhitvā gacchati. Bodhisatto taṁ kāraṇaṁ disvā pucchi ‘‘kiṁ, bhadde,",
  "atk-s0514a2:2558_6": "thalaṭṭhāne upāhanaṁ paṭimuñcitvā udakaṭṭhāne abhiruhitvā gacchasi, sūriyasantāpe",
  "atk-s0514a2:2558_7": "chattaṁ adhāretvā vanante dhāretvā’’ti? Sā āha – ‘‘sāmi, thalaṭṭhāne kaṇṭakādīni",
  "atk-s0514a2:2558_8": "passāmi, udakaṭṭhāne macchakacchapakaṇṭakādīni na passāmi, tesu pāde paviṭṭhesu dukkhavedanā",
  "atk-s0514a2:2558_9": "bhaveyya, abbhokāse sukkharukkhakaṇṭakādīni natthi, vanantaraṁ paviṭṭhānaṁ pana sukkharukkhadaṇḍādikesu",
  "atk-s0514a2:2558_10": "matthake patitesu dukkhavedanā bhaveyya, tasmā tāni paṭighātanatthāya evaṁ karomī’’ti.",
  "atk-s0514a2:2559_0": "Bodhisatto dvīhi kāraṇehi tassā kathaṁ sutvā tussitvā gacchanto ekasmiṁ ṭhāne phalasampannaṁ",
  "atk-s0514a2:2559_1": "ekaṁ badararukkhaṁ disvā badararukkhamūle nisīdi. Sā badararukkhamūle nisinnaṁ mahāsattaṁ",
  "atk-s0514a2:2559_2": "disvā ‘‘sāmi, abhiruhitvā badaraphalaṁ gahetvā khādāhi, mayhampi dehī’’ti āha. ‘‘Bhadde,",
  "atk-s0514a2:2559_3": "ahaṁ kilamāmi, abhiruhituṁ na sakkomi, tvameva abhiruhā’’ti. Sā tassa vacanaṁ sutvā",
  "atk-s0514a2:2559_4": "badararukkhaṁ abhiruyha sākhantare nisīditvā phalaṁ ocini. Bodhisatto taṁ āha – ‘‘bhadde,",
  "atk-s0514a2:2559_5": "phalaṁ mayhaṁ dehī’’ti. Sā ‘‘ayaṁ puriso paṇḍito vā apaṇḍito vā vīmaṁsissāmī’’ti",
  "atk-s0514a2:2559_6": "cintetvā taṁ āha ‘‘sāmi, uṇhaphalaṁ khādissasi, udāhu sītaphala’’nti? So taṁ kāraṇaṁ",
  "atk-s0514a2:2559_7": "ajānanto viya evamāha – ‘‘bhadde, uṇhaphalena me attho’’ti . Sā phalāni bhūmiyaṁ",
  "atk-s0514a2:2559_8": "khipitvā ‘‘sāmi, khādā’’ti āha. Bodhisatto taṁ gahetvā dhamento khādi. Puna vīmaṁsamāno",
  "atk-s0514a2:2559_9": "naṁ evamāha – ‘‘bhadde, sītalaṁ me dehī’’ti. Atha sā badaraphalāni tiṇabhūmiyā upari",
  "atk-s0514a2:2559_10": "khipi. So taṁ gahetvā khāditvā ‘‘ayaṁ dārikā ativiya paṇḍitā’’ti cintetvā tussi.",
  "atk-s0514a2:2559_11": "Atha mahāsatto taṁ āha – ‘‘bhadde, badararukkhato otarāhī’’ti. Sā mahāsattassa vacanaṁ",
  "atk-s0514a2:2559_12": "sutvā rukkhato otaritvā ghaṭaṁ gahetvā nadiṁ gantvā udakaṁ ānetvā mahāsattassa adāsi.",
  "atk-s0514a2:2559_13": "Mahāsatto pivitvā mukhaṁ vikkhāletvā tato uṭṭhāya gacchanto nagarameva sampatto.",
  "atk-s0514a2:2560_0": "Atha so taṁ vīmaṁsanatthāya dovārikassa gehe ṭhapetvā dovārikassa bhariyāya ācikkhitvā",
  "atk-s0514a2:2560_1": "attano nivesanaṁ gantvā purise āmantetvā ‘‘asukagehe itthiṁ ṭhapetvā āgatomhi, imaṁ",
  "atk-s0514a2:2560_2": "sahassaṁ ādāya gantvā taṁ vīmaṁsathā’’ti sahassaṁ datvā pesesi. Te tathā kariṁsu.",
  "atk-s0514a2:2560_3": "Sā āha – ‘‘idaṁ mama sāmikassa pādarajampi na agghatī’’ti. Te āgantvā paṇḍitassa",
  "atk-s0514a2:2560_4": "ārocesuṁ. Punapi yāvatatiyaṁ pesetvā catutthe vāre mahāsatto teyeva ‘‘tena hi naṁ",
  "atk-s0514a2:2560_5": "hatthe gahetvā kaḍḍhantā ānethā’’ti āha. Te tathā kariṁsu. Sā mahāsattaṁ mahāsampattiyaṁ",
  "atk-s0514a2:2560_6": "ṭhitaṁ na sañjāni, naṁ oloketvā ca pana hasi ceva rodi ca. So ubhayakāraṇaṁ pucchi.",
  "atk-s0514a2:2560_7": "Atha naṁ sā āha – ‘‘sāmi, ahaṁ hasamānā tava sampattiṁ oloketvā ‘ayaṁ akāraṇena na",
  "atk-s0514a2:2560_8": "laddhā, purimabhave kusalaṁ katvā laddhā, aho puññānaṁ phalaṁ nāmā’ti hasiṁ. Rodamānā",
  "atk-s0514a2:2560_9": "pana ‘idāni parassa rakkhitagopitavatthumhi aparajjhitvā nirayaṁ gamissatī’ti tayi",
  "atk-s0514a2:2560_10": "kāruññena rodi’’nti.",
  "atk-s0514a2:2561_0": "So taṁ vīmaṁsitvā suddhabhāvaṁ ñatvā ‘‘gacchatha naṁ tattheva nethā’’ti vatvā pesetvā",
  "atk-s0514a2:2561_1": "puna tunnavāyavesaṁ gahetvā gantvā tāya saddhiṁ sayitvā punadivase pātova rājakulaṁ",
  "atk-s0514a2:2561_2": "pavisitvā udumbaradeviyā ārocesi. Sā rañño ārocetvā amarādeviṁ sabbālaṅkārehi alaṅkaritvā",
  "atk-s0514a2:2561_3": "mahāyogge nisīdāpetvā mahantena sakkārena mahāsattassa gehaṁ netvā maṅgalaṁ kāresi.",
  "atk-s0514a2:2561_4": "Rājā bodhisattassa sahassamūlaṁ paṇṇākāraṁ pesesi. Dovārike ādiṁ katvā sakalanagaravāsino",
  "atk-s0514a2:2561_5": "paṇṇākāre pahiṇiṁsu. Amarādevīpi raññā pahitaṁ paṇṇākāraṁ dvidhā bhinditvā ekaṁ koṭṭhāsaṁ",
  "atk-s0514a2:2561_6": "rañño pesesi. Etenupāyena sakalanagaravāsīnampi paṇṇākāraṁ pesetvā nagaraṁ saṅgaṇhi.",
  "atk-s0514a2:2561_7": "Tato paṭṭhāya mahāsatto tāya saddhiṁ samaggavāsaṁ vasanto rañño atthañca dhammañca anusāsi.",
  "atk-s0514a2:2562": "Amarādevipariyesanā niṭṭhitā.",
  "atk-s0514a2:2563": "Sabbaratanathenavaṇṇanā",
  "atk-s0514a2:2564_0": "Athekadivasaṁ senako itare tayo attano santikaṁ āgate āmantesi ‘‘ambho, mayaṁ gahapatiputtassa",
  "atk-s0514a2:2564_1": "mahosadhasseva nappahoma, idāni pana tena attanā byattatarā bhariyā ānītā, kinti",
  "atk-s0514a2:2564_2": "naṁ rañño antare paribhindeyyāmā’’ti. ‘‘Ācariya, mayaṁ kiṁ jānāma, tvaṁyeva jānāhī’’ti.",
  "atk-s0514a2:2564_3": "‘‘Hotu mā cintayittha, attheko upāyo, ahaṁ rañño cūḷāmaṇiṁ thenetvā āharissāmi, pukkusa,",
  "atk-s0514a2:2564_4": "tvaṁ suvaṇṇamālaṁ āhara, kāminda, tvaṁ kambalaṁ, devinda, tvaṁ suvaṇṇapādukanti evaṁ",
  "atk-s0514a2:2564_5": "mayaṁ cattāropi upāyena tāni āharissāma, tato amhākaṁ gehe aṭṭhapetvā gahapatiputtassa",
  "atk-s0514a2:2564_6": "gehaṁ pesessāmā’’ti. Atha kho te cattāropi tathā kariṁsu. Tesu senako tāva cūḷāmaṇiṁ",
  "atk-s0514a2:2564_7": "takkaghaṭe pakkhipitvā dāsiyā hatthe ṭhapetvā pesesi ‘‘imaṁ takkaghaṭaṁ aññesaṁ gaṇhantānaṁ",
  "atk-s0514a2:2564_8": "adatvā sace mahosadhassa gehe gaṇhāti, ghaṭeneva saddhiṁ dehī’’ti. Sā paṇḍitassa",
  "atk-s0514a2:2564_9": "gharadvāraṁ gantvā ‘‘takkaṁ gaṇhatha, takkaṁ gaṇhathā’’ti aparāparaṁ carati.",
  "atk-s0514a2:2565_0": "Amarādevī dvāre ṭhitā tassā kiriyaṁ disvā ‘‘ayaṁ aññattha na gacchati, bhavitabbamettha",
  "atk-s0514a2:2565_1": "kāraṇenā’’ti iṅgitasaññāya dāsiyo paṭikkamāpetvā sayameva ‘‘amma, ehi takkaṁ gaṇhissāmī’’ti",
  "atk-s0514a2:2565_2": "pakkositvā tassā āgatakāle dāsīnaṁ saññaṁ datvā tāsu anāgacchantīsu ‘‘gaccha, amma,",
  "atk-s0514a2:2565_3": "dāsiyo pakkosāhī’’ti tameva pesetvā takkaghaṭe hatthaṁ otāretvā maṇiṁ disvā taṁ dāsiṁ",
  "atk-s0514a2:2565_4": "pucchi ‘‘amma, tvaṁ kassa santakā’’ti? ‘‘Ayye, senakapaṇḍitassa dāsīmhī’’ti. Tato",
  "atk-s0514a2:2565_5": "tassā nāmaṁ tassā ca mātuyā nāmaṁ pucchitvā ‘‘asukā nāmā’’ti vutte ‘‘amma, imaṁ takkaṁ",
  "atk-s0514a2:2565_6": "katimūla’’nti pucchi. ‘‘Ayye, catunāḷika’’nti. ‘‘Tena hi, amma, imaṁ takkaṁ me dehī’’ti",
  "atk-s0514a2:2565_7": "vatvā ‘‘ayye, tumhesu gaṇhantīsu mūlena me ko attho, ghaṭeneva saddhiṁ gaṇhathā’’ti",
  "atk-s0514a2:2565_8": "vutte ‘‘tena hi yāhī’’ti taṁ uyyojetvā sā ‘‘asukamāse asukadivase senakācariyo asukāya",
  "atk-s0514a2:2565_9": "nāma dāsiyā dhītāya asukāya nāma hatthe rañño cūḷāmaṇiṁ pahenakatthāya pahiṇī’’ti",
  "atk-s0514a2:2565_10": "paṇṇe likhitvā takkaṁ gaṇhi. Pukkusopi suvaṇṇamālaṁ sumanapupphacaṅkoṭake ṭhapetvā",
  "atk-s0514a2:2565_11": "sumanapupphena paṭicchādetvā tatheva pesesi. Kāmindopi kambalaṁ paṇṇapacchiyaṁ ṭhapetvā",
  "atk-s0514a2:2565_12": "paṇṇehi chādetvā pesesi. Devindopi suvaṇṇapādukaṁ yavakalāpantare bandhitvā pesesi.",
  "atk-s0514a2:2565_13": "Sā sabbānipi tāni gahetvā paṇṇe akkharāni āropetvā mahāsattassa ācikkhitvā ṭhapesi.",
  "atk-s0514a2:2566_0": "Tepi cattāro paṇḍitā rājakulaṁ gantvā ‘‘kiṁ, deva, tumhe cūḷāmaṇiṁ na piḷandhathā’’ti",
  "atk-s0514a2:2566_1": "āhaṁsu. Rājā ‘‘piḷandhissāmi āharathā’’ti purise āha. Te maṇiṁ na passiṁsu, itarānipi",
  "atk-s0514a2:2566_2": "na passiṁsuyeva. Atha te cattāro paṇḍitā ‘‘deva, tumhākaṁ ābharaṇāni mahosadhassa",
  "atk-s0514a2:2566_3": "gehe atthi, so tāni sayaṁ vaḷañjeti, paṭisattu te mahārāja, gahapatiputto’’ti taṁ",
  "atk-s0514a2:2566_4": "bhindiṁsu. Athassa atthacarakā manussā sīghaṁ gantvā ārocesuṁ. So ‘‘rājānaṁ disvā",
  "atk-s0514a2:2566_5": "jānissāmī’’ti rājupaṭṭhānaṁ agamāsi. Rājā kujjhitvā ‘‘ko jānissati, kiṁ bhavissati",
  "atk-s0514a2:2566_6": "kiṁ karissatī’’ti attānaṁ passituṁ nādāsi. Paṇḍito rañño kuddhabhāvaṁ ñatvā attano",
  "atk-s0514a2:2566_7": "nivesanameva gato. Rājā ‘‘naṁ gaṇhathā’’ti āṇāpesi. Paṇḍito atthacarakānaṁ vacanaṁ",
  "atk-s0514a2:2566_8": "sutvā ‘‘mayā apagantuṁ vaṭṭatī’’ti amarādeviyā saññaṁ datvā aññātakavesena nagarā",
  "atk-s0514a2:2566_9": "nikkhamitvā dakkhiṇayavamajjhakagāmaṁ gantvā tasmiṁ kumbhakārakammaṁ akāsi. Nagare",
  "atk-s0514a2:2566_10": "‘‘paṇḍito palāto’’ti ekakolāhalaṁ jātaṁ.",
  "atk-s0514a2:2567_0": "Senakādayopi cattāro janā tassa palātabhāvaṁ ñatvā ‘‘mā cintayittha, mayaṁ kiṁ apaṇḍitā’’ti",
  "atk-s0514a2:2567_1": "aññamaññaṁ ajānāpetvāva amarādeviyā paṇṇākāraṁ pahiṇiṁsu sā tehi catūhi pesitapaṇṇākāraṁ",
  "atk-s0514a2:2567_2": "gahetvā ‘‘asuka-asukavelāya āgacchatū’’ti vatvā ekaṁ kūpaṁ khaṇāpetvā gūtharāsino",
  "atk-s0514a2:2567_3": "saha udakena tattha pūretvā gūthakūpassa uparitale yantaphalakāhi pidahitvā kiḷañjena",
  "atk-s0514a2:2567_4": "paṭicchādetvā sabbaṁ niṭṭhāpesi. Atha senako sāyanhasamaye nhatvā attānaṁ alaṅkaritvā",
  "atk-s0514a2:2567_5": "nānaggarasabhojanaṁ bhuñjitvā bodhisattassa gehaṁ agamāsi. So gharadvāre ṭhatvā attano",
  "atk-s0514a2:2567_6": "āgatabhāvaṁ jānāpesi. Sā ‘‘ehi, ācariyā’’ti āha. So gantvā tassā santike aṭṭhāsi.",
  "atk-s0514a2:2567_7": "Sā evamāha – ‘‘sāmi, idāni ahaṁ tava vasaṁ gatā, attano sarīraṁ anhāyitvā sayituṁ",
  "atk-s0514a2:2567_8": "ayutta’’nti. So tassā vacanaṁ sutvā ‘‘sādhū’’ti sampaṭicchi. Sā nikkhamitvā udakapūraṁ",
  "atk-s0514a2:2567_9": "ghaṭaṁ gahetvā āsittā viya ‘‘ehi, ācariya, nhānatthāya phalakāni āruhā’’ti vatvā",
  "atk-s0514a2:2567_10": "tassa phalakāni abhiruyha ṭhitakāle gehaṁ pavisitvā phalakakoṭiyaṁ akkamitvā gūthakūpe pātesi.",
  "atk-s0514a2:2568_0": "Pukkusopi sāyanhasamaye nhatvā alaṅkaritvā nānaggarasabhojanaṁ bhuñjitvā bodhisattassa",
  "atk-s0514a2:2568_1": "gehaṁ gantvā gharadvāre ṭhatvā attano āgatabhāvaṁ jānāpesi. Ekā paricārikā itthī",
  "atk-s0514a2:2568_2": "amarādeviyā ārocesi. Sā tassā vacanaṁ sutvā ‘‘ehi, ācariya, attano sarīraṁ anhāyitvā",
  "atk-s0514a2:2568_3": "sayituṁ ayutta’’nti āha. So ‘‘sādhū’’ti sampaṭicchi. Sā nikkhamitvā udakapūraṁ ghaṭaṁ",
  "atk-s0514a2:2568_4": "gahetvā āsiñcamānā viya ‘‘ehi, ācariya, nhānatthāya phalakāni abhiruhā’’ti āha. Tassa",
  "atk-s0514a2:2568_5": "phalakāni abhiruyha ṭhitakāle sā gehaṁ pavisitvā phalakāni ākaḍḍhitvā gūthakūpe pātesi.",
  "atk-s0514a2:2568_6": "Pukkusaṁ senako ‘‘ko eso’’ti pucchi. ‘‘Ahaṁ pukkuso’’ti. ‘‘Tvaṁ ko nāma manusso’’ti?",
  "atk-s0514a2:2568_7": "‘‘Ahaṁ senako’’ti aññamaññaṁ pucchitvā aṭṭhaṁsu. Tathā itare dvepi tattheva pātesi.",
  "atk-s0514a2:2568_8": "Sabbepi te jegucche gūthakūpe aṭṭhaṁsu. Sā vibhātāya rattiyā tato ukkhipāpetvā, cattāropi",
  "atk-s0514a2:2568_9": "jane khuramuṇḍe kārāpetvā taṇḍulāni gāhāpetvā udakena temetvā koṭṭāpetvā cuṇṇaṁ bahalayāguṁ",
  "atk-s0514a2:2568_10": "pacāpetvā madditvā sīsato paṭṭhāya sakalasarīraṁ vilimpāpetvā tūlapicūni gāhāpetvā",
  "atk-s0514a2:2568_11": "tatheva sīsato paṭṭhāya okirāpetvā mahādukkhaṁ pāpetvā kilañjakucchiyaṁ nipajjāpetvā",
  "atk-s0514a2:2568_12": "veṭhetvā rañño ārocetukāmā hutvā tehi saddhiṁ cattāri ratanāni gāhāpetvā rañño santikaṁ",
  "atk-s0514a2:2568_13": "gantvā rājānaṁ vanditvā ekamantaṁ nisīditvā – ‘‘deva, setavānaraṁ nāma mahāpaṇṇākāraṁ",
  "atk-s0514a2:2568_14": "paṭiggaṇhathā’’ti vatvā cattāri kilañjāni rañño pādamūle ṭhapāpesi. Atha rājā vivarāpetvā",
  "atk-s0514a2:2568_15": "setamakkaṭasadise cattāropi jane passi. Atha sabbe manussā ‘‘aho adiṭṭhapubbā, aho",
  "atk-s0514a2:2568_16": "mahāsetavānarā’’ti vatvā mahāhasitaṁ hasiṁsu. Te cattāropi mahālajjā ahesuṁ.",
  "atk-s0514a2:2569_0": "Atha amarādevī attano sāmino niddosabhāvaṁ kathentī rājānaṁ āha – ‘‘deva, mahosadhapaṇḍito",
  "atk-s0514a2:2569_1": "na coro, ime cattārova corā. Etesu hi senako maṇicoro, pukkuso suvaṇṇamālācoro, kāmindo",
  "atk-s0514a2:2569_2": "kambalacoro, devindo suvaṇṇapādukācoro. Ime corā asukamāse asukadivase asukadāsidhītānaṁ",
  "atk-s0514a2:2569_3": "asukadāsīnaṁ hatthe imāni ratanāni pahiṇanti. Imaṁ paṇṇaṁ passatha, attano santakañca",
  "atk-s0514a2:2569_4": "gaṇhatha, core ca, deva, paṭicchathā’’ti. Sā cattāropi jane mahāvippakāraṁ pāpetvā",
  "atk-s0514a2:2569_5": "rājānaṁ vanditvā attano gehameva gatā. Rājā bodhisattassa palātabhāvena tasmiṁ āsaṅkāya",
  "atk-s0514a2:2569_6": "ca aññesaṁ paṇḍitapatimantīnaṁ abhāvena ca tesaṁ kiñci avatvā ‘‘paṇḍitā nhāpetvā",
  "atk-s0514a2:2569_7": "attano gehāni gacchathā’’ti pesesi. Cattāro janā mahāvippakāraṁ patvā rājānaṁ vanditvā",
  "atk-s0514a2:2569_8": "attano gehameva gatā.",
  "atk-s0514a2:2570": "Sabbaratanathenā niṭṭhitā.",
  "atk-s0514a2:2571": "Khajjopanakapañho",
  "atk-s0514a2:2572_0": "Athassa chatte adhivatthā devatā bodhisattassa dhammadesanaṁ assuṇantī ‘‘kiṁ nu kho",
  "atk-s0514a2:2572_1": "kāraṇa’’nti āvajjamānā taṁ kāraṇaṁ ñatvā ‘‘paṇḍitassa ānayanakāraṇaṁ karissāmī’’ti",
  "atk-s0514a2:2572_2": "cintetvā rattibhāge chattapiṇḍikaṁ vivaritvā rājānaṁ catukkanipāte devatāya pucchitapañhe",
  "atk-s0514a2:2572_3": "āgate ‘‘hanti hatthehi pādehī’’tiādike cattāro pañhe pucchi. Rājā ajānanto ‘‘ahaṁ",
  "atk-s0514a2:2572_4": "na jānāmi, aññe paṇḍite pucchissāmī’’ti ekadivasaṁ okāsaṁ yācitvā punadivase ‘‘āgacchantū’’ti",
  "atk-s0514a2:2572_5": "catunnaṁ paṇḍitānaṁ sāsanaṁ pesesi. Tehi ‘‘mayaṁ khuramuṇḍā vīthiṁ otarantā lajjāmā’’ti",
  "atk-s0514a2:2572_6": "vutte rājā cattāro nāḷipaṭṭe pesesi ‘‘ime sīsesu katvā āgacchantū’’ti. Tadā kira",
  "atk-s0514a2:2572_7": "te nāḷipaṭṭā uppannā. Te āgantvā paññattāsane nisīdiṁsu. Atha rājā ‘‘senaka, ajja",
  "atk-s0514a2:2572_8": "rattibhāge chatte adhivatthā devatā maṁ cattāro pañhe pucchi, ahaṁ pana ajānanto",
  "atk-s0514a2:2572_9": "‘paṇḍite pucchissāmī’ti avacaṁ, kathehi me te pañhe’’ti vatvā imaṁ gāthamāha –",
  "atk-s0514a2:2573": "‘‘Hanti hatthehi pādehi, mukhañca parisumbhati;",
  "atk-s0514a2:2574": "Sa ve rāja piyo hoti, kaṁ tena tvābhipassasī’’ti. (jā. 1.4.197);",
  "atk-s0514a2:2575_0": "Senako ajānanto ‘‘kiṁ hanti, kathaṁ hantī’’ti taṁ taṁ vilapitvā neva antaṁ passi,",
  "atk-s0514a2:2575_1": "na koṭiṁ passi. Sesāpi appaṭibhānā ahesuṁ. Atha rājā vippaṭisārī hutvā puna rattibhāge",
  "atk-s0514a2:2575_2": "devatāya ‘‘pañho te ñāto’’ti puṭṭho ‘‘mayā cattāro paṇḍitā puṭṭhā, tepi na jāniṁsū’’ti",
  "atk-s0514a2:2575_3": "āha. Devatā ‘‘kiṁ te jānissanti, ṭhapetvā mahosadhapaṇḍitaṁ añño koci ete pañhe kathetuṁ",
  "atk-s0514a2:2575_4": "samattho nāma natthi. Sace taṁ pakkosāpetvā ete pañhe na kathāpessasi, iminā te jalitena",
  "atk-s0514a2:2575_5": "ayakūṭena sīsaṁ bhindissāmī’’ti rājānaṁ tajjetvā ‘‘mahārāja, agginā atthe sati khajjopanakaṁ",
  "atk-s0514a2:2575_6": "dhamituṁ na vaṭṭati, khīrena atthe sati visāṇaṁ duhituṁ na vaṭṭatī’’ti vatvā imaṁ",
  "atk-s0514a2:2575_7": "pañcakanipāte khajjopanakapañhaṁ udāhari –",
  "atk-s0514a2:2576": "‘‘Ko nu santamhi pajjote, aggipariyesanaṁ caraṁ;",
  "atk-s0514a2:2577": "Addakkhi ratti khajjotaṁ, jātavedaṁ amaññatha.",
  "atk-s0514a2:2578": "‘‘Svassa gomayacuṇṇāni, abhimatthaṁ tiṇāni ca;",
  "atk-s0514a2:2579": "Viparītāya saññāya, nāsakkhi pajjaletave.",
  "atk-s0514a2:2580": "‘‘Evampi anupāyena, atthaṁ na labhate migo;",
  "atk-s0514a2:2581": "Visāṇato gavaṁ dohaṁ, yattha khīraṁ na vindati.",
  "atk-s0514a2:2582": "‘‘Vividhehi upāyehi, atthaṁ papponti māṇavā;",
  "atk-s0514a2:2583": "Niggahena amittānaṁ, mittānaṁ paggahena ca.",
  "atk-s0514a2:2584": "‘‘Senāmokkhapalābhena, vallabhānaṁ nayena ca;",
  "atk-s0514a2:2585": "Jagatiṁ jagatipālā, āvasanti vasundhara’’nti. (jā. 1.5.75-79);",
  "atk-s0514a2:2586_0": "Tattha santamhi pajjoteti aggimhi sante. Caranti caranto. Addakkhīti passi, disvā",
  "atk-s0514a2:2586_1": "ca pana vaṇṇasāmaññatāya khajjopanakaṁ ‘‘jātavedo ayaṁ bhavissatī’’ti amaññittha.",
  "atk-s0514a2:2586_2": "Svassāti so assa khajjopanakassa upari sukhumāni gomayacuṇṇāni ceva tiṇāni ca. Abhimatthanti",
  "atk-s0514a2:2586_3": "hatthehi ghaṁsitvā ākiranto jaṇṇukehi bhūmiyaṁ patiṭṭhāya mukhena dhamanto jālessāmi",
  "atk-s0514a2:2586_4": "nanti viparītāya saññāya vāyamantopi jāletuṁ nāsakkhi. Migoti migasadiso andhabālo",
  "atk-s0514a2:2586_5": "evaṁ anupāyena pariyesanto atthaṁ na labhati. Yatthāti yasmiṁ visāṇe khīrameva natthi,",
  "atk-s0514a2:2586_6": "tato gāviṁ duhanto viya ca atthaṁ na vindati. Senāmokkhapalābhenāti senāmokkhānaṁ",
  "atk-s0514a2:2586_7": "amaccānaṁ lābhena. Vallabhānanti piyamanāpānaṁ vissāsikānaṁ amaccānaṁ nayena ca.",
  "atk-s0514a2:2586_8": "Vasundharanti vasusaṅkhātānaṁ ratanānaṁ dhāraṇato vasundharanti laddhanāmaṁ jagatiṁ",
  "atk-s0514a2:2586_9": "jagatipālā rājāno āvasanti.",
  "atk-s0514a2:2587_0": "Na te tayā sadisā hutvā aggimhi vijjamāneyeva khajjopanakaṁ dhamanti. Mahārāja, tvaṁ",
  "atk-s0514a2:2587_1": "pana aggimhi sati khajjopanakaṁ dhamanto viya, tulaṁ chaḍḍetvā hatthena tulayanto",
  "atk-s0514a2:2587_2": "viya, khīrena atthe jāte visāṇato duhanto viya ca, senakādayo pucchasi, ete kiṁ jānanti.",
  "atk-s0514a2:2587_3": "Khajjopanakasadisā hete. Aggikkhandhasadiso mahosadho paññāya jalati, taṁ pakkosāpetvā",
  "atk-s0514a2:2587_4": "puccha. Ime te pañhe ajānantassa jīvitaṁ natthīti rājānaṁ tajjetvā antaradhāyi.",
  "atk-s0514a2:2588": "Khajjopanakapañho niṭṭhito.",
  "atk-s0514a2:2589": "Bhūripañho",
  "atk-s0514a2:2590_0": "Atha rājā maraṇabhayatajjito punadivase cattāro amacce pakkosāpetvā ‘‘tātā, tumhe",
  "atk-s0514a2:2590_1": "cattāro catūsu rathesu ṭhatvā catūhi nagaradvārehi nikkhamitvā yattha mama puttaṁ",
  "atk-s0514a2:2590_2": "mahosadhapaṇḍitaṁ passatha, tatthevassa sakkāraṁ katvā khippaṁ ānethā’’ti āṇāpesi.",
  "atk-s0514a2:2590_3": "Tepi cattāro ekekena dvārena nikkhamiṁsu. Tesu tayo janā paṇḍitaṁ na passiṁsu. Dakkhiṇadvārena",
  "atk-s0514a2:2590_4": "nikkhanto pana dakkhiṇayavamajjhakagāme mahāsattaṁ mattikaṁ āharitvā ācariyassa cakkaṁ",
  "atk-s0514a2:2590_5": "vaṭṭetvā mattikāmakkhitasarīraṁ palālapiṭṭhake nisīditvā muṭṭhiṁ muṭṭhiṁ katvā appasūpaṁ",
  "atk-s0514a2:2590_6": "yavabhattaṁ bhuñjamānaṁ passi. Kasmā panesa etaṁ kammaṁ akāsīti? Rājā kira ‘‘nissaṁsayaṁ",
  "atk-s0514a2:2590_7": "paṇḍito rajjaṁ gaṇhissatī’’ti āsaṅkati. ‘‘So ‘kumbhakārakammena jīvatī’ti sutvā nirāsaṅko",
  "atk-s0514a2:2590_8": "bhavissatī’’ti cintetvā evamakāsīti. So amaccaṁ disvā attano santikaṁ āgatabhāvaṁ",
  "atk-s0514a2:2590_9": "ñatvā ‘‘ajja mayhaṁ yaso puna pākatiko bhavissati, amarādeviyā sampāditaṁ nānaggarasabhojanameva",
  "atk-s0514a2:2590_10": "bhuñjissāmī’’ti cintetvā gahitaṁ yavabhattapiṇḍaṁ chaḍḍetvā uṭṭhāya mukhaṁ vikkhāletvā",
  "atk-s0514a2:2590_11": "nisīdi. Tasmiṁ khaṇe so amacco taṁ upasaṅkami. So pana senakapakkhiko, tasmā naṁ",
  "atk-s0514a2:2590_12": "ghaṭento ‘‘paṇḍita, ācariyasenakassa vacanaṁ niyyānikaṁ, tava nāma yase parihīne",
  "atk-s0514a2:2590_13": "tathārūpā paññā patiṭṭhā hotuṁ nāsakkhi, idāni mattikāmakkhito palālapiṭṭhe nisīditvā",
  "atk-s0514a2:2590_14": "evarūpaṁ bhattaṁ bhuñjasī’’ti vatvā dasakanipāte bhūripañhe paṭhamaṁ gāthamāha –",
  "atk-s0514a2:2591": "‘‘Saccaṁ kira, tvaṁ api bhūripañña, yā tādisī sirī dhitī matī ca;",
  "atk-s0514a2:2592": "Na tāyatebhāvavasūpanitaṁ, yo yavakaṁ bhuñjasi appasūpa’’nti. (jā. 1.10.145);",
  "atk-s0514a2:2593_0": "Tattha saccaṁ kirāti yaṁ ācariyasenako āha, taṁ kira saccameva. Sirīti issariyaṁ.",
  "atk-s0514a2:2593_1": "Dhitīti abbhocchinnavīriyaṁ. Na tāyatebhāvavasūpanitanti abhāvassa avuḍḍhiyā vasaṁ",
  "atk-s0514a2:2593_2": "upanītaṁ taṁ na rakkhati na gopeti, patiṭṭhā hotuṁ na sakkoti. Yavakanti yavabhattaṁ.",
  "atk-s0514a2:2594": "Atha naṁ mahāsatto ‘‘andhabāla, ahaṁ attano paññābalena puna taṁ yasaṁ pākatikaṁ kātukāmo evaṁ karomī’’ti vatvā imaṁ gāthādvayamāha –",
  "atk-s0514a2:2595": "‘‘Sukhaṁ dukkhena paripācayanto, kālākālaṁ vicinaṁ chandachanno;",
  "atk-s0514a2:2596": "Atthassa dvārāni avāpuranto, tenāhaṁ tussāmi yavodanena.",
  "atk-s0514a2:2597": "‘‘Kālañca ñatvā abhijīhanāya, mantehi atthaṁ paripācayitvā;",
  "atk-s0514a2:2598": "Vijambhissaṁ sīhavijambhitāni, tāyiddhiyā dakkhasi maṁ punāpī’’ti. (jā. 1.10.146-147);",
  "atk-s0514a2:2599_0": "Tattha dukkhenāti iminā kāyikacetasikadukkhena attano porāṇakasukhaṁ paṭipākatikakaraṇena",
  "atk-s0514a2:2599_1": "paripācayantovaḍḍhento. Kālākālanti ayaṁ paṭicchanno hutvā caraṇakālo, ayaṁ appaṭicchannoti",
  "atk-s0514a2:2599_2": "evaṁ kālañca akālañca vicinanto rañño kuddhakāle channena caritabbanti ñatvā chandena",
  "atk-s0514a2:2599_3": "attano ruciyā channo paṭicchanno hutvā kumbhakārakammena jīvanto attano atthassa",
  "atk-s0514a2:2599_4": "kāraṇasaṅkhātāni dvārāni avāpuranto viharāmi, tena kāraṇenāhaṁ yavodanena tussāmīti",
  "atk-s0514a2:2599_5": "attho. Abhijīhanāyāti vīriyakaraṇassa. Mantehi atthaṁ paripācayitvāti attano ñāṇabalena",
  "atk-s0514a2:2599_6": "mama yasaṁ vaḍḍhetvā manosilātale vijambhamāno sīho viya vijambhissaṁ, tāya iddhiyā",
  "atk-s0514a2:2599_7": "maṁ punapi tvaṁ passissasīti.",
  "atk-s0514a2:2600_0": "Atha naṁ amacco āha – ‘‘paṇḍita, chatte adhivatthā devatā rājānaṁ pañhaṁ pucchi.",
  "atk-s0514a2:2600_1": "Rājā cattāro paṇḍite pucchi. Tesu ekopi taṁ pañhaṁ kathetuṁ nāsakkhi, tasmā rājā",
  "atk-s0514a2:2600_2": "tava santikaṁ maṁ pahiṇī’’ti. ‘‘Evaṁ sante paññāya ānubhāvaṁ kasmā na passasi, evarūpe",
  "atk-s0514a2:2600_3": "hi kāle na issariyaṁ patiṭṭhā hoti, paññāsampannova patiṭṭhā hotī’’ti mahāsatto paññāya",
  "atk-s0514a2:2600_4": "ānubhāvaṁ vaṇṇesi. Amacco raññā ‘‘paṇḍitaṁ diṭṭhaṭṭhāneyeva sakkāraṁ katvā ānethā’’ti",
  "atk-s0514a2:2600_5": "dinnaṁ kahāpaṇasahassaṁ mahāsattassa hatthe ṭhapesi. Kumbhakāro ‘‘mahosadhapaṇḍito",
  "atk-s0514a2:2600_6": "kira mayā pesakārakammaṁ kārito’’ti bhayaṁ āpajji. Atha naṁ mahāsatto ‘‘mā bhāyi,",
  "atk-s0514a2:2600_7": "ācariya, bahūpakāro tvaṁ amhāka’’nti assāsetvā sahassaṁ datvā mattikāmakkhiteneva",
  "atk-s0514a2:2600_8": "sarīrena rathe nisīditvā nagaraṁ pāvisi. Amacco rañño ārocetvā ‘‘tāta, kuhiṁ paṇḍito",
  "atk-s0514a2:2600_9": "diṭṭho’’ti vutte ‘‘deva, dakkhiṇayavamajjhakagāme kumbhakārakammaṁ katvā jīvati,",
  "atk-s0514a2:2600_10": "tumhe pakkosathāti sutvāva anhāyitvā mattikāmakkhiteneva sarīrena āgato’’ti āha.",
  "atk-s0514a2:2600_11": "Rājā ‘‘sace mayhaṁ paccatthiko assa, issariyavidhinā careyya, nāyaṁ mama paccatthiko’’ti",
  "atk-s0514a2:2600_12": "cintetvā ‘‘mama puttassa ‘attano gharaṁ gantvā nhatvā alaṅkaritvā mayā dinnavidhānena",
  "atk-s0514a2:2600_13": "āgacchatū’ti vadeyyāthā’’ti āha. Taṁ sutvā paṇḍito tathā katvā āgantvā ‘‘pavisatū’’ti",
  "atk-s0514a2:2600_14": "vutte pavisitvā rājānaṁ vanditvā ekamantaṁ aṭṭhāsi. Rājā paṭisanthāraṁ katvā paṇḍitaṁ",
  "atk-s0514a2:2600_15": "vīmaṁsanto imaṁ gāthamāha –",
  "atk-s0514a2:2601": "‘‘Sukhīpi heke na karonti pāpaṁ, avaṇṇasaṁsaggabhayā puneke;",
  "atk-s0514a2:2602": "Pahū samāno vipulatthacintī, kiṁ kāraṇā me na karosi dukkha’’nti. (jā. 1.10.148);",
  "atk-s0514a2:2603_0": "Tattha sukhīti paṇḍita, ekacce ‘‘mayaṁ sukhino sampannaissariyā, alaṁ no ettakenā’’ti",
  "atk-s0514a2:2603_1": "uttari issariyakāraṇā pāpaṁ na karonti, ekacce ‘‘evarūpassa no yasadāyakassa sāmikassa",
  "atk-s0514a2:2603_2": "aparajjhantānaṁ avaṇṇo bhavissatī’’ti avaṇṇasaṁsaggabhayā na karonti. Eko na samattho",
  "atk-s0514a2:2603_3": "hoti, eko mandapañño, tvaṁ pana samattho ca vipulatthacintī ca, icchanto pana sakalajambudīpe",
  "atk-s0514a2:2603_4": "rajjampi kāreyyāsi. Kiṁ kāraṇā mama rajjaṁ gahetvā dukkhaṁ na karosīti.",
  "atk-s0514a2:2604": "Atha naṁ bodhisatto āha –",
  "atk-s0514a2:2605": "‘‘Na paṇḍitā attasukhassa hetu, pāpāni kammāni samācaranti;",
  "atk-s0514a2:2606": "Dukkhena phuṭṭhā khalitāpi santā, chandā ca dosā na jahanti dhamma’’nti. (jā. 1.10.149);",
  "atk-s0514a2:2607": "Tattha khalitāpīti sampattito khalitvā vipattiyaṁ ṭhitasabhāvā hutvāpi. Na jahanti dhammanti paveṇiyadhammampi sucaritadhammampi na jahanti.",
  "atk-s0514a2:2608": "Puna rājā tassa vīmaṁsanatthaṁ khattiyamāyaṁ kathento imaṁ gāthamāha –",
  "atk-s0514a2:2609": "‘‘Yena kenaci vaṇṇena, mudunā dāruṇena vā;",
  "atk-s0514a2:2610": "Uddhare dīnamattānaṁ, pacchā dhammaṁ samācare’’ti. (jā. 1.10.150);",
  "atk-s0514a2:2611": "Tattha dīnanti duggataṁ attānaṁ uddharitvā sampattiyaṁ ṭhapeyyāti.",
  "atk-s0514a2:2612": "Athassa mahāsatto rukkhūpamaṁ dassento imaṁ gāthamāha –",
  "atk-s0514a2:2613": "‘‘Yassa rukkhassa chāyāya, nisīdeyya sayeyya vā;",
  "atk-s0514a2:2614": "Na tassa sākhaṁ bhañjeyya, mittadubbho hi pāpako’’ti. (jā. 1.10.151);",
  "atk-s0514a2:2615_0": "Evañca pana vatvā – ‘‘mahārāja, yadi paribhuttarukkhassa sākhaṁ bhañjantopi mittadubbhī",
  "atk-s0514a2:2615_1": "hoti , yehi tumhehi mama pitā uḷāre issariye patiṭṭhāpito, ahañca mahantena anuggahena",
  "atk-s0514a2:2615_2": "anuggahito, tesu tumhesu aparajjhanto ahaṁ kathaṁ nāma mittadubbho na bhaveyya’’nti",
  "atk-s0514a2:2615_3": "sabbathāpi attano amittadubbhibhāvaṁ kathetvā rañño cittācāraṁ codento imaṁ gāthamāha –",
  "atk-s0514a2:2616": "‘‘Yassāpi dhammaṁ puriso vijaññā, ye cassa kaṅkhaṁ vinayanti santo;",
  "atk-s0514a2:2617": "Taṁ hissa dīpañca parāyaṇañca, na tena mettiṁ jarayetha pañño’’ti. (jā. 1.10.152);",
  "atk-s0514a2:2618_0": "Tassattho – mahārāja, yassa ācariyassa santikā yo puriso appamattakampi dhammaṁ kāraṇaṁ",
  "atk-s0514a2:2618_1": "jāneyya, ye cassa santo uppannaṁ kaṅkhaṁ vinayanti, taṁ tassa patiṭṭhānaṭṭhena dīpañceva",
  "atk-s0514a2:2618_2": "parāyaṇañca, tādisena ācariyena saddhiṁ paṇḍito mittabhāvaṁ nāma na jīreyya na nāseyya.",
  "atk-s0514a2:2619": "Idāni taṁ ovadanto imaṁ gāthādvayamāha –",
  "atk-s0514a2:2620": "‘‘Alaso gihī kāmabhogī na sādhu, asaññato pabbajito na sādhu;",
  "atk-s0514a2:2621": "Rājā na sādhu anisammakārī, yo paṇḍito kodhano taṁ na sādhu.",
  "atk-s0514a2:2622": "‘‘Nisamma khattiyo kayirā, nānisamma disampati;",
  "atk-s0514a2:2623": "Nisammakārino rāja, yaso kitti ca vaḍḍhatī’’ti. (jā. 1.10.153-154);",
  "atk-s0514a2:2624": "Tattha na sādhūti na sundaro. Anisammakārīti kiñci sutvā anupadhāretvā attano paccakkhaṁ akatvā kārako. Yaso kitti cāti issariyaparivāro ca guṇakitti ca ekantena vaḍḍhatīti.",
  "atk-s0514a2:2625": "Bhūripañho niṭṭhito.",
  "atk-s0514a2:2626": "Devatāpañho",
  "atk-s0514a2:2627_0": "Evaṁ vutte rājā mahāsattaṁ samussitasetacchatte rājapallaṅke nisīdāpetvā sayaṁ nīcāsane",
  "atk-s0514a2:2627_1": "nisīditvā āha – ‘‘paṇḍita, setacchatte adhivatthā devatā maṁ cattāro pañhe pucchi,",
  "atk-s0514a2:2627_2": "te ahaṁ na jānāmi. Cattāropi paṇḍitā na jāniṁsu, kathehi me, tāta, te pañhe’’ti.",
  "atk-s0514a2:2627_3": "Mahārāja, chatte adhivatthā devatā vā hotu, cātumahārājikādayo vā hontu, yena kenaci",
  "atk-s0514a2:2627_4": "pucchitapañhaṁ ahaṁ kathetuṁ sakkomi. Vada, mahārāja, devatāya pucchitapañheti. Atha",
  "atk-s0514a2:2627_5": "rājā devatāya pucchitaniyāmeneva kathento paṭhamaṁ gāthamāha –",
  "atk-s0514a2:2628": "‘‘Hanti hatthehi pādehi, mukhañca parisumbhati;",
  "atk-s0514a2:2629": "Sa ve rāja piyo hoti, kaṁ tena tvābhipassasī’’ti. (jā. 1.4.197);",
  "atk-s0514a2:2630_0": "Tattha hantīti paharati. Parisumbhatīti paharatiyeva. Sa veti so evaṁ karonto piyo",
  "atk-s0514a2:2630_1": "hoti. Kaṁ tena tvābhipassasīti tena paharaṇakāraṇena piyaṁ katamaṁ puggalaṁ tvaṁ,",
  "atk-s0514a2:2630_2": "rāja, abhipassasīti.",
  "atk-s0514a2:2631_0": "Mahāsattassa taṁ kathaṁ sutvāva gaganatale puṇṇacando viya attho pākaṭo ahosi. Atha",
  "atk-s0514a2:2631_1": "mahāsatto ‘‘suṇa, mahārāja, yadā hi mātuaṅke nipanno daharakumāro haṭṭhatuṭṭho kīḷanto",
  "atk-s0514a2:2631_2": "mātaraṁ hatthapādehi paharati, kese luñcati, muṭṭhinā mukhaṁ paharati, tadā naṁ mātā",
  "atk-s0514a2:2631_3": "‘coraputtaka, kathaṁ tvaṁ no evaṁ paharasī’tiādīni pemasinehavaseneva vatvā pemaṁ",
  "atk-s0514a2:2631_4": "sandhāretuṁ asakkontī āliṅgitvā thanantare nipajjāpetvā mukhaṁ paricumbati. Iti so",
  "atk-s0514a2:2631_5": "tassā evarūpe kāle piyataro hoti, tathā pitunopī’’ti evaṁ gaganamajjhe sūriyaṁ uṭṭhāpento",
  "atk-s0514a2:2631_6": "viya pākaṭaṁ katvā pañhaṁ kathesi. Taṁ sutvā devatā chattapiṇḍikaṁ vivaritvā nikkhamitvā",
  "atk-s0514a2:2631_7": "upaḍḍhaṁ sarīraṁ dassetvā ‘‘sukathito paṇḍitena pañho’’ti madhurassarena sādhukāraṁ",
  "atk-s0514a2:2631_8": "datvā ratanacaṅkoṭakaṁ pūretvā dibbapupphagandhavāsehi bodhisattaṁ pūjetvā antaradhāyi.",
  "atk-s0514a2:2631_9": "Rājāpi paṇḍitaṁ pupphādīhi pūjetvā itaraṁ pañhaṁ yācitvā ‘‘vada, mahārājā’’ti vutte dutiyaṁ gāthamāha –",
  "atk-s0514a2:2632": "‘‘Akkosati yathākāmaṁ, āgamañcassa icchati;",
  "atk-s0514a2:2633": "Sa ve rāja piyo hoti, kaṁ tena tvābhipassasī’’ti. (jā. 1.4.198);",
  "atk-s0514a2:2634_0": "Athassa mahāsatto – ‘‘mahārāja, mātā vacanapesanaṁ kātuṁ samatthaṁ sattaṭṭhavassikaṁ",
  "atk-s0514a2:2634_1": "puttaṁ ‘tāta, khettaṁ gaccha, antarāpaṇaṁ gacchā’tiādīni vatvā ‘amma, sace idañcidañca",
  "atk-s0514a2:2634_2": "khādanīyaṁ bhojanīyaṁ dassasi, gamissāmī’ti vutte ‘sādhu, putta, gaṇhāhī’ti vatvā",
  "atk-s0514a2:2634_3": "deti. So dārako taṁ khāditvā bahi gantvā dārakehi saddhiṁ kīḷitvā mātupesanaṁ na",
  "atk-s0514a2:2634_4": "gacchati. Mātarā ‘‘tāta, gacchāhī’ti vutte so mātaraṁ ‘amma, tvaṁ sītāya gharacchāyāya",
  "atk-s0514a2:2634_5": "nisīdasi, kiṁ pana ahaṁ tava bahi pesanakammaṁ karissāmi, ahaṁ taṁ vañcemī’ti vatvā",
  "atk-s0514a2:2634_6": "hatthavikāramukhavikāre katvā gato. Sā gacchantaṁ disvā kujjhitvā daṇḍakaṁ gahetvā",
  "atk-s0514a2:2634_7": "‘tvaṁ mama santakaṁ khāditvā khette kiccaṁ kātuṁ na icchasī’ti tajjentī vegena palāyantaṁ",
  "atk-s0514a2:2634_8": "anubandhitvā pāpuṇituṁ asakkontī ‘corā taṁ khaṇḍākhaṇḍaṁ chindantū’tiādīni vatvā",
  "atk-s0514a2:2634_9": "yathākāmaṁ akkosati paribhāsati. Yaṁ pana mukhena bhaṇati, tathā hadaye appamattakampi",
  "atk-s0514a2:2634_10": "na icchati, āgamanañcassa icchati, so divasabhāgaṁ kīḷitvā sāyaṁ gehaṁ pavisituṁ",
  "atk-s0514a2:2634_11": "avisahanto ñātakānaṁ santikaṁ gacchati. Mātāpissa āgamanamaggaṁ olokentī anāgacchantaṁ",
  "atk-s0514a2:2634_12": "disvā ‘pavisituṁ na visahati maññe’ti sokassa hadayaṁ pūretvā assupuṇṇehi nettehi",
  "atk-s0514a2:2634_13": "ñātighare upadhārentī puttaṁ disvā āliṅgitvā sīse cumbitvā ubhohi hatthehi daḷhaṁ",
  "atk-s0514a2:2634_14": "gahetvā ‘tāta piyaputtaka, mama vacanaṁ hadaye ṭhapesī’ti atirekataraṁ pemaṁ uppādesi.",
  "atk-s0514a2:2634_15": "Evaṁ, mahārāja, mātuyā kuddhakāle putto piyataro nāma hotī’’ti dutiyaṁ pañhaṁ kathesi.",
  "atk-s0514a2:2634_16": "Devatā tatheva pūjesi.",
  "atk-s0514a2:2635": "Rājāpi pūjetvā tatiyaṁ pañhaṁ yācitvā ‘‘vada, mahārājā’’ti vutte tatiyaṁ gāthamāha –",
  "atk-s0514a2:2636": "‘‘Abbhakkhāti abhūtena, alikenābhisāraye;",
  "atk-s0514a2:2637": "Sa ve rāja piyo hoti, kaṁ tena tvābhipassasī’’ti. (jā. 1.4.199);",
  "atk-s0514a2:2638_0": "Athassa mahāsatto ‘‘rāja, yadā ubho jayampatikā rahogatā lokassādaratiyā kīḷantā",
  "atk-s0514a2:2638_1": "‘bhadde, tava mayi pemaṁ natthi, hadayaṁ te bahi gata’nti evaṁ aññamaññaṁ abhūtena",
  "atk-s0514a2:2638_2": "abbhācikkhanti, alikena sārenti codenti, tadā te atirekataraṁ aññamaññaṁ piyāyanti.",
  "atk-s0514a2:2638_3": "Evamassa pañhassa atthaṁ jānāhī’’ti kathesi. Devatā tatheva pūjesi.",
  "atk-s0514a2:2639": "Rājāpi pūjetvā itaraṁ pañhaṁ yācitvā ‘‘vada, mahārājā’’ti vutte catutthaṁ gāthamāha –",
  "atk-s0514a2:2640": "‘‘Haraṁ annañca pānañca, vatthasenāsanāni ca;",
  "atk-s0514a2:2641": "Aññadatthuharā santā, te ve rāja piyā honti;",
  "atk-s0514a2:2642": "Kaṁ tena tvābhipassasī’’ti. (jā. 1.4.200);",
  "atk-s0514a2:2643_0": "Athassa mahāsatto ‘‘mahārāja, ayaṁ pañho dhammikasamaṇabrāhmaṇe sandhāya vutto. Saddhāni",
  "atk-s0514a2:2643_1": "hi kulāni idhalokaparalokaṁ saddahitvā denti ceva dātukāmāni ca honti, tāni tathārūpe",
  "atk-s0514a2:2643_2": "samaṇabrāhmaṇe yācantepi laddhaṁ harante bhuñjantepi disvā ‘amheyeva yācanti, amhākaṁyeva",
  "atk-s0514a2:2643_3": "santakāni annapānādīni paribhuñjantī’ti tesu atirekataraṁ pemaṁ karonti. Evaṁ kho,",
  "atk-s0514a2:2643_4": "mahārāja, aññadatthuharā santā ekaṁsena yācantā ceva laddhaṁ harantā ca samānā piyā",
  "atk-s0514a2:2643_5": "hontī’’ti kathesi. Imasmiṁ pana pañhe kathite devatā tatheva pūjetvā sādhukāraṁ datvā",
  "atk-s0514a2:2643_6": "sattaratanapūraṁ ratanacaṅkoṭakaṁ ‘‘gaṇha, mahāpaṇḍitā’’ti mahāsattassa pādamūle",
  "atk-s0514a2:2643_7": "khipi. Rājāpissa atirekataraṁ pūjaṁ karonto ativiya pasīditvā senāpatiṭṭhānaṁ adāsi.",
  "atk-s0514a2:2643_8": "Tato paṭṭhāya mahāsattassa yaso mahā ahosi.",
  "atk-s0514a2:2644": "Devatāpañho niṭṭhito.",
  "atk-s0514a2:2645": "Pañcapaṇḍitapañho",
  "atk-s0514a2:2646_0": "Puna te cattāro paṇḍitā ‘‘ambho, gahapatiputto idāni mahantataro jāto, kiṁ karomā’’ti",
  "atk-s0514a2:2646_1": "mantayiṁsu. Atha ne senako āha – ‘‘hotu diṭṭho me upāyo, mayaṁ gahapatiputtaṁ upasaṅkamitvā",
  "atk-s0514a2:2646_2": "‘rahassaṁ nāma kassa kathetuṁ vaṭṭatī’ti pucchissāma, so ‘na kassaci kathetabba’nti",
  "atk-s0514a2:2646_3": "vakkhati. Atha naṁ ‘gahapatiputto te, deva, paccatthiko jāto’ti paribhindissāmā’’ti.",
  "atk-s0514a2:2646_4": "Te cattāropi paṇḍitā tassa gharaṁ gantvā paṭisanthāraṁ katvā ‘‘paṇḍita, pañhaṁ pucchitukāmamhā’’ti",
  "atk-s0514a2:2646_5": "vatvā ‘‘pucchathā’’ti vutte senako pucchi ‘‘paṇḍita, purisena nāma kattha patiṭṭhātabba’’nti?",
  "atk-s0514a2:2646_6": "‘‘Sacce patiṭṭhātabba’’nti. ‘‘Sacce patiṭṭhitena kiṁ uppādetabba’’nti? ‘‘Dhanaṁ uppādetabba’’nti.",
  "atk-s0514a2:2646_7": "‘‘Dhanaṁ uppādetvā kiṁ kātabba’’nti? ‘‘Manto gahetabbo’’ti. ‘‘Mantaṁ gahetvā kiṁ",
  "atk-s0514a2:2646_8": "kātabba’’nti? ‘‘Attano rahassaṁ parassa na kathetabba’’nti. Te ‘‘sādhu paṇḍitā’’ti",
  "atk-s0514a2:2646_9": "vatvā tuṭṭhamānasā hutvā ‘‘idāni gahapatiputtassa piṭṭhiṁ passissāmā’’ti rañño santikaṁ",
  "atk-s0514a2:2646_10": "gantvā ‘‘mahārāja, gahapatiputto te paccatthiko jāto’’ti vadiṁsu. ‘‘Nāhaṁ tumhākaṁ",
  "atk-s0514a2:2646_11": "vacanaṁ saddahāmi, na so mayhaṁ paccatthiko bhavissatī’’ti . Saccaṁ, mahārāja, saddahatha,",
  "atk-s0514a2:2646_12": "asaddahanto pana tameva pucchatha ‘‘paṇḍita, attano rahassaṁ nāma kassa kathetabba’’nti?",
  "atk-s0514a2:2646_13": "Sace paccatthiko na bhavissati, ‘‘asukassa nāma kathetabba’’nti vakkhati. Sace paccatthiko",
  "atk-s0514a2:2646_14": "bhavissati, ‘‘kassaci na kathetabbaṁ, manorathe paripuṇṇe kathetabba’’nti vakkhati.",
  "atk-s0514a2:2646_15": "Tadā amhākaṁ vacanaṁ saddahitvā nikkaṅkhā bhaveyyāthāti. So ‘‘sādhū’’ti sampaṭicchitvā",
  "atk-s0514a2:2646_16": "ekadivasaṁ sabbesu samāgantvā nisinnesu vīsatinipāte pañcapaṇḍitapañhe paṭhamaṁ gāthamāha –",
  "atk-s0514a2:2647": "‘‘Pañca paṇḍitā samāgatāttha, pañhā me paṭibhāti taṁ suṇātha;",
  "atk-s0514a2:2648": "Nindiyamatthaṁ pasaṁsiyaṁ vā, kassevāvikareyya guyhamattha’’nti. (jā. 1.15.315);",
  "atk-s0514a2:2649": "Evaṁ vutte senako ‘‘rājānampi amhākaṁyeva abbhantare pakkhipissāmī’’ti cintetvā imaṁ gāthamāha –",
  "atk-s0514a2:2650": "‘‘Tvaṁ āvikarohi bhūmipāla, bhattā bhārasaho tuvaṁ vadetaṁ;",
  "atk-s0514a2:2651": "Tava chandarucīni sammasitvā, atha vakkhanti janinda pañca dhīrā’’ti. (jā. 1.15.316);",
  "atk-s0514a2:2652_0": "Tattha bhattāti tvaṁ amhākaṁ sāmiko ceva uppannassa ca bhārassa saho, paṭhamaṁ tāva",
  "atk-s0514a2:2652_1": "tvameva etaṁ vadehi. Tava chandarucīnīti pacchā tava chandañceva ruccanakāraṇāni",
  "atk-s0514a2:2652_2": "ca sammasitvā ime pañca paṇḍitā vakkhanti.",
  "atk-s0514a2:2653": "Atha rājā attano kilesavasikatāya imaṁ gāthamāha –",
  "atk-s0514a2:2654": "‘‘Yā sīlavatī anaññatheyyā, bhattucchandavasānugā piyā manāpā;",
  "atk-s0514a2:2655": "Nindiyamatthaṁ pasaṁsiyaṁ vā, bhariyāyāvikareyya guyhamattha’’nti. (jā. 1.15.317);",
  "atk-s0514a2:2656": "Tattha anaññatheyyāti kilesavasena aññena na thenitabbā.",
  "atk-s0514a2:2657": "Tato senako ‘‘idāni rājānaṁ amhākaṁ abbhantare pakkhipimhā’’ti tussitvā sayaṁkatakāraṇameva dīpento imaṁ gāthamāha –",
  "atk-s0514a2:2658": "‘‘Yo kicchagatassa āturassa, saraṇaṁ hoti gatī parāyaṇañca;",
  "atk-s0514a2:2659": "Nindiyamatthaṁ pasaṁsiyaṁ vā, sakhinovāvikareyya guyhamattha’’nti. (jā. 1.15.318);",
  "atk-s0514a2:2660": "Atha rājā pukkusaṁ pucchi ‘‘kathaṁ, pukkusa, passasi, nindiyaṁ vā pasaṁsiyaṁ vā rahassaṁ kassa kathetabba’’nti? So kathento imaṁ gāthamāha –",
  "atk-s0514a2:2661": "‘‘Jeṭṭho atha majjhimo kaniṭṭho, yo ce sīlasamāhito ṭhitatto;",
  "atk-s0514a2:2662": "Nindiyamatthaṁ pasaṁsiyaṁ vā, bhātuvāvikareyya guyhamattha’’nti. (jā. 1.15.319);",
  "atk-s0514a2:2663": "Tattha ṭhitattoti ṭhitasabhāvo nibbisevano.",
  "atk-s0514a2:2664": "Tato rājā kāmindaṁ pucchi ‘‘kathaṁ kāminda passasi, rahassaṁ kassa kathetabba’’nti? So kathento imaṁ gāthamāha –",
  "atk-s0514a2:2665": "‘‘Yo ve pituhadayassa paddhagū, anujāto pitaraṁ anomapañño;",
  "atk-s0514a2:2666": "Nindiyamatthaṁ pasaṁsiyaṁ vā, puttassāvikareyya guyhamattha’’nti. (jā. 1.15.320);",
  "atk-s0514a2:2667_0": "Tattha paddhagūti pesanakārako yo pitussa pesanaṁ karoti, pitu cittassa vase vattati,",
  "atk-s0514a2:2667_1": "ovādakkhamo hotīti attho. Anujātoti tayo puttā atijāto ca anujāto ca avajāto cāti.",
  "atk-s0514a2:2667_2": "Anuppannaṁ yasaṁ uppādento atijāto, kulabhāro avajāto, kulapaveṇirakkhako pana anujāto.",
  "atk-s0514a2:2667_3": "Taṁ sandhāya evamāha.",
  "atk-s0514a2:2668": "Tato rājā devindaṁ pucchi – ‘‘kathaṁ devinda, passasi, rahassaṁ kassa kathetabba’’nti? So attano katakāraṇameva kathento imaṁ gāthamāha –",
  "atk-s0514a2:2669": "‘‘Mātā dvipadājanindaseṭṭha, yā naṁ poseti chandasā piyena;",
  "atk-s0514a2:2670": "Nindiyamatthaṁ pasaṁsiyaṁ vā, mātuyāvikareyya guyhamattha’’nti. (jā. 1.15.321);",
  "atk-s0514a2:2671": "Tattha dvipadājanindaseṭṭhāti dvipadānaṁ seṭṭha, janinda. Chandasā piyenāti chandena ceva pemena ca.",
  "atk-s0514a2:2672_0": "Evaṁ te pucchitvā rājā paṇḍitaṁ pucchi ‘‘kathaṁ passasi, paṇḍita, rahassaṁ kassa",
  "atk-s0514a2:2672_1": "kathetabba’’nti. ‘‘Mahārāja, yāva attano icchitaṁ na nipphajjati, tāva paṇḍito adhivāseyya,",
  "atk-s0514a2:2672_2": "kassaci na katheyyā’’ti so imaṁ gāthamāha –",
  "atk-s0514a2:2673": "‘‘Guyhassa hi guyhameva sādhu, na hi guyhassa pasatthamāvikammaṁ;",
  "atk-s0514a2:2674": "Anipphannatā saheyya dhīro, nipphannova yathāsukhaṁ bhaṇeyyā’’ti. (jā. 1.15.322);",
  "atk-s0514a2:2675": "Tattha anipphannatāti mahārāja, yāva attano icchitaṁ na nipphajjati, tāva paṇḍito adhivāseyya, na kassaci katheyyāti.",
  "atk-s0514a2:2676_0": "Paṇḍitena pana evaṁ vutte rājā anattamano ahosi. Senako rājānaṁ olokesi, rājāpi senakamukhaṁ",
  "atk-s0514a2:2676_1": "olokesi. Bodhisatto tesaṁ kiriyaṁ disvāva jāni ‘‘ime cattāro janā paṭhamameva maṁ",
  "atk-s0514a2:2676_2": "rañño antare paribhindiṁsu, vīmaṁsanavasena pañho pucchito bhavissatī’’ti. Tesaṁ",
  "atk-s0514a2:2676_3": "pana kathentānaññeva sūriyo atthaṅgato, dīpā jalitā. Paṇḍito ‘‘rājakammāni nāma bhāriyāni,",
  "atk-s0514a2:2676_4": "na paññāyati ‘kiṁ bhavissatī’ti, khippameva gantuṁ vaṭṭatī’’ti uṭṭhāyāsanā rājānaṁ",
  "atk-s0514a2:2676_5": "vanditvā nikkhamitvā cintesi ‘‘imesu eko ‘sahāyakassa kathetuṁ vaṭṭatī’ti āha , eko",
  "atk-s0514a2:2676_6": "‘bhātussa, eko puttassa, eko mātu kathetuṁ vaṭṭatī’ti āha. Imehi etaṁ katameva bhavissati,",
  "atk-s0514a2:2676_7": "diṭṭhameva kathitanti maññāmi, hotu ajjeva etaṁ jānissāmī’’ti. Te pana cattāropi",
  "atk-s0514a2:2676_8": "aññesu divasesu rājakulā nikkhamitvā rājanivesanadvāre ekassa bhattaambaṇassa piṭṭhe",
  "atk-s0514a2:2676_9": "nisīditvā kiccakaraṇīyāni mantetvā gharāni gacchanti. Tasmā paṇḍito ‘‘ahaṁ etesaṁ",
  "atk-s0514a2:2676_10": "catunnaṁ rahassaṁ ambaṇassa heṭṭhā nipajjitvā jānituṁ sakkuṇeyya’’nti cintetvā taṁ",
  "atk-s0514a2:2676_11": "ambaṇaṁ ukkhipāpetvā attharaṇaṁ attharāpetvā ambaṇassa heṭṭhā pavisitvā purisānaṁ",
  "atk-s0514a2:2676_12": "saññaṁ adāsi ‘‘tumhe catūsu paṇḍitesu mantetvā gatesu āgantvā maṁ āneyyāthā’’ti.",
  "atk-s0514a2:2676_13": "Te ‘‘sādhū’’ti sampaṭicchitvā pakkamiṁsu. Senakopi rājānaṁ āha – ‘‘mahārāja, amhākaṁ",
  "atk-s0514a2:2676_14": "vacanaṁ na saddahatha, idāni kiṁ karissathā’’ti. So tassa vacanaṁ gahetvā anisāmetvāva",
  "atk-s0514a2:2676_15": "bhītatasito hutvā ‘‘idāni kiṁ karoma, senaka paṇḍitā’’ti pucchi. ‘‘Mahārāja, papañcaṁ",
  "atk-s0514a2:2676_16": "akatvā kañci ajānāpetvā gahapatiputtaṁ māretuṁ vaṭṭatī’’ti. Rājā ‘‘senaka, ṭhapetvā",
  "atk-s0514a2:2676_17": "tumhe añño mama atthakāmo nāma natthi, tumhe attano suhade gahetvā dvārantare ṭhatvā",
  "atk-s0514a2:2676_18": "gahapatiputtassa pātova upaṭṭhānaṁ āgacchantassa khaggena sīsaṁ chindathā’’ti attano",
  "atk-s0514a2:2676_19": "khaggaratanaṁ adāsi. Te ‘‘sādhu, deva, mā bhāyi, mayaṁ taṁ māressāmā’’ti vatvā nikkhamitvā",
  "atk-s0514a2:2676_20": "‘‘diṭṭhā no paccāmittassa piṭṭhī’’ti bhattaambaṇassa piṭṭhe nisīdiṁsu. Tato senako",
  "atk-s0514a2:2676_21": "āha ‘‘ambho, ko gahapatiputtaṁ māressatī’’ti. Itare ‘‘tumheyeva ācariya, mārethā’’ti",
  "atk-s0514a2:2676_22": "tasseva bhāraṁ kariṁsu.",
  "atk-s0514a2:2677_0": "Atha ne senako pucchi ‘‘tumhe ‘rahassaṁ nāma asukassa asukassa kathetabba’nti vadatha,",
  "atk-s0514a2:2677_1": "kiṁ vo etaṁ kataṁ, udāhu diṭṭhaṁ suta’’nti? ‘‘Kataṁ etaṁ, ācariyā’’ti. Tumhe ‘‘rahassaṁ",
  "atk-s0514a2:2677_2": "nāma sahāyakassa kathetabba’’nti vadatha, ‘‘kiṁ vo etaṁ kataṁ, udāhu diṭṭhaṁ suta’’nti?",
  "atk-s0514a2:2677_3": "‘‘Kataṁ etaṁ mayā’’ti? ‘‘Kathetha, ācariyā’’ti. ‘‘Imasmiṁ rahasse raññā ñāte jīvitaṁ",
  "atk-s0514a2:2677_4": "me natthī’’ti. ‘‘Mā bhāyatha ācariya, idha tumhākaṁ rahassabhedako natthi, kathethā’’ti.",
  "atk-s0514a2:2677_5": "So nakhena ambaṇaṁ koṭṭetvā ‘‘atthi nu kho imassa heṭṭhā gahapatiputto’’ti āha. ‘‘Ācariya,",
  "atk-s0514a2:2677_6": "gahapatiputto attano issariyena evarūpaṁ ṭhānaṁ na pavisissati, idāni yasena matto",
  "atk-s0514a2:2677_7": "bhavissati, kathetha tumhe’’ti. Senako tāva attano rahassaṁ kathento āha – ‘‘tumhe",
  "atk-s0514a2:2677_8": "imasmiṁ nagare asukaṁ nāma vesiṁ jānāthā’’ti? ‘‘Āma, ācariyā’’ti. ‘‘Idāni sā paññāyatī’’ti.",
  "atk-s0514a2:2677_9": "‘‘Na paññāyati, ācariyā’’ti. ‘‘Ahaṁ sālavanuyyāne tāya saddhiṁ purisakiccaṁ katvā",
  "atk-s0514a2:2677_10": "tassā piḷandhanesu lobhena taṁ māretvā tassāyeva sāṭakena bhaṇḍikaṁ katvā āharitvā",
  "atk-s0514a2:2677_11": "amhākaṁ ghare asukabhūmikāya asuke nāma gabbhe nāgadantake laggesiṁ, vaḷañjetuṁ 3",
  "atk-s0514a2:2677_12": "visahāmi, purāṇabhāvamassa olokemi, evarūpaṁ aparādhakammaṁ katvā mayā ekassa sahāyakassa",
  "atk-s0514a2:2677_13": "kathitaṁ, na tena kassaci kathitapubbaṁ, iminā kāraṇena ‘sahāyakassa guyhaṁ kathetabba’nti",
  "atk-s0514a2:2677_14": "mayā kathita’’nti. Paṇḍito tassa rahassaṁ sādhukaṁ vavatthapetvā sallakkhesi.",
  "atk-s0514a2:2678_0": "Pukkusopi attano rahassaṁ kathento āha – ‘‘mama ūruyā kuṭṭhaṁ atthi, kaniṭṭho me",
  "atk-s0514a2:2678_1": "pātova kañci ajānāpetvā taṁ dhovitvā bhesajjena makkhetvā upari pilotikaṁ datvā bandhati.",
  "atk-s0514a2:2678_2": "Rājā mayi muducitto ‘ehi pukkusā’ti maṁ pakkositvā yebhuyyena mama ūruyāyeva sayati",
  "atk-s0514a2:2678_3": ", sace pana etaṁ rājā jāneyya, maṁ māreyya. Taṁ mama kaniṭṭhaṁ ṭhapetvā añño jānanto",
  "atk-s0514a2:2678_4": "nāma natthi, tena kāraṇena ‘rahassaṁ nāma bhātu kathetabba’nti mayā vutta’’nti. Kāmindopi",
  "atk-s0514a2:2678_5": "attano rahassaṁ kathento āha – ‘‘maṁ kāḷapakkhe uposathadivase naradevo nāma yakkho",
  "atk-s0514a2:2678_6": "gaṇhāti, ahaṁ ummattakasunakho viya viravāmi, svāhaṁ tamatthaṁ puttassa kathesiṁ.",
  "atk-s0514a2:2678_7": "So mama yakkhena gahitabhāvaṁ ñatvā maṁ antogehagabbhe nipajjāpetvā dvāraṁ pidahitvā",
  "atk-s0514a2:2678_8": "nikkhamitvā mama saddaṁ paṭicchādanatthaṁ dvāre samajjaṁ kāresi, iminā kāraṇena ‘rahassaṁ",
  "atk-s0514a2:2678_9": "nāma puttassa kathetabba’nti mayā vutta’’nti. Tato tayopi devindaṁ pucchiṁsu. So",
  "atk-s0514a2:2678_10": "attano rahassaṁ kathento āha – ‘‘mayā maṇipahaṁsanakammaṁ karontena rañño santakaṁ",
  "atk-s0514a2:2678_11": "sakkena kusarañño dinnaṁ, siripavesanaṁ maṅgalamaṇiratanaṁ thenetvā mātuyā dinnaṁ.",
  "atk-s0514a2:2678_12": "Sā kañci ajānāpetvā mama rājakulaṁ pavisanakāle taṁ mayhaṁ deti, ahaṁ tena maṇinā",
  "atk-s0514a2:2678_13": "siriṁ pavesetvā rājanivesanaṁ gacchāmi. Rājā tumhehi saddhiṁ akathetvā paṭhamataraṁ",
  "atk-s0514a2:2678_14": "mayā saddhiṁ kathesi. Devasikaṁ aṭṭha, soḷasa, dvattiṁsa, catusaṭṭhi kahāpaṇe mama",
  "atk-s0514a2:2678_15": "paribbayatthāya deti . Sace tassa maṇiratanassa channabhāvaṁ rājā jāneyya, mayhaṁ",
  "atk-s0514a2:2678_16": "jīvitaṁ natthi, iminā kāraṇena ‘rahassaṁ nāma mātu kathetabba’nti mayā vutta’’nti.",
  "atk-s0514a2:2679_0": "Mahāsatto sabbesampi guyhaṁ attano paccakkhaṁ akāsi . Te pana attano udaraṁ phāletvā",
  "atk-s0514a2:2679_1": "antaṁ bāhiraṁ karontā viya rahassaṁ aññamaññaṁ kathetvā ‘‘tumhe appamattā pātova",
  "atk-s0514a2:2679_2": "āgacchatha, gahapatiputtaṁ māressāmā’’ti uṭṭhāya pakkamiṁsu. Tesaṁ gatakāle paṇḍitassa",
  "atk-s0514a2:2679_3": "purisā āgantvā ambaṇaṁ ukkhipitvā mahāsattaṁ ādāya pakkamiṁsu. So gharaṁ gantvā nhatvā",
  "atk-s0514a2:2679_4": "alaṅkaritvā subhojanaṁ bhuñjitvā ‘‘ajja me bhaginī udumbaradevī rājagehato sāsanaṁ",
  "atk-s0514a2:2679_5": "pesessatī’’ti ñatvā dvāre paccāyikaṁ purisaṁ ṭhapesi ‘‘rājagehato āgataṁ sīghaṁ pavesetvā",
  "atk-s0514a2:2679_6": "mama dasseyyāsī’’ti. Evañca pana vatvā sayanapiṭṭhe nipajji. Tasmiṁ khaṇe rājāpi",
  "atk-s0514a2:2679_7": "sayanapiṭṭhe nipannova paṇḍitassa guṇaṁ saritvā ‘‘mahosadhapaṇḍito sattavassikakālato",
  "atk-s0514a2:2679_8": "paṭṭhāya maṁ upaṭṭhahanto na kiñci mayhaṁ anatthaṁ akāsi, devatāya pucchitapañhepi",
  "atk-s0514a2:2679_9": "paṇḍite asati jīvitaṁ me laddhaṁ na siyā. Veripaccāmittānaṁ vacanaṁ gahetvā ‘asamadhuraṁ",
  "atk-s0514a2:2679_10": "paṇḍitaṁ mārethā’ti khaggaṁ dentena ayuttaṁ mayā kataṁ, sve dāni naṁ passituṁ na",
  "atk-s0514a2:2679_11": "labhissāmī’’ti sokaṁ uppādesi. Sarīrato sedā mucciṁsu. So sokasamappito cittassādaṁ",
  "atk-s0514a2:2679_12": "na labhi. Udumbaradevīpi tena saddhiṁ ekasayanagatā taṁ ākāraṁ disvā ‘‘kiṁ nu kho",
  "atk-s0514a2:2679_13": "mayhaṁ koci aparādho atthi, udāhu devassa kiñci sokakāraṇaṁ uppannaṁ, pucchissāmi",
  "atk-s0514a2:2679_14": "tāva na’’nti imaṁ gāthamāha –",
  "atk-s0514a2:2680": "‘‘Kiṁ tvaṁ vimanosi rājaseṭṭha, dvipadajaninda vacanaṁ suṇoma metaṁ;",
  "atk-s0514a2:2681": "Kiṁ cintayamāno dummanosi, nūna deva aparādho atthi mayha’’nti. (jā. 1.15.323);",
  "atk-s0514a2:2682": "Atha rājā kathento gāthamāha –",
  "atk-s0514a2:2683": "‘‘Paṇhe vajjho mahosadhoti, āṇatto me vamāya bhūripañño;",
  "atk-s0514a2:2684": "Taṁ cintayamāno dummanosmi, na hi devī aparādho atthi tuyha’’nti. (jā. 1.15.324);",
  "atk-s0514a2:2685_0": "Tattha āṇattoti bhadde, cattāro paṇḍitā ‘‘mahosadho mama paccatthiko’’ti kathayiṁsu.",
  "atk-s0514a2:2685_1": "Mayā tathato avicinitvā ‘‘vadhetha na’’nti bhūripañño vadhāya āṇatto. Taṁ kāraṇaṁ",
  "atk-s0514a2:2685_2": "cintayamāno dummanosmīti.",
  "atk-s0514a2:2686_0": "Tassā tassa vacanaṁ sutvāva mahāsatte sinehena pabbatamatto soko uppajji. Tato sā",
  "atk-s0514a2:2686_1": "cintesi ‘‘ekena upāyena rājānaṁ assāsetvā rañño niddaṁ okkamanakāle mama kaniṭṭhassa",
  "atk-s0514a2:2686_2": "sāsanaṁ pahiṇissāmī’’ti. Atha sā ‘‘mahārāja, tayāvetaṁ kataṁ gahapatiputtaṁ mahante",
  "atk-s0514a2:2686_3": "issariye patiṭṭhāpentena, tumhehi so senāpatiṭṭhāne ṭhapito, idāni kira so tumhākaṁyeva",
  "atk-s0514a2:2686_4": "paccatthiko jāto, na kho pana paccatthiko khuddako nāma atthi, māretabbova, tumhe",
  "atk-s0514a2:2686_5": "mā cintayitthā’’ti rājānaṁ assāsesi. So tanubhūtasoko niddaṁ okkami. Devī uṭṭhāya",
  "atk-s0514a2:2686_6": "gabbhaṁ pavisitvā ‘‘tāta mahosadha, cattāro paṇḍitā taṁ paribhindiṁsu, rājā kuddho",
  "atk-s0514a2:2686_7": "sve dvārantare taṁ vadhāya āṇāpesi, sve rājakulaṁ mā āgaccheyyāsi, āgacchanto pana",
  "atk-s0514a2:2686_8": "nagaraṁ hatthagataṁ katvā samattho hutvā āgaccheyyāsī’’ti paṇṇaṁ likhitvā modakassa",
  "atk-s0514a2:2686_9": "anto pakkhipitvā modakaṁ suttena veṭhetvā navabhājane katvā chādetvā lañchetvā atthacārikāya",
  "atk-s0514a2:2686_10": "dāsiyā adāsi ‘‘imaṁ modakaṁ gahetvā mama kaniṭṭhassa dehī’’ti. Sā tathā akāsi. ‘‘Rattiṁ",
  "atk-s0514a2:2686_11": "kathaṁ nikkhantā’’ti na cintetabbaṁ. Raññā paṭhamameva deviyā varo dinno, tena na",
  "atk-s0514a2:2686_12": "naṁ koci nivāresi. Bodhisatto paṇṇākāraṁ gahetvā naṁ uyyojesi. Sā puna āgantvā dinnabhāvaṁ",
  "atk-s0514a2:2686_13": "ārocesi. Tasmiṁ khaṇe devī āgantvā raññā saddhiṁ nipajji. Mahāsattopi modakaṁ bhinditvā",
  "atk-s0514a2:2686_14": "paṇṇaṁ vācetvā tamatthaṁ ñatvā kattabbakiccaṁ vicāretvā sayane nipajji.",
  "atk-s0514a2:2687_0": "Itarepi cattāro janā pātova khaggaṁ gahetvā dvārantare ṭhatvā paṇḍitaṁ apassantā",
  "atk-s0514a2:2687_1": "dummanā hutvā rañño santikaṁ gantvā ‘‘kiṁ paṇḍitā mārito vo gahapatiputto’’ti vutte",
  "atk-s0514a2:2687_2": "‘‘na passāma, devā’’ti āhaṁsu. Mahāsattopi aruṇuggamaneyeva nagaraṁ attano hatthagataṁ",
  "atk-s0514a2:2687_3": "katvā tattha tattha ārakkhaṁ ṭhapetvā mahājanaparivuto rathaṁ āruyha mahantena parivārena",
  "atk-s0514a2:2687_4": "rājadvāraṁ agamāsi. Rājā sīhapañjaraṁ ugghāṭetvā bahi olokento aṭṭhāsi. Atha mahāsatto",
  "atk-s0514a2:2687_5": "rathā otaritvā rājānaṁ vanditvā aṭṭhāsi. Rājā taṁ disvā cintesi ‘‘sace ayaṁ mama",
  "atk-s0514a2:2687_6": "paccatthiko bhaveyya , na maṁ vandeyyā’’ti. Atha naṁ pakkosāpetvā rājā āsane nisīdi.",
  "atk-s0514a2:2687_7": "Mahāsattopi ekamantaṁ nisīdi. Cattāropi paṇḍitā tattheva nisīdiṁsu. Atha naṁ rājā",
  "atk-s0514a2:2687_8": "kiñci ajānanto viya ‘‘tāta, tvaṁ hiyyo gantvā idāni āgacchasi, kiṁ maṁ pariccajasī’’ti",
  "atk-s0514a2:2687_9": "vatvā imaṁ gāthamāha –",
  "atk-s0514a2:2688": "‘‘Abhidosagato dāni ehisi, kiṁ sutvā kiṁ saṅkate mano te;",
  "atk-s0514a2:2689": "Ko te kimavoca bhūripañña, iṅgha vacanaṁ suṇoma brūhi meta’’nti. (jā. 1.15.325);",
  "atk-s0514a2:2690": "Tattha abhidosagatoti hiyyo paṭhamayāme gato idāni āgato. Kiṁ saṅkateti kiṁ āsaṅkate. Kimavocāti kiṁ rañño santikaṁ mā gamīti taṁ koci avoca.",
  "atk-s0514a2:2691": "Atha naṁ mahāsatto ‘‘mahārāja, tayā me catunnaṁ paṇḍitānaṁ vacanaṁ gahetvā vadho āṇatto, tenāhaṁ na emī’’ti codento imaṁ gāthamāha –",
  "atk-s0514a2:2692": "‘‘Paṇhe vajjho mahosadhoti, yadi te mantayitaṁ janinda dosaṁ;",
  "atk-s0514a2:2693": "Bhariyāya rahogato asaṁsi, guyhaṁ pātukataṁ sutaṁ mameta’’nti. (jā. 1.15.326);",
  "atk-s0514a2:2694_0": "Tattha yadi teti yasmā tayā. Mantayitanti kathitaṁ. Dosanti abhidosaṁ, rattibhāgeti",
  "atk-s0514a2:2694_1": "attho. Kassa kathitanti? Bhariyāya. Tvañhi hiyyo tassā imamatthaṁ rahogato asaṁsi.",
  "atk-s0514a2:2694_2": "Guyhaṁ pātukatanti tassā evarūpaṁ attano rahassaṁ pātukataṁ. Sutaṁ mametanti mayā",
  "atk-s0514a2:2694_3": "panetaṁ tasmiṁ khaṇeyeva sutaṁ.",
  "atk-s0514a2:2695_0": "Rājā taṁ sutvā ‘‘imāya taṅkhaṇaññeva sāsanaṁ pahitaṁ bhavissatī’’ti kuddho deviṁ",
  "atk-s0514a2:2695_1": "olokesi. Taṁ ñatvā mahāsatto ‘‘kiṁ, deva, deviyā kujjhatha, ahaṁ atītānāgatapaccuppannaṁ",
  "atk-s0514a2:2695_2": "sabbaṁ jānāmi. Deva, tumhākaṁ tāva rahassaṁ deviyā kathitaṁ hotu, ācariyasenakassa",
  "atk-s0514a2:2695_3": "pukkusādīnaṁ vā rahassaṁ mama kena kathitaṁ, ahaṁ etesampi rahassaṁ jānāmiyevā’’ti",
  "atk-s0514a2:2695_4": "senakassa tāva rahassaṁ kathento imaṁ gāthamāha –",
  "atk-s0514a2:2696": "‘‘Yaṁ sālavanasmiṁ senako, pāpakammaṁ akāsi asabbhirūpaṁ;",
  "atk-s0514a2:2697": "Sakhinova rahogato asaṁsi, guyhaṁ pātukataṁ sutaṁ mameta’’nti. (jā. 1.15.327);",
  "atk-s0514a2:2698_0": "Tattha asabbhirūpanti asādhujātikaṁ lāmakaṁ akusalakammaṁ akāsi. Imasmiṁyeva hi nagare",
  "atk-s0514a2:2698_1": "asukaṁ nāma vesiṁ sālavanuyyāne purisakiccaṁ katvā taṁ māretvā alaṅkāraṁ gahetvā",
  "atk-s0514a2:2698_2": "tassāyeva sāṭakena bhaṇḍikaṁ katvā attano ghare asukaṭṭhāne nāgadantake laggetvā",
  "atk-s0514a2:2698_3": "ṭhapesi. Sakhinovāti atha naṁ, mahārāja, ekassa sahāyakassa rahogato hutvā akkhāsi,",
  "atk-s0514a2:2698_4": "tampi mayā sutaṁ. Nāhaṁ devassa paccatthiko, senakoyeva. Yadi te paccatthikena kammaṁ",
  "atk-s0514a2:2698_5": "atthi, senakaṁ gaṇhāpehīti.",
  "atk-s0514a2:2699": "Rājā senakaṁ oloketvā ‘‘saccaṁ, senakā’’ti pucchitvā ‘‘saccaṁ, devā’’ti vutte tassa bandhanāgārappavesanaṁ āṇāpesi. Paṇḍito pukkusassa rahassaṁ kathento imaṁ gāthamāha –",
  "atk-s0514a2:2700": "‘‘Pukkusapurisassa te janinda, uppanno rogo arājayutto;",
  "atk-s0514a2:2701": "Bhātucca rahogato asaṁsi, guyhaṁ pātukataṁ sutaṁ mameta’’nti. (jā. 1.15.328);",
  "atk-s0514a2:2702_0": "Tattha arājayuttoti mahārāja, etassa kuṭṭharogo uppanno, so rājānaṁ pattuṁ ayutto,",
  "atk-s0514a2:2702_1": "chupanānucchaviko na hoti. Tumhe ca ‘‘pukkusassa ūru muduko’’ti yebhuyyena tassa",
  "atk-s0514a2:2702_2": "ūrumhi nipajjatha. So panesa vaṇabandhapilotikāya phasso, devāti.",
  "atk-s0514a2:2703": "Rājā tampi oloketvā ‘‘saccaṁ pukkusā’’ti pucchitvā ‘‘saccaṁ devā’’ti vutte tampi bandhanāgāraṁ pavesāpesi. Paṇḍito kāmindassapi rahassaṁ kathento imaṁ gāthamāha –",
  "atk-s0514a2:2704": "‘‘Ābādhoyaṁ asabbhirūpo, kāmindo naradevena phuṭṭho;",
  "atk-s0514a2:2705": "Puttassa rahogato asaṁsi, guyhaṁ pātukataṁ sutaṁ mameta’’nti. (jā. 1.15.329);",
  "atk-s0514a2:2706": "Tattha asabbhirūpoti yena so ābādhena phuṭṭho ummattakasunakho viya viravati, so naradevayakkhābādho asabbhijātiko lāmako, rājakulaṁ pavisituṁ na yutto, mahārājāti vadati.",
  "atk-s0514a2:2707": "Rājā tampi oloketvā ‘‘saccaṁ kāmindā’’ti pucchitvā ‘‘saccaṁ devā’’ti vutte tampi bandhanāgāraṁ pavesāpesi. Paṇḍito devindassapi rahassaṁ kathento imaṁ gāthamāha –",
  "atk-s0514a2:2708": "‘‘Aṭṭhavaṅkaṁ maṇiratanaṁ uḷāraṁ, sakko te adadā pitāmahassa;",
  "atk-s0514a2:2709": "Devindassa gataṁ tadajja hatthaṁ, mātucca rahogato asaṁsi;",
  "atk-s0514a2:2710": "Guyhaṁ pātukataṁ sutaṁ mameta’’nti. (jā. 1.15.330);",
  "atk-s0514a2:2711": "Tattha pitāmahassāti tava pitāmahassa kusarājassa. Tadajja hatthanti taṁ maṅgalasammataṁ maṇiratanaṁ ajja devindassa hatthagataṁ, mahārājāti.",
  "atk-s0514a2:2712_0": "Rājā tampi oloketvā ‘‘saccaṁ devindā’’ti pucchitvā ‘‘saccaṁ devā’’ti vutte tampi",
  "atk-s0514a2:2712_1": "bandhanāgāraṁ pavesāpesi. Evaṁ ‘‘bodhisattaṁ vadhissāmā’’ti cintetvā sabbepi te bandhanāgāraṁ",
  "atk-s0514a2:2712_2": "paviṭṭhā. Bodhisatto ‘‘mahārāja, iminā kāraṇenāhaṁ ‘attano guyhaṁ parassa na kathetabba’nti",
  "atk-s0514a2:2712_3": "vadāmi, vadantā pana mahāvināsaṁ pattā’’ti vatvā uttari dhammaṁ desento imā gāthā abhāsi –",
  "atk-s0514a2:2713": "‘‘Guyhassa hi guyhameva sādhu, na guyhassa pasatthamāvikammaṁ;",
  "atk-s0514a2:2714": "Anipphannatā saheyya dhīro, nipphannova yathāsukhaṁ bhaṇeyya.",
  "atk-s0514a2:2715": "‘‘Na guyhamatthaṁ vivareyya, rakkheyya naṁ yathā nidhiṁ;",
  "atk-s0514a2:2716": "Na hi pātukato sādhu, guyho attho pajānatā.",
  "atk-s0514a2:2717": "‘‘Thiyā guyhaṁ na saṁseyya, amittassa ca paṇḍito;",
  "atk-s0514a2:2718": "Yo cāmisena saṁhīro, hadayattheno ca yo naro.",
  "atk-s0514a2:2719": "‘‘Guyhamatthaṁ asambuddhaṁ, sambodhayati yo naro;",
  "atk-s0514a2:2720": "Mantabhedabhayā tassa, dāsabhūto titikkhati.",
  "atk-s0514a2:2721": "‘‘Yāvanto purisassatthaṁ, guyhaṁ jānanti mantinaṁ;",
  "atk-s0514a2:2722": "Tāvanto tassa ubbegā, tasmā guyhaṁ na vissaje.",
  "atk-s0514a2:2723": "‘‘Vivicca bhāseyya divā rahassaṁ, rattiṁ giraṁ nātivelaṁ pamuñce;",
  "atk-s0514a2:2724": "Upassutikā hi suṇanti mantaṁ, tasmā manto khippamupeti bheda’’nti. (jā. 1.15.331-336);",
  "atk-s0514a2:2725_0": "Tattha amittassa cāti itthiyā ca paccatthikassa ca na katheyya. Saṁhīroti yo ca yena",
  "atk-s0514a2:2725_1": "kenaci āmisena saṁhīrati upalāpati saṅgahaṁ gacchati, tassapi na saṁseyya. Hadayatthenoti",
  "atk-s0514a2:2725_2": "yo ca amitto mittapatirūpako mukhena aññaṁ katheti, hadayena aññaṁ cinteti, tassapi",
  "atk-s0514a2:2725_3": "na saṁseyya. Asambuddhanti parehi aññātaṁ. ‘‘Asambodha’’ntipi pāṭho, paresaṁ bodhetuṁ",
  "atk-s0514a2:2725_4": "ayuttanti attho. Titikkhatīti tassa akkosampi paribhāsampi pahārampi dāso viya hutvā",
  "atk-s0514a2:2725_5": "adhivāseti. Mantinanti mantitaṁ, mantīnaṁ vā antare yāvanto jānantīti attho. Tāvantoti",
  "atk-s0514a2:2725_6": "te guyhajānanake paṭicca tattakā tassa ubbegā santāsā uppajjanti. Na vissajeti na",
  "atk-s0514a2:2725_7": "vissajjeyya paraṁ na jānāpeyya. Viviccāti sace divā rahassaṁ mantetukāmo hoti, vivittaṁ",
  "atk-s0514a2:2725_8": "okāsaṁ kāretvā suppaṭicchannaṭṭhāne manteyya. Nātivelanti rattiṁ rahassaṁ kathento",
  "atk-s0514a2:2725_9": "pana ativelaṁ mariyādātikkantaṁ mahāsaddaṁ karonto giraṁ nappamuñceyya. Upassutikā",
  "atk-s0514a2:2725_10": "hīti mantanaṭṭhānaṁ upagantvā tirokuṭṭādīsu ṭhatvā sotāro. Tasmāti mahārāja, tena",
  "atk-s0514a2:2725_11": "kāraṇena so manto khippameva bhedamupāgamīti.",
  "atk-s0514a2:2726_0": "Rājā mahāsattassa kathaṁ sutvā ‘‘ete sayaṁ rājaverino hutvā paṇḍitaṁ mama veriṁ karontī’’ti",
  "atk-s0514a2:2726_1": "kujjhitvā ‘‘gacchatha ne nagarā nikkhamāpetvā sūlesu vā uttāsetha, sīsāni vā tesaṁ",
  "atk-s0514a2:2726_2": "chindathā’’ti āṇāpesi. Tesu pacchābāhaṁ bandhitvā catukke catukke kasāhi pahārasahassaṁ",
  "atk-s0514a2:2726_3": "datvā nīyamānesu paṇḍito ‘‘deva, ime tumhākaṁ porāṇakā amaccā, khamatha nesaṁ aparādha’’nti",
  "atk-s0514a2:2726_4": "rājānaṁ khamāpesi. Rājā tassa vacanaṁ sutvā ‘‘sādhū’’ti te pakkosāpetvā tasseva dāse",
  "atk-s0514a2:2726_5": "katvā adāsi. So pana te tattheva bhujisse akāsi. Rājā ‘‘tena hi mama vijite mā vasantū’’ti",
  "atk-s0514a2:2726_6": "pabbājanīyakammaṁ āṇāpesi. Paṇḍito ‘‘khamatha, deva, etesaṁ andhabālānaṁ dosa’’nti",
  "atk-s0514a2:2726_7": "khamāpetvā tesaṁ ṭhānantarāni puna pākatikāni kāresi. Rājā ‘‘paccāmittesupi tāvassa",
  "atk-s0514a2:2726_8": "evarūpā mettā bhavati, aññesu janesu kathaṁ na bhavissatī’’ti paṇḍitassa ativiya",
  "atk-s0514a2:2726_9": "pasanno ahosi. Tato paṭṭhāya cattāro paṇḍitā uddhatadāṭhā viya sappā nibbisā hutvā",
  "atk-s0514a2:2726_10": "kiñci kathetuṁ nāsakkhiṁsu.",
  "atk-s0514a2:2727": "Pañcapaṇḍitapañho niṭṭhito.",
  "atk-s0514a2:2728": "Niṭṭhitā ca paribhindakathā.",
  "atk-s0514a2:2729": "Yuddhaparājayakaṇḍaṁ",
  "atk-s0514a2:2730_0": "Tato paṭṭhāya paṇḍitova rañño atthañca dhammañca anusāsati. So cintesi ‘‘rañño setachattamattameva,",
  "atk-s0514a2:2730_1": "rajjaṁ pana ahameva vicāremi , mayā appamattena bhavituṁ vaṭṭatī’’ti. So nagare mahāpākāraṁ",
  "atk-s0514a2:2730_2": "nāma kāresi, tathā anupākārañca dvāraṭṭālake antaraṭṭālake udakaparikhaṁ kaddamaparikhaṁ",
  "atk-s0514a2:2730_3": "sukkhaparikhanti tisso parikhāyo kāresi, antonagare jiṇṇagehāni paṭisaṅkharāpesi,",
  "atk-s0514a2:2730_4": "mahāpokkharaṇiyo kāretvā tāsu udakanidhānaṁ kāresi, nagare sabbakoṭṭhāgārāni dhaññassa",
  "atk-s0514a2:2730_5": "pūrāpesi, himavantappadesato kulupakatāpasehi kudrūsakumudabījāni āharāpesi, udakaniddhamanāni",
  "atk-s0514a2:2730_6": "sodhāpetvā tattha ropāpesi, bahinagarepi jiṇṇasālāpaṭisaṅkharaṇakammaṁ kāresi. Kiṁ",
  "atk-s0514a2:2730_7": "kāraṇā? Anāgatabhayapaṭibāhanatthaṁ. Tato tato āgatavāṇijakepi ‘‘sammā, tumhe kuto",
  "atk-s0514a2:2730_8": "āgatatthā’’ti pucchitvā ‘‘asukaṭṭhānato’’ti vutte ‘‘tumhākaṁ raññā kiṁ piya’’nti",
  "atk-s0514a2:2730_9": "pucchitvā ‘‘asukaṁ nāmā’’ti vutte tesaṁ sammānaṁ kāretvā uyyojetvā attano ekasate",
  "atk-s0514a2:2730_10": "yodhe pakkosāpetvā ‘‘sammā, mayā dinne paṇṇākāre gahetvā ekasatarājadhāniyo gantvā",
  "atk-s0514a2:2730_11": "ime paṇṇākāre attano piyakāmatāya tesaṁ rājūnaṁ datvā teyeva upaṭṭhahantā tesaṁ kiriyaṁ",
  "atk-s0514a2:2730_12": "vā mantaṁ vā ñatvā mayhaṁ sāsanaṁ pesentā tattheva vasatha, ahaṁ vo puttadāraṁ posessāmī’’ti",
  "atk-s0514a2:2730_13": "vatvā kesañci kuṇḍale, kesañci pādukāyo, kesañci khagge, kesañci suvaṇṇamālāyo akkharāni",
  "atk-s0514a2:2730_14": "chinditvā ‘‘yadā mama kiccaṁ atthi, tadā paññāyantū’’ti adhiṭṭhahitvā tesaṁ hatthe",
  "atk-s0514a2:2730_15": "datvā pesesi. Te tattha tattha gantvā tesaṁ tesaṁ rājūnaṁ paṇṇākāraṁ datvā ‘‘kenatthenāgatā’’ti",
  "atk-s0514a2:2730_16": "vutte ‘‘tumheva upaṭṭhātuṁ āgatamhā’’ti vatvā ‘‘kuto āgatatthā’’ti puṭṭhā āgataṭṭhānaṁ",
  "atk-s0514a2:2730_17": "avatvā aññāni ṭhānāni ācikkhitvā ‘‘tena hi sādhū’’ti sampaṭicchite upaṭṭhahantā tesaṁ",
  "atk-s0514a2:2730_18": "abbhantarikā ahesuṁ.",
  "atk-s0514a2:2731_0": "Tadā kapilaraṭṭhe saṅkhabalako nāma rājā āvudhāni sajjāpesi, senaṁ saṅkaḍḍhi. Tassa",
  "atk-s0514a2:2731_1": "santike upanikkhittakapuriso paṇḍitassa sāsanaṁ pesesi ‘‘sāmi, mayaṁ idha pavattiṁ",
  "atk-s0514a2:2731_2": "‘idaṁ nāma karissatī’ti na jānāma, āvudhāni sajjāpeti, senaṁ saṅkaḍḍhati, tumhe purisavisese",
  "atk-s0514a2:2731_3": "pesetvā idaṁ pavattiṁ tathato jānāthā’’ti. Atha mahāsatto suvapotakaṁ āmantetvā ‘‘samma,",
  "atk-s0514a2:2731_4": "kapilaraṭṭhe saṅkhabalako nāma rājā āvudhāni sajjāpesi, tvaṁ tattha gantvā ‘imaṁ",
  "atk-s0514a2:2731_5": "nāma karotī’ti tathato ñatvā sakalajambudīpaṁ āhiṇḍitvā mayhaṁ pavattiṁ āharāhī’’ti",
  "atk-s0514a2:2731_6": "vatvā madhulāje khādāpetvā madhupānīyaṁ pāyetvā satapākasahassapākehi telehi pakkhantaraṁ",
  "atk-s0514a2:2731_7": "makkhetvā pācīnasīhapañjare ṭhatvā vissajjesi. Sopi tattha gantvā tassa purisassa",
  "atk-s0514a2:2731_8": "santikā tassa rañño pavattiṁ tathato ñatvā sakalajambudīpaṁ pariggaṇhanto kapilaraṭṭhe",
  "atk-s0514a2:2731_9": "uttarapañcālanagaraṁ pāpuṇi. Tadā tattha cūḷanibrahmadatto nāma rājā rajjaṁ kāresi.",
  "atk-s0514a2:2731_10": "Tassa kevaṭṭo nāma brāhmaṇo atthañca dhammañca anusāsati, paṇḍito byatto. So paccūsakāle",
  "atk-s0514a2:2731_11": "pabujjhitvā dīpālokena alaṅkatappaṭiyattaṁ sirigabbhaṁ olokento attano mahantaṁ yasaṁ",
  "atk-s0514a2:2731_12": "disvā ‘‘ayaṁ mama yaso, kassa santako’’ti cintetvā ‘‘na aññassa santako cūḷanibrahmadattassa",
  "atk-s0514a2:2731_13": ", evarūpaṁ pana yasadāyakaṁ rājānaṁ sakalajambudīpe aggarājānaṁ kātuṁ vaṭṭati, ahañca",
  "atk-s0514a2:2731_14": "aggapurohito bhavissāmī’’ti cintetvā pātova nhatvā bhuñjitvā alaṅkaritvā rañño santikaṁ",
  "atk-s0514a2:2731_15": "gantvā ‘‘mahārāja, sukhaṁ sayathā’’ti sukhaseyyaṁ pucchitvā ‘‘āma, paṇḍitā’’ti vutte",
  "atk-s0514a2:2731_16": "rājānaṁ ‘‘deva, mantetabbaṁ atthī’’ti āha. ‘‘Vada, ācariyā’’ti. ‘‘Deva, antonagare",
  "atk-s0514a2:2731_17": "raho nāma na sakkā laddhuṁ, uyyānaṁ gacchāmā’’ti. ‘‘Sādhu, ācariyā’’ti rājā tena",
  "atk-s0514a2:2731_18": "saddhiṁ uyyānaṁ gantvā balakāyaṁ bahi ṭhapetvā ārakkhaṁ kāretvā brāhmaṇena saddhiṁ",
  "atk-s0514a2:2731_19": "uyyānaṁ pavisitvā maṅgalasilāpaṭṭe nisīdi.",
  "atk-s0514a2:2732_0": "Tadā suvapotakopi taṁ kiriyaṁ disvā ‘‘bhavitabbamettha kāraṇena, ajja paṇḍitassa",
  "atk-s0514a2:2732_1": "ācikkhitabbayuttakaṁ kiñci suṇissāmī’’ti uyyānaṁ pavisitvā maṅgalasālarukkhassa pattantare",
  "atk-s0514a2:2732_2": "nilīyitvā nisīdi. Rājā ‘‘kathetha, ācariyā’’ti āha. ‘‘Mahārāja, tava kaṇṇe ito karohi,",
  "atk-s0514a2:2732_3": "catukkaṇṇova manto bhavissati. Sace, mahārāja, mama vacanaṁ kareyyāsi, sakalajambudīpe",
  "atk-s0514a2:2732_4": "taṁ aggarājānaṁ karomī’’ti. So mahātaṇhatāya tassa vacanaṁ sutvā somanassappatto",
  "atk-s0514a2:2732_5": "hutvā ‘‘kathetha, ācariya, karissāmi te vacana’’nti āha. ‘‘Deva, mayaṁ senaṁ saṅkaḍḍhitvā",
  "atk-s0514a2:2732_6": "paṭhamaṁ khuddakanagaraṁ rumbhitvā gaṇhissāma, ahañhi cūḷadvārena nagaraṁ pavisitvā",
  "atk-s0514a2:2732_7": "rājānaṁ vakkhāmi – mahārāja, tava yuddhena kiccaṁ natthi, kevalaṁ amhākaṁ rañño santako",
  "atk-s0514a2:2732_8": "hohi, tava rajjaṁ taveva bhavissati, yujjhanto pana amhākaṁ balavāhanassa mahantatāya",
  "atk-s0514a2:2732_9": "ekantena parājissasī’’ti. ‘‘Sace me vacanaṁ karissati, saṅgaṇhissāma naṁ. No ce,",
  "atk-s0514a2:2732_10": "yujjhitvā jīvitakkhayaṁ pāpetvā dve senā gahetvā aññaṁ nagaraṁ gaṇhissāma, tato aññanti",
  "atk-s0514a2:2732_11": "etenupāyena sakalajambudīpe rajjaṁ gahetvā ‘jayapānaṁ pivissāmā’ti vatvā ekasatarājāno",
  "atk-s0514a2:2732_12": "amhākaṁ nagaraṁ ānetvā uyyāne āpānamaṇḍapaṁ kāretvā tattha nisinne visamissakaṁ suraṁ",
  "atk-s0514a2:2732_13": "pāyetvā sabbepi te rājāno jīvitakkhayaṁ pāpetvā ekasatarājadhānīsu rajjaṁ amhākaṁ",
  "atk-s0514a2:2732_14": "hatthagataṁ karissāma. Evaṁ tvaṁ sakalajambudīpe aggarājā bhavissasī’’ti. Sopi ‘‘sādhu,",
  "atk-s0514a2:2732_15": "ācariya, evaṁ karissāmī’’ti vadati. ‘‘Mahārāja, catukkaṇṇo manto nāma, ayañhi manto",
  "atk-s0514a2:2732_16": "na sakkā aññena jānituṁ, tasmā papañcaṁ akatvā sīghaṁ nikkhamathā’’ti. Rājā tussitvā",
  "atk-s0514a2:2732_17": "‘‘sādhū’’ti sampaṭicchi.",
  "atk-s0514a2:2733_0": "Suvapotako taṁ sutvā tesaṁ mantapariyosāne sākhāyaṁ olambakaṁ otārento viya kevaṭṭassa",
  "atk-s0514a2:2733_1": "sīse chakaṇapiṇḍaṁ pātetvā ‘‘kimeta’’nti mukhaṁ vivaritvā uddhaṁ olokentassa aparampi",
  "atk-s0514a2:2733_2": "mukhe pātetvā ‘‘kiri kirī’’ti saddaṁ viravanto sākhato uppatitvā ‘‘kevaṭṭa, tvaṁ",
  "atk-s0514a2:2733_3": "catukkaṇṇamantoti maññasi, idāneva chakkaṇṇo jāto, puna aṭṭhakaṇṇo bhavitvā anekasatakaṇṇopi",
  "atk-s0514a2:2733_4": "bhavissatī’’ti vatvā ‘‘gaṇhatha, gaṇhathā’’ti vadantānaññeva vātavegena mithilaṁ",
  "atk-s0514a2:2733_5": "gantvā paṇḍitassa nivesanaṁ pāvisi. Tassa pana idaṁ vattaṁ – sace kutoci ābhatasāsanaṁ",
  "atk-s0514a2:2733_6": "paṇḍitasseva kathetabbaṁ hoti, athassa aṁsakūṭe otarati, sace amarādeviyāpi sotuṁ",
  "atk-s0514a2:2733_7": "vaṭṭati, ucchaṅge otarati, sace mahājanena sotabbaṁ, bhūmiyaṁ otarati. Tadā so paṇḍitassa",
  "atk-s0514a2:2733_8": "aṁsakūṭe otari. Tāya saññāya ‘‘rahassena bhavitabba’’nti mahājano paṭikkami. Paṇḍito",
  "atk-s0514a2:2733_9": "taṁ gahetvā uparipāsādatalaṁ abhiruyha ‘‘kiṁ te, tāta, diṭṭhaṁ suta’’nti pucchi.",
  "atk-s0514a2:2733_10": "Athassa so ‘‘ahaṁ, deva, sakalajambudīpe vicaranto aññassa rañño santike kiñci guyhaṁ",
  "atk-s0514a2:2733_11": "na passāmi, uttarapañcālanagare pana cūḷanibrahmadattassa purohito kevaṭṭo nāma brāhmaṇo",
  "atk-s0514a2:2733_12": "rājānaṁ uyyānaṁ netvā catukkaṇṇamantaṁ gaṇhi. Athāhaṁ sākhantare nisīditvā tesaṁ",
  "atk-s0514a2:2733_13": "mantaṁ suṇitvā mantapariyosāne tassa sīse ca mukhe ca chakaṇapiṇḍaṁ pātetvā āgatomhī’’ti",
  "atk-s0514a2:2733_14": "vatvā sabbaṁ kathesi. ‘Raññā sampaṭicchita’’nti vutte ‘‘sampaṭicchi, devā’’ti āha.",
  "atk-s0514a2:2734_0": "Athassa paṇḍito kattabbayuttakaṁ sakkāraṁ karitvā taṁ mudupaccattharaṇe suvaṇṇapañjare",
  "atk-s0514a2:2734_1": "suṭṭhu sayāpetvā ‘‘kevaṭṭo mama mahosadhassa paṇḍitabhāvaṁ na jānāti maññe, ahaṁ",
  "atk-s0514a2:2734_2": "na dānissa mantassa matthakaṁ pāpuṇituṁ dassāmī’’ti cintetvā nagarato duggatakulāni",
  "atk-s0514a2:2734_3": "nīharāpetvā bahi nivāsāpesi, raṭṭhajanapadadvāragāmesu samiddhāni issariyakulāni",
  "atk-s0514a2:2734_4": "āharitvā antonagare nivāsāpesi, bahuṁ dhanadhaññaṁ kāresi. Cūḷanibrahmadattopi kevaṭṭassa",
  "atk-s0514a2:2734_5": "vacanaṁ gahetvā senaṅgaparivuto gantvā ekaṁ khuddakanagaraṁ parikkhipi. Kevaṭṭopi",
  "atk-s0514a2:2734_6": "vuttanayeneva tattha pavisitvā taṁ rājānaṁ saññāpetvā attano santakamakāsi. Dve senā",
  "atk-s0514a2:2734_7": "ekato katvā tato aññaṁ nagaraṁ rumbhati. Etenupāyena paṭipāṭiyā sabbāni tāni nagarāni",
  "atk-s0514a2:2734_8": "gaṇhi. Evaṁ cūḷanibrahmadatto kevaṭṭassa ovāde ṭhito, ṭhapetvā vedeharājānaṁ sesarājāno",
  "atk-s0514a2:2734_9": "sakalajambudīpe attano santake akāsi. Bodhisattassa pana upanikkhittakapurisā ‘‘cūḷanibrahmadattena",
  "atk-s0514a2:2734_10": "ettakāni nagarāni gahitāni , appamatto hotū’’ti niccaṁ sāsanaṁ pahiṇiṁsu. Sopi tesaṁ",
  "atk-s0514a2:2734_11": "‘‘ahaṁ idha appamatto vasāmi, tumhepi anukkaṇṭhantā appamatto hutvā vasathā’’ti paṭipesesi.",
  "atk-s0514a2:2735_0": "Cūḷanibrahmadatto sattadivasasattamāsādhikehi sattasaṁvaccharehi videharajjaṁ vajjetvā",
  "atk-s0514a2:2735_1": "sesaṁ sakalajambudīpe rajjaṁ gahetvā kevaṭṭaṁ āha – ‘‘ācariya, mithilāyaṁ videharajjaṁ",
  "atk-s0514a2:2735_2": "gaṇhāmā’’ti. ‘‘Mahārāja, mahosadhapaṇḍitassa vasananagare rajjaṁ gaṇhituṁ na sakkhissāma.",
  "atk-s0514a2:2735_3": "So hi evaṁ ñāṇasampanno evaṁ upāyakusalo’’ti so vitthāretvā candamaṇḍalaṁ uṭṭhāpento",
  "atk-s0514a2:2735_4": "viya mahosadhassa guṇe kathesi. Ayañhi sayampi upāyakusalova, tasmā ‘‘mithilanagaraṁ",
  "atk-s0514a2:2735_5": "nāma deva appamattakaṁ, sakalajambudīpe rajjaṁ amhākaṁ pahoti, kiṁ no etenā’’ti upāyeneva",
  "atk-s0514a2:2735_6": "rājānaṁ sallakkhāpesi. Sesarājānopi ‘‘mayaṁ mithilarajjaṁ gahetvāva jayapānaṁ pivissāmā’’ti",
  "atk-s0514a2:2735_7": "vadanti. Kevaṭṭo tepi nivāretvā ‘‘videharajjaṁ gahetvā kiṁ karissāma, sopi rājā amhākaṁ",
  "atk-s0514a2:2735_8": "santakova, tasmā nivattathā’’ti te upāyeneva bodhesi. Te tassa vacanaṁ sutvā nivattiṁsu.",
  "atk-s0514a2:2735_9": "Mahāsattassa upanikkhittakapurisā sāsanaṁ pesayiṁsu ‘‘brahmadatto ekasatarājaparivuto",
  "atk-s0514a2:2735_10": "mithilaṁ āgacchantova nivattitvā attano nagarameva gato’’ti. Sopi tesaṁ ‘‘ito paṭṭhāya",
  "atk-s0514a2:2735_11": "tassa kiriyaṁ jānantū’’ti paṭipesesi. Brahmadattopi kevaṭṭena saddhiṁ ‘‘idāni kiṁ",
  "atk-s0514a2:2735_12": "karissāmī’’ti mantetvā ‘‘jayapānaṁ pivissāmā’’ti vutte uyyānaṁ alaṅkaritvā cāṭisatesu",
  "atk-s0514a2:2735_13": "cāṭisahassesu suraṁ ṭhapetha, nānāvidhāni ca macchamaṁsādīni upanethā’’ti sevake",
  "atk-s0514a2:2735_14": "āṇāpesi. Upanikkhittakapurisā taṁ pavattiṁ paṇḍitassa ārocesuṁ. Te pana ‘‘visena",
  "atk-s0514a2:2735_15": "suraṁ yojetvā rājāno māretukāmo’’ti na jāniṁsu. Mahāsatto pana suvapotakassa santikā",
  "atk-s0514a2:2735_16": "sutattā tathato jānitvā ‘‘nesaṁ surāpānadivasaṁ tathato jānitvā mama pesethā’’ti",
  "atk-s0514a2:2735_17": "paṭisāsanaṁ pesesi. Te tathā kariṁsu.",
  "atk-s0514a2:2736_0": "Paṇḍito ‘‘mādise dharamāne ettakānaṁ rājūnaṁ maraṇaṁ ayuttaṁ, avassayo nesaṁ bhavissāmī’’ti",
  "atk-s0514a2:2736_1": "cintetvā sahajātaṁ yodhasahassaṁ pakkosāpetvā ‘‘sammā, cūḷanibrahmadatto kira uyyānaṁ",
  "atk-s0514a2:2736_2": "alaṅkārāpetvā ekasatarājaparivuto suraṁ pātukāmo, tumhe tattha gantvā rājūnaṁ āsanesu",
  "atk-s0514a2:2736_3": "paññattesu kismiñci anisinneyeva ‘cūḷanibrahmadattassa anantaraṁ mahārahaṁ āsanaṁ",
  "atk-s0514a2:2736_4": "amhākaṁ raññova dethā’ti vadantā gahetvā tesaṁ purisehi ‘tumhe kassa purisā’ti vutte",
  "atk-s0514a2:2736_5": "‘videharājassā’ti vadeyyātha. Te tumhehi saddhiṁ ‘mayaṁ sattadivasasattamāsādhikāni",
  "atk-s0514a2:2736_6": "sattavassāni rajjaṁ gaṇhantā ekadivasampi videharājānaṁ na passāma, kiṁ rājā nāmesa,",
  "atk-s0514a2:2736_7": "gacchatha pariyante āsanaṁ gaṇhathā’ti vadantā kalahaṁ karissanti. Atha tumhe ‘ṭhapetvā",
  "atk-s0514a2:2736_8": "brahmadattaṁ añño amhākaṁ rañño uttaritaro idha natthī’ti kalahaṁ vaḍḍhetvā amhākaṁ",
  "atk-s0514a2:2736_9": "rañño āsanamattampi alabhantā ‘na dāni vo suraṁ pātuṁ macchamaṁsaṁ khādituṁ dassāmā’ti",
  "atk-s0514a2:2736_10": "nadantā vaggantā mahāghosaṁ karontā tesaṁ santāsaṁ janentā mahantehi leḍḍudaṇḍehi",
  "atk-s0514a2:2736_11": "sabbacāṭiyo bhinditvā macchamaṁsaṁ vippakiritvā aparibhogaṁ katvā javena senāya antaraṁ",
  "atk-s0514a2:2736_12": "pavisitvā devanagaraṁ paviṭṭhā asurā viya ulloḷaṁ uṭṭhāpetvā ‘mayaṁ mithilanagare",
  "atk-s0514a2:2736_13": "mahosadhapaṇḍitassa purisā, sakkontā amhe gaṇhathā’ti tumhākaṁ āgatabhāvaṁ jānāpetvā",
  "atk-s0514a2:2736_14": "āgacchathā’’ti pesesi. Te ‘‘sādhū’’ti tassa vacanaṁ sampaṭicchitvā vanditvā sannaddhapañcāvudhā",
  "atk-s0514a2:2736_15": "nikkhamitvā tattha gantvā nandanavanamiva alaṅkatauyyānaṁ pavisitvā samussitasetacchatte",
  "atk-s0514a2:2736_16": "ekasatarājapallaṅke ādiṁ katvā alaṅkatappaṭiyattaṁ sirivibhavaṁ disvā mahāsattena",
  "atk-s0514a2:2736_17": "vuttaniyāmeneva sabbaṁ katvā mahājanaṁ saṅkhobhetvā mithilābhimukhā pakkamiṁsu. Rājapurisāpi",
  "atk-s0514a2:2736_18": "taṁ pavattiṁ tesaṁ rājūnaṁ ārocesuṁ. Cūḷanibrahmadattopi ‘‘evarūpassa nāma me visayogassa",
  "atk-s0514a2:2736_19": "antarāyo kato’’ti kujjhi. Rājānopi ‘‘amhākaṁ jayapānaṁ pātuṁ nādāsī’’ti kujjhiṁsu.",
  "atk-s0514a2:2736_20": "Balakāyāpi ‘‘mayaṁ amūlakaṁ suraṁ pātuṁ na labhimhā’’ti kujjhiṁsu.",
  "atk-s0514a2:2737_0": "Cūḷanibrahmadatto te rājāno āmantetvā ‘‘etha, bho, mithilaṁ gantvā videharājassa",
  "atk-s0514a2:2737_1": "khaggena sīsaṁ chinditvā pādehi akkamitvā nisinnā jayapānaṁ pivissāma, senaṁ gamanasajjaṁ",
  "atk-s0514a2:2737_2": "karothā’’ti vatvā puna rahogato kevaṭṭassapi etamatthaṁ kathetvā ‘‘amhākaṁ evarūpassa",
  "atk-s0514a2:2737_3": "mantassa antarāyakaraṁ paccāmittaṁ gaṇhissāma, ekasatarājūnaṁ aṭṭhārasaakkhobhaṇisaṅkhāya",
  "atk-s0514a2:2737_4": "senāya parivutā gacchāma, etha, ācariyā’’ti āha. Brāhmaṇo attano paṇḍitabhāvena cintesi",
  "atk-s0514a2:2737_5": "‘‘mahosadhapaṇḍitaṁ jinituṁ nāma na sakkā, amhākaṁyeva lajjitabbaṁ bhavissati, nivattāpessāmi",
  "atk-s0514a2:2737_6": "na’’nti. Atha naṁ evamāha – ‘‘mahārāja, na esa videharājassa thāmo, mahosadhapaṇḍitassa",
  "atk-s0514a2:2737_7": "saṁvidhānametaṁ, mahānubhāvo panesa, tena rakkhitā mithilā sīharakkhitaguhā viya",
  "atk-s0514a2:2737_8": "na sakkā kenaci gahetuṁ, kevalaṁ amhākaṁ lajjanakaṁ bhavissati, alaṁ tattha gamanenā’’ti.",
  "atk-s0514a2:2737_9": "Rājā pana khattiyamānena issariyamadena matto hutvā ‘‘kiṁ so karissatī’’ti vatvā",
  "atk-s0514a2:2737_10": "ekasatarājaparivuto aṭṭhārasaakkhobhaṇisaṅkhāya senāya saddhiṁ nikkhami. Kevaṭṭopi",
  "atk-s0514a2:2737_11": "attano kathaṁ gaṇhāpetuṁ asakkonto ‘‘rañño paccanīkavutti nāma ayuttā’’ti tena saddhiṁyeva",
  "atk-s0514a2:2737_12": "nikkhami. Tepi yodhā ekaratteneva mithilaṁ patvā attanā katakiccaṁ paṇḍitassa kathayiṁsu.",
  "atk-s0514a2:2737_13": "Paṭhamaṁ upanikkhittakapurisāpissa sāsanaṁ pahiṇiṁsu. ‘‘Cūḷanibrahmadatto ‘videharājānaṁ",
  "atk-s0514a2:2737_14": "gaṇhissāmī’ti ekasatarājaparivuto āgacchati, paṇḍito appamatto hotu, ajja asukaṭṭhānaṁ",
  "atk-s0514a2:2737_15": "nāma āgato, ajja asukaṭṭhānaṁ, ajja nagaraṁ pāpuṇissatī’’ti paṇḍitassa nibaddhaṁ",
  "atk-s0514a2:2737_16": "pesentiyeva. Taṁ sutvā mahāsatto appamatto ahosi. Videharājā pana ‘‘brahmadatto kira",
  "atk-s0514a2:2737_17": "imaṁ nagaraṁ gahetuṁ āgacchatī’’ti paramparaghosena assosi.",
  "atk-s0514a2:2738_0": "Atha brahmadatto aggapadoseyeva ukkāsatasahassena dhāriyamānena āgantvā sakalanagaraṁ",
  "atk-s0514a2:2738_1": "parivāresi. Atha naṁ hatthipākārarathapākārādīhi parikkhipāpetvā tesu tesu ṭhānesu",
  "atk-s0514a2:2738_2": "balagumbaṁ ṭhapesi. Manussā unnādentā apphoṭentā seḷentā naccantā gajjantā tajjentā",
  "atk-s0514a2:2738_3": "mahāghosaṁ karontā aṭṭhaṁsu. Dīpobhāsena ceva alaṅkārobhāsena ca sakalasattayojanikā",
  "atk-s0514a2:2738_4": "mithilā ekobhāsā ahosi. Hatthiassarathatūriyānaṁ saddena pathaviyā bhijjanakālo viya",
  "atk-s0514a2:2738_5": "ahosi. Cattāro paṇḍitā ulloḷasaddaṁ sutvā ajānantā rañño santikaṁ gantvā ‘‘mahārāja,",
  "atk-s0514a2:2738_6": "ulloḷasaddo jāto, na kho pana mayaṁ jānāma, kiṁ nāmetaṁ, vīmaṁsituṁ vaṭṭatī’’ti āhaṁsu.",
  "atk-s0514a2:2738_7": "Taṁ sutvā rājā ‘‘cūḷanibrahmadatto nu kho āgato bhaveyyā’’ti sīhapañjaraṁ vivaritvā",
  "atk-s0514a2:2738_8": "olokento tassāgamanabhāvaṁ ñatvā bhītatasito ‘‘natthi amhākaṁ jīvitaṁ, sabbe no jīvitakkhayaṁ",
  "atk-s0514a2:2738_9": "pāpessatī’’ti tehi saddhiṁ sallapanto nisīdi. Mahāsatto pana tassāgatabhāvaṁ ñatvā",
  "atk-s0514a2:2738_10": "sīho viya achambhito sakalanagare ārakkhaṁ saṁvidahitvā ‘‘rājānaṁ assāsessāmī’’ti",
  "atk-s0514a2:2738_11": "rājanivesanaṁ abhiruhitvā ekamantaṁ aṭṭhāsi. Rājā taṁ disvāva paṭiladdhassāso hutvā",
  "atk-s0514a2:2738_12": "‘‘ṭhapetvā mama puttaṁ mahosadhapaṇḍitaṁ añño maṁ imamhā dukkhā mocetuṁ samattho",
  "atk-s0514a2:2738_13": "nāma natthī’’ti cintetvā tena saddhiṁ sallapanto āha –",
  "atk-s0514a2:2739": "590.",
  "atk-s0514a2:2740": " ‘‘Pañcālo sabbasenāya, brahmadattoyamāgato;",
  "atk-s0514a2:2741": "Sāyaṁ pañcāliyā senā, appameyyo mahosadha.",
  "atk-s0514a2:2742": "591.",
  "atk-s0514a2:2743": " ‘‘Vīthimatī pattimatī, sabbasaṅgāmakovidā;",
  "atk-s0514a2:2744": "Ohārinī saddavatī, bherisaṅkhappabodhanā.",
  "atk-s0514a2:2745": "592.",
  "atk-s0514a2:2746": " ‘‘Lohavijjālaṅkārābhā, dhajinī vāmarohinī;",
  "atk-s0514a2:2747": "Sippiyehi susampannā, sūrehi suppatiṭṭhitā.",
  "atk-s0514a2:2748": "593.",
  "atk-s0514a2:2749": " ‘‘Dasettha paṇḍitā āhu, bhūripaññā rahogamā;",
  "atk-s0514a2:2750": "Mātā ekādasī rañño, pañcāliyaṁ pasāsati.",
  "atk-s0514a2:2751": "594.",
  "atk-s0514a2:2752": " ‘‘Athetthekasataṁ khatyā, anuyantā yasassino;",
  "atk-s0514a2:2753": "Acchinnaraṭṭhā byathitā, pañcāliyaṁ vasaṁ gatā.",
  "atk-s0514a2:2754": "595.",
  "atk-s0514a2:2755": " ‘‘Yaṁvadā takkarā rañño, akāmā piyabhāṇino;",
  "atk-s0514a2:2756": "Pañcālamanuyāyanti, akāmā vasino gatā.",
  "atk-s0514a2:2757": "596.",
  "atk-s0514a2:2758": " ‘‘Tāya senāya mithilā, tisandhiparivāritā;",
  "atk-s0514a2:2759": "Rājadhānī videhānaṁ, samantā parikhaññati.",
  "atk-s0514a2:2760": "597.",
  "atk-s0514a2:2761": " ‘‘Uddhaṁ tārakajātāva, samantā parivāritā;",
  "atk-s0514a2:2762": "Mahosadha vijānāhi, kathaṁ mokkho bhavissatī’’ti.",
  "atk-s0514a2:2763_0": "Tattha sabbasenāyāti sabbāya ekasatarājanāyikāya aṭṭhārasaakkhobhaṇisaṅkhāya senāya",
  "atk-s0514a2:2763_1": "saddhiṁ āgato kira, tātāti vadati. Pañcāliyāti pañcālarañño santakā. Vīthimatīti",
  "atk-s0514a2:2763_2": "vīthiyā ānīte dabbasambhāre gahetvā vicarantena vaḍḍhakigaṇena samannāgatā. Pattimatīti",
  "atk-s0514a2:2763_3": "padasañcarena balakāyena samannāgatā. Sabbasaṅgāmakovidāti sabbasaṅgāme kusalā. Ohārinīti",
  "atk-s0514a2:2763_4": "parasenāya antaraṁ pavisitvā apaññāyantāva parasīsaṁ āharituṁ samatthā. Saddavatīti",
  "atk-s0514a2:2763_5": "dasahi saddehi avivittā. Bherisaṅkhappabodhanāti ‘‘etha yātha yujjhathā’’tiādīni",
  "atk-s0514a2:2763_6": "tattha vacībhedena jānāpetuṁ na sakkā, tādisāni panettha kiccāni bherisaṅkhasaddeheva",
  "atk-s0514a2:2763_7": "bodhentīti bherisaṅkhappabodhanā. Lohavijjālaṅkārābhāti ettha lohavijjāti lohasippāni.",
  "atk-s0514a2:2763_8": "Sattaratanapaṭimaṇḍitānaṁ kavacacammajālikāsīsakareṇikādīnaṁ etaṁ nāmaṁ. Alaṅkārāti",
  "atk-s0514a2:2763_9": "rājamahāmattādīnaṁ alaṅkārā. Tasmā lohavijjāhi ceva alaṅkārehi ca bhāsatīti lohavijjālaṅkārābhāti",
  "atk-s0514a2:2763_10": "ayamettha attho. Dhajinīti suvaṇṇādipaṭimaṇḍitehi nānāvatthasamujjalehi rathādīsu",
  "atk-s0514a2:2763_11": "samussitadhajehi samannāgatā. Vāmarohinīti hatthī ca asse ca ārohantā vāmapassena",
  "atk-s0514a2:2763_12": "ārohanti, tena ‘‘vāmarohinī’’ti vuccanti, tehi samannāgatā, aparimitahatthiassasamākiṇṇāti",
  "atk-s0514a2:2763_13": "attho. Sippiyehīti hatthisippaassasippādīsu aṭṭhārasasu sippesu nipphattiṁ pattehi",
  "atk-s0514a2:2763_14": "suṭṭhu samannāgatā susamākiṇṇā. Sūrehīti tāta, esā kira senā sīhasamānaparakkamehi",
  "atk-s0514a2:2763_15": "sūrayodhehi suppatiṭṭhitā.",
  "atk-s0514a2:2764_0": "Āhūti dasa kirettha senāya paṇḍitāti vadanti. Bhūripaññāti pathavisamāya vipulāya",
  "atk-s0514a2:2764_1": "paññāya samannāgatā. Rahogamāti raho gamanasīlā raho nisīditvā mantanasīlā. Te kira",
  "atk-s0514a2:2764_2": "ekāhadvīhaṁ cintetuṁ labhantā pathaviṁ parivattetuṁ ākāse gaṇhituṁ samatthā. Ekādasīti",
  "atk-s0514a2:2764_3": "tehi kira paṇḍitehi atirekatarapaññā pañcālarañño mātā. Sā tesaṁ ekādasī hutvā pañcāliyaṁ",
  "atk-s0514a2:2764_4": "senaṁ pasāsati anusāsati.",
  "atk-s0514a2:2765_0": "Ekadivasaṁ kireko puriso ekaṁ taṇḍulanāḷiñca puṭakabhattañca kahāpaṇasahassañca gahetvā",
  "atk-s0514a2:2765_1": "‘‘nadiṁ tarissāmī’’ti otiṇṇo nadimajjhaṁ patvā tarituṁ asakkonto tīre ṭhite manusse",
  "atk-s0514a2:2765_2": "evamāha – ‘‘ambho, mama hatthe ekā taṇḍulanāḷi puṭakabhattaṁ kahāpaṇasahassañca atthi,",
  "atk-s0514a2:2765_3": "ito yaṁ mayhaṁ ruccati, taṁ dassāmi. Yo sakkoti, so maṁ uttāretū’’ti. Atheko thāmasampanno",
  "atk-s0514a2:2765_4": "puriso gāḷhaṁ nivāsetvā nadiṁ ogāhetvā taṁ hatthe gahetvā paratīraṁ uttāretvā ‘‘dehi",
  "atk-s0514a2:2765_5": "me dātabba’’nti āha. ‘‘So taṇḍulanāḷiṁ vā puṭakabhattaṁ vā gaṇhāhī’’ti . ‘‘Samma,",
  "atk-s0514a2:2765_6": "ahaṁ jīvitaṁ agaṇetvā taṁ uttāresiṁ, na me etehi attho, kahāpaṇaṁ me dehī’’ti. Ahaṁ",
  "atk-s0514a2:2765_7": "‘‘ito mayhaṁ yaṁ ruccati, taṁ dassāmī’’ti avacaṁ, idāni mayhaṁ yaṁ ruccati, taṁ dammi,",
  "atk-s0514a2:2765_8": "icchanto gaṇhāti. So samīpe ṭhitassa ekassa kathesi. Sopi taṁ ‘‘esa attano ruccanakaṁ",
  "atk-s0514a2:2765_9": "tava deti, gaṇhā’’ti āha. So ‘‘ahaṁ na gaṇhissāmī’’ti taṁ ādāya vinicchayaṁ gantvā",
  "atk-s0514a2:2765_10": "vinicchayāmaccānaṁ ārocesi. Tepi sabbaṁ sutvā tathevāhaṁsu. So tesaṁ vinicchayena",
  "atk-s0514a2:2765_11": "atuṭṭho rañño santikaṁ gantvā tamatthaṁ ārocesi. Rājāpi vinicchayāmacce pakkosāpetvā",
  "atk-s0514a2:2765_12": "tesaṁ santike ubhinnaṁ vacanaṁ sutvā vinicchinituṁ ajānanto attano jīvitaṁ pahāya",
  "atk-s0514a2:2765_13": "nadiṁ otiṇṇaṁ parajjāpesi.",
  "atk-s0514a2:2766_0": "Tasmiṁ khaṇe rañño mātā calākadevī nāma avidūre nisinnā ahosi. Sā rañño dubbinicchitabhāvaṁ",
  "atk-s0514a2:2766_1": "ñatvā ‘‘tāta, imaṁ aḍḍaṁ ñatvāva suṭṭhu vinicchita’’nti āha. ‘‘Amma, ahaṁ ettakaṁ",
  "atk-s0514a2:2766_2": "jānāmi. Sace tumhe uttaritaraṁ jānātha, tumheva vinicchinathā’’ti. Sā ‘‘evaṁ karissāmī’’ti",
  "atk-s0514a2:2766_3": "vatvā taṁ purisaṁ pakkosāpetvā ‘‘ehi, tāta, tava hatthagatāni tīṇipi bhūmiyaṁ ṭhapehī’’ti",
  "atk-s0514a2:2766_4": "paṭipāṭiyā ṭhapāpetvā ‘‘tāta, tvaṁ udake vuyhamāno imassa kiṁ kathesī’’ti pucchitvā",
  "atk-s0514a2:2766_5": "‘‘idaṁ nāmayye’’ti vutte ‘‘tena hi tava ruccanakaṁ gaṇhā’’ti āha. So sahassatthavikaṁ",
  "atk-s0514a2:2766_6": "gaṇhi. Atha naṁ sā thokaṁ gatakāle pakkosāpetvā ‘‘tāta, sahassaṁ te ruccatī’’ti pucchitvā",
  "atk-s0514a2:2766_7": "‘‘āma, ruccatī’’ti vutte ‘‘tāta, tayā ‘ito yaṁ mayhaṁ ruccati, taṁ dassāmī’ti imassa",
  "atk-s0514a2:2766_8": "vuttaṁ, na vutta’’nti pucchitvā ‘‘vuttaṁ devī’’ti vutte ‘‘tena hi imaṁ sahassaṁ etassa",
  "atk-s0514a2:2766_9": "dehī’’ti vatvā dāpesi. So rodanto paridevanto adāsi. Tasmiṁ khaṇe rājā amaccā ca",
  "atk-s0514a2:2766_10": "tussitvā sādhukāraṁ pavattayiṁsu. Tato paṭṭhāya tassā paṇḍitabhāvo sabbattha pākaṭo",
  "atk-s0514a2:2766_11": "jāto. Taṁ sandhāya videharājā ‘‘mātā ekādasī rañño’’ti āha.",
  "atk-s0514a2:2767_0": "Khatyāti khattiyā. Acchinnaraṭṭhāti cūḷanibrahmadattena acchinditvā gahitaraṭṭhā.",
  "atk-s0514a2:2767_1": "Byathitāti maraṇabhayabhītā aññaṁ gahetabbagahaṇaṁ apassantā. Pañcāliyaṁ vasaṁ gatāti",
  "atk-s0514a2:2767_2": "etassa pañcālarañño vasaṁ gatāti attho. Sāmivacanatthe hi etaṁ upayogavacanaṁ. Yaṁvadā",
  "atk-s0514a2:2767_3": "takkarāti yaṁ mukhena vadanti, taṁ rañño kātuṁ sakkontāva. Vasino gatāti pubbe sayaṁvasino",
  "atk-s0514a2:2767_4": "idāni panassa vasaṁ gatāti attho. Tisandhīti paṭhamaṁ hatthipākārena parikkhittā,",
  "atk-s0514a2:2767_5": "tato rathapākārena, tato assapākārena, tato yodhapattipākārena parikkhittāti imehi",
  "atk-s0514a2:2767_6": "catūhi saṅkhepehi tisandhīhi parivāritā. Hatthirathānañhi antaraṁ eko sandhi, rathaassānaṁ",
  "atk-s0514a2:2767_7": "antaraṁ eko sandhi, assapattīnaṁ antaraṁ eko sandhi. Parikhaññatīti khanīyati. Imañhi",
  "atk-s0514a2:2767_8": "idāni uppāṭetvā gaṇhitukāmā viya samantato khananti. Uddhaṁ tārakajātāvāti tāta,",
  "atk-s0514a2:2767_9": "yāya senāya samantā parivāritā, sā anekasatasahassadaṇḍadīpikāhi uddhaṁ tārakajātā",
  "atk-s0514a2:2767_10": "viya khāyati. Vijānāhīti tāta mahosadhapaṇḍita, avīcito yāva bhavaggā añño tayā sadiso",
  "atk-s0514a2:2767_11": "upāyakusalo paṇḍito nāma natthi, paṇḍitabhāvo nāma evarūpesu ṭhānesu paññāyati, tasmā",
  "atk-s0514a2:2767_12": "tvameva jānāhi, kathaṁ amhākaṁ ito dukkhā pamokkho bhavissatīti.",
  "atk-s0514a2:2768_0": "Imaṁ rañño kathaṁ sutvā mahāsatto cintesi ‘‘ayaṁ rājā ativiya maraṇabhayabhīto, gilānassa",
  "atk-s0514a2:2768_1": "kho pana vejjo paṭisaraṇaṁ, chātassa bhojanaṁ, pipāsitassa pānīyaṁ, imassapi maṁ",
  "atk-s0514a2:2768_2": "ṭhapetvā aññaṁ paṭisaraṇaṁ natthi, assāsessāmi na’’nti. Atha mahāsatto manosilātale",
  "atk-s0514a2:2768_3": "nadanto sīho viya ‘‘mā bhāyi, mahārāja, rajjasukhaṁ anubhava, ahaṁ leḍḍuṁ",
  "atk-s0514a2:2769": "Gahetvā kākaṁ viya, dhanuṁ gahetvā makkaṭaṁ viya ca, imaṁ aṭṭhārasaakkhobhaṇisaṅkhaṁ senaṁ udare bandhasāṭakānampi assāmikaṁ katvā palāpessāmī’’ti vatvā navamaṁ gāthamāha –",
  "atk-s0514a2:2770": "598.",
  "atk-s0514a2:2771": " ‘‘Pāde deva pasārehi, bhuñja kāme ramassu ca;",
  "atk-s0514a2:2772": "Hitvā pañcāliyaṁ senaṁ, brahmadatto palāyitī’’ti.",
  "atk-s0514a2:2773_0": "Tassattho – ‘‘deva, tvaṁ yathāsukhaṁ attano rajjasukhasaṅkhāte te pāde pasārehi,",
  "atk-s0514a2:2773_1": "pasārento ca saṅgāme cittaṁ akatvā bhuñja, kāme ramassu ca, esa brahmadatto imaṁ",
  "atk-s0514a2:2773_2": "senaṁ chaḍḍetvā palāyissatī’’ti.",
  "atk-s0514a2:2774_0": "Evaṁ paṇḍito rājānaṁ samassāsetvā vanditvā rājanivesanā nikkhamitvā nagare chaṇabheriṁ",
  "atk-s0514a2:2774_1": "carāpetvā nāgare āha – ‘‘ambho, tumhe mā cintayittha, sattāhaṁ mālāgandhavilepanapānabhojanādīni",
  "atk-s0514a2:2774_2": "sampādetvā chaṇakīḷaṁ paṭṭhapetha. Tattha tattha manussā yathārūpaṁ mahāpānaṁ pivantu,",
  "atk-s0514a2:2774_3": "gandhabbaṁ karontu, vādentu vaggantu seḷentu nadantu naccantu gāyantu apphoṭentu,",
  "atk-s0514a2:2774_4": "paribbayo pana vo mama santakova hotu, ahaṁ mahosadhapaṇḍito nāma, passissatha me",
  "atk-s0514a2:2774_5": "ānubhāva’’nti. Te tathā kariṁsu. Tadā gītavāditādisaddaṁ bahinagare ṭhitā suṇanti,",
  "atk-s0514a2:2774_6": "cūḷadvārena manussā nagaraṁ pavisanti. Ṭhapetvā paṭisattuṁ diṭṭhaṁ diṭṭhaṁ na gaṇhanti,",
  "atk-s0514a2:2774_7": "tasmā sañcāro na chijjati, nagaraṁ paviṭṭhamanussā chaṇakīḷanissitaṁ janaṁ passanti.",
  "atk-s0514a2:2775_0": "Cūḷanibrahmadattopi nagare kolāhalaṁ sutvā amacce evamāha – ‘‘ambho, amhesu aṭṭhārasaakkhobhaṇiyā",
  "atk-s0514a2:2775_1": "senāya nagaraṁ parivāretvā ṭhitesu nagaravāsīnaṁ bhayaṁ vā sārajjaṁ vā natthi, ānanditā",
  "atk-s0514a2:2775_2": "somanassappattā apphoṭenti nadanti seḷenti naccanti gāyanti, kiṁ nāmeta’’nti? Atha",
  "atk-s0514a2:2775_3": "naṁ upanikkhittakapurisā musāvādaṁ katvā evamāhaṁsu ‘‘deva, mayaṁ ekena kammena cūḷadvārena",
  "atk-s0514a2:2775_4": "nagaraṁ pavisitvā chaṇanissitaṁ mahājanaṁ disvā pucchimhā ‘ambho , sakalajambudīparājāno",
  "atk-s0514a2:2775_5": "āgantvā tumhākaṁ nagaraṁ parikkhipitvā ṭhitā, tumhe pana atipamattā, kiṁ nāmeta’nti?",
  "atk-s0514a2:2775_6": "Te evamāhaṁsu ‘ambho, amhākaṁ rañño kumārakāle eko manoratho ahosi sakalajambudīparājūhi",
  "atk-s0514a2:2775_7": "nagare parivārite chaṇaṁ karissāmīti, tassa ajja manoratho matthakaṁ patto, tasmā",
  "atk-s0514a2:2775_8": "chaṇabheriṁ carāpetvā sayaṁ mahātale mahāpānaṁ pivatī’’’ti.",
  "atk-s0514a2:2776_0": "Rājā tesaṁ kathaṁ sutvā kujjhitvā senaṁ āṇāpesi – ‘‘bhonto, gacchatha, khippaṁ ito",
  "atk-s0514a2:2776_1": "cito ca nagaraṁ avattharitvā parikhaṁ bhinditvā pākāraṁ maddantā dvāraṭṭālake bhindantā",
  "atk-s0514a2:2776_2": "nagaraṁ pavisitvā sakaṭehi kumbhaṇḍāni viya mahājanassa sīsāni gaṇhatha, videharañño",
  "atk-s0514a2:2776_3": "sīsaṁ āharathā’’ti. Taṁ sutvā sūrayodhā nānāvudhahatthā dvārasamīpaṁ gantvā paṇḍitassa",
  "atk-s0514a2:2776_4": "purisehi sakkharavālukakalalasiñcanapāsāṇapatanādīhi upaddutā paṭikkamanti. ‘‘Pākāraṁ",
  "atk-s0514a2:2776_5": "bhindissāmā’’ti parikhaṁ otiṇṇepi antaraṭṭālakesu ṭhitā ususattitomarādīhi vijjhantā",
  "atk-s0514a2:2776_6": "mahāvināsaṁ pāpenti. Paṇḍitassa yodhā cūḷanibrahmadattassa yodhe hatthavikārādīni",
  "atk-s0514a2:2776_7": "dassetvā nānappakārehi akkosanti paribhāsanti tajjenti. ‘‘Tumhe kilamantā bhattaṁ",
  "atk-s0514a2:2776_8": "alabhantā thokaṁ pivissatha khādissathā’’ti surāpiṭṭhakāni ceva macchamaṁsasūlāni",
  "atk-s0514a2:2776_9": "ca pasāretvā sayameva pivanti khādanti, anupākāre caṅkamanti. Itare kiñci kātuṁ asakkontā",
  "atk-s0514a2:2776_10": "cūḷanibrahmadattassa santikaṁ gantvā ‘‘deva, ṭhapetvā iddhimante aññehi niddharituṁ",
  "atk-s0514a2:2776_11": "na sakkā’’ti vadiṁsu.",
  "atk-s0514a2:2777_0": "Rājā catupañcāhaṁ vasitvā gahetabbayuttakaṁ apassanto kevaṭṭaṁ pucchi ‘‘ācariya,",
  "atk-s0514a2:2777_1": "nagaraṁ gaṇhituṁ na sakkoma, ekopi upasaṅkamituṁ samattho natthi, kiṁ kātabba’’nti.",
  "atk-s0514a2:2777_2": "Kevaṭṭo ‘‘hotu, mahārāja, nagaraṁ nāma bahiudakaṁ hoti, udakakkhayena naṁ gaṇhissāma,",
  "atk-s0514a2:2777_3": "manussā udakena kilamantā dvāraṁ vivarissantī’’ti āha. So ‘‘attheso upāyo’’ti sampaṭicchi.",
  "atk-s0514a2:2777_4": "Tato paṭṭhāya udakaṁ pavesetuṁ na denti. Paṇḍitassa upanikkhittakapurisā paṇṇaṁ likhitvā",
  "atk-s0514a2:2777_5": "kaṇḍe bandhitvā taṁ pavattiṁ pesesuṁ. Tenapi paṭhamameva āṇattaṁ ‘‘yo yo kaṇḍe paṇṇaṁ",
  "atk-s0514a2:2777_6": "passati, so so me āharatū’’ti. Atheko puriso taṁ disvā paṇḍitassa dassesi. So taṁ",
  "atk-s0514a2:2777_7": "pavattiṁ ñatvā ‘‘na me paṇḍitabhāvaṁ jānantī’’ti saṭṭhihatthaṁ veḷuṁ dvidhā phāletvā",
  "atk-s0514a2:2777_8": "parisuddhaṁ sodhāpetvā puna ekato katvā cammena bandhitvā upari kalalena makkhetvā",
  "atk-s0514a2:2777_9": "himavantato iddhimantatāpasehi ānītaṁ kudrūsakumudabījaṁ pokkharaṇitīre kalalesu",
  "atk-s0514a2:2777_10": "ropāpetvā upari veḷuṁ ṭhapāpetvā udakassa pūrāpesi. Ekaratteneva vaḍḍhitvā pupphaṁ",
  "atk-s0514a2:2777_11": "veḷumatthakato uggantvā ratanamattaṁ aṭṭhāsi.",
  "atk-s0514a2:2778_0": "Atha naṁ uppāṭetvā ‘‘idaṁ cūḷanibrahmadattassa dethā’’ti attano purisānaṁ dāpesi.",
  "atk-s0514a2:2778_1": "Te tassa daṇḍakaṁ valayaṁ katvā ‘‘ambho, brahmadattassa pādamūlikā chātakena mā marittha,",
  "atk-s0514a2:2778_2": "gaṇhathetaṁ uppalaṁ piḷandhitvā daṇḍakaṁ kucchipūraṁ khādathā’’ti vatvā khipiṁsu.",
  "atk-s0514a2:2778_3": "Tameko paṇḍitassa upanikkhittakapuriso uṭṭhāya gaṇhi, atha taṁ rañño santikaṁ āharitvā",
  "atk-s0514a2:2778_4": "‘‘passatha, deva, imassa daṇḍakaṁ, na no ito pubbe evaṁ dīghadaṇḍako diṭṭhapubbo’’ti",
  "atk-s0514a2:2778_5": "vatvā ‘‘minatha na’’nti vutte paṇḍitassa purisā saṭṭhihatthaṁ daṇḍakaṁ asītihatthaṁ",
  "atk-s0514a2:2778_6": "katvā miniṁsu. Puna raññā ‘‘katthetaṁ jāta’’nti vutte eko musāvādaṁ katvā evamāha",
  "atk-s0514a2:2778_7": "– ‘‘deva, ahaṁ ekadivasaṁ pipāsito hutvā ‘suraṁ pivissāmī’ti cūḷadvārena nagaraṁ",
  "atk-s0514a2:2778_8": "paviṭṭho, nāgarānaṁ udakakīḷatthāya kataṁ mahāpokkharaṇiṁ passiṁ, mahājano nāvāya",
  "atk-s0514a2:2778_9": "nisīditvā pupphāni gaṇhāti. Tattha idaṁ tīrappadese jātaṁ, gambhīraṭṭhāne jātassa",
  "atk-s0514a2:2778_10": "pana daṇḍako satahattho bhavissatī’’ti.",
  "atk-s0514a2:2779_0": "Taṁ sutvā rājā kevaṭṭaṁ āha – ‘‘ācariya, na sakkā udakakkhayena idaṁ gaṇhituṁ, harathekaṁ",
  "atk-s0514a2:2779_1": "upāya’’nti. ‘‘Tena hi, deva, dhaññakkhayena gaṇhissāma, nagaraṁ nāma bahidhaññaṁ",
  "atk-s0514a2:2779_2": "hotī’’ti. Evaṁ hotu ācariyāti, paṇḍito purimanayeneva taṁ pavattiṁ ñatvā ‘‘na me",
  "atk-s0514a2:2779_3": "kevaṭṭabrāhmaṇo paṇḍitabhāvaṁ jānātī’’ti anupākāramatthake kalalaṁ katvā vīhiṁ tattha",
  "atk-s0514a2:2779_4": "ropāpesi. Bodhisattānaṁ adhippāyo nāma samijjhatīti vīhī ekaratteneva vuṭṭhāya pākāramatthake",
  "atk-s0514a2:2779_5": "nīlā hutvā paññāyanti. Taṁ disvā cūḷanibrahmadatto ‘‘ambho, kimetaṁ pākāramatthake",
  "atk-s0514a2:2779_6": "nīlaṁ hutvā paññāyatī’’ti pucchi. Paṇḍitassa upanikkhittakapuriso rañño vacanaṁ mukhato",
  "atk-s0514a2:2779_7": "jivhaṁ luñcanto viya gahetvā ‘‘deva, gahapatiputto mahosadhapaṇḍito anāgatabhayaṁ",
  "atk-s0514a2:2779_8": "disvā pubbeva raṭṭhato dhaññaṁ āharāpetvā koṭṭhāgārādīni pūrāpetvā sesadhaññaṁ pākārapasse",
  "atk-s0514a2:2779_9": "nikkhipāpesi. Te kira vīhayo ātapena sukkhantā vassena tementā tattheva sassaṁ janesuṁ.",
  "atk-s0514a2:2779_10": "Ahaṁ ekadivasaṁ ekena kammena cūḷadvārena pavisitvā pākāramatthake vīhirāsito vīhiṁ",
  "atk-s0514a2:2779_11": "hatthena gahetvā vīthiyaṁ chaḍḍente passiṁ. Atha te maṁ parihāsantā ‘chātosi maññe,",
  "atk-s0514a2:2779_12": "vīhiṁsāṭakadasante bandhitvā tava gehaṁ haritvā koṭṭetvā pacāpetvā bhuñjāhī’ti vadiṁsū’’ti ārocesi.",
  "atk-s0514a2:2780_0": "Taṁ sutvā rājā kevaṭṭaṁ ‘‘ācariya, dhaññakkhayenapi gaṇhituṁ na sakkā, ayampi anupāyo’’ti",
  "atk-s0514a2:2780_1": "āha. ‘‘Tena hi, deva, dārukkhayena gaṇhissāma, nagaraṁ nāma bahidārukaṁ hotī’’ti.",
  "atk-s0514a2:2780_2": "‘‘Evaṁ hotu, ācariyā’’ti. Paṇḍito purimanayeneva taṁ pavattiṁ ñatvā pākāramatthake",
  "atk-s0514a2:2780_3": "vīhiṁ atikkamitvā paññāyamānaṁ dārurāsiṁ kāresi. Paṇḍitassa manussā cūḷanibrahmadattassa",
  "atk-s0514a2:2780_4": "purisehi saddhiṁ parihāsaṁ karontā ‘‘sace chātattha, yāgubhattaṁ pacitvā bhuñjathā’’ti",
  "atk-s0514a2:2780_5": "mahantamahantāni dārūni khipiṁsu. Rājā ‘‘pākāramatthakena dārūni paññāyanti, kimeta’’nti",
  "atk-s0514a2:2780_6": "pucchitvā ‘‘deva, gahapatiputto kira mahosadhapaṇḍito anāgatabhayaṁ disvā dārūni",
  "atk-s0514a2:2780_7": "āharāpetvā kulānaṁ pacchāgehesu ṭhapāpetvā atirekāni pākāraṁ nissāya ṭhapāpesī’’ti",
  "atk-s0514a2:2780_8": "upanikkhittakānaññeva santikā vacanaṁ sutvā kevaṭṭaṁ āha – ‘‘ācariya, dārukkhayenapi",
  "atk-s0514a2:2780_9": "na sakkā amhehi gaṇhituṁ, āharathekaṁ upāya’’nti. ‘‘Mā cintayittha, mahārāja, añño",
  "atk-s0514a2:2780_10": "upāyo atthī’’ti. ‘‘Ācariya, kiṁ upāyo nāmesa, nāhaṁ tava upāyassa antaṁ passāmi,",
  "atk-s0514a2:2780_11": "na sakkā amhehi vedehaṁ gaṇhituṁ, amhākaṁ nagarameva gamissāmā’’ti. ‘‘Deva, ‘cūḷanibrahmadatto",
  "atk-s0514a2:2780_12": "ekasatakhattiyehi saddhiṁ vedehaṁ gaṇhituṁ nāsakkhī’ti amhākaṁ lajjanakaṁ bhavissati,",
  "atk-s0514a2:2780_13": "kiṁ pana mahosadhova paṇḍito, ahampi paṇḍitoyeva, ekaṁ lesaṁ karissāmī’’ti. ‘‘Kiṁ",
  "atk-s0514a2:2780_14": "leso nāma, ācariyā’’ti. ‘‘Dhammayuddhaṁ nāma karissāma, devā’’ti. ‘‘Kimetaṁ dhammayuddhaṁ",
  "atk-s0514a2:2780_15": "nāmā’’ti? ‘‘Mahārāja na senā yujjhissanti, dvinnaṁ pana rājūnaṁ dve paṇḍitā ekaṭṭhāne",
  "atk-s0514a2:2780_16": "bhavissanti. Tesu yo vandissati, tassa parājayo bhavissati. Mahosadho pana imaṁ mantaṁ",
  "atk-s0514a2:2780_17": "na jānāti, ahaṁ mahallako, so daharo, maṁ disvāva vandissati, tadā videho parājito",
  "atk-s0514a2:2780_18": "nāma bhavissati, atha mayaṁ videhaṁ parājetvā attano nagarameva gamissāma, evaṁ no",
  "atk-s0514a2:2780_19": "lajjanakaṁ na bhavissati. Idaṁ dhammayuddhaṁ nāmā’’ti.",
  "atk-s0514a2:2781_0": "Paṇḍito tampi rahassaṁ purimanayeneva ñatvā ‘‘sace kevaṭṭassa parajjāmi, nāhaṁ paṇḍitosmī’’ti",
  "atk-s0514a2:2781_1": "cintesi. Cūḷanibrahmadattopi ‘‘sobhano, ācariya, upāyo’’ti vatvā ‘‘sve dhammayuddhaṁ",
  "atk-s0514a2:2781_2": "bhavissati, dvinnampi paṇḍitānaṁ dhammena jayaparājayo bhavissati. Yo dhammayuddhaṁ",
  "atk-s0514a2:2781_3": "na karissati, sopi parājito nāma bhavissatī’’ti paṇṇaṁ likhāpetvā cūḷadvārena vedehassa",
  "atk-s0514a2:2781_4": "pesesi. Taṁ sutvā vedeho paṇḍitaṁ pakkosāpetvā tamatthaṁ ācikkhi. Taṁ pavattiṁ sutvā",
  "atk-s0514a2:2781_5": "paṇḍito ‘‘sādhu, deva, sve pātova pacchimadvāre dhammayuddhamaṇḍalaṁ sajjessanti,",
  "atk-s0514a2:2781_6": "‘dhammayuddhamaṇḍalaṁ āgacchatū’ti pesethā’’ti āha. Taṁ sutvā rājā āgatadūtasseva",
  "atk-s0514a2:2781_7": "hatthe paṇṇakaṁ adāsi. Paṇḍito punadivase ‘‘kevaṭṭasseva parājayo hotū’’ti pacchimadvāre",
  "atk-s0514a2:2781_8": "dhammayuddhamaṇḍalaṁ sajjāpesi. Tepi kho ekasatapurisā ‘‘ko jānāti, kiṁ bhavissatī’’ti",
  "atk-s0514a2:2781_9": "paṇḍitassa ārakkhatthāya kevaṭṭaṁ parivārayiṁsu. Tepi ekasatarājāno dhammayuddhamaṇḍalaṁ",
  "atk-s0514a2:2781_10": "gantvā pācīnadisaṁ olokentā aṭṭhaṁsu, tathā kevaṭṭabrāhmaṇopi.",
  "atk-s0514a2:2782_0": "Bodhisatto pana pātova gandhodakena nhatvā satasahassagghanakaṁ kāsikavatthaṁ nivāsetvā",
  "atk-s0514a2:2782_1": "sabbālaṅkārapaṭimaṇḍito nānaggarasabhojanaṁ bhuñjitvā mahantena parivārena rājadvāraṁ",
  "atk-s0514a2:2782_2": "gantvā ‘‘pavisatu me putto’’ti vutte pavisitvā rājānaṁ vanditvā ekamantaṁ ṭhatvā",
  "atk-s0514a2:2782_3": "‘‘kuhiṁ gamissasi, tātā’’ti vutte ‘‘dhammayuddhamaṇḍalaṁ gamissāmī’’ti āha. ‘‘Kiṁ",
  "atk-s0514a2:2782_4": "laddhuṁ vaṭṭatī’’ti? ‘‘Deva, kevaṭṭabrāhmaṇaṁ maṇiratanena vañcetukāmomhi, aṭṭhavaṅkaṁ",
  "atk-s0514a2:2782_5": "maṇiratanaṁ laddhuṁ vaṭṭatī’’ti. ‘‘Gaṇha, tātā’’ti. So taṁ gahetvā rājānaṁ vanditvā",
  "atk-s0514a2:2782_6": "rājanivesanā otiṇṇo sahajātehi yodhasahassehi parivuto navutikahāpaṇasahassagghanakaṁ",
  "atk-s0514a2:2782_7": "setasindhavayuttaṁ rathavaramāruyha pātarāsavelāya dvārasamīpaṁ pāpuṇi. Kevaṭṭo pana",
  "atk-s0514a2:2782_8": "‘‘idāni āgamissati, idāni āgamissatī’’ti tassāgamanaṁ olokentoyeva aṭṭhāsi, olokanena",
  "atk-s0514a2:2782_9": "dīghagīvataṁ patto viya ahosi, sūriyatejena sedā muccanti. Mahāsattopi mahāparivāratāya",
  "atk-s0514a2:2782_10": "mahāsamuddo viya ajjhottharanto kesarasīho viya achambhito vigatalomahaṁso dvāraṁ",
  "atk-s0514a2:2782_11": "vivarāpetvā nagarā nikkhamma rathā oruyha sīho viya vijambhamāno pāyāsi. Ekasatarājānopi",
  "atk-s0514a2:2782_12": "tassa rūpasiriṁ disvā ‘‘esa kira sirivaḍḍhanaseṭṭhiputto mahosadhapaṇḍito paññāya",
  "atk-s0514a2:2782_13": "sakalajambudīpe adutiyo’’ti ukkuṭṭhisahassāni pavattayiṁsu.",
  "atk-s0514a2:2783_0": "Sopi marugaṇaparivuto viya sakko anomena sirivibhavena taṁ maṇiratanaṁ hatthena gahetvā",
  "atk-s0514a2:2783_1": "kevaṭṭābhimukho agamāsi. Kevaṭṭopi taṁ disvāva sakabhāvena saṇṭhātuṁ asakkonto paccuggamanaṁ",
  "atk-s0514a2:2783_2": "katvā evamāha – ‘‘paṇḍita mahosadha, mayaṁ dve paṇḍitā, amhākaṁ tumhe nissāya ettakaṁ",
  "atk-s0514a2:2783_3": "kālaṁ vasantānaṁ tumhehi paṇṇākāramattampi na pesitapubbaṁ, kasmā evamakatthā’’ti?",
  "atk-s0514a2:2783_4": "Atha naṁ mahāsatto ‘‘paṇḍita, tumhākaṁ anucchavikaṁ paṇṇākāraṁ olokentā ajja mayaṁ",
  "atk-s0514a2:2783_5": "imaṁ maṇiratanaṁ labhimhā, handa, imaṁ maṇiratanaṁ gaṇhatha, evarūpaṁ nāma aññaṁ",
  "atk-s0514a2:2783_6": "maṇiratanaṁ natthī’’ti āha. So tassa hatthe jalamānaṁ maṇiratanaṁ disvā ‘‘dātukāmo",
  "atk-s0514a2:2783_7": "me bhavissatī’’ti cintetvā ‘‘tena hi, paṇḍita, dehī’’ti hatthaṁ pasāresi. Mahāsatto",
  "atk-s0514a2:2783_8": "‘‘gaṇhāhi, ācariyā’’ti khipitvā pasāritahatthassa aṅgulīsu pātesi. Brāhmaṇo garuṁ",
  "atk-s0514a2:2783_9": "maṇiratanaṁ aṅgulīhi dhāretuṁ nāsakkhi. Maṇiratanaṁ parigaḷitvā mahāsattassa pādamūle",
  "atk-s0514a2:2783_10": "pati. Brāhmaṇo lobhena ‘‘gaṇhissāmi na’’nti tassa pādamūle oṇato ahosi. Athassa mahāsatto",
  "atk-s0514a2:2783_11": "uṭṭhātuṁ adatvā ekena hatthena khandhaṭṭhike, ekena piṭṭhikacchāyaṁ gahetvā ‘‘uṭṭhetha",
  "atk-s0514a2:2783_12": "ācariya, uṭṭhetha ācariya, ahaṁ atidaharo tumhākaṁ nattumatto, mā maṁ vandathā’’ti",
  "atk-s0514a2:2783_13": "vadanto aparāparaṁ katvā mukhaṁ bhūmiyaṁ ghaṁsitvā lohitamakkhitaṁ katvā ‘‘andhabāla,",
  "atk-s0514a2:2783_14": "tvaṁ mama santikā vandanaṁ paccāsīsasī’’ti gīvāyaṁ gahetvā khipi. So usabhamatte",
  "atk-s0514a2:2783_15": "ṭhāne patitvā uṭṭhāya palāyi. Maṇiratanaṁ pana mahāsattassa manussāyeva gaṇhiṁsu.",
  "atk-s0514a2:2784_0": "Bodhisattassa pana ‘‘uṭṭhetha ācariya, uṭṭhetha ācariya, mā maṁ vandathā’’ti vacīghoso",
  "atk-s0514a2:2784_1": "sakalaparisaṁ chādetvā aṭṭhāsi. ‘‘Kevaṭṭabrāhmaṇo mahosadhassa pāde vandatī’’ti purisāpissa",
  "atk-s0514a2:2784_2": "ekappahāreneva unnādādīni akaṁsu. Brahmadattaṁ ādiṁ katvā sabbepi te rājāno kevaṭṭaṁ",
  "atk-s0514a2:2784_3": "mahāsattassa pādamūle oṇataṁ addasaṁsuyeva. Te ‘‘amhākaṁ paṇḍitena mahosadho vandito,",
  "atk-s0514a2:2784_4": "idāni parājitamhā, na no jīvitaṁ dassatī’’ti attano attano asse abhiruhitvā uttarapañcālābhimukhā",
  "atk-s0514a2:2784_5": "palāyituṁ ārabhiṁsu. Te palāyante disvā bodhisattassa purisā ‘‘cūḷanibrahmadatto",
  "atk-s0514a2:2784_6": "ekasatakhattiye gahetvā palāyatī’’ti puna ukkuṭṭhimakaṁsu. Taṁ sutvā te rājāno maraṇabhayabhītā",
  "atk-s0514a2:2784_7": "bhiyyosomattāya palāyantā senaṅgaṁ bhindiṁsu. Bodhisattassa purisāpi nadantā vaggantā",
  "atk-s0514a2:2784_8": "suṭṭhutaraṁ kolāhalamakaṁsu . Mahāsatto senaṅgaparivuto nagarameva pāvisi. Cūḷanibrahmadattassa",
  "atk-s0514a2:2784_9": "senāpi tiyojanamattaṁ pakkhandi.",
  "atk-s0514a2:2785_0": "Kevaṭṭo assaṁ abhiruyha nalāṭe lohitaṁ puñchamāno senaṁ patvā assapiṭṭhiyaṁ nisinnova",
  "atk-s0514a2:2785_1": "‘‘bhonto mā palāyatha, bhonto mā palāyatha, nāhaṁ gahapatiputtaṁ vandāmi, tiṭṭhatha",
  "atk-s0514a2:2785_2": "tiṭṭhathā’’ti āha. Senā asaddahantā aṭṭhatvā āgacchantaṁ kevaṭṭaṁ akkosantā paribhāsantā",
  "atk-s0514a2:2785_3": "‘‘pāpadhamma duṭṭhabrāhmaṇa, ‘dhammayuddhaṁ nāma karissāmī’ti vatvā nattumattaṁ appahontampi",
  "atk-s0514a2:2785_4": "vandati, natthi tava kattabba’’nti kathaṁ asuṇantā viya gacchanteva. So vegena gantvā",
  "atk-s0514a2:2785_5": "senaṁ pāpuṇitvā ‘‘bhonto vacanaṁ saddahatha mayhaṁ, nāhaṁ taṁ vandāmi, maṇiratanena",
  "atk-s0514a2:2785_6": "maṁ vañcesī’’ti sabbepi te rājāno nānākāraṇehi sambodhetvā attano kathaṁ gaṇhāpetvā",
  "atk-s0514a2:2785_7": "tathā bhinnaṁ senaṁ paṭinivattesi. Sā pana tāva mahatī senā sace ekekapaṁsumuṭṭhiṁ",
  "atk-s0514a2:2785_8": "vā ekekaleḍḍuṁ vā gahetvā nagarābhimukhā khipeyya, parikhaṁ pūretvā pākārappamāṇā",
  "atk-s0514a2:2785_9": "rāsi bhaveyya. Bodhisattānaṁ pana adhippāyo nāma samijjhatiyeva, tasmā ekopi paṁsumuṭṭhiṁ",
  "atk-s0514a2:2785_10": "vā leḍḍuṁ vā nagarābhimukhaṁ khipanto nāma nāhosi. Sabbepi te nivattitvā attano attano",
  "atk-s0514a2:2785_11": "khandhāvāraṭṭhānameva paccāgamiṁsu .",
  "atk-s0514a2:2786_0": "Rājā kevaṭṭaṁ pucchi ‘‘kiṁ karoma, ācariyā’’ti. ‘‘Deva, kassaci cūḷadvārena nikkhamituṁ",
  "atk-s0514a2:2786_1": "adatvā sañcāraṁ chindāma, manussā nikkhamituṁ alabhantā ukkaṇṭhitvā dvāraṁ vivarissanti,",
  "atk-s0514a2:2786_2": "atha mayaṁ paccāmittaṁ gaṇhissāmā’’ti. Paṇḍito taṁ pavattiṁ purimanayeneva ñatvā",
  "atk-s0514a2:2786_3": "cintesi ‘‘imesu ciraṁ idheva vasantesu phāsukaṁ nāma natthi. Upāyeneva te palāpetuṁ",
  "atk-s0514a2:2786_4": "vaṭṭatī’’ti. So ‘‘mantena te palāpessāmī’’ti ekaṁ mantakusalaṁ upadhārento anukevaṭṭaṁ",
  "atk-s0514a2:2786_5": "nāma brāhmaṇaṁ disvā taṁ pakkosāpetvā ‘‘ācariya, amhākaṁ ekaṁ kammaṁ niddharituṁ",
  "atk-s0514a2:2786_6": "vaṭṭatī’’ti āha. ‘‘Kiṁ karoma, paṇḍita, vadehī’’ti. ‘‘Ācariya, tumhe anupākāre ṭhatvā",
  "atk-s0514a2:2786_7": "amhākaṁ manussānaṁ pamādaṁ oloketvā antarantarā brahmadattassa manussānaṁ pūvamacchamaṁsādīni",
  "atk-s0514a2:2786_8": "khipitvā ‘‘ambho, idañcidañca khādatha mā ukkaṇṭhatha, aññaṁ katipāhaṁ vasituṁ vāyamatha,",
  "atk-s0514a2:2786_9": "nagaravāsino pañjare baddhakukkuṭā viya ukkaṇṭhitā nacirasseva vo dvāraṁ vivarissanti.",
  "atk-s0514a2:2786_10": "Atha tumhe vedehañca duṭṭhagahapatiputtañca gaṇhissathā’’ti vadeyyātha . Amhākaṁ",
  "atk-s0514a2:2786_11": "manussā taṁ kathaṁ sutvā tumhe akkositvā tajjetvā brahmadattassa manussānaṁ passantānaññeva",
  "atk-s0514a2:2786_12": "tumhe hatthapādesu gahetvā veḷupesikādīhi paharantā viya hutvā kese ohāretvā pañca",
  "atk-s0514a2:2786_13": "cūḷā gāhāpetvā iṭṭhakacuṇṇena okirāpetvā kaṇavīramālaṁ kaṇṇe katvā katipayapahāre",
  "atk-s0514a2:2786_14": "datvā piṭṭhiyaṁ rājiyo dassetvā pākāraṁ āropetvā sikkāya pakkhipitvā yottena otāretvā",
  "atk-s0514a2:2786_15": "‘‘gaccha mantabhedaka, corā’’ti cūḷanibrahmadattassa manussānaṁ dassanti. Te taṁ",
  "atk-s0514a2:2786_16": "rañño santikaṁ ānessanti. Rājā taṁ disvā ‘‘ko te aparādho’’ti pucchissati. Athassa",
  "atk-s0514a2:2786_17": "evaṁ vadeyyātha ‘‘mahārāja, mayhaṁ pubbe yaso mahanto, gahapatiputto mantabhedako’’ti",
  "atk-s0514a2:2786_18": "maṁ kujjhitvā rañño kathetvā sabbaṁ me vibhavaṁ acchindi, ‘‘ahaṁ mama yasabhedakassa",
  "atk-s0514a2:2786_19": "gahapatiputtassa sīsaṁ gaṇhāpessāmī’’ti tumhākaṁ manussānaṁ ukkaṇṭhitamocanena etesaṁ",
  "atk-s0514a2:2786_20": "ṭhitānaṁ khādanīyaṁ vā bhojanīyaṁ vā demi. Ettakena maṁ porāṇaveraṁ hadaye katvā",
  "atk-s0514a2:2786_21": "imaṁ byasanaṁ pāpesi. ‘‘Taṁ sabbaṁ tumhākaṁ manussā jānanti, mahārājā’’ti nānappakārehi",
  "atk-s0514a2:2786_22": "taṁ saddahāpetvā vissāse uppanne vadeyyātha ‘‘mahārāja, tumhe mamaṁ laddhakālato",
  "atk-s0514a2:2786_23": "paṭṭhāya mā cintayittha. Idāni vedehassa ca gahapatiputtassa ca jīvitaṁ natthi, ahaṁ",
  "atk-s0514a2:2786_24": "imasmiṁ nagare pākārassa thiraṭṭhānadubbalaṭṭhānañca parikhāyaṁ kumbhīlādīnaṁ atthiṭṭhānañca",
  "atk-s0514a2:2786_25": "natthiṭṭhānañca jānāmi, na cirasseva vo nagaraṁ gahetvā dassāmī’’ti. Atha so rājā",
  "atk-s0514a2:2786_26": "saddahitvā tumhākaṁ sakkāraṁ karissati, senāvāhanañca paṭicchāpessati. Athassa senaṁ",
  "atk-s0514a2:2786_27": "vāḷakumbhīlaṭṭhānesuyeva otāreyyātha. Tassa senā kumbhīlabhayena na otarissati, tadā",
  "atk-s0514a2:2786_28": "tumhe rājānaṁ upasaṅkamitvā ‘‘tumhākaṁ senāya, deva, gahapatiputtena lañjo dinno,",
  "atk-s0514a2:2786_29": "sabbe rājāno ca ācariyakevaṭṭañca ādiṁ katvā na kenaci lañjo aggahito nāma atthi.",
  "atk-s0514a2:2786_30": "Kevalaṁ ete tumhe parivāretvā caranti, sabbe pana gahapatiputtassa santakāva, ahamekova",
  "atk-s0514a2:2786_31": "tumhākaṁ puriso. Sace me na saddahatha, sabbe rājāno alaṅkaritvā maṁ dassanāya āgacchantū’’ti",
  "atk-s0514a2:2786_32": "pesetha. ‘‘Atha nesaṁ gahapatiputtena attano nāmarūpaṁ likhitvā dinnesu vatthālaṅkārakhaggādīsu",
  "atk-s0514a2:2786_33": "akkharāni disvā niṭṭhaṁ gaccheyyāthā’’ti vadeyyātha. So tathā katvā tāni disvā niṭṭhaṁ",
  "atk-s0514a2:2786_34": "gantvā bhītatasito te rājāno uyyojetvā ‘‘idāni kiṁ karoma paṇḍitā’’ti tumhe pucchissati.",
  "atk-s0514a2:2786_35": "Tamenaṁ tumhe evaṁ vadeyyātha ‘‘mahārāja, gahapatiputto bahumāyo. Sace aññāni katipayadivasāni",
  "atk-s0514a2:2786_36": "vasissatha, sabbaṁ vo senaṁ attano hatthagataṁ katvā tumhe gaṇhissati. Tasmā papañcaṁ",
  "atk-s0514a2:2786_37": "akatvā ajjeva majjhimayāmānantare assapiṭṭhiyaṁ nisīditvā palāyissāma, mā no parahatthe",
  "atk-s0514a2:2786_38": "maraṇaṁ hotū’’ti. So tumhākaṁ vacanaṁ sutvā tathā karissati. Tumhe tassa palāyanavelāya",
  "atk-s0514a2:2786_39": "nivattitvā amhākaṁ manusse jānāpeyyāthāti.",
  "atk-s0514a2:2787_0": "Taṁ sutvā anukevaṭṭabrāhmaṇo ‘‘sādhu paṇḍita, karissāmi te vacana’’nti āha. ‘‘Tena",
  "atk-s0514a2:2787_1": "hi katipayapahāre sahituṁ vaṭṭatī’’ti. ‘‘Paṇḍita , mama jīvitañca hatthapāde ca ṭhapetvā",
  "atk-s0514a2:2787_2": "sesaṁ attano rucivasena karohī’’ti. So tassa gehe manussānaṁ sakkāraṁ kāretvā anukevaṭṭaṁ",
  "atk-s0514a2:2787_3": "vuttanayena vippakāraṁ pāpetvā yottena otāretvā brahmadattamanussānaṁ dāpesi. Atha",
  "atk-s0514a2:2787_4": "te taṁ gahetvā tassa dassesuṁ. Rājā taṁ vīmaṁsitvā saddahitvā sakkāramassa katvā",
  "atk-s0514a2:2787_5": "senaṁ paṭicchāpesi. Sopi taṁ vāḷakumbhīlaṭṭhānesuyeva otāreti. Manussā kumbhīlehi",
  "atk-s0514a2:2787_6": "khajjamānā aṭṭālakaṭṭhitehi manussehi ususattitomarehi vijjhiyamānā mahāvināsaṁ pāpuṇanti.",
  "atk-s0514a2:2787_7": "Tato paṭṭhāya koci bhayena upagantuṁ na sakkoti. Anukevaṭṭo rājānaṁ upasaṅkamitvā",
  "atk-s0514a2:2787_8": "‘‘tumhākaṁ atthāya yujjhanakā nāma natthi, sabbehi lañjo gahito, asaddahanto pakkosāpetvā",
  "atk-s0514a2:2787_9": "nivatthavatthādīsu akkharāni olokethā’’ti āha. Rājā tathā katvā sabbesaṁ vatthādīsu",
  "atk-s0514a2:2787_10": "akkharāni disvā ‘‘addhā imehi lañjo gahito’’ti niṭṭhaṁ gantvā ‘‘ācariya, idāni kiṁ",
  "atk-s0514a2:2787_11": "kattabba’’nti pucchitvā ‘‘deva, aññaṁ kātabbaṁ natthi. Sace papañcaṁ karissatha,",
  "atk-s0514a2:2787_12": "gahapatiputto vo gaṇhissati, ācariyakevaṭṭopi kevalaṁ nalāṭe vaṇaṁ katvā carati,",
  "atk-s0514a2:2787_13": "lañjo pana etenapi gahito. Ayañhi maṇiratanaṁ gahetvā tumhe tiyojanaṁ palāpesi, puna",
  "atk-s0514a2:2787_14": "saddahāpetvā nivattesi, ayampi paribhindakova. Ekarattivāsopi mayhaṁ na ruccati,",
  "atk-s0514a2:2787_15": "ajjeva majjhimayāmasamanantare palāyituṁ vaṭṭati, maṁ ṭhapetvā añño tava suhadayo",
  "atk-s0514a2:2787_16": "nāma natthī’’ti vutte ‘‘tena hi ācariya tumheyeva me assaṁ kappetvā yānasajjaṁ karothā’’ti āha.",
  "atk-s0514a2:2788_0": "Brāhmaṇo tassa nicchayena palāyanabhāvaṁ ñatvā ‘‘mā bhāyi, mahārājā’’ti assāsetvā",
  "atk-s0514a2:2788_1": "bahi nikkhamitvā upanikkhittakapurisānaṁ ‘‘ajja rājā palāyissati, mā niddāyitthā’’ti",
  "atk-s0514a2:2788_2": "ovādaṁ datvā rañño asso yathā ākaḍḍhito suṭṭhutaraṁ palāyati, evaṁ avakappanāya kappetvā",
  "atk-s0514a2:2788_3": "majjhimayāmasamanantare ‘‘kappito, deva, asso, velaṁ jānāhī’’ti āha. Rājā assaṁ abhiruhitvā",
  "atk-s0514a2:2788_4": "palāyi. Anukevaṭṭopi assaṁ abhiruhitvā tena saddhiṁ gacchanto viya thokaṁ gantvā",
  "atk-s0514a2:2788_5": "nivatto. Avakappanāya kappitaasso ākaḍḍhiyamānopi rājānaṁ gahetvā palāyi. Anukevaṭṭo",
  "atk-s0514a2:2788_6": "senāya antaraṁ pavisitvā ‘‘cūḷanibrahmadatto palāto’’ti ukkuṭṭhimakāsi. Upanikkhittakapurisāpi",
  "atk-s0514a2:2788_7": "attano manussehi saddhiṁ upaghosiṁsu. Sesarājāno taṁ sutvā ‘‘mahosadhapaṇḍito dvāraṁ",
  "atk-s0514a2:2788_8": "vivaritvā nikkhanto bhavissati, na no dāni jīvitaṁ dassatī’’ti bhītatasitā upabhogaparibhogabhaṇḍānipi",
  "atk-s0514a2:2788_9": "anoloketvā ito cito ca palāyiṁsu. Manussā ‘‘rājāno palāyantī’’ti suṭṭhutaraṁ upaghosiṁsu.",
  "atk-s0514a2:2788_10": "Taṁ sutvā dvāraṭṭālakādīsu ṭhitāpi unnādiṁsu apphoṭayiṁsu. Iti tasmiṁ khaṇe pathavī",
  "atk-s0514a2:2788_11": "viya bhijjamānā samuddo viya saṅkhubhito sakalanagaraṁ anto ca bahi ca ekaninnādaṁ",
  "atk-s0514a2:2788_12": "ahosi. Aṭṭhārasaakkhobhaṇisaṅkhā manussā ‘‘mahosadhapaṇḍitena kira brahmadatto ekasatarājāno",
  "atk-s0514a2:2788_13": "ca gahitā’’ti maraṇabhayabhītā attano attano udarabaddhasāṭakampi chaḍḍetvā palāyiṁsu.",
  "atk-s0514a2:2788_14": "Khandhāvāraṭṭhānaṁ tucchaṁ ahosi. Cūḷanibrahmadatto ekasate khattiye gahetvā attano",
  "atk-s0514a2:2788_15": "nagarameva gato. Punadivase pana pātova nagaradvārāni vivaritvā balakāyā nagarā nikkhamitvā",
  "atk-s0514a2:2788_16": "mahāvilopaṁ disvā ‘‘kiṁ karoma, paṇḍitā’’ti mahāsattassa ārocayiṁsu. So āha – ‘‘etehi",
  "atk-s0514a2:2788_17": "chaḍḍitaṁ dhanaṁ amhākaṁ pāpuṇāti, sabbesaṁ rājūnaṁ santakaṁ amhākaṁ rañño, detha,",
  "atk-s0514a2:2788_18": "seṭṭhīnañca kevaṭṭabrāhmaṇassa ca santakaṁ amhākaṁ āharatha, avasesaṁ pana nagaravāsino",
  "atk-s0514a2:2788_19": "gaṇhantū’’ti. Tesaṁ mahaggharatanabhaṇḍameva āharantānaṁ aḍḍhamāso vītivatto. Sesaṁ",
  "atk-s0514a2:2788_20": "pana catūhi māsehi āhariṁsu. Mahāsatto anukevaṭṭassa mahantaṁ sakkāramakāsi. Tato",
  "atk-s0514a2:2788_21": "paṭṭhāya ca kira mithilavāsino bahū hiraññasuvaṇṇā jātā. Brahmadattassapi tehi rājūhi",
  "atk-s0514a2:2788_22": "saddhiṁ uttarapañcālanagare vasantassa ekavassaṁ atītaṁ.",
  "atk-s0514a2:2789": "Brahmadattassa yuddhaparājayakaṇḍaṁ niṭṭhitaṁ.",
  "atk-s0514a2:2790": "Suvakaṇḍaṁ",
  "atk-s0514a2:2791_0": "Athekadivasaṁ kevaṭṭo ādāse mukhaṁ olokento nalāṭe vaṇaṁ disvā ‘‘idaṁ gahapatiputtassa",
  "atk-s0514a2:2791_1": "kammaṁ, tenāhaṁ ettakānaṁ rājūnaṁ antare lajjāpito’’ti cintetvā samuppannakodho hutvā",
  "atk-s0514a2:2791_2": "‘‘kadā nu khvassa piṭṭhiṁ passituṁ samattho bhavissāmī’’ti cintento ‘‘attheso upāyo,",
  "atk-s0514a2:2791_3": "amhākaṁ rañño dhītā pañcālacandī nāma uttamarūpadharā devaccharāpaṭibhāgā, taṁ videharañño",
  "atk-s0514a2:2791_4": "dassāmā’’ti vatvā ‘‘vedehaṁ kāmena palobhetvā gilitabaḷisaṁ viya macchaṁ saddhiṁ",
  "atk-s0514a2:2791_5": "mahosadhena ānetvā ubho te māretvā jayapānaṁ pivissāmā’’ti sanniṭṭhānaṁ katvā rājānaṁ",
  "atk-s0514a2:2791_6": "upasaṅkamitvā āha – ‘‘deva, eko manto atthī’’ti. ‘‘Ācariya, tava mantaṁ nissāya udarabaddhasāṭakassapi",
  "atk-s0514a2:2791_7": "assāmino jātamhā, idāni kiṁ karissasi, tuṇhī hohī’’ti. ‘‘Mahārāja, iminā upāyena",
  "atk-s0514a2:2791_8": "sadiso añño natthī’’ti. ‘‘Tena hi bhaṇāhī’’ti. ‘‘Mahārāja, amhehi dvīhiyeva ekato",
  "atk-s0514a2:2791_9": "bhavituṁ vaṭṭatī’’ti. ‘‘Evaṁ hotū’’ti. Atha naṁ brāhmaṇo uparipāsādatalaṁ āropetvā",
  "atk-s0514a2:2791_10": "āha – ‘‘mahārāja, videharājānaṁ kilesena palobhetvā idhānetvā saddhiṁ gahapatiputtena",
  "atk-s0514a2:2791_11": "māressāmā’’ti. ‘‘Sundaro, ācariya, upāyo, kathaṁ pana taṁ palobhetvā ānessāmā’’ti?",
  "atk-s0514a2:2791_12": "‘‘Mahārāja, dhītā vo pañchālacandī uttamarūpadharā, tassā rūpasampattiṁ cāturiyavilāsena",
  "atk-s0514a2:2791_13": "kavīhi gītaṁ bandhāpetvā tāni kabbāni mithilāyaṁ gāyāpetvā ‘evarūpaṁ itthiratanaṁ",
  "atk-s0514a2:2791_14": "alabhantassa videhanarindassa kiṁ rajjenā’ti tassa savanasaṁsaggeneva paṭibaddhabhāvaṁ",
  "atk-s0514a2:2791_15": "ñatvā ahaṁ tattha gantvā divasaṁ vavatthapessāmi. So mayi divasaṁ vavatthapetvā āgate",
  "atk-s0514a2:2791_16": "gilitabaḷiso viya maccho gahapatiputtaṁ gahetvā āgamissati, atha ne māressāmā’’ti.",
  "atk-s0514a2:2792_0": "Rājā tassa vacanaṁ sutvā tussitvā ‘‘sundaro upāyo, ācariya, evaṁ karissāmā’’ti sampaṭicchi.",
  "atk-s0514a2:2792_1": "Taṁ pana mantaṁ cūḷanibrahmadattassa sayanapālikā sāḷikā sutvā paccakkhamakāsi. Rājā",
  "atk-s0514a2:2792_2": "nipuṇe kabbakāre pakkosāpetvā bahuṁ dhanaṁ datvā dhītaraṁ tesaṁ dassetvā ‘‘tātā,",
  "atk-s0514a2:2792_3": "etissā rūpasampattiṁ nissāya kabbaṁ karothā’’ti āha. Te atimanoharāni gītāni bandhitvā",
  "atk-s0514a2:2792_4": "rājānaṁ sāvayiṁsu. Rājā tussitvā bahuṁ dhanaṁ tesaṁ adāsi. Kavīnaṁ santikā naṭā sikkhitvā",
  "atk-s0514a2:2792_5": "samajjamaṇḍale gāyiṁsu. Iti tāni vitthāritāni ahesuṁ. Tesu manussānaṁ antare vitthāritattaṁ",
  "atk-s0514a2:2792_6": "gatesu rājā gāyake pakkosāpetvā āha – ‘‘tātā, tumhe mahāsakuṇe gahetvā rattibhāge",
  "atk-s0514a2:2792_7": "rukkhaṁ abhiruyha tattha nisinnā gāyitvā paccūsakāle tesaṁ gīvāsu kaṁsatāle bandhitvā",
  "atk-s0514a2:2792_8": "te uppātetvā otarathā’’ti. So kira ‘‘pañcālarañño dhītu sarīravaṇṇaṁ devatāpi gāyantī’’ti",
  "atk-s0514a2:2792_9": "pākaṭabhāvakaraṇatthaṁ tathā kāresi. Puna rājā kavī pakkosāpetvā ‘‘tātā, idāni tumhe",
  "atk-s0514a2:2792_10": "‘evarūpā kumārikā jambudīpatale aññassa rañño nānucchavikā, mithilāyaṁ vedeharañño",
  "atk-s0514a2:2792_11": "anucchavikā’ti rañño ca issariyaṁ imāya ca rūpaṁ vaṇṇetvā gītāni bandhathā’’ti āha.",
  "atk-s0514a2:2792_12": "Te tathā katvā rañño ārocayiṁsu.",
  "atk-s0514a2:2793_0": "Rājā tesaṁ dhanaṁ datvā puna gāyake pakkosāpetvā ‘‘tātā, mithilaṁ gantvā tattha imināva",
  "atk-s0514a2:2793_1": "upāyena gāyathā’’ti pesesi. Te tāni gāyantā anupubbena mithilaṁ gantvā samajjamaṇḍale",
  "atk-s0514a2:2793_2": "gāyiṁsu. Tāni sutvā mahājano ukkuṭṭhisahassāni pavattetvā tesaṁ bahuṁ dhanaṁ adāsi.",
  "atk-s0514a2:2793_3": "Te rattisamaye rukkhesupi gāyitvā paccūsakāle sakuṇānaṁ gīvāsu kaṁsatāle bandhitvā",
  "atk-s0514a2:2793_4": "otaranti. Ākāse kaṁsatālasaddaṁ sutvā ‘‘pañcālarājadhītu sarīravaṇṇaṁ devatāpi gāyantī’’ti",
  "atk-s0514a2:2793_5": "sakalanagare ekakolāhalaṁ ahosi. Rājā sutvā gāyake pakkosāpetvā antonivesane samajjaṁ",
  "atk-s0514a2:2793_6": "kāretvā ‘‘evarūpaṁ kira uttamarūpadharaṁ dhītaraṁ cūḷanirājā mayhaṁ dātukāmo’’ti",
  "atk-s0514a2:2793_7": "tussitvā tesaṁ bahuṁ dhanaṁ adāsi. Te āgantvā brahmadattassa ārocesuṁ. Atha naṁ kevaṭṭo",
  "atk-s0514a2:2793_8": "āha – ‘‘idāni, mahārāja, divasaṁ vavatthapanatthāya gamissāmī’’ti. ‘‘Sādhu, ācariya,",
  "atk-s0514a2:2793_9": "kiṁ laddhuṁ vaṭṭatī’’ti? ‘‘Thokaṁ paṇṇākāra’’nti. ‘‘Tena hi gaṇhā’’ti dāpesi. So",
  "atk-s0514a2:2793_10": "taṁ ādāya mahantena parivārena vedeharaṭṭhaṁ pāpuṇi. Tassāgamanaṁ sutvā nagare ekakolāhalaṁ",
  "atk-s0514a2:2793_11": "jātaṁ ‘‘cūḷanirājā kira vedeho ca mittasanthavaṁ karissanti, cūḷanirājā attano dhītaraṁ",
  "atk-s0514a2:2793_12": "amhākaṁ rañño dassati , kevaṭṭo divasaṁ vavatthapetuṁ etī’’ti. Vedeharājāpi suṇi,",
  "atk-s0514a2:2793_13": "mahāsattopi, sutvāna panassa etadahosi ‘‘tassāgamanaṁ mayhaṁ na ruccati, tathato",
  "atk-s0514a2:2793_14": "naṁ jānissāmī’’ti. So cūḷanisantike upanikkhittakapurisānaṁ sāsanaṁ pesesi ‘‘imamatthaṁ",
  "atk-s0514a2:2793_15": "tathato jānitvā pesentū’’ti. Atha te ‘‘mayametaṁ tathato na jānāma, rājā ca kevaṭṭo",
  "atk-s0514a2:2793_16": "ca sayanagabbhe nisīditvā mantenti, rañño pana sayanapālikā sāḷikā sakuṇikā etamatthaṁ",
  "atk-s0514a2:2793_17": "jāneyyā’’ti paṭipesayiṁsu.",
  "atk-s0514a2:2794_0": "Taṁ sutvā mahāsatto cintesi ‘‘yathā paccāmittānaṁ okāso na hoti, evaṁ suvibhattaṁ",
  "atk-s0514a2:2794_1": "katvā susajjitaṁ nagaraṁ ahaṁ kevaṭṭassa daṭṭhuṁ na dassāmī’’ti. So nagaradvārato",
  "atk-s0514a2:2794_2": "yāva rājagehā, rājagehato ca yāva attagehā, gamanamaggaṁ ubhosu passesu kilañjehi",
  "atk-s0514a2:2794_3": "parikkhipāpetvā matthakepi kilañjehi paṭicchādāpetvā cittakammaṁ kārāpetvā bhūmiyaṁ",
  "atk-s0514a2:2794_4": "pupphāni vikiritvā puṇṇaghaṭe ṭhapāpetvā kadaliyo bandhāpetvā dhaje paggaṇhāpesi.",
  "atk-s0514a2:2794_5": "Kevaṭṭo nagaraṁ pavisitvā suvibhattaṁ nagaraṁ apassanto ‘‘raññā me maggo alaṅkārāpito’’ti",
  "atk-s0514a2:2794_6": "cintetvā nagarassa adassanatthaṁ katabhāvaṁ na jāni. So gantvā rājānaṁ disvā paṇṇākāraṁ",
  "atk-s0514a2:2794_7": "paṭicchāpetvā paṭisanthāraṁ katvā ekamantaṁ nisīditvā raññā katasakkārasammāno āgatakāraṇaṁ",
  "atk-s0514a2:2794_8": "ārocento dve gāthā abhāsi –",
  "atk-s0514a2:2795": "599.",
  "atk-s0514a2:2796": " ‘‘Rājā santhavakāmo te, ratanāni pavecchati;",
  "atk-s0514a2:2797": "Āgacchantu ito dūtā, mañjukā piyabhāṇino.",
  "atk-s0514a2:2798": "600.",
  "atk-s0514a2:2799": " ‘‘Bhāsantu mudukā vācā, yā vācā paṭinanditā;",
  "atk-s0514a2:2800": "Pañcālo ca videho ca, ubho ekā bhavantu te’’ti.",
  "atk-s0514a2:2801_0": "Tattha santhavakāmoti mahārāja, amhākaṁ rājā tayā saddhiṁ mittasanthavaṁ kātukāmo.",
  "atk-s0514a2:2801_1": "Ratanānīti itthiratanaṁ attano dhītaraṁ ādiṁ katvā tumhākaṁ sabbaratanāni dassati.",
  "atk-s0514a2:2801_2": "Āgacchantūti ito paṭṭhāya kira uttarapañcālanagarato paṇṇākāraṁ gahetvā madhuravacanā",
  "atk-s0514a2:2801_3": "piyabhāṇino dūtā idha āgacchantu, ito ca tattha gacchantu. Ekā bhavantūti gaṅgodakaṁ",
  "atk-s0514a2:2801_4": "viya yamunodakena saddhiṁ saṁsandantā ekasadisāva hontūti.",
  "atk-s0514a2:2802_0": "Evañca pana vatvā ‘‘mahārāja, amhākaṁ rājā aññaṁ mahāmattaṁ pesetukāmo hutvāpi ‘añño",
  "atk-s0514a2:2802_1": "manāpaṁ katvā sāsanaṁ ārocetuṁ na sakkhissatī’ti maṁ pesesi ‘ācariya, tumhe rājānaṁ",
  "atk-s0514a2:2802_2": "sādhukaṁ pabodhetvā ādāya āgacchathā’ti, gacchatha rājaseṭṭha abhirūpañca kumārikaṁ",
  "atk-s0514a2:2802_3": "labhissatha, amhākañca raññā saddhiṁ mittabhāvo patiṭṭhahissatī’’ti āha. So tassa",
  "atk-s0514a2:2802_4": "vacanaṁ sutvā tuṭṭhamānaso ‘‘uttamarūpadharaṁ kira kumārikaṁ labhissāmī’’ti savanasaṁsaggena",
  "atk-s0514a2:2802_5": "bajjhitvā ‘‘ācariya, tumhākañca kira mahosadhapaṇḍitassa ca dhammayuddhe vivādo ahosi,",
  "atk-s0514a2:2802_6": "gacchatha puttaṁ me passatha, ubhopi paṇḍitā aññamaññaṁ khamāpetvā mantetvā ethā’’ti",
  "atk-s0514a2:2802_7": "āha. Taṁ sutvā kevaṭṭo ‘‘passissāmi paṇḍita’’nti taṁ passituṁ agamāsi. Mahāsattopi",
  "atk-s0514a2:2802_8": "taṁ divasaṁ ‘‘tena me pāpadhammena saddhiṁ sallāpo mā hotū’’ti pātova thokaṁ sappiṁ",
  "atk-s0514a2:2802_9": "pivi, gehampissa bahalena allagomayena lepāpesi, thambhe telena makkhesi, tassa nipannamañcakaṁ",
  "atk-s0514a2:2802_10": "ṭhapetvā sesāni mañcapīṭhādīni nīharāpesi.",
  "atk-s0514a2:2803_0": "So manussānaṁ saññamadāsi ‘‘tātā, brāhmaṇe kathetuṁ āraddhe evaṁ vadeyyātha ‘brāhmaṇa,",
  "atk-s0514a2:2803_1": "mā paṇḍitena saddhiṁ kathayittha, ajja tena tikhiṇasappi pivita’nti. Mayi ca tena",
  "atk-s0514a2:2803_2": "saddhiṁ kathanākāraṁ karontepi ‘deva tikhiṇasappi te pivitaṁ, mā kathethā’ti maṁ",
  "atk-s0514a2:2803_3": "nivārethā’’ti. Evaṁ vicāretvā mahāsatto rattapaṭaṁ nivāsetvā sattasu dvārakoṭṭhakesu",
  "atk-s0514a2:2803_4": "manusse ṭhapetvā sattame dvārakoṭṭhake paṭamañcake nipajji. Kevaṭṭopissa paṭhamadvārakoṭṭhake",
  "atk-s0514a2:2803_5": "ṭhatvā ‘‘kahaṁ paṇḍito’’ti pucchi. Atha naṁ te manussā ‘‘brāhmaṇa, mā saddamakari,",
  "atk-s0514a2:2803_6": "sacepi āgacchitukāmo, tuṇhī hutvā ehi, ajja paṇḍitena tikhiṇasappi pītaṁ, mahāsaddaṁ",
  "atk-s0514a2:2803_7": "kātuṁ na labbhatī’’ti āhaṁsu. Sesadvārakoṭṭhakesupi naṁ tatheva āhaṁsu. So sattamadvārakoṭṭhakaṁ",
  "atk-s0514a2:2803_8": "atikkamitvā paṇḍitassa santikaṁ agamāsi. Paṇḍito kathanākāraṁ dassesi. Atha naṁ manussā",
  "atk-s0514a2:2803_9": "‘‘deva, mā kathayittha, tikhiṇasappi te pītaṁ, kiṁ te iminā duṭṭhabrāhmaṇena saddhiṁ",
  "atk-s0514a2:2803_10": "kathitenā’’ti vatvā vārayiṁsu. Iti so tassa santikaṁ gantvā neva nisīdituṁ, na āsanaṁ",
  "atk-s0514a2:2803_11": "nissāya ṭhitaṭṭhānaṁ labhi, allagomayaṁ akkamitvā aṭṭhāsi.",
  "atk-s0514a2:2804_0": "Atha naṁ oloketvā eko akkhīni nimīli, eko bhamukaṁ ukkhipi, eko kapparaṁ kaṇḍūyi.",
  "atk-s0514a2:2804_1": "So tesaṁ kiriyaṁ oloketvā maṅkubhūto ‘‘gacchāmahaṁ paṇḍitā’’ti vatvā aparena ‘‘are",
  "atk-s0514a2:2804_2": "duṭṭhabrāhmaṇa, ‘mā saddamakāsī’ti vutto saddameva karosi, aṭṭhīni te bhindissāmī’’ti",
  "atk-s0514a2:2804_3": "vutte bhītatasito hutvā nivattitvā olokesi. Atha naṁ añño veḷupesikāya piṭṭhiyaṁ",
  "atk-s0514a2:2804_4": "tālesi, añño gīvāyaṁ gahetvā khipi, añño piṭṭhiyaṁ hatthatalena pahari. So dīpimukhā",
  "atk-s0514a2:2804_5": "muttamigo viya bhītatasito nikkhamitvā rājagehaṁ gato. Rājā cintesi ‘‘ajja mama putto",
  "atk-s0514a2:2804_6": "imaṁ pavattiṁ sutvā tuṭṭho bhavissati, dvinnaṁ paṇḍitānaṁ mahatiyā dhammasākacchāya",
  "atk-s0514a2:2804_7": "bhavitabbaṁ, ajja ubho aññamaññaṁ khamāpessanti, lābhā vata me’’ti. So kevaṭṭaṁ disvā",
  "atk-s0514a2:2804_8": "paṇḍitena saddhiṁ saṁsandanākāraṁ pucchanto gāthamāha –",
  "atk-s0514a2:2805": "601.",
  "atk-s0514a2:2806": " ‘‘Kathaṁ nu kevaṭṭa mahosadhena, samāgamo āsi tadiṅgha brūhi;",
  "atk-s0514a2:2807": "Kacci te paṭinijjhatto, kacci tuṭṭho mahosadho’’ti.",
  "atk-s0514a2:2808_0": "Tattha paṭinijjhattoti dhammayuddhamaṇḍale pavattaviggahassa vūpasamanatthaṁ kacci",
  "atk-s0514a2:2808_1": "tvaṁ tena, so ca tayā nijjhatto khamāpito. Kacci tuṭṭhoti kacci tumhākaṁ raññā pesitaṁ",
  "atk-s0514a2:2808_2": "pavattiṁ sutvā tuṭṭhoti.",
  "atk-s0514a2:2809": "Taṁ sutvā kevaṭṭo ‘‘mahārāja, tumhe ‘paṇḍito’ti taṁ gahetvā vicaratha, tato asappurisataro nāma natthī’’ti gāthamāha –",
  "atk-s0514a2:2810": "602.",
  "atk-s0514a2:2811": " ‘‘Anariyarūpo puriso janinda, asammodako thaddho asabbhirūpo;",
  "atk-s0514a2:2812": "Yathā mūgo ca badhiro ca, na kiñcitthaṁ abhāsathā’’ti.",
  "atk-s0514a2:2813": "Tattha asabbhirūpoti apaṇḍitajātiko. Na kiñcitthanti mayā saha kiñci atthaṁ na bhāsittha, teneva naṁ apaṇḍitoti maññāmīti bodhisattassa aguṇaṁ kathesi.",
  "atk-s0514a2:2814_0": "Rājā tassa vacanaṁ anabhinanditvā appaṭikkositvā tassa ca tena saddhiṁ āgatānañca",
  "atk-s0514a2:2814_1": "paribbayañceva nivāsagehañca dāpetvā ‘‘gacchathācariya, vissamathā’’ti taṁ uyyojetvā",
  "atk-s0514a2:2814_2": "‘‘mama putto paṇḍito paṭisanthārakusalo, iminā kira saddhiṁ neva paṭisanthāraṁ akāsi,",
  "atk-s0514a2:2814_3": "na tuṭṭhiṁ pavedesi. Kiñci tena anāgatabhayaṁ diṭṭhaṁ bhavissatī’’ti sayameva kathaṁ samuṭṭhāpesi –",
  "atk-s0514a2:2815": "603.",
  "atk-s0514a2:2816": " ‘‘Addhā idaṁ mantapadaṁ sududdasaṁ, attho suddho naraviriyena diṭṭho;",
  "atk-s0514a2:2817": "Tathā hi kāyo mama sampavedhati, hitvā sayaṁ ko parahatthamessatī’’ti.",
  "atk-s0514a2:2818_0": "Tattha idanti yaṁ mama puttena diṭṭhaṁ, addhā idaṁ mantapadaṁ aññena itarapurisena",
  "atk-s0514a2:2818_1": "sududdasaṁ. Naraviriyenāti vīriyavantena mahosadhapaṇḍitena suddho attho diṭṭho bhavissati.",
  "atk-s0514a2:2818_2": "Sayanti sakaṁ raṭṭhaṁ hitvā ko parahatthaṁ gamissati.",
  "atk-s0514a2:2819_0": "‘‘Mama puttena brāhmaṇassa āgamane doso diṭṭho bhavissati. Ayañhi āgacchanto na mittasanthavatthāya",
  "atk-s0514a2:2819_1": "āgamissati, maṁ pana kāmena palobhetvā nagaraṁ netvā gaṇhanatthāya āgatena bhavitabbaṁ.",
  "atk-s0514a2:2819_2": "Taṁ anāgatabhayaṁ diṭṭhaṁ bhavissati paṇḍitenā’’ti tassa tamatthaṁ āvajjetvā bhītatasitassa",
  "atk-s0514a2:2819_3": "nisinnakāle cattāro paṇḍitā āgamiṁsu. Rājā senakaṁ pucchi ‘‘senaka, ruccati te uttarapañcālanagaraṁ",
  "atk-s0514a2:2819_4": "gantvā cūḷanirājassa dhītu ānayana’’nti? Kiṁ kathetha mahārāja, na hi siriṁ āgacchantiṁ",
  "atk-s0514a2:2819_5": "daṇḍena paharitvā palāpetuṁ vaṭṭati. Sace tumhe tattha gantvā taṁ gaṇhissatha, ṭhapetvā",
  "atk-s0514a2:2819_6": "cūḷanibrahmadattaṁ añño tumhehi samo jambudīpatale na bhavissati. Kiṁ kāraṇā? Jeṭṭharājadhītāya",
  "atk-s0514a2:2819_7": "gahitattā. So hi ‘‘sesarājāno mama manussā, vedeho ekova mayā sadiso’’ti sakalajambudīpe",
  "atk-s0514a2:2819_8": "uttamarūpadharaṁ dhītaraṁ tumhākaṁ dātukāmo jāto, karothassa vacanaṁ. Mayampi tumhe",
  "atk-s0514a2:2819_9": "nissāya vatthālaṅkāre labhissāmāti. Rājā sesepi pucchi. Tepi tatheva kathesuṁ. Tassa",
  "atk-s0514a2:2819_10": "tehi saddhiṁ kathentasseva kevaṭṭabrāhmaṇo attano nivāsagehā nikkhamitvā ‘‘rājānaṁ",
  "atk-s0514a2:2819_11": "āmantetvā gamissāmī’’ti āgantvā ‘‘mahārāja, na sakkā amhehi papañcaṁ kātuṁ, gamissāma",
  "atk-s0514a2:2819_12": "mayaṁ narindā’’ti āha. Rājā tassa sakkāraṁ katvā taṁ uyyojesi. Mahāsatto tassa gamanabhāvaṁ",
  "atk-s0514a2:2819_13": "ñatvā nhatvā alaṅkaritvā rājupaṭṭhānaṁ āgantvā rājānaṁ vanditvā ekamantaṁ nisīdi.",
  "atk-s0514a2:2819_14": "Rājā cintesi ‘‘putto me mahosadhapaṇḍito mahāmantī mantapāraṅgato atītānāgatapaccuppannaṁ",
  "atk-s0514a2:2819_15": "atthaṁ jānāti. Amhākaṁ tattha gantuṁ yuttabhāvaṁ vā ayuttabhāvaṁ vā paṇḍito jānissatī’’ti.",
  "atk-s0514a2:2819_16": "So attanā paṭhamaṁ cintitaṁ avatvā rāgaratto mohamūḷho hutvā taṁ pucchanto gāthamāha –",
  "atk-s0514a2:2820": "604.",
  "atk-s0514a2:2821": " ‘‘Channañhi ekāva matī sameti, ye paṇḍitā uttamabhūripattā;",
  "atk-s0514a2:2822": "Yānaṁ ayānaṁ atha vāpi ṭhānaṁ, mahosadha tvampi matiṁ karohī’’ti.",
  "atk-s0514a2:2823_0": "Tattha channanti paṇḍita, kevaṭṭabrāhmaṇassa ca mama ca imesañca catunnanti channaṁ",
  "atk-s0514a2:2823_1": "amhākaṁ ekāva mati ekoyeva ajjhāsayo gaṅgodakaṁ viya yamunodakena saṁsandati sameti.",
  "atk-s0514a2:2823_2": "Ye mayaṁ chapi janā paṇḍitā uttamabhūripattā, tesaṁ no channampi cūḷanirājadhītu",
  "atk-s0514a2:2823_3": "ānayanaṁ ruccatīti. Ṭhānanti idheva vāso. Matiṁ karohīti amhākaṁ ruccanakaṁ nāma",
  "atk-s0514a2:2823_4": "appamāṇaṁ, tvampi cintehi, kiṁ amhākaṁ āvāhatthāya tattha yānaṁ, udāhu ayānaṁ, adu",
  "atk-s0514a2:2823_5": "idheva vāso ruccatīti.",
  "atk-s0514a2:2824": "Taṁ sutvā paṇḍito ‘‘ayaṁ rājā ativiya kāmagiddho andhabālabhāvena imesaṁ catunnaṁ vacanaṁ gaṇhāti, gamane dosaṁ kathetvā nivattessāmi na’’ni cintetvā catasso gāthāyo abhāsi –",
  "atk-s0514a2:2825": "605.",
  "atk-s0514a2:2826": " ‘‘Jānāsi kho rāja mahānubhāvo, mahabbalo cūḷanibrahmadatto;",
  "atk-s0514a2:2827": "Rājā ca taṁ icchati māraṇatthaṁ, migaṁ yathā okacarena luddo.",
  "atk-s0514a2:2828": "606.",
  "atk-s0514a2:2829": " ‘‘Yathāpi maccho baḷisaṁ, vaṅkaṁ maṁsena chāditaṁ;",
  "atk-s0514a2:2830": "Āmagiddho na jānāti, maccho maraṇamattano.",
  "atk-s0514a2:2831": "607.",
  "atk-s0514a2:2832": " ‘‘Evameva tuvaṁ rāja, cūḷaneyyassa dhītaraṁ;",
  "atk-s0514a2:2833": "Kāmagiddho na jānāsi, macchova maraṇamattano.",
  "atk-s0514a2:2834": "608.",
  "atk-s0514a2:2835": " ‘‘Sace gacchasi pañcālaṁ, khippamattaṁ jahissasi;",
  "atk-s0514a2:2836": "Migaṁ panthānubandhaṁva, mahantaṁ bhayamessatī’’ti.",
  "atk-s0514a2:2837_0": "Tattha rājāti videhaṁ ālapati. Mahānubhāvoti mahāyaso. Mahabbaloti aṭṭharasaakkhobhaṇisaṅkhena",
  "atk-s0514a2:2837_1": "balena samannāgato. Māraṇatthanti māraṇassa atthāya. Okacarenāti okacārikāya migiyā.",
  "atk-s0514a2:2837_2": "Luddo hi ekaṁ migiṁ sikkhāpetvā rajjukena bandhitvā araññaṁ netvā migānaṁ gocaraṭṭhāne",
  "atk-s0514a2:2837_3": "ṭhapesi. Sā bālamigaṁ attano santikaṁ ānetukāmā sakasaññāya rāgaṁ janentī viravati.",
  "atk-s0514a2:2837_4": "Tassā saddaṁ sutvā bālamigo migagaṇaparivuto vanagumbe nipanno sesamigīsu saññaṁ",
  "atk-s0514a2:2837_5": "akatvā tassā saddassavanasaṁsaggena baddho vuṭṭhāya nikkhamitvā gīvaṁ ukkhipitvā",
  "atk-s0514a2:2837_6": "kilesavasena taṁ migiṁ upagantvā luddassa passaṁ datvā tiṭṭhati. Tamenaṁ so tikhiṇāya",
  "atk-s0514a2:2837_7": "sattiyā vijjhitvā jīvitakkhayaṁ pāpeti. Tattha luddo viya cūḷanirājā, okacārikā viya",
  "atk-s0514a2:2837_8": "assa dhītā, luddassa hatthe āvudhaṁ viya kevaṭṭabrāhmaṇo. Iti yathā okacarena luddo",
  "atk-s0514a2:2837_9": "migaṁ māraṇatthāya icchati, evaṁ sopi rājā taṁ icchatīti attho.",
  "atk-s0514a2:2838_0": "Āmagiddhoti byāmasatagambhīre udake vasantopi tasmiṁ baḷisassa vaṅkaṭṭhānaṁ chādetvā",
  "atk-s0514a2:2838_1": "ṭhite āmasaṅkhāte āmise giddho hutvā baḷisaṁ gilati, attano maraṇaṁ na jānāti. Dhītaranti",
  "atk-s0514a2:2838_2": "cūḷanibāḷisikassa kevaṭṭabrāhmaṇassa vacanabaḷisaṁ chādetvā ṭhitaṁ āmisasadisaṁ.",
  "atk-s0514a2:2838_3": "Tassa rañño dhītaraṁ kāmagiddho hutvā maccho attano maraṇasaṅkhātaṁ āmisaṁ viya na",
  "atk-s0514a2:2838_4": "jānāsi. Pañcālanti uttarapañcālanagaraṁ. Attanti attānaṁ. Panthānubandhanti yathā",
  "atk-s0514a2:2838_5": "gāmadvāramaggaṁ anubandhamigaṁ mahantaṁ bhayamessati, tañhi migaṁ māraṇatthāya āvudhāni",
  "atk-s0514a2:2838_6": "gahetvā nikkhantesu manussesu ye ye passanti, te te mārenti, evaṁ uttarapañcālanagaraṁ",
  "atk-s0514a2:2838_7": "gacchantampi taṁ mahantaṁ maraṇabhayaṁ essati upagamissatīti.",
  "atk-s0514a2:2839_0": "Evaṁ mahāsatto catūhi gāthāhi rājānaṁ niggaṇhitvā kathesi. So rājā tena ativiya niggahitova",
  "atk-s0514a2:2839_1": "‘‘ayaṁ maṁ attano dāsaṁ viya maññati, rājāti saññampi na karoti, aggarājena ‘dhītaraṁ",
  "atk-s0514a2:2839_2": "dassāmī’ti mama santikaṁ pesitaṁ ñatvā ekampi maṅgalapaṭisaṁyuttaṁ kathaṁ akathetvā",
  "atk-s0514a2:2839_3": "maṁ ‘bālamigo viya, gilitabaḷisamaccho viya panthānubandhamigo viya, maraṇaṁ pāpuṇissatī’ti",
  "atk-s0514a2:2839_4": "vadatī’’ti kujjhitvā anantaraṁ gāthamāha –",
  "atk-s0514a2:2840": "609.",
  "atk-s0514a2:2841": " ‘‘Mayameva bālamhase eḷamūgā, ye uttamatthāni tayī lapimhā;",
  "atk-s0514a2:2842": "Kimeva tvaṁ naṅgalakoṭivaḍḍho, atthāni jānāsi yathāpi aññe’’ti.",
  "atk-s0514a2:2843_0": "Tattha bālamhaseti bālāmha. Eḷamūgāti lālamukhā mayameva. Uttamatthānīti uttamaitthiratanapaṭilābhakāraṇāni.",
  "atk-s0514a2:2843_1": "Tayī lavimhāti tava santike kathayimhā. Kimevāti garahatthe nipāto. Naṅgalakoṭivaḍḍhoti",
  "atk-s0514a2:2843_2": "gahapatiputto daharakālato paṭṭhāya naṅgalakoṭiṁ vahantoyeva vaḍḍhati, tamatthaṁ",
  "atk-s0514a2:2843_3": "sandhāya ‘‘tvaṁ gahapatikammameva jānāsi, na khattiyānaṁ maṅgalakamma’’nti iminā",
  "atk-s0514a2:2843_4": "adhippāyenevamāha. Aññeti yathā kevaṭṭo vā senakādayo vā aññe paṇḍitā imāni khattiyānaṁ",
  "atk-s0514a2:2843_5": "maṅgalatthāni jānanti, tathā tvaṁ tāni kiṁ jānāsi, gahapatikammajānanameva tavānucchavikanti.",
  "atk-s0514a2:2844": "Iti naṁ akkositvā paribhāsitvā ‘‘gahapatiputto mama maṅgalantarāyaṁ karoti, nīharatha na’’nti nīharāpetuṁ gāthamāha –",
  "atk-s0514a2:2845": "610.",
  "atk-s0514a2:2846": " ‘‘Imaṁ gale gahetvāna, nāsetha vijitā mama;",
  "atk-s0514a2:2847": "Yo me ratanalābhassa, antarāyāya bhāsatī’’ti.",
  "atk-s0514a2:2848_0": "So rañño kuddhabhāvaṁ ñatvā ‘‘sace kho pana maṁ koci rañño vacanaṁ gahetvā hatthe",
  "atk-s0514a2:2848_1": "vā gīvāya vā parāmaseyya, taṁ me alaṁ assa yāvajīvaṁ lajjituṁ, tasmā sayameva nikkhamissāmī’’ti",
  "atk-s0514a2:2848_2": "cintetvā rājānaṁ vanditvā attano gehaṁ gato. Rājāpi kevalaṁ kodhavaseneva vadati,",
  "atk-s0514a2:2848_3": "bodhisatte pana garucittatāya na kañci tathā kātuṁ āṇāpesi. Atha mahāsatto ‘‘ayaṁ",
  "atk-s0514a2:2848_4": "rājā bālo attano hitāhitaṁ na jānāti , kāmagiddho hutvā ‘tassa dhītaraṁ labhissāmiyevā’ti",
  "atk-s0514a2:2848_5": "anāgatabhayaṁ ajānitvā gacchanto mahāvināsaṁ pāpuṇissati. Nāssa kathaṁ hadaye kātuṁ",
  "atk-s0514a2:2848_6": "vaṭṭati, bahupakāro me esa mahāyasadāyako, imassa mayā paccayena bhavituṁ vaṭṭati.",
  "atk-s0514a2:2848_7": "Paṭhamaṁ kho pana suvapotakaṁ pesetvā tathato ñatvā pacchā ahaṁ gamissāmī’’ti cintetvā",
  "atk-s0514a2:2848_8": "suvapotakaṁ pesesi. Tamatthaṁ pakāsento satthā āha –",
  "atk-s0514a2:2849": "611.",
  "atk-s0514a2:2850": " ‘‘Tato ca so apakkamma, vedehassa upantikā;",
  "atk-s0514a2:2851": "Atha āmantayī dūtaṁ, mādharaṁ suvapaṇḍitaṁ.",
  "atk-s0514a2:2852": "612.",
  "atk-s0514a2:2853": " ‘‘Ehi samma haritapakkha, veyyāvaccaṁ karohi me;",
  "atk-s0514a2:2854": "Atthi pañcālarājassa, sāḷikā sayanapālikā.",
  "atk-s0514a2:2855": "613.",
  "atk-s0514a2:2856": " ‘‘Taṁ bandhanena pucchassu, sā hi sabbassa kovidā;",
  "atk-s0514a2:2857": "Sā tesaṁ sabbaṁ jānāti, rañño ca kosiyassa ca.",
  "atk-s0514a2:2858": "614.",
  "atk-s0514a2:2859": " ‘‘Āmoti so paṭissutvā, mādharo suvapaṇḍito;",
  "atk-s0514a2:2860": "Agamāsi haritapakkho, sāḷikāya upantikaṁ.",
  "atk-s0514a2:2861": "615.",
  "atk-s0514a2:2862": " ‘‘Tato ca kho so gantvāna, mādharo suvapaṇḍito;",
  "atk-s0514a2:2863": "Athāmantayi sugharaṁ, sāḷikaṁ mañjubhāṇikaṁ.",
  "atk-s0514a2:2864": "616.",
  "atk-s0514a2:2865": " ‘‘Kacci te sughare khamanīyaṁ, kacci vesse anāmayaṁ;",
  "atk-s0514a2:2866": "Kacci te madhunā lājā, labbhate sughare tuvaṁ.",
  "atk-s0514a2:2867": "617.",
  "atk-s0514a2:2868": " ‘‘Kusalañceva me samma, atho samma anāmayaṁ;",
  "atk-s0514a2:2869": "Atho me madhunā lājā, labbhate suvapaṇḍita.",
  "atk-s0514a2:2870": "618.",
  "atk-s0514a2:2871": " ‘‘Kuto nu samma āgamma, kassa vā pahito tuvaṁ;",
  "atk-s0514a2:2872": "Na ca mesi ito pubbe, diṭṭho vā yadi vā suto’’ti.",
  "atk-s0514a2:2873_0": "Tattha haritapakkhāti haritapattasamānapakkhā. Veyyāvaccanti ‘‘ehi, sammā’’ti vutte",
  "atk-s0514a2:2873_1": "āgantvā aṅke nisinnaṁ ‘‘samma, aññena manussabhūtena kātuṁ asakkuṇeyyaṁ mamekaṁ veyyāvaṭikaṁ karohī’’ti āha.",
  "atk-s0514a2:2874_0": "‘‘Kiṁ karomi, devā’’ti vutte ‘‘samma, kevaṭṭabrāhmaṇassa dūteyyenāgatakāraṇaṁ ṭhapetvā",
  "atk-s0514a2:2874_1": "rājānañca kevaṭṭañca aññe na jānanti, ubhova rañño sayanagabbhe nisinnā mantayiṁsu.",
  "atk-s0514a2:2874_2": "Tassa pana atthi pañcālarājassa sāḷikā sayanapālikā. Sā kira taṁ rahassaṁ jānāti,",
  "atk-s0514a2:2874_3": "tvaṁ tattha gantvā tāya saddhiṁ methunapaṭisaṁyuttaṁ vissāsaṁ katvā tesaṁ taṁ rahassaṁ",
  "atk-s0514a2:2874_4": "bandhanena pucchassu. Taṁ sāḷikaṁ paṭicchanne padese yathā taṁ koci na jānāti, evaṁ",
  "atk-s0514a2:2874_5": "puccha. Sace hi te koci saddaṁ suṇāti, jīvitaṁ te natthi, tasmā paṭicchanne ṭhāne",
  "atk-s0514a2:2874_6": "saṇikaṁ pucchā’’ti. Sā tesaṁ sabbanti sā tesaṁ rañño ca kosiyagottassa ca kevaṭṭassāti",
  "atk-s0514a2:2874_7": "dvinnampi janānaṁ sabbaṁ rahassaṁ jānāti.",
  "atk-s0514a2:2875_0": "Āmotīti bhikkhave, so suvapotako paṇḍitena purimanayeneva sakkāraṁ katvā pesito ‘‘āmo’’ti",
  "atk-s0514a2:2875_1": "tassa paṭissutvā mahāsattaṁ vanditvā padakkhiṇaṁ katvā vivaṭasīhapañjarena nikkhamitvā",
  "atk-s0514a2:2875_2": "vātavegena siviraṭṭhe ariṭṭhapuraṁ nāma gantvā tattha pavattiṁ sallakkhetvā sāḷikāya",
  "atk-s0514a2:2875_3": "santikaṁ gato. Kathaṁ? So hi rājanivesanassa kañcanathupikāya nisīditvā rāganissitaṁ",
  "atk-s0514a2:2875_4": "madhuraravaṁ ravi. Kiṁ kāraṇā? Imaṁ saddaṁ sutvā sāḷikā paṭiravissati, tāya saññāya",
  "atk-s0514a2:2875_5": "tassā santikaṁ gamissāmīti. Sāpi tassa saddaṁ sutvā rājasayanassa santike suvaṇṇapañjare",
  "atk-s0514a2:2875_6": "nisinnā rāgarattacittā hutvā tikkhattuṁ paṭiravi. So thokaṁ gantvā punappunaṁ saddaṁ",
  "atk-s0514a2:2875_7": "katvā tāya katasaddānusārena kamena sīhapañjaraummāre ṭhatvā parissayābhāvaṁ oloketvā",
  "atk-s0514a2:2875_8": "tassā santikaṁ gato. Atha naṁ sā ‘‘ehi, samma, suvaṇṇapañjare nisīdā’’ti āha. So",
  "atk-s0514a2:2875_9": "gantvā nisīdi. Āmantayīti evaṁ so gantvā methunapaṭisaṁyuttaṁ vissāsaṁ kattukāmo",
  "atk-s0514a2:2875_10": "hutvā taṁ āmantesi. Sugharanti kañcanapañjare vasanatāya sundaragharaṁ. Vesseti vessike",
  "atk-s0514a2:2875_11": "vessajātike. Sāḷikā kira sakuṇesu vessajātikā nāma, tena taṁ evaṁ ālapati. Tuvanti",
  "atk-s0514a2:2875_12": "sughare taṁ pucchāmi ‘‘kacci te madhunā saddhiṁ lājā labbhatī’’ti. Āgammāti samma,",
  "atk-s0514a2:2875_13": "kuto āgantvā idha paviṭṭhoti pucchati. Kassa vāti kena vā pesito tvaṁ idhāgatoti.",
  "atk-s0514a2:2876_0": "So tassā vacanaṁ sutvā ‘‘sacāhaṁ ‘mithilato āgato’ti vakkhāmi, esā maraṇamāpannāpi",
  "atk-s0514a2:2876_1": "mayā saddhiṁ vissāsaṁ na karissati. Siviraṭṭhe kho pana ariṭṭhapuraṁ sallakkhetvā",
  "atk-s0514a2:2876_2": "āgato, tasmā musāvādaṁ katvā sivirājena pesito hutvā tato āgatabhāvaṁ kathessāmī’’ti cintetvā āha –",
  "atk-s0514a2:2877": "619.",
  "atk-s0514a2:2878": " ‘‘Ahosiṁ sivirājassa, pāsāde sayanapālako;",
  "atk-s0514a2:2879": "Tato so dhammiko rājā, baddhe mocesi bandhanā’’ti.",
  "atk-s0514a2:2880_0": "Tattha baddheti attano dhammikatāya sabbe baddhake bandhanā mocesi. Evaṁ mocento",
  "atk-s0514a2:2880_1": "mampi saddahitvā ‘‘muñcatha na’’nti mocāpesi. Sohaṁ vivaṭā suvaṇṇapañjarā nikkhamitvāpi",
  "atk-s0514a2:2880_2": "bahipāsāde yatthicchāmi, tattha gocaraṁ gahetvā suvaṇṇapañjareyeva vasāmi. Yathā",
  "atk-s0514a2:2880_3": "tvaṁ, na evaṁ niccakālaṁ pañjareyeva acchāmīti.",
  "atk-s0514a2:2881_0": "Athassa sā attano atthāya suvaṇṇataṭṭake ṭhapite madhulāje ceva madhurodakañca datvā",
  "atk-s0514a2:2881_1": "‘‘samma, tvaṁ dūrato āgato, kenatthena idhāgatosī’’ti pucchi. So tassā vacanaṁ sutvā",
  "atk-s0514a2:2881_2": "rahassaṁ sotukāmo musāvādaṁ katvā āha –",
  "atk-s0514a2:2882": "620.",
  "atk-s0514a2:2883": " ‘‘Tassa mekā dutiyāsi, sāḷikā mañjubhāṇikā;",
  "atk-s0514a2:2884": "Taṁ tattha avadhī seno, pekkhato sughare mamā’’ti.",
  "atk-s0514a2:2885": "Tattha tassa mekāti tassa mayhaṁ ekā. Dutiyāsīti purāṇadutiyikā ahosi.",
  "atk-s0514a2:2886_0": "Atha naṁ sā pucchi ‘‘kathaṁ pana te bhariyaṁ seno avadhī’’ti? So tassā ācikkhanto",
  "atk-s0514a2:2886_1": "‘‘suṇa bhadde, ekadivasaṁ amhākaṁ rājā udakakīḷaṁ gacchanto mampi pakkosi. Athāhaṁ",
  "atk-s0514a2:2886_2": "bhariyaṁ ādāya tena saddhiṁ gantvā kīḷitvā sāyanhasamaye teneva saddhiṁ paccāgantvā",
  "atk-s0514a2:2886_3": "raññā saddhiṁyeva pāsādaṁ abhiruyha sarīraṁ sukkhāpanatthāya bhariyaṁ ādāya sīhapañjarena",
  "atk-s0514a2:2886_4": "nikkhamitvā kūṭāgārakucchiyaṁ nisīdiṁ. Tasmiṁ khaṇe eko seno kūṭāgārā nikkhanto amhe",
  "atk-s0514a2:2886_5": "gaṇhituṁ pakkhandi. Ahaṁ maraṇabhayabhīto vegena palāyiṁ. Sā pana tadā garugabbhā",
  "atk-s0514a2:2886_6": "ahosi, tasmā vegena palāyituṁ nāsakkhi. Atha so mayhaṁ passantasseva taṁ māretvā",
  "atk-s0514a2:2886_7": "ādāya gato. Atha maṁ tassā sokena rodamānaṁ disvā amhākaṁ rājā ‘samma, kiṁ rodasī’ti",
  "atk-s0514a2:2886_8": "pucchitvā tamatthaṁ sutvā ‘mā bāḷhaṁ, samma, rodasi, aññaṁ bhariyaṁ pariyesāhī’ti",
  "atk-s0514a2:2886_9": "vatvā ‘kiṁ, deva, aññāya anācārāya dussīlāya bhariyāya ānītāya, tatopi ekakeneva",
  "atk-s0514a2:2886_10": "carituṁ vara’nti vutte ‘samma, ahaṁ ekaṁ sakuṇikaṁ sīlācārasampannaṁ assosiṁ, tava",
  "atk-s0514a2:2886_11": "bhariyāya sadisameva. Cūḷanirājassa hi sayanapālikā sāḷikā evarūpā, tvaṁ tattha gantvā",
  "atk-s0514a2:2886_12": "tassā manaṁ pucchitvā okāsaṁ kāretvā sace te ruccati, āgantvā amhākaṁ ācikkha. Athāhaṁ",
  "atk-s0514a2:2886_13": "vo vivāhaṁ katvā mahantena parivārena taṁ ānessāmā’ti vatvā maṁ idha pahiṇi, tenamhi",
  "atk-s0514a2:2886_14": "kāraṇenāgato’’ti vatvā gāthaṁ āha –",
  "atk-s0514a2:2887": "621.",
  "atk-s0514a2:2888": " ‘‘Tassā kāmā hi sammatto, āgatosmi tavanti ke;",
  "atk-s0514a2:2889": "Sace kareyya okāsaṁ, ubhayova vasāmase’’ti.",
  "atk-s0514a2:2890": "Sā tassa vacanaṁ sutvā somanassappattā ahosi. Evaṁ santepi attano piyabhāvaṁ ajānāpetvā anicchamānā viya āha –",
  "atk-s0514a2:2891": "622.",
  "atk-s0514a2:2892": " ‘‘Suvova suviṁ kāmeyya, sāḷiko pana sāḷikaṁ;",
  "atk-s0514a2:2893": "Suvassa sāḷikāyeva, saṁvāso hoti kīdiso’’ti.",
  "atk-s0514a2:2894_0": "Tattha suvoti samma suvapaṇḍita, suvova suviṁ kāmeyya. Kīdisoti asamānajātikānaṁ",
  "atk-s0514a2:2894_1": "saṁvāso nāma kīdiso hoti. Suvo hi samānajātikaṁ suviṁ disvā cirasanthavampi sāḷikaṁ",
  "atk-s0514a2:2894_2": "jahissati, so piyavippayogo mahato dukkhāya bhavissati, asamānajātikānaṁ saṁvāso nāma na sametīti.",
  "atk-s0514a2:2895": "Itaro taṁ sutvā ‘‘ayaṁ maṁ na paṭikkhipati, parihārameva karoti, addhā maṁ icchissati, nānāvidhāhi naṁ upamāhi saddahāpessāmī’’ti cintetvā āha –",
  "atk-s0514a2:2896": "623.",
  "atk-s0514a2:2897": " ‘‘Yoyaṁ kāme kāmayati, api caṇḍālikāmapi;",
  "atk-s0514a2:2898": "Sabbo hi sadiso hoti, natthi kāme asādiso’’ti.",
  "atk-s0514a2:2899": "Tattha caṇḍālikāmapīti caṇḍālikaṁ api. Sadisoti cittasadisatāya sabbo saṁvāso sadisova hoti. Kāmasmiñhi cittameva pamāṇaṁ, na jātīti.",
  "atk-s0514a2:2900": "Evañca pana vatvā manussesu tāva nānājātikānaṁ samānabhāvadassanatthaṁ atītaṁ āharitvā dassento anantaraṁ gāthamāha –",
  "atk-s0514a2:2901": "624.",
  "atk-s0514a2:2902": " ‘‘Atthi jampāvatī nāma, mātā sivissa rājino;",
  "atk-s0514a2:2903": "Sā bhariyā vāsudevassa, kaṇhassa mahesī piyā’’ti.",
  "atk-s0514a2:2904_0": "Tattha jampāvatīti sivirañño mātā jampāvatī nāma caṇḍālī ahosi. Sā kaṇhāyanagottassa",
  "atk-s0514a2:2904_1": "dasabhātikānaṁ jeṭṭhakassa vāsudevassa piyā mahesī ahosi. So kirekadivasaṁ dvāravatito",
  "atk-s0514a2:2904_2": "nikkhamitvā uyyānaṁ gacchanto nagaraṁ pavisantiṁ ekamante ṭhitaṁ abhirūpaṁ ekaṁ caṇḍālikaṁ",
  "atk-s0514a2:2904_3": "disvāva paṭibaddhacitto hutvā ‘‘kiṁ jātikā’’ti pucchāpetvā ‘‘caṇḍālajātikā’’ti sutvāpi",
  "atk-s0514a2:2904_4": "paṭibaddhacittatāya asāmikabhāvaṁ pucchāpetvā ‘‘asāmikā’’ti sutvā taṁ ādāya tato",
  "atk-s0514a2:2904_5": "nivattitvā nivesanaṁ netvā aggamahesiṁ akāsi. Sā siviṁ nāma puttaṁ vijāyi. So pitu",
  "atk-s0514a2:2904_6": "accayena dvāravatiyaṁ rajjaṁ kāresi. Taṁ sandhāyetaṁ vuttaṁ.",
  "atk-s0514a2:2905_0": "Iti so imaṁ udāharaṇaṁ āharitvā ‘‘evarūpopi nāma khattiyo caṇḍāliyā saddhiṁ saṁvāsaṁ",
  "atk-s0514a2:2905_1": "kappesi, amhesu tiracchānagatesu kiṁ vattabbaṁ, aññamaññaṁ saṁvāsarocanaṁyeva pamāṇa’’nti",
  "atk-s0514a2:2905_2": "vatvā aparampi udāharaṇaṁ āharanto āha –",
  "atk-s0514a2:2906": "625.",
  "atk-s0514a2:2907": " ‘‘Raṭṭhavatī kimpurisī, sāpi vacchaṁ akāmayi;",
  "atk-s0514a2:2908": "Manusso migiyā saddhiṁ, natthi kāme asādiso’’ti.",
  "atk-s0514a2:2909_0": "Tattha vacchanti evaṁnāmakaṁ tāpasaṁ. Kathaṁ pana sā taṁ kāmesīti? Atītasmiñhi eko",
  "atk-s0514a2:2909_1": "brāhmaṇo kāmesu ādīnavaṁ disvā mahantaṁ yasaṁ pahāya isipabbajjaṁ pabbajitvā himavante",
  "atk-s0514a2:2909_2": "paṇṇasālaṁ māpetvā vasi. Tassa paṇṇasālato avidūre ekissā guhāya bahū kinnarā vasanti.",
  "atk-s0514a2:2909_3": "Tattheva eko makkaṭako dvāre vasati. So jālaṁ vinetvā tesaṁ sīsaṁ bhinditvā lohitaṁ",
  "atk-s0514a2:2909_4": "pivati. Kinnarā nāma dubbalā honti bhīrukajātikā. Sopi makkaṭako ativisālo. Te tassa",
  "atk-s0514a2:2909_5": "kiñci kātuṁ asakkontā taṁ tāpasaṁ upasaṅkamitvā katapaṭisanthārā āgatakāraṇaṁ puṭṭhā",
  "atk-s0514a2:2909_6": "‘‘deva, eko makkaṭako jīvitaṁ no hanati, tumhe ṭhapetvā amhākaṁ aññaṁ paṭisaraṇaṁ",
  "atk-s0514a2:2909_7": "na passāma, taṁ māretvā amhākaṁ sotthibhāvaṁ karohī’’ti āhaṁsu. Taṁ sutvā tāpaso",
  "atk-s0514a2:2909_8": "‘‘apetha na mādisā pāṇātipātaṁ karontī’’ti apasādesi. Tesu raṭṭhavatī nāma kinnarī",
  "atk-s0514a2:2909_9": "abhirūpā pāsādikā asāmikā ahosi. Te taṁ alaṅkaritvā tāpasassa santikaṁ netvā ‘‘deva,",
  "atk-s0514a2:2909_10": "ayaṁ te pādaparicārikā hotu, amhākaṁ paccāmittaṁ vadhehī’’ti āhaṁsu. Tāpaso taṁ disvāva",
  "atk-s0514a2:2909_11": "paṭibaddhacitto hutvā tāya saddhiṁ saṁvāsaṁ kappetvā guhādvāre ṭhatvā gocaratthāya",
  "atk-s0514a2:2909_12": "nikkhantaṁ makkaṭakaṁ muggarena pothetvā jīvitakkhayaṁ pāpesi. So tāya saddhiṁ samaggavāsaṁ",
  "atk-s0514a2:2909_13": "vasanto puttadhītāhi vaḍḍhitvā tattheva kālamakāsi. Evaṁ sā taṁ kāmesi. Suvapotako",
  "atk-s0514a2:2909_14": "imaṁ udāharaṇaṁ āharitvā ‘‘vacchatāpaso tāva manusso hutvā tiracchānagatāya kinnariyā",
  "atk-s0514a2:2909_15": "saddhiṁ saṁvāsaṁ kappesi, kimaṅgaṁ pana amhākaṁ? Mayañhi ubho pakkhinova tiracchānagatāvā’’ti",
  "atk-s0514a2:2909_16": "dīpento ‘‘manusso migiyā saddhi’’nti āha. Evaṁ manussā tiracchānagatāhi saddhiṁ samaggavāsaṁ",
  "atk-s0514a2:2909_17": "vasanti, natthi kāme asādiso nāma, cittameva pamāṇanti kathesi.",
  "atk-s0514a2:2910": "Sā tassa vacanaṁ sutvā ‘‘sāmi, cittaṁ nāma sabbakālaṁ ekasadisaṁ na hoti, piyavippayogassa bhāyāmī’’ti āha. Sopi suvapotako itthimāyāsu kusalo, tena taṁ vīmaṁsanto puna gāthamāha –",
  "atk-s0514a2:2911": "626.",
  "atk-s0514a2:2912": " ‘‘Handa khvāhaṁ gamissāmi, sāḷike mañjubhāṇike;",
  "atk-s0514a2:2913": "Paccakkhānupadañhetaṁ, atimaññasi nūna ma’’nti.",
  "atk-s0514a2:2914_0": "Tattha paccakkhānupadaṁ hetanti yaṁ tvaṁ vadesi, sabbametaṁ paccakkhānassa anupadaṁ,",
  "atk-s0514a2:2914_1": "paccakkhānakāraṇaṁ paccakkhānakoṭṭhāso panesa. Atimaññasi nūna manti ‘‘nūna maṁ icchati",
  "atk-s0514a2:2914_2": "aya’’nti tvaṁ maṁ atikkamitvā maññasi, mayhaṁ sāraṁ na jānāsi . Ahañhi rājapūjito,",
  "atk-s0514a2:2914_3": "na mayhaṁ bhariyā dullabhā, aññaṁ bhariyaṁ pariyesissāmīti.",
  "atk-s0514a2:2915": "Sā tassa vacanaṁ sutvāva bhijjamānahadayā viya tassa saha dassaneneva uppannakāmaratiyā anuḍayhamānā viya hutvāpi attano itthimāyāya anicchamānā viya hutvā diyaḍḍhaṁ gāthamāha –",
  "atk-s0514a2:2916": "627.",
  "atk-s0514a2:2917": " ‘‘Na sirī taramānassa, mādhara suvapaṇḍita;",
  "atk-s0514a2:2918": "Idheva tāva acchassu, yāva rājāna dakkhasi;",
  "atk-s0514a2:2919": "Sossi saddaṁ mudiṅgānaṁ, ānubhāvañca rājino’’ti.",
  "atk-s0514a2:2920_0": "Tattha na sirīti samma suvapaṇḍita, taramānassa sirī nāma na hoti, taramānena katakammaṁ",
  "atk-s0514a2:2920_1": "na sobhati, ‘‘gharāvāso ca nāmesa atigaruko’’ti cintetvā tuletvā kātabbo. Idheva",
  "atk-s0514a2:2920_2": "tāva acchassu, yāva mahantena yasena samannāgataṁ amhākaṁ rājānaṁ passissasi. Sossīti",
  "atk-s0514a2:2920_3": "sāyanhasamaye kinnarisamānalīlāhi uttamarūpadharāhi nārīhi vajjamānānaṁ mudiṅgānaṁ",
  "atk-s0514a2:2920_4": "aññesañca gītavāditānaṁ saddaṁ tvaṁ suṇissasi, rañño ca ānubhāvaṁ mahantaṁ sirisobhaggaṁ",
  "atk-s0514a2:2920_5": "passissasi. ‘‘Samma, kiṁ tvaṁ turitosi, kiṁ lesampi na jānāsi, acchassu tāva, pacchā jānissāmā’’ti.",
  "atk-s0514a2:2921_0": "Atha te sāyanhasamanantare methunasaṁvāsaṁ kariṁsu, samaggā sammodamānā piyasaṁvāsaṁ",
  "atk-s0514a2:2921_1": "vasiṁsu. Atha naṁ suvapotako ‘‘na idānesā mayhaṁ rahassaṁ guhissati, idāni naṁ pucchitvā",
  "atk-s0514a2:2921_2": "gantuṁ vaṭṭatī’’ti cintetvā ‘‘sāḷike’’ti āha. ‘‘Kiṁ, sāmī’’ti? ‘‘Ahaṁ kiñci te vattukāmomhī’’ti.",
  "atk-s0514a2:2921_3": "‘‘Vada, sāmī’’ti. ‘‘Hotu, ajja amhākaṁ maṅgaladivaso, aññatarasmiṁ divase jānissāmī’’ti.",
  "atk-s0514a2:2921_4": "‘‘Sace maṅgalapaṭisaṁyuttā kathā bhavissati, kathehi. No ce, mā kathehi sāmī’’ti.",
  "atk-s0514a2:2921_5": "‘‘Maṅgalakathāvesā, bhadde’’ti. ‘‘Tena hi kathehī’’ti. Atha naṁ ‘‘bhadde, sace sotukāmā",
  "atk-s0514a2:2921_6": "bhavissasi, kathessāmi te’’ti vatvā taṁ rahassaṁ pucchanto diyaḍḍhaṁ gāthamāha –",
  "atk-s0514a2:2922": "628.",
  "atk-s0514a2:2923": " ‘‘Yo nu khvāyaṁ tibbo saddo, tirojanapade suto;",
  "atk-s0514a2:2924": "Dhītā pañcālarājassa, osadhī viya vaṇṇinī;",
  "atk-s0514a2:2925": "Taṁ dassati videhānaṁ, so vivāho bhavissatī’’ti.",
  "atk-s0514a2:2926_0": "Tassattho – yo nu kho ayaṁ saddo tibbo bahalo, tirojanapade suto pararaṭṭhesu janapadesu",
  "atk-s0514a2:2926_1": "vissuto paññāto pākaṭo patthaṭo. Kinti? Dhītā pañcālarājassa osadhītārakā viya virocamānā",
  "atk-s0514a2:2926_2": "tāya eva samānavaṇṇinī atthi, taṁ so videhānaṁ dassati, so vivāho bhavissati. Yo",
  "atk-s0514a2:2926_3": "so evaṁ patthaṭo saddo, ahaṁ taṁ sutvā cintesiṁ ‘‘ayaṁ kumārikā uttamarūpadharā,",
  "atk-s0514a2:2926_4": "videharājāpi cūḷanirañño paṭisattu ahosi. Aññe bahū rājāno cūḷanibrahmadattassa vasavattino",
  "atk-s0514a2:2926_5": "santi, tesaṁ adatvā kiṁ kāraṇā videhassa dhītaraṁ dassatī’’ti?",
  "atk-s0514a2:2927_0": "Sā tassa vacanaṁ sutvā evamāha – ‘‘sāmi, kiṁ kāraṇā maṅgaladivase avamaṅgalaṁ kathesī’’ti?",
  "atk-s0514a2:2927_1": "‘‘Ahaṁ, bhadde, ‘maṅgala’nti kathemi, tvaṁ ‘avamaṅgala’nti kathesi, kiṁ nu kho eta’’nti?",
  "atk-s0514a2:2927_2": "‘‘Sāmi, amittānampi tesaṁ evarūpā maṅgalakiriyā mā hotū’’ti. ‘‘Kathehi tāva bhadde’’ti.",
  "atk-s0514a2:2927_3": "‘‘Sāmi, na sakkā kathetu’’nti. ‘‘Bhadde, tayā viditaṁ rahassaṁ mama akathitakālato",
  "atk-s0514a2:2927_4": "paṭṭhāya natthi amhākaṁ samaggasaṁvāso’’ti. Sā tena nippīḷiyamānā ‘‘tena hi, sāmi,",
  "atk-s0514a2:2927_5": "suṇāhī’’ti vatvā imaṁ gāthamāha –",
  "atk-s0514a2:2928": "629.",
  "atk-s0514a2:2929": " ‘‘Ediso mā amittānaṁ, vivāho hotu mādhara;",
  "atk-s0514a2:2930": "Yathā pañcālarājassa, vedehena bhavissatī’’ti.",
  "atk-s0514a2:2931": "Imaṁ gāthaṁ vatvā puna tena ‘‘bhadde, kasmā evarūpaṁ kathaṁ kathesī’’ti vutte ‘‘tena hi suṇāhi, ettha dosaṁ te kathessāmī’’ti vatvā imaṁ gāthamāha –",
  "atk-s0514a2:2932": "630.",
  "atk-s0514a2:2933": " ‘‘Ānayitvāna vedehaṁ, pañcālānaṁ rathesabho;",
  "atk-s0514a2:2934": "Tato naṁ ghātayissati, nassa sakhī bhavissatī’’ti.",
  "atk-s0514a2:2935_0": "Tattha tato naṁ ghātayissatīti yadā so imaṁ nagaraṁ āgato bhavissati, tadā tena saddhiṁ",
  "atk-s0514a2:2935_1": "sakhibhāvaṁ mittadhammaṁ na karissati, daṭṭhumpissa dhītaraṁ na dassati. Eko kirassa",
  "atk-s0514a2:2935_2": "pana atthadhammānusāsako mahosadhapaṇḍito nāma atthi, tena saddhiṁ taṁ ghātessati.",
  "atk-s0514a2:2935_3": "Te ubho jane ghātetvā jayapānaṁ pivissāmāti kevaṭṭo raññā saddhiṁ mantetvā taṁ gaṇhitvā āgantuṁ gatoti.",
  "atk-s0514a2:2936_0": "Evaṁ sā guyhamantaṁ nissesaṁ katvā suvapaṇḍitassa kathesi. Taṁ sutvā suvapaṇḍito",
  "atk-s0514a2:2936_1": "‘‘ācariyo kevaṭṭo upāyakusalo, acchariyaṁ tassa rañño evarūpena upāyena ghātana’’nti",
  "atk-s0514a2:2936_2": "kevaṭṭaṁ vaṇṇetvā ‘‘evarūpena avamaṅgalena amhākaṁ ko attho, tuṇhībhūtā sayāmā’’ti",
  "atk-s0514a2:2936_3": "vatvā āgamanakammassa nipphattiṁ ñatvā taṁ rattiṁ tāya saddhiṁ vasitvā ‘‘bhadde,",
  "atk-s0514a2:2936_4": "ahaṁ siviraṭṭhaṁ gantvā manāpāya bhariyāya laddhabhāvaṁ sivirañño deviyā ca ārocessāmī’’ti",
  "atk-s0514a2:2936_5": "gamanaṁ anujānāpetuṁ āha –",
  "atk-s0514a2:2937": "631.",
  "atk-s0514a2:2938": " ‘‘Handa kho maṁ anujānāhi, rattiyo sattamattiyo;",
  "atk-s0514a2:2939": "Yāvāhaṁ sivirājassa, ārocemi mahesino;",
  "atk-s0514a2:2940": "Laddho ca me āvasatho, sāḷikāya upantika’’nti.",
  "atk-s0514a2:2941_0": "Tattha mahesinoti mahesiyā cassa. Āvasathoti vasanaṭṭhānaṁ. Upantikanti atha ne ‘‘etha",
  "atk-s0514a2:2941_1": "tassā santikaṁ gacchāmā’’ti vatvā aṭṭhame divase idhānetvā mahantena parivārena taṁ",
  "atk-s0514a2:2941_2": "gahetvā gamissāmi, yāva mamāgamanaṁ, tāva mā ukkaṇṭhīti.",
  "atk-s0514a2:2942": "Taṁ sutvā sāḷikā tena viyogaṁ anicchamānāpi tassa vacanaṁ paṭikkhipituṁ asakkontī anantaraṁ gāthamāha –",
  "atk-s0514a2:2943": "632.",
  "atk-s0514a2:2944": " ‘‘Handa kho taṁ anujānāmi, rattiyo sattamattiyo;",
  "atk-s0514a2:2945": "Sace tvaṁ sattarattena, nāgacchasi mamantike;",
  "atk-s0514a2:2946": "Maññe okkantasattaṁ maṁ, matāya āgamissasī’’ti.",
  "atk-s0514a2:2947": "Tattha maññe okkantasattaṁ manti evaṁ sante ahaṁ maṁ apagatajīvitaṁ sallakkhemi. So tvaṁ aṭṭhame divase anāgacchanto mayi matāya āgamissasi, tasmā mā papañcaṁ akāsīti.",
  "atk-s0514a2:2948_0": "Itaropi ‘‘bhadde, kiṁ vadesi, mayhampi aṭṭhame divase taṁ apassantassa kuto jīvita’’nti",
  "atk-s0514a2:2948_1": "vācāya vatvā hadayena pana ‘‘jīva vā tvaṁ mara vā, kiṁ tayā mayha’’nti cintetvā uṭṭhāya",
  "atk-s0514a2:2948_2": "thokaṁ siviraṭṭhābhimukho gantvā nivattitvā mithilaṁ gantvā paṇḍitassa aṁsakūṭe otaritvā",
  "atk-s0514a2:2948_3": "mahāsattena pana tāya saññāya uparipāsādaṁ āropetvā puṭṭho sabbaṁ taṁ pavattiṁ paṇḍitassa",
  "atk-s0514a2:2948_4": "ārocesi. Sopissa purimanayeneva sabbaṁ sakkāramakāsi. Tamatthaṁ pakāsento satthā āha –",
  "atk-s0514a2:2949": "633.",
  "atk-s0514a2:2950": " ‘‘Tato ca kho so gantvāna, mādharo suvapaṇḍito;",
  "atk-s0514a2:2951": "Mahosadhassa akkhāsi, sāḷikāvacanaṁ ida’’nti.",
  "atk-s0514a2:2952": "Tattha sāḷikāvacanaṁ idanti idaṁ sāḷikāya vacananti sabbaṁ vitthāretvā kathesīti.",
  "atk-s0514a2:2953": "Suvakhaṇḍaṁ niṭṭhitaṁ.",
  "atk-s0514a2:2954": "Mahāumaṅgakaṇḍaṁ",
  "atk-s0514a2:2955_0": "Taṁ sutvā mahāsatto cintesi ‘‘rājā mama anicchamānasseva gamissati, gantvā ca pana",
  "atk-s0514a2:2955_1": "mahāvināsaṁ pāpuṇissati. Atha mayhaṁ ‘evarūpassa nāma yasadāyakassa rañño vacanaṁ",
  "atk-s0514a2:2955_2": "hadaye katvā tassa saṅgahaṁ nākāsī’ti garahāpi uppajjissati, mādise paṇḍite vijjamāne",
  "atk-s0514a2:2955_3": "kiṁkāraṇā esa nassissati, ahaṁ rañño puretarameva gantvā cūḷaniṁ disvā suvibhattaṁ",
  "atk-s0514a2:2955_4": "katvā videharañño nivāsatthāya nagaraṁ māpetvā gāvutamattaṁ jaṅghaumaṅgaṁ, aḍḍhayojanikañca",
  "atk-s0514a2:2955_5": "mahāumaṅgaṁ, kāretvā cūḷanirañño dhītaraṁ abhisiñcitvā amhākaṁ raññopādaparicārikaṁ",
  "atk-s0514a2:2955_6": "katvā aṭṭhārasaakkhobhaṇisaṅkhehi balehi ekasatarājūsu parivāretvā ṭhitesveva amhākaṁ",
  "atk-s0514a2:2955_7": "rājānaṁ rāhumukhato candaṁ viya mocetvā ādāyāgamanaṁ nāma mama bhāro’’ti. Tassevaṁ",
  "atk-s0514a2:2955_8": "cintentassa sarīre pīti uppajji. So pītivegena udānaṁ udānento imaṁ upaḍḍhagāthamāha –",
  "atk-s0514a2:2956": "634.",
  "atk-s0514a2:2957": " ‘‘Yasseva ghare bhuñjeyya bhogaṁ, tasseva atthaṁ puriso careyyā’’ti.",
  "atk-s0514a2:2958_0": "Tassattho – yassa rañño santike puriso mahantaṁ issariyaṁ labhitvā bhogaṁ bhuñjeyya,",
  "atk-s0514a2:2958_1": "akkosantassapi paharantassapi gale gahetvā nikkaḍḍhantassapi tasseva atthaṁ hitaṁ",
  "atk-s0514a2:2958_2": "vuḍḍhiṁ paṇḍito kāyadvārādīhi tīhi dvārehi careyya. Na hi mittadubbhikammaṁ paṇḍitehi kātabbanti.",
  "atk-s0514a2:2959_0": "Iti cintetvā so nhatvā alaṅkaritvā mahantena yasena rājakulaṁ gantvā rājānaṁ vanditvā",
  "atk-s0514a2:2959_1": "ekamantaṁ ṭhito āha – ‘‘kiṁ, deva, gacchissatha uttarapañcālanagara’’nti? ‘‘Āma,",
  "atk-s0514a2:2959_2": "tāta, pañcālacandiṁ alabhantassa mama kiṁ rajjena, mā maṁ pariccaji, mayā saddhiṁyeva",
  "atk-s0514a2:2959_3": "ehi. Tattha amhākaṁ gatakāraṇā dve atthā nipphajjissanti, itthiratanañca lacchāmi,",
  "atk-s0514a2:2959_4": "raññā ca me saddhiṁ metti patiṭṭhahissatī’’ti. Atha naṁ paṇḍito ‘‘tena hi, deva,",
  "atk-s0514a2:2959_5": "ahaṁ pure gantvā tumhākaṁ nivesanāni māpessāmi, tumhe mayā pahitasāsanena āgaccheyyāthā’’ti",
  "atk-s0514a2:2959_6": "vadanto dve gāthā abhāsi –",
  "atk-s0514a2:2960": "‘‘Handāhaṁ gacchāmi pure janinda, pañcālarājassa puraṁ surammaṁ;",
  "atk-s0514a2:2961": "Nivesanāni māpetuṁ, vedehassa yasassino.",
  "atk-s0514a2:2962": "635.",
  "atk-s0514a2:2963": " ‘‘Nivesanāni māpetvā, vedehassa yasassino;",
  "atk-s0514a2:2964": "Yadā te pahiṇeyyāmi, tadā eyyāsi khattiyā’’ti.",
  "atk-s0514a2:2965": "Tattha vedehassāti tava videharājassa. Eyyāsīti āgaccheyyāsīti.",
  "atk-s0514a2:2966_0": "Taṁ sutvā rājā ‘‘na kira maṁ paṇḍito pariccajatī’’ti haṭṭhatuṭṭho hutvā āha – ‘‘tāta,",
  "atk-s0514a2:2966_1": "tava pure gacchantassa kiṁ laddhuṁ vaṭṭatī’’ti? ‘‘Balavāhanaṁ, devā’’ti. ‘‘Yattakaṁ",
  "atk-s0514a2:2966_2": "icchasi, tattakaṁ gaṇha, tātā’’ti. ‘‘Cattāri bandhanāgārāni vivarāpetvā corānaṁ saṅkhalikabandhanāni",
  "atk-s0514a2:2966_3": "bhindāpetvā tepi mayā saddhiṁ pesetha devā’’ti. ‘‘Yathāruci karohi, tātā’’ti. Mahāsatto",
  "atk-s0514a2:2966_4": "bandhanāgāradvārāni vivarāpetvā sūre mahāyodhe gataṭṭhāne kammaṁ nipphādetuṁ samatthe",
  "atk-s0514a2:2966_5": "nīharāpetvā ‘‘maṁ upaṭṭhahathā’’ti vatvā tesaṁ sakkāraṁ kāretvā vaḍḍhakikammāracammakāraiṭṭhakapāsāṇakāracittakārādayo",
  "atk-s0514a2:2966_6": "nānāsippakusalā aṭṭhārasa seniyo ādāya vāsipharasukuddālakhaṇittiādīni bahūni upakaraṇāni",
  "atk-s0514a2:2966_7": "gāhāpetvā mahābalakāyaparivuto nagarā nikkhami. Tamatthaṁ pakāsento satthā āha –",
  "atk-s0514a2:2967": "636.",
  "atk-s0514a2:2968": " ‘‘Tato ca pāyāsi pure mahosadho, pañcālarājassa puraṁ surammaṁ;",
  "atk-s0514a2:2969": "Nivesanāni māpetuṁ, vedehassa yasassino’’ti.",
  "atk-s0514a2:2970_0": "Mahāsattopi gacchanto yojanantare yojanantare ekekaṁ gāmaṁ nivesetvā ekekaṁ amaccaṁ",
  "atk-s0514a2:2970_1": "‘‘tumhe rañño pañcālacandiṁ gahetvā nivattanakāle hatthiassarathe kappetvā rājānaṁ",
  "atk-s0514a2:2970_2": "ādāya paccāmitte paṭibāhantā khippaṁ mithilaṁ pāpeyyāthā’’ti vatvā ṭhapesi. Gaṅgātīraṁ",
  "atk-s0514a2:2970_3": "pana patvā ānandakumāraṁ pakkosāpetvā ‘‘ānanda, tvaṁ tīṇi vaḍḍhakisatāni ādāya uddhaṁgaṅgaṁ",
  "atk-s0514a2:2970_4": "gantvā sāradārūni gāhāpetvā tisatamattā nāvā māpetvā nagarassatthāya tattheva tacchāpetvā",
  "atk-s0514a2:2970_5": "sallahukānaṁ dārūnaṁ nāvāya pūrāpetvā khippaṁ āgaccheyyāsī’’ti pesesi. Sayaṁ pana",
  "atk-s0514a2:2970_6": "nāvāya gaṅgaṁ taritvā otiṇṇaṭṭhānato paṭṭhāya padasaññāyeva gaṇetvā ‘‘idaṁ aḍḍhayojanaṭṭhānaṁ,",
  "atk-s0514a2:2970_7": "ettha mahāumaṅgo bhavissati, imasmiṁ ṭhāne rañño nivesananagaraṁ bhavissati, ito",
  "atk-s0514a2:2970_8": "paṭṭhāya yāva rājagehā gāvutamatte ṭhāne jaṅghaumaṅgo bhavissatī’’ti paricchinditvā",
  "atk-s0514a2:2970_9": "nagaraṁ pāvisi. Cūḷanirājā bodhisattassa āgamanaṁ sutvā ‘‘idāni me manoratho matthakaṁ",
  "atk-s0514a2:2970_10": "pāpuṇissati, paccāmittānaṁ piṭṭhiṁ passissāmi, imasmiṁ āgate vedehopi na cirasseva",
  "atk-s0514a2:2970_11": "āgamissati, atha ne ubhopi māretvā sakalajambudīpatale ekarajjaṁ karissāmī’’ti paramatuṭṭhiṁ",
  "atk-s0514a2:2970_12": "patto ahosi. Sakalanagaraṁ saṅkhubhi ‘‘esa kira mahosadhapaṇḍito, iminā kira ekasatarājāno",
  "atk-s0514a2:2970_13": "leḍḍunā kākā viya palāpitā’’ti.",
  "atk-s0514a2:2971_0": "Mahāsatto nāgaresu attano rūpasampattiṁ passantesuyeva rājadvāraṁ gantvā rañño paṭivedetvā",
  "atk-s0514a2:2971_1": "‘‘pavisatū’’ti vutte pavisitvā rājānaṁ vanditvā ekamantaṁ nisīdi. Atha naṁ rājā paṭisanthāraṁ",
  "atk-s0514a2:2971_2": "katvā ‘‘tāta, rājā kadā āgamissatī’’ti pucchi. ‘‘Mayā pesitakāle, devā’’ti. ‘‘Tvaṁ",
  "atk-s0514a2:2971_3": "pana kimatthaṁ āgatosī’’ti. ‘‘Amhākaṁ rañño nivesanaṁ māpetuṁ, devā’’ti. ‘‘Sādhu,",
  "atk-s0514a2:2971_4": "tātā’’ti. Athassa senāya paribbayaṁ dāpetvā mahāsattassa mahantaṁ sakkāraṁ kāretvā",
  "atk-s0514a2:2971_5": "nivesanagehaṁ dāpetvā ‘‘tāta, yāva te rājā nāgacchati, tāva anukkaṇṭhamāno amhākampi",
  "atk-s0514a2:2971_6": "kattabbayuttakaṁ karontova vasāhi tva’’nti āha. So kira rājanivesanaṁ abhiruhantova",
  "atk-s0514a2:2971_7": "mahāsopānapādamūle ṭhatvā ‘‘idha jaṅghaumaṅgadvāraṁ bhavissatī’’ti sallakkhesi. Athassa",
  "atk-s0514a2:2971_8": "etadahosi ‘‘rājā ‘amhākampi kattabbayuttakaṁ karohī’ti vadati, umaṅge khaṇiyamāne",
  "atk-s0514a2:2971_9": "yathā idaṁ sopānaṁ na osakkati, tathā kātuṁ vaṭṭatī’’ti. Atha rājānaṁ evamāha – ‘‘deva,",
  "atk-s0514a2:2971_10": "ahaṁ pavisanto sopānapādamūle ṭhatvā navakammaṁ olokento mahāsopāne dosaṁ passiṁ.",
  "atk-s0514a2:2971_11": "Sace te ruccati, ahaṁ dārūni labhanto manāpaṁ katvā atthareyya’’nti. ‘‘Sādhu, paṇḍita,",
  "atk-s0514a2:2971_12": "attharāhī’’ti. So ‘‘idha umaṅgadvāraṁ bhavissatī’’ti sallakkhetvā taṁ porāṇasopānaṁ",
  "atk-s0514a2:2971_13": "haritvā yattha umaṅgadvāraṁ bhavissati, tattha paṁsuno apatanatthāya phalakasanthāraṁ",
  "atk-s0514a2:2971_14": "kāretvā yathā sopānaṁ na osakkati, evaṁ niccalaṁ katvā sopānaṁ atthari. Rājā taṁ",
  "atk-s0514a2:2971_15": "kāraṇaṁ ajānanto ‘‘mama sinehena karotī’’ti maññi.",
  "atk-s0514a2:2972_0": "Evaṁ taṁ divasaṁ teneva navakammena vītināmetvā punadivase rājānaṁ āha – ‘‘deva,",
  "atk-s0514a2:2972_1": "sace amhākaṁ rañño vasanaṭṭhānaṁ jāneyyāma, manāpaṁ katvā paṭijaggeyyāmā’’ti. Sādhu,",
  "atk-s0514a2:2972_2": "paṇḍita, ṭhapetvā mama nivesanaṁ sakalanagare yaṁ nivesanaṁ icchasi, taṁ gaṇhāti.",
  "atk-s0514a2:2972_3": "Mahārāja, mayaṁ āgantukā, tumhākaṁ bahū vallabhā yodhā, te attano attano gehesu gayhamānesu",
  "atk-s0514a2:2972_4": "amhehi saddhiṁ kalahaṁ karissanti. ‘‘Tadā, deva, tehi saddhiṁ mayaṁ kiṁ karissāmā’’ti?",
  "atk-s0514a2:2972_5": "‘‘Tesaṁ vacanaṁ mā gaṇha. Yaṁ icchasi, taṁ ṭhānameva gaṇhāpehī’’ti. ‘‘Deva, te punappunaṁ",
  "atk-s0514a2:2972_6": "āgantvā tumhākaṁ kathessanti, tena tumhākaṁ cittasukhaṁ na labhissati. Sace pana",
  "atk-s0514a2:2972_7": "iccheyyātha, yāva mayaṁ nivesanāni gaṇhāma, tāva amhākaṁyeva manussā dovārikā assu.",
  "atk-s0514a2:2972_8": "Tato te dvāraṁ alabhitvā nāgamissanti. Evaṁ sante tumhākampi cittasukhaṁ labhissatī’’ti.",
  "atk-s0514a2:2972_9": "Rājā ‘‘sādhū’’ti sampaṭicchi.",
  "atk-s0514a2:2973_0": "Mahāsatto sopānapādamūle sopānasīse mahādvāreti sabbattha attano manusseyeva ṭhapetvā",
  "atk-s0514a2:2973_1": "‘‘kassaci pavisituṁ mā adatthā’’ti vatvā atha rañño mātu nivesanaṁ gantvā ‘‘bhindanākāraṁ",
  "atk-s0514a2:2973_2": "dassethā’’ti manusse āṇāpesi. Te dvārakoṭṭhakālindato paṭṭhāya iṭṭhakā ca mattikā",
  "atk-s0514a2:2973_3": "ca apanetuṁ ārabhiṁsu. Rājamātā taṁ pavattiṁ sutvā āgantvā ‘‘kissa, tātā, mama gehaṁ",
  "atk-s0514a2:2973_4": "bhindathā’’ti āha. ‘‘Mahosadhapaṇḍito bhindāpetvā attano rañño nivesanaṁ kātukāmo’’ti.",
  "atk-s0514a2:2973_5": "‘‘Yadi evaṁ idheva vasathā’’ti. ‘‘Amhākaṁ rañño mahantaṁ balavāhanaṁ, idaṁ nappahoti,",
  "atk-s0514a2:2973_6": "aññaṁ mahantaṁ gehaṁ karissāmā’’ti. ‘‘Tumhe maṁ na jānātha, ahaṁ rājamātā, idāni",
  "atk-s0514a2:2973_7": "puttassa santikaṁ gantvā jānissāmī’’ti. ‘‘Mayaṁ rañño vacanena bhindāma, sakkontī",
  "atk-s0514a2:2973_8": "vārehī’’ti. Sā kujjhitvā ‘‘idāni vo kattabbaṁ jānissāmī’’ti rājadvāraṁ agamāsi. Atha",
  "atk-s0514a2:2973_9": "naṁ ‘‘mā pavisā’’ti dovārikā vārayiṁsu. ‘‘Ahaṁ rājamātā’’ti. ‘‘Na mayaṁ taṁ jānāma,",
  "atk-s0514a2:2973_10": "mayaṁ raññā ‘kassaci pavisituṁ mā adatthā’ti āṇattā, gaccha tva’’nti. Sā gahetabbagahaṇaṁ",
  "atk-s0514a2:2973_11": "apassantī nivattitvā attano nivesanaṁ olokentī aṭṭhāsi. Atha naṁ eko puriso ‘‘kiṁ",
  "atk-s0514a2:2973_12": "idha karosi, gacchasi, na gacchasī’’ti gīvāya gahetvā bhūmiyaṁ pātesi.",
  "atk-s0514a2:2974_0": "Sā cintesi ‘‘addhā ime rañño āṇattā bhavissanti, itarathā evaṁ kātuṁ na sakkhissanti,",
  "atk-s0514a2:2974_1": "paṇḍitasseva santikaṁ gacchissāmī’’ti. Sā gantvā ‘‘tāta mahosadha, kasmā mama nivesanaṁ",
  "atk-s0514a2:2974_2": "bhindāpesī’’ti āha. So tāya saddhiṁ na kathesi, santike ṭhito puriso panassa ‘‘devi,",
  "atk-s0514a2:2974_3": "kiṁ kathesī’’ti āha. ‘‘Tāta, mahosadhapaṇḍito kasmā mama gehaṁ bhindāpetī’’ti? ‘‘Vedeharañño",
  "atk-s0514a2:2974_4": "vasanaṭṭhānaṁ kātu’’nti. ‘‘Kiṁ, tāta, evaṁ mahante nagare aññattha nivesanaṭṭhānaṁ",
  "atk-s0514a2:2974_5": "na labbhatī’’ti maññati. ‘‘Imaṁ satasahassaṁ lañjaṁ gahetvā aññattha gehaṁ kāretū’’ti.",
  "atk-s0514a2:2974_6": "‘‘Sādhu, devi, tumhākaṁ gehaṁ vissajjāpessāmi, lañjassa gahitabhāvaṁ mā kassaci kathayittha.",
  "atk-s0514a2:2974_7": "Mā no aññepi lañjaṁ datvā gehāni vissajjāpetukāmā ahesu’’nti. Sādhu, tāta, ‘‘rañño",
  "atk-s0514a2:2974_8": "mātā lañjaṁ adāsī’’ti mayhampi lajjanakameva, tasmā na kassaci kathessāmīti. So ‘‘sādhū’’ti",
  "atk-s0514a2:2974_9": "tassā santikā satasahassaṁ gahetvā gehaṁ vissajjāpetvā kevaṭṭassa gehaṁ agamāsi.",
  "atk-s0514a2:2974_10": "Sopi dvāraṁ gantvā veḷupesikāhi piṭṭhicammuppāṭanaṁ labhitvā gahetabbagahaṇaṁ apassanto",
  "atk-s0514a2:2974_11": "puna gehaṁ gantvā satasahassameva adāsi. Etenupāyena sakalanagare gehaṭṭhānaṁ gaṇhantena",
  "atk-s0514a2:2974_12": "lañjaṁ gahetvā laddhakahāpaṇānaññeva nava koṭiyo jātā.",
  "atk-s0514a2:2975_0": "Mahāsatto sakalanagaraṁ vicaritvā rājakulaṁ agamāsi. Atha naṁ rājā pucchi ‘‘kiṁ,",
  "atk-s0514a2:2975_1": "paṇḍita, laddhaṁ te vasanaṭṭhāna’’nti? ‘‘Mahārāja, adentā nāma natthi, apica kho",
  "atk-s0514a2:2975_2": "pana gehesu gayhamānesu kilamanti. Tesaṁ piyavippayogaṁ kātuṁ amhākaṁ ayuttaṁ. Bahinagare",
  "atk-s0514a2:2975_3": "gāvutamatte ṭhāne gaṅgāya ca nagarassa ca antare asukaṭṭhāne amhākaṁ rañño vasananagaraṁ",
  "atk-s0514a2:2975_4": "karissāmī’’ti. Taṁ sutvā rājā ‘‘antonagare yujjhitumpi dukkhaṁ, neva sakasenā, na",
  "atk-s0514a2:2975_5": "parasenā ñātuṁ sakkā. Bahinagare pana sukhaṁ yuddhaṁ kātuṁ, tasmā bahinagareyeva",
  "atk-s0514a2:2975_6": "te koṭṭetvā māressāmā’’ti tussitvā ‘‘sādhu, paṇḍita, tayā sallakkhitaṭṭhāneyeva kārehī’’ti",
  "atk-s0514a2:2975_7": "āha. ‘‘Mahārāja, ahaṁ kāressāmi, tumhākaṁ pana manussehi dārupaṇṇādīnaṁ atthāya amhākaṁ",
  "atk-s0514a2:2975_8": "navakammaṭṭhānaṁ nāgantabbaṁ. Āgacchantā hi kalahaṁ karissanti, teneva tumhākañca",
  "atk-s0514a2:2975_9": "amhākañca cittasukhaṁ na bhavissatī’’ti. ‘‘Sādhu, paṇḍita, tena passena nisañcāraṁ",
  "atk-s0514a2:2975_10": "kārehī’’ti. ‘‘Deva, amhākaṁ hatthī udakābhiratā udakeyeva kīḷissanti. Udake āvile",
  "atk-s0514a2:2975_11": "jāte ‘mahosadhassa āgatakālato paṭṭhāya pasannaṁ udakaṁ pātuṁ na labhāmā’ti sace",
  "atk-s0514a2:2975_12": "nāgarā kujjhissanti, tampi sahitabba’’nti . Rājā ‘‘vissatthā tumhākaṁ hatthī kīḷantū’’ti",
  "atk-s0514a2:2975_13": "vatvā nagare bheriṁ carāpesi – ‘‘yo ito nikkhamitvā mahosadhassa nagaramāpitaṭṭhānaṁ",
  "atk-s0514a2:2975_14": "gacchati, tassa sahassadaṇḍo’’ti.",
  "atk-s0514a2:2976_0": "Mahāsatto rājānaṁ vanditvā attano parisaṁ ādāya nikkhamitvā yathāparicchinnaṭṭhāne",
  "atk-s0514a2:2976_1": "nagaraṁ māpetuṁ ārabhi. Pāragaṅgāya vagguliṁ nāma gāmaṁ kāretvā hatthiassarathavāhanañceva",
  "atk-s0514a2:2976_2": "gobalibaddañca tattha ṭhapetvā nagarakaraṇaṁ vicārento ‘‘ettakā idaṁ karontū’’ti",
  "atk-s0514a2:2976_3": "sabbakammāni vibhajitvā umaṅgakammaṁ paṭṭhapesi. Mahāumaṅgadvāraṁ gaṅgātitthe ahosi.",
  "atk-s0514a2:2976_4": "Saṭṭhimattāni yodhasatāni mahāumaṅgaṁ khaṇanti. Mahantehi cammapasibbakehi vālukapaṁsuṁ",
  "atk-s0514a2:2976_5": "haritvā gaṅgāya pātenti. Pātitapātitaṁ paṁsuṁ hatthī maddanti, gaṅgā āḷulā sandati.",
  "atk-s0514a2:2976_6": "Nagaravāsino ‘‘mahosadhassa āgatakālato paṭṭhāya pasannaṁ udakaṁ pātuṁ na labhāma,",
  "atk-s0514a2:2976_7": "gaṅgā āḷulā sandati, kiṁ nu kho eta’’nti vadanti. Atha nesaṁ paṇḍitassa upanikkhittakapurisā",
  "atk-s0514a2:2976_8": "ārocenti ‘‘mahosadhassa kira hatthī udakaṁ kīḷantā gaṅgāya kaddamaṁ karonti, tena",
  "atk-s0514a2:2976_9": "gaṅgā āḷulā sandatī’’ti.",
  "atk-s0514a2:2977_0": "Bodhisattānaṁ adhippāyo nāma samijjhati, tasmā umaṅge mūlāni vā khāṇukāni vā marumbāni",
  "atk-s0514a2:2977_1": "vā pāsāṇāni vā sabbepi bhūmiyaṁ pavisiṁsu. Jaṅghaumaṅgassa dvāraṁ tasmiṁyeva nagare",
  "atk-s0514a2:2977_2": "ahosi. Tīṇi purisasatāni jaṅghaumaṅgaṁ khaṇanti , cammapasibbakehi paṁsuṁharitvā",
  "atk-s0514a2:2977_3": "tasmiṁ nagare pātenti. Pātitapātitaṁ udakena maddāpetvā pākāraṁ cinanti, aññāni vā",
  "atk-s0514a2:2977_4": "kammāni karonti. Mahāumaṅgassa pavisanadvāraṁ nagare ahosi aṭṭhārasahatthubbedhena",
  "atk-s0514a2:2977_5": "yantayuttadvārena samannāgataṁ. Tañhi ekāya āṇiyā akkantāya pidhīyati, ekāya āṇiyā",
  "atk-s0514a2:2977_6": "akkantāya vivarīyati. Mahāumaṅgassa dvīsu passesu iṭṭhakāhi cinitvā sudhākammaṁ kāresi,",
  "atk-s0514a2:2977_7": "matthake phalakena channaṁ kāretvā ullokaṁ mattikāya limpāpetvā setakammaṁ kāretvā",
  "atk-s0514a2:2977_8": "cittakammaṁ kāresi. Sabbāni panettha asīti mahādvārāni catusaṭṭhi cūḷadvārāni ahesuṁ,",
  "atk-s0514a2:2977_9": "sabbāni yantayuttāneva. Ekāya āṇiyā akkantāya sabbāneva pidhīyanti, ekāya āṇiyā akkantāya",
  "atk-s0514a2:2977_10": "sabbāneva vivarīyanti. Dvīsu passesu anekasatadīpālayā ahesuṁ, tepi yantayuttāyeva.",
  "atk-s0514a2:2977_11": "Ekasmiṁ vivariyamāne sabbe vivarīyanti, ekasmiṁ pidhīyamāne sabbe pidhīyanti. Dvīsu",
  "atk-s0514a2:2977_12": "passesu ekasatānaṁ khattiyānaṁ ekasatasayanagabbhā ahesuṁ. Ekekasmiṁ gabbhe nānāvaṇṇapaccattharaṇatthataṁ",
  "atk-s0514a2:2977_13": "ekekaṁ mahāsayanaṁ samussitasetacchattaṁ, ekekaṁ mahāsayanaṁ nissāya ekekaṁ mātugāmarūpakaṁ",
  "atk-s0514a2:2977_14": "uttamarūpadharaṁ patiṭṭhitaṁ. Taṁ hatthena aparāmasitvā ‘‘manussarūpa’’nti na sakkā",
  "atk-s0514a2:2977_15": "ñātuṁ, apica umaṅgassa ubhosu passesu kusalā cittakārā nānappakāraṁ cittakammaṁ kariṁsu.",
  "atk-s0514a2:2977_16": "Sakkavilāsasinerusattaparibhaṇḍacakkavāḷasāgarasattamahāsara- catumahādīpa-himavanta-anotattasara-manosilātala",
  "atk-s0514a2:2977_17": "candimasūriya-cātumahārājikādichakāmāvacarasampattiyopi sabbā umaṅgeyeva dassayiṁsu.",
  "atk-s0514a2:2977_18": "Bhūmiyaṁ rajatapaṭṭavaṇṇā vālukā okiriṁsu, upari ullokapadumāni dassesuṁ. Ubhosu",
  "atk-s0514a2:2977_19": "passesu nānappakāre āpaṇepi dassayiṁsu. Tesu tesu ṭhānesu gandhadāmapupphadāmādīni",
  "atk-s0514a2:2977_20": "olambetvā sudhammādevasabhaṁ viya umaṅgaṁ alaṅkariṁsu.",
  "atk-s0514a2:2978_0": "Tānipi kho tīṇi vaḍḍhakisatāni tīṇi nāvāsatāni bandhitvā niṭṭhitaparikammānaṁ dabbasambhārānaṁ",
  "atk-s0514a2:2978_1": "pūretvā gaṅgāya āharitvā paṇḍitassa ārocesuṁ . Tāni so nagare upayogaṁ netvā ‘‘mayā",
  "atk-s0514a2:2978_2": "āṇattadivaseyeva āhareyyāthā’’ti vatvā nāvā paṭicchannaṭṭhāne ṭhapāpesi. Nagare udakaparikhā,",
  "atk-s0514a2:2978_3": "kaddamaparikhā, sukkhaparikhāti tisso parikhāyo kāresi. Aṭṭhārasahattho pākāro gopuraṭṭālako",
  "atk-s0514a2:2978_4": "rājanivesanāni hatthisālādayo pokkharaṇiyoti sabbametaṁ niṭṭhaṁ agamāsi. Iti mahāumaṅgo",
  "atk-s0514a2:2978_5": "jaṅghaumaṅgo nagaranti sabbametaṁ catūhi māsehi niṭṭhitaṁ. Atha mahāsatto catumāsaccayena",
  "atk-s0514a2:2978_6": "rañño āgamanatthāya dūtaṁ pāhesi. Tamatthaṁ pakāsento satthā āha –",
  "atk-s0514a2:2979": "637.",
  "atk-s0514a2:2980": " ‘‘Nivesanāni māpetvā, vedehassa yasassino;",
  "atk-s0514a2:2981": "Athassa pāhiṇī dūtaṁ, vedehaṁ mithilaggahaṁ;",
  "atk-s0514a2:2982": "Ehi dāni mahārāja, māpitaṁ te nivesana’’nti.",
  "atk-s0514a2:2983": "Tattha pāhiṇīti pesesi.",
  "atk-s0514a2:2984": "Rājā dūtassa vacanaṁ sutvā tuṭṭhacitto hutvā mahantena parivārena nagarā nikkhami. Tamatthaṁ pakāsento satthā āha –",
  "atk-s0514a2:2985": "638.",
  "atk-s0514a2:2986": " ‘‘Tato ca rājā pāyāsi, senāya caturaṅgiyā;",
  "atk-s0514a2:2987": "Anantavāhanaṁ daṭṭhuṁ, phītaṁ kapiliyaṁ pura’’nti.",
  "atk-s0514a2:2988": "Tattha anantavāhananti aparimitahatthiassādivāhanaṁ. Kapiliyaṁ puranti kapilaraṭṭhe māpitaṁ nagaraṁ.",
  "atk-s0514a2:2989_0": "So anupubbena gantvā gaṅgātīraṁ pāpuṇi. Atha naṁ mahāsatto paccuggantvā attanā katanagaraṁ",
  "atk-s0514a2:2989_1": "pavesesi. So tattha pāsādavaragato nānaggarasabhojanaṁ bhuñjitvā thokaṁ vissamitvā",
  "atk-s0514a2:2989_2": "sāyanhasamaye attano āgatabhāvaṁ ñāpetuṁ cūḷanirañño dūtaṁ pesesi. Tamatthaṁ pakāsento satthā āha –",
  "atk-s0514a2:2990": "639.",
  "atk-s0514a2:2991": " ‘‘Tato ca kho so gantvāna, brahmadattassa pāhiṇi;",
  "atk-s0514a2:2992": "Āgatosmi mahārāja, tava pādāni vandituṁ.",
  "atk-s0514a2:2993": "640.",
  "atk-s0514a2:2994": " ‘‘Dadāhi dāni me bhariyaṁ, nāriṁ sabbaṅgasobhiniṁ;",
  "atk-s0514a2:2995": "Suvaṇṇena paṭicchannaṁ, dāsīgaṇapurakkhata’’nti.",
  "atk-s0514a2:2996_0": "Tattha vanditunti vedeho mahallako, cūḷanirājā tassa puttanattamattopi na hoti, kilesavasena",
  "atk-s0514a2:2996_1": "mucchito pana hutvā ‘‘jāmātarena nāma sasuro vandanīyo’’ti cintetvā tassa cittaṁ",
  "atk-s0514a2:2996_2": "ajānantova vandanasāsanaṁ pahiṇi. Dadāhi dānīti ahaṁ tayā ‘‘dhītaraṁ dassāmī’’ti",
  "atk-s0514a2:2996_3": "pakkosāpito, taṁ me idāni dehīti pahiṇi. Suvaṇṇena paṭicchannanti suvaṇṇālaṅkārena paṭimaṇḍitaṁ.",
  "atk-s0514a2:2997_0": "Cūḷanirājā dūtassa vacanaṁ sutvā somanassappatto ‘‘idāni me paccāmitto kuhiṁ gamissati,",
  "atk-s0514a2:2997_1": "ubhinnampi nesaṁ sīsāni chinditvā jayapānaṁ pivissāmā’’ti cintetvā kevalaṁ somanassaṁ",
  "atk-s0514a2:2997_2": "dassento dūtassa sakkāraṁ katvā anantaraṁ gāthamāha –",
  "atk-s0514a2:2998": "641.",
  "atk-s0514a2:2999": " ‘‘Svāgataṁ teva vedeha, atho te adurāgataṁ;",
  "atk-s0514a2:3000": "Nakkhattaññeva paripuccha, ahaṁ kaññaṁ dadāmi te;",
  "atk-s0514a2:3001": "Suvaṇṇena paṭicchannaṁ, dāsīgaṇapurakkhata’’nti.",
  "atk-s0514a2:3002": "Tattha vedehāti vedehassa sāsanaṁ sutvā taṁ purato ṭhitaṁ viya ālapati. Atha vā ‘‘evaṁ brahmadattena vuttanti vadehī’’ti dūtaṁ āṇāpento evamāha.",
  "atk-s0514a2:3003_0": "Taṁ sutvā dūto vedehassa santikaṁ gantvā ‘‘deva, maṅgalakiriyāya anucchavikaṁ nakkhattaṁ",
  "atk-s0514a2:3003_1": "kira jānāhi, rājā te dhītaraṁ detī’’ti āha. So ‘‘ajjeva nakkhattaṁ sobhana’’nti puna",
  "atk-s0514a2:3003_2": "dūtaṁ pahiṇi. Tamatthaṁ pakāsento satthā āha –",
  "atk-s0514a2:3004": "642.",
  "atk-s0514a2:3005": " ‘‘Tato ca rājā vedeho, nakkhattaṁ paripucchatha;",
  "atk-s0514a2:3006": "Nakkhattaṁ paripucchitvā, brahmadattassa pāhiṇi.",
  "atk-s0514a2:3007": "643.",
  "atk-s0514a2:3008": " ‘‘Dadāhi dāni me bhariyaṁ, nāriṁ sabbaṅgasobhiniṁ;",
  "atk-s0514a2:3009": "Suvaṇṇena paṭicchannaṁ, dāsīgaṇapurakkhata’’nti.",
  "atk-s0514a2:3010": "Cūḷanirājāpi –",
  "atk-s0514a2:3011": "644.",
  "atk-s0514a2:3012": " ‘‘Dadāmi dāni te bhariyaṁ, nāriṁ sabbaṅgasobhiniṁ;",
  "atk-s0514a2:3013": "Suvaṇṇena paṭicchannaṁ, dāsīgaṇapurakkhata’’nti. –",
  "atk-s0514a2:3014_0": "Imaṁ gāthaṁ vatvā ‘‘idāni pesemi, idāni pesemī’’ti musāvādaṁ katvā ekasatarājūnaṁ",
  "atk-s0514a2:3014_1": "saññaṁ adāsi ‘‘aṭṭhārasaakkhobhaṇisaṅkhāya senāya saddhiṁ sabbe yuddhasajjā hutvā",
  "atk-s0514a2:3014_2": "nikkhamantu, ajja ubhinnampi paccatthikānaṁ sīsāni chinditvā sve jayapānaṁ pivissāmā’’ti.",
  "atk-s0514a2:3014_3": "Te sabbepi nikkhamiṁsu. Sayaṁ nikkhanto pana mātaraṁ calākadeviñca aggamahesiṁ, nandādeviñca,",
  "atk-s0514a2:3014_4": "puttaṁ pañcālacandañca, dhītaraṁ pañcālacandiñcāti cattāro jane orodhehi saddhiṁ",
  "atk-s0514a2:3014_5": "pāsāde nivāsāpetvā nikkhami. Bodhisattopi vedeharañño ceva tena saddhiṁ āgatasenāya",
  "atk-s0514a2:3014_6": "ca mahantaṁ sakkāraṁ kāresi . Keci manussā suraṁ pivanti, keci macchamaṁsādīni khādanti,",
  "atk-s0514a2:3014_7": "keci dūramaggā āgatattā kilantā sayanti. Videharājā pana senakādayo cattāro paṇḍite",
  "atk-s0514a2:3014_8": "gahetvā amaccagaṇaparivuto alaṅkatamahātale nisīdi.",
  "atk-s0514a2:3015_0": "Cūḷanirājāpi aṭṭhārasaakkhobhaṇisaṅkhāya senāya sabbaṁ taṁ nagaraṁ tisantiṁ catusaṅkhepaṁ",
  "atk-s0514a2:3015_1": "parikkhipitvā anekasatasahassāhi ukkāhi dhāriyamānāhi aruṇe uggacchanteyeva gahaṇasajjo",
  "atk-s0514a2:3015_2": "hutvā aṭṭhāsi. Taṁ ñatvā mahāsatto attano yodhānaṁ tīṇi satāni pesesi ‘‘tumhe jaṅghaumaṅgena",
  "atk-s0514a2:3015_3": "gantvā rañño mātarañca aggamahesiñca puttañca dhītarañca jaṅghaumaṅgena ānetvā mahāumaṅgena",
  "atk-s0514a2:3015_4": "netvā umaṅgadvārato bahi akatvā antoumaṅgeyeva ṭhapetvā yāva amhākaṁ āgamanā rakkhantā",
  "atk-s0514a2:3015_5": "tattha ṭhatvā amhākaṁ āgamanakāle umaṅgā nīharitvā umaṅgadvāre mahāvisālamāḷake ṭhapethā’’ti.",
  "atk-s0514a2:3015_6": "Te tassa vacanaṁ sampaṭicchitvā jaṅghaumaṅgena gantvā sopānapādamūle phalakasantharaṇaṁ",
  "atk-s0514a2:3015_7": "ugghāṭetvā sopānapādamūle sopānasīse mahātaleti ettake ṭhāne ārakkhamanusse ca khujjādiparicārikāyo",
  "atk-s0514a2:3015_8": "ca hatthapādesu bandhitvā mukhañca pidahitvā tattha tattha paṭicchannaṭṭhāne ṭhapetvā",
  "atk-s0514a2:3015_9": "rañño paṭiyattaṁ khādanīyabhojanīyaṁ kiñci khāditvā kiñci bhinditvā cuṇṇavicuṇṇaṁ",
  "atk-s0514a2:3015_10": "katvā aparibhogaṁ katvā chaḍḍetvā uparipāsādaṁ abhiruhiṁsu. Tadā calākadevī nandādeviñca",
  "atk-s0514a2:3015_11": "rājaputtañca rājadhītarañca gahetvā ‘‘ko jānāti, kiṁ bhavissatī’’ti maññamānā attanā",
  "atk-s0514a2:3015_12": "saddhiṁ ekasayaneyeva sayāpesi. Te yodhā gabbhadvāre ṭhatvā pakkosiṁsu. Sā nikkhamitvā",
  "atk-s0514a2:3015_13": "‘‘kiṁ, tātā’’ti āha. ‘‘Devi, amhākaṁ rājā vedehañca mahosadhañca jīvitakkhayaṁ pāpetvā",
  "atk-s0514a2:3015_14": "sakalajambudīpe ekarajjaṁ katvā ekasatarājaparivuto mahantena yasena ajja mahājayapānaṁ",
  "atk-s0514a2:3015_15": "pivanto tumhe cattāropi jane gahetvā ānehī’’ti amhe pahiṇīti.",
  "atk-s0514a2:3016_0": "Tepi tesaṁ vacanaṁ saddahitvā pāsādā otaritvā sopānapādamūlaṁ agamiṁsu. Atha ne gahetvā",
  "atk-s0514a2:3016_1": "jaṅghaumaṅgaṁ pavisiṁsu. Te āhaṁsu ‘‘mayaṁ ettakaṁ kālaṁ idha vasantā imaṁ vīthiṁ",
  "atk-s0514a2:3016_2": "na otiṇṇapubbā’’ti. ‘‘Devi, imaṁ vīthiṁ na sabbadā otaranti, maṅgalavīthi nāmesā,",
  "atk-s0514a2:3016_3": "ajja maṅgaladivasabhāvena rājā iminā maggena ānetuṁ āṇāpesī’’ti. Te tesaṁ vacanaṁ",
  "atk-s0514a2:3016_4": "saddahiṁsu. Athekacce te cattāro gahetvā gacchiṁsu. Ekacce nivattitvā rājanivesane",
  "atk-s0514a2:3016_5": "ratanagabbhe vivaritvā yathicchitaṁ ratanasāraṁ gahetvā āgamiṁsu. Itarepi cattāro",
  "atk-s0514a2:3016_6": "khattiyā purato mahāumaṅgaṁ patvā alaṅkatadevasabhaṁ viya umaṅgaṁ disvā ‘‘rañño atthāya",
  "atk-s0514a2:3016_7": "sajjita’’nti saññaṁ kariṁsu. Atha ne gaṅgāya avidūraṭhānaṁ netvā antoumaṅgeyeva alaṅkatagabbhe",
  "atk-s0514a2:3016_8": "nisīdāpetvā ekacce ārakkhaṁ gahetvā acchiṁsu. Ekacce tesaṁ ānītabhāvaṁ ñāpetuṁ gantvā",
  "atk-s0514a2:3016_9": "bodhisattassa ārocesuṁ. So tesaṁ kathaṁ sutvā ‘‘idāni me manoratho matthakaṁ pāpuṇissatī’’ti",
  "atk-s0514a2:3016_10": "somanassajāto rañño santikaṁ gantvā ekamantaṁ aṭṭhāsi. Rājāpi kilesāturatāya ‘‘idāni",
  "atk-s0514a2:3016_11": "me dhītaraṁ pesessati, idāni me dhītaraṁ pesessatī’’ti pallaṅkato uṭṭhāya vātapānena",
  "atk-s0514a2:3016_12": "olokento anekehi ukkāsatasahassehi ekobhāsaṁ jātaṁ nagaraṁ mahatiyā senāya parivutaṁ",
  "atk-s0514a2:3016_13": "disvā āsaṅkitaparisaṅkito ‘‘kiṁ nu kho eta’’nti paṇḍitehi saddhiṁ mantento gāthamāha –",
  "atk-s0514a2:3017": "645.",
  "atk-s0514a2:3018": " ‘‘Hatthī assā rathā pattī, senā tiṭṭhanti vammitā;",
  "atk-s0514a2:3019": "Ukkā padittā jhāyanti, kiṁ nu maññanti paṇḍitā’’ti.",
  "atk-s0514a2:3020": "Tattha kiṁ nu maññantīti cūḷanirājā amhākaṁ tuṭṭho, udāhu kuddho, kiṁ nu paṇḍitā maññantīti pucchi.",
  "atk-s0514a2:3021_0": "Taṁ sutvā senako āha – ‘‘mā cintayittha, mahārāja, atibahū ukkā paññāyanti, rājā",
  "atk-s0514a2:3021_1": "tumhākaṁ dātuṁ dhītaraṁ gahetvā eti maññe’’ti. Pukkusopi ‘‘tumhākaṁ āgantukasakkāraṁ",
  "atk-s0514a2:3021_2": "kātuṁ ārakkhaṁ gahetvā ṭhito bhavissatī’’ti āha. Evaṁ tesaṁ yaṁ yaṁ ruccati, taṁ",
  "atk-s0514a2:3021_3": "taṁ kathayiṁsu. Rājā pana ‘‘asukaṭṭhāne senā tiṭṭhantu, asukaṭṭhāne ārakkhaṁ gaṇhatha,",
  "atk-s0514a2:3021_4": "appamattā hothā’’ti vadantānaṁ saddaṁ sutvā olokento sannaddhapañcāvudhaṁ senaṁ passitvā",
  "atk-s0514a2:3021_5": "maraṇabhayabhīto hutvā mahāsattassa kathaṁ paccāsīsanto itaraṁ gāthamāha –",
  "atk-s0514a2:3022": "646.",
  "atk-s0514a2:3023": " ‘‘Hatthī assā rathā pattī, senā tiṭṭhanti vammitā;",
  "atk-s0514a2:3024": "Ukkā padittā jhāyanti, kiṁ nu kāhanti paṇḍitā’’ti.",
  "atk-s0514a2:3025": "Tattha kiṁ nu kāhanti paṇḍitāti paṇḍita, kiṁ nāma cintesi, imā senā amhākaṁ kiṁ karissantīti.",
  "atk-s0514a2:3026": "Taṁ sutvā mahāsatto ‘‘imaṁ andhabālaṁ thokaṁ santāsetvā pacchā mama paññābalaṁ dassetvā assāsessāmī’’ti cintetvā āha –",
  "atk-s0514a2:3027": "647.",
  "atk-s0514a2:3028": " ‘‘Rakkhati taṁ mahārāja, cūḷaneyyo mahabbalo;",
  "atk-s0514a2:3029": "Paduṭṭho brahmadattena, pāto taṁ ghātayissatī’’ti.",
  "atk-s0514a2:3030": "Taṁ sutvā sabbe maraṇabhayatajjitā jātā. Rañño kaṇḍo sussi mukhe kheḷo parichijji, sarīre dāho uppajji. So maraṇabhayabhīto paridevanto dve gāthā āha –",
  "atk-s0514a2:3031": "648.",
  "atk-s0514a2:3032": " ‘‘Ubbedhati me hadayaṁ, mukhañca parisussati;",
  "atk-s0514a2:3033": "Nibbutiṁ nādhigacchāmi, aggidaḍḍhova ātape.",
  "atk-s0514a2:3034": "649.",
  "atk-s0514a2:3035": " ‘‘Kammārānaṁ yathā ukkā, attho jhāyati no bahi;",
  "atk-s0514a2:3036": "Evampi hadayaṁ mayhaṁ, anto jhāyati no bahī’’ti.",
  "atk-s0514a2:3037_0": "Tattha ubbedhatīti tāta mahosadhapaṇḍita, hadayaṁ me mahāvātappaharitaṁ viya pallavaṁ",
  "atk-s0514a2:3037_1": "kampati. Anto jhāyatīti so ‘‘ukkā viya mayhaṁ hadayamaṁsaṁ abbhantare jhāyati, bahi",
  "atk-s0514a2:3037_2": "pana na jhāyatī’’ti paridevati.",
  "atk-s0514a2:3038": "Mahāsatto tassa paridevitasaddaṁ sutvā ‘‘ayaṁ andhabālo aññesu divasesu mama vacanaṁ na akāsi, bhiyyo naṁ niggaṇhissāmī’’ti cintetvā āha –",
  "atk-s0514a2:3039": "650.",
  "atk-s0514a2:3040": " ‘‘Pamatto mantanātīto, bhinnamantosi khattiya;",
  "atk-s0514a2:3041": "Idāni kho taṁ tāyantu, paṇḍitā mantino janā.",
  "atk-s0514a2:3042": "651.",
  "atk-s0514a2:3043": " ‘‘Akatvāmaccassa vacanaṁ, atthakāmahitesino;",
  "atk-s0514a2:3044": "Attapītirato rājā, migo kūṭeva ohito.",
  "atk-s0514a2:3045": "652.",
  "atk-s0514a2:3046": " ‘‘Yathāpi maccho baḷisaṁ, vaṅkaṁ maṁsena chāditaṁ;",
  "atk-s0514a2:3047": "Āmagiddho na jānāti, maccho maraṇamattano.",
  "atk-s0514a2:3048": "653.",
  "atk-s0514a2:3049": " ‘‘Evameva tuvaṁ rāja, cūḷaneyyassa dhītaraṁ;",
  "atk-s0514a2:3050": "Kāmagiddho na jānāsi, macchova maraṇamattano.",
  "atk-s0514a2:3051": "654.",
  "atk-s0514a2:3052": " ‘‘Sace gacchasi pañcālaṁ, khippamattaṁ jahissasi;",
  "atk-s0514a2:3053": "Migaṁ panthānubandhaṁva, mahantaṁ bhayamessati.",
  "atk-s0514a2:3054": "655.",
  "atk-s0514a2:3055": " ‘‘Anariyarūpo puriso janinda, ahīva ucchaṅgagato ḍaseyya;",
  "atk-s0514a2:3056": "Na tena mittiṁ kayirātha dhīro, dukkho have kāpurisena saṅgamo.",
  "atk-s0514a2:3057": "656.",
  "atk-s0514a2:3058": " ‘‘Yadeva jaññā purisaṁ janinda, sīlavāyaṁ bahussuto;",
  "atk-s0514a2:3059": "Teneva mittiṁ kayirātha dhīro, sukho have sappurisena saṅgamo’’ti.",
  "atk-s0514a2:3060_0": "Tattha pamattoti mahārāja, tvaṁ kāmena pamatto. Mantanātītoti mayā anāgatabhayaṁ",
  "atk-s0514a2:3060_1": "disvā paññāya paricchinditvā mantitamantanaṁ atikkamanto. Bhinnamantoti mantanātikkantattāyeva",
  "atk-s0514a2:3060_2": "bhinnamanto, yo vā te senakādīhi saddhiṁ manto gahito, eso bhinnotipi bhinnamantosi",
  "atk-s0514a2:3060_3": "jāto. Paṇḍitāti ime senakādayo cattāro janā idāni taṁ rakkhantu, passāmi nesaṁ balanti",
  "atk-s0514a2:3060_4": "dīpeti. Akatvāmaccassāti mama uttamaamaccassa vacanaṁ akatvā. Attapītiratoti attano",
  "atk-s0514a2:3060_5": "kilesapītiyā abhirato hutvā. Migo kūṭeva ohitoti yathā nāma nivāpalobhena āgato migo",
  "atk-s0514a2:3060_6": "kūṭapāse bajjhati, evaṁ mama vacanaṁ aggahetvā ‘‘pañcālacandiṁ labhissāmī’’ti kilesalobhena",
  "atk-s0514a2:3060_7": "āgantvā idāni kūṭapāse baddho migo viya jātosīti.",
  "atk-s0514a2:3061_0": "‘‘Yathāpi macco’’ti gāthādvayaṁ ‘‘tadā mayā ayaṁ upamā ābhatā’’ti dassetuṁ vuttaṁ.",
  "atk-s0514a2:3061_1": "‘‘Sace gacchasī’’ti gāthāpi ‘‘na kevalaṁ ettakameva, imampi ahaṁ āhari’’nti dassetuṁ",
  "atk-s0514a2:3061_2": "vuttā. Anariyarūpoti kevaṭṭabrāhmaṇasadiso asappurisajātiko nillajjapuriso. Na tena",
  "atk-s0514a2:3061_3": "mittinti tādisena saddhiṁ mittidhammaṁ na kayirātha, tvaṁ pana kevaṭṭena saddhiṁ",
  "atk-s0514a2:3061_4": "mittidhammaṁ katvā tassa vacanaṁ gaṇhi. Dukkhoti evarūpena saddhiṁ saṅgamo nāma ekavārampi",
  "atk-s0514a2:3061_5": "kato idhalokepi paralokepi mahādukkhāvahanato dukkho nāma hoti. Yadevāti yaṁ eva,",
  "atk-s0514a2:3061_6": "ayameva vā pāṭho. Sukhoti idhalokepi paralokepi sukhoyeva.",
  "atk-s0514a2:3062": "Atha naṁ ‘‘puna evarūpaṁ karissatī’’ti suṭṭhutaraṁ niggaṇhanto pubbe raññā kathitakathaṁ āharitvā dassento –",
  "atk-s0514a2:3063": "657.",
  "atk-s0514a2:3064": " ‘‘Bālo tuvaṁ eḷamūgosi rāja, yo uttamatthāni mayī lapittho;",
  "atk-s0514a2:3065": "Kimevahaṁ naṅgalakoṭivaḍḍho, atthāni jānāmi yathāpi aññe.",
  "atk-s0514a2:3066": "658.",
  "atk-s0514a2:3067": " ‘‘Imaṁ gale gahetvāna, nāsetha vijitā mama;",
  "atk-s0514a2:3068": "Yo me ratanalābhassa, antarāyāya bhāsatī’’ti. –",
  "atk-s0514a2:3069_0": "Imā dve gāthā vatvā ‘‘mahārāja, ahaṁ gahapatiputto, yathā tava aññe senakādayo paṇḍitā",
  "atk-s0514a2:3069_1": "atthāni jānanti, tathā kimeva ahaṁ jānissaṁ, agocaro esa mayhaṁ, gahapatisippamevāhaṁ",
  "atk-s0514a2:3069_2": "jānāmi, ayaṁ attho senakādīnaṁ paṇḍitānaṁ pākaṭo hoti, ajja te aṭṭhārasaakkhobhaṇisaṅkhāya",
  "atk-s0514a2:3069_3": "senāya parivāritassa senakādayo avassayā hontu, maṁ pana gīvāyaṁ gahetvā nikkaḍḍhituṁ",
  "atk-s0514a2:3069_4": "āṇāpesi, idāni maṁ kasmā pucchasī’’ti evaṁ suniggahitaṁ niggaṇhi.",
  "atk-s0514a2:3070_0": "Taṁ sutvā rājā cintesi ‘‘paṇḍito mayā kathitadosameva katheti. Pubbeva hi idaṁ anāgatabhayaṁ",
  "atk-s0514a2:3070_1": "jāni, tena maṁ ativiya niggaṇhāti, na kho panāyaṁ ettakaṁ kālaṁ nikkammakova acchissati,",
  "atk-s0514a2:3070_2": "avassaṁ iminā mayhaṁ sotthibhāvo kato bhavissatī’’ti. Atha naṁ pariggaṇhanto dve gāthā abhāsi –",
  "atk-s0514a2:3071": "659.",
  "atk-s0514a2:3072": " ‘‘Mahosadha atītena, nānuvijjhanti paṇḍitā,",
  "atk-s0514a2:3073": "Kiṁ maṁ assaṁva sambaddhaṁ, patodeneva vijjhasi.",
  "atk-s0514a2:3074": "660.",
  "atk-s0514a2:3075": " ‘‘Sace passasi mokkhaṁ vā, khemaṁ vā pana passasi;",
  "atk-s0514a2:3076": "Teneva maṁ anusāsa, kiṁ atītena vijjhasī’’ti.",
  "atk-s0514a2:3077_0": "Tattha nānuvijjhantīti atītadosaṁ gahetvā mukhasattīhi na vijjhanti. Assaṁva sambaddhanti",
  "atk-s0514a2:3077_1": "sattusenāya parivutattā suṭṭhu bandhitvā ṭhapitaṁ assaṁ viya kiṁ maṁ vijjhasi. Teneva",
  "atk-s0514a2:3077_2": "manti evaṁ te mokkho bhavissati, evaṁ khemanti teneva sotthibhāvena maṁ anusāsa assāsehi,",
  "atk-s0514a2:3077_3": "tañhi ṭhapetvā aññaṁ me paṭisaraṇaṁ natthīti.",
  "atk-s0514a2:3078": "Atha naṁ mahāsatto ‘‘ayaṁ rājā ativiya andhabālo, purisavisesaṁ na jānāti, thokaṁ kilametvā pacchā tassa avassayo bhavissamī’’ti cintetvā āha –",
  "atk-s0514a2:3079": "661.",
  "atk-s0514a2:3080": " ‘‘Atītaṁ mānusaṁ kammaṁ, dukkaraṁ durabhisambhavaṁ;",
  "atk-s0514a2:3081": "Na taṁ sakkopi mocetuṁ, tvaṁ pajānassu khattiya.",
  "atk-s0514a2:3082": "662.",
  "atk-s0514a2:3083": " ‘‘Santi vehāyasā nāgā, iddhimanto yasassino;",
  "atk-s0514a2:3084": "Tepi ādāya gaccheyyuṁ, yassa honti tathāvidhā.",
  "atk-s0514a2:3085": "663.",
  "atk-s0514a2:3086": " ‘‘Santi vehāyasā assā, iddhimanto yasassino;",
  "atk-s0514a2:3087": "Tepi ādāya gaccheyyuṁ, yassa honti tathāvidhā.",
  "atk-s0514a2:3088": "664.",
  "atk-s0514a2:3089": " ‘‘Santi vehāyasā pakkhī, iddhimanto yasassino;",
  "atk-s0514a2:3090": "Tepi ādāya gaccheyyuṁ, yassa honti tathāvidhā.",
  "atk-s0514a2:3091": "665.",
  "atk-s0514a2:3092": " ‘‘Santi vehāyasā yakkhā, iddhimanto yasassino;",
  "atk-s0514a2:3093": "Tepi ādāya gaccheyyuṁ, yassa honti tathāvidhā.",
  "atk-s0514a2:3094": "666.",
  "atk-s0514a2:3095": " ‘‘Atītaṁ mānusaṁ kammaṁ, dukkaraṁ durabhisambhavaṁ;",
  "atk-s0514a2:3096": "Na taṁ sakkomi mocetuṁ, antalikkhena khattiyā’’ti.",
  "atk-s0514a2:3097_0": "Tattha kammanti mahārāja, idaṁ ito tava mocanaṁ nāma atītaṁ, manussehi kattabbakammaṁ",
  "atk-s0514a2:3097_1": "atītaṁ. Dukkaraṁ durabhisambhavanti neva kātuṁ, na sambhavituṁ sakkā. Na taṁ sakkomīti",
  "atk-s0514a2:3097_2": "ahaṁ taṁ ito mocetuṁ na sakkomi. Tvaṁ pajānassu khattiyāti mahārāja, tvamevettha",
  "atk-s0514a2:3097_3": "kattabbaṁ jānassu. Vehāyasāti ākāsena gamanasamatthā. Nāgāti hatthino. Yassāti yassa",
  "atk-s0514a2:3097_4": "rañño. Tathāvidhāti chaddantakule vā uposathakule vā jātā nāgā honti, taṁ rājānaṁ",
  "atk-s0514a2:3097_5": "te ādāya gaccheyyuṁ. Assāti valāhakaassarājakule jātā assā. Pakkhīti garuḷhaṁ sandhāyāha.",
  "atk-s0514a2:3097_6": "Yakkhāti sātāgirādayo yakkhā. Antalikkhenāti antalikkhena mocetuṁ na sakkomi, taṁ",
  "atk-s0514a2:3097_7": "ādāya ākāsena mithilaṁ netuṁ na sakkomīti attho.",
  "atk-s0514a2:3098_0": "Rājā taṁ sutvā appaṭibhāno nisīdi. Atha senako cintesi ‘‘idāni rañño ceva amhākañca",
  "atk-s0514a2:3098_1": "ṭhapetvā paṇḍitaṁ aññaṁ paṭisaraṇaṁ natthi, rājā panassa kathaṁ sutvā maraṇabhayatajjito",
  "atk-s0514a2:3098_2": "kiñci vattuṁ na sakkoti, ahaṁ paṇḍitaṁ yācissāmī’’ti. So yācanto dve gāthā abhāsi –",
  "atk-s0514a2:3099": "667.",
  "atk-s0514a2:3100": " ‘‘Atīradassī puriso, mahante udakaṇṇave;",
  "atk-s0514a2:3101": "Yattha so labhate gādhaṁ, tattha so vindate sukhaṁ.",
  "atk-s0514a2:3102": "668.",
  "atk-s0514a2:3103": " ‘‘Evaṁ amhañca rañño ca, tvaṁ patiṭṭhā mahosadha;",
  "atk-s0514a2:3104": "Tvaṁ nosi mantinaṁ seṭṭho, amhe dukkhā pamocayā’’ti.",
  "atk-s0514a2:3105_0": "Tattha atīradassīti samudde bhinnanāvo tīraṁ apassanto. Yatthāti ūmivegabbhāhato",
  "atk-s0514a2:3105_1": "vicaranto yamhi padese patiṭṭhaṁ labhati. Pamocayāti pubbepi mithilaṁ parivāretvā",
  "atk-s0514a2:3105_2": "ṭhitakāle tayāva pamocitamhā, idānipi tvameva amhe dukkhā mocehīti yāci.",
  "atk-s0514a2:3106": "Atha naṁ niggaṇhanto mahāsatto gāthāya ajjhabhāsi –",
  "atk-s0514a2:3107": "669.",
  "atk-s0514a2:3108": " ‘‘Atītaṁ mānusaṁ kammaṁ, dukkaraṁ durabhisambhavaṁ;",
  "atk-s0514a2:3109": "Na taṁ sakkomi mocetuṁ, tvaṁ pajānassu senakā’’ti.",
  "atk-s0514a2:3110": "Tattha pajānassu senakāti senaka, ahaṁ na sakkomi, tvaṁ pana imaṁ rājānaṁ ākāsena mithilaṁ nehīti.",
  "atk-s0514a2:3111": "Rājā gahetabbagahaṇaṁ apassanto maraṇabhayatajjito mahāsattena saddhiṁ kathetuṁ asakkonto ‘‘kadāci senakopi kiñci upāyaṁ jāneyya, pucchissāmi tāva na’’nti pucchanto gāthamāha –",
  "atk-s0514a2:3112": "670.",
  "atk-s0514a2:3113": " ‘‘Suṇohi metaṁ vacanaṁ, passa senaṁ mahabbhayaṁ;",
  "atk-s0514a2:3114": "Senakaṁ dāni pucchāmi, kiṁ kiccaṁ idha maññasī’’ti.",
  "atk-s0514a2:3115": "Tattha kiṁ kiccanti kiṁ kātabbayuttakaṁ idha maññasi, mahosadhenamhi pariccatto, yadi tvaṁ jānāsi, vadehīti.",
  "atk-s0514a2:3116": "Taṁ sutvā senako ‘‘maṁ rājā upāyaṁ pucchati, sobhano vā hotu mā vā, kathessāmi ekaṁ upāya’’nti cintetvā gāthamāha –",
  "atk-s0514a2:3117": "671.",
  "atk-s0514a2:3118": " ‘‘Aggiṁ vā dvārato dema, gaṇhāmase vikantanaṁ;",
  "atk-s0514a2:3119": "Aññamaññaṁ vadhitvāna, khippaṁ hissāma jīvitaṁ;",
  "atk-s0514a2:3120": "Mā no rājā brahmadatto, ciraṁ dukkhena mārayī’’ti.",
  "atk-s0514a2:3121_0": "Tattha dvāratoti dvāraṁ pidahitvā tattha aggiṁ dema. Vikantananti aññamaññaṁ vikantanaṁ",
  "atk-s0514a2:3121_1": "satthaṁ gaṇhāma. Hissāmāti jīvitaṁ khippaṁ jahissāma, alaṅkatapāsādoyeva no dārucitako bhavissati.",
  "atk-s0514a2:3122": "Taṁ sutvā rājā anattamano ‘‘attano puttadārassa evarūpaṁ citakaṁ karohī’’ti vatvā pukkusādayo pucchi. Tepi attano patirūpā bālakathāyeva kathayiṁsu. Tena vuttaṁ –",
  "atk-s0514a2:3123": "672.",
  "atk-s0514a2:3124": " ‘‘Suṇohi metaṁ vacanaṁ, passa senaṁ mahabbhayaṁ;",
  "atk-s0514a2:3125": "Pukkusaṁ dāni pucchāmi, kiṁ kiccaṁ idha maññasi.",
  "atk-s0514a2:3126": "673.",
  "atk-s0514a2:3127": " ‘‘Visaṁ khāditvā mīyāma, khippaṁ hissāma jīvitaṁ;",
  "atk-s0514a2:3128": "Mā no rājā brahmadatto, ciraṁ dukkhena mārayi.",
  "atk-s0514a2:3129": "674.",
  "atk-s0514a2:3130": " ‘‘Suṇohi metaṁ vacanaṁ, passa senaṁ mahabbhayaṁ;",
  "atk-s0514a2:3131": "Kāmindaṁ dāni pucchāmi, kiṁ kiccaṁ idha maññasi.",
  "atk-s0514a2:3132": "675.",
  "atk-s0514a2:3133": " ‘‘Rajjuyā bajjha mīyāma, papātā papatāmase;",
  "atk-s0514a2:3134": "Mā no rājā brahmadatto, ciraṁ dukkhena mārayi.",
  "atk-s0514a2:3135": "676.",
  "atk-s0514a2:3136": " ‘‘Suṇohi metaṁ vacanaṁ, passa senaṁ mahabbhayaṁ;",
  "atk-s0514a2:3137": "Devindaṁ dāni pucchāmi, kiṁ kiccaṁ idha maññasi.",
  "atk-s0514a2:3138": "677.",
  "atk-s0514a2:3139": " ‘‘Aggiṁ vā dvārato dema, gaṇhāmase vikantanaṁ;",
  "atk-s0514a2:3140": "Aññamaññaṁ vadhitvāna, khippaṁ hissāma jīvitaṁ;",
  "atk-s0514a2:3141": "Na no sakkoti mocetuṁ, sukheneva mahosadho’’ti.",
  "atk-s0514a2:3142_0": "Apica etesu devindo ‘‘ayaṁ rājā kiṁ karoti, aggimhi sante khajjopanakaṁ dhamati,",
  "atk-s0514a2:3142_1": "ṭhapetvā mahosadhaṁ añño idha sotthibhāvaṁ kātuṁ samattho nāma natthi, ayaṁ taṁ apucchitvā",
  "atk-s0514a2:3142_2": "amhe pucchati, mayaṁ kiṁ jānāmā’’ti cintetvā aññaṁ upāyaṁ apassanto senakena kathitameva",
  "atk-s0514a2:3142_3": "kathetvā mahāsattaṁ vaṇṇento dve pāde āha. Tatrāyaṁ adhippāyo – ‘‘mahārāja, mayaṁ",
  "atk-s0514a2:3142_4": "sabbepi paṇḍitameva yācāma. Sace pana yāciyamānopi na no sakkoti mocetuṁ sukheneva",
  "atk-s0514a2:3142_5": "mahosadho, atha senakassa vacanaṁ karissāmā’’ti.",
  "atk-s0514a2:3143": "Taṁ sutvā rājā pubbe bodhisattassa kathitadosaṁ saritvā tena saddhiṁ kathetuṁ asakkonto tassa suṇantasseva paridevanto āha –",
  "atk-s0514a2:3144": "678.",
  "atk-s0514a2:3145": " ‘‘Yathā kadalino sāraṁ, anvesaṁ nādhigacchati;",
  "atk-s0514a2:3146": "Evaṁ anvesamānā naṁ, pañhaṁ najjhagamāmase.",
  "atk-s0514a2:3147": "679.",
  "atk-s0514a2:3148": " ‘‘Yathā simbalino sāraṁ, anvesaṁ nādhigacchati;",
  "atk-s0514a2:3149": "Evaṁ anvesamānā naṁ, pañhaṁ najjhagamāmase.",
  "atk-s0514a2:3150": "680.",
  "atk-s0514a2:3151": " ‘‘Adese vata no vuṭṭhaṁ, kuñjarānaṁ vanodake;",
  "atk-s0514a2:3152": "Sakāse dummanussānaṁ, bālānaṁ avijānataṁ.",
  "atk-s0514a2:3153": "681.",
  "atk-s0514a2:3154": " ‘‘Ubbedhati me hadayaṁ, mukhañca parisussati;",
  "atk-s0514a2:3155": "Nibbutiṁ nādhigacchāmi, aggidaḍḍhova ātape.",
  "atk-s0514a2:3156": "682.",
  "atk-s0514a2:3157": " ‘‘Kammārānaṁ yathā ukkā, anto jhāyati no bahi;",
  "atk-s0514a2:3158": "Evampi hadayaṁ mayhaṁ, anto jhāyati no bahī’’ti.",
  "atk-s0514a2:3159_0": "Tattha kadalinoti yathā kadalikkhandhassa nissārattā sāratthiko puriso anvesantopi",
  "atk-s0514a2:3159_1": "tato sāraṁ nādhigacchati, evaṁ mayaṁ imamhā dukkhā muccanupāyaṁ pañhaṁ pañca paṇḍite",
  "atk-s0514a2:3159_2": "pucchitvā anvesamānāpi pañhaṁ najjhagamāmase. Amhehi pucchitaṁ upāyaṁ ajānantā assuṇantā",
  "atk-s0514a2:3159_3": "viya jātā, mayaṁ taṁ pañhaṁ nādhigacchāma. Dutiyagāthāyapi eseva nayo. Kuñjarānaṁ",
  "atk-s0514a2:3159_4": "vanodaketi yathā kuñjarānaṁ nirudake ṭhāne vuṭṭhaṁ adese vuṭṭhaṁ nāma hoti, te hi",
  "atk-s0514a2:3159_5": "tathārūpe nirudake vanagahane padese vasantā khippameva paccāmittānaṁ vasaṁ gacchanti,",
  "atk-s0514a2:3159_6": "evaṁ amhehipi imesaṁ dummanussānaṁ bālānaṁ santike vasantehi adese vuṭṭhaṁ. Ettakesu",
  "atk-s0514a2:3159_7": "hi paṇḍitesu ekopi me idāni paṭisaraṇaṁ natthīti nānāvidhena vilapati.",
  "atk-s0514a2:3160": "Taṁ sutvā paṇḍito ‘‘ayaṁ rājā ativiya kilamati. Sace naṁ na assāsessāmi, hadayena phalitena marissatī’’ti cintetvā assāsesi. Tamatthaṁ pakāsento satthā āha –",
  "atk-s0514a2:3161": "683.",
  "atk-s0514a2:3162": " ‘‘Tato so paṇḍito dhīro, atthadassī mahosadho;",
  "atk-s0514a2:3163": "Vedehaṁ dukkhitaṁ disvā, idaṁ vacanamabravi.",
  "atk-s0514a2:3164": "684.",
  "atk-s0514a2:3165": " ‘‘Mā tvaṁ bhāyi mahārāja, mā tvaṁ bhāyi rathesabha;",
  "atk-s0514a2:3166": "Ahaṁ taṁ mocayissāmi, rāhuggahaṁva candimaṁ.",
  "atk-s0514a2:3167": "685.",
  "atk-s0514a2:3168": " ‘‘Mā tvaṁ bhāyi mahārāja, mā tvaṁ bhāyi rathesabha;",
  "atk-s0514a2:3169": "Ahaṁ taṁ mocayissāmi, rāhuggahaṁva sūriyaṁ.",
  "atk-s0514a2:3170": "686.",
  "atk-s0514a2:3171": " ‘‘Mā tvaṁ bhāyi mahārāja, mā tvaṁ bhāyi rathesabha;",
  "atk-s0514a2:3172": "Ahaṁ taṁ mocayissāmi, paṅke sannaṁva kuñjaraṁ.",
  "atk-s0514a2:3173": "687.",
  "atk-s0514a2:3174": " ‘‘Mā tvaṁ bhāyi mahārāja, mā tvaṁ bhāyi rathesabha;",
  "atk-s0514a2:3175": "Ahaṁ taṁ mocayissāmi, peḷābaddhaṁva pannagaṁ.",
  "atk-s0514a2:3176": "688.",
  "atk-s0514a2:3177": " ‘‘Mā tvaṁ bhāyi mahārāja, mā tvaṁ bhāyi rathesabha;",
  "atk-s0514a2:3178": "Ahaṁ taṁ mocayissāmi, pakkhiṁ baddhaṁva pañjare.",
  "atk-s0514a2:3179": "689.",
  "atk-s0514a2:3180": " ‘‘Mā tvaṁ bhāyi mahārāja, mā tvaṁ bhāyi rathesabha;",
  "atk-s0514a2:3181": "Ahaṁ taṁ mocayissāmi, macche jālagateriva.",
  "atk-s0514a2:3182": "690.",
  "atk-s0514a2:3183": " ‘‘Mā tvaṁ bhāyi mahārāja, mā tvaṁ bhāyi rathesabha;",
  "atk-s0514a2:3184": "Ahaṁ taṁ mocayissāmi, sayoggabalavāhanaṁ.",
  "atk-s0514a2:3185": "691.",
  "atk-s0514a2:3186": " ‘‘Mā tvaṁ bhāyi mahārāja, mā tvaṁ bhāyi rathesabha;",
  "atk-s0514a2:3187": "Pañcālaṁ vāhayissāmi, kākasenaṁva leḍḍunā.",
  "atk-s0514a2:3188": "692.",
  "atk-s0514a2:3189": " ‘‘Adu paññā kimatthiyā, amacco vāpi tādiso;",
  "atk-s0514a2:3190": "Yo taṁ sambādhapakkhandaṁ, dukkhā na parimocaye’’ti.",
  "atk-s0514a2:3191_0": "Tattha idanti davaḍāhadaḍḍhe araññe ghanavassaṁ vassāpento viya naṁ assāsento idaṁ",
  "atk-s0514a2:3191_1": "‘‘mā tvaṁ bhāyi, mahārājā’’tiādikaṁ vacanaṁ abravi. Tattha sannanti laggaṁ. Peḷābaddhanti",
  "atk-s0514a2:3191_2": "peḷāya abbhantaragataṁ sappaṁ. Pañcālanti etaṁ evaṁ mahantimpi pañcālarañño senaṁ.",
  "atk-s0514a2:3191_3": "Vāhayissāmīti palāpessāmi . Adūti nāmatthe nipāto, paññā nāma kimatthiyāti attho.",
  "atk-s0514a2:3191_4": "Amacco vāpi tādisoti tādiso paññāya sampanno amacco vāpi kimatthiyo, yo taṁ evaṁ",
  "atk-s0514a2:3191_5": "maraṇasambādhappattaṁ dukkhā na parimocaye. Mahārāja, ahaṁ paṭhamataraṁ āgacchanto",
  "atk-s0514a2:3191_6": "nāma kimatthaṁ āgatoti maññasi. Mā bhāyi, ahaṁ taṁ imamhā dukkhā mocayissāmīti assāsesi.",
  "atk-s0514a2:3192_0": "Sopi tassa vacanaṁ sutvā ‘‘idāni me jīvitaṁ laddha’’nti assāsaṁ paṭilabhi. Bodhisattena",
  "atk-s0514a2:3192_1": "sīhanāde kate sabbe ca tussiṁsu. Atha naṁ senako pucchi ‘‘paṇḍita, tvaṁ sabbe amhe",
  "atk-s0514a2:3192_2": "gahetvā gacchanto kenupāyena gamissasī’’ti? ‘‘Alaṅkataumaṅgena nessāmi, tumhe gamanasajjā",
  "atk-s0514a2:3192_3": "hothā’’ti vatvā umaṅgadvāravivaraṇatthaṁ yodhe āṇāpento gāthamāha –",
  "atk-s0514a2:3193": "693.",
  "atk-s0514a2:3194": " ‘‘Etha māṇavā uṭṭhetha, mukhaṁ sodhetha sandhino;",
  "atk-s0514a2:3195": "Vedeho sahamaccehi, umaṅgena gamissatī’’ti.",
  "atk-s0514a2:3196_0": "Tattha māṇavāti taruṇādhivacanaṁ. Mukhaṁ sodhethāti umaṅgadvāraṁ vivaratha. Sandhinoti",
  "atk-s0514a2:3196_1": "gharasandhino ca dvāraṁ sodhetha, ekasatānaṁ sayanagabbhānaṁ dvāraṁ vivaratha, anekasatānaṁ",
  "atk-s0514a2:3196_2": "dīpālayānaṁ dvāraṁ vivarathāti.",
  "atk-s0514a2:3197": "Te uṭṭhāya umaṅgadvāraṁ vivariṁsu. Sakalo umaṅgo ekobhāso alaṅkatadevasabhā viya viroci. Tamatthaṁ pakāsento satthā āha –",
  "atk-s0514a2:3198": "694.",
  "atk-s0514a2:3199": " ‘‘Tassa taṁ vacanaṁ sutvā, paṇḍitassānucārino;",
  "atk-s0514a2:3200": "Umaṅgadvāraṁ vivariṁsu, yantayutte ca aggaḷe’’ti.",
  "atk-s0514a2:3201": "Tattha anucārinoti veyyāvaccakarā. Yantayutte ca aggaḷeti sūcighaṭikasampannāni ca dvārakavāṭāni.",
  "atk-s0514a2:3202_0": "Te umaṅgadvāraṁ vivaritvā mahāsattassa ārocesuṁ. So rañño saññamadāsi ‘‘kālo, deva,",
  "atk-s0514a2:3202_1": "pāsādā otarathā’’ti. Taṁ sutvā rājā otari. Atha senako sīsato nāḷipaṭṭaṁ apanetvā",
  "atk-s0514a2:3202_2": "sāṭakaṁ omuñcitvā kacchaṁ daḷhaṁ bandhi. Atha naṁ mahāsatto disvā ‘‘senaka, kiṁ karosī’’ti",
  "atk-s0514a2:3202_3": "pucchi. ‘‘Paṇḍita, umaṅgena gacchantehi nāma veṭhanaṁ mocetvā kacchaṁ daḷhaṁ bandhitvā",
  "atk-s0514a2:3202_4": "gantabba’’nti . ‘‘Senaka, ‘umaṅgaṁ pavisanto onamitvā jaṇṇukehi patiṭṭhāya pavisissāmī’ti",
  "atk-s0514a2:3202_5": "mā saññamakāsi. Sace hatthinā gantukāmosi, hatthiṁ abhiruyha gacchāhi. Sace assena",
  "atk-s0514a2:3202_6": "gantukāmosi, assaṁ abhiruyha gacchāhi. Ucco umaṅgo aṭṭhārasahatthubbedho visāladvāro,",
  "atk-s0514a2:3202_7": "tvaṁ yathāruciyā alaṅkatappaṭiyatto rañño purato gacchāhī’’ti āha. Bodhisatto kira",
  "atk-s0514a2:3202_8": "senakassa gamanaṁ purato vicāretvā rājānaṁ majjhe katvā sayaṁ pacchato ahosi. Kiṁ",
  "atk-s0514a2:3202_9": "kāraṇā? Rājā alaṅkataumaṅgaṁ olokento mā saṇikaṁ agamāsīti. Umaṅge mahājanassa yāgubhattakhādanīyādīni",
  "atk-s0514a2:3202_10": "appamāṇāni ahesuṁ. Te manussā khādantā pivantā umaṅgaṁ olokentā gacchanti. Mahāsatto",
  "atk-s0514a2:3202_11": "‘‘yātha mahārāja, yātha mahārājā’’ti codento pacchato yāti. Rājā alaṅkatadevasabhaṁ",
  "atk-s0514a2:3202_12": "viya umaṅgaṁ olokento yāti. Tamatthaṁ pakāsento satthā āha –",
  "atk-s0514a2:3203": "695.",
  "atk-s0514a2:3204": " ‘‘Purato senako yāti, pacchato ca mahosadho;",
  "atk-s0514a2:3205": "Majjhe ca rājā vedeho, amaccaparivārito’’ti.",
  "atk-s0514a2:3206_0": "Rañño āgatabhāvaṁ ñatvā te māṇavā rājamātarañca deviñca puttañca dhītarañca umaṅgā",
  "atk-s0514a2:3206_1": "nīharitvā mahāvisālamāḷake ṭhapesuṁ. Rājāpi bodhisattena saddhiṁ umaṅgā nikkhami.",
  "atk-s0514a2:3206_2": "Te rājānañca paṇḍitañca disvā ‘‘nissaṁsayaṁ parahatthaṁ gatamhā, amhe gahetvā āgatehi",
  "atk-s0514a2:3206_3": "paṇḍitassa purisehi bhavitabba’’nti maraṇabhayatajjitā mahāviravaṁ viraviṁsu. Cūḷanirājāpi",
  "atk-s0514a2:3206_4": "kira vedeharañño palāyanabhayena gaṅgāto gāvutamattaṭṭhāne aṭṭhāsi. So sannisinnāya",
  "atk-s0514a2:3206_5": "rattiyā tesaṁ viravaṁ sutvā ‘‘nandādeviyā viya saddo’’ti vattukāmopi ‘‘kuhiṁ nandādeviṁ",
  "atk-s0514a2:3206_6": "passissasī’’ti parihāsabhayena na kiñci āha. Mahāsatto pana tasmiṁ ṭhāne pañcālacandiṁ",
  "atk-s0514a2:3206_7": "kumārikaṁ ratanarāsimhi ṭhapetvā abhisiñcitvā ‘‘mahārāja, tvaṁ imissā kāraṇā āgato,",
  "atk-s0514a2:3206_8": "ayaṁ te aggamahesī hotū’’ti āha. Tīṇi nāvāsatāni upaṭṭhāpesuṁ, rājā visālamāḷakā",
  "atk-s0514a2:3206_9": "otaritvā alaṅkatanāvaṁ abhiruhi. Tepi cattāro khattiyā nāvaṁ abhiruhiṁsu. Tamatthaṁ",
  "atk-s0514a2:3206_10": "pakāsento satthā āha –",
  "atk-s0514a2:3207": "696.",
  "atk-s0514a2:3208": " ‘‘Umaṅgā nikkhamitvāna, vedeho nāvamāruhi;",
  "atk-s0514a2:3209": "Abhiruḷhañca taṁ ñatvā, anusāsi mahosadho.",
  "atk-s0514a2:3210": "697.",
  "atk-s0514a2:3211": " ‘‘Ayaṁ te sasuro deva, ayaṁ sassu janādhipa;",
  "atk-s0514a2:3212": "Yathā mātu paṭipatti, evaṁ te hotu sassuyā.",
  "atk-s0514a2:3213": "698.",
  "atk-s0514a2:3214": " ‘‘Yathāpi niyako bhātā, saudariyo ekamātuko;",
  "atk-s0514a2:3215": "Evaṁ pañcālacando te, dayitabbo rathesabha.",
  "atk-s0514a2:3216": "699.",
  "atk-s0514a2:3217": " ‘‘Ayaṁ pañcālacandī te, rājaputtī abhicchitā;",
  "atk-s0514a2:3218": "Kāmaṁ karohi te tāya, bhariyā te rathesabhā’’ti.",
  "atk-s0514a2:3219_0": "Tattha anusāsīti evaṁ kirassa ahosi ‘‘kadāci eso kujjhitvā cūḷanirañño mātaraṁ māreyya,",
  "atk-s0514a2:3219_1": "abhirūpāya nandādeviyā saddhiṁ saṁvāsaṁ kappeyya, rājakumāraṁ vā māreyya, paṭiññamassa",
  "atk-s0514a2:3219_2": "gaṇhissāmī’’ti. Tasmā ‘‘ayaṁ te’’tiādīni vadanto anusāsi. Tattha ayaṁ te sasuroti",
  "atk-s0514a2:3219_3": "ayaṁ tava sasurassa cūḷanirañño putto pañcālacandiyā kaniṭṭhabhātiko, ayaṁ te idāni",
  "atk-s0514a2:3219_4": "sasuro. Ayaṁ sassūti ayaṁ imissā mātā nandādevī nāma tava sassu. Yathāmātūti yathā",
  "atk-s0514a2:3219_5": "mātu puttā vattappaṭivattaṁ karonti , evaṁ te etissā hotu, balavatiṁ mātusaññaṁ paccupaṭṭhāpetvā",
  "atk-s0514a2:3219_6": "mā naṁ kadāci lobhacittena olokehi. Niyakoti ajjhattiko ekapitarā jāto. Ekamātukoti",
  "atk-s0514a2:3219_7": "ekamātarā jāto. Dayitabboti piyāyitabbo. Bhariyāti ayaṁ te bhariyā, mā etissā avamānaṁ",
  "atk-s0514a2:3219_8": "akāsīti rañño paṭiññaṁ gaṇhi.",
  "atk-s0514a2:3220_0": "Rājāpi ‘‘sādhū’’ti sampaṭicchi. Rājamātaraṁ pana ārabbha kiñci na kathesi. Kiṁ kāraṇā?",
  "atk-s0514a2:3220_1": "Tassā mahallakabhāveneva. Idaṁ pana sabbaṁ bodhisatto tīre ṭhatvāva kathesi. Atha",
  "atk-s0514a2:3220_2": "naṁ rājā mahādukkhato muttatāya gantukāmo hutvā ‘‘tāta, tvaṁ tīre ṭhitova kathesī’’ti vatvā gāthamāha –",
  "atk-s0514a2:3221": "700.",
  "atk-s0514a2:3222": " ‘‘Āruyha nāvaṁ taramāno, kiṁ nu tīramhi tiṭṭhasi;",
  "atk-s0514a2:3223": "Kicchā muttāmha dukkhato, yāma dāni mahosadhā’’ti.",
  "atk-s0514a2:3224": "Mahāsatto ‘‘deva, tumhehi saddhiṁ gamanaṁ nāma mayhaṁ ayutta’’nti vatvā āha –",
  "atk-s0514a2:3225": "701.",
  "atk-s0514a2:3226": " ‘‘Nesa dhammo mahārāja, yohaṁ senāya nāyako;",
  "atk-s0514a2:3227": "Senaṅgaṁ parihāpetvā, attānaṁ parimocaye.",
  "atk-s0514a2:3228": "702.",
  "atk-s0514a2:3229": " ‘‘Nivesanamhi te deva, senaṅgaṁ parihāpitaṁ;",
  "atk-s0514a2:3230": "Taṁ dinnaṁ brahmadattena, ānayissaṁ rathesabhā’’ti.",
  "atk-s0514a2:3231_0": "Tattha dhammoti sabhāvo. Nivesanamhīti taṁ nagaraṁ sandhāyāha. Parimocayeti parimoceyyaṁ.",
  "atk-s0514a2:3231_1": "Parihāpitanti chaḍḍitaṁ. Tesu hi manussesu dūramaggaṁ āgatattā keci kilantā niddaṁ",
  "atk-s0514a2:3231_2": "okkantā keci khādantā pivantā amhākaṁ nikkhantabhāvampi na jāniṁsu, keci gilānā.",
  "atk-s0514a2:3231_3": "Mayā saddhiṁ cattāro māse kammaṁ katvā mama upakārakā manussā cettha bahū, na sakkā",
  "atk-s0514a2:3231_4": "mayā ekamanussampi chaḍḍetvā gantuṁ, ahaṁ pana nivattitvā sabbampi taṁ tava senaṁ",
  "atk-s0514a2:3231_5": "brahmadattena dinnaṁ appaṭividdhaṁ ānessāmi. Tumhe, mahārāja, katthaci avilambantā",
  "atk-s0514a2:3231_6": "sīghaṁ gacchatha. Mayā evā antarāmagge hatthivāhanādīni ṭhapitāni, kilantakilantāni",
  "atk-s0514a2:3231_7": "pahāya samatthasamatthehi sīghaṁ mithilameva pavisathāti.",
  "atk-s0514a2:3232": "Tato rājā gāthamāha –",
  "atk-s0514a2:3233": "703.",
  "atk-s0514a2:3234": " ‘‘Appaseno mahāsenaṁ, kathaṁ viggayha ṭhassasi;",
  "atk-s0514a2:3235": "Dubbalo balavantena, vihaññissasi paṇḍitā’’ti.",
  "atk-s0514a2:3236": "Tattha viggayhāti parippharitvā. Vihaññissasīti haññissasi.",
  "atk-s0514a2:3237": "Tato bodhisatto āha –",
  "atk-s0514a2:3238": "704.",
  "atk-s0514a2:3239": " ‘‘Appasenopi ce mantī, mahāsenaṁ amantinaṁ;",
  "atk-s0514a2:3240": "Jināti rājā rājāno, ādiccovudayaṁ tama’’nti.",
  "atk-s0514a2:3241_0": "Tattha mantīti mantāya samannāgato paññavā upāyakusalo. Amantinanti anupāyakusalaṁ",
  "atk-s0514a2:3241_1": "jināti, paññavā duppaññaṁ jināti. Rājā rājānoti ekopi ca evarūpo rājā bahūpi duppaññarājāno",
  "atk-s0514a2:3241_2": "jinātiyeva. Yathā kinti? Ādiccovudayaṁ tamanti, yathā ādicco udayanto tamaṁ viddhaṁsetvā",
  "atk-s0514a2:3241_3": "ālokaṁ dasseti, evaṁ jināti ceva sūriyo viya virocati ca.",
  "atk-s0514a2:3242_0": "Idaṁ vatvā mahāsatto rājānaṁ ‘‘gacchatha tumhe’’ti vanditvā uyyojesi. So ‘‘mutto",
  "atk-s0514a2:3242_1": "vatamhi amittahatthato, imissā ca laddhattā manorathopi me matthakaṁ patto’’ti bodhisattassa",
  "atk-s0514a2:3242_2": "guṇe āvajjetvā uppannapītipāmojjo paṇḍitassa guṇe senakassa kathento gāthamāha –",
  "atk-s0514a2:3243": "705.",
  "atk-s0514a2:3244": " ‘‘Susukhaṁ vata saṁvāso, paṇḍitehīti senaka;",
  "atk-s0514a2:3245": "Pakkhīva pañjare baddhe, macche jālagateriva;",
  "atk-s0514a2:3246": "Amittahatthattagate, mocayī no mahosadho’’ti.",
  "atk-s0514a2:3247_0": "Tattha susukhaṁ vatāti atisukhaṁ vata idaṁ, yo saṁvāso paṇḍitehi. Itīti kāraṇatthe",
  "atk-s0514a2:3247_1": "nipāto. Idaṁ vuttaṁ hoti – yasmā amittahatthagate mocayi no mahosadho, tasmā, senaka,",
  "atk-s0514a2:3247_2": "vadāmi. Susukhaṁ vata idaṁ, yo esa paṇḍitehi saṁvāsoti.",
  "atk-s0514a2:3248": "Taṁ sutvā senakopi paṇḍitassa guṇe kathento āha –",
  "atk-s0514a2:3249": "706.",
  "atk-s0514a2:3250": " ‘‘Evametaṁ mahārāja, paṇḍitā hi sukhāvahā;",
  "atk-s0514a2:3251": "Pakkhīva pañjare baddhe, macche jālagateriva;",
  "atk-s0514a2:3252": "Amittahatthattagate, mocayī no mahosadho’’ti.",
  "atk-s0514a2:3253_0": "Atha vedeharājā nadiṁ uttaritvā yojanantare yojanantare mahāsattena kāritagāmaṁ sampatto.",
  "atk-s0514a2:3253_1": "Tatrassa bodhisattena ṭhapitamanussā hatthivāhanādīni ceva annapānādīni ca adaṁsu.",
  "atk-s0514a2:3253_2": "So kilante hatthiassarathādayo ṭhapetvā itare ādāya tehi saddhiṁ aññaṁ gāmaṁ pāpuṇi.",
  "atk-s0514a2:3253_3": "Etenupāyena yojanasatikaṁ maggaṁ atikkamitvā punadivase pātova mithilaṁ pāvisi. Mahāsattopi",
  "atk-s0514a2:3253_4": "umaṅgadvāraṁ gantvā attanā sannaddhakhaggaṁ omuñcitvā umaṅgadvāre vālukaṁ viyūhitvā",
  "atk-s0514a2:3253_5": "ṭhapesi. Ṭhapetvā ca pana umaṅgaṁ pavisitvā umaṅgena gantvā nagaraṁ pavisitvā pāsādaṁ",
  "atk-s0514a2:3253_6": "abhiruyha gandhodakena nhatvā nānaggarasabhojanaṁ bhuñjitvā sayanavaragato ‘‘manoratho",
  "atk-s0514a2:3253_7": "me matthakaṁ patto’’ti āvajjento nipajji. Atha tassā rattiyā accayena cūḷanirājā",
  "atk-s0514a2:3253_8": "senaṅgaṁ vicārayamāno taṁ nagaraṁ upāgami. Tamatthaṁ pakāsento satthā āha –",
  "atk-s0514a2:3254": "707.",
  "atk-s0514a2:3255": " ‘‘Rakkhitvā kasiṇaṁ rattiṁ, cūḷaneyyo mahabbalo;",
  "atk-s0514a2:3256": "Udentaṁ aruṇuggasmiṁ, upakāriṁ upāgami.",
  "atk-s0514a2:3257": "708.",
  "atk-s0514a2:3258": " ‘‘Āruyha pavaraṁ nāgaṁ, balavantaṁ saṭṭhihāyanaṁ;",
  "atk-s0514a2:3259": "Rājā avoca pañcālo, cūḷaneyyo mahabbalo.",
  "atk-s0514a2:3260": "709.",
  "atk-s0514a2:3261": " ‘‘Sannaddho maṇivammena, saramādāya pāṇinā;",
  "atk-s0514a2:3262": "Pesiye ajjhabhāsittha, puthugumbe samāgate’’ti.",
  "atk-s0514a2:3263_0": "Tattha kasiṇanti sakalaṁ nissesaṁ. Udentanti udente. Upakārinti pañcālanagaraṁ upādāya",
  "atk-s0514a2:3263_1": "mahāsattenakāritattā ‘‘upakārī’’ti laddhanāmakaṁ taṁ nagaraṁ upāgami. Avocāti attano",
  "atk-s0514a2:3263_2": "senaṁ avoca. Pesiyeti attano pesanakārake. Ajjhabhāsitthāti adhiabhāsittha, puretarameva",
  "atk-s0514a2:3263_3": "abhāsittha, puthugumbeti bahūsu sippesu patiṭṭhite anekasippajānanaketi.",
  "atk-s0514a2:3264": "Idāni te sarūpato dassetumāha –",
  "atk-s0514a2:3265": "710.",
  "atk-s0514a2:3266": " ‘‘Hatthārohe anīkaṭṭhe, rathike pattikārake;",
  "atk-s0514a2:3267": "Upāsanamhi katahatthe, vālavedhe samāgate’’ti.",
  "atk-s0514a2:3268": "Tattha upāsanamhīti dhanusippe. Katahattheti avirajjhanavedhitāya sampannahatthe.",
  "atk-s0514a2:3269": "Idāni rājā vedehaṁ jīvaggāhaṁ gaṇhāpetuṁ āṇāpento āha –",
  "atk-s0514a2:3270": "711.",
  "atk-s0514a2:3271": " ‘‘Pesetha kuñjare dantī, balavante saṭṭhihāyane;",
  "atk-s0514a2:3272": "Maddantu kuñjarā nagaraṁ, vedehena sumāpitaṁ.",
  "atk-s0514a2:3273": "712.",
  "atk-s0514a2:3274": " ‘‘Vacchadantamukhā setā, tikkhaggā aṭṭhivedhino;",
  "atk-s0514a2:3275": "Paṇunnā dhanuvegena, sampatantutarītarā.",
  "atk-s0514a2:3276": "713.",
  "atk-s0514a2:3277": " ‘‘Māṇavā vammino sūrā, citradaṇḍayutāvudhā;",
  "atk-s0514a2:3278": "Pakkhandino mahānāgā, hatthīnaṁ hontu sammukhā.",
  "atk-s0514a2:3279": "714.",
  "atk-s0514a2:3280": " ‘‘Sattiyo teladhotāyo, accimantā pabhassarā;",
  "atk-s0514a2:3281": "Vijjotamānā tiṭṭhantu, sataraṁsīva tārakā.",
  "atk-s0514a2:3282": "715.",
  "atk-s0514a2:3283": " ‘‘Āvudhabalavantānaṁ , guṇikāyūradhārinaṁ;",
  "atk-s0514a2:3284": "Etādisānaṁ yodhānaṁ, saṅgāme apalāyinaṁ;",
  "atk-s0514a2:3285": "Vedeho kuto muccissati, sace pakkhīva kāhiti.",
  "atk-s0514a2:3286": "716.",
  "atk-s0514a2:3287": " ‘‘Tiṁsa me purisanāvutyo, sabbevekekaniccitā;",
  "atk-s0514a2:3288": "Yesaṁ samaṁ na passāmi, kevalaṁ mahīmaṁ caraṁ.",
  "atk-s0514a2:3289": "717.",
  "atk-s0514a2:3290": " ‘‘Nāgā ca kappitā dantī, balavanto saṭṭhihāyanā;",
  "atk-s0514a2:3291": "Yesaṁ khandhesu sobhanti, kumārā cārudassanā.",
  "atk-s0514a2:3292": "718.",
  "atk-s0514a2:3293": " ‘‘Pītālaṅkārā pītavasanā, pītuttaranivāsanā;",
  "atk-s0514a2:3294": "Nāgakhandhesu sobhanti, devaputtāva nandane.",
  "atk-s0514a2:3295": "719.",
  "atk-s0514a2:3296": " ‘‘Pāṭhīnavaṇṇā nettiṁsā, teladhotā pabhassarā;",
  "atk-s0514a2:3297": "Niṭṭhitā naradhīrebhi, samadhārā sunissitā.",
  "atk-s0514a2:3298": "720.",
  "atk-s0514a2:3299": " ‘‘Vellālino vītamalā, sikkāyasamayā daḷā;",
  "atk-s0514a2:3300": "Gahitā balavantebhi, suppahārappahāribhi.",
  "atk-s0514a2:3301": "721.",
  "atk-s0514a2:3302": " ‘‘Suvaṇṇatharusampannā, lohitakacchupadhāritā;",
  "atk-s0514a2:3303": "Vivattamānā sobhanti, vijjūvabbhaghanantare.",
  "atk-s0514a2:3304": "722.",
  "atk-s0514a2:3305": " ‘‘Paṭākā vammino sūrā, asicammassa kovidā;",
  "atk-s0514a2:3306": "Dhanuggahā sikkhitarā, nāgakhandhe nipātino.",
  "atk-s0514a2:3307": "723.",
  "atk-s0514a2:3308": " ‘‘Etādisehi parikkhitto, natthi mokkho ito tava;",
  "atk-s0514a2:3309": "Pabhāvaṁ te na passāmi, yena tvaṁ mithilaṁ vaje’’ti.",
  "atk-s0514a2:3310_0": "Tattha dantīti sampannadante. Vacchadantamukhāti nikhādanasadisamukhā. Paṇunnāti",
  "atk-s0514a2:3310_1": "vissaṭṭhā. Sampatantutarītarāti evarūpā sarā itarītarā sampatantu samāgacchantu.",
  "atk-s0514a2:3310_2": "Ghanameghavassaṁ viya saravassaṁ vassathāti āṇāpesi. Māṇavāti taruṇayodhā. Vamminoti",
  "atk-s0514a2:3310_3": "vammahatthā. Citradaṇḍayutāvudhāti citradaṇḍayuttehi āvudhehi samannāgatā. Pakkhandinoti",
  "atk-s0514a2:3310_4": "saṅgāmapakkhandikā. Mahānāgāti mahānāgesu koñcanādaṁ katvā āgacchantesupi niccalā",
  "atk-s0514a2:3310_5": "ṭhatvā tesaṁ dante gahetvā luñcituṁ samatthā yodhā. Sataraṁsīva tārakāti sataraṁsī",
  "atk-s0514a2:3310_6": "viya osadhitārakā. Āvudhabalavantānanti āvudhabalena yuttānaṁ samannāgatānaṁ. Guṇikāyūradhārinanti",
  "atk-s0514a2:3310_7": "guṇi vuccati kavacaṁ, kavacāni ceva kāyūrābharaṇāni ca dhārentānaṁ, kavacasaṅkhātāni",
  "atk-s0514a2:3310_8": "vā kāyūrāni dhārentānaṁ. Sace pakkhīva kāhitīti sacepi pakkhī viya ākāse pakkhandanaṁ",
  "atk-s0514a2:3310_9": "karissati, tathāpi kiṁ muccissatīti vadati.",
  "atk-s0514a2:3311_0": "Tiṁsa me purisanāvutyoti purisānaṁ tiṁsasahassāni navutisatāni tiṁsanāvutyoti vuccanti.",
  "atk-s0514a2:3311_1": "Sabbevekekaniccitāti ettakā mayhaṁ paresaṁ hatthato āvudhaṁ gahetvā paccāmittānaṁ",
  "atk-s0514a2:3311_2": "sīsapātanasamatthā ekekaṁ vicinitvā gahitā anivattino yodhāti dasseti. Kevalaṁ mahīmaṁ",
  "atk-s0514a2:3311_3": "caranti sakalampi imaṁ mahiṁ caranto yesaṁ samaṁ sadisaṁ na passāmi, kuto uttaritaraṁ,",
  "atk-s0514a2:3311_4": "teyeva me yodhā ettakāti dasseti. Cārudassanāti cāru vuccati suvaṇṇaṁ, suvaṇṇavaṇṇāti",
  "atk-s0514a2:3311_5": "attho. Pītālaṅkārāti pītavaṇṇasuvaṇṇālaṅkārā. Pītavasanāti pītavaṇṇasuvaṇṇavatthā.",
  "atk-s0514a2:3311_6": "Pītuttaranivāsanāti pītauttarāsaṅganivatthā. Pāṭhīnavaṇṇāti pāsāṇamacchasadisā. Nettiṁsāti",
  "atk-s0514a2:3311_7": "khaggā. Naradhīrebhīti paṇḍitapurisehi. Sunissitāti sunisitā atitikhiṇā.",
  "atk-s0514a2:3312_0": "Vellālinoti ṭhitamajjhanhike sūriyo viya vijjotamānā. Sikkāyasamayāti satta vāre",
  "atk-s0514a2:3312_1": "koñcasakuṇe khādāpetvā gahitena sikkāyasena katā. Suppahārappahāribhīti daḷhappahārehi",
  "atk-s0514a2:3312_2": "yodhehi. Lohitakacchupadhāritāti lohitavaṇṇāya kosiyā samannāgatā. Paṭākāti ākāse",
  "atk-s0514a2:3312_3": "parivattanasamatthā. Sūrāti jātisūrā. Asicammassa kovidāti etesaṁ gahaṇe kusalā.",
  "atk-s0514a2:3312_4": "Dhanuggahāti dhanuggahakā. Sikkhitarāti etasmiṁ dhanuggahaṇe ativiya sikkhitā. Nāgakhandhe",
  "atk-s0514a2:3312_5": "nipātinoti hatthikkhandhe khaggena chinditvā nipātanasamatthā. Natthi mokkhoti ambho,",
  "atk-s0514a2:3312_6": "vedeha, tvaṁ paṭhamaṁ tāva gahapatiputtassānubhāvena muttosi, idāni pana natthi tava",
  "atk-s0514a2:3312_7": "mokkhoti vadati. Pabhāvaṁ teti idāni te rājānubhāvaṁ na passāmi, yena tvaṁ mithilaṁ",
  "atk-s0514a2:3312_8": "gamissasi khippaṁ, jāle paviṭṭhamaccho viya jātosīti.",
  "atk-s0514a2:3313_0": "Cūḷanirājā vedehaṁ tajjento ‘‘idāni naṁ gaṇhissāmī’’ti vajiraṅkusena nāgaṁ codento",
  "atk-s0514a2:3313_1": "‘‘gaṇhatha, bhindatha, vijjhathā’’ti senaṁ āṇāpento upakārinagaraṁ avattharanto viya",
  "atk-s0514a2:3313_2": "upāgami. Atha naṁ mahāsattassa upanikkhittakapurisā ‘‘ko jānāti, kiṁ bhavissatī’’ti",
  "atk-s0514a2:3313_3": "attano upaṭṭhāke gahetvā parivārayiṁsu. Tasmiṁ khaṇe bodhisatto sirisayanā vuṭṭhāya",
  "atk-s0514a2:3313_4": "katasarīrappaṭijaggano bhuttapātarāso alaṅkatappaṭiyatto satasahassagghanakaṁ kāsikavatthaṁ",
  "atk-s0514a2:3313_5": "nivāsetvā rattakambalaṁ ekaṁse karitvā sattaratanavicittaṁ valañjanadaṇḍakaṁ ādāya",
  "atk-s0514a2:3313_6": "suvaṇṇapādukaṁ āruyha devaccharāya viya alaṅkataitthiyā vālabījaniyā bījiyamāno alaṅkatapāsāde",
  "atk-s0514a2:3313_7": "sīhapañjaraṁ vivaritvā cūḷanirañño attānaṁ dassento sakkadevarājalīlāya aparāparaṁ",
  "atk-s0514a2:3313_8": "caṅkami. Cūḷanirājāpi tassa rūpasiriṁ oloketvā cittaṁ pasādetuṁ nāsakkhi, ‘‘idāni",
  "atk-s0514a2:3313_9": "naṁ gaṇhissāmī’’ti turitaturitova hatthiṁ pesesi. Paṇḍito cintesi ‘‘ayaṁ ‘vedeho",
  "atk-s0514a2:3313_10": "me laddho’ti saññāya turitaturitova āgacchati, na jānāti attano puttadāraṁ gahetvā",
  "atk-s0514a2:3313_11": "amhākaṁ rañño gatabhāvaṁ, suvaṇṇādāsasadisaṁ mama mukhaṁ dassetvā kathessāmi tena",
  "atk-s0514a2:3313_12": "saddhi’’nti. So vātapāne ṭhitova madhurassaraṁ nicchāretvā tena saddhiṁ kathento āha –",
  "atk-s0514a2:3314": "724.",
  "atk-s0514a2:3315": " ‘‘Kiṁ nu santaramānova, nāgaṁ pesesi kuñjaraṁ;",
  "atk-s0514a2:3316": "Pahaṭṭharūpo āpatasi, siddhatthosmīti maññasi.",
  "atk-s0514a2:3317": "725.",
  "atk-s0514a2:3318": " ‘‘Oharetaṁ dhanuṁ cāpaṁ, khurappaṁ paṭisaṁhara;",
  "atk-s0514a2:3319": "Oharetaṁ subhaṁ vammaṁ, veḷuriyamaṇisanthata’’nti.",
  "atk-s0514a2:3320_0": "Tattha kuñjaranti seṭṭhaṁ. Pahaṭṭharūpoti haṭṭhatuṭṭhacitto somanassajāto. Āpatasīti",
  "atk-s0514a2:3320_1": "āgacchasi. Siddhatthosmīti nipphannatthosmi, manoratho me matthakaṁ pattoti maññasi.",
  "atk-s0514a2:3320_2": "Oharetanti imaṁ cāpasaṅkhātaṁ dhanuṁ ohara, avahara, chaḍḍehi, ko nu te etenattho.",
  "atk-s0514a2:3320_3": "Paṭisaṁharāti apanetvā aññassa vā dehi, paṭicchanne vā ṭhāne ṭhapehi, kiṁ khurappena",
  "atk-s0514a2:3320_4": "karissasi. Vammanti etaṁ vammampi apanehi. Idaṁ tayā hiyyo paṭimukkaṁ bhavissati,",
  "atk-s0514a2:3320_5": "chaḍḍehi naṁ, mā te sarīraṁ uppaṇḍukaṁ ahosi, akilametvā pātova nagaraṁ pavisāhīti",
  "atk-s0514a2:3320_6": "raññā saddhiṁ keḷimakāsi.",
  "atk-s0514a2:3321": "So tassa vacanaṁ sutvā ‘‘gahapatiputto mayā saddhiṁ keḷiṁ karoti, ajja te kattabbaṁ jānissāmī’’ti taṁ tajjento gāthamāha –",
  "atk-s0514a2:3322": "726.",
  "atk-s0514a2:3323": " ‘‘Pasannamukhavaṇṇosi , mhitapubbañca bhāsasi;",
  "atk-s0514a2:3324": "Hoti kho maraṇakāle, edisī vaṇṇasampadā’’ti.",
  "atk-s0514a2:3325_0": "Tattha mhitapubbañcāti paṭhamaṁ mhitaṁ katvā pacchā bhāsanto mhitapubbameva bhāsasi,",
  "atk-s0514a2:3325_1": "maṁ kismiñci na gaṇesi. Hoti khoti maraṇakāle nāma vaṇṇasampadā hotiyeva, tasmā tvaṁ",
  "atk-s0514a2:3325_2": "virocasi, ajja te sīsaṁ chinditvā jayapānaṁ pivissāmāti.",
  "atk-s0514a2:3326_0": "Evaṁ tassa tena saddhiṁ kathanakāle mahābalakāyo mahāsattassa rūpasiriṁ disvā ‘‘ambho,",
  "atk-s0514a2:3326_1": "amhākaṁ rājā mahosadhapaṇḍitena saddhiṁ manteti , kiṁ nu kho kathesi, etesaṁ kathaṁ",
  "atk-s0514a2:3326_2": "suṇissāmā’’ti rañño santikameva agamāsi. Paṇḍitopi tassa kathaṁ sutvā ‘‘na maṁ ‘mahosadhapaṇḍito’ti",
  "atk-s0514a2:3326_3": "jānāsi. Nāhaṁ attānaṁ māretuṁ dassāmi, manto te , deva, bhinno, kevaṭṭena ca tayā",
  "atk-s0514a2:3326_4": "ca hadayena cintitaṁ na jātaṁ, mukhena kathitameva jāta’’nti pakāsento āha –",
  "atk-s0514a2:3327": "727.",
  "atk-s0514a2:3328": " Moghaṁ te gajjitaṁ rāja, bhinnamantosi khattiya;",
  "atk-s0514a2:3329": "Duggaṇhosi tayā rājā, khaḷuṅkeneva sindhavo.",
  "atk-s0514a2:3330": "728.",
  "atk-s0514a2:3331": " ‘‘Tiṇṇo hiyyo rājā gaṅgaṁ, sāmacco saparijjano;",
  "atk-s0514a2:3332": "Haṁsarājaṁ yathā dhaṅko, anujjavaṁ patissasī’’ti.",
  "atk-s0514a2:3333_0": "Tattha bhinnamantosīti yo tayā kevaṭṭena saddhiṁ sayanagabbhe manto gahito, taṁ mantaṁ",
  "atk-s0514a2:3333_1": "na jānātīti mā saññaṁ kari, pageva so mayā ñāto, bhinnamanto asi jāto. Duggaṇhosi",
  "atk-s0514a2:3333_2": "tayāti mahārāja, tayā amhākaṁ rājā assakhaḷuṅkena sindhavo viya duggaṇhosi, khaḷuṅkaṁ",
  "atk-s0514a2:3333_3": "āruḷhena javasampannaṁ ājānīyaṁ āruyha gacchanto viya gahetuṁ na sakkāti attho. Khaḷuṅko",
  "atk-s0514a2:3333_4": "viya hi kevaṭṭo, taṁ āruḷhapuriso viya tvaṁ, javasampanno sindhavo viya ahaṁ, taṁ",
  "atk-s0514a2:3333_5": "āruḷhapuriso viya amhākaṁ rājāti dasseti. Tiṇṇo hiyyoti hiyyova uttiṇṇo. So ca kho",
  "atk-s0514a2:3333_6": "sāmacco saparijano, na ekakova palāyitvā gato. Anujjavanti sace pana tvaṁ taṁ anujavissasi",
  "atk-s0514a2:3333_7": "anubandhissasi, atha yathā suvaṇṇahaṁsarājaṁ anujavanto dhaṅko antarāva patissati,",
  "atk-s0514a2:3333_8": "evaṁ patissasi, antarāva vināsaṁ pāpuṇissasīti vadati.",
  "atk-s0514a2:3334": "Idāni so achambhitakesarasīho viya udāharaṇaṁ āharanto āha –",
  "atk-s0514a2:3335": "729.",
  "atk-s0514a2:3336": " ‘‘Siṅgālā rattibhāgena, phullaṁ disvāna kiṁsukaṁ;",
  "atk-s0514a2:3337": "Maṁsapesīti maññantā, paribyūḷhā migādhamā.",
  "atk-s0514a2:3338": "730.",
  "atk-s0514a2:3339": " ‘‘Vītivattāsu rattīsu, uggatasmiṁ divākare;",
  "atk-s0514a2:3340": "Kiṁ sukaṁ phullitaṁ disvā, āsacchinnā migādhamā.",
  "atk-s0514a2:3341": "731.",
  "atk-s0514a2:3342": " ‘‘Evameva tuvaṁ rāja, vedehaṁ parivāriya;",
  "atk-s0514a2:3343": "Āsacchinno gamissasi, siṅgālā kiṁsukaṁ yathā’’ti.",
  "atk-s0514a2:3344_0": "Tattha disvānāti candālokena oloketvā. Paribyūḷhāti pātova maṁsapesiṁ khāditvā gamissāmāti",
  "atk-s0514a2:3344_1": "parivāretvā aṭṭhaṁsu. Vītivattāsūti te yāsu yāsu rattīsu evaṁ aṭṭhaṁsu, tāsu tāsu",
  "atk-s0514a2:3344_2": "rattīsu atītāsu. Disvāti sūriyālokena kiṁsukaṁ disvā ‘‘na idaṁ maṁsa’’nti ñatvā chinnāsā",
  "atk-s0514a2:3344_3": "hutvā palāyiṁsu. Siṅgālāti yathā siṅgālā kiṁsukaṁ parivāretvā āsacchinnā gatā, evaṁ",
  "atk-s0514a2:3344_4": "tuvampi idha vedeharañño natthibhāvaṁ ñatvā āsacchinno hutvā gamissasi, senaṁ gahetvā",
  "atk-s0514a2:3344_5": "palāyissasīti dīpeti.",
  "atk-s0514a2:3345_0": "Rājā tassa achambhitavacanaṁ sutvā cintesi ‘‘ayaṁ gahapatiputto atisūro hutvā kathesi,",
  "atk-s0514a2:3345_1": "nissaṁsayaṁ vedeho palāto bhavissatī’’ti. So ativiya kujjhitvā ‘‘pubbe mayaṁ gahapatiputtaṁ",
  "atk-s0514a2:3345_2": "nissāya udarasāṭakassapi assāmikā jātā, idāni tena amhākaṁ hatthagato paccāmitto",
  "atk-s0514a2:3345_3": "palāpito, bahussa vata no anatthassa kārako, ubhinnaṁ kattabbakāraṇaṁ imasseva karissāmī’’ti",
  "atk-s0514a2:3345_4": "tassa kāraṇaṁ kātuṁ āṇāpento āha –",
  "atk-s0514a2:3346": "732.",
  "atk-s0514a2:3347": " ‘‘Imassa hatthe pāde ca, kaṇṇanāsañca chindatha;",
  "atk-s0514a2:3348": "Yo me amittaṁ hatthagataṁ, vedehaṁ parimocayi.",
  "atk-s0514a2:3349": "733.",
  "atk-s0514a2:3350": " ‘‘Imaṁ maṁsaṁva pātabyaṁ, sūle katvā pacantu naṁ;",
  "atk-s0514a2:3351": "Yo me amittaṁ hatthagataṁ, vedehaṁ parimocayi.",
  "atk-s0514a2:3352": "734.",
  "atk-s0514a2:3353": " ‘‘Yathāpi āsabhaṁ cammaṁ, pathabyā vitanīyati;",
  "atk-s0514a2:3354": "Sīhassa atho byagghassa, hoti saṅkusamāhataṁ.",
  "atk-s0514a2:3355": "735.",
  "atk-s0514a2:3356": " ‘‘Evaṁ taṁ vitanitvāna, vedhayissāmi sattiyā;",
  "atk-s0514a2:3357": "Yo me amittaṁ hatthagataṁ, vedehaṁ parimocayī’’ti.",
  "atk-s0514a2:3358_0": "Tattha pātabyanti pācayitabbaṁ pacitabbayuttakaṁ migādīnaṁ maṁsaṁ viya imaṁ gahapatiputtaṁ",
  "atk-s0514a2:3358_1": "sūle āvuṇitvā pacantu. Sīhassa atho byagghassāti etesañca yathā cammaṁ saṅkusamāhataṁ",
  "atk-s0514a2:3358_2": "hoti, evaṁ hotu. Vedhayissāmīti vijjhāpessāmi.",
  "atk-s0514a2:3359_0": "Taṁ sutvā mahāsatto hasitaṁ katvā ‘‘ayaṁ rājā attano deviyā ca bandhavānañca mayā",
  "atk-s0514a2:3359_1": "mithilaṁ pahitabhāvaṁ na jānāti, tena me imaṁ kammakāraṇaṁ vicāreti, kodhavasena",
  "atk-s0514a2:3359_2": "kho pana maṁ usunā vā vijjheyya, aññaṁ vā attano ruccanakaṁ kareyya, sokāturaṁ imaṁ",
  "atk-s0514a2:3359_3": "vedanāppattaṁ katvā hatthipiṭṭheyeva visaññiṁ naṁ nipajjāpetuṁ taṁ kāraṇaṁ ārocessāmī’’ti cintetvā āha –",
  "atk-s0514a2:3360": "736.",
  "atk-s0514a2:3361": " ‘‘Sace me hatthe pāde ca, kaṇṇanāsañca checchasi;",
  "atk-s0514a2:3362": "Evaṁ pañcālacandassa, vedeho chedayissati.",
  "atk-s0514a2:3363": "737.",
  "atk-s0514a2:3364": " ‘‘Sace me hatthe pāde ca, kaṇṇanāsañca checchasi;",
  "atk-s0514a2:3365": "Evaṁ pañcālacandiyā, vedeho chedayissati.",
  "atk-s0514a2:3366": "738.",
  "atk-s0514a2:3367": " ‘‘Sace me hatthe pāde ca, kaṇṇanāsañca checchasi;",
  "atk-s0514a2:3368": "Evaṁ nandāya deviyā, vedeho chedayissati.",
  "atk-s0514a2:3369": "739.",
  "atk-s0514a2:3370": " ‘‘Sace me hatthe pāde ca, kaṇṇanāsañca checchasi;",
  "atk-s0514a2:3371": "Evaṁ te puttadārassa, vedeho chedayissati.",
  "atk-s0514a2:3372": "740.",
  "atk-s0514a2:3373": " ‘‘Sace maṁsaṁva pātabyaṁ, sūle katvā pacissasi;",
  "atk-s0514a2:3374": "Evaṁ pañcālacandassa, vedeho pācayissati.",
  "atk-s0514a2:3375": "741.",
  "atk-s0514a2:3376": " ‘‘Sace maṁsaṁva pātabyaṁ, sūle katvā pacissasi;",
  "atk-s0514a2:3377": "Evaṁ pañcālacandiyā, vedeho pācayissati.",
  "atk-s0514a2:3378": "742.",
  "atk-s0514a2:3379": " ‘‘Sace maṁsaṁva pātabyaṁ, sūle katvā pacissasi;",
  "atk-s0514a2:3380": "Evaṁ nandāya deviyā, vedeho pācayissati.",
  "atk-s0514a2:3381": "743.",
  "atk-s0514a2:3382": " ‘‘Sace maṁsaṁva pātabyaṁ, sūle katvā pacissasi;",
  "atk-s0514a2:3383": "Evaṁ te puttadārassa, vedeho pācayissati.",
  "atk-s0514a2:3384": "744.",
  "atk-s0514a2:3385": " ‘‘Sace maṁ vitanitvāna, vedhayissasi sattiyā;",
  "atk-s0514a2:3386": "Evaṁ pañcālacandassa, vedeho vedhayissati.",
  "atk-s0514a2:3387": "745.",
  "atk-s0514a2:3388": " ‘‘Sace maṁ vitanitvāna, vedhayissasi sattiyā;",
  "atk-s0514a2:3389": "Evaṁ pañcālacandiyā, vedeho vedhayissati.",
  "atk-s0514a2:3390": "746.",
  "atk-s0514a2:3391": " ‘‘Sace maṁ vitanitvāna, vedhayissasi sattiyā;",
  "atk-s0514a2:3392": "Evaṁ nandāya deviyā, vedeho vedhayissati.",
  "atk-s0514a2:3393": "747.",
  "atk-s0514a2:3394": " ‘‘Sace maṁ vitanitvāna, vedhayissasi sattiyā;",
  "atk-s0514a2:3395": "Evaṁ te puttadārassa, vedeho vedhayissati;",
  "atk-s0514a2:3396": "Evaṁ no mantitaṁ raho, vedehena mayā saha.",
  "atk-s0514a2:3397": "748.",
  "atk-s0514a2:3398": " ‘‘Yathāpi palasataṁ cammaṁ, kontimantāsuniṭṭhitaṁ;",
  "atk-s0514a2:3399": "Upeti tanutāṇāya, sarānaṁ paṭihantave.",
  "atk-s0514a2:3400": "749.",
  "atk-s0514a2:3401": " ‘‘Sukhāvaho dukkhanudo, vedehassa yasassino;",
  "atk-s0514a2:3402": "Matiṁ te paṭihaññāmi, usuṁ palasatena vā’’ti.",
  "atk-s0514a2:3403_0": "Tattha chedayissatīti ‘‘paṇḍitassa kira cūḷaninā hatthapādā chinnā’’ti sutvāva chedayissati.",
  "atk-s0514a2:3403_1": "Puttadārassāti mama ekassa chindanapaccayā tava dvinnaṁ puttānañceva aggamahesiyā",
  "atk-s0514a2:3403_2": "cāti tiṇṇampi janānaṁ amhākaṁ rājā chedayissati. Evaṁ no mantitaṁ rahoti mahārāja,",
  "atk-s0514a2:3403_3": "mayā ca vedeharājena ca evaṁ rahasi mantitaṁ ‘‘yaṁ yaṁ idha mayhaṁ cūḷanirājā kāreti,",
  "atk-s0514a2:3403_4": "taṁ taṁ tattha tassa puttadārānaṁ kātabba’’nti. Palasatanti palasatappamāṇaṁ bahū",
  "atk-s0514a2:3403_5": "khāre khādāpetvā mudubhāvaṁ upanītaṁ cammaṁ. Kontimantāsuniṭṭhitanti kontimantā vuccati",
  "atk-s0514a2:3403_6": "cammakārasatthaṁ, tāya kantanalikhitānaṁ vasena katattā suṭṭhu niṭṭhitaṁ. Tanutāṇāyāti",
  "atk-s0514a2:3403_7": "yathā taṁ cammaṁ saṅgāme sarānaṁ paṭihantave sarīratāṇaṁ upeti, sare paṭihanitvā",
  "atk-s0514a2:3403_8": "sarīraṁ rakkhati. Sukhāvahoti mahārāja, ahampi amhākaṁ rañño paccāmittānaṁ vāraṇatthena",
  "atk-s0514a2:3403_9": "taṁ saraparittāṇacammaṁ viya sukhāvaho. Dukkhanudoti kāyikasukhacetasikasukhañca",
  "atk-s0514a2:3403_10": "āvahāmi, dukkhañca nudemi. Matinti tasmā tava matiṁ paññaṁ usuṁ tena palasatacammena",
  "atk-s0514a2:3403_11": "viya attano matiyā paṭihanissāmīti.",
  "atk-s0514a2:3404_0": "Taṁ sutvā rājā cintesi ‘‘gahapatiputto kiṁ katheti, yathā kira ahaṁ etassa karissāmi,",
  "atk-s0514a2:3404_1": "evaṁ vedeharājā mama puttadārānaṁ kammakāraṇaṁ karissati, na jānāti mama puttadārānaṁ",
  "atk-s0514a2:3404_2": "ārakkhassa susaṁvihitabhāvaṁ, ‘idāni māressatī’ti maraṇabhayena vilapati, nāssa vacanaṁ",
  "atk-s0514a2:3404_3": "saddahāmī’’ti. Mahāsatto ‘‘ayaṁ maṁ maraṇabhayena kathetīti maññati, jānāpessāmi",
  "atk-s0514a2:3404_4": "na’’nti cintetvā āha –",
  "atk-s0514a2:3405": "750.",
  "atk-s0514a2:3406": " ‘‘Iṅgha passa mahārāja, suññaṁ antepuraṁ tava;",
  "atk-s0514a2:3407": "Orodhā ca kumārā ca, tava mātā ca khattiya;",
  "atk-s0514a2:3408": "Umaṅgā nīharitvāna, vedehassupanāmitā’’ti.",
  "atk-s0514a2:3409": "Tattha umaṅgāti mahārāja, mayā attano māṇave pesetvā pāsādā otarāpetvā jaṅghaumaṅgena āharāpetvā mahāumaṅgā nīharitvā bandhavā te vedehassa upanāmitāti.",
  "atk-s0514a2:3410_0": "Taṁ sutvā rājā cintesi ‘‘paṇḍito ativiya daḷhaṁ katvā katheti, mayā ca rattibhāge",
  "atk-s0514a2:3410_1": "gaṅgāpasse nandādeviyā saddo viya suto, mahāpañño paṇḍito kadāci saccaṁ bhaṇeyyā’’ti.",
  "atk-s0514a2:3410_2": "So uppannabalavasokopi satiṁ upaṭṭhāpetvā asocanto viya ekaṁ amaccaṁ pakkosāpetvā",
  "atk-s0514a2:3410_3": "jānanatthāya pesento imaṁ gāthamāha –",
  "atk-s0514a2:3411": "751.",
  "atk-s0514a2:3412": " ‘‘Iṅgha antepuraṁ mayhaṁ, gantvāna vicinātha naṁ;",
  "atk-s0514a2:3413": "Yathā imassa vacanaṁ, saccaṁ vā yadi vā musā’’ti.",
  "atk-s0514a2:3414_0": "So saparivāro rājanivesanaṁ gantvā dvāraṁ vivaritvā anto pavisitvā hatthapāde bandhitvā",
  "atk-s0514a2:3414_1": "mukhañca pidahitvā nāgadantakesu olaggite antepurapālake ca khujjavāmanakādayo ca",
  "atk-s0514a2:3414_2": "bhājanāni bhinditvā tattha tattha vippakiṇṇakhādanīyabhojanīyañca ratanagharadvārāni",
  "atk-s0514a2:3414_3": "vivaritvā kataratanavilopaṁ vivaṭadvāraṁ sirigabbhañca yathāvivaṭehi eva vātapānehi",
  "atk-s0514a2:3414_4": "pavisitvā caramānaṁ kākagaṇañca chaḍḍitagāmasadisaṁ susānabhūmiyaṁ viya ca nissirikaṁ",
  "atk-s0514a2:3414_5": "rājanivesanañca disvā punāgantvā rañño ārocento āha –",
  "atk-s0514a2:3415": "752.",
  "atk-s0514a2:3416": " ‘‘Evametaṁ mahārāja, yathā āha mahosadho;",
  "atk-s0514a2:3417": "Suññaṁ antepuraṁ sabbaṁ, kākapaṭṭanakaṁ yathā’’ti.",
  "atk-s0514a2:3418": "Tattha kākapaṭṭanakaṁ yathāti macchagandhena āgatehi kākagaṇehi samākiṇṇo samuddatīre chaḍḍitagāmako viya.",
  "atk-s0514a2:3419_0": "Taṁ sutvā rājā catunnaṁ janānaṁ piyavippayogasambhavena sokena kampamāno ‘‘idaṁ mama",
  "atk-s0514a2:3419_1": "dukkhaṁ gahapatiputtaṁ nissāya uppanna’’nti daṇḍena ghaṭṭito āsīviso viya bodhisattassa",
  "atk-s0514a2:3419_2": "ativiya kujjhi. Mahāsatto tassākāraṁ disvā ‘‘ayaṁ rājā mahāyaso kadāci kodhavasena",
  "atk-s0514a2:3419_3": "‘kiṁ mama etehī’ti khattiyamānena maṁ viheṭheyya, yaṁnūnāhaṁ nandādeviṁ iminā adiṭṭhapubbaṁ",
  "atk-s0514a2:3419_4": "viya karonto tassā sarīravaṇṇaṁ vaṇṇeyyaṁ. Atha so taṁ anussaritvā ‘sacāhaṁ mahosadhaṁ",
  "atk-s0514a2:3419_5": "māressāmi, evarūpaṁ itthiratanaṁ na labhissāmi, amārento puna taṁ labhissāmī’ti attano",
  "atk-s0514a2:3419_6": "bhariyāya sinehena na kiñci mayhaṁ karissatī’’ti cintetvā attano anurakkhaṇatthaṁ",
  "atk-s0514a2:3419_7": "pāsāde ṭhitova rattakambalantarā suvaṇṇavaṇṇaṁ bāhuṁ nīharitvā tassā gatamaggācikkhanavasena vaṇṇento āha –",
  "atk-s0514a2:3420": "753.",
  "atk-s0514a2:3421": " ‘‘Ito gatā mahārāja, nārī sabbaṅgasobhanā;",
  "atk-s0514a2:3422": "Kosambaphalakasussoṇī, haṁsagaggarabhāṇinī.",
  "atk-s0514a2:3423": "754.",
  "atk-s0514a2:3424": " ‘‘Ito nītā mahārāja, nārī sabbaṅgasobhanā;",
  "atk-s0514a2:3425": "Koseyyavasanā sāmā, jātarūpasumekhalā.",
  "atk-s0514a2:3426": "755.",
  "atk-s0514a2:3427": " ‘‘Surattapādā kalyāṇī, suvaṇṇamaṇimekhalā;",
  "atk-s0514a2:3428": "Pārevatakkhī sutanū, bimboṭṭhā tanumajjhimā.",
  "atk-s0514a2:3429": "756.",
  "atk-s0514a2:3430": " ‘‘Sujātā bhujalaṭṭhīva, vedīva tanumajjhimā;",
  "atk-s0514a2:3431": "Dīghassā kesā asitā, īsakaggapavellitā.",
  "atk-s0514a2:3432": "757.",
  "atk-s0514a2:3433": " ‘‘Sujātā migachāpāva, hemantaggisikhāriva;",
  "atk-s0514a2:3434": "Nadīva giriduggesu, sañchannā khuddaveḷubhi.",
  "atk-s0514a2:3435": "758.",
  "atk-s0514a2:3436": " ‘‘Nāganāsūru kalyāṇī, paramā timbarutthanī;",
  "atk-s0514a2:3437": "Nātidīghā nātirassā, nālomā nātilomasā’’ti.",
  "atk-s0514a2:3438_0": "Tattha itoti umaṅgaṁ dasseti. Kosambaphalakasussoṇīti visālakañcanaphalakaṁ viya",
  "atk-s0514a2:3438_1": "sundarasoṇī. Haṁsagaggarabhāṇinīti gocaratthāya vicarantānaṁ haṁsapotakānaṁ viya",
  "atk-s0514a2:3438_2": "gaggarena madhurena sarena samannāgatā. Koseyyavasanāti kañcanakhacitakoseyyavatthavasanā.",
  "atk-s0514a2:3438_3": "Sāmāti suvaṇṇasāmā. Pārevatakkhīti pañcasu pasādesu rattaṭṭhāne pārevatasakuṇisadisakkhī.",
  "atk-s0514a2:3438_4": "Sutanūti sobhanasarīrā. Bimboṭṭhāti bimbaphalaṁ viya surajjitamaṭṭhoṭṭhapariyosānā.",
  "atk-s0514a2:3438_5": "Tanumajjhimāti karamitatanumajjhimā. Sujātā bhujalaṭṭhīvāti vijambhanakāle vāteritarattapallavavilāsinī",
  "atk-s0514a2:3438_6": "sujātā bhujalatā viya virocati. Vedīvāti kañcanavedi viya tanumajjhimā. Īsakaggapavellitāti",
  "atk-s0514a2:3438_7": "īsakaṁ aggesu onatā. Īsakaggapavellitā vā nettiṁsāya aggaṁ viya vinatā.",
  "atk-s0514a2:3439_0": "Migachāpāvāti pabbatasānumhi sujātā ekavassikabyagghapotikā viya vilāsakuttiyuttā.",
  "atk-s0514a2:3439_1": "Hemantaggisikhārivāti obhāsasampannatāya hemante aggisikhā viya sobhati. Khuddaveḷubhīti",
  "atk-s0514a2:3439_2": "yathā khuddakehi udakaveḷūhi sañchannā nadī sobhati, evaṁ tanukalomāya lomarājiyā",
  "atk-s0514a2:3439_3": "sobhati. Kalyāṇīti chavimaṁsakesanhāruaṭṭhīnaṁ vasena pañcavidhena kalyāṇena samannāgatā.",
  "atk-s0514a2:3439_4": "Paramā timbarutthanīti timbarutthanī paramā uttamā, suvaṇṇaphalake ṭhapitasuvaṇṇavaṇṇatimbaruphaladvayamivassā",
  "atk-s0514a2:3439_5": "susaṇṭhānasampannaṁ nirantaraṁ thanayugalaṁ.",
  "atk-s0514a2:3440": "Evaṁ mahāsatte tassā rūpasiriṁ vaṇṇenteva tassa sā pubbe adiṭṭhapubbā viya ahosi, balavasinehaṁ uppādesi. Athassa sinehuppattibhāvaṁ ñatvā mahāsatto anantaraṁ gāthamāha –",
  "atk-s0514a2:3441": "759.",
  "atk-s0514a2:3442": " ‘‘Nandāya nūna maraṇena, nandasi sirivāhana;",
  "atk-s0514a2:3443": "Ahañca nūna nandā ca, gacchāma samasādhana’’nti.",
  "atk-s0514a2:3444_0": "Tattha sirivāhanāti sirisampannavāhana mahārāja, nūna tvaṁ evaṁ uttamarūpadharāya",
  "atk-s0514a2:3444_1": "nandāya maraṇena nandasīti vadati. Gacchāmāti sace hi tvaṁ maṁ māressasi, ekaṁseneva",
  "atk-s0514a2:3444_2": "amhākaṁ rājā nandaṁ māressati. Iti nandā ca ahañca yamassa santikaṁ gamissāma, yamo",
  "atk-s0514a2:3444_3": "amhe ubho disvā nandaṁ mayhameva dassati, tassa tuyhaṁ maṁ māretvā tādisaṁ itthiratanaṁ",
  "atk-s0514a2:3444_4": "alabhantassa kiṁ rajjena, nāhaṁ attano maraṇena parihāniṁ passāmi, devāti.",
  "atk-s0514a2:3445_0": "Iti mahāsatto ettake ṭhāne nandameva vaṇṇesi, na itare tayo jane. Kiṁkāraṇā? Sattā",
  "atk-s0514a2:3445_1": "hi nāma piyabhariyāsu viya sesesu ālayaṁ na karonti, mātaraṁ vā saranto puttadhītaropi",
  "atk-s0514a2:3445_2": "sarissatīti tasmā tameva vaṇṇesi, rājamātaraṁ pana mahallikābhāvena na vaṇṇesi. Ñāṇasampanne",
  "atk-s0514a2:3445_3": "mahāsatte madhurassarena vaṇṇenteyeva nandādevī āgantvā rañño purato ṭhitā viya ahosi.",
  "atk-s0514a2:3445_4": "Tato rājā cintesi ‘‘ṭhapetvā mahosadhaṁ añño mama bhariyaṁ ānetuṁ samattho nāma natthī’’ti.",
  "atk-s0514a2:3445_5": "Athassa naṁ sarantassa soko uppajji. Atha naṁ mahāsatto ‘‘mā cintayittha, mahārāja,",
  "atk-s0514a2:3445_6": "devī ca te putto ca mātā ca tayopi āgacchissanti, mama gamanamevettha pamāṇaṁ, tasmā",
  "atk-s0514a2:3445_7": "tvaṁ assāsaṁ paṭilabha, narindā’’ti rājānaṁ assāsesi. Atha rājā cintesi ‘‘ahaṁ attano",
  "atk-s0514a2:3445_8": "nagaraṁ surakkhitaṁ sugopitaṁ kārāpetvā imaṁ upakārinagaraṁ ettakena balavāhanena",
  "atk-s0514a2:3445_9": "parikkhipitvāva ṭhito. Ayaṁ pana paṇḍito evaṁ sugopitāpi mama nagarā deviñca me puttañca",
  "atk-s0514a2:3445_10": "mātarañca ānetvā vedehassa dāpesi. Amhesu ca evaṁ parivāretvā ṭhitesveva ekassapi",
  "atk-s0514a2:3445_11": "ajānantassa vedehaṁ sasenāvāhanaṁ palāpesi. Kiṁ nu kho dibbamāyaṁ jānāti, udāhu cakkhumohana’’nti.",
  "atk-s0514a2:3445_12": "Atha naṁ pucchanto āha –",
  "atk-s0514a2:3446": "760.",
  "atk-s0514a2:3447": " ‘‘Dibbaṁ adhīyase māyaṁ, akāsi cakkhumohanaṁ;",
  "atk-s0514a2:3448": "Yo me amittaṁ hatthagataṁ, vedehaṁ parimocayī’’ti.",
  "atk-s0514a2:3449": "Taṁ sutvā mahāsatto ‘‘ahaṁ dibbamāyaṁ jānāmi, paṇḍitā hi nāma dibbamāyaṁ uggaṇhitvā bhaye sampatte attānampi parampi dukkhato mocayantiyevā’’ti vatvā āha –",
  "atk-s0514a2:3450": "761.",
  "atk-s0514a2:3451": " ‘‘Adhīyanti mahārāja, dibbamāyidha paṇḍitā;",
  "atk-s0514a2:3452": "Te mocayanti attānaṁ, paṇḍitā mantino janā.",
  "atk-s0514a2:3453": "762.",
  "atk-s0514a2:3454": " ‘‘Santi māṇavaputtā me, kusalā sandhichedakā;",
  "atk-s0514a2:3455": "Yesaṁ katena maggena, vedaho mithilaṁ gato’’ti.",
  "atk-s0514a2:3456": "Tattha dibbamāyidhāti dibbamāyaṁ idha. Māṇavaputtāti upaṭṭhākataruṇayodhā. Yesaṁ katenāti yehi katena. Maggenāti alaṅkataumaṅgena.",
  "atk-s0514a2:3457_0": "Taṁ sutvā rājā ‘‘alaṅkataumaṅgena kira gato, kīdiso nu kho umaṅgo’’ti umaṅgaṁ daṭṭhukāmo",
  "atk-s0514a2:3457_1": "ahosi. Athassa icchitaṁ ñatvā mahāsatto ‘‘rājā umaṅgaṁ daṭṭhukāmo, dassessāmissa",
  "atk-s0514a2:3457_2": "umaṅga’’nti dassento āha –",
  "atk-s0514a2:3458": "763.",
  "atk-s0514a2:3459": " ‘‘Iṅgha passa mahārāja, umaṅgaṁ sādhu māpitaṁ;",
  "atk-s0514a2:3460": "Hatthīnaṁ atha assānaṁ, rathānaṁ atha pattinaṁ;",
  "atk-s0514a2:3461": "Ālokabhūtaṁ tiṭṭhantaṁ, umaṅgaṁ sādhu māpita’’nti.",
  "atk-s0514a2:3462": "Tattha hatthīnanti iṭṭhakakammacittakammavasena katānaṁ etesaṁ hatthiādīnaṁ pantīhi upasobhitaṁ alaṅkatadevasabhāsadisaṁ ekobhāsaṁ hutvā tiṭṭhantaṁ umaṅgaṁ passa, devāti.",
  "atk-s0514a2:3463_0": "Evañca pana vatvā ‘‘mahārāja, mama paññāya māpite candassa ca sūriyassa ca uṭṭhitaṭṭhāne",
  "atk-s0514a2:3463_1": "viya pākaṭe alaṅkataumaṅge asītimahādvārāni catusaṭṭhicūḷadvārāni ekasatasayanagabbhe",
  "atk-s0514a2:3463_2": "anekasatadīpagabbhe ca passa, mayā saddhiṁ samaggo sammodamāno hutvā attano balena",
  "atk-s0514a2:3463_3": "saddhiṁ upakārinagaraṁ pavisa, devā’’ti nagaradvāraṁ vivarāpesi. Rājā ekasatarājaparivāro",
  "atk-s0514a2:3463_4": "nagaraṁ pāvisi. Mahāsatto pāsādā oruyha rājānaṁ vanditvā saparivāraṁ ādāya umaṅgaṁ",
  "atk-s0514a2:3463_5": "pāvisi. Rājā alaṅkatadevasabhaṁ viya umaṅgaṁ disvā bodhisattassa guṇe vaṇṇento āha –",
  "atk-s0514a2:3464": "764.",
  "atk-s0514a2:3465": " ‘‘Lābhā vata videhānaṁ, yassimedisā paṇḍitā;",
  "atk-s0514a2:3466": "Ghare vasanti vijite, yathā tvaṁsi mahosadhā’’ti.",
  "atk-s0514a2:3467_0": "Tattha videhānanti evarūpānaṁ paṇḍitānaṁ ākarassa uṭṭhānaṭṭhānabhūtassa videhānaṁ",
  "atk-s0514a2:3467_1": "janapadassa lābhā vata. Yassimedisāti yassa ime evarūpā paṇḍitā upāyakusalā santike",
  "atk-s0514a2:3467_2": "vā ekaghare vā ekajanapade vā ekaraṭṭhe vā vasanti, tassapi lābhā vata. Yathā tvaṁsīti",
  "atk-s0514a2:3467_3": "yathā tvaṁ asi, tādisena paṇḍitena saddhiṁyeva ekaraṭṭhe vā ekajanapade vā ekanagare",
  "atk-s0514a2:3467_4": "vā ekaghare vā vasituṁ labhanti. Tesaṁ videharaṭṭhavāsīnañceva mithilanagaravāsīnañca",
  "atk-s0514a2:3467_5": "tayā saddhiṁ ekato vasituṁ labhantānaṁ lābhā vatāti vadati.",
  "atk-s0514a2:3468_0": "Athassa mahāsatto ekasatasayanagabbhe dasseti. Ekassa dvāre vivaṭe sabbesaṁ vivarīyati.",
  "atk-s0514a2:3468_1": "Ekassa dvāre pidahite sabbesaṁ pidhīyati. Rājā umaṅgaṁ olokento purato gacchati,",
  "atk-s0514a2:3468_2": "paṇḍito pana pacchato. Sabbā senā umaṅgameva pāvisi. Rājā umaṅgato nikkhami. Paṇḍito",
  "atk-s0514a2:3468_3": "tassa nikkhantabhāvaṁ ñatvā sayaṁ nikkhamitvā aññesaṁ nikkhamituṁ adatvā umaṅgadvāraṁ",
  "atk-s0514a2:3468_4": "pidahanto āṇiṁ akkami. Tāvadeva asītimahādvārāni catusaṭṭhicūḷadvārāni ekasatasayanagabbhadvārāni",
  "atk-s0514a2:3468_5": "anekasatadīpagabbhadvārāni ca ekappahāreneva pidahiṁsu. Sakalo umaṅgo lokantariyanirayo",
  "atk-s0514a2:3468_6": "viya andhakāro ahosi. Mahājano bhītatasito ahosi. Mahāsatto hiyyo umaṅgaṁ pavisanto",
  "atk-s0514a2:3468_7": "yaṁ khaggaṁ vāluke ṭhapesi, taṁ gahetvā bhūmito aṭṭhārasahatthubbedhaṁ ākāsaṁ ullaṅghitvā",
  "atk-s0514a2:3468_8": "oruyha rājānaṁ hatthe gahetvā asiṁ uggiritvā tāsetvā ‘‘mahārāja, sakalajambudīpe",
  "atk-s0514a2:3468_9": "rajjaṁ kassa rajja’’nti pucchi. So bhīto ‘‘tuyhameva paṇḍitā’’ti vatvā ‘‘abhayaṁ",
  "atk-s0514a2:3468_10": "me dehī’’ti āha. ‘‘Mā bhāyittha, mahārāja, nāhaṁ taṁ māretukāmatāya khaggaṁ parāmasiṁ,",
  "atk-s0514a2:3468_11": "mama paññānubhāvaṁ dassetuṁ parāmasi’’nti khaggaṁ rañño adāsi. Atha naṁ khaggaṁ gahetvā",
  "atk-s0514a2:3468_12": "ṭhitaṁ ‘‘mahārāja, sace maṁ māretukāmosi, idāneva iminā khaggena mārehi. Atha abhayaṁ",
  "atk-s0514a2:3468_13": "dātukāmo, abhayaṁ dehī’’ti āha. ‘‘Paṇḍita, mayā tuyhampi abhayaṁ dinnameva, tvaṁ",
  "atk-s0514a2:3468_14": "mā cintayī’’ti asiṁ ṭhapetvā ubhopi aññamaññaṁ adubbhāya sapathaṁ kariṁsu.",
  "atk-s0514a2:3469_0": "Atha rājā bodhisattaṁ āha – ‘‘paṇḍita, evaṁ ñāṇabalasampanno hutvā rajjaṁ kasmā na",
  "atk-s0514a2:3469_1": "gaṇhāsī’’ti? ‘‘Mahārāja, ahaṁ icchamāno ajjeva sakalajambudīpe rājāno māretvā rajjaṁ",
  "atk-s0514a2:3469_2": "gaṇheyyaṁ, paraṁ māretvā ca yasaggahaṇaṁ nāma paṇḍitehi na pasattha’’nti. ‘‘Paṇḍita,",
  "atk-s0514a2:3469_3": "mahājano dvāraṁ alabhamāno paridevati, umaṅgadvāraṁ vivaritvā mahājanassa jīvitadānaṁ",
  "atk-s0514a2:3469_4": "dehī’’ti . So dvāraṁ vivari, sakalo umaṅgo ekobhāso ahosi. Mahājano assāsaṁ paṭilabhi.",
  "atk-s0514a2:3469_5": "Sabbe rājāno attano senāya saddhiṁ nikkhamitvā paṇḍitassa santikaṁ āgamiṁsu. So raññā",
  "atk-s0514a2:3469_6": "saddhiṁ visālamāḷake aṭṭhāsi. Atha naṁ te rājāno āhaṁsu ‘‘paṇḍita, taṁ nissāya jīvitaṁ",
  "atk-s0514a2:3469_7": "laddhaṁ, sace muhuttaṁ umaṅgadvāraṁ na vivarittha, sabbesaṁ no tattheva maraṇaṁ abhavissā’’ti.",
  "atk-s0514a2:3469_8": "‘‘Na mahārājāno idāneva tumhehi maññeva nissāya jīvitaṁ laddhaṁ, pubbepi laddhaṁyevā’’ti.",
  "atk-s0514a2:3469_9": "‘‘Kadā, paṇḍitā’’ti? ‘‘Ṭhapetvā amhākaṁ nagaraṁ sakalajambudīpe rajjaṁ gahetvā uttarapañcālanagaraṁ",
  "atk-s0514a2:3469_10": "gantvā uyyāne jayapānaṁ pātuṁ surāya paṭiyattakālaṁ sarathā’’ti? ‘‘Āma, paṇḍitā’’ti.",
  "atk-s0514a2:3469_11": "Tadā esa rājā kevaṭṭena saddhiṁ dummantitena visayojitāya surāya ceva macchamaṁsehi",
  "atk-s0514a2:3469_12": "ca tumhe māretuṁ kiccamakāsi. Athāhaṁ ‘‘mādise paṇḍite dharamāne ime anāthamaraṇaṁ",
  "atk-s0514a2:3469_13": "mā marantū’’ti attano yodhe pesetvā sabbabhājanāni bhindāpetvā etesaṁ mantaṁ bhinditvā",
  "atk-s0514a2:3469_14": "tumhākaṁ jīvitadānaṁ adāsinti.",
  "atk-s0514a2:3470_0": "Te sabbepi ubbiggamānasā hutvā cūḷanirājānaṁ pucchiṁsu ‘‘saccaṁ kira, mahārājā’’ti?",
  "atk-s0514a2:3470_1": "‘‘Āma, mayā kevaṭṭassa kathaṁ gahetvā kataṁ, saccameva paṇḍito kathetī’’ti. Te sabbepi",
  "atk-s0514a2:3470_2": "mahāsattaṁ āliṅgitvā ‘‘paṇḍita, tvaṁ sabbesaṁ no patiṭṭhā jāto, taṁ nissāya mayaṁ",
  "atk-s0514a2:3470_3": "jīvitaṁ labhimhā’’ti sabbapasādhanehi mahāsattassa pūjaṁ kariṁsu. Paṇḍito rājānaṁ",
  "atk-s0514a2:3470_4": "āha – ‘‘mahārāja, tumhe mā cintayittha, pāpamittasaṁsaggasseva esa doso, ime rājāno",
  "atk-s0514a2:3470_5": "khamāpethā’’ti. Rājā ‘‘mayā duppurisaṁ nissāya tumhākaṁ evarūpaṁ kataṁ, esa mayhaṁ",
  "atk-s0514a2:3470_6": "doso, khamatha me dosaṁ, puna evarūpaṁ na karissāmī’’ti khamāpesi. Te aññamaññaṁ",
  "atk-s0514a2:3470_7": "accayaṁ desetvā samaggā sammodamānā ahesuṁ. Atha rājā bahūni khādanīyabhojanīyagandhamālādīni",
  "atk-s0514a2:3470_8": "āharāpetvā sabbehi saddhiṁ sattāhaṁ umaṅgeyeva kīḷitvā nagaraṁ pavisitvā mahāsattassa",
  "atk-s0514a2:3470_9": "mahāsakkāraṁ kāretvā ekasatarājaparivuto mahātale nisīditvā paṇḍitaṁ attano santike",
  "atk-s0514a2:3470_10": "vasāpetukāmatāya āha –",
  "atk-s0514a2:3471": "765.",
  "atk-s0514a2:3472": " ‘‘Vuttiñca parihārañca, diguṇaṁ bhattavetanaṁ;",
  "atk-s0514a2:3473": "Dadāmi vipule bhoge, bhuñja kāme ramassu ca;",
  "atk-s0514a2:3474": "Mā videhaṁ paccagamā, kiṁ videho karissatī’’ti.",
  "atk-s0514a2:3475": "Tattha vuttinti yasanissitaṁ jīvitavuttiṁ. Parihāranti gāmanigamadānaṁ. Bhattanti nivāpaṁ. Vetananti paribbayaṁ. Bhogeti aññepi te vipule bhoge dadāmi.",
  "atk-s0514a2:3476": "Paṇḍito taṁ paṭikkhipanto āha –",
  "atk-s0514a2:3477": "766.",
  "atk-s0514a2:3478": " ‘‘Yo cajetha mahārāja, bhattāraṁ dhanakāraṇā;",
  "atk-s0514a2:3479": "Ubhinnaṁ hoti gārayho, attano ca parassa ca;",
  "atk-s0514a2:3480": "Yāva jīveyya vedeho, nāññassa puriso siyā.",
  "atk-s0514a2:3481": "767.",
  "atk-s0514a2:3482": " ‘‘Yo cajetha mahārāja, bhattāraṁ dhanakāraṇā;",
  "atk-s0514a2:3483": "Ubhinnaṁ hoti gārayho, attano ca parassa ca;",
  "atk-s0514a2:3484": "Yāva tiṭṭheyya vedeho, nāññassa vijite vase’’ti.",
  "atk-s0514a2:3485_0": "Tattha attano ca parassa cāti evarūpañhi ‘‘dhanakāraṇā mayā attano bhattāraṁ pariccajantena",
  "atk-s0514a2:3485_1": "pāpaṁ kata’’nti attāpi attānaṁ garahati, ‘‘iminā dhanakāraṇā attano bhattā pariccatto,",
  "atk-s0514a2:3485_2": "pāpadhammo aya’’nti paropi garahati. Tasmā na sakkā tasmiṁ dharante mayā aññassa vijite vasitunti.",
  "atk-s0514a2:3486_0": "Atha naṁ rājā āha – ‘‘tena hi, paṇḍita, tava rañño divaṅgatakāle idhāgantuṁ paṭiññaṁ",
  "atk-s0514a2:3486_1": "dehī’’ti. So ‘‘sādhu, deva, ahaṁ jīvanto āgamissāmī’’ti āha. Athassa rājā sattāhaṁ",
  "atk-s0514a2:3486_2": "mahāsakkāraṁ katvā sattāhaccayena puna āpucchanakāle ‘‘ahaṁ te, paṇḍita, idañcidañca",
  "atk-s0514a2:3486_3": "dammī’’ti vadanto gāthamāha –",
  "atk-s0514a2:3487": "768.",
  "atk-s0514a2:3488": " ‘‘Dammi nikkhasahassaṁ te, gāmāsītiñca kāsisu;",
  "atk-s0514a2:3489": "Dāsisatāni cattāri, dammi bhariyāsatañca te;",
  "atk-s0514a2:3490": "Sabbaṁ senaṅgamādāya, sotthiṁ gaccha mahosadhā’’ti.",
  "atk-s0514a2:3491_0": "Tattha nikkhasahassanti pañcasuvaṇṇena nikkhena nikkhānaṁ sahassaṁ. Gāmāti ye gāmā",
  "atk-s0514a2:3491_1": "saṁvacchare saṁvacchare sahassasahassuṭṭhānakā, te ca gāme te dammi. Kāsisūti kāsiraṭṭhe.",
  "atk-s0514a2:3491_2": "Taṁ videharaṭṭhassa āsannaṁ, tasmā tatthassa asītigāme adāsi.",
  "atk-s0514a2:3492_0": "Sopi rājānaṁ āha – ‘‘mahārāja, tumhe bandhavānaṁ mā cintayittha, ahaṁ mama rañño",
  "atk-s0514a2:3492_1": "gamanakāleyeva ‘mahārāja, nandādeviṁ mātuṭṭhāne ṭhapeyyāsi, pañcālacandaṁ kaniṭṭhaṭṭhāne’ti",
  "atk-s0514a2:3492_2": "vatvā dhītāya te abhisekaṁ dāpetvā rājānaṁ uyyojesiṁ, mātarañca deviñca puttañca",
  "atk-s0514a2:3492_3": "sīghameva pesessāmī’’ti. So ‘‘sādhu, paṇḍitā’’ti attano dhītu dātabbāni dāsidāsavatthālaṅkārasuvaṇṇahiraññaalaṅkatahatthiassarathādīni",
  "atk-s0514a2:3492_4": "‘‘imāni tassā dadeyyāsī’’ti mahāsattaṁ paṭicchāpetvā senāvāhanassa kattabbakiccaṁ vicārento āha –",
  "atk-s0514a2:3493": "769.",
  "atk-s0514a2:3494": " ‘‘Yāva dadantu hatthīnaṁ, assānaṁ diguṇaṁ vidhaṁ;",
  "atk-s0514a2:3495": "Tappentu annapānena, rathike pattikārake’’ti.",
  "atk-s0514a2:3496_0": "Tattha yāvāti na kevalaṁ diguṇameva, yāva pahoti, tāva hatthīnañca assānañca yavagodhumādividhaṁ",
  "atk-s0514a2:3496_1": "dethāti vadati. Tappentūti yattakena te antarāmagge akilantā gacchanti, tattakaṁ dentā tappentu.",
  "atk-s0514a2:3497": "Evañca pana vatvā paṇḍitaṁ uyyojento āha –",
  "atk-s0514a2:3498": "770.",
  "atk-s0514a2:3499": " ‘‘Hatthī asse rathe pattī, gacchevādāya paṇḍita;",
  "atk-s0514a2:3500": "Passatu taṁ mahārājā, vedeho mithilaṁ gata’’nti.",
  "atk-s0514a2:3501": "Tattha mithilaṁ gatanti sotthinā taṁ mithilanagaraṁ sampattaṁ passatu.",
  "atk-s0514a2:3502_0": "Iti so paṇḍitassa mahantaṁ sakkāraṁ katvā uyyojesi. Tepi ekasatarājāno mahāsattassa",
  "atk-s0514a2:3502_1": "sakkāraṁ katvā bahuṁ paṇṇākāraṁ adaṁsu. Tesaṁ santike upanikkhittakapurisāpi paṇḍitameva",
  "atk-s0514a2:3502_2": "parivārayiṁsu. So mahantena parivārena parivuto maggaṁ paṭipajjitvā antarāmaggeyeva",
  "atk-s0514a2:3502_3": "cūḷaniraññā dinnagāmato āyaṁ āharāpetuṁ purise pesetvā videharaṭṭhaṁ sampāpuṇi. Senakopi",
  "atk-s0514a2:3502_4": "kintarāmagge attano purisaṁ ṭhapesi ‘‘cūḷanirañño puna āgamanaṁ vā anāgamanaṁ vā",
  "atk-s0514a2:3502_5": "jānitvā yassa kassaci āgamanañca mayhaṁ āroceyyāsī’’ti. So tiyojanamatthakeyeva mahāsattaṁ",
  "atk-s0514a2:3502_6": "disvā āgantvā ‘‘paṇḍito mahantena parivārena āgacchatī’’ti senakassa ārocesi. So",
  "atk-s0514a2:3502_7": "taṁ sutvā rājakulaṁ agamāsi . Rājāpi pāsādatale ṭhito vātapānena olokento mahatiṁ",
  "atk-s0514a2:3502_8": "senaṁ disvā ‘‘mahosadhapaṇḍitassa senā mandā, ayaṁ ativiya mahatī senā dissati, kiṁ",
  "atk-s0514a2:3502_9": "nu kho cūḷanirājā āgato siyā’’ti bhītatasito tamatthaṁ pucchanto āha –",
  "atk-s0514a2:3503": "771.",
  "atk-s0514a2:3504": " ‘‘Hatthī assā rathā pattī, senā padissate mahā;",
  "atk-s0514a2:3505": "Caturaṅginī bhīsarūpā, kiṁ nu maññasi paṇḍitā’’ti.",
  "atk-s0514a2:3506": "Athassa senako tamatthaṁ ārocento āha –",
  "atk-s0514a2:3507": "772.",
  "atk-s0514a2:3508": " ‘‘Ānando te mahārāja, uttamo paṭidissati;",
  "atk-s0514a2:3509": "Sabbaṁ senaṅgamādāya, sotthiṁ patto mahosadho’’ti.",
  "atk-s0514a2:3510_0": "Taṁ sutvā rājā āha – ‘‘senaka, paṇḍitassa senā mandā, ayaṁ pana mahatī’’ti. ‘‘Mahārāja,",
  "atk-s0514a2:3510_1": "cūḷanirājā tena pasādito bhavissati, tenassa pasannena dinnā bhavissatī’’ti. Rājā",
  "atk-s0514a2:3510_2": "nagare bheriṁ carāpesi ‘‘nagaraṁ alaṅkaritvā paṇḍitassa paccuggamanaṁ karontū’’ti.",
  "atk-s0514a2:3510_3": "Nāgarā tathā kariṁsu. Paṇḍito nagaraṁ pavisitvā rājakulaṁ gantvā rājānaṁ vanditvā",
  "atk-s0514a2:3510_4": "ekamantaṁ nisīdi. Atha naṁ rājā uṭṭhāya āliṅgitvā pallaṅkavaragato paṭisanthāraṁ karonto āha –",
  "atk-s0514a2:3511": "773.",
  "atk-s0514a2:3512": " ‘‘Yathā petaṁ susānasmiṁ, chaḍḍetvā caturo janā;",
  "atk-s0514a2:3513": "Evaṁ kapilayye tyamha, chaḍḍayitvā idhāgatā.",
  "atk-s0514a2:3514": "774.",
  "atk-s0514a2:3515": " ‘‘Atha tvaṁ kena vaṇṇena, kena vā pana hetunā;",
  "atk-s0514a2:3516": "Kena vā atthajātena, attānaṁ parimocayī’’ti.",
  "atk-s0514a2:3517_0": "Tattha caturo janāti paṇḍita, yathā nāma kālakataṁ caturo janā mañcakena susānaṁ",
  "atk-s0514a2:3517_1": "netvā tattha chaḍḍetvā anapekkhā gacchanti, evaṁ kapilayye raṭṭhe taṁ chaḍḍetvā mayaṁ",
  "atk-s0514a2:3517_2": "imāgatāti attho. Kena vaṇṇenāti kena kāraṇena. Hetunāti paccayena. Atthajātenāti",
  "atk-s0514a2:3517_3": "atthena. Attānaṁ parimocayīti amittahatthagato kena kāraṇena paccayena kena atthena",
  "atk-s0514a2:3517_4": "tvaṁ attānaṁ parimocesīti pucchati.",
  "atk-s0514a2:3518": "Tato mahāsatto āha –",
  "atk-s0514a2:3519": "775.",
  "atk-s0514a2:3520": " ‘‘Atthaṁ atthena vedeha, mantaṁ mantena khattiya;",
  "atk-s0514a2:3521": "Parivārayiṁ rājānaṁ, jambudīpaṁva sāgaro’’ti.",
  "atk-s0514a2:3522_0": "Tassattho – ahaṁ, mahārāja, tena cintitaṁ atthaṁ attano cintitena atthena, tena ca",
  "atk-s0514a2:3522_1": "mantitaṁ mantaṁ attano mantitena mantena parivāresiṁ. Na kevalañca ettakameva, ekasatarājaparivāraṁ",
  "atk-s0514a2:3522_2": "pana taṁ rājānaṁ jambudīpaṁ sāgaro viya parivārayissanti. Sabbaṁ attano katakammaṁ",
  "atk-s0514a2:3522_3": "vitthāretvā kathesi.",
  "atk-s0514a2:3523": "Taṁ sutvā rājā ativiya tussi. Athassa paṇḍito cūḷaniraññā attano dinnaṁ paṇṇākāraṁ ācikkhanto āha –",
  "atk-s0514a2:3524": "776.",
  "atk-s0514a2:3525": " ‘‘Dinnaṁ nikkhasahassaṁ me, gāmāsīti ca kāsisu;",
  "atk-s0514a2:3526": "Dāsisatāni cattāri, dinnaṁ bhariyāsatañca me;",
  "atk-s0514a2:3527": "Sabbaṁ senaṅgamādāya, sotthināmhi idhāgato’’ti.",
  "atk-s0514a2:3528": "Tato rājā ativiya tuṭṭhapahaṭṭho mahāsattassa guṇaṁ vaṇṇento tameva udānaṁ udānesi –",
  "atk-s0514a2:3529": "777.",
  "atk-s0514a2:3530": " ‘‘Susukhaṁ vata saṁvāso, paṇḍitehīti senaka;",
  "atk-s0514a2:3531": "Pakkhīva pañjare baddhe macche jālagateriva;",
  "atk-s0514a2:3532": "Amittahatthattagate, mocayī no mahosadho’’ti.",
  "atk-s0514a2:3533": "Senakopi tassa vacanaṁ sampaṭicchanto tameva gāthamāha –",
  "atk-s0514a2:3534": "778.",
  "atk-s0514a2:3535": " ‘‘Evametaṁ mahārāja, paṇḍitā hi sukhāvahā;",
  "atk-s0514a2:3536": "Pakkhīva pañjare baddhe, macche jālagateriva;",
  "atk-s0514a2:3537": "Amittahatthattagate, mocayī no mahosadho’’ti.",
  "atk-s0514a2:3538": "Atha rājā nagare chaṇabheriṁ carāpetvā ‘‘sattāhaṁ mahāchaṇaṁ karontu, yesaṁ mayi sineho atthi, te sabbe paṇḍitassa sakkāraṁ sammānaṁ karontū’’ti āṇāpento āha –",
  "atk-s0514a2:3539": "779.",
  "atk-s0514a2:3540": " ‘‘Āhaññantu sabbavīṇā, bheriyo dindimāni ca;",
  "atk-s0514a2:3541": "Dhamentu māgadhā saṅkhā, vaggū nadantu dundubhī’’ti.",
  "atk-s0514a2:3542": "Tattha āhaññantūti vādiyantu. Māgadhā saṅkhāti magadharaṭṭhe sañjātā saṅkhā. Dundubhīti mahābheriyo.",
  "atk-s0514a2:3543": "Atha te nāgarā ca jānapadā ca pakatiyāpi paṇḍitassa sakkāraṁ kātukāmā bherisaddaṁ sutvā atirekataraṁ akaṁsu. Tamatthaṁ pakāsento satthā āha –",
  "atk-s0514a2:3544": "780.",
  "atk-s0514a2:3545": " ‘‘Orodhā ca kumārā ca, vesiyānā ca brāhmaṇā;",
  "atk-s0514a2:3546": "Bahuṁ annañca pānañca, paṇḍitassābhihārayuṁ.",
  "atk-s0514a2:3547": "781.",
  "atk-s0514a2:3548": " ‘‘Hatthārohā anīkaṭṭhā, rathikā pattikārakā;",
  "atk-s0514a2:3549": "Bahuṁ annañca pānañca, paṇḍitassābhihārayuṁ.",
  "atk-s0514a2:3550": "782.",
  "atk-s0514a2:3551": " ‘‘Samāgatā jānapadā, negamā ca samāgatā;",
  "atk-s0514a2:3552": "Bahuṁ annañca pānañca, paṇḍitassābhihārayuṁ.",
  "atk-s0514a2:3553": "783.",
  "atk-s0514a2:3554": " ‘‘Bahujano pasannosi, disvā paṇḍitamāgataṁ;",
  "atk-s0514a2:3555": "Paṇḍitamhi anuppatte, celukkhepo avattathā’’ti.",
  "atk-s0514a2:3556_0": "Tattha orodhāti udumbaradeviṁ ādiṁ katvā antepurikā. Abhihārayunti abhihārāpesuṁ,",
  "atk-s0514a2:3556_1": "pahiṇiṁsūti attho. Bahujanoti bhikkhave, nagaravāsino ca catudvāragāmavāsino ca janapadavāsino",
  "atk-s0514a2:3556_2": "cāti bahujano pasanno ahosi. Disvā paṇḍitamāgatanti paṇḍitaṁ mithilaṁ āgataṁ disvā.",
  "atk-s0514a2:3556_3": "Avattathāti paṇḍitamhi mithilaṁ anuppatte ‘‘ayaṁ no paṭhamameva paccāmittavasaṁ gataṁ",
  "atk-s0514a2:3556_4": "rājānaṁ mocetvā pesetvā pacchā ekasatarājāno aññamaññaṁ khamāpetvā samagge katvā",
  "atk-s0514a2:3556_5": "cūḷaniṁ pasādetvā tena dinnaṁ mahantaṁ yasaṁ ādāya āgato’’ti tuṭṭhacittena janena",
  "atk-s0514a2:3556_6": "pavattito celukkhepo pavattatha.",
  "atk-s0514a2:3557_0": "Atha mahāsatto chaṇāvasāne rājakulaṁ āgantvā ‘‘mahārāja, cūḷanirañño mātarañca deviñca",
  "atk-s0514a2:3557_1": "puttañca sīghaṁ pesetuṁ vaṭṭatī’’ti āha. ‘‘Sādhu, tāta, pesehī’’ti. So tesaṁ tiṇṇaṁ",
  "atk-s0514a2:3557_2": "janānaṁ mahantaṁ sakkāraṁ katvā attanā saddhiṁ āgatasenāyapi sakkāraṁ sammānaṁ kāretvā",
  "atk-s0514a2:3557_3": "te tayo jane mahantena parivārena attano purisehi saddhiṁ pesesi. Raññā attano dinnā",
  "atk-s0514a2:3557_4": "satabhariyā ca cattāri dāsisatāni ca nandādeviyā saddhiṁ pesesi, attanā saddhiṁ āgatasenampi",
  "atk-s0514a2:3557_5": "tehi saddhiṁyeva pesesi. Te mahantena parivārena uttarapañcālanagaraṁ pāpuṇiṁsu.",
  "atk-s0514a2:3557_6": "Atha rājā mātaraṁ pucchi ‘‘kiṁ, amma, vedeharājena te saṅgaho kato’’ti? ‘‘Kiṁ tāta,",
  "atk-s0514a2:3557_7": "kathesi, maṁ devatāṭhāne ṭhapetvā sakkāramakāsi, nandādevimpi mātuṭṭhāne ṭhapesi,",
  "atk-s0514a2:3557_8": "pañcālacandaṁ kaniṭṭhabhātikaṭṭhāne ṭhapesī’’ti. Taṁ sutvā rājā ativiya tussitvā",
  "atk-s0514a2:3557_9": "bahuṁ paṇṇākāraṁ pesesi. Tato paṭṭhāya te ubhopi samaggā sammodamānā vasiṁsūti.",
  "atk-s0514a2:3558": "Mahāumaṅgakhaṇḍaṁ niṭṭhitaṁ.",
  "atk-s0514a2:3559": "Dakarakkhasapañho",
  "atk-s0514a2:3560_0": "Pañcālacandī videharaññā piyā ahosi manāpā. Sā dutiye saṁvacchare puttaṁ vijāyi.",
  "atk-s0514a2:3560_1": "Tassa dasame saṁvacchare vedeharājā kālamakāsi. Bodhisatto tassa chattaṁ ussāpetvā",
  "atk-s0514a2:3560_2": "‘‘deva, ahaṁ tava ayyakassa cūḷanirañño santikaṁ gamissāmī’’ti āpucchi. Paṇḍita,",
  "atk-s0514a2:3560_3": "mā maṁ daharaṁ chaḍḍetvā gamittha, ahaṁ taṁ pituṭṭhāne ṭhapetvā sakkāraṁ karissāmīti.",
  "atk-s0514a2:3560_4": "Pañcālacandīpi naṁ ‘‘paṇḍita, tumhākaṁ gatakāle aññaṁ paṭisaraṇaṁ natthi, mā gamitthā’’ti",
  "atk-s0514a2:3560_5": "yāci. Sopi ‘‘mayā rañño paṭiññā dinnā, na sakkā agantu’’nti mahājanassa kalunaṁ paridevantasseva",
  "atk-s0514a2:3560_6": "attano upaṭṭhāke gahetvā nagarā nikkhamitvā uttarapañcālanagaraṁ gato. Rājā tassāgamanaṁ",
  "atk-s0514a2:3560_7": "sutvā paccuggantvā mahantena sakkārena nagaraṁ pavesetvā mahantaṁ gehaṁ datvā ṭhapetvā",
  "atk-s0514a2:3560_8": "paṭhamadinne asītigāme na aññaṁ bhogaṁ adāsi. So taṁ rājānaṁ upaṭṭhāsi.",
  "atk-s0514a2:3561_0": "Tadā bherī nāma paribbājikā rājagehe bhuñjati, sā paṇḍitā byattā. Tāya mahāsatto",
  "atk-s0514a2:3561_1": "na diṭṭhapubbo, ‘‘mahosadhapaṇḍito kira rājānaṁ upaṭṭhātī’’ti saddameva suṇāti. Tenapi",
  "atk-s0514a2:3561_2": "sā na diṭṭhapubbā, ‘‘bherī nāma paribbājikā rājagehe bhuñjatī’’ti saddameva suṇāti.",
  "atk-s0514a2:3561_3": "Nandādevī pana ‘‘piyavippayogaṁ katvā amhe kilamāpesī’’ti bodhisatte anattamanā ahosi.",
  "atk-s0514a2:3561_4": "Sā pañcasatā vallabhitthiyo āṇāpesi ‘‘mahosadhassa ekaṁ dosaṁ upadhāretvā rañño antare",
  "atk-s0514a2:3561_5": "paribhindituṁ vāyamathā’’ti. Tā tassa antaraṁ olokentiyo vicaranti.",
  "atk-s0514a2:3562_0": "Athekadivasaṁ sā paribbājikā bhuñjitvā rājagehā nikkhantī bodhisattaṁ rājupaṭṭhānaṁ",
  "atk-s0514a2:3562_1": "āgacchantaṁ rājaṅgaṇe passi. So taṁ vanditvā aṭṭhāsi. Sā ‘‘ayaṁ kira paṇḍito, jānissāmi",
  "atk-s0514a2:3562_2": "tāvassa paṇḍitabhāvaṁ vā apaṇḍitabhāvaṁ vā’’ti hatthamuddāya pañhaṁ pucchantī bodhisattaṁ",
  "atk-s0514a2:3562_3": "oloketvā hatthaṁ pasāresi. Sā kira ‘‘kīdisaṁ, paṇḍita, rājā taṁ paradesato ānetvā",
  "atk-s0514a2:3562_4": "idāni paṭijaggati, na paṭijaggatī’’ti manasāva pañhaṁ pucchi. Bodhisatto ‘‘ayaṁ hatthamuddāya",
  "atk-s0514a2:3562_5": "maṁ pañhaṁ pucchatī’’ti ñatvā pañhaṁ vissajjento hatthamuṭṭhiṁ akāsi. So kira ‘‘ayye,",
  "atk-s0514a2:3562_6": "mama paṭiññaṁ gahetvā pakkositvā idāni rājā gāḷhamuṭṭhiva jāto, na me apubbaṁ kiñci",
  "atk-s0514a2:3562_7": "detī’’ti manasāva pañhaṁ vissajjesi. Sā taṁ kāraṇaṁ ñatvā hatthaṁ ukkhipitvā attano",
  "atk-s0514a2:3562_8": "sīsaṁ parāmasi. Tena idaṁ dasseti ‘‘paṇḍita, sace kilamasi, mayaṁ viya kasmā na pabbajasī’’ti?",
  "atk-s0514a2:3562_9": "Taṁ ñatvā mahāsatto attano kucchiṁ parāmasi. Tena idaṁ dasseti ‘‘ayye, mama positabbā",
  "atk-s0514a2:3562_10": "puttadārā bahutarā, tena na pabbajāmī’’ti. Iti sā hatthamuddāya pañhaṁ pucchitvā",
  "atk-s0514a2:3562_11": "attano āvāsameva agamāsi. Mahāsattopi taṁ vanditvā rājupaṭṭhānaṁ gato.",
  "atk-s0514a2:3563_0": "Nandādeviyā payuttā vallabhitthiyo sīhapañjare ṭhitā taṁ kiriyaṁ disvā cūḷanirañño",
  "atk-s0514a2:3563_1": "santikaṁ gantvā ‘‘deva, mahosadho bheriparibbājikāya saddhiṁ ekato hutvā tumhākaṁ",
  "atk-s0514a2:3563_2": "rajjaṁ gaṇhitukāmo, tumhākaṁ paccatthiko hotī’’ti paribhindiṁsu. Rājā āha – ‘‘kiṁ",
  "atk-s0514a2:3563_3": "vo diṭṭhaṁ vā sutaṁ vā’’ti? Mahārāja , paribbājikā bhuñjitvā otarantī mahosadhaṁ",
  "atk-s0514a2:3563_4": "disvā rājānaṁ hatthatalaṁ viya khalamaṇḍalaṁ viya ca samaṁ katvā ‘‘rajjaṁ attano",
  "atk-s0514a2:3563_5": "hatthagataṁ kātuṁ sakkosī’’ti hatthaṁ pasāresi. Mahosadhopi khaggaggahaṇākāraṁ dassento",
  "atk-s0514a2:3563_6": "‘‘katipāhaccayena sīsaṁ chinditvā rajjaṁ attano hatthagataṁ karissāmī’’ti muṭṭhiṁ",
  "atk-s0514a2:3563_7": "akāsi. Sā ‘‘sīsameva chindāhī’’ti attano hatthaṁ ukkhipitvā sīsaṁ parāmasi. Mahosadho",
  "atk-s0514a2:3563_8": "‘‘majjheyeva naṁ chindissāmī’’ti kucchiṁ parāmasi. Appamattā, mahārāja, hotha, mahosadhaṁ",
  "atk-s0514a2:3563_9": "ghātetuṁ vaṭṭatīti. So tāsaṁ kathaṁ sutvā cintesi ‘‘na sakkā paṇḍitena mayi dussituṁ,",
  "atk-s0514a2:3563_10": "paribbājikaṁ pucchissāmī’’ti.",
  "atk-s0514a2:3564_0": "So punadivase paribbājikāya bhuttakāle taṁ upasaṅkamitvā pucchi ‘‘ayye, kacci te",
  "atk-s0514a2:3564_1": "mahosadhapaṇḍito diṭṭho’’ti? ‘‘Āma, mahārāja, hiyyo ito bhuñjitvā nikkhantiyā diṭṭho’’ti.",
  "atk-s0514a2:3564_2": "‘‘Koci pana vo kathāsallāpo ahosī’’ti. ‘‘Mahārāja, sallāpo natthi, ‘so pana paṇḍito’ti",
  "atk-s0514a2:3564_3": "sutvā ‘sace paṇḍito, idaṁ jānissatī’ti hatthamuddāya naṁ pañhaṁ pucchantī ‘‘paṇḍita,",
  "atk-s0514a2:3564_4": "kacci te rājā pasāritahattho, na saṅkucitahattho, kacci te saṅgaṇhātī’’ti hatthaṁ",
  "atk-s0514a2:3564_5": "pasāresiṁ. Paṇḍito – ‘‘rājā mama paṭiññaṁ gahetvā pakkositvā idāni kiñci na detī’’ti",
  "atk-s0514a2:3564_6": "muṭṭhimakāsi. Athāhaṁ – ‘‘sace kilamasi, mayaṁ viya kasmā na pabbajasī’’ti sīsaṁ",
  "atk-s0514a2:3564_7": "parāmasiṁ. So – ‘‘mama posetabbā puttadārā bahutarā, tena na pabbajāmī’’ti attano",
  "atk-s0514a2:3564_8": "kucchiṁ parāmasīti. ‘‘Paṇḍito, ayye, mahosadho’’ti? ‘‘Āma, mahārāja, pathavitale",
  "atk-s0514a2:3564_9": "paññāya tena sadiso nāma natthī’’ti. Rājā tassā kathaṁ sutvā taṁ vanditvā uyyojesi.",
  "atk-s0514a2:3564_10": "Tassā gatakāle paṇḍito rājupaṭṭhānaṁ paviṭṭho. Atha naṁ pucchi ‘‘kacci te, paṇḍita,",
  "atk-s0514a2:3564_11": "bherī nāma paribbājikā diṭṭhā’’ti? ‘‘Āma, mahārāja, hiyyo ito nikkhantiṁ passiṁ,",
  "atk-s0514a2:3564_12": "sā hatthamuddāya evaṁ maṁ pañhaṁ pucchi, ahañcassā tatheva vissajjesi’’nti tāya kathitaniyāmeneva",
  "atk-s0514a2:3564_13": "kathesi. Rājā taṁ divasaṁ pasīditvā paṇḍitassa senāpatiṭṭhānaṁ adāsi, sabbakiccāni",
  "atk-s0514a2:3564_14": "tameva paṭicchāpesi. Tassa yaso mahā ahosi.",
  "atk-s0514a2:3565_0": "Rañño dinnayasānantarameva so cintesi ‘‘raññā ekappahāreneva mayhaṁ atimahantaṁ issariyaṁ",
  "atk-s0514a2:3565_1": "dinnaṁ, rājāno kho pana māretukāmāpi evaṁ karontiyeva, yaṁnūnāhaṁ ‘mama suhadayo",
  "atk-s0514a2:3565_2": "vā no vā’ti rājānaṁ vīmaṁseyyaṁ, na kho panañño jānituṁ sakkhissati, bherī paribbājikā",
  "atk-s0514a2:3565_3": "ñāṇasampannā, sā ekenupāyena jānissatī’’ti. So bahūni gandhamālādīni gahetvā paribbājikāya",
  "atk-s0514a2:3565_4": "āvāsaṁ gantvā taṁ pūjayitvā vanditvā ‘‘ayye, tumhehi rañño mama guṇakathāya kathitadivasato",
  "atk-s0514a2:3565_5": "paṭṭhāya rājā ajjhottharitvā mayhaṁ atimahantaṁ yasaṁ deti, taṁ kho pana ‘sabhāvena",
  "atk-s0514a2:3565_6": "vā deti, no vā’ti na jānāmi, sādhu vatassa, sace ekenupāyena rañño mayi sinehabhāvaṁ",
  "atk-s0514a2:3565_7": "jāneyyāthā’’ti āha. Sā ‘‘sādhū’’ti paṭissuṇitvā punadivase rājagehaṁ gacchamānā dakarakkhasapañhaṁ",
  "atk-s0514a2:3565_8": "nāma cintesi. Evaṁ kirassā ahosi ‘‘ahaṁ carapuriso viya hutvā upāyena rājānaṁ pañhaṁ",
  "atk-s0514a2:3565_9": "pucchitvā ‘paṇḍitassa suhadayo vā, no vā’ti jānissāmī’’ti. Sā gantvā katabhattakiccā",
  "atk-s0514a2:3565_10": "nisīdi. Rājāpi naṁ vanditvā ekamantaṁ nisīdi. Tassā etadahosi ‘‘sace rājā paṇḍitassa",
  "atk-s0514a2:3565_11": "upari duhadayo bhavissati, pañhaṁ puṭṭho attano duhadayabhāvaṁ mahājanamajjheyeva",
  "atk-s0514a2:3565_12": "kathessati, taṁ ayuttaṁ, ekamante naṁ pañhaṁ pucchissāmī’’ti. Sā ‘‘raho paccāsīsāmi,",
  "atk-s0514a2:3565_13": "mahārājā’’ti āha. Rājā manusse paṭikkamāpesi. Atha naṁ sā āha – ‘‘mahārāja, taṁ pañhaṁ",
  "atk-s0514a2:3565_14": "pucchāmī’’ti. ‘‘Puccha, ayye, jānanto kathessāmī’’ti. Atha sā dakarakkhasapañhe paṭhamaṁ gāthamāha –",
  "atk-s0514a2:3566": "‘‘Sace vo vuyhamānānaṁ, sattannaṁ udakaṇṇave;",
  "atk-s0514a2:3567": "Manussabalimesāno, nāvaṁ gaṇheyya rakkhaso;",
  "atk-s0514a2:3568": "Anupubbaṁ kathaṁ datvā, muñcesi dakarakkhasā’’ti. (jā. 1.16.224);",
  "atk-s0514a2:3569_0": "Tattha sattannanti tumhākaṁ mātā ca nandādevī ca tikhiṇamantikumāro ca dhanusekhasahāyo",
  "atk-s0514a2:3569_1": "ca purohito ca mahosadho ca tumhe cāti imesaṁ sattannaṁ. Udakaṇṇaveti gambhīravitthate",
  "atk-s0514a2:3569_2": "udake. Manussabalimesānoti manussabaliṁ gavesanto. Gaṇheyyāti thāmasampanno dakarakkhaso",
  "atk-s0514a2:3569_3": "udakaṁ dvidhā katvā nikkhamitvā taṁ nāvaṁ gaṇheyya, gahetvā ca pana ‘‘mahārāja, ime",
  "atk-s0514a2:3569_4": "cha jane mama anupaṭipāṭiyā dehi, taṁ vissajjessāmī’’ti vadeyya. Atha tvaṁ anupubbaṁ",
  "atk-s0514a2:3569_5": "kathaṁ datvā muñcesi dakarakkhasā, kaṁ paṭhamaṁ datvā…pe… kaṁ chaṭṭhaṁ datvā dakarakkhasato muñceyyāsīti?",
  "atk-s0514a2:3570": "Taṁ sutvā rājā attano yathājjhāsayaṁ kathento imaṁ gāthamāha –",
  "atk-s0514a2:3571": "‘‘Mātaraṁ paṭhamaṁ dajjaṁ, bhariyaṁ datvāna bhātaraṁ;",
  "atk-s0514a2:3572": "Tato sahāyaṁ datvāna, pañcamaṁ dajjaṁ brāhmaṇaṁ;",
  "atk-s0514a2:3573": "Chaṭṭhāhaṁ dajjamattānaṁ, neva dajjaṁ mahosadha’’nti. (jā. 1.16.225);",
  "atk-s0514a2:3574_0": "Tattha chaṭṭhāhanti ayye, pañcame khādite athāhaṁ ‘‘bho dakarakkhasa, mukhaṁ vivarā’’ti",
  "atk-s0514a2:3574_1": "vatvā tena mukhe vivaṭe daḷhaṁ kacchaṁ bandhitvā imaṁ rajjasiriṁ agaṇetvā ‘‘idāni",
  "atk-s0514a2:3574_2": "maṁ khādā’’ti tassa mukhe pateyyaṁ, na tveva jīvamāno mahosadhapaṇḍitaṁ dadeyyanti,",
  "atk-s0514a2:3574_3": "ettakena ayaṁ pañho niṭṭhito.",
  "atk-s0514a2:3575_0": "Evaṁ ñātaṁ paribbājikāya rañño mahāsatte suhadayataṁ, na pana ettakeneva paṇḍitassa",
  "atk-s0514a2:3575_1": "guṇo cando viya pākaṭo hoti. Tenassā etadahosi ‘‘ahaṁ mahājanamajjhe etesaṁ guṇaṁ",
  "atk-s0514a2:3575_2": "kathayissāmi, rājā tesaṁ aguṇaṁ kathetvā paṇḍitassa guṇaṁ kathessati, evaṁ paṇḍitassa",
  "atk-s0514a2:3575_3": "guṇo nabhe puṇṇacando viya pākaṭo bhavissatī’’ti. Sā sabbaṁ antepurajanaṁ sannipātāpetvā",
  "atk-s0514a2:3575_4": "ādito paṭṭhāya puna rājānaṁ tameva pañhaṁ pucchitvā tena tatheva vutte ‘‘mahārāja,",
  "atk-s0514a2:3575_5": "tvaṁ ‘mātaraṁ paṭhamaṁ dassāmī’ti vadasi, mātā nāma mahāguṇā, tuyhañca mātā na aññesaṁ",
  "atk-s0514a2:3575_6": "mātusadisā. Bahūpakārā te esā’’ti tassā guṇaṁ kathentī gāthādvayamāha –",
  "atk-s0514a2:3576": "‘‘Posetā te janettī ca, dīgharattānukampikā;",
  "atk-s0514a2:3577": "Chabbhī tayi padussati, paṇḍitā atthadassinī;",
  "atk-s0514a2:3578": "Aññaṁ upanisaṁ katvā, vadhā taṁ parimocayi.",
  "atk-s0514a2:3579": "‘‘Taṁ tādisiṁ pāṇadadiṁ, orasaṁ gabbhadhāriniṁ;",
  "atk-s0514a2:3580": "Mātaraṁ kena dosena, dajjāsi dakarakkhino’’ti. (jā. 1.16.226-227);",
  "atk-s0514a2:3581_0": "Tattha posetāti daharakāle dve tayo vāre nhāpetvā pāyetvā bhojetvā taṁ posesi. Dīgharattānukampikāti",
  "atk-s0514a2:3581_1": "cirakālaṁ mudunā hitacittena anukampikā. Chambhī tayi padussatīti yadā tayi chambhī",
  "atk-s0514a2:3581_2": "nāma brāhmaṇo padussi, tadā sā paṇḍitā atthadassinī aññaṁ tava paṭirūpakaṁ katvā",
  "atk-s0514a2:3581_3": "taṁ vadhā parimocayi.",
  "atk-s0514a2:3582_0": "Cūḷanissa kira mahācūḷanī nāma pitā ahosi. Sā imassa daharakāle purohitena saddhiṁ",
  "atk-s0514a2:3582_1": "methunaṁ paṭisevitvā rājānaṁ visena mārāpetvā brāhmaṇassa chattaṁ ussāpetvā tassa",
  "atk-s0514a2:3582_2": "aggamahesī hutvā ekadivasaṁ ‘‘amma, chātomhī’’ti vutte puttassa phāṇitena saddhiṁ",
  "atk-s0514a2:3582_3": "pūvakhajjakaṁ dāpesi. Atha naṁ makkhikā parivārayiṁsu, so ‘‘imaṁ nimmakkhikaṁ katvā",
  "atk-s0514a2:3582_4": "khādissāmī’’ti thokaṁ paṭikkamitvā bhūmiyaṁ phāṇitabindūni pātetvā attano santike",
  "atk-s0514a2:3582_5": "makkhikā pothetvā palāpesi. Tā gantvā itaraṁ phāṇitaṁ parivārayiṁsu. So nimmakkhikaṁ",
  "atk-s0514a2:3582_6": "katvā khajjakaṁ khāditvā hatthaṁ dhovitvā mukhaṁ vikkhāletvā pakkāmi. Brāhmaṇo tassa",
  "atk-s0514a2:3582_7": "taṁ kiriyaṁ disvā cintesi ‘‘ayaṁ dārako idāneva nimmakkhikaṁ phāṇitaṁ khādati, vuḍḍhippatto",
  "atk-s0514a2:3582_8": "mama rajjaṁ na dassati, idāneva naṁ māressāmī’’ti. So deviyā tamatthaṁ ārocesi.",
  "atk-s0514a2:3583_0": "Sā ‘‘sādhū, deva, ahaṁ tayi sinehena attano sāmikampi māresiṁ, iminā me ko attho,",
  "atk-s0514a2:3583_1": "mahārāja, ekampi ajānāpetvā rahassena naṁ māressāmī’’ti brāhmaṇaṁ vañcetvā ‘‘attheso",
  "atk-s0514a2:3583_2": "upāyo’’ti paṇḍitaṁ upāyakusalaṁ bhattakārakaṁ pakkosāpetvā ‘‘samma, mama putto cūḷanikumāro",
  "atk-s0514a2:3583_3": "ca tava putto dhanusekhakumāro ca ekadivasaṁ jātā ekato kumāraparihārena vaḍḍhitā",
  "atk-s0514a2:3583_4": "piyasahāyakā, chabbhibrāhmaṇo mama puttaṁ māretukāmo, tvaṁ tassa jīvitadānaṁ dehī’’ti",
  "atk-s0514a2:3583_5": "vatvā ‘‘sādhu, devi, kiṁ karomī’’ti vutte ‘‘mama putto abhiṇhaṁ tava gehe hotu, tvañca",
  "atk-s0514a2:3583_6": "te ca katipāhaṁ nirāsaṅkabhāvatthāya mahānaseyeva supatha. Tato nirāsaṅkabhāvaṁ ñatvā",
  "atk-s0514a2:3583_7": "tumhākaṁ sayanaṭṭhāne eḷakaṭṭhīni ṭhapetvā manussānaṁ sayanavelāya mahānase aggiṁ",
  "atk-s0514a2:3583_8": "datvā kañci ajānāpetvā mama puttañca tava puttañca gahetvā aggadvāreneva nikkhamitvā",
  "atk-s0514a2:3583_9": "tiroraṭṭhaṁ gantvā mama puttassa rājaputtabhāvaṁ anācikkhitvā jīvitaṁ anurakkhāhī’’ti āha.",
  "atk-s0514a2:3584_0": "So ‘‘sādhū’’ti sampaṭicchi. Athassa sā ratanasāraṁ adāsi. So tathā katvā kumārañca",
  "atk-s0514a2:3584_1": "puttañca ādāya maddaraṭṭhe sāgalanagaraṁ gantvā rājānaṁ upaṭṭhāsi. So porāṇabhattakārakaṁ",
  "atk-s0514a2:3584_2": "apanetvā tassa taṁ ṭhānaṁ adāsi. Dvepi kumārā tena saddhiṁyeva rājanivesanaṁ gacchanti.",
  "atk-s0514a2:3584_3": "Rājā ‘‘kassete puttā kumārā’’ti pucchi. Bhattakārako ‘‘mayhaṁ puttā’’ti āha. ‘‘Nanu",
  "atk-s0514a2:3584_4": "dve asadisā’’ti? ‘‘Dvinnaṁ itthīnaṁ puttā, devā’’ti. Te gacchante kāle vissāsikā",
  "atk-s0514a2:3584_5": "hutvā maddarañño dhītāya saddhiṁ rājanivesaneyeva kīḷanti. Atha cūḷanikumāro ca rājadhītā",
  "atk-s0514a2:3584_6": "ca abhiṇhadassanena aññamaññaṁ paṭibaddhacittā ahesuṁ. Kīḷanaṭṭhāne kumāro rājadhītaraṁ",
  "atk-s0514a2:3584_7": "geṇḍukampi pāsakampi āharāpeti. Anāharantiṁ sīse paharati, sā rodati. Athassā saddaṁ",
  "atk-s0514a2:3584_8": "sutvā rājā ‘‘kena me dhītā pahaṭā’’ti vadati. Dhātiyo āgantvā pucchanti. Kumārikā",
  "atk-s0514a2:3584_9": "‘‘sacāhaṁ ‘iminā pahaṭāmhī’ti vakkhāmi , pitā me etassa rājadaṇḍaṁ karissatī’’ti",
  "atk-s0514a2:3584_10": "sinehena na katheti, ‘‘nāhaṁ kenaci pahaṭā’’ti vadati.",
  "atk-s0514a2:3585_0": "Athekadivasaṁ maddarājā naṁ paharantaṁ addasa. Disvānassa etadahosi ‘‘ayaṁ kumāro",
  "atk-s0514a2:3585_1": "na ca bhattakārakena sadiso abhirūpo pāsādiko ativiya achambhito, na iminā etassa",
  "atk-s0514a2:3585_2": "puttena bhavitabba’’nti. So tato paṭṭhāya taṁ pariggaṇhi. Dhātiyo kīḷanaṭṭhāne khādanīyaṁ",
  "atk-s0514a2:3585_3": "āharitvā rājadhītāya denti, sā aññesampi dārakānaṁ deti. Te jaṇṇunā patiṭṭhāya onatā",
  "atk-s0514a2:3585_4": "gaṇhanti. Cūḷanikumāro pana ṭhitakova tassā hatthato acchinditvā gaṇhāti. Rājāpi",
  "atk-s0514a2:3585_5": "taṁ kiriyaṁ addasa. Athekadivasaṁ cūḷanikumārassa geṇḍuko rañño cūḷasayanassa heṭṭhā",
  "atk-s0514a2:3585_6": "pāvisi. Kumāro taṁ gaṇhanto attano issaramānena ‘‘imassa paccantarañño heṭṭhāsayane",
  "atk-s0514a2:3585_7": "na pavisāmī’’ti taṁ daṇḍakena nīharitvā gaṇhi. Rājā tampi kiriyaṁ disvā ‘‘nicchayenesa",
  "atk-s0514a2:3585_8": "na bhattakārakassa putto’’ti taṁ pakkosāpetvā ‘‘kasseso putto’’ti pucchi. ‘‘Mayhaṁ",
  "atk-s0514a2:3585_9": "putto, devā’’ti. ‘‘Ahaṁ tava puttañca aputtañca jānāmi, sabhāvaṁ me kathehi, no ce",
  "atk-s0514a2:3585_10": "kathesi, jīvitaṁ te natthī’’ti khaggaṁ uggiri. So maraṇabhayabhīto ‘‘kathemi, deva,",
  "atk-s0514a2:3585_11": "raho pana paccāsīsāmī’’ti vatvā raññā okāse kate abhayaṁ yācitvā yathābhūtaṁ ārocesi.",
  "atk-s0514a2:3585_12": "Rājā tathato ñatvā attano dhītaraṁ alaṅkaritvā tassa pādaparicārikaṁ katvā adāsi.",
  "atk-s0514a2:3586_0": "Imesaṁ pana palātadivase ‘‘bhattakārako ca cūḷanikumāro ca bhattakārakassa putto",
  "atk-s0514a2:3586_1": "ca mahānase paditteyeva daḍḍhā’’ti sakalanagare ekakolāhalaṁ ahosi. Calākadevīpi",
  "atk-s0514a2:3586_2": "taṁ pavattiṁ sutvā brāhmaṇassa ārocesi ‘‘deva, tumhākaṁ manoratho matthakaṁ patto,",
  "atk-s0514a2:3586_3": "te kira tayopi bhattageheyeva daḍḍhā’’ti. So tuṭṭhahaṭṭho ahosi. Calākadevīpi ‘‘cūḷanikumārassa",
  "atk-s0514a2:3586_4": "aṭṭhīnī’’ti eḷakassa aṭṭhīni āharāpetvā brāhmaṇassa dassetvā chaḍḍāpesi. Imamatthaṁ",
  "atk-s0514a2:3586_5": "sandhāya paribbājikā ‘‘aññaṁ upanisaṁ katvā, vadhā taṁ parimocayī’’ti āha. Sā hi",
  "atk-s0514a2:3586_6": "eḷakassa aṭṭhīni ‘‘manussaaṭṭhīnī’’ti dassetvā taṁ vadhā mocesi. Orasanti yāya tvaṁ",
  "atk-s0514a2:3586_7": "ure katvā vaḍḍhito, taṁ orasaṁ piyaṁ manāpaṁ. Gabbhadhārininti yāya tvaṁ kucchinā",
  "atk-s0514a2:3586_8": "dhārito, taṁ evarūpaṁ mātaraṁ kena dosena dakarakkhasassa dassasīti.",
  "atk-s0514a2:3587": "Taṁ sutvā rājā ‘‘ayye, bahū mama mātu guṇā, ahañcassā mama upakārabhāvaṁ jānāmi, tatopi pana mameva guṇā bahutarā’’ti mātu aguṇaṁ kathento imaṁ gāthādvayamāha –",
  "atk-s0514a2:3588": "‘‘Daharā viyalaṅkāraṁ, dhāreti apiḷandhanaṁ;",
  "atk-s0514a2:3589": "Dovārike anīkaṭṭhe, ativelaṁ pajagghati.",
  "atk-s0514a2:3590": "‘‘Athopi paṭirājūnaṁ, sayaṁ dūtāni sāsati;",
  "atk-s0514a2:3591": "Mātaraṁ tena dosena, dajjāhaṁ dakarakkhino’’ti. (jā. 1.16.228-229);",
  "atk-s0514a2:3592_0": "Tattha daharā viyāti mahallikāpi hutvā taruṇī viya. Dhāreti apiḷandhananti piḷandhituṁ",
  "atk-s0514a2:3592_1": "ayuttaṁ alaṅkāraṁ dhāreti. Sā kira vajirapūritaṁ kañcanamekhalaṁ piḷandhitvā rañño",
  "atk-s0514a2:3592_2": "amaccehi saddhiṁ mahātale nisinnakāle aparāparaṁ caṅkamati, mekhalāsaddena rājanivesanaṁ",
  "atk-s0514a2:3592_3": "ekaninnādaṁ hoti. Pajagghatīti esā dovārike ca hatthiācariyādike anīkaṭṭhe ca, ye",
  "atk-s0514a2:3592_4": "etissā ucchiṭṭhakampi bhuñjituṁ ayuttarūpā, tepi āmantetvā tehi saddhiṁ ativelaṁ",
  "atk-s0514a2:3592_5": "mahāhasitaṁ hasati. Paṭirājūnanti aññesaṁ rājūnaṁ. Sayaṁ dūtāni sāsatīti mama vacanena",
  "atk-s0514a2:3592_6": "sayaṁ paṇṇaṁ likhitvā dūtepi peseti ‘‘mama mātā kāme paribhuñjanavayasmiṁyeva ṭhitā,",
  "atk-s0514a2:3592_7": "asukarājā kira āgantvā taṁ ānetū’’ti. Te ‘‘mayaṁ rañño upaṭṭhākā, kasmā no evaṁ vadesī’’ti",
  "atk-s0514a2:3592_8": "paṭipaṇṇāni pesenti. Tesu parisamajjhe vāciyamānesu mama sīsaṁ chindanakālo viya",
  "atk-s0514a2:3592_9": "hoti, mātaraṁ tena dosena dakarakkhasassa dassāmīti.",
  "atk-s0514a2:3593": "Atha paribbājikā ‘‘mahārāja , mātaraṁ tāva iminā dosena dehi, bhariyā pana te bahūpakārā’’ti tassā guṇaṁ kathentī dve gāthā abhāsi –",
  "atk-s0514a2:3594": "‘‘Itthigumbassa pavarā, accantaṁ piyabhāṇinī;",
  "atk-s0514a2:3595": "Anuggatā sīlavatī, chāyāva anapāyinī.",
  "atk-s0514a2:3596": "‘‘Akkodhanā puññavatī, paṇḍitā atthadassinī;",
  "atk-s0514a2:3597": "Ubbariṁ kena dosena, ajjāsi dakarakkhino’’ti. (jā. 1.16.230-231);",
  "atk-s0514a2:3598_0": "Tattha itthigumbassāti itthigaṇassa. Anuggatāti daharakālato paṭṭhāya anugatā. ‘‘Akkodhanā’’tiādikena",
  "atk-s0514a2:3598_1": "panassā guṇe katheti. Maddaraṭṭhe sāgalanagare vasanakāle pahaṭāpi tava āṇākaraṇabhayena",
  "atk-s0514a2:3598_2": "tayi sinehena mātāpitūnaṁ na kathesi, evamesā akkodhanā puññavatī paṇḍitā atthadassinīti.",
  "atk-s0514a2:3598_3": "Idaṁ daharakāle akkodhanādibhāvaṁ sandhāyāha. Ubbarinti orodhaṁ. Evaṁ guṇasampannaṁ",
  "atk-s0514a2:3598_4": "nandādeviṁ kena dosena dakarakkhasassa dassasīti vadati.",
  "atk-s0514a2:3599": "So tassā aguṇaṁ kathento āha –",
  "atk-s0514a2:3600": "‘‘Khiḍḍāratisamāpannaṁ, anatthavasamāgataṁ;",
  "atk-s0514a2:3601": "Sā maṁ sakāna puttānaṁ, ayācaṁ yācate dhanaṁ.",
  "atk-s0514a2:3602": "‘‘Sohaṁ dadāmi sāratto, bahuṁ uccāvacaṁ dhanaṁ;",
  "atk-s0514a2:3603": "Suduccajaṁ cajitvāna, pacchā socāmi dummano;",
  "atk-s0514a2:3604": "Ubbariṁ tena dosena, dajjāhaṁ dakarakkhino’’ti. (jā. 1.16.232-233);",
  "atk-s0514a2:3605_0": "Tattha anatthavasamāgatanti tāya khiḍḍāratiyā kāmakīḷāya anatthakārakānaṁ kilesānaṁ",
  "atk-s0514a2:3605_1": "vasaṁ āgataṁ maṁ viditvā. Sā manti sā nandādevī maṁ. Sakāna puttānanti yaṁ mayā attano",
  "atk-s0514a2:3605_2": "puttadhītānañca bhariyānañca dinnaṁ piḷandhanaṁ, taṁ ayācitabbarūpaṁ ‘‘mayhaṁ dehī’’ti",
  "atk-s0514a2:3605_3": "yācati. Pacchā socāmīti sā dutiyadivase ‘‘imāni piḷandhanāni raññā me dinnāni, āharathetānī’’ti",
  "atk-s0514a2:3605_4": "tesaṁ rodantānaṁ omuñcitvā gaṇhāti. Athāhaṁ te rodamāne mama santikaṁ āgate disvā",
  "atk-s0514a2:3605_5": "pacchā socāmi. Evaṁ dosakārikā esā. Iminā naṁ dosena dakarakkhasassa dassāmīti.",
  "atk-s0514a2:3606": "Atha naṁ paribbājikā ‘‘imaṁ tāva iminā dosena dehi, kaniṭṭho pana te tikhiṇamantikumāro upakārako, taṁ kena dosena dassatī’’ti pucchantī āha –",
  "atk-s0514a2:3607": "‘‘Yenocitā janapadā, ānītā ca paṭiggahaṁ;",
  "atk-s0514a2:3608": "Ābhataṁ pararajjebhi, abhiṭṭhāya bahuṁ dhanaṁ.",
  "atk-s0514a2:3609": "Dhanuggahānaṁ pavaraṁ, sūraṁ tikhiṇamantinaṁ;",
  "atk-s0514a2:3610": "Bhātaraṁ kena dosena, dajjāsi dakarakkhino’’ti. (jā. 1.16.234-235);",
  "atk-s0514a2:3611": "Tattha ocitāti vaḍḍhitā. Paṭiggahanti yena ca tumhe paradese vasantā puna gehaṁ ānītā. Abhiṭṭhāyāti abhibhavitvā. Tikhiṇamantinanti tikhiṇapaññaṁ.",
  "atk-s0514a2:3612_0": "So kira mātu brāhmaṇena saddhiṁ vasanakāle jāto. Athassa vayappattassa brāhmaṇo khaggaṁ",
  "atk-s0514a2:3612_1": "hatthe datvā ‘‘imaṁ gahetvā maṁ upaṭṭhahā’’ti āha. So brāhmaṇaṁ ‘‘pitā me’’ti saññāya",
  "atk-s0514a2:3612_2": "upaṭṭhāsi. Atha naṁ eko amacco ‘‘kumāra, na tvaṁ etassa putto, tava kucchigatakāle",
  "atk-s0514a2:3612_3": "calākadevī rājānaṁ māretvā etassa chattaṁ ussāpesi, tvaṁ mahācūḷanirañño putto’’ti",
  "atk-s0514a2:3612_4": "āha. So kujjhitvā ‘‘ekena upāyena naṁ māressāmī’’ti rājakulaṁ pavisanto taṁ khaggaṁ",
  "atk-s0514a2:3612_5": "ekassa pādamūlikassa datvā aparaṁ ‘‘tvaṁ rājadvāre ‘mameso khaggo’ti iminā saddhiṁ",
  "atk-s0514a2:3612_6": "vivādaṁ kareyyāsī’’ti vatvā pāvisi. Te kalahaṁ kariṁsu. So ‘‘kiṁ esa kalaho’’ti ekaṁ",
  "atk-s0514a2:3612_7": "purisaṁ pesesi. So āgantvā ‘‘khaggatthāyā’’ti āha. Brāhmaṇo taṁ sutvā ‘‘kiṁ eta’’nti",
  "atk-s0514a2:3612_8": "pucchi. So kira tumhehi mama dinnakhaggo parassa santakoti. ‘‘Kiṁ vadesi, tāta, tena",
  "atk-s0514a2:3612_9": "hi āharāpehi, sañjānissāmi na’’nti āha. So taṁ āharāpetvā kosato nikkaḍḍhitvā ‘‘passathā’’ti",
  "atk-s0514a2:3612_10": "taṁ sañjhānāpento viya upagantvā ekappahāreneva tassa sīsaṁ chinditvā attano pādamūle",
  "atk-s0514a2:3612_11": "pātesi. Tato rājagehaṁ paṭijaggitvā nagaraṁ alaṅkaritvā tassa abhiseke upanīte mātā",
  "atk-s0514a2:3612_12": "cūḷanikumārassa maddaraṭṭhe vasanabhāvaṁ ācikkhi. Taṁ sutvā kumāro senaṅgaparivuto",
  "atk-s0514a2:3612_13": "tattha gantvā bhātaraṁ ānetvā rajjaṁ paṭicchāpesi. Tato paṭṭhāya taṁ ‘‘tikhiṇamantī’’ti",
  "atk-s0514a2:3612_14": "sañjāniṁsu. Paribbājikā taṁ ‘‘evarūpaṁ bhātaraṁ kena dosena dakarakkhasassa dajjāsī’’ti pucchi.",
  "atk-s0514a2:3613": "Rājā tassa dosaṁ kathento āha –",
  "atk-s0514a2:3614": "‘‘Yenocitā janapadā, ānītā ca paṭiggahaṁ;",
  "atk-s0514a2:3615": "Ābhataṁ pararajjebhi, abhiṭṭhāya bahuṁ dhanaṁ.",
  "atk-s0514a2:3616": "‘‘Dhanuggahānaṁ pavaro, sūro tikhiṇamanti ca;",
  "atk-s0514a2:3617": "Mayāyaṁ sukhito rājā, atimaññati dārako.",
  "atk-s0514a2:3618": "‘‘Upaṭṭhānampi me ayye, na so eti yathā pure;",
  "atk-s0514a2:3619": "Bhātaraṁ tena dosena, dajjāhaṁ dakarakkhino’’ti. (jā. 1.16.236-238);",
  "atk-s0514a2:3620_0": "Tattha pararajjebhīti imassa pararajjato ca bahu dhanaṁ ābhataṁ, ayañca pararajje",
  "atk-s0514a2:3620_1": "vasanto puna imaṁ gehaṁ ānetvā ‘‘esa mayā mahati yase patiṭṭhāpito’’ti vadati. Yathā",
  "atk-s0514a2:3620_2": "pureti pubbe pātova āgacchati, idāni pana na tathā eti. Iminā naṁ dosena dakarakkhasassa dassāmīti.",
  "atk-s0514a2:3621": "Atha paribbājikā ‘‘bhātu tāva ko doso hotu, dhanusekhakumāro pana tayi sinehaguṇayutto bahūpakāro’’ti tassa guṇaṁ kathentī āha –",
  "atk-s0514a2:3622": "‘‘Ekarattena ubhayo, tvañceva dhanusekha ca;",
  "atk-s0514a2:3623": "Ubho jātettha pañcālā, sahāyā susamāvayā.",
  "atk-s0514a2:3624": "‘‘Cariyā taṁ anubandhittho, ekadukkhasukho tava;",
  "atk-s0514a2:3625": "Ussukko te divārattiṁ, sabbakiccesu byāvaṭo;",
  "atk-s0514a2:3626": "Sahāyaṁ kena dosena, dajjāsi dakarakkhino’’ti. (jā. 1.16.239-240);",
  "atk-s0514a2:3627_0": "Tattha dhanusekhacāti dhanusekho ca, dhanusekhakumāro cāti attho. Etthāti idheva",
  "atk-s0514a2:3627_1": "nagare. Pañcālāti uttarapañcālanagare jātattā evaṁvohārā. Susamāvayāti suṭṭhu samavayā.",
  "atk-s0514a2:3627_2": "Cariyā taṁ anubandhitthoti daharakāle janapadacārikāya pakkantaṁ taṁ anubandhi, chāyāva",
  "atk-s0514a2:3627_3": "na vijahi. Ussukkoti tava kiccesu ratthindivaṁ ussukko chandajāto niccaṁ byāvaṭo.",
  "atk-s0514a2:3627_4": "Taṁ kena dosena dakarakkhasassa dassasīti.",
  "atk-s0514a2:3628": "Athassa rājā dosaṁ kathento āha –",
  "atk-s0514a2:3629": "‘‘Cariyā maṁ ayaṁ ayye, pajagghittho mayā saha;",
  "atk-s0514a2:3630": "Ajjāpi tena vaṇṇena, ativelaṁ pajagghati.",
  "atk-s0514a2:3631": "‘‘Ubbariyāpihaṁ ayye, mantayāmi rahogato;",
  "atk-s0514a2:3632": "Anāmanto pavisati, pubbe appaṭivedito.",
  "atk-s0514a2:3633": "‘‘Laddhadvāro katokāso, ahirikaṁ anādaraṁ;",
  "atk-s0514a2:3634": "Sahāyaṁ tena dosena, dajjāhaṁ dakarakkhino’’ti. (jā. 1.16.241-243);",
  "atk-s0514a2:3635_0": "Tattha ajjāpi tena vaṇṇenāti yathā cariyāya pubbe maṁ anubandhanto mayā anāthena",
  "atk-s0514a2:3635_1": "saddhiṁ ekatova bhuñjanto sayanto hatthaṁ paharitvā mahāhasitaṁ hasi, ajjāpi tatheva",
  "atk-s0514a2:3635_2": "hasati, duggatakāle viya maṁ maññati. Anāmantoti raho nandādeviyā saddhiṁ mantentepi",
  "atk-s0514a2:3635_3": "mayi ajānāpetvā sahasāva pavisati. Iminā dosena taṁ ahirikaṁ anādaraṁ dakarakkhasassa dassāmīti.",
  "atk-s0514a2:3636": "Atha paribbājikā ‘‘mahārāja, tava sahāyakassa tāva eso doso hotu, purohito pana tava bahūpakāro’’ti tassa guṇaṁ kathentī āha –",
  "atk-s0514a2:3637": "‘‘Kusalo sabbanimittānaṁ, rutaññū āgatāgamo;",
  "atk-s0514a2:3638": "Uppāte supine yutto, niyyāne ca pavesane.",
  "atk-s0514a2:3639": "‘‘Paṭṭho bhūmantalikkhasmiṁ, nakkhattapadakovido;",
  "atk-s0514a2:3640": "Brāhmaṇaṁ kena dosena, dajjāsi dakarakkhino’’ti. (jā. 1.16.244-245);",
  "atk-s0514a2:3641_0": "Tattha sabbanimittānanti ‘‘iminā nimittena idaṁ bhavissati, iminā ida’’nti evaṁ sabbanimittesu",
  "atk-s0514a2:3641_1": "kusalo. Rutaññūti sabbaravaṁ jānāti. Uppāteti candaggāhasūriyaggāhaukkāpātadisāḍāhādike",
  "atk-s0514a2:3641_2": "uppāte. Supine yuttoti supine ca tassa nipphattijānanavasena yutto. Niyyāne ca pavesaneti",
  "atk-s0514a2:3641_3": "iminā nakkhattena niyyāyitabbaṁ, iminā pavisitabbanti jānāti. Paṭṭhoti cheko paṭibalo,",
  "atk-s0514a2:3641_4": "bhūmiyañca antalikkhe ca dosaguṇe jānituṁ samattho. Nakkhattapadakovidoti aṭṭhavīsatiyā",
  "atk-s0514a2:3641_5": "nakkhattakoṭṭhāsesu cheko. Taṁ kena dosena dakarakkhasassa dassasīti.",
  "atk-s0514a2:3642": "Rājā tassa dosaṁ kathento āha –",
  "atk-s0514a2:3643": "‘‘Parisāyampi me ayye, ummīletvā udikkhati;",
  "atk-s0514a2:3644": "Tasmā accabhamuṁ luddaṁ, dajjāhaṁ dakarakkhino’’ti. (jā. 1.16.246);",
  "atk-s0514a2:3645_0": "Tassattho – ayye, esa maṁ parisamajjhe olokentopi akkhīni ummīletvā kuddho viya udikkhati,",
  "atk-s0514a2:3645_1": "tasmā evaṁ atikkamitvā ṭhitabhamuṁ amanāpena ukkhittabhamukaṁ viya luddaṁ bhayānakaṁ",
  "atk-s0514a2:3645_2": "taṁ ahaṁ dakarakkhasassa dassāmīti.",
  "atk-s0514a2:3646_0": "Tato paribbājikā ‘‘mahārāja, tvaṁ ‘mātaraṁ ādiṁ katvā ime pañca dakarakkhasassa dammī’ti",
  "atk-s0514a2:3646_1": "vadasi, ‘evarūpañca sirivibhavaṁ agaṇetvā attano jīvitampi mahosadhassa dammī’ti",
  "atk-s0514a2:3646_2": "vadasi, kaṁ tassa guṇaṁ passasī’’ti pucchantī imā gāthāyo āha –",
  "atk-s0514a2:3647": "‘‘Sasamuddapariyāyaṁ, mahiṁ sāgarakuṇḍalaṁ;",
  "atk-s0514a2:3648": "Vasundharaṁ āvasati, amaccaparivārito.",
  "atk-s0514a2:3649": "‘‘Cāturanto mahāraṭṭho, vijitāvī mahabbalo;",
  "atk-s0514a2:3650": "Pathabyā ekarājāsi, yaso te vipulaṁ gato.",
  "atk-s0514a2:3651": "‘‘Soḷasitthisahassāni, āmuttamaṇikuṇḍalā;",
  "atk-s0514a2:3652": "Nānājanapadā nārī, devakaññūpamā subhā.",
  "atk-s0514a2:3653": "‘‘Evaṁ sabbaṅgasampannaṁ, sabbakāmasamiddhinaṁ;",
  "atk-s0514a2:3654": "Sukhitānaṁ piyaṁ dīghaṁ, jīvitaṁ āhu khattiya.",
  "atk-s0514a2:3655": "‘‘Atha tvaṁ kena vaṇṇena, kena vā pana hetunā;",
  "atk-s0514a2:3656": "Paṇḍitaṁ anurakkhanto, pāṇaṁ cajasi duccaja’’nti. (jā. 1.16.247-251);",
  "atk-s0514a2:3657_0": "Tattha sasamuddapariyāyanti samuddamariyādasaṅkhātena samuddaparikkhepena samannāgataṁ.",
  "atk-s0514a2:3657_1": "Sāgarakuṇḍalanti parikkhipitvā ṭhitassa sāgarassa kuṇḍalabhūtaṁ. Vijitāvīti vijitasaṅgāmo.",
  "atk-s0514a2:3657_2": "Ekarājāti aññassa attano sadisassa rañño abhāvato ekova rājā. Sabbakāmasamiddhinanti",
  "atk-s0514a2:3657_3": "sabbesampi vatthukāmakilesakāmānaṁ samiddhiyā samannāgatānaṁ. Sukhitānanti evarūpānaṁ",
  "atk-s0514a2:3657_4": "sukhitānaṁ sattānaṁ evaṁ sabbaṅgasampannaṁ jīvitaṁ dīghameva piyaṁ, na te appaṁ jīvitamicchantīti",
  "atk-s0514a2:3657_5": "paṇḍitā vadanti. Pāṇanti evarūpaṁ attano jīvitaṁ kasmā paṇḍitaṁ anurakkhanto cajasīti.",
  "atk-s0514a2:3658": "Rājā tassā kathaṁ sutvā paṇḍitassa guṇaṁ kathento imā gāthā abhāsi –",
  "atk-s0514a2:3659": "‘‘Yatopi āgato ayye, mama hatthaṁ mahosadho;",
  "atk-s0514a2:3660": "Nābhijānāmi dhīrassa, aṇumattampi dukkaṭaṁ.",
  "atk-s0514a2:3661": "‘‘Sace ca kismici kāle, maraṇaṁ me pure siyā;",
  "atk-s0514a2:3662": "So me putte paputte ca, sukhāpeyya mahosadho.",
  "atk-s0514a2:3663": "‘‘Anāgataṁ paccuppannaṁ, sabbamatthampi passati;",
  "atk-s0514a2:3664": "Anāparādhakammantaṁ, na dajjaṁ dakarakkhino’’ti. (jā. 1.16.252-254);",
  "atk-s0514a2:3665_0": "Tattha kismicīti kismiñci kāle. Sukhāpeyyāti sukhasmiṁyeva patiṭṭhāpeyya. Sabbamatthanti",
  "atk-s0514a2:3665_1": "esa anāgatañca paccuppannañca atītañca sabbaṁ atthaṁ sabbaññubuddho viya passati.",
  "atk-s0514a2:3665_2": "Anāparādhakammantanti kāyakammādīsu aparādharahitaṁ. Na dajjanti ayye, evaṁ asamadhuraṁ",
  "atk-s0514a2:3665_3": "paṇḍitaṁ nāhaṁ dakarakkhasassa dassāmīti evaṁ so mahāsattassa guṇe candamaṇḍalaṁ",
  "atk-s0514a2:3665_4": "uddharanto viya ukkhipitvā kathesi.",
  "atk-s0514a2:3666_0": "Iti imaṁ jātakaṁ yathānusandhippattaṁ. Atha paribbājikā cintesi ‘‘ettakenapi paṇḍitassa",
  "atk-s0514a2:3666_1": "guṇā pākaṭā na honti, sakalanagaravāsīnaṁ majjhe sāgarapiṭṭhe āsittatelaṁ vippakirantī",
  "atk-s0514a2:3666_2": "viya tassa guṇe pākaṭe karissāmī’’ti rājānaṁ gahetvā pāsādā oruyha rājaṅgaṇe āsanaṁ",
  "atk-s0514a2:3666_3": "paññapetvā tattha nisīdāpetvā nāgare sannipātāpetvā puna rājānaṁ ādito paṭṭhāya dakarakkhasassa",
  "atk-s0514a2:3666_4": "pañhaṁ pucchitvā tena heṭṭhā kathitaniyāmeneva kathitakāle nāgare āmantetvā āha –",
  "atk-s0514a2:3667": "‘‘Idaṁ suṇātha pañcālā, cūḷaneyyassa bhāsitaṁ;",
  "atk-s0514a2:3668": "Paṇḍitaṁ anurakkhanto, pāṇaṁ cajati duccajaṁ.",
  "atk-s0514a2:3669": "‘‘Mātu bhariyāya bhātucca, sakhino brāhmaṇassa ca;",
  "atk-s0514a2:3670": "Attano cāpi pañcālo, channaṁ cajati jīvitaṁ.",
  "atk-s0514a2:3671": "‘‘Evaṁ mahatthikā paññā, nipuṇā sādhucintinī;",
  "atk-s0514a2:3672": "Diṭṭhadhammahitatthāya, samparāyasukhāya cā’’ti. (jā. 1.16.255-257);",
  "atk-s0514a2:3673": "Tattha mahatthikāti mahantaṁ atthaṁ gahetvā ṭhitā. Diṭṭhadhammahitatthāyāti imasmiṁyeva attabhāve hitatthāya ca paraloke sukhatthāya ca hotīti.",
  "atk-s0514a2:3674": "Iti sā ratanagharassa maṇikkhandhena kūṭaṁ gaṇhantī viya mahāsattassa guṇehi desanākūṭaṁ gaṇhīti.",
  "atk-s0514a2:3675": "Dakarakkhasapañho niṭṭhito.",
  "atk-s0514a2:3676": "Satthā imaṁ dhammadesanaṁ āharitvā ‘‘na, bhikkhave, idāneva tathāgato paññavā, pubbepi paññavāyevā’’ti jātakaṁ samodhānento osānagāthā āha –",
  "atk-s0514a2:3677": "‘‘Bherī uppalavaṇṇāsi, pitā suddhodano ahu;",
  "atk-s0514a2:3678": "Mātā āsi mahāmāyā, amarā bimbasundarī.",
  "atk-s0514a2:3679": "‘‘Suvo ahosi ānando, sāriputto ca cūḷanī;",
  "atk-s0514a2:3680": "Devadatto ca kevaṭṭo, calākā thullanandinī.",
  "atk-s0514a2:3681": "‘‘Pañcālacandī sundarī, sāḷikā mallikā ahu;",
  "atk-s0514a2:3682": "Ambaṭṭho āsi kāmindo, poṭṭhapādo ca pukkuso.",
  "atk-s0514a2:3683": "‘‘Pilotiko ca devindo, senako āsi kassapo;",
  "atk-s0514a2:3684": "Udumbarā maṅgalikā, vedeho kāḷudāyako;",
  "atk-s0514a2:3685": "Mahosadho lokanātho, evaṁ dhāretha jātaka’’nti.",
  "atk-s0514a2:3686": "Umaṅgajātakavaṇṇanā pañcamā.",
  "atk-s0514a2:3687": "(Chaṭṭho bhāgo niṭṭhito.)"
}