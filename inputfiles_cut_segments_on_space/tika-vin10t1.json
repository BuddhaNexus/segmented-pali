{
  "tika-vin10t1:0": "Bhikkhuvibhaṅgo",
  "tika-vin10t1:1": "Pārājikakathā",
  "tika-vin10t1:2": "Paṭhamapārājikakathā",
  "tika-vin10t1:3": "6.",
  "tika-vin10t1:4": " Tividhe tilamattampi, magge sevanacetano;",
  "tika-vin10t1:5": "Aṅgajātaṁ pavesento, allokāse parājito.",
  "tika-vin10t1:6": "7.",
  "tika-vin10t1:7": " Pavesanaṁ paviṭṭhaṁ vā, ṭhitamuddharaṇampi vā;",
  "tika-vin10t1:8": "Sasikkho sādiyanto so, ṭhapetvā kiriyaṁ cuto.",
  "tika-vin10t1:9": "8.",
  "tika-vin10t1:10": " Santhatenaṅgajātena, santhataṁ vā asanthataṁ;",
  "tika-vin10t1:11": "Maggaṁ pana pavesento, tathevāsanthatena ca.",
  "tika-vin10t1:12": "9.",
  "tika-vin10t1:13": " Upādinnenupādinne, anupādinnakena vā;",
  "tika-vin10t1:14": "Ghaṭṭite anupādinne, sace sādiyatettha so.",
  "tika-vin10t1:15": "10.",
  "tika-vin10t1:16": " Hoti pārājikakkhette, paviṭṭhe tu parājito;",
  "tika-vin10t1:17": "Khette thullaccayaṁ tassa, dukkaṭañca viniddise.",
  "tika-vin10t1:18": "11.",
  "tika-vin10t1:19": " Mate akkhāyite cāpi, yebhuyyakkhāyitepi ca;",
  "tika-vin10t1:20": "Methunaṁ paṭisevanto, hoti pārājiko naro.",
  "tika-vin10t1:21": "12.",
  "tika-vin10t1:22": " Yebhuyyakkhāyite cāpi, upaḍḍhakkhāyitepi ca;",
  "tika-vin10t1:23": "Hoti thullaccayāpatti, sese āpatti dukkaṭaṁ.",
  "tika-vin10t1:24": "13.",
  "tika-vin10t1:25": " Nimittamattaṁ sesetvā, khāyitepi sarīrake;",
  "tika-vin10t1:26": "Nimitte methunaṁ tasmiṁ, sevatopi parājayo.",
  "tika-vin10t1:27": "14.",
  "tika-vin10t1:28": " Uddhumātādisampatte, sabbatthāpi ca dukkaṭaṁ;",
  "tika-vin10t1:29": "Khāyitākkhāyitaṁ nāma, sabbaṁ matasarīrake.",
  "tika-vin10t1:30": "15.",
  "tika-vin10t1:31": " Chinditvā pana tacchetvā, nimittuppāṭite pana;",
  "tika-vin10t1:32": "Vaṇasaṅkhepato tasmiṁ, sevaṁ thullaccayaṁ phuse.",
  "tika-vin10t1:33": "16.",
  "tika-vin10t1:34": " Tato methunarāgena, patitāya nimittato;",
  "tika-vin10t1:35": "Tāyaṁ upakkamantassa, dukkaṭaṁ maṁsapesiyaṁ.",
  "tika-vin10t1:36": "17.",
  "tika-vin10t1:37": " Nakhapiṭṭhippamāṇepi, maṁse nhārumhi vā sati;",
  "tika-vin10t1:38": "Methunaṁ paṭisevanto, jīvamāne parājito.",
  "tika-vin10t1:39": "18.",
  "tika-vin10t1:40": " Kaṇṇacchiddakkhināsāsu, vatthikose vaṇesu vā;",
  "tika-vin10t1:41": "Aṅgajātaṁ pavesento, rāgā thullaccayaṁ phuse.",
  "tika-vin10t1:42": "19.",
  "tika-vin10t1:43": " Avasesasarīrasmiṁ, upakacchūrukādisu;",
  "tika-vin10t1:44": "Vasā methunarāgassa, sevamānassa dukkaṭaṁ.",
  "tika-vin10t1:45": "20.",
  "tika-vin10t1:46": " Assagomahisādīnaṁ, oṭṭhagadrabhadantinaṁ;",
  "tika-vin10t1:47": "Nāsāsu vatthikosesu, sevaṁ thullaccayaṁ phuse.",
  "tika-vin10t1:48": "21.",
  "tika-vin10t1:49": " Tathā sabbatiracchānaṁ, akkhikaṇṇavaṇesupi;",
  "tika-vin10t1:50": "Avasesasarīresu, sevamānassa dukkaṭaṁ.",
  "tika-vin10t1:51": "22.",
  "tika-vin10t1:52": " Tesaṁ allasarīresu, matānaṁ sevato pana;",
  "tika-vin10t1:53": "Tividhāpi siyāpatti, khettasmiṁ tividhe sati.",
  "tika-vin10t1:54": "23.",
  "tika-vin10t1:55": " Bahi methunarāgena, nimittaṁ itthiyā pana;",
  "tika-vin10t1:56": "Nimittena chupantassa, tassa thullaccayaṁ siyā.",
  "tika-vin10t1:57": "24.",
  "tika-vin10t1:58": " Kāyasaṁsaggarāgena, nimittena mukhena vā;",
  "tika-vin10t1:59": "Nimittaṁ itthiyā tassa, chupato garukaṁ siyā.",
  "tika-vin10t1:60": "25.",
  "tika-vin10t1:61": " Tathevobhayarāgena, nimittaṁ purisassapi;",
  "tika-vin10t1:62": "Nimittena chupantassa, hoti āpatti dukkaṭaṁ.",
  "tika-vin10t1:63": "26.",
  "tika-vin10t1:64": " Nimittena nimittaṁ tu, tiracchānagatitthiyā;",
  "tika-vin10t1:65": "Thullaccayaṁ chupantassa, hoti methunarāgato.",
  "tika-vin10t1:66": "27.",
  "tika-vin10t1:67": " Kāyasaṁsaggarāgena, tiracchānagatitthiyā;",
  "tika-vin10t1:68": "Nimittena nimittassa, chupane dukkaṭaṁ mataṁ.",
  "tika-vin10t1:69": "28.",
  "tika-vin10t1:70": " Aṅgajātaṁ pavesetvā, tamāvaṭṭakate mukhe;",
  "tika-vin10t1:71": "Tatthākāsagataṁ katvā, nīharantassa dukkaṭaṁ.",
  "tika-vin10t1:72": "29.",
  "tika-vin10t1:73": " Tathā catūhi passehi, itthiyā heṭṭhimattalaṁ;",
  "tika-vin10t1:74": "Achupantaṁ pavesetvā, nīharantassa dukkaṭaṁ.",
  "tika-vin10t1:75": "30.",
  "tika-vin10t1:76": " Uppāṭitoṭṭhamaṁsesu , bahi nikkhantakesu vā;",
  "tika-vin10t1:77": "Dantesu vāyamantassa, tassa thullaccayaṁ siyā.",
  "tika-vin10t1:78": "31.",
  "tika-vin10t1:79": " Aṭṭhisaṅghaṭṭanaṁ katvā, magge duvidharāgato;",
  "tika-vin10t1:80": "Sukke muttepi vāmutte, vāyamantassa dukkaṭaṁ.",
  "tika-vin10t1:81": "32.",
  "tika-vin10t1:82": " Itthiṁ methunarāgena, āliṅgantassa dukkaṭaṁ;",
  "tika-vin10t1:83": "Hatthaggāhaparāmāsa-cumbanādīsvayaṁ nayo.",
  "tika-vin10t1:84": "33.",
  "tika-vin10t1:85": " Apade ahayo macchā, kapotā dvipadepi ca;",
  "tika-vin10t1:86": "Godhā catuppade heṭṭhā, vatthu pārājikassime.",
  "tika-vin10t1:87": "34.",
  "tika-vin10t1:88": " Sevetukāmatācittaṁ, magge maggappavesanaṁ;",
  "tika-vin10t1:89": "Idamaṅgadvayaṁ vuttaṁ, paṭhamantimavatthuno.",
  "tika-vin10t1:90": "35.",
  "tika-vin10t1:91": " Dukkaṭaṁ paṭhamasseva, sāmantamiti vaṇṇitaṁ;",
  "tika-vin10t1:92": "Sesānaṁ pana tiṇṇampi, thullaccayamudīritaṁ.",
  "tika-vin10t1:93": "36.",
  "tika-vin10t1:94": " ‘‘Anāpattī’’ti ñātabbaṁ, ajānantassa bhikkhuno;",
  "tika-vin10t1:95": "Tathevāsādiyantassa, jānantassādikammino.",
  "tika-vin10t1:96": "37.",
  "tika-vin10t1:97": " Vinaye anayūparame parame;",
  "tika-vin10t1:98": "Sujanassa sukhānayane nayane;",
  "tika-vin10t1:99": "Paṭu hoti padhānarato na rato;",
  "tika-vin10t1:100": "Idha yo pana sāramate ramate.",
  "tika-vin10t1:101": "38.",
  "tika-vin10t1:102": " Imaṁ hitavibhāvanaṁ bhāvanaṁ;",
  "tika-vin10t1:103": "Avedi surasambhavaṁ sambhavaṁ;",
  "tika-vin10t1:104": "Sa mārabaḷisāsane sāsane;",
  "tika-vin10t1:105": "Samo bhavatupālinā pālinā.",
  "tika-vin10t1:106": "Iti vinayavinicchaye paṭhamapārājikakathā niṭṭhitā.",
  "tika-vin10t1:107": "Dutiyapārājikakathā",
  "tika-vin10t1:108": "39.",
  "tika-vin10t1:109": " Ādiyanto harantova-haranto iriyāpathaṁ;",
  "tika-vin10t1:110": "Vikopento tathā ṭhānā, cāventopi parājito.",
  "tika-vin10t1:111": "40.",
  "tika-vin10t1:112": " Tattha nānekabhaṇḍānaṁ, pañcakānaṁ vasā pana;",
  "tika-vin10t1:113": "Avahārā dasevete, viññātabbā vibhāvinā.",
  "tika-vin10t1:114": "41.",
  "tika-vin10t1:115": " Sāhatthāṇattiko ceva, nissaggo atthasādhako;",
  "tika-vin10t1:116": "Dhuranikkhepanañcāti, idaṁ sāhatthapañcakaṁ.",
  "tika-vin10t1:117": "42.",
  "tika-vin10t1:118": " Pubbasahapayogo ca, saṁvidāharaṇampi ca;",
  "tika-vin10t1:119": "Saṅketakammaṁ nemittaṁ, pubbayogādipañcakaṁ.",
  "tika-vin10t1:120": "43.",
  "tika-vin10t1:121": " Theyyapasayhaparikappa-paṭicchannakusādikā;",
  "tika-vin10t1:122": "Avahārā ime pañca, veditabbāva viññunā.",
  "tika-vin10t1:123": "44.",
  "tika-vin10t1:124": " Vatthukālagghadese ca, paribhogañca pañcapi;",
  "tika-vin10t1:125": "Ñatvā etāni kātabbo, paṇḍitena vinicchayo.",
  "tika-vin10t1:126": "45.",
  "tika-vin10t1:127": " Dutiyaṁ vāpi kuddālaṁ, piṭakaṁ pariyesato;",
  "tika-vin10t1:128": "Gacchato theyyacittena, dukkaṭaṁ pubbayogato.",
  "tika-vin10t1:129": "46.",
  "tika-vin10t1:130": " Tatthajātakakaṭṭhaṁ vā, lataṁ vā chindato pana;",
  "tika-vin10t1:131": "Dukkaṭaṁ ubhayatthāpi, vuttaṁ sahapayogato.",
  "tika-vin10t1:132": "47.",
  "tika-vin10t1:133": " Pathaviṁ khaṇato vāpi, byūhato paṁsumeva vā;",
  "tika-vin10t1:134": "Āmasantassa vā kumbhiṁ, hoti āpatti dukkaṭaṁ.",
  "tika-vin10t1:135": "48.",
  "tika-vin10t1:136": " Mukhe pāsaṁ pavesetvā, khāṇuke baddhakumbhiyā;",
  "tika-vin10t1:137": "Bandhanānaṁ vasā ñeyyo, ṭhānabhedo vijānatā.",
  "tika-vin10t1:138": "49.",
  "tika-vin10t1:139": " Dve ṭhānāni panekasmiṁ, khāṇuke baddhakumbhiyā;",
  "tika-vin10t1:140": "Valayaṁ rukkhamūlasmiṁ, pavesetvā katāya vā.",
  "tika-vin10t1:141": "50.",
  "tika-vin10t1:142": " Uddharantassa khāṇuṁ vā, chindato saṅkhalimpi vā;",
  "tika-vin10t1:143": "Thullaccayaṁ tato kumbhiṁ, ṭhānā cāveti ce cuto.",
  "tika-vin10t1:144": "51.",
  "tika-vin10t1:145": " Paṭhamaṁ pana kumbhiṁ vā, uddharitvā tathā puna;",
  "tika-vin10t1:146": "Ṭhānā cāveti khāṇuṁ vā, saṅkhaliṁ vāpi so nayo.",
  "tika-vin10t1:147": "52.",
  "tika-vin10t1:148": " Ito cito ca ghaṁsanto, mūle sāreti rakkhati;",
  "tika-vin10t1:149": "Valayaṁ khegataṁ tattha, karontova parājito.",
  "tika-vin10t1:150": "53.",
  "tika-vin10t1:151": " Jātaṁ chindati ce rukkhaṁ, dukkaṭaṁ kumbhimatthake;",
  "tika-vin10t1:152": "Samīpe chindato tassa, pācittiyamatatthajaṁ.",
  "tika-vin10t1:153": "54.",
  "tika-vin10t1:154": " Antokumbhigataṁ bhaṇḍaṁ, phandāpeti sace pana;",
  "tika-vin10t1:155": "Apabyūheti tattheva, tassa thullaccayaṁ siyā.",
  "tika-vin10t1:156": "55.",
  "tika-vin10t1:157": " Haranto kumbhiyā bhaṇḍaṁ, muṭṭhiṁ chindati attano;",
  "tika-vin10t1:158": "Bhājane vā gataṁ katvā, hoti bhikkhu parājito.",
  "tika-vin10t1:159": "56.",
  "tika-vin10t1:160": " Hāraṁ vā pana pāmaṅgaṁ, suttāruḷhaṁ tu kumbhiyā;",
  "tika-vin10t1:161": "Phandāpeti yathāvatthuṁ, ṭhānā cāveti ce cuto.",
  "tika-vin10t1:162": "57.",
  "tika-vin10t1:163": " Sappiādīsu yaṁ kiñci, pivato pādapūraṇaṁ;",
  "tika-vin10t1:164": "Ekeneva payogena, pītamatte parājayo.",
  "tika-vin10t1:165": "58.",
  "tika-vin10t1:166": " Katvāva dhuranikkhepaṁ, pivantassa punappunaṁ;",
  "tika-vin10t1:167": "Sakalampi ca taṁ kumbhiṁ, pivato na parājayo.",
  "tika-vin10t1:168": "59.",
  "tika-vin10t1:169": " Sace khipati yaṁ kiñci, bhaṇḍakaṁ telakumbhiyaṁ;",
  "tika-vin10t1:170": "Taṁ pādagghanakaṁ telaṁ, dhuvaṁ pivati tāvade.",
  "tika-vin10t1:171": "60.",
  "tika-vin10t1:172": " Hatthato muttamatteva, theyyacitto vinassati;",
  "tika-vin10t1:173": "Āviñjetvāpi vā kumbhiṁ, telaṁ gāḷeti ce tathā.",
  "tika-vin10t1:174": "61.",
  "tika-vin10t1:175": " Telassākiraṇaṁ ñatvā, khittaṁ rittāya kumbhiyā;",
  "tika-vin10t1:176": "Pītaṁ telañca taṁ bhaṇḍaṁ, uddharantova dhaṁsito.",
  "tika-vin10t1:177": "62.",
  "tika-vin10t1:178": " Tattheva bhindato telaṁ, chaḍḍentassa tatheva ca;",
  "tika-vin10t1:179": "Jhāpentassa abhogaṁ vā, karontassa ca dukkaṭaṁ.",
  "tika-vin10t1:180": "Bhūmaṭṭhakathā.",
  "tika-vin10t1:181": "63.",
  "tika-vin10t1:182": " Ṭhapitaṁ pattharitvā ca, sāṭakattharaṇādikaṁ;",
  "tika-vin10t1:183": "Veṭhetvā uddharantassa, mutte ṭhānā parābhavo.",
  "tika-vin10t1:184": "64.",
  "tika-vin10t1:185": " Orimantena vā phuṭṭha-mokāsaṁ pārimantato;",
  "tika-vin10t1:186": "Pārājikamatikkante, kaḍḍhato ujukampi vā.",
  "tika-vin10t1:187": "Thalaṭṭhakathā.",
  "tika-vin10t1:188": "65.",
  "tika-vin10t1:189": " Purato mukhatuṇḍañca, kalāpaggañca pacchato;",
  "tika-vin10t1:190": "Dvīsu passesu pakkhanto, heṭṭhā pādanakhā tathā.",
  "tika-vin10t1:191": "66.",
  "tika-vin10t1:192": " Uddhañcāpi sikhagganti, gagane gacchato pana;",
  "tika-vin10t1:193": "Morassa cha paricchedā, veditabbā vibhāvinā.",
  "tika-vin10t1:194": "67.",
  "tika-vin10t1:195": " Bhikkhu ‘‘sassāmikaṁ moraṁ, gahessāmī’’ti khegataṁ;",
  "tika-vin10t1:196": "Hatthaṁ vāpi pasāreti, purato vāssa tiṭṭhati.",
  "tika-vin10t1:197": "68.",
  "tika-vin10t1:198": " Moropi gagane pakkhe, cāreti na ca gacchati;",
  "tika-vin10t1:199": "Dukkaṭaṁ gamanacchede, āmasantassa ceva taṁ.",
  "tika-vin10t1:200": "69.",
  "tika-vin10t1:201": " Ṭhānā moramamocento, phandāpeti sace pana;",
  "tika-vin10t1:202": "Evaṁ phandāpane tassa, thullaccayamudīritaṁ.",
  "tika-vin10t1:203": "70.",
  "tika-vin10t1:204": " Aggahetvā gahetvā vā, hatthena pana attano;",
  "tika-vin10t1:205": "Ṭhānā cāveti ce moraṁ, sayaṁ ṭhānā cuto siyā.",
  "tika-vin10t1:206": "71.",
  "tika-vin10t1:207": " Phuṭṭhokāsaṁ mukhaggena, kalāpaggena vā pana;",
  "tika-vin10t1:208": "Kalāpaggena vā phuṭṭhaṁ, mukhatuṇḍena bhikkhu ce.",
  "tika-vin10t1:209": "72.",
  "tika-vin10t1:210": " Atikkāmeyya yo moraṁ, ṭhānā cāveti nāma so;",
  "tika-vin10t1:211": "Eseva ca nayo pāda-sikhāpakkhesu dīpito.",
  "tika-vin10t1:212": "73.",
  "tika-vin10t1:213": " Gagane pana gacchanto, kare moro nilīyati;",
  "tika-vin10t1:214": "Taṁ kareneva cārento, phandāpetīti vuccati.",
  "tika-vin10t1:215": "74.",
  "tika-vin10t1:216": " Sace gaṇhāti taṁ moraṁ, itarena karena so;",
  "tika-vin10t1:217": "Cāvitattā pana ṭhānā, bhikkhu ṭhānā cuto siyā.",
  "tika-vin10t1:218": "75.",
  "tika-vin10t1:219": " Itaraṁ pana morassa, upaneti sace karaṁ;",
  "tika-vin10t1:220": "Na doso tattha uḍḍetvā, sayameva nilīyati.",
  "tika-vin10t1:221": "76.",
  "tika-vin10t1:222": " Disvā aṅge nilīnaṁ taṁ, theyyacittena gacchato;",
  "tika-vin10t1:223": "Pāde thullaccayaṁ hoti, dutiye ca parājayo.",
  "tika-vin10t1:224": "77.",
  "tika-vin10t1:225": " Bhūmiyaṁ ṭhitamorassa, tīṇi ṭhānāni paṇḍito;",
  "tika-vin10t1:226": "Pādānañca kalāpassa, vasena paridīpaye.",
  "tika-vin10t1:227": "78.",
  "tika-vin10t1:228": " Tato kesaggamattampi, moraṁ pathavito pana;",
  "tika-vin10t1:229": "Hoti pārājikaṁ tassa, ukkhipantassa bhikkhuno.",
  "tika-vin10t1:230": "79.",
  "tika-vin10t1:231": " Chijjamānaṁ suvaṇṇādiṁ, patte patati ce pana;",
  "tika-vin10t1:232": "Hatthena uddharantassa, tassa pārājikaṁ siyā.",
  "tika-vin10t1:233": "80.",
  "tika-vin10t1:234": " Sace anuddharitvāva, theyyacittena gacchati;",
  "tika-vin10t1:235": "Dutiye padavārasmiṁ, pārājikamudīraye.",
  "tika-vin10t1:236": "81.",
  "tika-vin10t1:237": " Eseva ca nayo ñeyyo, hatthe vattheva matthake;",
  "tika-vin10t1:238": "Taṁ taṁ tassa bhave ṭhānaṁ, yattha yattha patiṭṭhitaṁ.",
  "tika-vin10t1:239": "Ākāsaṭṭhakathā.",
  "tika-vin10t1:240": "82.",
  "tika-vin10t1:241": " Theyyacittena yaṁ kiñci, mañcapīṭhādisuṭṭhitaṁ;",
  "tika-vin10t1:242": "Āmāsampi anāmāsaṁ, āmasantassa dukkaṭaṁ.",
  "tika-vin10t1:243": "83.",
  "tika-vin10t1:244": " Saṁharitvā sace vaṁse, ṭhapitaṁ hoti cīvaraṁ;",
  "tika-vin10t1:245": "Katvā punorato bhogaṁ, tathā antañca pārato.",
  "tika-vin10t1:246": "84.",
  "tika-vin10t1:247": " Cīvarena phuṭṭhokāso, ṭhānaṁ tassa pavuccati;",
  "tika-vin10t1:248": "Na tu cīvaravaṁso so, hotīti sakalo mato.",
  "tika-vin10t1:249": "85.",
  "tika-vin10t1:250": " Orimantena okāsaṁ, phuṭṭhaṁ tamitarena vā;",
  "tika-vin10t1:251": "Itarenapi vā phuṭṭhaṁ, orimantena vā puna.",
  "tika-vin10t1:252": "86.",
  "tika-vin10t1:253": " Dakkhiṇantena phuṭṭhaṁ vā, vāmantenitarena vā;",
  "tika-vin10t1:254": "Vāmantena phuṭṭhaṭṭhānaṁ, atikkāmayato cuti.",
  "tika-vin10t1:255": "87.",
  "tika-vin10t1:256": " Uddhaṁ vā ukkhipantassa, cīvaraṁ pana vaṁsato;",
  "tika-vin10t1:257": "Kesaggamatte ukkhitte, tassa pārājikaṁ bhave.",
  "tika-vin10t1:258": "88.",
  "tika-vin10t1:259": " Rajjukena ca bandhitvā, ṭhapitaṁ pana cīvaraṁ;",
  "tika-vin10t1:260": "Thullaccayaṁ vimocento, mutte pārājikaṁ phuse.",
  "tika-vin10t1:261": "89.",
  "tika-vin10t1:262": " Veṭhetvā ṭhapitaṁ vaṁse, nibbeṭhentassa bhikkhuno;",
  "tika-vin10t1:263": "Valayaṁ chindato vāpi, mocentassapyayaṁ nayo.",
  "tika-vin10t1:264": "90.",
  "tika-vin10t1:265": " Cīvarassa pasāretvā, ṭhapitassa hi vaṁsake;",
  "tika-vin10t1:266": "Saṁharitvā tu nikkhitte, cīvare viya nicchayo.",
  "tika-vin10t1:267": "91.",
  "tika-vin10t1:268": " Sikkāya pakkhipitvā yaṁ, laggitaṁ hoti bhaṇḍakaṁ;",
  "tika-vin10t1:269": "Sikkāto taṁ haranto vā, saha sikkāya vā cuto.",
  "tika-vin10t1:270": "92.",
  "tika-vin10t1:271": " Kuntādiṁ nāgadantesu, ṭhitesu paṭipāṭiyā;",
  "tika-vin10t1:272": "Agge vā pana bunde vā, gahetvā parikaḍḍhato.",
  "tika-vin10t1:273": "93.",
  "tika-vin10t1:274": " Pārājikaṁ phuṭṭhokāsaṁ, atikkāmayato siyā;",
  "tika-vin10t1:275": "Ujukaṁ ukkhipantassa, kesaggena parājayo.",
  "tika-vin10t1:276": "94.",
  "tika-vin10t1:277": " Pākārābhimukho ṭhatvā, ākaḍḍhati sace pana;",
  "tika-vin10t1:278": "Orimantaphuṭṭhokāsa-mitarantaccaye cuto.",
  "tika-vin10t1:279": "95.",
  "tika-vin10t1:280": " Tatheva parato tassa, pellentassāpi bhikkhuno;",
  "tika-vin10t1:281": "Bhittiṁ pana ca nissāya, ṭhapitepi ayaṁ nayo.",
  "tika-vin10t1:282": "96.",
  "tika-vin10t1:283": " Cālentassa ca tālassa, phalaṁ vatthu hi pūrati;",
  "tika-vin10t1:284": "Yenassa bandhanā mutte, tasmiṁ pārājikaṁ bhave.",
  "tika-vin10t1:285": "97.",
  "tika-vin10t1:286": " Piṇḍiṁ chindati tālassa, sace pārājikaṁ siyā;",
  "tika-vin10t1:287": "Eseva ca nayo sesa-rukkhapupphaphalesupi.",
  "tika-vin10t1:288": "Vehāsaṭṭhakathā.",
  "tika-vin10t1:289": "98.",
  "tika-vin10t1:290": " Gacchato hi nidhiṭṭhānaṁ, padavārena dukkaṭaṁ;",
  "tika-vin10t1:291": "Udake pana gambhīre, tathā nimujjanādisu.",
  "tika-vin10t1:292": "99.",
  "tika-vin10t1:293": " Tatthajātakapupphesu, yena pupphena pūrati;",
  "tika-vin10t1:294": "Vatthu taṁ chindato pupphaṁ, tassa pārājikaṁ vade.",
  "tika-vin10t1:295": "100.",
  "tika-vin10t1:296": " Ekanāḷassa vā passe, vāko uppalajātiyā;",
  "tika-vin10t1:297": "Na chijjati tato yāva, tāva naṁ parirakkhati.",
  "tika-vin10t1:298": "101.",
  "tika-vin10t1:299": " Sāmikeheva pupphesu, chinditvā ṭhapitesupi;",
  "tika-vin10t1:300": "Pubbe vuttanayeneva, veditabbo vinicchayo.",
  "tika-vin10t1:301": "102.",
  "tika-vin10t1:302": " Bhārabaddhāni pupphāni, chasvākāresu kenaci;",
  "tika-vin10t1:303": "Ākārena sace tāni, ṭhānā cāveti nassati.",
  "tika-vin10t1:304": "103.",
  "tika-vin10t1:305": " Ṭhapitaṁ pana pupphānaṁ, kalāpaṁ jalapiṭṭhiyaṁ;",
  "tika-vin10t1:306": "Cāletvā udakaṁ puppha-ṭṭhānā cāveti ce cuto.",
  "tika-vin10t1:307": "104.",
  "tika-vin10t1:308": " Parikappeti ce ‘‘ettha, gahessāmī’’ti rakkhati;",
  "tika-vin10t1:309": "Uddharanto gataṭṭhānā, bhaṭṭho nāma pavuccati.",
  "tika-vin10t1:310": "105.",
  "tika-vin10t1:311": " Accuggatassa taṁ ṭhānaṁ, jalato sakalaṁ jalaṁ;",
  "tika-vin10t1:312": "Uppāṭetvā tato pupphaṁ, ujumuddharato pana.",
  "tika-vin10t1:313": "106.",
  "tika-vin10t1:314": " Nāḷante jalato mutta-matte pārājikaṁ bhave;",
  "tika-vin10t1:315": "Amutte jalato tasmiṁ, thullaccayamudīritaṁ.",
  "tika-vin10t1:316": "107.",
  "tika-vin10t1:317": " Pupphe gahetvā nāmetvā, uppāṭeti sace pana;",
  "tika-vin10t1:318": "Na tassa udakaṁ ṭhānaṁ, naṭṭho uppāṭitakkhaṇe.",
  "tika-vin10t1:319": "108.",
  "tika-vin10t1:320": " Yo hi sassāmike macche, theyyacittena gaṇhati;",
  "tika-vin10t1:321": "Baḷisenapi jālena, hatthena kuminena vā.",
  "tika-vin10t1:322": "109.",
  "tika-vin10t1:323": " Tassevaṁ gaṇhato vatthu, yena macchena pūrati;",
  "tika-vin10t1:324": "Tasmiṁ uddhaṭamattasmiṁ, jalā hoti parājayo.",
  "tika-vin10t1:325": "110.",
  "tika-vin10t1:326": " Ṭhānaṁ salilajānañhi, kevalaṁ sakalaṁ jalaṁ;",
  "tika-vin10t1:327": "Salilaṭṭhaṁ vimocento, jalā pārājiko bhave.",
  "tika-vin10t1:328": "111.",
  "tika-vin10t1:329": " Nīrato uppatitvā yo, tīre patati vārijo;",
  "tika-vin10t1:330": "Gaṇhato taṁ panāpattiṁ, bhaṇḍagghena viniddise.",
  "tika-vin10t1:331": "112.",
  "tika-vin10t1:332": " Māraṇatthāya macchānaṁ, taḷāke nadiyāpi vā;",
  "tika-vin10t1:333": "Ninne macchavisaṁ nāma, pakkhipitvā gate pana.",
  "tika-vin10t1:334": "113.",
  "tika-vin10t1:335": " Pacchā macchavisaṁ macchā, khāditvā pilavanti ce;",
  "tika-vin10t1:336": "Pārājikaṁ mate macche, theyyacittena gaṇhato.",
  "tika-vin10t1:337": "114.",
  "tika-vin10t1:338": " Paṁsukūlikasaññāya, na doso koci gaṇhato;",
  "tika-vin10t1:339": "Sāmikesvāharantesu, bhaṇḍadeyyamudīritaṁ.",
  "tika-vin10t1:340": "115.",
  "tika-vin10t1:341": " Gahetvā sāmikā macche, sace yanti nirālayā;",
  "tika-vin10t1:342": "Gaṇhato pana te sese, theyyacittena dukkaṭaṁ.",
  "tika-vin10t1:343": "116.",
  "tika-vin10t1:344": " Amatesu anāpattiṁ, vadanti vinayaññuno;",
  "tika-vin10t1:345": "Eseva ca nayo sese, kacchapādimhi vārije.",
  "tika-vin10t1:346": "Udakaṭṭhakathā.",
  "tika-vin10t1:347": "117.",
  "tika-vin10t1:348": " ‘‘Nāvaṁ nāvaṭṭhaṁ vā bhaṇḍaṁ, thenetvā gaṇhissāmī’’ti;",
  "tika-vin10t1:349": "Pāduddhāre dosā vuttā, bhikkhussevaṁ gacchantassa.",
  "tika-vin10t1:350": "118.",
  "tika-vin10t1:351": " Baddhāya nāvāya hi caṇḍasote;",
  "tika-vin10t1:352": "Ṭhānaṁ mataṁ bandhanamekameva;",
  "tika-vin10t1:353": "Bhikkhussa tasmiṁ muttamatte;",
  "tika-vin10t1:354": "Pārājikaṁ tassa vadanti dhīrā.",
  "tika-vin10t1:355": "119.",
  "tika-vin10t1:356": " Niccale udake nāva-mabandhanamavaṭṭhitaṁ;",
  "tika-vin10t1:357": "Purato pacchato vāpi, passato vāpi kaḍḍhato.",
  "tika-vin10t1:358": "120.",
  "tika-vin10t1:359": " Ekenantena samphuṭṭha-mokāsamitarena taṁ;",
  "tika-vin10t1:360": "Atikkāmayato nāvaṁ, tassa pārājikaṁ siyā.",
  "tika-vin10t1:361": "121. Tathā –",
  "tika-vin10t1:362": "Uddhaṁ kesaggamattampi, udakamhā vimocite;",
  "tika-vin10t1:363": "Adhonāvātalaṁ tena, phuṭṭhañca mukhavaṭṭiyā.",
  "tika-vin10t1:364": "122.",
  "tika-vin10t1:365": " Bandhitvā pana yā tīre, ṭhapitā niccale jale;",
  "tika-vin10t1:366": "Bandhanañca ṭhitokāso, ṭhānaṁ tassā dvidhā mataṁ.",
  "tika-vin10t1:367": "123.",
  "tika-vin10t1:368": " Hoti thullaccayaṁ pubbaṁ, bandhanassa vimocane;",
  "tika-vin10t1:369": "Pacchā kenacupāyena, ṭhānā cāveti ce cuto.",
  "tika-vin10t1:370": "124.",
  "tika-vin10t1:371": " Cāvetvā paṭhamaṁ ṭhānā, pacchā bandhanamocane;",
  "tika-vin10t1:372": "Eseva ca nayo vutto, theyyacittassa bhikkhuno.",
  "tika-vin10t1:373": "125.",
  "tika-vin10t1:374": " Ussāretvā nikujjitvā, ṭhapitāya thale pana;",
  "tika-vin10t1:375": "Phuṭṭhokāsova hi ṭhānaṁ, nāvāya mukhavaṭṭiyā.",
  "tika-vin10t1:376": "126.",
  "tika-vin10t1:377": " Ñeyyo ṭhānaparicchedo;",
  "tika-vin10t1:378": "Ākāreheva pañcahi;",
  "tika-vin10t1:379": "Yato kutoci cāvento;",
  "tika-vin10t1:380": "Hoti pārājiko naro.",
  "tika-vin10t1:381": "127.",
  "tika-vin10t1:382": " Eseva ca nayo ñeyyo, nāvāyukkujjitāyapi;",
  "tika-vin10t1:383": "Ṭhapitāyapi nāvāya, ghaṭikānaṁ tathūpari.",
  "tika-vin10t1:384": "128.",
  "tika-vin10t1:385": " Theyyā titthe ṭhitaṁ nāvaṁ, āruhitvā sace pana;",
  "tika-vin10t1:386": "Arittena phiyenāpi, pājentassa parājayo.",
  "tika-vin10t1:387": "129.",
  "tika-vin10t1:388": " Sace chattaṁ paṇāmetvā, ussāpetvāva cīvaraṁ;",
  "tika-vin10t1:389": "Laṅkārasadisaṁ katvā, gaṇhāpeti samīraṇaṁ.",
  "tika-vin10t1:390": "130.",
  "tika-vin10t1:391": " Āgamma balavā vāto, nāvaṁ harati ce pana;",
  "tika-vin10t1:392": "Vāteneva haṭā nāvā, na doso koci vijjati.",
  "tika-vin10t1:393": "131.",
  "tika-vin10t1:394": " Sayameva ca yaṁ kiñci, gāmatitthamupāgataṁ;",
  "tika-vin10t1:395": "Acāventova taṁ ṭhānā, kiṇitvā ce palāyati.",
  "tika-vin10t1:396": "132.",
  "tika-vin10t1:397": " Avahāro na bhikkhussa, bhaṇḍadeyyamudīritaṁ;",
  "tika-vin10t1:398": "Sayameva ca gacchantiṁ, ṭhānā cāveti ce cuto.",
  "tika-vin10t1:399": "Nāvaṭṭhakathā.",
  "tika-vin10t1:400": "133.",
  "tika-vin10t1:401": " Yānaṁ nāma ratho vayhaṁ, sakaṭaṁ sandamānikā;",
  "tika-vin10t1:402": "Yānaṁ avaharissāmi, yānaṭṭhamiti vā pana.",
  "tika-vin10t1:403": "134.",
  "tika-vin10t1:404": " Gacchato dukkaṭaṁ vuttaṁ, dutiyaṁ pariyesato;",
  "tika-vin10t1:405": "Ṭhānā cāvanayogasmiṁ, vijjamāne parājayo.",
  "tika-vin10t1:406": "135.",
  "tika-vin10t1:407": " Yānassa dukayuttassa, dasa ṭhānāni dīpaye;",
  "tika-vin10t1:408": "Yānaṁ pājayato tassa, nisīditvā dhure pana.",
  "tika-vin10t1:409": "136.",
  "tika-vin10t1:410": " Thullaccayaṁ tu goṇānaṁ, pāduddhāre viniddise;",
  "tika-vin10t1:411": "Cakkānañhi ṭhitokāsa-matikkante parābhavo.",
  "tika-vin10t1:412": "137.",
  "tika-vin10t1:413": " Ayuttakassāpi ca yānakassa, dhurenupatthambhaniyaṁ ṭhitassa;",
  "tika-vin10t1:414": "Vasenupatthambhanicakkakānaṁ, ṭhānāni tīṇeva bhavanti tassa.",
  "tika-vin10t1:415": "138.",
  "tika-vin10t1:416": " Tathā dhurena dārūnaṁ, upariṭṭhapitassa ca;",
  "tika-vin10t1:417": "Bhūmiyampi dhureneva, tatheva ṭhapitassa ca.",
  "tika-vin10t1:418": "139.",
  "tika-vin10t1:419": " Purato pacchato vāpi, ṭhānā cāveti ce pana;",
  "tika-vin10t1:420": "Thullaccayaṁ tu tiṇṇampi, ṭhānā cāve parājayo.",
  "tika-vin10t1:421": "140.",
  "tika-vin10t1:422": " Apanetvāna cakkāni, akkhānaṁ sīsakehi tu;",
  "tika-vin10t1:423": "Ṭhitassūpari dārūnaṁ, ṭhānāni dve viniddise.",
  "tika-vin10t1:424": "141.",
  "tika-vin10t1:425": " Kaḍḍhanto ukkhipanto vā, phuṭṭhokāsaccaye cuto;",
  "tika-vin10t1:426": "Ṭhapitassa panaññassa, bhūmiyaṁ yassa kassaci.",
  "tika-vin10t1:427": "142.",
  "tika-vin10t1:428": " Akkhuddhīnaṁ dhurassāti, pañca ṭhānāni dīpaye;",
  "tika-vin10t1:429": "Uddhīsu vā gahetvā taṁ, ṭhānā cāveti ce cuto.",
  "tika-vin10t1:430": "143.",
  "tika-vin10t1:431": " Ṭhapitassa hi cakkassa, nābhiyā pana bhūmiyaṁ;",
  "tika-vin10t1:432": "Ekameva siyā ṭhānaṁ, paricchedopi pañcadhā.",
  "tika-vin10t1:433": "144.",
  "tika-vin10t1:434": " Phusitvā yaṁ ṭhitaṁ bhūmiṁ, nemipassena nābhiyā;",
  "tika-vin10t1:435": "Ṭhānāni dve bhavantassa, naṭṭho tesamatikkame.",
  "tika-vin10t1:436": "145.",
  "tika-vin10t1:437": " Disvā yānamanārakkhaṁ, paṭipannaṁ mahāpathe;",
  "tika-vin10t1:438": "Āruhitvā acodetvā, kiṇitvā yāti vaṭṭati.",
  "tika-vin10t1:439": "Yānaṭṭhakathā.",
  "tika-vin10t1:440": "146.",
  "tika-vin10t1:441": " Sīsakkhandhakaṭolamba-vasā bhāro catubbidho;",
  "tika-vin10t1:442": "Tattha sīsagataṁ bhāraṁ, āmasantassa dukkaṭaṁ.",
  "tika-vin10t1:443": "147.",
  "tika-vin10t1:444": " Ito cito ca ghaṁsanto, theyyacittena yo pana;",
  "tika-vin10t1:445": "Sirasmiṁyeva sāreti, tassa thullaccayaṁ siyā.",
  "tika-vin10t1:446": "148.",
  "tika-vin10t1:447": " Khandhaṁ oropite bhāre, tassa pārājikaṁ mataṁ;",
  "tika-vin10t1:448": "Sīsato kesamattampi, mocentopi parājito.",
  "tika-vin10t1:449": "149.",
  "tika-vin10t1:450": " Bhāraṁ pathaviyaṁ kiñci, ṭhapetvā suddhamānaso;",
  "tika-vin10t1:451": "Pacchā taṁ theyyacittena, uddharanto parājito.522",
  "tika-vin10t1:452": "150.",
  "tika-vin10t1:453": " Ettha vuttanayeneva, sesesupi asesato;",
  "tika-vin10t1:454": "Bhāresu matisārena, veditabbo vinicchayo.",
  "tika-vin10t1:455": "Bhāraṭṭhakathā.",
  "tika-vin10t1:456": "151.",
  "tika-vin10t1:457": " Dukkaṭaṁ muninā vuttaṁ, ārāmaṁ abhiyuñjato;",
  "tika-vin10t1:458": "Parājeti paraṁ dhammaṁ, caranto ce parājito.522",
  "tika-vin10t1:459": "152.",
  "tika-vin10t1:460": " Vimatiṁ janayantassa, tassa thullaccayaṁ siyā;",
  "tika-vin10t1:461": "Parajjati sayaṁ dhammaṁ, caranto yopi tassa ca.",
  "tika-vin10t1:462": "153.",
  "tika-vin10t1:463": " Sāmino dhuranikkhepe, ‘‘na dassāmī’’ti cattano;",
  "tika-vin10t1:464": "Pārājikaṁ bhave tassa, sabbesaṁ kūṭasakkhinaṁ.",
  "tika-vin10t1:465": "Ārāmaṭṭhakathā.",
  "tika-vin10t1:466": "154.",
  "tika-vin10t1:467": " Vihāraṁ saṅghikaṁ kiñci, acchinditvāna gaṇhituṁ;",
  "tika-vin10t1:468": "Sabbesaṁ dhuranikkhepā-bhāvatova na sijjhati.",
  "tika-vin10t1:469": "Vihāraṭṭhakathā.",
  "tika-vin10t1:470": "155.",
  "tika-vin10t1:471": " Sīsāni sāliādīnaṁ, nirumbhitvāna gaṇhato;",
  "tika-vin10t1:472": "Asitena ca lāyitvā, chinditvā vā karena ca.",
  "tika-vin10t1:473": "156.",
  "tika-vin10t1:474": " Yasmiṁ bījepi vā vatthu, sīse pūreti muṭṭhiyaṁ;",
  "tika-vin10t1:475": "Bandhanā mocite tasmiṁ, tassa pārājikaṁ bhave.",
  "tika-vin10t1:476": "157.",
  "tika-vin10t1:477": " Acchinno pana daṇḍo vā, taco vā appamattako;",
  "tika-vin10t1:478": "Vīhināḷampi vā dīghaṁ, anikkhantova rakkhati.",
  "tika-vin10t1:479": "158.",
  "tika-vin10t1:480": " Sace so parikappeti, ‘‘madditvā panidaṁ ahaṁ;",
  "tika-vin10t1:481": "Papphoṭetvā ito sāraṁ, gaṇhissāmī’’ti rakkhati.",
  "tika-vin10t1:482": "159.",
  "tika-vin10t1:483": " Maddanuddharaṇe natthi, doso papphoṭanepi vā;",
  "tika-vin10t1:484": "Attano bhājanagataṁ, karontassa parājayo.",
  "tika-vin10t1:485": "160.",
  "tika-vin10t1:486": " Jānaṁ kesaggamattampi, pathaviṁ parasantakaṁ;",
  "tika-vin10t1:487": "Theyyacittena ce khīlaṁ, saṅkāmeti parājayo.",
  "tika-vin10t1:488": "161.",
  "tika-vin10t1:489": " Tañca kho sāmikānaṁ tu, dhuranikkhepane sati;",
  "tika-vin10t1:490": "Anagghā bhūmi nāmesā, tasmā evamudīritaṁ.",
  "tika-vin10t1:491": "162.",
  "tika-vin10t1:492": " Gahetabbā sace hoti, dvīhi khīlehi yā pana;",
  "tika-vin10t1:493": "Ādo thullaccayaṁ tesu, dutiyeva parājayo.",
  "tika-vin10t1:494": "163.",
  "tika-vin10t1:495": " Ñāpetukāmo yo bhikkhu, ‘‘mamedaṁ santaka’’nti ca;",
  "tika-vin10t1:496": "Rajjuṁ vāpi pasāreti, yaṭṭhiṁ pāteti dukkaṭaṁ.",
  "tika-vin10t1:497": "164.",
  "tika-vin10t1:498": " Yehi dvīhi payogehi, attano santakaṁ siyā;",
  "tika-vin10t1:499": "Ādo thullaccayaṁ tesu, dutiye ca parājayo.",
  "tika-vin10t1:500": "Khettaṭṭhakathā.",
  "tika-vin10t1:501": "165.",
  "tika-vin10t1:502": " Khette vuttanayeneva, vatthuṭṭhassa vinicchayo;",
  "tika-vin10t1:503": "Gāmaṭṭhepi ca vattabbaṁ, apubbaṁ natthi kiñcipi.",
  "tika-vin10t1:504": "Vatthuṭṭhagāmaṭṭhakathā.",
  "tika-vin10t1:505": "166.",
  "tika-vin10t1:506": " Tiṇaṁ vā pana paṇṇaṁ vā, lataṁ vā kaṭṭhameva vā;",
  "tika-vin10t1:507": "Bhaṇḍaggheneva kātabbo, gaṇhanto tatthajātakaṁ.",
  "tika-vin10t1:508": "167.",
  "tika-vin10t1:509": " Mahagghe pana rukkhasmiṁ, chinnamattepi nassati;",
  "tika-vin10t1:510": "Tacchetvā ṭhapito rukkho, gahetabbo na kocipi.",
  "tika-vin10t1:511": "168.",
  "tika-vin10t1:512": " Chinditvā ṭhapitaṁ mūle, rukkhamaddhagataṁ pana;",
  "tika-vin10t1:513": "‘‘Chaḍḍito sāmikehī’’ti, gahetuṁ pana vaṭṭati.",
  "tika-vin10t1:514": "169.",
  "tika-vin10t1:515": " Lakkhaṇe challiyonaddhe, na doso koci gaṇhato;",
  "tika-vin10t1:516": "Ajjhāvutthaṁ kataṁ vāpi, vinassantañca gaṇhato.",
  "tika-vin10t1:517": "170.",
  "tika-vin10t1:518": " Yo cārakkhaṭṭhānaṁ patvā, katvā kammaṭṭhānādīni;",
  "tika-vin10t1:519": "Citte cintento vā aññaṁ, bhaṇḍadeyyaṁ hotevassa.",
  "tika-vin10t1:520": "171.",
  "tika-vin10t1:521": " Varāhabyagghacchataracchakādito;",
  "tika-vin10t1:522": "Upaddavā muccitukāmatāya yo;",
  "tika-vin10t1:523": "Tatheva taṁ ṭhānamatikkameti ce;",
  "tika-vin10t1:524": "Na koci doso pana bhaṇḍadeyyakaṁ.",
  "tika-vin10t1:525": "172.",
  "tika-vin10t1:526": " Idamārakkhaṇaṭṭhānaṁ, garukaṁ suṅkaghātato;",
  "tika-vin10t1:527": "Tasmā dukkaṭamuddiṭṭhaṁ, tamanokkamma gacchato.",
  "tika-vin10t1:528": "173.",
  "tika-vin10t1:529": " Etaṁ pariharantassa, theyyacittena satthunā;",
  "tika-vin10t1:530": "Pārājikamanuddiṭṭhaṁ, ākāsenāpi gacchato.",
  "tika-vin10t1:531": "174.",
  "tika-vin10t1:532": " Tasmā ettha visesena, satisampannacetasā;",
  "tika-vin10t1:533": "Appamattena hotabbaṁ, piyasīlena bhikkhunā.",
  "tika-vin10t1:534": "Araññaṭṭhakathā.",
  "tika-vin10t1:535": "175.",
  "tika-vin10t1:536": " Toyadullabhakālasmiṁ, bhājane gopitaṁ jalaṁ;",
  "tika-vin10t1:537": "Āviñjitvā pavesetvā, chiddaṁ katvāpi vā tathā.",
  "tika-vin10t1:538": "176.",
  "tika-vin10t1:539": " Vāpiyaṁ vā taḷāke vā, bhājanaṁ attano pana;",
  "tika-vin10t1:540": "Gaṇhantassa pavesetvā, bhaṇḍagghena viniddise.",
  "tika-vin10t1:541": "177.",
  "tika-vin10t1:542": " Chindato mariyādaṁ tu, adinnādānapubbato;",
  "tika-vin10t1:543": "Bhūtagāmena saddhimpi, dukkaṭaṁ paridīpitaṁ.",
  "tika-vin10t1:544": "178.",
  "tika-vin10t1:545": " Anto ṭhatvā bahi ṭhatvā, chindanto ubhayatthapi;",
  "tika-vin10t1:546": "Bahiantena kātabbo, antoantena majjhato.",
  "tika-vin10t1:547": "Udakakathā.",
  "tika-vin10t1:548": "179.",
  "tika-vin10t1:549": " Vārena sāmaṇerā yaṁ, dantakaṭṭhamaraññato;",
  "tika-vin10t1:550": "Ānetvācariyānampi, āharanti sace pana.",
  "tika-vin10t1:551": "180.",
  "tika-vin10t1:552": " Chinditvā yāva saṅghassa, na niyyādenti te pana;",
  "tika-vin10t1:553": "Ābhataṁ tāva taṁ sabbaṁ, tesameva ca santakaṁ.",
  "tika-vin10t1:554": "181.",
  "tika-vin10t1:555": " Tasmā taṁ theyyacittena, gaṇhantassa ca bhikkhuno;",
  "tika-vin10t1:556": "Garubhaṇḍañca saṅghassa, bhaṇḍagghena parābhavo.",
  "tika-vin10t1:557": "182.",
  "tika-vin10t1:558": " Yadā niyyāditaṁ tehi, tato paṭṭhāya saṅghikaṁ;",
  "tika-vin10t1:559": "Gaṇhantassāpi theyyāya, avahāro na vijjati.",
  "tika-vin10t1:560": "183.",
  "tika-vin10t1:561": " Arakkhattā yathāvuḍḍha-mabhājetabbatopi ca;",
  "tika-vin10t1:562": "Sabbasādhāraṇattā ca, aññaṁ viya na hotidaṁ.",
  "tika-vin10t1:563": "Dantakaṭṭhakathā.",
  "tika-vin10t1:564": "184.",
  "tika-vin10t1:565": " Aggiṁ vā deti satthena, ākoṭeti samantato;",
  "tika-vin10t1:566": "Ākoṭeti visaṁ vāpi, maṇḍūkaṇṭakanāmakaṁ.",
  "tika-vin10t1:567": "185.",
  "tika-vin10t1:568": " Yena vā tena vā rukkho, vinassati ca ḍayhati;",
  "tika-vin10t1:569": "Sabbattha bhikkhuno tassa, bhaṇḍadeyyaṁ pakāsitaṁ.",
  "tika-vin10t1:570": "Vanappatikathā.",
  "tika-vin10t1:571": "186.",
  "tika-vin10t1:572": " Sīsato kaṇṇato vāpi, gīvato hatthatopi vā;",
  "tika-vin10t1:573": "Chinditvā vāpi mocetvā, gaṇhato theyyacetasā.",
  "tika-vin10t1:574": "187.",
  "tika-vin10t1:575": " Hoti mocitamattasmiṁ, sīsādīhi parājayo;",
  "tika-vin10t1:576": "Thullaccayaṁ karontassa, ākaḍḍhanavikaḍḍhanaṁ.",
  "tika-vin10t1:577": "188.",
  "tika-vin10t1:578": " Hatthā anīharitvāva, valayaṁ kaṭakampi vā;",
  "tika-vin10t1:579": "Aggabāhuñca ghaṁsanto, cāreti aparāparaṁ.",
  "tika-vin10t1:580": "189.",
  "tika-vin10t1:581": " Tamākāsagataṁ coro, karoti yadi rakkhati;",
  "tika-vin10t1:582": "Saviññāṇakato mūle, valayaṁva na hotidaṁ.",
  "tika-vin10t1:583": "190.",
  "tika-vin10t1:584": " Nivatthaṁ pana vatthaṁ yo, acchindati parassa ce;",
  "tika-vin10t1:585": "Paropi pana lajjāya, sahasā taṁ na muñcati.",
  "tika-vin10t1:586": "191.",
  "tika-vin10t1:587": " Ākaḍḍhati ca coropi, so paro tāva rakkhati;",
  "tika-vin10t1:588": "Parassa hatthato vatthe, muttamatte parājayo.",
  "tika-vin10t1:589": "192.",
  "tika-vin10t1:590": " Sabhaṇḍahārakaṁ bhaṇḍaṁ, nentassa paṭhame pade;",
  "tika-vin10t1:591": "Thullaccayamatikkante, dutiyeva cuto siyā.",
  "tika-vin10t1:592": "193.",
  "tika-vin10t1:593": " Pātāpeti sace bhaṇḍaṁ, tajjetvā theyyacetano;",
  "tika-vin10t1:594": "Parassa hatthato bhaṇḍe, muttamatte parājayo.",
  "tika-vin10t1:595": "194.",
  "tika-vin10t1:596": " Athāpi parikappetvā, pātāpeti va yo pana;",
  "tika-vin10t1:597": "Tassa pātāpane vuttaṁ, dukkaṭāmasanepi ca.",
  "tika-vin10t1:598": "195.",
  "tika-vin10t1:599": " Phandāpeti yathāvatthuṁ, ṭhānā cāveti ce cuto;",
  "tika-vin10t1:600": "‘‘Tiṭṭha tiṭṭhā’’ti vadato, na doso chaḍḍitepi ca.",
  "tika-vin10t1:601": "196.",
  "tika-vin10t1:602": " Āgantvā theyyacittena, pacchā taṁ gaṇhato siyā;",
  "tika-vin10t1:603": "Pārājikaṁ taduddhāre, sālaye sāmike gate.",
  "tika-vin10t1:604": "197.",
  "tika-vin10t1:605": " Gaṇhato sakasaññāya, gahaṇe pana rakkhati;",
  "tika-vin10t1:606": "Bhaṇḍadeyyaṁ tathā paṁsu-kūlasaññāya gaṇhato.",
  "tika-vin10t1:607": "198.",
  "tika-vin10t1:608": " ‘‘Tiṭṭha tiṭṭhā’’ti vutto ca, chaḍḍetvā pana bhaṇḍakaṁ;",
  "tika-vin10t1:609": "Katvāva dhuranikkhepaṁ, bhīto corā palāyati.",
  "tika-vin10t1:610": "199.",
  "tika-vin10t1:611": " Gaṇhato theyyacittena, uddhāre dukkaṭaṁ puna;",
  "tika-vin10t1:612": "Dātabbamāharāpente, adentassa parājayo.",
  "tika-vin10t1:613": "200.",
  "tika-vin10t1:614": " ‘‘Kasmā? Tassa payogena, chaḍḍitattā’’ti sādaraṁ;",
  "tika-vin10t1:615": "Mahāaṭṭhakathāyaṁ tu, vuttamaññāsu nāgataṁ.",
  "tika-vin10t1:616": "Haraṇakathā.",
  "tika-vin10t1:617": "201.",
  "tika-vin10t1:618": " Sampajānamusāvādaṁ, ‘‘na gaṇhāmī’’ti bhāsato;",
  "tika-vin10t1:619": "Adinnādānapubbattā, dukkaṭaṁ hoti bhikkhuno.",
  "tika-vin10t1:620": "202.",
  "tika-vin10t1:621": " ‘‘Raho mayā panetassa, ṭhapitaṁ kiṁ nu dassati’’;",
  "tika-vin10t1:622": "Iccevaṁ vimatuppāde, tassa thullaccayaṁ siyā.",
  "tika-vin10t1:623": "203.",
  "tika-vin10t1:624": " Tasmiṁ dāne nirussāhe, paro ce nikkhipe dhuraṁ;",
  "tika-vin10t1:625": "Ubhinnaṁ dhuranikkhepe, bhikkhu hoti parājito.",
  "tika-vin10t1:626": "204.",
  "tika-vin10t1:627": " Cittenādātukāmova, ‘‘dassāmī’’ti mukhena ce;",
  "tika-vin10t1:628": "Vadato dhuranikkhepe, sāmino hi parājayo.",
  "tika-vin10t1:629": "Upanidhikathā.",
  "tika-vin10t1:630": "205.",
  "tika-vin10t1:631": " Suṅkaghātassa antova, ṭhatvā pāteti ce bahi;",
  "tika-vin10t1:632": "Dhuvaṁ patati ce hatthā, muttamatte parājayo.",
  "tika-vin10t1:633": "206.",
  "tika-vin10t1:634": " Taṁ rukkhe khāṇuke vāpi, hutvā paṭihataṁ puna;",
  "tika-vin10t1:635": "Vātukkhittampi vā anto, sace patati rakkhati.",
  "tika-vin10t1:636": "207.",
  "tika-vin10t1:637": " Patitvā bhūmiyaṁ pacchā, vaṭṭantaṁ pana bhaṇḍakaṁ;",
  "tika-vin10t1:638": "Sace pavisatyantova, tassa pārājikaṁ siyā.",
  "tika-vin10t1:639": "208.",
  "tika-vin10t1:640": " Ṭhatvā ṭhatvā pavaṭṭantaṁ, paviṭṭhaṁ ce parājayo;",
  "tika-vin10t1:641": "Atiṭṭhamānaṁ vaṭṭitvā, paviṭṭhaṁ pana rakkhati.",
  "tika-vin10t1:642": "209.",
  "tika-vin10t1:643": " Iti vuttaṁ daḷhaṁ katvā, kurundaṭṭhakathādisu;",
  "tika-vin10t1:644": "Sārato taṁ gahetabbaṁ, yuttaṁ viya ca dissati.",
  "tika-vin10t1:645": "210.",
  "tika-vin10t1:646": " Sayaṁ vā yadi vaṭṭeti, vaṭṭāpeti parena vā;",
  "tika-vin10t1:647": "Aṭṭhatvā vaṭṭamānaṁ taṁ, gataṁ nāsakaraṁ siyā.",
  "tika-vin10t1:648": "211.",
  "tika-vin10t1:649": " Ṭhatvā ṭhatvā sace anto, bahi gacchati rakkhati;",
  "tika-vin10t1:650": "Ṭhapite suddhacittena, sayaṁ vaṭṭati vaṭṭati.",
  "tika-vin10t1:651": "212.",
  "tika-vin10t1:652": " Gacchante pana yāne vā, gaje vā taṁ ṭhapeti ce;",
  "tika-vin10t1:653": "Bahi nīharaṇatthāya, nāvahāropi nīhaṭe.",
  "tika-vin10t1:654": "213.",
  "tika-vin10t1:655": " Ṭhapite ṭhitayāne vā, payogena vinā gate;",
  "tika-vin10t1:656": "Satipi theyyacittasmiṁ, avahāro na vijjati.",
  "tika-vin10t1:657": "214.",
  "tika-vin10t1:658": " Sace pājeti taṁ yānaṁ, ṭhapetvā yānake maṇiṁ;",
  "tika-vin10t1:659": "Siyā pārājikaṁ tassa, sīmātikkamane pana.",
  "tika-vin10t1:660": "215.",
  "tika-vin10t1:661": " Suṅkaṭṭhāne mataṁ suṅkaṁ, gantuṁ datvāva vaṭṭati;",
  "tika-vin10t1:662": "Seso idha kathāmaggo, araññaṭṭhakathāsamo.",
  "tika-vin10t1:663": "Suṅkaghātakathā.",
  "tika-vin10t1:664": "216.",
  "tika-vin10t1:665": "Antojātaṁ dhanakkītaṁ, dinnaṁ vā pana kenaci;",
  "tika-vin10t1:666": "Dāsaṁ karamarānītaṁ, harantassa parājayo.",
  "tika-vin10t1:667": "217.",
  "tika-vin10t1:668": " Bhujissaṁ vā harantassa, mānusaṁ mātarāpi vā;",
  "tika-vin10t1:669": "Pitarāṭhapitaṁ vāpi, avahāro na vijjati.",
  "tika-vin10t1:670": "218.",
  "tika-vin10t1:671": " Taṁ palāpetukāmova, ukkhipitvā bhujehi vā;",
  "tika-vin10t1:672": "Taṁ ṭhitaṭṭhānato kiñci, saṅkāmeti parājayo.",
  "tika-vin10t1:673": "219.",
  "tika-vin10t1:674": " Tajjetvā padasā dāsaṁ, nentassa padavārato;",
  "tika-vin10t1:675": "Honti āpattiyo vuttā, tassa thullaccayādayo.",
  "tika-vin10t1:676": "220.",
  "tika-vin10t1:677": " Hatthādīsu gahetvā taṁ, kaḍḍhatopi parājayo;",
  "tika-vin10t1:678": "‘‘Gaccha yāhi palāyā’’ti, vadatopi ayaṁ nayo.",
  "tika-vin10t1:679": "221.",
  "tika-vin10t1:680": " Vegasāva palāyantaṁ, ‘‘palāyā’’ti ca bhāsato;",
  "tika-vin10t1:681": "Hoti pārājikenassa, anāpatti hi bhikkhuno.",
  "tika-vin10t1:682": "222.",
  "tika-vin10t1:683": " Saṇikaṁ pana gacchantaṁ, sace vadati sopi ca;",
  "tika-vin10t1:684": "Sīghaṁ gacchati ce tassa, vacanena parājayo.",
  "tika-vin10t1:685": "223.",
  "tika-vin10t1:686": " Palāyitvā sace aññaṁ, gāmaṁ vā nigamampi vā;",
  "tika-vin10t1:687": "Gataṁ disvā tato tañce, palāpeti parājayo.",
  "tika-vin10t1:688": "Pāṇakathā.",
  "tika-vin10t1:689": "224.",
  "tika-vin10t1:690": " Theyyā sappakaraṇḍaṁ ce, parāmasati dukkaṭaṁ;",
  "tika-vin10t1:691": "Phandāpeti yathāvatthuṁ, ṭhānato cāvane cuto.",
  "tika-vin10t1:692": "225.",
  "tika-vin10t1:693": " Ugghāṭetvā karaṇḍaṁ tu, sappamuddharato pana;",
  "tika-vin10t1:694": "Karaṇḍatalato mutte, naṅguṭṭhe tu parājayo.",
  "tika-vin10t1:695": "226.",
  "tika-vin10t1:696": " Ghaṁsitvā kaḍḍhato sappaṁ, naṅguṭṭhe mukhavaṭṭito;",
  "tika-vin10t1:697": "Tassa sappakaraṇḍassa, muttamatte parājayo.",
  "tika-vin10t1:698": "227.",
  "tika-vin10t1:699": " Karaṇḍaṁ vivaritvā ce, pakkosantassa nāmato;",
  "tika-vin10t1:700": "So nikkhamati ce sappo, tassa pārājikaṁ siyā.",
  "tika-vin10t1:701": "228.",
  "tika-vin10t1:702": " Tathā katvā tu maṇḍūka-mūsikānaṁ ravampi vā;",
  "tika-vin10t1:703": "Pakkosantassa nāmena, nikkhantepi parājayo.",
  "tika-vin10t1:704": "229.",
  "tika-vin10t1:705": " Mukhaṁ avivaritvāva, karontassevameva ca;",
  "tika-vin10t1:706": "Yena kenaci nikkhante, sappe pārājikaṁ siyā.",
  "tika-vin10t1:707": "230.",
  "tika-vin10t1:708": " Mukhe vivarite sappo, sayameva palāyati;",
  "tika-vin10t1:709": "Na pakkosati ce tassa, bhaṇḍadeyyamudīritaṁ.",
  "tika-vin10t1:710": "Apadakathā.",
  "tika-vin10t1:711": "231.",
  "tika-vin10t1:712": " Theyyacittena yo hatthiṁ, karotāmasanādayo;",
  "tika-vin10t1:713": "Honti āpattiyo tassa, tividhā dukkaṭādayo.",
  "tika-vin10t1:714": "232.",
  "tika-vin10t1:715": " Sālāyaṁ ṭhitahatthissa, antovatthaṅgaṇesupi;",
  "tika-vin10t1:716": "Ṭhānaṁ sālā ca vatthu ca, aṅgaṇaṁ sakalaṁ siyā.",
  "tika-vin10t1:717": "233.",
  "tika-vin10t1:718": " Abaddhassa hi baddhassa, ṭhitaṭṭhānañca bandhanaṁ;",
  "tika-vin10t1:719": "Tasmā tesaṁ vasā hatthiṁ, harato kāraye budho.",
  "tika-vin10t1:720": "234.",
  "tika-vin10t1:721": " Nagarassa bahiddhā tu, ṭhitassa pana hatthino;",
  "tika-vin10t1:722": "Ṭhitaṭṭhānaṁ bhave ṭhānaṁ, padavārena kāraye.",
  "tika-vin10t1:723": "235.",
  "tika-vin10t1:724": " Nipannassa gajassekaṁ, ṭhānaṁ taṁ uṭṭhapeti ce;",
  "tika-vin10t1:725": "Tasmiṁ uṭṭhitamatte tu, tassa pārājikaṁ siyā.",
  "tika-vin10t1:726": "236.",
  "tika-vin10t1:727": " Eseva ca nayo ñeyyo, turaṅgamahisādisu;",
  "tika-vin10t1:728": "Natthi kiñcipi vattabbaṁ, dvipadepi bahuppade.",
  "tika-vin10t1:729": "Catuppadakathā.",
  "tika-vin10t1:730": "237.",
  "tika-vin10t1:731": " Paresanti vijānitvā, paresaṁ santakaṁ dhanaṁ;",
  "tika-vin10t1:732": "Garukaṁ theyyacittena, ṭhānā cāveti ce cuto.",
  "tika-vin10t1:733": "238.",
  "tika-vin10t1:734": " Anāpatti sasaññissa, tiracchānapariggahe;",
  "tika-vin10t1:735": "Tāvakālikavissāsa-ggāhe petapariggahe.",
  "tika-vin10t1:736": "239.",
  "tika-vin10t1:737": " Yo panettha ca vattabbo, pāḷimuttavinicchayo;",
  "tika-vin10t1:738": "Taṁ mayaṁ paratoyeva, bhaṇissāma pakiṇṇake.",
  "tika-vin10t1:739": "240.",
  "tika-vin10t1:740": " Parājitānekamalena vuttaṁ;",
  "tika-vin10t1:741": "Pārājikaṁ yaṁ dutiyaṁ jinena;",
  "tika-vin10t1:742": "Vutto samāsena mayassa cattho;",
  "tika-vin10t1:743": "Vattuṁ asesena hi ko samattho.",
  "tika-vin10t1:744": "Iti vinayavinicchaye dutiyapārājikakathā niṭṭhitā.",
  "tika-vin10t1:745": "Tatiyapārājikakathā",
  "tika-vin10t1:746": "241.",
  "tika-vin10t1:747": " Manussajātiṁ jānanto, jīvitā yo viyojaye;",
  "tika-vin10t1:748": "Nikkhipeyyassa satthaṁ vā, vadeyya maraṇe guṇaṁ.",
  "tika-vin10t1:749": "242.",
  "tika-vin10t1:750": " Deseyya maraṇūpāyaṁ, hotāyampi parājito;",
  "tika-vin10t1:751": "Asandheyyova so ñeyyo, dvedhā bhinnasilā viya.",
  "tika-vin10t1:752": "243.",
  "tika-vin10t1:753": " Vuttā pāṇātipātassa, payogā cha mahesinā;",
  "tika-vin10t1:754": "Sāhatthiko tathāṇatti-nissaggithāvarādayo.",
  "tika-vin10t1:755": "244.",
  "tika-vin10t1:756": " Tattha kāyena vā kāya-paṭibaddhena vā sayaṁ;",
  "tika-vin10t1:757": "Mārentassa paraṁ ghāto, ayaṁ sāhatthiko mato.",
  "tika-vin10t1:758": "245.",
  "tika-vin10t1:759": " ‘‘Evaṁ tvaṁ paharitvā taṁ, mārehī’’ti ca bhikkhuno;",
  "tika-vin10t1:760": "Parassāṇāpanaṁ nāma, ayamāṇattiko nayo.",
  "tika-vin10t1:761": "246.",
  "tika-vin10t1:762": " Dūraṁ māretukāmassa, usuādinipātanaṁ;",
  "tika-vin10t1:763": "Kāyena paṭibaddhena, ayaṁ nissaggiyo vidhi.",
  "tika-vin10t1:764": "247.",
  "tika-vin10t1:765": " Asañcārimupāyena, māraṇatthaṁ parassa ca;",
  "tika-vin10t1:766": "Opātādividhānaṁ tu, payogo thāvaro ayaṁ.",
  "tika-vin10t1:767": "248.",
  "tika-vin10t1:768": " Paraṁ māretukāmassa, vijjāya jappanaṁ pana;",
  "tika-vin10t1:769": "Ayaṁ vijjāmayo nāma, payogo pañcamo mato.",
  "tika-vin10t1:770": "249.",
  "tika-vin10t1:771": " Samatthā māraṇe yā ca, iddhi kammavipākajā;",
  "tika-vin10t1:772": "Ayamiddhimayo nāma, payogo samudīrito.",
  "tika-vin10t1:773": "250.",
  "tika-vin10t1:774": " Ekeko duvidho tattha, hotīti paridīpito;",
  "tika-vin10t1:775": "Uddesopi anuddeso, bhedo tesamayaṁ pana.",
  "tika-vin10t1:776": "251.",
  "tika-vin10t1:777": " Bahusvapi yamuddissa, pahāraṁ deti ce pana;",
  "tika-vin10t1:778": "Maraṇena ca tasseva, kammunā tena bajjhati.",
  "tika-vin10t1:779": "252.",
  "tika-vin10t1:780": " Anuddissa pahārepi, yassa kassaci dehino;",
  "tika-vin10t1:781": "Pahārappaccayā tassa, maraṇaṁ ce parājayo.",
  "tika-vin10t1:782": "253.",
  "tika-vin10t1:783": " Mate pahaṭamatte vā, pacchā mubhayathāpi ca;",
  "tika-vin10t1:784": "Hantā pahaṭamattasmiṁ, kammunā tena bajjhati.",
  "tika-vin10t1:785": "254.",
  "tika-vin10t1:786": " Evaṁ sāhatthiko ñeyyo, tathā āṇattikopi ca;",
  "tika-vin10t1:787": "Ettāvatā samāsena, dve payogā hi dassitā.",
  "tika-vin10t1:788": "255.",
  "tika-vin10t1:789": " Vatthu kālo ca deso ca, satthañca iriyāpatho;",
  "tika-vin10t1:790": "Karaṇassa visesoti, cha āṇattiniyāmakā.",
  "tika-vin10t1:791": "256.",
  "tika-vin10t1:792": " Māretabbo hi yo tattha, so ‘‘vatthū’’ti pavuccati;",
  "tika-vin10t1:793": "Pubbaṇhādi siyā kālo, sattānaṁ yobbanādi ca.",
  "tika-vin10t1:794": "257.",
  "tika-vin10t1:795": "Deso gāmādi viññeyyo, satthaṁ taṁ sattamāraṇaṁ;",
  "tika-vin10t1:796": "Māretabbassa sattassa, nisajjādiriyāpatho.",
  "tika-vin10t1:797": "258.",
  "tika-vin10t1:798": " Vijjhanaṁ bhedanañcāpi, chedanaṁ tāḷanampi vā;",
  "tika-vin10t1:799": "Evamādividhoneko, viseso karaṇassa tu.",
  "tika-vin10t1:800": "259.",
  "tika-vin10t1:801": " ‘‘Yaṁ mārehī’’ti āṇatto, aññaṁ māreti ce tato;",
  "tika-vin10t1:802": "‘‘Purato paharitvāna, mārehī’’ti ca bhāsito.",
  "tika-vin10t1:803": "260.",
  "tika-vin10t1:804": " Pacchato passato vāpi, paharitvāna mārite;",
  "tika-vin10t1:805": "Vatthāṇatti visaṅketā, mūlaṭṭho pana muccati.",
  "tika-vin10t1:806": "261.",
  "tika-vin10t1:807": "Vatthuṁ taṁ avirajjhitvā, yathāṇattiñca mārite;",
  "tika-vin10t1:808": "Ubhayesaṁ yathākālaṁ, kammabaddho udīrito.",
  "tika-vin10t1:809": "262.",
  "tika-vin10t1:810": " Āṇatto ‘‘ajja pubbaṇhe, mārehī’’ti ca yo pana;",
  "tika-vin10t1:811": "So ce māreti sāyanhe, mūlaṭṭho parimuccati.",
  "tika-vin10t1:812": "263.",
  "tika-vin10t1:813": " Āṇattasseva so vutto;",
  "tika-vin10t1:814": "Kammabaddho mahesinā;",
  "tika-vin10t1:815": "Kālassa hi visaṅketā;",
  "tika-vin10t1:816": "Doso nāṇāpakassa so.",
  "tika-vin10t1:817": "264.",
  "tika-vin10t1:818": " ‘‘Ajja mārehi pubbaṇhe, svevā’’ti aniyāmite;",
  "tika-vin10t1:819": "Yadā kadāci pubbaṇhe, visaṅketo na mārite.",
  "tika-vin10t1:820": "265.",
  "tika-vin10t1:821": " Eteneva upāyena, kālabhedesu sabbaso;",
  "tika-vin10t1:822": "Saṅketo ca visaṅketo, veditabbo vibhāvinā.",
  "tika-vin10t1:823": "266.",
  "tika-vin10t1:824": " ‘‘Imaṁ gāme ṭhitaṁ veriṁ, mārehī’’ti ca bhāsito;",
  "tika-vin10t1:825": "Sace so pana māreti, ṭhitaṁ taṁ yattha katthaci.",
  "tika-vin10t1:826": "267.",
  "tika-vin10t1:827": " Natthi tassa visaṅketo, ubho bajjhanti kammunā;",
  "tika-vin10t1:828": "‘‘Gāmeyevā’’ti āṇatto, vane vā sāvadhāraṇaṁ.",
  "tika-vin10t1:829": "268.",
  "tika-vin10t1:830": " ‘‘Vaneyevā’’ti vā vutto, gāme māreti cepi vā;",
  "tika-vin10t1:831": "Visaṅketo viññātabbo, mūlaṭṭho parimuccati.",
  "tika-vin10t1:832": "269.",
  "tika-vin10t1:833": " Eteneva upāyena, sabbadesesu bhedato;",
  "tika-vin10t1:834": "Saṅketo ca visaṅketo, veditabbova viññunā.",
  "tika-vin10t1:835": "270.",
  "tika-vin10t1:836": " ‘‘Satthena pana mārehi, āṇatto’’ti ca kenaci;",
  "tika-vin10t1:837": "Yena kenaci satthena, visaṅketo na mārite.",
  "tika-vin10t1:838": "271.",
  "tika-vin10t1:839": " ‘‘Iminā vāsinā hī’’ti, vutto aññena vāsinā;",
  "tika-vin10t1:840": "‘‘Imassāsissa vāpi tvaṁ, dhārāyetāya māraya’’.",
  "tika-vin10t1:841": "272.",
  "tika-vin10t1:842": " Iti vutto sace veriṁ, dhārāya itarāya vā;",
  "tika-vin10t1:843": "Tharunā vāpi tuṇḍena, visaṅketova mārite.",
  "tika-vin10t1:844": "273.",
  "tika-vin10t1:845": " Eteneva upāyena, sabbāvudhakajātisu;",
  "tika-vin10t1:846": "Saṅketo ca visaṅketo, veditabbo visesato.",
  "tika-vin10t1:847": "274.",
  "tika-vin10t1:848": " ‘‘Gacchantamenaṁ mārehi’’, iti vutto parena so;",
  "tika-vin10t1:849": "Māreti naṁ nisinnaṁ ce, visaṅketo na vijjati.",
  "tika-vin10t1:850": "275.",
  "tika-vin10t1:851": " ‘‘Nisinnaṁyeva mārehi’’, ‘‘gacchantaṁyeva vā’’ti ca;",
  "tika-vin10t1:852": "Vutto māreti gacchantaṁ, nisinnaṁ vā yathākkamaṁ.",
  "tika-vin10t1:853": "276.",
  "tika-vin10t1:854": " Visaṅketanti ñātabbaṁ, bhikkhunā vinayaññunā;",
  "tika-vin10t1:855": "Eseva ca nayo ñeyyo, sabbiriyāpathesu ca.",
  "tika-vin10t1:856": "277.",
  "tika-vin10t1:857": " ‘‘Mārehī’’ti ca vijjhitvā, āṇatto hi parena so;",
  "tika-vin10t1:858": "Vijjhitvāva tamāreti, visaṅketo na vijjati.",
  "tika-vin10t1:859": "278.",
  "tika-vin10t1:860": " ‘‘Mārehī’’ti ca vijjhitvā, āṇatto hi parena so;",
  "tika-vin10t1:861": "Chinditvā yadi māreti, visaṅketova hoti so.",
  "tika-vin10t1:862": "279.",
  "tika-vin10t1:863": " Eteneva upāyena, sabbesu karaṇesupi;",
  "tika-vin10t1:864": "Saṅkete ca visaṅkete, veditabbo vinicchayo.",
  "tika-vin10t1:865": "280.",
  "tika-vin10t1:866": " Dīghaṁ rassaṁ kisaṁ thūlaṁ, kāḷaṁ odātameva vā;",
  "tika-vin10t1:867": "Āṇatto aniyāmetvā, mārehīti ca kenaci.",
  "tika-vin10t1:868": "281.",
  "tika-vin10t1:869": " Sopi yaṁ kiñci āṇatto, sace māreti tādisaṁ;",
  "tika-vin10t1:870": "Natthi tattha visaṅketo, ubhinnampi parājayo.",
  "tika-vin10t1:871": "282.",
  "tika-vin10t1:872": " Manussaṁ kiñci uddissa, sace khaṇativāṭakaṁ;",
  "tika-vin10t1:873": "Khaṇantassa ca opātaṁ, hoti āpatti dukkaṭaṁ.",
  "tika-vin10t1:874": "283.",
  "tika-vin10t1:875": " Dukkhassuppattiyā tattha, tassa thullaccayaṁ siyā;",
  "tika-vin10t1:876": "Patitvā ca mate tasmiṁ, tassa pārājikaṁ bhave.",
  "tika-vin10t1:877": "284.",
  "tika-vin10t1:878": " Nipatitvā panaññasmiṁ, mate doso na vijjati;",
  "tika-vin10t1:879": "Anuddissakamopāto, khato hoti sace pana.",
  "tika-vin10t1:880": "285.",
  "tika-vin10t1:881": " ‘‘Patitvā ettha yo koci, maratū’’ti hi yattakā;",
  "tika-vin10t1:882": "Maranti nipatitvā ce, dosā hontissa tattakā.",
  "tika-vin10t1:883": "286.",
  "tika-vin10t1:884": " Ānantariyavatthusmiṁ, ānantariyakaṁ vade;",
  "tika-vin10t1:885": "Tathā thullaccayādīnaṁ, honti thullaccayādayo.",
  "tika-vin10t1:886": "287.",
  "tika-vin10t1:887": " Patitvā gabbhinī tasmiṁ, sagabbhā ce marissati;",
  "tika-vin10t1:888": "Honti pāṇātipātā dve, ekovekekadhaṁsane.",
  "tika-vin10t1:889": "288.",
  "tika-vin10t1:890": " Anubandhettha corehi, patitvā ce marissati;",
  "tika-vin10t1:891": "Opātakhaṇakasseva, hoti pārājikaṁ kira.",
  "tika-vin10t1:892": "289.",
  "tika-vin10t1:893": " Verino tattha pātetvā, sace mārenti verino;",
  "tika-vin10t1:894": "Patitaṁ tattha mārenti, nīharitvā sace bahi.",
  "tika-vin10t1:895": "290.",
  "tika-vin10t1:896": " Nibbattitvā hi opāte, matā ce opapātikā;",
  "tika-vin10t1:897": "Asakkontā ca nikkhantuṁ, sabbattha ca parājayo.",
  "tika-vin10t1:898": "291.",
  "tika-vin10t1:899": " Yakkhādayo panuddissa, khaṇane dukkhasambhave;",
  "tika-vin10t1:900": "Dukkaṭaṁ maraṇe vatthu-vasā thullaccayādayo.",
  "tika-vin10t1:901": "292.",
  "tika-vin10t1:902": " Manusseyeva uddissa, khate opātake pana;",
  "tika-vin10t1:903": "Anāpatti patitvā hi, yakkhādīsu matesupi.",
  "tika-vin10t1:904": "293.",
  "tika-vin10t1:905": " Tathā yakkhādayo pāṇe, khate uddissa bhikkhunā;",
  "tika-vin10t1:906": "Nipatitvā marantesu, manussesupyayaṁ nayo.",
  "tika-vin10t1:907": "294.",
  "tika-vin10t1:908": " ‘‘Pāṇino ettha bajjhitvā, marantū’’ti anuddisaṁ;",
  "tika-vin10t1:909": "Pāsaṁ oḍḍeti yo tattha, sace bajjhanti pāṇino.",
  "tika-vin10t1:910": "295.",
  "tika-vin10t1:911": " Hatthato muttamattasmiṁ, tassa pārājikaṁ siyā;",
  "tika-vin10t1:912": "Ānantariyavatthusmiṁ, ānantariyameva ca.",
  "tika-vin10t1:913": "296.",
  "tika-vin10t1:914": " Uddissa hi kate pāse, yaṁ panuddissa oḍḍito;",
  "tika-vin10t1:915": "Bandhanesu tadaññesaṁ, anāpatti pakāsitā.",
  "tika-vin10t1:916": "297.",
  "tika-vin10t1:917": " Mūlena vā mudhā vāpi, dinne pāse parassa hi;",
  "tika-vin10t1:918": "Mūlaṭṭhasseva hotīti, kammabaddho niyāmito.",
  "tika-vin10t1:919": "298.",
  "tika-vin10t1:920": " Yena laddho sace lopi, pāsamuggaḷitampi vā;",
  "tika-vin10t1:921": "Thiraṁ vāpi karotevaṁ, ubhinnaṁ kammabandhanaṁ.",
  "tika-vin10t1:922": "299.",
  "tika-vin10t1:923": " Yo pāsaṁ uggaḷāpetvā, yāti pāpabhayā sace;",
  "tika-vin10t1:924": "Taṁ disvā puna aññopi, saṇṭhapeti hi tattha ca.",
  "tika-vin10t1:925": "300.",
  "tika-vin10t1:926": " Baddhā baddhā maranti ce, mūlaṭṭho na ca muccati;",
  "tika-vin10t1:927": "Ṭhapetvā gahitaṭṭhāne, pāsayaṭṭhiṁ vimuccati.",
  "tika-vin10t1:928": "301.",
  "tika-vin10t1:929": " Gopetvāpi na mokkho hi, pāsayaṭṭhiṁ sayaṁkataṁ;",
  "tika-vin10t1:930": "Tamañño puna gaṇhitvā, saṇṭhapeti sace pana.",
  "tika-vin10t1:931": "302.",
  "tika-vin10t1:932": " Tappaccayā marantesu, mūlaṭṭho na ca muccati;",
  "tika-vin10t1:933": "Nāsetvā sabbaso vā taṁ, jhāpetvā vā vimuccati.",
  "tika-vin10t1:934": "303.",
  "tika-vin10t1:935": " Ropentassa ca sūlaṁ vā, sajjentassa adūhalaṁ;",
  "tika-vin10t1:936": "Opātena ca pāsena, sadisova vinicchayo.",
  "tika-vin10t1:937": "304.",
  "tika-vin10t1:938": " Anāpatti asañcicca, ajānantassa bhikkhuno;",
  "tika-vin10t1:939": "Tathāmaraṇacittassa, matepyummattakādino.",
  "tika-vin10t1:940": "305.",
  "tika-vin10t1:941": " Manussapāṇimhi ca pāṇasaññitā;",
  "tika-vin10t1:942": "Sacassa cittaṁ maraṇūpasaṁhitaṁ;",
  "tika-vin10t1:943": "Upakkamo tena ca tassa nāso;",
  "tika-vin10t1:944": "Pañcettha aṅgāni manussaghāte.",
  "tika-vin10t1:945": "Iti vinayavinicchaye tatiyapārājikakathā niṭṭhitā.",
  "tika-vin10t1:946": "Catutthapārājikakathā",
  "tika-vin10t1:947": "306.",
  "tika-vin10t1:948": " Asantamattassitameva katvā;",
  "tika-vin10t1:949": "Bhavaṁ adhiṭṭhāya ca vattamānaṁ;",
  "tika-vin10t1:950": "Aññāpadesañca vinādhimānaṁ;",
  "tika-vin10t1:951": "Jhānādibhedaṁ samudācareyya.",
  "tika-vin10t1:952": "307.",
  "tika-vin10t1:953": " Kāyena vācāyapi vā tadatthe;",
  "tika-vin10t1:954": "Ñāteva viññattipathe abhabbo;",
  "tika-vin10t1:955": "Yatheva tālo pana matthakasmiṁ;",
  "tika-vin10t1:956": "Chinno abhabbo puna ruḷhibhāve.",
  "tika-vin10t1:957": "308.",
  "tika-vin10t1:958": " Asantamevattani yo parassa;",
  "tika-vin10t1:959": "Dīpeti jhānādimanantaraṁ so;",
  "tika-vin10t1:960": "Jānāti ce hoti cuto hi no ce;",
  "tika-vin10t1:961": "Jānāti thullaccayamassa hoti.",
  "tika-vin10t1:962": "309.",
  "tika-vin10t1:963": " ‘‘Yo te vihāre vasatīdha bhikkhu;",
  "tika-vin10t1:964": "So jhānalābhī’’ti ca dīpite ce;",
  "tika-vin10t1:965": "Jānāti thullaccayamassa no ce;",
  "tika-vin10t1:966": "Jānāti taṁ dukkaṭameva hoti.",
  "tika-vin10t1:967": "310.",
  "tika-vin10t1:968": " Asantamevattani dhammametaṁ;",
  "tika-vin10t1:969": "Atthīti katvā vadatodhimānā;",
  "tika-vin10t1:970": "Vutto anāpattinayo panevaṁ;",
  "tika-vin10t1:971": "Avattukāmassa tathādikassa.",
  "tika-vin10t1:972": "311.",
  "tika-vin10t1:973": " Pāpicchatā tassa asantabhāvo;",
  "tika-vin10t1:974": "Ārocanañceva manussakassa;",
  "tika-vin10t1:975": "Naññāpadesena tadeva ñāṇaṁ;",
  "tika-vin10t1:976": "Pañcettha aṅgāni vadanti dhīrā.",
  "tika-vin10t1:977": "312.",
  "tika-vin10t1:978": " Paṭhame dutiye cante, pariyāyo na vijjati;",
  "tika-vin10t1:979": "Dutiye tatiyeyeva, āṇatti na panetare.",
  "tika-vin10t1:980": "313.",
  "tika-vin10t1:981": " Ādi mekasamuṭṭhānaṁ, duvaṅgaṁ kāyacittato;",
  "tika-vin10t1:982": "Sesā ca tisamuṭṭhānā, tesamaṅgāni satta tu.",
  "tika-vin10t1:983": "314.",
  "tika-vin10t1:984": " Sukhopekkhāyutaṁ ādi, tatiyaṁ dukkhavedanaṁ;",
  "tika-vin10t1:985": "Dutiyañca catutthañca, tivedanamudīritaṁ.",
  "tika-vin10t1:986": "315.",
  "tika-vin10t1:987": " Paṭhamassaṭṭha cittāni, tatiyassa duve pana;",
  "tika-vin10t1:988": "Dutiyassa catutthassa, dasa cittāni labbhare.",
  "tika-vin10t1:989": "316.",
  "tika-vin10t1:990": " Tasmā sacittakaṁ vuttaṁ, sabbametaṁ catubbidhaṁ;",
  "tika-vin10t1:991": "Kriyā saññāvimokkhañca, lokavajjanti dīpitaṁ.",
  "tika-vin10t1:992": "317.",
  "tika-vin10t1:993": " Idamāpattiyaṁyeva, vidhānaṁ pana yujjati;",
  "tika-vin10t1:994": "Tasmā āpattiyaṁyeva, gahetabbaṁ vibhāvinā.",
  "tika-vin10t1:995": "318.",
  "tika-vin10t1:996": " Mudupiṭṭhi ca lambī ca, mukhaggāhī nisīdako;",
  "tika-vin10t1:997": "Pārājikā ime tesaṁ, cattāro anulomikā.",
  "tika-vin10t1:998": "319.",
  "tika-vin10t1:999": " Bhikkhunīnañca cattāri, vibbhantā bhikkhunī sayaṁ;",
  "tika-vin10t1:1000": "Tathā ekādasābhabbā, sabbete catuvīsati.",
  "tika-vin10t1:1001": "320.",
  "tika-vin10t1:1002": " Ime pārājikā vuttā, catuvīsati puggalā;",
  "tika-vin10t1:1003": "Abhabbā bhikkhubhāvāya, sīsacchinnova jīvituṁ.",
  "tika-vin10t1:1004": "321.",
  "tika-vin10t1:1005": " Paṇḍako ca tiracchāno, ubhatobyañjanopi ca;",
  "tika-vin10t1:1006": "Tayo vatthuvipannā hi, ahetupaṭisandhikā.",
  "tika-vin10t1:1007": "322.",
  "tika-vin10t1:1008": " Pañcānantarikā theyya-saṁvāsopi ca dūsako;",
  "tika-vin10t1:1009": "Titthipakkantako ceti, kriyānaṭṭhā panaṭṭha te.",
  "tika-vin10t1:1010": "323.",
  "tika-vin10t1:1011": " Vinicchayo yo pana sārabhūto;",
  "tika-vin10t1:1012": "Pārājikānaṁ kathito mayāyaṁ;",
  "tika-vin10t1:1013": "Tassānusārena budhena ñātuṁ;",
  "tika-vin10t1:1014": "Sakkā hi sesopi asesatova.",
  "tika-vin10t1:1015": "324.",
  "tika-vin10t1:1016": " Piṭake paṭubhāvakare parame;",
  "tika-vin10t1:1017": "Vinaye vividhehi nayehi yute;",
  "tika-vin10t1:1018": "Paramatthanayaṁ abhipatthayatā;",
  "tika-vin10t1:1019": "Pariyāpuṇitabbamayaṁ satataṁ.",
  "tika-vin10t1:1020": "Iti vinayavinicchaye catutthapārājikakathā niṭṭhitā.",
  "tika-vin10t1:1021": "Saṅghādisesakathā",
  "tika-vin10t1:1022": "325.",
  "tika-vin10t1:1023": " Mocetukāmatācittaṁ, vāyāmo sukkamocanaṁ;",
  "tika-vin10t1:1024": "Aññatra supinantena, hoti saṅghādisesatā.",
  "tika-vin10t1:1025": "326.",
  "tika-vin10t1:1026": " Parenupakkamāpetvā, aṅgajātaṁ panattano;",
  "tika-vin10t1:1027": "Sukkaṁ yadi vimoceti, garukaṁ tassa niddise.",
  "tika-vin10t1:1028": "327.",
  "tika-vin10t1:1029": " Sañciccupakkamantassa, aṅgajātaṁ panattano;",
  "tika-vin10t1:1030": "Thullaccayaṁ samuddiṭṭhaṁ, sace sukkaṁ na muccati.",
  "tika-vin10t1:1031": "328.",
  "tika-vin10t1:1032": " Sañciccupakkamantassa , ākāse kampanenapi;",
  "tika-vin10t1:1033": "Hoti thullaccayaṁ tassa, yadi sukkaṁ na muccati.",
  "tika-vin10t1:1034": "329.",
  "tika-vin10t1:1035": " Vatthiṁ kīḷāya pūretvā, passāvetuṁ na vaṭṭati;",
  "tika-vin10t1:1036": "Nimittaṁ pana hatthena, kīḷāpentassa dukkaṭaṁ.",
  "tika-vin10t1:1037": "330.",
  "tika-vin10t1:1038": " Tissannaṁ pana itthīnaṁ, nimittaṁ rattacetasā;",
  "tika-vin10t1:1039": "Purato pacchato vāpi, olokentassa dukkaṭaṁ.",
  "tika-vin10t1:1040": "331.",
  "tika-vin10t1:1041": " Ekenekaṁ payogena, divasampi ca passato;",
  "tika-vin10t1:1042": "Nāpattiyā bhave aṅgaṁ, ummīlananimīlanaṁ.",
  "tika-vin10t1:1043": "332.",
  "tika-vin10t1:1044": " Amocanādhippāyassa, anupakkamatopi ca;",
  "tika-vin10t1:1045": "Supinantena muttasmiṁ, anāpatti pakāsitā.",
  "tika-vin10t1:1046": "Sukkavisaṭṭhikathā.",
  "tika-vin10t1:1047": "333.",
  "tika-vin10t1:1048": " Āmasanto manussitthiṁ, kāyasaṁsaggarāgato;",
  "tika-vin10t1:1049": "‘‘Manussitthī’’ti saññāya, hoti saṅghādisesiko.",
  "tika-vin10t1:1050": "334.",
  "tika-vin10t1:1051": " Lomenantamaso lomaṁ, phusantassāpi itthiyā;",
  "tika-vin10t1:1052": "Kāyasaṁsaggarāgena, hoti āpatti bhikkhuno.",
  "tika-vin10t1:1053": "335.",
  "tika-vin10t1:1054": " Itthiyā yadi samphuṭṭho, phassaṁ sevanacetano;",
  "tika-vin10t1:1055": "Vāyamitvādhivāseti, hoti saṅghādisesatā.",
  "tika-vin10t1:1056": "336.",
  "tika-vin10t1:1057": " Ekena pana hatthena, gahetvā dutiyena vā;",
  "tika-vin10t1:1058": "Tattha tattha phusantassa, ekāvāpatti dīpitā.",
  "tika-vin10t1:1059": "337.",
  "tika-vin10t1:1060": " Aggahetvā phusantassa, yāva pādañca sīsato;",
  "tika-vin10t1:1061": "Kāyā hatthamamocetvā, ekāva divasampi ca.",
  "tika-vin10t1:1062": "338.",
  "tika-vin10t1:1063": " Aṅgulīnaṁ tu pañcannaṁ, gahaṇe ekato pana;",
  "tika-vin10t1:1064": "Ekāyeva siyāpatti, na hi koṭṭhāsato siyā.",
  "tika-vin10t1:1065": "339.",
  "tika-vin10t1:1066": " Nānitthīnaṁ sace pañca, gaṇhātyaṅguliyo pana;",
  "tika-vin10t1:1067": "Ekato pañca saṅghādi-sesā hontissa bhikkhuno.",
  "tika-vin10t1:1068": "340.",
  "tika-vin10t1:1069": " Itthiyā vimatissāpi, paṇḍakādikasaññino;",
  "tika-vin10t1:1070": "Kāyena itthiyā kāya-sambaddhaṁ phusatopi vā.",
  "tika-vin10t1:1071": "341.",
  "tika-vin10t1:1072": " Paṇḍake yakkhipetīsu, tassa thullaccayaṁ siyā;",
  "tika-vin10t1:1073": "Dukkaṭaṁ kāyasaṁsagge, tiracchānagatitthiyā.",
  "tika-vin10t1:1074": "342.",
  "tika-vin10t1:1075": " Bhikkhuno paṭibaddhena, kāyena pana itthiyā;",
  "tika-vin10t1:1076": "Kāyena paṭibaddhañca, phusantassapi dukkaṭaṁ.",
  "tika-vin10t1:1077": "343.",
  "tika-vin10t1:1078": " Itthīnaṁ itthirūpañca, dārulohamayādikaṁ;",
  "tika-vin10t1:1079": "Tāsaṁ vatthamalaṅkāraṁ, āmasantassa dukkaṭaṁ.",
  "tika-vin10t1:1080": "344.",
  "tika-vin10t1:1081": " Tatthajātaphalaṁ khajjaṁ, muggādiṁ tatthajātakaṁ;",
  "tika-vin10t1:1082": "Dhaññāni pana sabbāni, āmasantassa dukkaṭaṁ.",
  "tika-vin10t1:1083": "345.",
  "tika-vin10t1:1084": " Sabbaṁ dhamanasaṅkhādiṁ, pañcaṅgaturiyampi ca;",
  "tika-vin10t1:1085": "Ratanāni ca sabbāni, āmasantassa dukkaṭaṁ.",
  "tika-vin10t1:1086": "346.",
  "tika-vin10t1:1087": " Sabbamāvudhabhaṇḍañca, jiyā ca dhanudaṇḍako;",
  "tika-vin10t1:1088": "Anāmāsamidaṁ sabbaṁ, jālañca saravāraṇaṁ.",
  "tika-vin10t1:1089": "347.",
  "tika-vin10t1:1090": " Suvaṇṇapaṭibimbādi, cetiyaṁ ārakūṭakaṁ;",
  "tika-vin10t1:1091": "Anāmāsanti niddiṭṭhaṁ, kurundaṭṭhakathāya hi.",
  "tika-vin10t1:1092": "348.",
  "tika-vin10t1:1093": " Sabbaṁ onahituṁ vāpi, onahāpetumeva vā;",
  "tika-vin10t1:1094": "Vādāpetuñca vādetuṁ, vāditaṁ na ca vaṭṭati.",
  "tika-vin10t1:1095": "349.",
  "tika-vin10t1:1096": " ‘‘Karissāmupahāra’’nti, vuttena pana bhikkhunā;",
  "tika-vin10t1:1097": "Pūjā buddhassa kātabbā, vattabbāti ca viññunā.",
  "tika-vin10t1:1098": "350.",
  "tika-vin10t1:1099": " Sayaṁ phusiyamānassa, itthiyā pana dhuttiyā;",
  "tika-vin10t1:1100": "Avāyamitvā kāyena, phassaṁ paṭivijānato.",
  "tika-vin10t1:1101": "351.",
  "tika-vin10t1:1102": " Anāpatti asañcicca, ajānantassa bhikkhuno;",
  "tika-vin10t1:1103": "Mokkhādhippāyino ceva, tathā ummattakādino.",
  "tika-vin10t1:1104": "352.",
  "tika-vin10t1:1105": " Paṭhamena samānāva, samuṭṭhānādayo pana;",
  "tika-vin10t1:1106": "Kāyasaṁsaggarāgassa, tathā sukkavisaṭṭhiyā.",
  "tika-vin10t1:1107": "Kāyasaṁsaggakathā.",
  "tika-vin10t1:1108": "353.",
  "tika-vin10t1:1109": " Duṭṭhullavācassādena, itthiyā itthisaññino;",
  "tika-vin10t1:1110": "Dvinnañca pana maggānaṁ, vaṇṇāvaṇṇavasena ca.",
  "tika-vin10t1:1111": "354.",
  "tika-vin10t1:1112": " Methunayācanādīhi , obhāsantassa bhikkhuno;",
  "tika-vin10t1:1113": "Viññuṁ antamaso hattha-muddāyapi garuṁ siyā.",
  "tika-vin10t1:1114": "355.",
  "tika-vin10t1:1115": " ‘‘Sikharaṇīsi , sambhinnā, ubhatobyañjanā’’ti ca;",
  "tika-vin10t1:1116": "Akkosavacanenāpi, garukaṁ tu suṇantiyā.",
  "tika-vin10t1:1117": "356.",
  "tika-vin10t1:1118": " Punappunobhāsantassa, ekavācāya vā bahū;",
  "tika-vin10t1:1119": "Gaṇanāya ca vācānaṁ, itthīnaṁ garukā siyuṁ.",
  "tika-vin10t1:1120": "357.",
  "tika-vin10t1:1121": " Sā ce nappaṭijānāti, tassa thullaccayaṁ siyā;",
  "tika-vin10t1:1122": "Ādissa bhaṇane cāpi, ubbhajāṇumadhakkhakaṁ.",
  "tika-vin10t1:1123": "358.",
  "tika-vin10t1:1124": " Ubbhakkhakamadhojāṇu-maṇḍalaṁ pana uddisaṁ;",
  "tika-vin10t1:1125": "Vaṇṇādibhaṇane kāya-paṭibaddhe ca dukkaṭaṁ.",
  "tika-vin10t1:1126": "359.",
  "tika-vin10t1:1127": " Thullaccayaṁ bhave tassa, paṇḍake yakkhipetisu;",
  "tika-vin10t1:1128": "Adhakkhakobbhajāṇumhi, dukkaṭaṁ paṇḍakādisu.",
  "tika-vin10t1:1129": "360.",
  "tika-vin10t1:1130": " Ubbhakkhakamadhojāṇu-maṇḍalepi ayaṁ nayo;",
  "tika-vin10t1:1131": "Sabbattha dukkaṭaṁ vuttaṁ, tiracchānagatitthiyā.",
  "tika-vin10t1:1132": "361.",
  "tika-vin10t1:1133": " Atthadhammapurekkhāraṁ, katvā obhāsatopi ca;",
  "tika-vin10t1:1134": "Vadatopi anāpatti, purakkhatvānusāsaniṁ.",
  "tika-vin10t1:1135": "362.",
  "tika-vin10t1:1136": " Tathā ummattakādīnaṁ, samuṭṭhānādayo nayā;",
  "tika-vin10t1:1137": "Adinnādānatulyāva, vedanettha dvidhā matā.",
  "tika-vin10t1:1138": "Duṭṭhullavācākathā.",
  "tika-vin10t1:1139": "363.",
  "tika-vin10t1:1140": " Vaṇṇaṁ panattano kāma-pāricariyāya bhāsato;",
  "tika-vin10t1:1141": "Tasmiṁyeva khaṇe sā ce, jānāti garukaṁ siyā.",
  "tika-vin10t1:1142": "364.",
  "tika-vin10t1:1143": " No ce jānāti sā yakkhi-petidevīsu paṇḍake;",
  "tika-vin10t1:1144": "Hoti thullaccayaṁ tassa, sese āpatti dukkaṭaṁ.",
  "tika-vin10t1:1145": "365.",
  "tika-vin10t1:1146": " Cīvarādīhi aññehi, vatthukāmehi attano;",
  "tika-vin10t1:1147": "Natthi doso bhaṇantassa, pāricariyāya vaṇṇanaṁ.",
  "tika-vin10t1:1148": "366.",
  "tika-vin10t1:1149": " Itthisaññā manussitthī, pāricariyāya rāgitā;",
  "tika-vin10t1:1150": "Obhāso tena rāgena, khaṇe tasmiṁ vijānanaṁ.",
  "tika-vin10t1:1151": "367.",
  "tika-vin10t1:1152": " Pañcaṅgāni imānettha, veditabbāni viññunā;",
  "tika-vin10t1:1153": "Samuṭṭhānādayopyassa, anantarasamā matā.",
  "tika-vin10t1:1154": "Attakāmapāricariyakathā.",
  "tika-vin10t1:1155": "368.",
  "tika-vin10t1:1156": " Paṭiggaṇhāti sandesaṁ, purisassitthiyāpi vā;",
  "tika-vin10t1:1157": "Vīmaṁsati garu hoti, paccāharati ce pana.",
  "tika-vin10t1:1158": "369.",
  "tika-vin10t1:1159": " ‘‘Yassā hi santikaṁ gantvā, ārocehī’’ti pesito;",
  "tika-vin10t1:1160": "Tamadisvā tadaññassa, avassārocakassa so.",
  "tika-vin10t1:1161": "370.",
  "tika-vin10t1:1162": " ‘‘Ārocehī’’ti vatvā taṁ, paccāharati ce pana;",
  "tika-vin10t1:1163": "Bhikkhu saṅghādisesamhā, sañcarittā na muccati.",
  "tika-vin10t1:1164": "371.",
  "tika-vin10t1:1165": " ‘‘Mātarā rakkhitaṁ itthiṁ, gaccha brūhī’’ti pesito;",
  "tika-vin10t1:1166": "Piturakkhitamaññaṁ vā, visaṅketova bhāsato.",
  "tika-vin10t1:1167": "372.",
  "tika-vin10t1:1168": " Paṭiggaṇhanatādīhi, tīhi aṅgehi saṁyute;",
  "tika-vin10t1:1169": "Sañcaritte samāpanne, garukāpattimādise.",
  "tika-vin10t1:1170": "373.",
  "tika-vin10t1:1171": " Dvīhi thullaccayaṁ vuttaṁ, paṇḍakādīsu tīhipi;",
  "tika-vin10t1:1172": "Ekeneva ca sabbattha, hoti āpatti dukkaṭaṁ.",
  "tika-vin10t1:1173": "374.",
  "tika-vin10t1:1174": " Cetiyassa ca saṅghassa, gilānassa ca bhikkhuno;",
  "tika-vin10t1:1175": "Gacchato pana kiccena, anāpatti pakāsitā.",
  "tika-vin10t1:1176": "375.",
  "tika-vin10t1:1177": " Manussattaṁ tathā tassā, nanālaṁvacanīyatā;",
  "tika-vin10t1:1178": "Paṭiggaṇhanatādīnaṁ, vasā pañcaṅgikaṁ mataṁ.",
  "tika-vin10t1:1179": "376.",
  "tika-vin10t1:1180": " Idañhi chasamuṭṭhānaṁ, acittakamudīritaṁ;",
  "tika-vin10t1:1181": "Alaṁvacanīyattaṁ vā, paṇṇattiṁ vā ajānato.",
  "tika-vin10t1:1182": "377.",
  "tika-vin10t1:1183": " Gahetvā sāsanaṁ kāya-vikārenūpagamma taṁ;",
  "tika-vin10t1:1184": "Vīmaṁsitvā harantassa, garukaṁ kāyato siyā.",
  "tika-vin10t1:1185": "378.",
  "tika-vin10t1:1186": " Sutvā yathānisinnova, vacanaṁ itthiyā puna;",
  "tika-vin10t1:1187": "Taṁ tatthevāgatasseva, ārocentassa vācato.",
  "tika-vin10t1:1188": "379.",
  "tika-vin10t1:1189": " Ajānantassa paṇṇattiṁ, kāyavācāhi taṁ vidhiṁ;",
  "tika-vin10t1:1190": "Karoto harato vāpi, garukaṁ kāyavācato.",
  "tika-vin10t1:1191": "380.",
  "tika-vin10t1:1192": " Jānitvāpi karontassa, garukāpattiyo tathā;",
  "tika-vin10t1:1193": "Sacittakehi tīheva, samuṭṭhānehi jāyare.",
  "tika-vin10t1:1194": "Sañcarittakathā.",
  "tika-vin10t1:1195": "381.",
  "tika-vin10t1:1196": " Sayaṁyācitakeheva, kuṭikaṁ appamāṇikaṁ;",
  "tika-vin10t1:1197": "Attuddesaṁ karontassa, tathādesitavatthukaṁ.",
  "tika-vin10t1:1198": "382.",
  "tika-vin10t1:1199": " Honti saṅghādisesā dve, sārambhādīsu dukkaṭaṁ;",
  "tika-vin10t1:1200": "Sace ekavipannā sā, garukaṁ ekakaṁ siyā.",
  "tika-vin10t1:1201": "383.",
  "tika-vin10t1:1202": " Purisaṁ yācituṁ kamma-sahāyatthāya vaṭṭati;",
  "tika-vin10t1:1203": "Mūlacchejjavaseneva, yācamānassa dukkaṭaṁ.",
  "tika-vin10t1:1204": "384.",
  "tika-vin10t1:1205": " Avajjaṁ hatthakammampi, yācituṁ pana vaṭṭati;",
  "tika-vin10t1:1206": "Hatthakammampi nāmetaṁ, kiñci vatthu na hoti hi.",
  "tika-vin10t1:1207": "385.",
  "tika-vin10t1:1208": " Goṇamāyācamānassa, ṭhapetvā ñātakādike;",
  "tika-vin10t1:1209": "Dukkaṭaṁ tassa niddiṭṭhaṁ, mūlacchejjena tesupi.",
  "tika-vin10t1:1210": "386.",
  "tika-vin10t1:1211": " ‘‘Goṇaṁ demā’’ti vuttepi, gahetuṁ na ca vaṭṭati;",
  "tika-vin10t1:1212": "Sakaṭaṁ dārubhaṇḍattā, gahetuṁ pana vaṭṭati.",
  "tika-vin10t1:1213": "387.",
  "tika-vin10t1:1214": " Vāsipharasukuddāla-kuṭhārādīsvayaṁ nayo;",
  "tika-vin10t1:1215": "Anajjhāvutthakaṁ sabbaṁ, harāpetumpi vaṭṭati.",
  "tika-vin10t1:1216": "388.",
  "tika-vin10t1:1217": " Valliādimhi sabbasmiṁ, garubhaṇḍappahonake;",
  "tika-vin10t1:1218": "Paresaṁ santakeyeva, hoti āpatti dukkaṭaṁ.",
  "tika-vin10t1:1219": "389.",
  "tika-vin10t1:1220": " Paccayesu hi tīsveva, viññatti na ca vaṭṭati;",
  "tika-vin10t1:1221": "Tatiye parikathobhāsa-nimittāni ca labbhare.",
  "tika-vin10t1:1222": "390.",
  "tika-vin10t1:1223": " ‘‘Adesite ca vatthusmiṁ, pamāṇenādhikaṁ kuṭiṁ;",
  "tika-vin10t1:1224": "Karissāmī’’ti cintetvā, araññaṁ gacchatopi ca.",
  "tika-vin10t1:1225": "391.",
  "tika-vin10t1:1226": " Pharasuṁ vāpi vāsiṁ vā, nisentassāpi dukkaṭaṁ;",
  "tika-vin10t1:1227": "Chindato dukkaṭaṁ rukkhaṁ, tassa pācittiyā saha.",
  "tika-vin10t1:1228": "392.",
  "tika-vin10t1:1229": " Evaṁ pubbapayogasmiṁ, kuṭikārakabhikkhuno;",
  "tika-vin10t1:1230": "Yathāpayogamāpattiṁ, vinayaññū viniddise.",
  "tika-vin10t1:1231": "393.",
  "tika-vin10t1:1232": " Yā pana dvīhi piṇḍehi, niṭṭhānaṁ tu gamissati;",
  "tika-vin10t1:1233": "Hoti thullaccayaṁ tesu, paṭhame dutiye garu.",
  "tika-vin10t1:1234": "394.",
  "tika-vin10t1:1235": " Anāpatti sacaññassa, deti vippakataṁ kuṭiṁ;",
  "tika-vin10t1:1236": "Tathā bhūmiṁ samaṁ katvā, bhindatopi ca taṁ kuṭiṁ.",
  "tika-vin10t1:1237": "395.",
  "tika-vin10t1:1238": " Guhaṁ leṇaṁ karontassa, tiṇapaṇṇacchadampi vā;",
  "tika-vin10t1:1239": "Vāsāgāraṁ ṭhapetvāna, aññassatthāya vā tathā.",
  "tika-vin10t1:1240": "396.",
  "tika-vin10t1:1241": " Desāpetvāva bhikkhūhi, vatthuṁ pana ca bhikkhuno;",
  "tika-vin10t1:1242": "Kriyatova samuṭṭhāti, karoto appamāṇikaṁ.",
  "tika-vin10t1:1243": "397.",
  "tika-vin10t1:1244": " Adesetvā karontassa, taṁ kriyākriyato siyā;",
  "tika-vin10t1:1245": "Samuṭṭhānādayo sesā, sañcarittasamā matā.",
  "tika-vin10t1:1246": "Kuṭikārasikkhāpadakathā.",
  "tika-vin10t1:1247": "398.",
  "tika-vin10t1:1248": " Adesetvā sace vatthuṁ, yo kareyya mahallakaṁ;",
  "tika-vin10t1:1249": "Vihāraṁ attavāsatthaṁ, garukaṁ tassa niddise.",
  "tika-vin10t1:1250": "399.",
  "tika-vin10t1:1251": " Pamāṇātikkamenāpi , doso natthi mahallake;",
  "tika-vin10t1:1252": "Tasmā kriyasamuṭṭhānā-bhāvaṁ samupalakkhaye.",
  "tika-vin10t1:1253": "400.",
  "tika-vin10t1:1254": " Pamāṇaniyamābhāvā, ekasaṅghādisesatā;",
  "tika-vin10t1:1255": "Samuṭṭhānādikaṁ sesaṁ, anantarasamaṁ mataṁ.",
  "tika-vin10t1:1256": "Mahallakakathā.",
  "tika-vin10t1:1257": "401.",
  "tika-vin10t1:1258": " Pārājikāni vuttāni, catuvīsati satthunā;",
  "tika-vin10t1:1259": "Bhikkhuno anurūpāni, tesu ekūnavīsati.",
  "tika-vin10t1:1260": "402.",
  "tika-vin10t1:1261": " Amūlakena codeti, hutvā cāvanacetano;",
  "tika-vin10t1:1262": "Suddhaṁ vā yadi vāsuddhaṁ, tesu aññatarena yo.",
  "tika-vin10t1:1263": "403.",
  "tika-vin10t1:1264": " Garukaṁ tassa āpattiṁ, katokāsamhi niddise;",
  "tika-vin10t1:1265": "Tatheva akatokāse, dukkaṭāpattiyā saha.",
  "tika-vin10t1:1266": "404.",
  "tika-vin10t1:1267": " ‘‘Koṇṭhosi ca nigaṇṭhosi;",
  "tika-vin10t1:1268": "Sāmaṇerosi tāpaso;",
  "tika-vin10t1:1269": "Gahaṭṭhosi tathā jeṭṭha-;",
  "tika-vin10t1:1270": "Bbatikosi upāsako.",
  "tika-vin10t1:1271": "405.",
  "tika-vin10t1:1272": " Dussīlo pāpadhammosi, antopūti avassuto’’;",
  "tika-vin10t1:1273": "Iccevampi vadantassa, garukaṁ tassa niddise.",
  "tika-vin10t1:1274": "406.",
  "tika-vin10t1:1275": " Sammukhā hatthamuddāya, codentassapi taṅkhaṇe;",
  "tika-vin10t1:1276": "Taṁ ce paro vijānāti, hoti āpatti bhikkhuno.",
  "tika-vin10t1:1277": "407.",
  "tika-vin10t1:1278": " Garukaṁ sammukhe ṭhatvā, codāpentassa kenaci;",
  "tika-vin10t1:1279": "Tassa vācāya vācāya, codāpentassa niddise.",
  "tika-vin10t1:1280": "408.",
  "tika-vin10t1:1281": " Atha sopi ‘‘mayā diṭṭhaṁ, sutaṁ vā’’ti ca bhāsati;",
  "tika-vin10t1:1282": "Tesaṁ dvinnampi saṅghādi-seso hoti na saṁsayo.",
  "tika-vin10t1:1283": "409.",
  "tika-vin10t1:1284": " Dūtaṁ vā pana pesetvā, paṇṇaṁ vā pana sāsanaṁ;",
  "tika-vin10t1:1285": "Codāpentassa āpatti, na hotīti pakāsitā.",
  "tika-vin10t1:1286": "410.",
  "tika-vin10t1:1287": " Tathā saṅghādisesehi, vutte cāvanasaññino;",
  "tika-vin10t1:1288": "Hoti pācittiyāpatti, sesāpattīhi dukkaṭaṁ.",
  "tika-vin10t1:1289": "411.",
  "tika-vin10t1:1290": " Akkosanādhippāyassa, akatokāsamattanā;",
  "tika-vin10t1:1291": "Saha pācittiyenassa, vadantassa ca dukkaṭaṁ.",
  "tika-vin10t1:1292": "412.",
  "tika-vin10t1:1293": " Asammukhā vadantassa, āpattīhipi sattahi;",
  "tika-vin10t1:1294": "Tathā kammaṁ karontassa, hoti āpatti dukkaṭaṁ.",
  "tika-vin10t1:1295": "413.",
  "tika-vin10t1:1296": " Na dosummattakādīnaṁ, hoti pañcaṅgasaṁyutaṁ;",
  "tika-vin10t1:1297": "Upasampannatā tasmiṁ, puggale suddhasaññitā.",
  "tika-vin10t1:1298": "414.",
  "tika-vin10t1:1299": " Pārājikena codeti, yena tassa amūlatā;",
  "tika-vin10t1:1300": "Sammukhā codanā ceva, tassa cāvanasaññino.",
  "tika-vin10t1:1301": "415.",
  "tika-vin10t1:1302": " Taṅkhaṇe jānanañceva, pañcaṅgāni bhavanti hi;",
  "tika-vin10t1:1303": "Idaṁ tu tisamuṭṭhānaṁ, sacittaṁ dukkhavedanaṁ.",
  "tika-vin10t1:1304": "Duṭṭhadosakathā.",
  "tika-vin10t1:1305": "416.",
  "tika-vin10t1:1306": " Lesamattamupādāya, bhikkhumantimavatthunā;",
  "tika-vin10t1:1307": "Codeyya garukāpatti, sace cāvanacetano.",
  "tika-vin10t1:1308": "417.",
  "tika-vin10t1:1309": " Codeti vā tathāsaññī, codāpeti parena vā;",
  "tika-vin10t1:1310": "Anāpatti siyā seso, anantarasamo mato.",
  "tika-vin10t1:1311": "Dutiyaduṭṭhadosakathā.",
  "tika-vin10t1:1312": "418.",
  "tika-vin10t1:1313": " Samaggassa ca saṅghassa, bhedatthaṁ vāyameyya yo;",
  "tika-vin10t1:1314": "Bhedahetuṁ gahetvā vā, tiṭṭheyya paridīpayaṁ.",
  "tika-vin10t1:1315": "419.",
  "tika-vin10t1:1316": " So hi bhikkhūhi vattabbo, ‘‘bhedatthaṁ mā parakkama’’;",
  "tika-vin10t1:1317": "Iti ‘‘saṅghassa mā tiṭṭha, gahetvā bhedakāraṇaṁ’’.",
  "tika-vin10t1:1318": "420.",
  "tika-vin10t1:1319": " Vuccamāno hi teheva, nissajjeyya na ceva yaṁ;",
  "tika-vin10t1:1320": "Samanubhāsitabbo taṁ, accajaṁ garukaṁ phuse.",
  "tika-vin10t1:1321": "421.",
  "tika-vin10t1:1322": " Parakkamantaṁ saṅghassa, bhikkhuṁ bhedāya bhikkhuno;",
  "tika-vin10t1:1323": "Disvā sutvā hi ñatvā vā, avadantassa dukkaṭaṁ.",
  "tika-vin10t1:1324": "422.",
  "tika-vin10t1:1325": " Gantvā ca pana vattabbo, addhayojanatādikaṁ;",
  "tika-vin10t1:1326": "Dūrampi pana gantabbaṁ, sace sakkoti tāvade.",
  "tika-vin10t1:1327": "423.",
  "tika-vin10t1:1328": " Tikkhattuṁ pana vuttassa, apariccajatopi taṁ;",
  "tika-vin10t1:1329": "Dūtaṁ vā pana paṇṇaṁ vā, pesatopi ca dukkaṭaṁ.",
  "tika-vin10t1:1330": "424.",
  "tika-vin10t1:1331": " Ñattiyā pariyosāne, dukkaṭaṁ paridīpitaṁ;",
  "tika-vin10t1:1332": "Kammavācāhi ca dvīhi, hoti thullaccayaṁ dvayaṁ.",
  "tika-vin10t1:1333": "425.",
  "tika-vin10t1:1334": " Yya-kāre pana sampatte, garukeyeva tiṭṭhati;",
  "tika-vin10t1:1335": "Passambhanti hi tissopi, bhikkhuno dukkaṭādayo.",
  "tika-vin10t1:1336": "426.",
  "tika-vin10t1:1337": " Akate pana kammasmiṁ, apariccajatopi ca;",
  "tika-vin10t1:1338": "Tassa saṅghādisesena, anāpatti pakāsitā.",
  "tika-vin10t1:1339": "427.",
  "tika-vin10t1:1340": " Ñattito pana pubbe vā, pacchā vā taṅkhaṇepi vā;",
  "tika-vin10t1:1341": "Asampatte yya-kārasmiṁ, paṭinissajjatopi ca.",
  "tika-vin10t1:1342": "428.",
  "tika-vin10t1:1343": " Paṭinissajjato vāpi, taṁ vā samanubhāsato;",
  "tika-vin10t1:1344": "Tathevummattakādīnaṁ, anāpatti pakāsitā.",
  "tika-vin10t1:1345": "429.",
  "tika-vin10t1:1346": " Yañhi bhikkhumanuddissa, macchamaṁsaṁ kataṁ bhave;",
  "tika-vin10t1:1347": "Yasmiñca nibbematiko, taṁ sabbaṁ tassa vaṭṭati.",
  "tika-vin10t1:1348": "430.",
  "tika-vin10t1:1349": " Samuddissa kataṁ ñatvā, bhuñjantasseva dukkaṭaṁ;",
  "tika-vin10t1:1350": "Tathā akappiyaṁ maṁsaṁ, ajānitvāpi khādato.",
  "tika-vin10t1:1351": "431.",
  "tika-vin10t1:1352": " Hatthussacchamanussānaṁ , ahikukkuradīpinaṁ;",
  "tika-vin10t1:1353": "Sīhabyagghataracchānaṁ, maṁsaṁ hoti akappiyaṁ.",
  "tika-vin10t1:1354": "432.",
  "tika-vin10t1:1355": " Thullaccayaṁ manussānaṁ, maṁse sesesu dukkaṭaṁ;",
  "tika-vin10t1:1356": "Sacittakaṁ samuddissa-kataṁ sesamacittakaṁ.",
  "tika-vin10t1:1357": "433.",
  "tika-vin10t1:1358": " Pucchitvāyeva maṁsānaṁ, bhikkhūnaṁ gahaṇaṁ pana;",
  "tika-vin10t1:1359": "Etaṁ vattanti vattaṭṭhā, vadanti vinayaññuno.",
  "tika-vin10t1:1360": "434.",
  "tika-vin10t1:1361": " Idamekasamuṭṭhānaṁ, vuttaṁ samanubhāsanaṁ;",
  "tika-vin10t1:1362": "Kāyakammaṁ vacīkammaṁ, akriyaṁ dukkhavedanaṁ.",
  "tika-vin10t1:1363": "Saṅghabhedakathā.",
  "tika-vin10t1:1364": "435.",
  "tika-vin10t1:1365": " Dutiye saṅghabhedasmiṁ, vattabbaṁ natthi kiñcipi;",
  "tika-vin10t1:1366": "Samuṭṭhānādayopissa, paṭhamena samā matā.",
  "tika-vin10t1:1367": "Dutiyasaṅghabhedakathā.",
  "tika-vin10t1:1368": "436.",
  "tika-vin10t1:1369": " Uddesapariyāpanne, bhikkhu dubbacajātiko;",
  "tika-vin10t1:1370": "Avacanīyamattānaṁ, karoti garukaṁ siyā.",
  "tika-vin10t1:1371": "437.",
  "tika-vin10t1:1372": " Dubbacepi panetasmiṁ, saṅghabhedakavaṇṇane;",
  "tika-vin10t1:1373": "Sabbo vuttanayeneva, veditabbo vinicchayo.",
  "tika-vin10t1:1374": "Dubbacakathā.",
  "tika-vin10t1:1375": "438.",
  "tika-vin10t1:1376": " Yo chandagāmitādīhi, pāpento kuladūsako.",
  "tika-vin10t1:1377": "Kamme kariyamāne taṁ, accajaṁ garukaṁ phuse.",
  "tika-vin10t1:1378": "439.",
  "tika-vin10t1:1379": " Cuṇṇaṁ paṇṇaṁ phalaṁ pupphaṁ, veḷuṁ kaṭṭhañca mattikaṁ;",
  "tika-vin10t1:1380": "Kulasaṅgahaṇatthāya, attano vā parassa vā.",
  "tika-vin10t1:1381": "440.",
  "tika-vin10t1:1382": " Santakaṁ dadato hoti, kuladūsanadukkaṭaṁ;",
  "tika-vin10t1:1383": "Bhaṇḍagghena ca kātabbo, theyyā saṅghaññasantake.",
  "tika-vin10t1:1384": "441.",
  "tika-vin10t1:1385": " Saṅghikaṁ garubhaṇḍaṁ vā, senāsananiyāmitaṁ;",
  "tika-vin10t1:1386": "Yopissaravatāyeva, dento thullaccayaṁ phuse.",
  "tika-vin10t1:1387": "442.",
  "tika-vin10t1:1388": " Haritvā vā harāpetvā, pakkositvāgatassa vā;",
  "tika-vin10t1:1389": "Kulasaṅgahaṇatthāya, pupphaṁ dentassa dukkaṭaṁ.",
  "tika-vin10t1:1390": "443.",
  "tika-vin10t1:1391": " Haritvā vā harāpetvā, pitūnaṁ pana vaṭṭati;",
  "tika-vin10t1:1392": "Dātuṁ pupphaṁ panaññassa, āgatasseva ñātino.",
  "tika-vin10t1:1393": "444.",
  "tika-vin10t1:1394": " Tañca kho vatthupūjatthaṁ, dātabbaṁ na panaññathā;",
  "tika-vin10t1:1395": "Sivādipūjanatthaṁ vā, maṇḍanatthaṁ na vaṭṭati.",
  "tika-vin10t1:1396": "445.",
  "tika-vin10t1:1397": " Phalādīsupi sesesu, bhikkhunā vinayaññunā;",
  "tika-vin10t1:1398": "Pupphe vuttanayeneva, veditabbo vinicchayo.",
  "tika-vin10t1:1399": "446.",
  "tika-vin10t1:1400": " Pupphādibhājane koci, āgacchati sace pana;",
  "tika-vin10t1:1401": "Sammatenassa dātabbaṁ, ñāpetvā itarena tu.",
  "tika-vin10t1:1402": "447.",
  "tika-vin10t1:1403": " Upaḍḍhabhāgaṁ dātabbaṁ, iti vuttaṁ kurundiyaṁ;",
  "tika-vin10t1:1404": "‘‘Thokaṁ thoka’’nti niddiṭṭhaṁ, mahāpaccariyaṁ pana.",
  "tika-vin10t1:1405": "448.",
  "tika-vin10t1:1406": " Gilānānaṁ manussānaṁ, dātabbaṁ tu sakaṁ phalaṁ;",
  "tika-vin10t1:1407": "Paribbayavihīnassa, sampattissariyassapi.",
  "tika-vin10t1:1408": "449.",
  "tika-vin10t1:1409": " Saṅghārāme yathā yatra, saṅghena katikā katā;",
  "tika-vin10t1:1410": "Phalarukkhaparicchedaṁ, katvā tatrāgatassapi.",
  "tika-vin10t1:1411": "450.",
  "tika-vin10t1:1412": " Phalaṁ yathāparicchedaṁ, dadato pana vaṭṭati;",
  "tika-vin10t1:1413": "‘‘Dassetabbāpi vā rukkhā’’, ‘‘ito gaṇha phala’’nti ca.",
  "tika-vin10t1:1414": "451.",
  "tika-vin10t1:1415": " Sayaṁ khaṇitvā pathaviṁ, mālāgacchādiropane;",
  "tika-vin10t1:1416": "Hoti pācittiyenassa, dukkaṭaṁ kuladūsane.",
  "tika-vin10t1:1417": "452.",
  "tika-vin10t1:1418": " Akappiyena vākyena, tathā ropāpanepi ca;",
  "tika-vin10t1:1419": "Sabbattha dukkaṭaṁ vuttaṁ, bhikkhuno kuladūsane.",
  "tika-vin10t1:1420": "453.",
  "tika-vin10t1:1421": " Ropane dukkaṭaṁyeva, hoti kappiyabhūmiyaṁ;",
  "tika-vin10t1:1422": "Tathā ropāpane vuttaṁ, ubhayattha ca bhikkhuno.",
  "tika-vin10t1:1423": "454.",
  "tika-vin10t1:1424": " Sakiṁ āṇattiyā tassa, bahūnaṁ ropane pana;",
  "tika-vin10t1:1425": "Sadukkaṭā tu pācitti, suddhaṁ vā dukkaṭaṁ siyā.",
  "tika-vin10t1:1426": "455.",
  "tika-vin10t1:1427": " Kappiyeneva vākyena, ubhayattha ca bhūmiyā;",
  "tika-vin10t1:1428": "Ropane paribhogatthaṁ, na doso koci vijjati.",
  "tika-vin10t1:1429": "456.",
  "tika-vin10t1:1430": " Kappiyabhūmi ce hoti, sayaṁ ropetumeva ca;",
  "tika-vin10t1:1431": "Vaṭṭatīti ca niddiṭṭhaṁ, mahāpaccariyaṁ pana.",
  "tika-vin10t1:1432": "457.",
  "tika-vin10t1:1433": " Ārāmādīnamatthāya, sayaṁ saṁropitassa vā;",
  "tika-vin10t1:1434": "Vaṭṭateva ca bhikkhūnaṁ, taṁ phalaṁ paribhuñjituṁ.",
  "tika-vin10t1:1435": "458.",
  "tika-vin10t1:1436": " Siñcane pana sabbattha, sayaṁ siñcāpanepi ca;",
  "tika-vin10t1:1437": "Akappiyodakeneva, hoti pācitti bhikkhuno.",
  "tika-vin10t1:1438": "459.",
  "tika-vin10t1:1439": " Kulasaṅgahaṇatthañca, paribhogatthameva vā;",
  "tika-vin10t1:1440": "Saddhiṁ pācittiyenassa, siñcato hoti dukkaṭaṁ.",
  "tika-vin10t1:1441": "460.",
  "tika-vin10t1:1442": " Tesaṁyeva panatthāya, dvinnaṁ kappiyavārinā;",
  "tika-vin10t1:1443": "Siñcane dukkaṭaṁ vuttaṁ, tathā siñcāpanepi ca.",
  "tika-vin10t1:1444": "461.",
  "tika-vin10t1:1445": " Kulasaṅgahaṇatthāya, pupphānaṁ ocināpane;",
  "tika-vin10t1:1446": "Sayamocinane cāpi, sapācittiyadukkaṭaṁ.",
  "tika-vin10t1:1447": "462.",
  "tika-vin10t1:1448": " Pupphānaṁ gaṇanāyassa, pupphamocinato pana;",
  "tika-vin10t1:1449": "Hoti pācittiyāpatti, kulatthaṁ ce sadukkaṭā.",
  "tika-vin10t1:1450": "463.",
  "tika-vin10t1:1451": " Ganthimaṁ gopphimaṁ nāma, vedhimaṁ veṭhimampi ca;",
  "tika-vin10t1:1452": "Pūrimaṁ vāyimaṁ ceti, chabbidho pupphasaṅgaho.",
  "tika-vin10t1:1453": "464.",
  "tika-vin10t1:1454": " Tattha daṇḍena daṇḍaṁ vā, vaṇṭenapi ca vaṇṭakaṁ;",
  "tika-vin10t1:1455": "Ganthitvā karaṇaṁ sabbaṁ, ‘‘ganthima’’nti pavuccati.",
  "tika-vin10t1:1456": "465.",
  "tika-vin10t1:1457": "Gopphimaṁ nāma gopphetvā, suttādīhi karīyati;",
  "tika-vin10t1:1458": "Ekatovaṇṭikā mālā, ubhatovaṇṭikā ca taṁ.",
  "tika-vin10t1:1459": "466.",
  "tika-vin10t1:1460": "Vedhimaṁ nāma vijjhitvā, bundesu makulādikaṁ;",
  "tika-vin10t1:1461": "Āvutā sūciādīhi, mālāvikati vuccati.",
  "tika-vin10t1:1462": "467.",
  "tika-vin10t1:1463": "Veṭhimaṁ nāma veṭhetvā, kataṁ mālāguṇehi vā;",
  "tika-vin10t1:1464": "Vākādīhi ca baddhaṁ vā, ‘‘veṭhima’’nti pavuccati.",
  "tika-vin10t1:1465": "468.",
  "tika-vin10t1:1466": "Pūrimaṁ pana daṭṭhabbaṁ, pupphamālāhi pūraṇe;",
  "tika-vin10t1:1467": "Bodhiṁ pupphapaṭādīnaṁ, parikkhepesu labbhati.",
  "tika-vin10t1:1468": "469.",
  "tika-vin10t1:1469": "Vāyimaṁ nāma daṭṭhabbaṁ, puppharūpapaṭādisu;",
  "tika-vin10t1:1470": "Pupphamālāguṇeheva, vāyitvā karaṇe pana.",
  "tika-vin10t1:1471": "470.",
  "tika-vin10t1:1472": " Sabbametaṁ sayaṁ kātuṁ, kārāpetuṁ parehi vā;",
  "tika-vin10t1:1473": "Bhikkhūnaṁ bhikkhunīnañca, buddhassapi na vaṭṭati.",
  "tika-vin10t1:1474": "471.",
  "tika-vin10t1:1475": " Tathā kalambakaṁ kātuṁ, aḍḍhacandakameva vā;",
  "tika-vin10t1:1476": "Aññehi pūritaṁ puppha-paṭaṁ vā vāyitumpi ca.",
  "tika-vin10t1:1477": "472.",
  "tika-vin10t1:1478": " Piṭṭhakācamayaṁ dāmaṁ, geṇḍupupphamayampi ca;",
  "tika-vin10t1:1479": "Kharapattamayaṁ mālaṁ, sabbaṁ kātuṁ na vaṭṭati.",
  "tika-vin10t1:1480": "473.",
  "tika-vin10t1:1481": " Kaṇikārādipupphāni, vitāne baddhakaṇṭake;",
  "tika-vin10t1:1482": "Hīrādīhi paṭākatthaṁ, vijjhantassapi dukkaṭaṁ.",
  "tika-vin10t1:1483": "474.",
  "tika-vin10t1:1484": " Kaṇṭakādīhi bhikkhussa, ekapupphampi vijjhituṁ;",
  "tika-vin10t1:1485": "Pupphesuyeva vā pupphaṁ, pavesetuṁ na vaṭṭati.",
  "tika-vin10t1:1486": "475.",
  "tika-vin10t1:1487": " Asokapiṇḍiādīnaṁ, antare dhammarajjuyā;",
  "tika-vin10t1:1488": "Pavesentassa pupphāni, na doso koci vijjati.",
  "tika-vin10t1:1489": "476.",
  "tika-vin10t1:1490": " Ṭhapitesu pavesetvā, kadalicchattabhittisu;",
  "tika-vin10t1:1491": "Kaṇṭakesupi pupphāni, vijjhantassapi dukkaṭaṁ.",
  "tika-vin10t1:1492": "477.",
  "tika-vin10t1:1493": " Kappiyaṁ pana vattabbaṁ, vacanaṁ vatthupūjane;",
  "tika-vin10t1:1494": "Nimittobhāsapariyā, vaṭṭantīti pakāsitā.",
  "tika-vin10t1:1495": "478.",
  "tika-vin10t1:1496": " Na kevalamakattabbaṁ, kuladūsanameva ca;",
  "tika-vin10t1:1497": "Atha kho vejjakammādi, na kattabbaṁ kudācanaṁ.",
  "tika-vin10t1:1498": "479.",
  "tika-vin10t1:1499": " Kātabbaṁ pana bhesajjaṁ, pañcannaṁ sahadhamminaṁ;",
  "tika-vin10t1:1500": "Katvāpyakataviññattiṁ, kā kathā attano dhane.",
  "tika-vin10t1:1501": "480.",
  "tika-vin10t1:1502": " Tathā mātāpitūnampi, tadupaṭṭhākajantuno;",
  "tika-vin10t1:1503": "Bhaṇḍukassattano ceva, veyyāvaccakarassapi.",
  "tika-vin10t1:1504": "481.",
  "tika-vin10t1:1505": " Jeṭṭhabhātā kaniṭṭho ca, tathā bhaginiyo duve;",
  "tika-vin10t1:1506": "Cūḷamātā cūḷapitā, mahāmātā mahāpitā.",
  "tika-vin10t1:1507": "482.",
  "tika-vin10t1:1508": " Pitucchā mātulo cāti, dasime ñātayo matā;",
  "tika-vin10t1:1509": "Imesampi dasannañca, kātuṁ vaṭṭati bhikkhuno.",
  "tika-vin10t1:1510": "483.",
  "tika-vin10t1:1511": " Sace bhesajjametesaṁ, nappahoti na hoti vā;",
  "tika-vin10t1:1512": "Yācantipi ca taṁ bhikkhuṁ, dātabbaṁ tāvakālikaṁ.",
  "tika-vin10t1:1513": "484.",
  "tika-vin10t1:1514": " Sace te na ca yācanti, dātabbaṁ tāvakālikaṁ;",
  "tika-vin10t1:1515": "Ābhogaṁ pana katvā vā, ‘‘dassanti puna me ime’’.",
  "tika-vin10t1:1516": "485.",
  "tika-vin10t1:1517": " Etesaṁ tu kulā yāva, sattamā kuladūsanaṁ;",
  "tika-vin10t1:1518": "Bhesajjakaraṇāpatti, viññatti vā na rūhati.",
  "tika-vin10t1:1519": "486.",
  "tika-vin10t1:1520": " Bhātujāyāpi vā hoti, sace bhaginisāmiko;",
  "tika-vin10t1:1521": "Sace te ñātakā honti, kātuṁ tesampi vaṭṭati.",
  "tika-vin10t1:1522": "487.",
  "tika-vin10t1:1523": " Aññātakā sace honti, bhātuno anujāya vā;",
  "tika-vin10t1:1524": "‘‘Tumhākaṁ jagganaṭṭhāne, dethā’’ti ca vade budho.",
  "tika-vin10t1:1525": "488.",
  "tika-vin10t1:1526": " Atha tesampi puttānaṁ, katvā dātabbameva vā;",
  "tika-vin10t1:1527": "‘‘Mātāpitūnaṁ tumhākaṁ, dethā’’ti vinayaññunā.",
  "tika-vin10t1:1528": "489.",
  "tika-vin10t1:1529": " Aññopi yo koci panissaro vā;",
  "tika-vin10t1:1530": "Coropi vā yuddhaparājito vā;",
  "tika-vin10t1:1531": "Āgantuko khīṇaparibbayo vā;",
  "tika-vin10t1:1532": "Akallako ñātijanujjhito vā.",
  "tika-vin10t1:1533": "490.",
  "tika-vin10t1:1534": " Etesaṁ pana sabbesaṁ, apaccāsīsatā satā;",
  "tika-vin10t1:1535": "Kātabbo paṭisanthāro, bhikkhunā sādhunādhunā.",
  "tika-vin10t1:1536": "491.",
  "tika-vin10t1:1537": " Parittodakasuttāni, vutte dethāti kenaci;",
  "tika-vin10t1:1538": "Jalaṁ hatthena cāletvā, madditvā pana suttakaṁ.",
  "tika-vin10t1:1539": "492.",
  "tika-vin10t1:1540": " Dātabbaṁ bhikkhunā katvā, tesameva ca santakaṁ;",
  "tika-vin10t1:1541": "Attano udakaṁ tesaṁ, suttaṁ vā deti dukkaṭaṁ.",
  "tika-vin10t1:1542": "493.",
  "tika-vin10t1:1543": " Anāmaṭṭhopi dātabbo, piṇḍapāto vijānatā;",
  "tika-vin10t1:1544": "Dvinnaṁ mātāpitūnampi, tadupaṭṭhāyakassa ca.",
  "tika-vin10t1:1545": "494.",
  "tika-vin10t1:1546": " Issarassāpi dātabbo, coradāmarikassa ca;",
  "tika-vin10t1:1547": "Bhaṇḍukassattano ceva, veyyāvaccakarassapi.",
  "tika-vin10t1:1548": "495.",
  "tika-vin10t1:1549": " Dātuṁ paṇḍupalāsassa, thālakepi ca vaṭṭati;",
  "tika-vin10t1:1550": "Ṭhapetvā taṁ panaññassa, pitunopi na vaṭṭati.",
  "tika-vin10t1:1551": "496.",
  "tika-vin10t1:1552": " Gihīnaṁ pana dūteyyaṁ, jaṅghapesaniyampi ca;",
  "tika-vin10t1:1553": "Satthunā dukkaṭaṁ vuttaṁ, karontassa pade pade.",
  "tika-vin10t1:1554": "497.",
  "tika-vin10t1:1555": " Bhaṇḍumātāpitūnampi, veyyāvaccakarassa ca;",
  "tika-vin10t1:1556": "Sāsanaṁ sahadhammīnaṁ, harituṁ pana vaṭṭati.",
  "tika-vin10t1:1557": "498.",
  "tika-vin10t1:1558": " Kuladūsanakammena, laddhaṁ aṭṭhavidhenapi;",
  "tika-vin10t1:1559": "Pañcannaṁ sahadhammīnaṁ, na ca vaṭṭati bhuñjituṁ.",
  "tika-vin10t1:1560": "499.",
  "tika-vin10t1:1561": " Ajjhohāresu sabbattha, dukkaṭaṁ paridīpitaṁ;",
  "tika-vin10t1:1562": "Paribhogavaseneva, sesesupi ayaṁ nayo.",
  "tika-vin10t1:1563": "500.",
  "tika-vin10t1:1564": " Katvā rūpiyavohāraṁ, abhūtārocanena ca;",
  "tika-vin10t1:1565": "Uppannapaccayā sabbe, samānāti pakāsitā.",
  "tika-vin10t1:1566": "501.",
  "tika-vin10t1:1567": " Viññattinuppadānañca, vejjakammamanesanaṁ;",
  "tika-vin10t1:1568": "Pāribhaṭukataṁ mugga-sūpataṁ vatthuvijjakaṁ.",
  "tika-vin10t1:1569": "502.",
  "tika-vin10t1:1570": " Jaṅghapesaniyaṁ dūta-kammañca kuladūsanaṁ;",
  "tika-vin10t1:1571": "Abhūtārocanaṁ buddha-paṭikuṭṭhaṁ vivajjaye.",
  "tika-vin10t1:1572": "503.",
  "tika-vin10t1:1573": " Na dosummattakādīnaṁ, paṭinissajjatopi taṁ;",
  "tika-vin10t1:1574": "Samuṭṭhānādikaṁ sabbaṁ, saṅghabhedasamaṁ mataṁ.",
  "tika-vin10t1:1575": "Kuladūsanakathā.",
  "tika-vin10t1:1576": "504.",
  "tika-vin10t1:1577": " Jānaṁ yāvatihaṁ yena, chāditāpatti bhikkhunā;",
  "tika-vin10t1:1578": "Akāmā parivatthabbaṁ, tena tāvatihaṁ pana.",
  "tika-vin10t1:1579": "505.",
  "tika-vin10t1:1580": " Āpatti ca anukkhitto, pahu cānantarāyiko;",
  "tika-vin10t1:1581": "Catusvapi ca taṁsaññī, tassa chādetukāmatā.",
  "tika-vin10t1:1582": "506.",
  "tika-vin10t1:1583": " Chādananti panetehi, dasahaṅgehi bhikkhunā;",
  "tika-vin10t1:1584": "Channā nāma siyāpatti, aruṇuggamanena sā.",
  "tika-vin10t1:1585": "Dve bhāṇavārā niṭṭhitā.",
  "tika-vin10t1:1586": "507.",
  "tika-vin10t1:1587": " Tividho parivāso hi, tividhāpetacetasā;",
  "tika-vin10t1:1588": "Paṭicchanno ca suddhanto, samodhānoti dīpito.",
  "tika-vin10t1:1589": "508.",
  "tika-vin10t1:1590": " Tatrāyaṁ tu paṭicchanna-parivāso pakāsito;",
  "tika-vin10t1:1591": "Paṭicchannāya dātabbo, vasenāpattiyāti ca.",
  "tika-vin10t1:1592": "509.",
  "tika-vin10t1:1593": " Vatthugottavasenāpi, nāmāpattivasena vā;",
  "tika-vin10t1:1594": "Kammavācā hi kātabbā, dātabbo tassa tena ca.",
  "tika-vin10t1:1595": "510.",
  "tika-vin10t1:1596": " ‘‘Vattaṁ samādiyāmī’’ti, ‘‘parivāsa’’nti vā puna;",
  "tika-vin10t1:1597": "Samādiyitvā saṅghassa, ārocetabbamādito.",
  "tika-vin10t1:1598": "511.",
  "tika-vin10t1:1599": " Punappunāgatānampi, ārocentova rattiyā;",
  "tika-vin10t1:1600": "Chedaṁ vā vattabhedaṁ vā, akatvāva sadā vase.",
  "tika-vin10t1:1601": "512.",
  "tika-vin10t1:1602": " Parivāso visodhetuṁ, na sakkā tattha ce pana;",
  "tika-vin10t1:1603": "Nikkhipitvāna taṁ vattaṁ, vatthabbaṁ tena bhikkhunā.",
  "tika-vin10t1:1604": "513.",
  "tika-vin10t1:1605": " Tattheva saṅghamajjhe vā, puggale vāpi nikkhipe;",
  "tika-vin10t1:1606": "Nikkhipāmīti vattaṁ vā, parivāsanti vā tathā.",
  "tika-vin10t1:1607": "514.",
  "tika-vin10t1:1608": " Evamekapadenāpi, padehi dvīhi vā pana;",
  "tika-vin10t1:1609": "Vattaṁ nikkhipitabbaṁ taṁ, samādānepyayaṁ nayo.",
  "tika-vin10t1:1610": "515.",
  "tika-vin10t1:1611": " Nikkhittakālato uddhaṁ, pakatattoti vuccati;",
  "tika-vin10t1:1612": "Puna paccūsakālasmiṁ, saddhimekena bhikkhunā.",
  "tika-vin10t1:1613": "516.",
  "tika-vin10t1:1614": " Parikkhittavihārassa, dve parikkhepato bahi;",
  "tika-vin10t1:1615": "Parikkhepārahaṭṭhānā, aparikkhittato bahi.",
  "tika-vin10t1:1616": "517.",
  "tika-vin10t1:1617": " Leḍḍupāte atikkamma, okkamitvā ca maggato;",
  "tika-vin10t1:1618": "Gumbena vatiyā vāpi, channaṭṭhāne ṭhitena tu.",
  "tika-vin10t1:1619": "518.",
  "tika-vin10t1:1620": " Tena antoruṇeyeva, vattamādāya viññunā;",
  "tika-vin10t1:1621": "Ārocetvāruṇe tasmiṁ, vuṭṭhite tassa santike.",
  "tika-vin10t1:1622": "519.",
  "tika-vin10t1:1623": " Nikkhipitvā tato vattaṁ, gantabbaṁ tu yathāsukhaṁ;",
  "tika-vin10t1:1624": "Antoyevāruṇe bhikkhu, gato ce yassa kassaci.",
  "tika-vin10t1:1625": "520.",
  "tika-vin10t1:1626": " Ārocetvāva taṁ vattaṁ, nikkhipe puna paṇḍito;",
  "tika-vin10t1:1627": "Sesaṁ samuccayassaṭṭha-kathāya ca vibhāvaye.",
  "tika-vin10t1:1628": "521.",
  "tika-vin10t1:1629": " Āpattīnañca rattīnaṁ, paricchedaṁ na jānati;",
  "tika-vin10t1:1630": "Yo tassa pana dātabbo, ‘‘suddhanto’’ti pavuccati.",
  "tika-vin10t1:1631": "522.",
  "tika-vin10t1:1632": " Eseva parisuddhehi, suddhanto duvidho mato;",
  "tika-vin10t1:1633": "Cūḷasuddhantanāmo ca, mahāsuddhantanāmako.",
  "tika-vin10t1:1634": "523.",
  "tika-vin10t1:1635": " Duvidhopi ayaṁ ratti-paricchedaṁ ajānato;",
  "tika-vin10t1:1636": "Ekaccaṁ sakalaṁ vāpi, dātabbo vimatissa vā.",
  "tika-vin10t1:1637": "524.",
  "tika-vin10t1:1638": " Itaropi samodhāna-parivāso tidhā mato;",
  "tika-vin10t1:1639": "So odhānasamodhāno, agghamissakapubbako.",
  "tika-vin10t1:1640": "525.",
  "tika-vin10t1:1641": " Āpajjitvāntarāpattiṁ, chādentassa hi bhikkhuno;",
  "tika-vin10t1:1642": "Divase parivutthe tu, odhunitvā padīyate.",
  "tika-vin10t1:1643": "526.",
  "tika-vin10t1:1644": " Purimāpattiyā mūla-divase tu vinicchite;",
  "tika-vin10t1:1645": "Pacchā āpannamāpattiṁ, samodhāya vidhānato.",
  "tika-vin10t1:1646": "527.",
  "tika-vin10t1:1647": " Yācamānassa saṅghena, dātabbo pana bhikkhuno;",
  "tika-vin10t1:1648": "Esodhānasamodhāna-parivāso pakāsito.",
  "tika-vin10t1:1649": "528.",
  "tika-vin10t1:1650": " Tathā sambahulāsvekā, dve vā sambahulāpi vā;",
  "tika-vin10t1:1651": "Yā yā cirapaṭicchannā, tāsaṁ agghavasena hi.",
  "tika-vin10t1:1652": "529.",
  "tika-vin10t1:1653": " Āpattīnaṁ tato ūna-paṭicchannānameva yo;",
  "tika-vin10t1:1654": "Samodhāya padātabbo, parivāsoti vuccati.",
  "tika-vin10t1:1655": "530.",
  "tika-vin10t1:1656": " Nānāvatthukasaññāyo, sabbā āpattiyo pana;",
  "tika-vin10t1:1657": "Sabbātā ekato katvā, dātabbo missako mato.",
  "tika-vin10t1:1658": "531.",
  "tika-vin10t1:1659": " Parivutthaparivāsassa, mānattaṁ deyyamuttari;",
  "tika-vin10t1:1660": "Cha rattiyo paṭicchannā-paṭicchannavasā duve.",
  "tika-vin10t1:1661": "532.",
  "tika-vin10t1:1662": " Tattha yā apaṭicchannā, hoti āpatti yassa tu;",
  "tika-vin10t1:1663": "Tassa dātabbamānattaṁ, apaṭicchannanāmakaṁ.",
  "tika-vin10t1:1664": "533.",
  "tika-vin10t1:1665": " Yassāpatti paṭicchannā, parivāsāvasānake;",
  "tika-vin10t1:1666": "Tassa dātabbamānattaṁ, ‘‘paṭicchanna’’nti vuccati.",
  "tika-vin10t1:1667": "534.",
  "tika-vin10t1:1668": " Gantvā catūhi bhikkhūhi, paccūsasamaye saha;",
  "tika-vin10t1:1669": "Parivāse viniddiṭṭha-ppakāraṁ desameva ca.",
  "tika-vin10t1:1670": "535.",
  "tika-vin10t1:1671": " ‘‘Vattaṁ samādiyāmī’’ti, ‘‘mānatta’’miti vā pana;",
  "tika-vin10t1:1672": "Ādiyitvāna taṁ tesaṁ, ārocetvā visārado.",
  "tika-vin10t1:1673": "536.",
  "tika-vin10t1:1674": " Nikkhipe santike tesaṁ, vattaṁ tesu gatesu vā;",
  "tika-vin10t1:1675": "Bhikkhussa pubbadiṭṭhassa, ārocetvāna nikkhipe.",
  "tika-vin10t1:1676": "537.",
  "tika-vin10t1:1677": " Tassa dānavidhānañca, ratticchedādiko nayo;",
  "tika-vin10t1:1678": "Ñeyyo samuccayassaṭṭha-kathāpāḷivasena tu.",
  "tika-vin10t1:1679": "538.",
  "tika-vin10t1:1680": " Puna taṁ ciṇṇamānattaṁ, saṅgho vīsativaggiko;",
  "tika-vin10t1:1681": "Abbheyya vidhinā bhikkhu, pakatatto punabbhito.",
  "tika-vin10t1:1682": "539.",
  "tika-vin10t1:1683": " Chādentiyāpi āpattiṁ, parivāso na vijjati;",
  "tika-vin10t1:1684": "Na ca bhikkhuniyāpatti, attano chādayantiyā.",
  "tika-vin10t1:1685": "540.",
  "tika-vin10t1:1686": " Chādetvā vāpi āpattiṁ, acchādetvāpi vā pana;",
  "tika-vin10t1:1687": "Kevalaṁ caritabbanti, pakkhamānattameva tu.",
  "tika-vin10t1:1688": "541.",
  "tika-vin10t1:1689": " Vinayanayamatibuddhidīpanaṁ;",
  "tika-vin10t1:1690": "Vinayavinicchayametamuttamaṁ;",
  "tika-vin10t1:1691": "Vividhanayanayutaṁ upenti ye;",
  "tika-vin10t1:1692": "Vinayanaye paṭutaṁ upenti te.",
  "tika-vin10t1:1693": "Iti vinayavinicchaye saṅghādisesakathā niṭṭhitā.",
  "tika-vin10t1:1694": "Aniyatakathā",
  "tika-vin10t1:1695": "542.",
  "tika-vin10t1:1696": " Raho nisajjassādena, mātugāmassa santikaṁ;",
  "tika-vin10t1:1697": "Gantukāmo nivāseti, akkhiṁ añjeti bhuñjati.",
  "tika-vin10t1:1698": "543.",
  "tika-vin10t1:1699": " Payoge ca payoge ca, hoti sabbattha dukkaṭaṁ;",
  "tika-vin10t1:1700": "Gacchato padavārena, gantvā cassa nisīdato.",
  "tika-vin10t1:1701": "544.",
  "tika-vin10t1:1702": " Nisajjāya ubhinnampi, payogagaṇanāya ca;",
  "tika-vin10t1:1703": "Hoti pācittiyaṁ tassa, bahukāni bahūsvapi.",
  "tika-vin10t1:1704": "545.",
  "tika-vin10t1:1705": " Samīpepi ṭhito andho, antodvādasahatthake;",
  "tika-vin10t1:1706": "Na karoti anāpattiṁ, itthīnaṁ tu satampi ca.",
  "tika-vin10t1:1707": "546.",
  "tika-vin10t1:1708": " Cakkhumāpi nipajjitvā, niddāyantopi kevalaṁ;",
  "tika-vin10t1:1709": "Dvāre pihitagabbhassa, nisinnopi na rakkhati.",
  "tika-vin10t1:1710": "547.",
  "tika-vin10t1:1711": " Anandhe sati viññusmiṁ, ṭhitassārahasaññino;",
  "tika-vin10t1:1712": "Nisajjapaccayā doso, natthi vikkhittacetaso.",
  "tika-vin10t1:1713": "548.",
  "tika-vin10t1:1714": " Na dosummattakādīnaṁ, āpattīhipi tīhipi;",
  "tika-vin10t1:1715": "Samuṭṭhānādayo tulyā, paṭhamantimavatthunā.",
  "tika-vin10t1:1716": "Paṭhamāniyatakathā.",
  "tika-vin10t1:1717": "549.",
  "tika-vin10t1:1718": " Anandhābadhiro viññū, itthī vā purisopi vā;",
  "tika-vin10t1:1719": "Antodvādasahatthaṭṭho, anāpattikaro siyā.",
  "tika-vin10t1:1720": "550.",
  "tika-vin10t1:1721": " Andho abadhiro vāpi, badhiro vāpi cakkhumā;",
  "tika-vin10t1:1722": "Na karoti anāpattiṁ, tisamuṭṭhānamevidaṁ.",
  "tika-vin10t1:1723": "Dutiyāniyatakathā.",
  "tika-vin10t1:1724": "Iti vinayavinicchaye aniyatakathā niṭṭhitā.",
  "tika-vin10t1:1725": "Nissaggiyakathā",
  "tika-vin10t1:1726": "551.",
  "tika-vin10t1:1727": " Khomaṁ kappāsakoseyyaṁ, sāṇaṁ bhaṅgañca kambalaṁ;",
  "tika-vin10t1:1728": "Cīvaraṁ chabbidhaṁ vuttaṁ, jātito pana kappiyaṁ.",
  "tika-vin10t1:1729": "552.",
  "tika-vin10t1:1730": " Dukūlañceva pattuṇṇaṁ, cinaṁ somārapaṭṭakaṁ;",
  "tika-vin10t1:1731": "Iddhijaṁ devadinnañca, tassetaṁ anulomikaṁ.",
  "tika-vin10t1:1732": "553.",
  "tika-vin10t1:1733": " Ticīvaraṁ parikkhāra-coḷañca mukhapuñchanaṁ;",
  "tika-vin10t1:1734": "Nisīdanamadhiṭṭheyya, paccattharaṇameva ca.",
  "tika-vin10t1:1735": "554.",
  "tika-vin10t1:1736": " Ekāhampi vinā bhikkhu, na vaseyya ticīvaraṁ;",
  "tika-vin10t1:1737": "Na vaseyya tathādhiṭṭhā, cātumāsaṁ nisīdanaṁ.",
  "tika-vin10t1:1738": "555.",
  "tika-vin10t1:1739": " Rajitvā kappiyaṁ binduṁ, datvā tattha ticīvaraṁ;",
  "tika-vin10t1:1740": "Upapannaṁ pamāṇena, adhiṭṭhātabbameva taṁ.",
  "tika-vin10t1:1741": "556.",
  "tika-vin10t1:1742": " Pacchimantena saṅghāṭi, dīghaso muṭṭhipañcakā;",
  "tika-vin10t1:1743": "Muṭṭhittikā ca tiriyaṁ, uttamantena sā pana.",
  "tika-vin10t1:1744": "557.",
  "tika-vin10t1:1745": " Satthuno cīvarūnāpi, vaṭṭatīti pakāsitā;",
  "tika-vin10t1:1746": "Idamevuttarāsaṅge, pamāṇaṁ paridīpitaṁ.",
  "tika-vin10t1:1747": "558.",
  "tika-vin10t1:1748": " Muṭṭhipañcakaṁ dīghantaṁ, pamāṇaṁ tiriyantato;",
  "tika-vin10t1:1749": "Aḍḍhateyyaṁ dvihatthaṁ vā, sese antaravāsake.",
  "tika-vin10t1:1750": "559.",
  "tika-vin10t1:1751": " Ahatāhatakappānaṁ, saṅghāṭi diguṇā matā;",
  "tika-vin10t1:1752": "Ekapaṭṭuttarāsaṅgo, evamantaravāsako.",
  "tika-vin10t1:1753": "560.",
  "tika-vin10t1:1754": " Utuddhaṭānaṁ pana cīvarānaṁ;",
  "tika-vin10t1:1755": "Saṅghāṭi bhikkhussa catugguṇā vā;",
  "tika-vin10t1:1756": "Duvepi sesā diguṇāva vuttā;",
  "tika-vin10t1:1757": "Yathāsukhaṁ vaṭṭati paṁsukūlaṁ.",
  "tika-vin10t1:1758": "561.",
  "tika-vin10t1:1759": " Tīṇipi dvepi cekaṁ vā, chinditabbaṁ pahoti ce;",
  "tika-vin10t1:1760": "Sabbesu appahontesu, deyyamanvādhikampi vā.",
  "tika-vin10t1:1761": "562.",
  "tika-vin10t1:1762": " Acchinnaṁ vā anādinnaṁ, dhārentassa ticīvaraṁ;",
  "tika-vin10t1:1763": "Bhikkhuno dukkaṭaṁ vuttaṁ, dubbhogena ca sevato.",
  "tika-vin10t1:1764": "563.",
  "tika-vin10t1:1765": " Kusiṁ aḍḍhakusiñcāpi, maṇḍalaṁ aḍḍhamaṇḍalaṁ;",
  "tika-vin10t1:1766": "Vivaṭṭaṁ anuvivaṭṭaṁ, bāhantampi ca bhikkhuno.",
  "tika-vin10t1:1767": "564.",
  "tika-vin10t1:1768": " Dassetvāva vidhiṁ sabbaṁ, pañcakādippabhedakaṁ;",
  "tika-vin10t1:1769": "Chinnaṁ samaṇasāruppaṁ, kātabbaṁ tu ticīvaraṁ.",
  "tika-vin10t1:1770": "565.",
  "tika-vin10t1:1771": " Dānenacchijjagāhena, vissāsaggahaṇena ca;",
  "tika-vin10t1:1772": "Hīnāyāvattanenāpi, sikkhāya ca pahānato.",
  "tika-vin10t1:1773": "566.",
  "tika-vin10t1:1774": " Paccuddhāravināsehi, liṅgassa parivattanā;",
  "tika-vin10t1:1775": "Sabbaṁ bhijjatidhiṭṭhānaṁ, chiddabhāve ticīvaraṁ.",
  "tika-vin10t1:1776": "567.",
  "tika-vin10t1:1777": " Kaniṭṭhassaṅgulasseva , nakhapiṭṭhippamāṇakaṁ;",
  "tika-vin10t1:1778": "Vinividdhaṁ panacchidda-madhiṭṭhānavināsanaṁ.",
  "tika-vin10t1:1779": "568.",
  "tika-vin10t1:1780": " Eko tantupi acchinno, adhiṭṭhānaṁ na bhindati;",
  "tika-vin10t1:1781": "Setabhāvaṁ karontena, dhotampi rajakena vā.",
  "tika-vin10t1:1782": "569.",
  "tika-vin10t1:1783": " Paṭhamaṁ aggaḷaṁ datvā, pacchā chindati rakkhati;",
  "tika-vin10t1:1784": "Ghaṭetvā koṭiyo dve vā, pacchā chindati rakkhati.",
  "tika-vin10t1:1785": "570.",
  "tika-vin10t1:1786": " Caturaṭṭhaṅgulā oraṁ, ekadvinnaṁ tirīyato;",
  "tika-vin10t1:1787": "Tiṇṇampi dīghato chiddaṁ, bhindateva vidatthiyā.",
  "tika-vin10t1:1788": "571.",
  "tika-vin10t1:1789": " Nisīdanassa dīghena, bhavanti dve vidatthiyo;",
  "tika-vin10t1:1790": "Vitthārena diyaḍḍhā ca, sugatassa vidatthiyā.",
  "tika-vin10t1:1791": "572.",
  "tika-vin10t1:1792": " Honti kaṇḍuppaṭicchādi, tiriyaṁ dve vidatthiyo;",
  "tika-vin10t1:1793": "Dīghatopi catassova, sugatassa vidatthiyā.",
  "tika-vin10t1:1794": "573.",
  "tika-vin10t1:1795": " Dīghato sugatasseva, bhavanti cha vidatthiyo;",
  "tika-vin10t1:1796": "Vitthārenaḍḍhateyyāva, siyā vassikasāṭikā.",
  "tika-vin10t1:1797": "574.",
  "tika-vin10t1:1798": " Muninā tīsu etesu, karontassa taduttariṁ;",
  "tika-vin10t1:1799": "Adhikacchedanaṁ tassa, pācittiyamudīritaṁ.",
  "tika-vin10t1:1800": "575.",
  "tika-vin10t1:1801": " Mukhapuñchanacoḷassa, paccattharaṇakassa vā;",
  "tika-vin10t1:1802": "Pamāṇaṁ appamāṇena, na ceva paridīpitaṁ.",
  "tika-vin10t1:1803": "576.",
  "tika-vin10t1:1804": " Sadasaṁ adasaṁ sabbaṁ, paccattharaṇacīvaraṁ;",
  "tika-vin10t1:1805": "Mahantaṁ khuddakaṁ eka-manekampi ca vaṭṭati.",
  "tika-vin10t1:1806": "577.",
  "tika-vin10t1:1807": " Mukhapuñchanacoḷekaṁ, dvepi vaṭṭanti sabbathā;",
  "tika-vin10t1:1808": "Sadasaṁ adasaṁ vāpi, sadasaṁva nisīdanaṁ.",
  "tika-vin10t1:1809": "578.",
  "tika-vin10t1:1810": " Adasā rajitāyeva, vaṭṭatādinnakappakā;",
  "tika-vin10t1:1811": "Vuttā kaṇḍuppaṭicchādi, tathā vassikasāṭikā.",
  "tika-vin10t1:1812": "579.",
  "tika-vin10t1:1813": " Gaṇanaṁ vā pamāṇaṁ vā, na parikkhāracoḷake;",
  "tika-vin10t1:1814": "Pamāṇagaṇanātīti, bhaṇanti pakataññuno.",
  "tika-vin10t1:1815": "580.",
  "tika-vin10t1:1816": " Sugataṭṭhaṅgulāyāmaṁ, caturaṅgulavitthataṁ;",
  "tika-vin10t1:1817": "Vikappanupagaṁ hoti, pacchimaṁ nāma cīvaraṁ.",
  "tika-vin10t1:1818": "581.",
  "tika-vin10t1:1819": " Parissāvapaṭaṁ patta-potthakatthavikādikaṁ;",
  "tika-vin10t1:1820": "Adhiṭṭheyya parikkhāra-coḷaṁ pacchimacīvaraṁ.",
  "tika-vin10t1:1821": "582.",
  "tika-vin10t1:1822": " Bahūni ekato katvā, adhiṭṭhātumpi vaṭṭati;",
  "tika-vin10t1:1823": "Mātuādīnamatthāya, ṭhapite natthi dosatā.",
  "tika-vin10t1:1824": "583.",
  "tika-vin10t1:1825": " Vassamāse adhiṭṭheyya, caturo vassasāṭikaṁ;",
  "tika-vin10t1:1826": "Puna paccuddharitvā taṁ, vikappeyya tato paraṁ.",
  "tika-vin10t1:1827": "584.",
  "tika-vin10t1:1828": " Tāva kaṇḍuppaṭicchādiṁ, yāva rogo na sammati;",
  "tika-vin10t1:1829": "Adhiṭṭhahitvā tato uddhaṁ, uddharitvā vikappaye.",
  "tika-vin10t1:1830": "585.",
  "tika-vin10t1:1831": " ‘‘Imaṁ kaṇḍuppaṭicchādiṁ, imamantaravāsakaṁ;",
  "tika-vin10t1:1832": "Adhiṭṭhāmī’’tidhiṭṭheyya, sesesupi ayaṁ nayo.",
  "tika-vin10t1:1833": "586.",
  "tika-vin10t1:1834": " ‘‘Imaṁ kaṇḍuppaṭicchādiṁ, eta’’nti ca asammukhe;",
  "tika-vin10t1:1835": "Vatvā paccuddhareyyevaṁ, sesesupi vicakkhaṇo.",
  "tika-vin10t1:1836": "587.",
  "tika-vin10t1:1837": " Ābhogaṁ manasā katvā, kāyena phusanākataṁ;",
  "tika-vin10t1:1838": "Vacasādhiṭṭhitañcāti, adhiṭṭhānaṁ dvidhā mataṁ.",
  "tika-vin10t1:1839": "588.",
  "tika-vin10t1:1840": " Iti sabbamidaṁ vuttaṁ, tecīvarikabhikkhuno;",
  "tika-vin10t1:1841": "Tathā vatvāvadhiṭṭheyya, taṁ parikkhāracoḷiko.",
  "tika-vin10t1:1842": "589.",
  "tika-vin10t1:1843": " Ticīvaraṁ parikkhāra-coḷaṁ kātumpi vaṭṭati;",
  "tika-vin10t1:1844": "Evaṁ cudosite vutto, parihāro niratthako.",
  "tika-vin10t1:1845": "590.",
  "tika-vin10t1:1846": " Na, tecīvarikasseva, vuttattā tattha satthunā;",
  "tika-vin10t1:1847": "Taṁ parikkhāracoḷassa, tasmā sabbampi vaṭṭati.",
  "tika-vin10t1:1848": "591.",
  "tika-vin10t1:1849": " ‘‘Adhiṭṭheti vikappeti, anāpattī’’ti ettha ca;",
  "tika-vin10t1:1850": "Adhiṭṭhātabbakasseva, vikappanavidhānato.",
  "tika-vin10t1:1851": "592.",
  "tika-vin10t1:1852": " Bhikkhussevaṁ karontassa, na doso upalabbhati;",
  "tika-vin10t1:1853": "Evañca na siyā kasmā, mukhapuñchanakādikaṁ.",
  "tika-vin10t1:1854": "593.",
  "tika-vin10t1:1855": " Mukhapuñchanakādīnaṁ, tesaṁ kiccavidhānato;",
  "tika-vin10t1:1856": "Akiccassāmikassassa, adhiṭṭhānaṁ tu yujjati.",
  "tika-vin10t1:1857": "594.",
  "tika-vin10t1:1858": " Nidhānamukhametanti, mahāpaccariyaṁ pana;",
  "tika-vin10t1:1859": "Vuttattā ca nisedhetuṁ, na sakkā vinayaññunā.",
  "tika-vin10t1:1860": "595.",
  "tika-vin10t1:1861": " Cīvaraṁ paripuṇṇanti, nidānuppattitopi ca;",
  "tika-vin10t1:1862": "Nidhānamukhametanti, veditabbaṁ vibhāvinā.",
  "tika-vin10t1:1863": "596.",
  "tika-vin10t1:1864": " Kusavākādicīrāni, kambalaṁ kesavālajaṁ;",
  "tika-vin10t1:1865": "Thullaccayaṁ dhārayato-lūkapakkhājinakkhipe.",
  "tika-vin10t1:1866": "597.",
  "tika-vin10t1:1867": " Kadalerakadussesu, akkadusse ca potthake;",
  "tika-vin10t1:1868": "Dukkaṭaṁ tiriṭe vāpi, veṭhane kañcukepi ca.",
  "tika-vin10t1:1869": "598.",
  "tika-vin10t1:1870": " Sabbanīlakamañjeṭṭha-kaṇhalohitapītake ;",
  "tika-vin10t1:1871": "Mahānāmamahāraṅga-rattesupi ca dukkaṭaṁ.",
  "tika-vin10t1:1872": "599.",
  "tika-vin10t1:1873": " Acchinnadasake dīgha-phalapupphadasesu ca;",
  "tika-vin10t1:1874": "Acchinnacīvarassettha, natthi kiñci akappiyaṁ.",
  "tika-vin10t1:1875": "600.",
  "tika-vin10t1:1876": " Adhiṭṭheti vikappeti, vissajjeti vinassati;",
  "tika-vin10t1:1877": "Antodasāhaṁ vissāse, anāpatti pakāsitā.",
  "tika-vin10t1:1878": "601.",
  "tika-vin10t1:1879": " Kathinaṁ nāma nāmena, samuṭṭhānamidaṁ pana;",
  "tika-vin10t1:1880": "Acittamakriyaṁ vuttaṁ, ticittañca tivedanaṁ.",
  "tika-vin10t1:1881": "Paṭhamakathinakathā.",
  "tika-vin10t1:1882": "602.",
  "tika-vin10t1:1883": " Gāmādīsu padesesu, tipañcasu ticīvaraṁ;",
  "tika-vin10t1:1884": "Ṭhapetvā ekarattampi, saṅghasammutiyā vinā.",
  "tika-vin10t1:1885": "603.",
  "tika-vin10t1:1886": " Bhikkhuno pana tenassa, vippavatthuṁ na vaṭṭati;",
  "tika-vin10t1:1887": "Hoti nissaggiyaṁ vippa-vasato aruṇuggame.",
  "tika-vin10t1:1888": "604.",
  "tika-vin10t1:1889": " Cīvaraṁ nikkhipitvāna, nhāyantasseva rattiyaṁ;",
  "tika-vin10t1:1890": "Aruṇe uṭṭhite kiṁ nu, kātabbaṁ tena bhikkhunā.",
  "tika-vin10t1:1891": "605.",
  "tika-vin10t1:1892": " Dukkaṭaṁ muninā vuttaṁ, nissaggiyanivāsane;",
  "tika-vin10t1:1893": "Tabbhayā pana so bhikkhu, naggo gacchati dukkaṭaṁ.",
  "tika-vin10t1:1894": "606.",
  "tika-vin10t1:1895": " Acchinnacīvaraṭṭhāne, ṭhitattā pana bhikkhuno;",
  "tika-vin10t1:1896": "Na tassākappiyaṁ nāma, cīvaraṁ atthi kiñcipi.",
  "tika-vin10t1:1897": "607.",
  "tika-vin10t1:1898": " Nigāsetvā gahetvā ca, gantvā bhikkhussa santikaṁ;",
  "tika-vin10t1:1899": "Nissajjitvā panāpatti, desetabbāva viññunā.",
  "tika-vin10t1:1900": "608.",
  "tika-vin10t1:1901": " Parassa nissajjitvā taṁ, dukkaṭaṁ paribhuñjato;",
  "tika-vin10t1:1902": "Payoge ca payoge ca, hoti pārupanādisu.",
  "tika-vin10t1:1903": "609.",
  "tika-vin10t1:1904": " Anāpatti tamaññassa, bhikkhuno paribhuñjato;",
  "tika-vin10t1:1905": "Adentassa ca nissaṭṭhaṁ, dukkaṭaṁ pariyāputaṁ.",
  "tika-vin10t1:1906": "610.",
  "tika-vin10t1:1907": " There ca dahare maggaṁ, gacchantesu ubhosupi;",
  "tika-vin10t1:1908": "Pattacīvaramādāya, ohīne dahare pana.",
  "tika-vin10t1:1909": "611.",
  "tika-vin10t1:1910": " Asampatte garuṁ tasmiṁ, uggacchatyaruṇo yadi;",
  "tika-vin10t1:1911": "Hoti nissaggiyaṁ vatthaṁ, na passambhati nissayo.",
  "tika-vin10t1:1912": "612.",
  "tika-vin10t1:1913": " Muhuttaṁ vissamitvāna, gacchante dahare pana;",
  "tika-vin10t1:1914": "Hoti nissaggiyaṁ vatthaṁ, passambhati ca nissayo.",
  "tika-vin10t1:1915": "613.",
  "tika-vin10t1:1916": " Sutā dhammakathā yasmiṁ, uggacchatyaruṇo yadi;",
  "tika-vin10t1:1917": "Hoti nissaggiyaṁ vatthaṁ, passambhati ca nissayo.",
  "tika-vin10t1:1918": "614.",
  "tika-vin10t1:1919": " Paccuddhāre anāpatti, laddhasammutikassapi;",
  "tika-vin10t1:1920": "Antoyevāruṇe taṁ vā, vissajjeti vinassati.",
  "tika-vin10t1:1921": "615.",
  "tika-vin10t1:1922": " Paṭhamena samānāva, samuṭṭhānādayo nayā;",
  "tika-vin10t1:1923": "Apaccuddharaṇaṁ ettha, akriyāti visesitaṁ.",
  "tika-vin10t1:1924": "Dutiyakathinakathā.",
  "tika-vin10t1:1925": "616.",
  "tika-vin10t1:1926": " Akālacīvaraṁ māsa-paramaṁ nikkhipe sati;",
  "tika-vin10t1:1927": "Paccāsāya tato uddhaṁ, ṭhapetuṁ na ca vaṭṭati.",
  "tika-vin10t1:1928": "617.",
  "tika-vin10t1:1929": " Dasāhātikkamoyeva;",
  "tika-vin10t1:1930": "Paṭhame kathine idha;",
  "tika-vin10t1:1931": "Māsassātikkamo vutto;",
  "tika-vin10t1:1932": "Seso tena samo mato.",
  "tika-vin10t1:1933": "Tatiyakathinakathā.",
  "tika-vin10t1:1934": "618.",
  "tika-vin10t1:1935": " Bhikkhu bhikkhuniyā bhuttaṁ, vatthaṁ aññātikāya yo;",
  "tika-vin10t1:1936": "Dhovāpeti rajāpeti, ākoṭāpeti ce tato.",
  "tika-vin10t1:1937": "619.",
  "tika-vin10t1:1938": " Tassa nissaggiyāpatti, paṭhamena pakāsitā;",
  "tika-vin10t1:1939": "Tathā sesehi ca dvīhi, dīpitaṁ dukkaṭadvayaṁ.",
  "tika-vin10t1:1940": "620.",
  "tika-vin10t1:1941": " Sikkhamānāya vā hatthe, dhovanatthāya deti ce;",
  "tika-vin10t1:1942": "Sā hutvā upasampannā, pacchā dhovati so nayo.",
  "tika-vin10t1:1943": "621.",
  "tika-vin10t1:1944": " Sāmaṇeraniddesepi, liṅgaṁ ce parivattati;",
  "tika-vin10t1:1945": "Bhikkhunīsupasampajja, dhote nissaggiyaṁ siyā.",
  "tika-vin10t1:1946": "622.",
  "tika-vin10t1:1947": " Daharānañca bhikkhūnaṁ, hatthe vatthe niyyādite;",
  "tika-vin10t1:1948": "Parivattitaliṅgesu, tesupesa nayo mato.",
  "tika-vin10t1:1949": "623.",
  "tika-vin10t1:1950": " Tathā bhikkhuniyā hatthe, dinne ‘‘dhovā’’ti cīvare;",
  "tika-vin10t1:1951": "Parivatte tu liṅgasmiṁ, sace dhovati vaṭṭati.",
  "tika-vin10t1:1952": "624.",
  "tika-vin10t1:1953": " ‘‘Dhovā’’ti bhikkhunī vuttā, sace sabbaṁ karoti sā;",
  "tika-vin10t1:1954": "Dhovanappaccayāyeva, tassa nissaggiyaṁ siyā.",
  "tika-vin10t1:1955": "625.",
  "tika-vin10t1:1956": " ‘‘Imasmiṁ cīvare sabbaṁ, kattabbaṁ tvaṁ karohi’’ti;",
  "tika-vin10t1:1957": "Hoti nissaggiyañceva, vadato dukkaṭadvayaṁ.",
  "tika-vin10t1:1958": "626.",
  "tika-vin10t1:1959": " Ñātikāñātisaññissa, paccattharanisīdanaṁ;",
  "tika-vin10t1:1960": "Aññassa santakaṁ vāpi, dhovāpentassa dukkaṭaṁ.",
  "tika-vin10t1:1961": "627.",
  "tika-vin10t1:1962": " Ekatoupasampannā, bhikkhunīnaṁ vasena yā;",
  "tika-vin10t1:1963": "Tāya dhovāpane vāpi, hoti āpatti dukkaṭaṁ.",
  "tika-vin10t1:1964": "628.",
  "tika-vin10t1:1965": " Avuttā paribhuttaṁ vā, aññaṁ vā yadi dhovati;",
  "tika-vin10t1:1966": "Na doso, sañcarittena, samuṭṭhānādayo samā.",
  "tika-vin10t1:1967": "Purāṇacīvaradhovāpanakathā.",
  "tika-vin10t1:1968": "629.",
  "tika-vin10t1:1969": " Vikappanupagaṁ kiñci, pacchimaṁ pana cīvaraṁ;",
  "tika-vin10t1:1970": "Gaṇhato hoti āpatti, ṭhapetvā pārivattakaṁ.",
  "tika-vin10t1:1971": "630.",
  "tika-vin10t1:1972": " Payoge gahaṇatthāya, dukkaṭaṁ pariyāputaṁ;",
  "tika-vin10t1:1973": "Tassa nissaggiyāpatti, gahaṇena pakāsitā.",
  "tika-vin10t1:1974": "631.",
  "tika-vin10t1:1975": " Sace anupasampanna-hatthe peseti cīvaraṁ;",
  "tika-vin10t1:1976": "Aññatra pārivattāpi, gahetuṁ pana vaṭṭati.",
  "tika-vin10t1:1977": "632.",
  "tika-vin10t1:1978": " Ñātikāyapi aññāti-saññissa vimatissa vā;",
  "tika-vin10t1:1979": "Ekatoupasampanna-hatthā gaṇhāti dukkaṭaṁ.",
  "tika-vin10t1:1980": "633.",
  "tika-vin10t1:1981": " ‘‘Dassāmī’’ti ca ābhogaṁ, katvā vā pārivattakaṁ;",
  "tika-vin10t1:1982": "Tāvakālikavissāsa-ggāhe doso na vijjati.",
  "tika-vin10t1:1983": "634.",
  "tika-vin10t1:1984": " Aññaṁ pana parikkhāraṁ, na doso hoti gaṇhato;",
  "tika-vin10t1:1985": "Sañcarittasamuṭṭhānaṁ, idaṁ vuttaṁ kriyākriyaṁ.",
  "tika-vin10t1:1986": "Cīvarapaṭiggahaṇakathā.",
  "tika-vin10t1:1987": "635.",
  "tika-vin10t1:1988": " Cīvaraṁ viññāpentassa, aññātakāppavāritaṁ;",
  "tika-vin10t1:1989": "Hoti nissaggiyāpatti, aññatra samayā pana.",
  "tika-vin10t1:1990": "636.",
  "tika-vin10t1:1991": " Tikapācittiyaṁ vuttaṁ, tatheva dvikadukkaṭaṁ;",
  "tika-vin10t1:1992": "Ñātakeñātisaññissa, tattha vematikassa ca.",
  "tika-vin10t1:1993": "637.",
  "tika-vin10t1:1994": " Samaye viññāpentassa, ñātake vā pavārite;",
  "tika-vin10t1:1995": "Aññassatthāya vā tassa, ñātake vā pavārite.",
  "tika-vin10t1:1996": "638.",
  "tika-vin10t1:1997": " Anāpattīti ñātabbaṁ, tathā ummattakādino;",
  "tika-vin10t1:1998": "Samuṭṭhānādayo sabbe, sañcarittasamā matā.",
  "tika-vin10t1:1999": "Aññātakaviññattikathā.",
  "tika-vin10t1:2000": "639.",
  "tika-vin10t1:2001": " Appavāritamaññātiṁ , cīvaraṁ tu taduttariṁ;",
  "tika-vin10t1:2002": "Hoti nissaggiyāpatti, viññāpentassa bhikkhuno.",
  "tika-vin10t1:2003": "640.",
  "tika-vin10t1:2004": " Yassa tīṇipi naṭṭhāni, dve vā ekampi vā pana;",
  "tika-vin10t1:2005": "Dve vā ekampi vā tena, sāditabbaṁ na kiñcipi.",
  "tika-vin10t1:2006": "641.",
  "tika-vin10t1:2007": " Sesakaṁ āharantassa, dinne nacchinnakāraṇā;",
  "tika-vin10t1:2008": "Santake ñātakādīnaṁ, attanopi dhanena vā.",
  "tika-vin10t1:2009": "642.",
  "tika-vin10t1:2010": " Anāpattīti ñātabbaṁ, tathā ummattakādino;",
  "tika-vin10t1:2011": "Samuṭṭhānādayo sabbe, sañcarittasamā matā.",
  "tika-vin10t1:2012": "Tatuttarikathā.",
  "tika-vin10t1:2013": "643.",
  "tika-vin10t1:2014": " Kalyāṇakamyatāhetu , āpajjati vikappanaṁ;",
  "tika-vin10t1:2015": "Cīvare pana yo tassa, lābhā nissaggiyaṁ bhave.",
  "tika-vin10t1:2016": "644.",
  "tika-vin10t1:2017": " Mahagghaṁ dātukāmamhi, appagghaṁ viññāpeti yo;",
  "tika-vin10t1:2018": "Santake ñātakādīnaṁ, anāpatti pakāsitā.",
  "tika-vin10t1:2019": "645.",
  "tika-vin10t1:2020": " Ñātakeññātisaññissa, dukkaṭaṁ vimatissa ca;",
  "tika-vin10t1:2021": "Sañcarittasamā vuttā, samuṭṭhānādayo nayā.",
  "tika-vin10t1:2022": "Paṭhamopakkhaṭakathā.",
  "tika-vin10t1:2023": "646.",
  "tika-vin10t1:2024": " Dutiyopakkhaṭe yasmā, vattabbaṁ natthi kiñcipi;",
  "tika-vin10t1:2025": "Tasmā anantarenassa, sadisova vinicchayo.",
  "tika-vin10t1:2026": "Dutiyopakkhaṭakathā.",
  "tika-vin10t1:2027": "647.",
  "tika-vin10t1:2028": " Raññā vā rājabhoggena, bhikkhumuddissamābhataṁ;",
  "tika-vin10t1:2029": "Akappiyaṁ suvaṇṇādiṁ, gahetuṁ na ca vaṭṭati.",
  "tika-vin10t1:2030": "648.",
  "tika-vin10t1:2031": " Rajataṁ jātarūpaṁ vā, attano vā parassa vā;",
  "tika-vin10t1:2032": "Atthāya gaṇhituṁ kiñci, dīyamānaṁ na vaṭṭati.",
  "tika-vin10t1:2033": "649.",
  "tika-vin10t1:2034": " Aññassatthāya niddiṭṭhaṁ, bhikkhuno paṭiggaṇhato;",
  "tika-vin10t1:2035": "Dukkaṭaṁ tassa hotīti, mahāpaccariyaṁ pana.",
  "tika-vin10t1:2036": "650.",
  "tika-vin10t1:2037": " Netvā akappiyaṁ bhaṇḍaṁ, itthaṁ koci sace vade;",
  "tika-vin10t1:2038": "‘‘Idaṁ saṅghassa dammīti, puggalassa gaṇassa vā.",
  "tika-vin10t1:2039": "651.",
  "tika-vin10t1:2040": " Ārāmaṁ vā vihāraṁ vā, cetiyaṁ vā karohi’’ti;",
  "tika-vin10t1:2041": "Na ca vaṭṭati taṁ vatthuṁ, sabbesaṁ sampaṭicchituṁ.",
  "tika-vin10t1:2042": "652.",
  "tika-vin10t1:2043": " Anāmasitvā saṅghaṁ vā, gaṇaṁ vā puggalampi vā;",
  "tika-vin10t1:2044": "‘‘Cetiyassa vihārassa, demā’’tipi vadanti ce.",
  "tika-vin10t1:2045": "653.",
  "tika-vin10t1:2046": " Taṁ hiraññaṁ suvaṇṇaṁ vā, nisedhetuṁ na vaṭṭati;",
  "tika-vin10t1:2047": "Ārāmikānaṁ vattabbaṁ, ‘‘vadantevamime’’ti ca.",
  "tika-vin10t1:2048": "654.",
  "tika-vin10t1:2049": " Rajataṁ jātarūpaṁ vā, saṅghassa paṭiggaṇhato;",
  "tika-vin10t1:2050": "Hoti nissaggiyāpatti, paribhoge ca dukkaṭaṁ.",
  "tika-vin10t1:2051": "655.",
  "tika-vin10t1:2052": " Taḷākassa ca khettattā, sassuppattinidānato;",
  "tika-vin10t1:2053": "Gahaṇaṁ paribhogo vā, na ca vaṭṭati bhikkhuno.",
  "tika-vin10t1:2054": "656.",
  "tika-vin10t1:2055": " ‘‘Cattāro paccaye saṅgho, gaṇo vā paribhuñjatu’’;",
  "tika-vin10t1:2056": "Iccevaṁ pana vatvā ce, deti sabbampi vaṭṭati.",
  "tika-vin10t1:2057": "657.",
  "tika-vin10t1:2058": " Kārāpeti ca kedāre, chindāpetvā vanaṁ pana;",
  "tika-vin10t1:2059": "Kedāresu purāṇesu, atirekampi gaṇhati.",
  "tika-vin10t1:2060": "658.",
  "tika-vin10t1:2061": " Aparicchinnabhāgasmiṁ, navasassepi ‘‘ettakaṁ;",
  "tika-vin10t1:2062": "Bhāgaṁ dethā’’ti vatvā ce, uṭṭhāpeti kahāpaṇe.",
  "tika-vin10t1:2063": "659.",
  "tika-vin10t1:2064": " Vatvā akappiyaṁ vācaṁ, ‘‘kasatha vapathā’’ti ca;",
  "tika-vin10t1:2065": "Uppāditañca sabbesaṁ, hoti sabbamakappiyaṁ.",
  "tika-vin10t1:2066": "660.",
  "tika-vin10t1:2067": " ‘‘Ettako nāma bhāgoti, ettikāya ca bhūmiyā’’;",
  "tika-vin10t1:2068": "Patiṭṭhāpeti yo bhūmiṁ, avatvā kasathādikaṁ.",
  "tika-vin10t1:2069": "661.",
  "tika-vin10t1:2070": " Sayameva pamāṇassa, jānanatthaṁ tu bhūmiyā;",
  "tika-vin10t1:2071": "Rajjuyā vāpi daṇḍena, khettaṁ mināti yo pana.",
  "tika-vin10t1:2072": "662.",
  "tika-vin10t1:2073": " Khale vā rakkhati ṭhatvā, khalatopi tato puna;",
  "tika-vin10t1:2074": "Nīharāpeti vā vīhī, tassevetamakappiyaṁ.",
  "tika-vin10t1:2075": "663.",
  "tika-vin10t1:2076": " ‘‘Ettakehi ca vīhīhi, idaṁ āharathā’’ti ca;",
  "tika-vin10t1:2077": "Āharanti sace vuttā, tassevetamakappiyaṁ.",
  "tika-vin10t1:2078": "664.",
  "tika-vin10t1:2079": " ‘‘Ettakena hiraññena, idamāharathā’’ti ca;",
  "tika-vin10t1:2080": "Āharanti ca yaṁ vuttā, sabbesaṁ tamakappiyaṁ.",
  "tika-vin10t1:2081": "665.",
  "tika-vin10t1:2082": " Pesakārakadāsaṁ vā, aññaṁ vā rajakādisu;",
  "tika-vin10t1:2083": "Ārāmikānaṁ nāmena, dente vaṭṭati gaṇhituṁ.",
  "tika-vin10t1:2084": "666.",
  "tika-vin10t1:2085": " ‘‘Gāvo demā’’ti vuttepi, gahetuṁ na ca vaṭṭati;",
  "tika-vin10t1:2086": "Pañcagorasabhogatthaṁ, vutte demāti vaṭṭati.",
  "tika-vin10t1:2087": "667.",
  "tika-vin10t1:2088": " Ajikādīsu eseva, nayo ñeyyo vibhāvinā;",
  "tika-vin10t1:2089": "Kappiyena ca vākyena, sabbaṁ vaṭṭati gaṇhituṁ.",
  "tika-vin10t1:2090": "668.",
  "tika-vin10t1:2091": " Hatthiṁ vā mahisaṁ assaṁ, goṇaṁ kukkuṭasūkaraṁ;",
  "tika-vin10t1:2092": "Dentesu ca manussesu, na ca vaṭṭati gaṇhituṁ.",
  "tika-vin10t1:2093": "669.",
  "tika-vin10t1:2094": " Paṭisiddhepi saṅghassa, datvā gacchati ce pana;",
  "tika-vin10t1:2095": "Mūlaṁ datvā ca saṅghassa, keci gaṇhanti vaṭṭati.",
  "tika-vin10t1:2096": "670.",
  "tika-vin10t1:2097": " ‘‘Khettaṁ vatthuṁ taḷākaṁ vā, dema goajikādikaṁ;",
  "tika-vin10t1:2098": "Vihārassā’’ti vuttepi, nisedhetuṁ na vaṭṭati.",
  "tika-vin10t1:2099": "671.",
  "tika-vin10t1:2100": " Tikkhattuṁ codanā vuttā, chakkhattuṁ ṭhānamabravi;",
  "tika-vin10t1:2101": "Yadi codetiyeva cha, codanā diguṇā ṭhiti.",
  "tika-vin10t1:2102": "672.",
  "tika-vin10t1:2103": " Anāpatti acodetvā, laddhe ummattakādino;",
  "tika-vin10t1:2104": "Samuṭṭhānādayo sabbe, sañcarittasamā matā.",
  "tika-vin10t1:2105": "Rājasikkhāpadakathā.",
  "tika-vin10t1:2106": "Cīvaravaggo paṭhamo.",
  "tika-vin10t1:2107": "673.",
  "tika-vin10t1:2108": " Ekenāpi ca missetvā, santhataṁ kosiyaṁsunā;",
  "tika-vin10t1:2109": "Hoti nissaggiyāpatti, kārāpentassa bhikkhuno.",
  "tika-vin10t1:2110": "674.",
  "tika-vin10t1:2111": " Paratthāya karontassa, kārāpentassa santhataṁ;",
  "tika-vin10t1:2112": "Aññena ca kataṁ laddhā, sevamānassa dukkaṭaṁ.",
  "tika-vin10t1:2113": "675.",
  "tika-vin10t1:2114": " Anāpatti vitānaṁ vā, bhūmattharaṇameva vā;",
  "tika-vin10t1:2115": "Bhisi bibbohanaṁ vāpi, karontassādikammino.",
  "tika-vin10t1:2116": "Kosiyakathā.",
  "tika-vin10t1:2117": "676.",
  "tika-vin10t1:2118": " Kāḷakeḷakalomānaṁ, suddhānaṁ santhataṁ sace;",
  "tika-vin10t1:2119": "Kareyyāpatti hotissa, sesaṁ tu paṭhamūpamaṁ.",
  "tika-vin10t1:2120": "Suddhakāḷakakathā.",
  "tika-vin10t1:2121": "677.",
  "tika-vin10t1:2122": " Anāpatti tulaṁ vāpi, bahuṁ vā sabbameva vā;",
  "tika-vin10t1:2123": "Karontassa gahetvāna, odātaṁ kapilampi vā.",
  "tika-vin10t1:2124": "678.",
  "tika-vin10t1:2125": " Anukkamena etāni, santhatāni ca tīṇipi;",
  "tika-vin10t1:2126": "Nissajjitvāpi laddhāni, sevamānassa dukkaṭaṁ.",
  "tika-vin10t1:2127": "679.",
  "tika-vin10t1:2128": " Samuṭṭhānādayo sabbe, sañcarittasamā matā;",
  "tika-vin10t1:2129": "Imesaṁ pana tiṇṇampi, tatiyaṁ tu kriyākriyaṁ.",
  "tika-vin10t1:2130": "Dvebhāgakathā.",
  "tika-vin10t1:2131": "680.",
  "tika-vin10t1:2132": " Channaṁ orena vassānaṁ, karontassa ca santhataṁ;",
  "tika-vin10t1:2133": "Hoti nissaggiyāpatti, ṭhapetvā bhikkhusammutiṁ.",
  "tika-vin10t1:2134": "681.",
  "tika-vin10t1:2135": " Anāpatti paratthāya, kārāpeti karoti vā;",
  "tika-vin10t1:2136": "Kataṁ vā pana aññena, labhitvā paribhuñjato.",
  "tika-vin10t1:2137": "682.",
  "tika-vin10t1:2138": " Chabbassāni karontassa, taduddhampi ca santhataṁ;",
  "tika-vin10t1:2139": "Vitāne sāṇipākāre, nissajjitvā katepi ca.",
  "tika-vin10t1:2140": "Chabbassakathā.",
  "tika-vin10t1:2141": "683.",
  "tika-vin10t1:2142": " Anāpatti anādāya, asante santhate pana;",
  "tika-vin10t1:2143": "Aññassatthāya kāretuṁ, katañca paribhuñjituṁ.",
  "tika-vin10t1:2144": "684.",
  "tika-vin10t1:2145": " Anādānavasenassa, sugatassa vidatthiyā;",
  "tika-vin10t1:2146": "Karaṇena ca satthārā, vuttametaṁ kriyākriyaṁ.",
  "tika-vin10t1:2147": "685.",
  "tika-vin10t1:2148": " Samuṭṭhānādayo sabbe, sañcarittasamā matā;",
  "tika-vin10t1:2149": "Anantarassimassāpi, viseso nupalabbhati.",
  "tika-vin10t1:2150": "Nisīdanasanthatakathā.",
  "tika-vin10t1:2151": "686.",
  "tika-vin10t1:2152": " Gacchante pana yāne vā, hatthiassādikesu vā;",
  "tika-vin10t1:2153": "Ṭhapeti yadi lomāni, sāmikassa ajānato.",
  "tika-vin10t1:2154": "687.",
  "tika-vin10t1:2155": " Tiyojanamatītesu, tesu āpatti bhikkhuno;",
  "tika-vin10t1:2156": "Agacchantesu tesveva, ṭhapitesupyayaṁ nayo.",
  "tika-vin10t1:2157": "688.",
  "tika-vin10t1:2158": " Yāne pana agacchante, asse vā hatthipiṭṭhiyaṁ;",
  "tika-vin10t1:2159": "Ṭhapetvā abhirūhitvā, sace sāreti vaṭṭati.",
  "tika-vin10t1:2160": "689.",
  "tika-vin10t1:2161": " Na vaṭṭatīti niddiṭṭhaṁ, kurundaṭṭhakathāya hi;",
  "tika-vin10t1:2162": "Taṁ panaññaṁ harāpeti, vacanena virujjhati.",
  "tika-vin10t1:2163": "690.",
  "tika-vin10t1:2164": " Kaṇṇacchiddesu lomāni, pakkhipitvāpi gacchato;",
  "tika-vin10t1:2165": "Hotiyeva kirāpatti, lomānaṁ gaṇanāvasā.",
  "tika-vin10t1:2166": "691.",
  "tika-vin10t1:2167": " Suttakena ca bandhitvā, ṭhapitaṁ pana vaṭṭati;",
  "tika-vin10t1:2168": "Veṇiṁ katvā harantassa, āpatti paridīpitā.",
  "tika-vin10t1:2169": "692.",
  "tika-vin10t1:2170": " Suṅkaghātaṁ anuppatvā, corādīhi upadduto;",
  "tika-vin10t1:2171": "Yo caññavihito vāpi, āpatti yadi gacchati.",
  "tika-vin10t1:2172": "693.",
  "tika-vin10t1:2173": " Tiyojanaṁ harantassa, ūnakaṁ vā tiyojanaṁ;",
  "tika-vin10t1:2174": "Tathā paccāharantassa, tāniyeva tiyojanaṁ.",
  "tika-vin10t1:2175": "694.",
  "tika-vin10t1:2176": " Nivāsatthāya vā gantvā, harantassa tato paraṁ;",
  "tika-vin10t1:2177": "Acchinnaṁ vāpi nissaṭṭhaṁ, labhitvā haratopi ca.",
  "tika-vin10t1:2178": "695.",
  "tika-vin10t1:2179": " Harāpentassa aññena, harato katabhaṇḍakaṁ;",
  "tika-vin10t1:2180": "Tathā ummattakādīnaṁ, anāpatti pakāsitā.",
  "tika-vin10t1:2181": "696.",
  "tika-vin10t1:2182": " Idaṁ pana samuṭṭhānaṁ, kāyato kāyacittato;",
  "tika-vin10t1:2183": "Acittaṁ kāyakammañca, ticittañca tivedanaṁ.",
  "tika-vin10t1:2184": "Eḷakalomakathā.",
  "tika-vin10t1:2185": "697.",
  "tika-vin10t1:2186": " Samuṭṭhānādinā saddhiṁ, lomadhovāpanampi ca;",
  "tika-vin10t1:2187": "Cīvarassa purāṇassa, dhovāpanasamaṁ mataṁ.",
  "tika-vin10t1:2188": "Eḷakalomadhovāpanakathā.",
  "tika-vin10t1:2189": "698.",
  "tika-vin10t1:2190": " Gaṇheyya vā gaṇhāpeyya, rajataṁ jātarūpakaṁ;",
  "tika-vin10t1:2191": "Nissajjitvā panāpatti, desetabbāva bhikkhunā.",
  "tika-vin10t1:2192": "699.",
  "tika-vin10t1:2193": " Rajataṁ jātarūpañca, ubhinnaṁ māsakopi ca;",
  "tika-vin10t1:2194": "Etaṁ catubbidhaṁ vatthu, hoti nissaggiyāvahaṁ.",
  "tika-vin10t1:2195": "700.",
  "tika-vin10t1:2196": " Muttā maṇi silā saṅkho, pavāḷaṁ lohitaṅkako;",
  "tika-vin10t1:2197": "Masāragallaṁ dhaññāni, satta gomahisādikaṁ.",
  "tika-vin10t1:2198": "701.",
  "tika-vin10t1:2199": " Khettaṁ vatthuṁ taḷākañca, dāsidāsādikaṁ pana;",
  "tika-vin10t1:2200": "Dukkaṭasseva vatthūni, dīpitāni mahesinā.",
  "tika-vin10t1:2201": "702.",
  "tika-vin10t1:2202": " Muggamāsādikaṁ sabbaṁ, sappiādīni taṇḍulā;",
  "tika-vin10t1:2203": "Suttaṁ vatthaṁ halaṁ phālaṁ, kappiyaṁ evamādikaṁ.",
  "tika-vin10t1:2204": "703.",
  "tika-vin10t1:2205": " Tatthattano panatthāya, vatthuṁ nissaggiyassa hi;",
  "tika-vin10t1:2206": "Sampaṭicchati yo bhikkhu, tassa nissaggiyaṁ siyā.",
  "tika-vin10t1:2207": "704.",
  "tika-vin10t1:2208": " Saṅghādīnaṁ tamatthāya, gaṇhato dukkaṭaṁ tathā;",
  "tika-vin10t1:2209": "Dukkaṭassa ca vatthumpi, sabbatthāya ca dukkaṭaṁ.",
  "tika-vin10t1:2210": "705.",
  "tika-vin10t1:2211": " Sace kahāpaṇādīnaṁ, sahassaṁ paṭigaṇhati;",
  "tika-vin10t1:2212": "Vatthūnaṁ gaṇanāyassa, āpattigaṇanā siyā.",
  "tika-vin10t1:2213": "706.",
  "tika-vin10t1:2214": " Tathā sithilabaddhesu, thavikādīsu rūpato;",
  "tika-vin10t1:2215": "Āpattigaṇanā vuttā, mahāpaccariyaṁ pana.",
  "tika-vin10t1:2216": "707.",
  "tika-vin10t1:2217": " ‘‘Idaṁ ayyassa hotū’’ti, vutte vā pana kenaci;",
  "tika-vin10t1:2218": "Sace gaṇhitukāmopi, nisedhetabbameva ca.",
  "tika-vin10t1:2219": "708.",
  "tika-vin10t1:2220": " Paṭikkhittepi taṁ vatthuṁ, ṭhapetvā yadi gacchati;",
  "tika-vin10t1:2221": "Tathā gopāyitabbaṁ taṁ, yathā taṁ na vinassati.",
  "tika-vin10t1:2222": "709.",
  "tika-vin10t1:2223": " ‘‘Āharedamidaṁ gaṇha, idaṁ dehīdha nikkhipa’’;",
  "tika-vin10t1:2224": "Iccevaṁ bhikkhuno vattuṁ, na vaṭṭati akappiyaṁ.",
  "tika-vin10t1:2225": "710.",
  "tika-vin10t1:2226": " Ṭhapetvā rūpiyaggāhaṁ, nissaṭṭhaparivattitaṁ;",
  "tika-vin10t1:2227": "Sabbehi paribhottabbaṁ, bhājetvā sappiādikaṁ.",
  "tika-vin10t1:2228": "711.",
  "tika-vin10t1:2229": " Attano pattabhāgampi, paṭiggāhakabhikkhuno;",
  "tika-vin10t1:2230": "Gahetuṁ aññato laddhaṁ, bhuñjituṁ vā na vaṭṭati.",
  "tika-vin10t1:2231": "712.",
  "tika-vin10t1:2232": " Yaṁ kiñci pana sambhūtaṁ, paccayaṁ vatthuto tato;",
  "tika-vin10t1:2233": "Bhikkhuno sevamānassa, hoti āpatti dukkaṭaṁ.",
  "tika-vin10t1:2234": "713.",
  "tika-vin10t1:2235": " Ajjhārāme anāpatti, tamajjhāvasathepi vā;",
  "tika-vin10t1:2236": "Gahetvā vā gahāpetvā, nikkhipantassa bhikkhuno.",
  "tika-vin10t1:2237": "714.",
  "tika-vin10t1:2238": " Tikapācittiyaṁ vuttaṁ, rūpiyanti arūpiye;",
  "tika-vin10t1:2239": "Saññino vimatissāpi, hoti āpatti dukkaṭaṁ.",
  "tika-vin10t1:2240": "715.",
  "tika-vin10t1:2241": " Samuṭṭhānādayo sabbe, sañcarittasamā matā;",
  "tika-vin10t1:2242": "Kriyākriyamidaṁ vuttaṁ, ayameva visesatā.",
  "tika-vin10t1:2243": "Rūpiyapaṭiggahaṇakathā.",
  "tika-vin10t1:2244": "716.",
  "tika-vin10t1:2245": " Vatthuṁ nissaggiyassāpi, vatthuṁ vā dukkaṭassa ca;",
  "tika-vin10t1:2246": "Kappiyassa ca vatthuṁ vā, yo nissaggiyavatthunā.",
  "tika-vin10t1:2247": "717.",
  "tika-vin10t1:2248": " Vatthunā dukkaṭassāpi, vatthuṁ nissaggiyassa vā;",
  "tika-vin10t1:2249": "Parivatteti āpatti, kappiyena ca vatthunā.",
  "tika-vin10t1:2250": "718.",
  "tika-vin10t1:2251": " Dukkaṭassa ca vatthuṁ vā, vatthuṁ vā kappiyassa ca;",
  "tika-vin10t1:2252": "Vatthunā dukkaṭasseva, parivatteti dukkaṭaṁ.",
  "tika-vin10t1:2253": "719.",
  "tika-vin10t1:2254": " Vatthunā kappiyassāpi, tathā dukkaṭavatthukaṁ;",
  "tika-vin10t1:2255": "Parivatteti yo tassa, hoti āpatti dukkaṭaṁ.",
  "tika-vin10t1:2256": "720.",
  "tika-vin10t1:2257": " Vatthuno dukkaṭassāpi, tathā nissaggiyassa ca;",
  "tika-vin10t1:2258": "Gahaṇaṁ vāritaṁ pubbe, iminā parivattanaṁ.",
  "tika-vin10t1:2259": "721.",
  "tika-vin10t1:2260": " Rūpiyanti ca saññissa, vimatissa arūpiye;",
  "tika-vin10t1:2261": "Tena dve dukkaṭā honti, cetāpentassa rūpiyaṁ.",
  "tika-vin10t1:2262": "722.",
  "tika-vin10t1:2263": " Arūpiyanti saññissa, anāpatti arūpiye;",
  "tika-vin10t1:2264": "‘‘Idaṁ gahetvā dehī’’ti, vadatopi ca pañcahi.",
  "tika-vin10t1:2265": "723.",
  "tika-vin10t1:2266": " Sesaṁ anantareneva, samuṭṭhānādikaṁ samaṁ;",
  "tika-vin10t1:2267": "Idaṁ kriyasamuṭṭhānaṁ, ayameva visesatā.",
  "tika-vin10t1:2268": "Rūpiyasaṁvohārakathā.",
  "tika-vin10t1:2269": "724.",
  "tika-vin10t1:2270": " Kappiyaṁ kappiyeneva, parivattayato pana;",
  "tika-vin10t1:2271": "Hoti nissaggiyāpatti, ṭhapetvā sahadhammike.",
  "tika-vin10t1:2272": "725.",
  "tika-vin10t1:2273": " Akappiyassa vatthussa, teneva parivattanaṁ;",
  "tika-vin10t1:2274": "Na gacchatīti niddiṭṭhaṁ, kayavikkayasaṅgahaṁ.",
  "tika-vin10t1:2275": "726.",
  "tika-vin10t1:2276": " Tasmā mātāpitūnampi, vatthuṁ yaṁ kiñci kappiyaṁ;",
  "tika-vin10t1:2277": "‘‘Imaṁ dehiminā hī’’ti, vadato pana dukkaṭaṁ.",
  "tika-vin10t1:2278": "727.",
  "tika-vin10t1:2279": " Sakaṁ vā deti ce bhaṇḍaṁ, evaṁ vatvāna mātuyā;",
  "tika-vin10t1:2280": "Mātuyā vā tathā bhaṇḍaṁ, sayaṁ gaṇhāti dukkaṭaṁ.",
  "tika-vin10t1:2281": "728.",
  "tika-vin10t1:2282": " Sahatthaṁ parabhaṇḍasmiṁ, parahatthañca attano;",
  "tika-vin10t1:2283": "Bhaṇḍake pana sampatte, nissaggiyamudīritaṁ.",
  "tika-vin10t1:2284": "729.",
  "tika-vin10t1:2285": " ‘‘Gahetvā vā idaṁ nāma, bhuñjitvā odanaṁ imaṁ;",
  "tika-vin10t1:2286": "Idaṁ nāma karohī’’ti, vattuṁ pana na vaṭṭati.",
  "tika-vin10t1:2287": "730.",
  "tika-vin10t1:2288": " Vighāsādamathaññaṁ vā, ‘‘bhuñjitvā odanaṁ imaṁ;",
  "tika-vin10t1:2289": "Challiṁ vā pana valliṁ vā, kaṭṭhaṁ vā dārumeva vā.",
  "tika-vin10t1:2290": "731.",
  "tika-vin10t1:2291": " Āharā’’ti vadantassa, vatthūnaṁ gaṇanāvasā;",
  "tika-vin10t1:2292": "Honti āpattiyo tassa, bhikkhuno kayavikkaye.",
  "tika-vin10t1:2293": "732.",
  "tika-vin10t1:2294": " ‘‘Imañca yāguṁ piva bhuñja bhattaṁ;",
  "tika-vin10t1:2295": "Bhuttosi bhuñjissasi bhuñjasīdaṁ;",
  "tika-vin10t1:2296": "Bhattaṁ, imaṁ nāma karohi kammaṁ’’;",
  "tika-vin10t1:2297": "Icceva vattuṁ pana vaṭṭateva.",
  "tika-vin10t1:2298": "733.",
  "tika-vin10t1:2299": " Bhūmiyā sodhane vāpi, limpane vatthadhovane;",
  "tika-vin10t1:2300": "Ettha kiñcāpi natthaññaṁ, bhaṇḍaṁ nissajjitabbakaṁ.",
  "tika-vin10t1:2301": "734.",
  "tika-vin10t1:2302": " Nissaggiye ca vatthumhi, naṭṭhe bhuttepi vā yathā;",
  "tika-vin10t1:2303": "Desetabbāva āpatti, desetabbā tathā ayaṁ.",
  "tika-vin10t1:2304": "735.",
  "tika-vin10t1:2305": " ‘‘Imināva imaṁ nāma, gahetvā dehi me’’iti;",
  "tika-vin10t1:2306": "Ācikkhati anāpatti, ṭhapetvā bhaṇḍasāmikaṁ.",
  "tika-vin10t1:2307": "736.",
  "tika-vin10t1:2308": " ‘‘Idaṁ mamatthi attho me, iminā’’ti ca bhāsato;",
  "tika-vin10t1:2309": "Sesaṁ anantareneva, samuṭṭhānādikaṁ samaṁ.",
  "tika-vin10t1:2310": "Kayavikkayakathā.",
  "tika-vin10t1:2311": "Kosiyavaggo dutiyo.",
  "tika-vin10t1:2312": "737.",
  "tika-vin10t1:2313": " Mattikāyomayā pattā, kappiyā jātito duve;",
  "tika-vin10t1:2314": "Tayo pattassa vaṇṇā tu, ukkaṭṭho majjhimomako.",
  "tika-vin10t1:2315": "738.",
  "tika-vin10t1:2316": " Dvinnaṁ taṇḍulanāḷīnaṁ, bhattaṁ magadhanāḷiyā;",
  "tika-vin10t1:2317": "Khādanañca catubbhāgaṁ, byañjanañca tadūpiyaṁ.",
  "tika-vin10t1:2318": "739.",
  "tika-vin10t1:2319": "Ukkaṭṭho nāma so patto, yo taṁ sabbaṁ tu gaṇhati;",
  "tika-vin10t1:2320": "Majjhimo tassupaḍḍho ca, tadupaḍḍho ca omako.",
  "tika-vin10t1:2321": "740.",
  "tika-vin10t1:2322": " Ukkaṭṭhassa ca ukkaṭṭho, tassevomakamajjhimā;",
  "tika-vin10t1:2323": "Evaṁ majjhimaomesu, nava pattā bhavanti hi.",
  "tika-vin10t1:2324": "741.",
  "tika-vin10t1:2325": " Ukkaṭṭhukkaṭṭhako tesu, apatto omakomako;",
  "tika-vin10t1:2326": "Tasmā nāpi adhiṭṭhānaṁ, na gacchanti vikappanaṁ.",
  "tika-vin10t1:2327": "742.",
  "tika-vin10t1:2328": " Sesaṁ sattavidhaṁ pattaṁ, pattalakkhaṇasaṁyutaṁ;",
  "tika-vin10t1:2329": "Adhiṭṭhāya vikappetvā, paribhuñjeyya paṇḍito.",
  "tika-vin10t1:2330": "743.",
  "tika-vin10t1:2331": " Dasāhaparamaṁ kālaṁ, dhāreyya atirekato;",
  "tika-vin10t1:2332": "Atikkamayato pattaṁ, tañhi nissaggiyaṁ siyā.",
  "tika-vin10t1:2333": "744.",
  "tika-vin10t1:2334": " Yaṁ pattaṁ na vikappeti, yaṁ nādhiṭṭheti vā pana;",
  "tika-vin10t1:2335": "Vinayaññūhi so patto, atirekoti vaṇṇito.",
  "tika-vin10t1:2336": "745.",
  "tika-vin10t1:2337": " Vattabbaṁ tu ‘‘imaṁ pattaṁ, adhiṭṭhāmī’’ti sammukhe;",
  "tika-vin10t1:2338": "‘‘Etaṁ patta’’nti dūrasmiṁ, paccuddhārepyayaṁ nayo.",
  "tika-vin10t1:2339": "746.",
  "tika-vin10t1:2340": " Ābhogaṁ manasā katvā, katvā kāyavikārakaṁ;",
  "tika-vin10t1:2341": "Kāyenapi ca pattassa, adhiṭṭhānaṁ pakāsitaṁ.",
  "tika-vin10t1:2342": "747.",
  "tika-vin10t1:2343": " Patto jahatidhiṭṭhānaṁ, dānabhedakanāsato;",
  "tika-vin10t1:2344": "Vibbhamuddhārapaccakkha-parivattanagāhato.",
  "tika-vin10t1:2345": "748.",
  "tika-vin10t1:2346": " Kaṅgusitthappamāṇena, khenādhiṭṭhānamujjhati;",
  "tika-vin10t1:2347": "Pidahitvā adhiṭṭheyya, ayocuṇṇena vāṇiyā.",
  "tika-vin10t1:2348": "749.",
  "tika-vin10t1:2349": " Yo hi nissaggiyaṁ pattaṁ, anissajjeva bhuñjati;",
  "tika-vin10t1:2350": "Dukkaṭaṁ tassa niddiṭṭhaṁ, bhutvā dhovanadhovane.",
  "tika-vin10t1:2351": "750.",
  "tika-vin10t1:2352": " Suvaṇṇamaṇipatto ca, veḷuriyaphalikubbhavo;",
  "tika-vin10t1:2353": "Kaṁsakācamayo patto, tipusīsamayopi ca.",
  "tika-vin10t1:2354": "751.",
  "tika-vin10t1:2355": " Tathā dārumayo patto, tambasajjhumayopi ca;",
  "tika-vin10t1:2356": "Ekādasavidho patto, vutto dukkaṭavatthuko.",
  "tika-vin10t1:2357": "752.",
  "tika-vin10t1:2358": " Ghaṭasīsakaṭāho ca, tumbaṁ cassānulomikaṁ;",
  "tika-vin10t1:2359": "Tambalohamayaṁ tattha, thālakaṁ pana vaṭṭati.",
  "tika-vin10t1:2360": "753.",
  "tika-vin10t1:2361": " Phalikakācakaṁsānaṁ, taṭṭikādīni kānici;",
  "tika-vin10t1:2362": "Puggalassa na vaṭṭanti, vaṭṭanti gihisaṅghikā.",
  "tika-vin10t1:2363": "754.",
  "tika-vin10t1:2364": " Yaṁ kiñci sodakaṁ pattaṁ, paṭisāmeyya dukkaṭaṁ;",
  "tika-vin10t1:2365": "Sādhukaṁ vodakaṁ katvā, paṭisāmeyya paṇḍito.",
  "tika-vin10t1:2366": "755.",
  "tika-vin10t1:2367": " Bhikkhuno sodakaṁ pattaṁ, otāpetuṁ na vaṭṭati;",
  "tika-vin10t1:2368": "Uṇhe na nidahetabbo, nidahantassa dukkaṭaṁ.",
  "tika-vin10t1:2369": "756.",
  "tika-vin10t1:2370": " Miḍḍhante paribhaṇḍante, ṭhapetuṁ na ca vaṭṭati;",
  "tika-vin10t1:2371": "Miḍḍhiyā paribhaṇḍe vā, vitthiṇṇe pana vaṭṭati.",
  "tika-vin10t1:2372": "757.",
  "tika-vin10t1:2373": " Dāruādhārake patte, dve ṭhapetumpi vaṭṭati;",
  "tika-vin10t1:2374": "Ayameva nayo daṇḍa-bhūmiādhārakesupi.",
  "tika-vin10t1:2375": "758.",
  "tika-vin10t1:2376": " Taṭṭikāyapi coḷe vā, potthake kaṭasārake;",
  "tika-vin10t1:2377": "Paribhaṇḍakatāyāpi, bhūmiyaṁ vālukāsu vā.",
  "tika-vin10t1:2378": "759.",
  "tika-vin10t1:2379": " Tathārūpāsu suddhāsu, ṭhapetuṁ pana vaṭṭati;",
  "tika-vin10t1:2380": "Sarajāya ṭhapentassa, dukkaṭaṁ kharabhūmiyā.",
  "tika-vin10t1:2381": "760.",
  "tika-vin10t1:2382": " Daṇḍe vā nāgadante vā, laggetumpi na vaṭṭati;",
  "tika-vin10t1:2383": "Chattaṅgamañcapīṭhesu, ṭhapentassa ca dukkaṭaṁ.",
  "tika-vin10t1:2384": "761.",
  "tika-vin10t1:2385": " Aṭanīsu hi bandhitvā, olambetumpi vaṭṭati;",
  "tika-vin10t1:2386": "Bandhitvā pana mañcassa, ṭhapetuṁpari vaṭṭati.",
  "tika-vin10t1:2387": "762.",
  "tika-vin10t1:2388": " Mañcapīṭhaṭṭake pattaṁ, ṭhapetuṁ pana vaṭṭati;",
  "tika-vin10t1:2389": "Bhattapūropi vā chatte, ṭhapetuṁ na ca vaṭṭati.",
  "tika-vin10t1:2390": "Tayo bhāṇavārā niṭṭhitā.",
  "tika-vin10t1:2391": "763.",
  "tika-vin10t1:2392": " Kavāṭaṁ na paṇāmeyya, pattahattho sace pana;",
  "tika-vin10t1:2393": "Yena kenaci aṅgena, paṇāmeyyassa dukkaṭaṁ.",
  "tika-vin10t1:2394": "764.",
  "tika-vin10t1:2395": " Na nīhareyya pattena, calakānaṭṭhikāni vā;",
  "tika-vin10t1:2396": "Ucchiṭṭhamudakaṁ vāpi, nīharantassa dukkaṭaṁ.",
  "tika-vin10t1:2397": "765.",
  "tika-vin10t1:2398": " Pattaṁ paṭiggahaṁ katvā, dhovituṁ hatthameva vā;",
  "tika-vin10t1:2399": "Mukhato nīhaṭaṁ patte, ṭhapetuṁ na ca vaṭṭati.",
  "tika-vin10t1:2400": "766.",
  "tika-vin10t1:2401": " Anāpatti dasāhassa, antoyeva ca yo pana;",
  "tika-vin10t1:2402": "Adhiṭṭheti vikappeti, vissajjeti vinassati.",
  "tika-vin10t1:2403": "767.",
  "tika-vin10t1:2404": " Paṭhamassa hi pattassa, paṭhamena mahesinā;",
  "tika-vin10t1:2405": "Samuṭṭhānādayo sabbe, kathinena samā matā.",
  "tika-vin10t1:2406": "Paṭhamapattakathā.",
  "tika-vin10t1:2407": "768.",
  "tika-vin10t1:2408": " Pañcabandhanaūnasmiṁ, patte sati ca yo pana;",
  "tika-vin10t1:2409": "Viññāpeyya navaṁ pattaṁ, tassa nissaggiyaṁ siyā.",
  "tika-vin10t1:2410": "769.",
  "tika-vin10t1:2411": " Bandhanaṁ ekamuddiṭṭhaṁ, dvaṅgulāya ca rājiyā;",
  "tika-vin10t1:2412": "Bandhanāni ca cattāri, tathāṭṭhaṅgularājiyā.",
  "tika-vin10t1:2413": "770.",
  "tika-vin10t1:2414": " Pañca vā rājiyo yassa, ekā vāpi dasaṅgulā;",
  "tika-vin10t1:2415": "Apatto nāmayaṁ patto, viññāpeyya tato paraṁ.",
  "tika-vin10t1:2416": "771.",
  "tika-vin10t1:2417": " Ayopatto anekehi, lohamaṇḍalakehi vā;",
  "tika-vin10t1:2418": "Baddho vaṭṭati maṭṭho ce, ayocuṇṇena vāṇiyā.",
  "tika-vin10t1:2419": "772.",
  "tika-vin10t1:2420": " Pattaṁ saṅghassa nissaṭṭhaṁ, tassa nissaggiyaṁ pana;",
  "tika-vin10t1:2421": "Anukampāya taṁ tasmiṁ, agaṇhantassa dukkaṭaṁ.",
  "tika-vin10t1:2422": "773.",
  "tika-vin10t1:2423": " Dīyamāne tu pattasmiṁ, yassa so na ca ruccati;",
  "tika-vin10t1:2424": "Appicchatāya vā pattaṁ, taṁ na gaṇhāti vaṭṭati.",
  "tika-vin10t1:2425": "774.",
  "tika-vin10t1:2426": " Apattassa tu bhikkhussa;",
  "tika-vin10t1:2427": "Na dātabboti dīpito;",
  "tika-vin10t1:2428": "Tattha yo pattapariyanto;",
  "tika-vin10t1:2429": "So deyyo tassa bhikkhuno.",
  "tika-vin10t1:2430": "775.",
  "tika-vin10t1:2431": " Sace so taṁ jigucchanto, appadese ṭhapeti vā;",
  "tika-vin10t1:2432": "Vissajjeti abhogena, paribhuñjati dukkaṭaṁ.",
  "tika-vin10t1:2433": "776.",
  "tika-vin10t1:2434": " Naṭṭhe bhinnepi vā patte, anāpatti pakāsitā;",
  "tika-vin10t1:2435": "Attano ñātakādīnaṁ, gaṇhato vā dhanena vā.",
  "tika-vin10t1:2436": "777.",
  "tika-vin10t1:2437": " Sañcarittasamuṭṭhānaṁ , kriyaṁ paṇṇattivajjakaṁ;",
  "tika-vin10t1:2438": "Kāyakammaṁ vacīkammaṁ, ticittañca tivedanaṁ.",
  "tika-vin10t1:2439": "Dutiyapattakathā.",
  "tika-vin10t1:2440": "778.",
  "tika-vin10t1:2441": " Sappiādiṁ purebhattaṁ, bhesajjaṁ paṭigayha hi;",
  "tika-vin10t1:2442": "Sāmisampi purebhattaṁ, paribhuñjati vaṭṭati.",
  "tika-vin10t1:2443": "779.",
  "tika-vin10t1:2444": " Tato paṭṭhāya sattāhaṁ, taṁ vaṭṭati nirāmisaṁ;",
  "tika-vin10t1:2445": "Sattāhātikkame tassa, nissaggiyamudīritaṁ.",
  "tika-vin10t1:2446": "780.",
  "tika-vin10t1:2447": " Pacchābhattampi gaṇhitvā, katvā sannidhikārakaṁ;",
  "tika-vin10t1:2448": "Sāyato pana sattāhaṁ, vaṭṭateva nirāmisaṁ.",
  "tika-vin10t1:2449": "781.",
  "tika-vin10t1:2450": " Purebhattampi pacchā vā, sayamuggahitaṁ pana;",
  "tika-vin10t1:2451": "Sarīrabhoge netabbaṁ, sāyituṁ na ca vaṭṭati.",
  "tika-vin10t1:2452": "782.",
  "tika-vin10t1:2453": " Navanītaṁ purebhattaṁ, bhikkhunā gahitaṁ sace;",
  "tika-vin10t1:2454": "Tāpetvānupasampanno, deti vaṭṭati sāmisaṁ.",
  "tika-vin10t1:2455": "783.",
  "tika-vin10t1:2456": " Sayaṁ tāpeti ce bhikkhu, sattāhampi nirāmisaṁ;",
  "tika-vin10t1:2457": "Tāpanaṁ navanītassa, sāmapāko na hoti so.",
  "tika-vin10t1:2458": "784.",
  "tika-vin10t1:2459": " Pacchābhattaṁ gahetvā ce, yena kenaci tāpitaṁ;",
  "tika-vin10t1:2460": "Vaṭṭateva ca taṁ sappi, sattāhampi nirāmisaṁ.",
  "tika-vin10t1:2461": "785.",
  "tika-vin10t1:2462": " Khīraṁ dadhiṁ cāpi paṭiggahetvā;",
  "tika-vin10t1:2463": "Sayaṁ purebhattamatho karoti;",
  "tika-vin10t1:2464": "Sappiṁ purebhattakameva tassa;",
  "tika-vin10t1:2465": "Nirāmisaṁ vaṭṭati bhikkhuno taṁ.",
  "tika-vin10t1:2466": "786.",
  "tika-vin10t1:2467": " Pacchābhattakato uddhaṁ, taṁ na vaṭṭati sāyituṁ;",
  "tika-vin10t1:2468": "Savatthukassa sappissa, gahitattāva bhikkhuno.",
  "tika-vin10t1:2469": "787.",
  "tika-vin10t1:2470": " Sattāhātikkamepissa , na doso koci vijjati;",
  "tika-vin10t1:2471": "‘‘Paṭiggahetvā tānī’’ti, vuttattā hi mahesinā.",
  "tika-vin10t1:2472": "788.",
  "tika-vin10t1:2473": " Yathā kappiyasappimhi, nissaggiyamudīritaṁ;",
  "tika-vin10t1:2474": "Tathākappiyasappimhi, dukkaṭaṁ paridīpitaṁ.",
  "tika-vin10t1:2475": "789.",
  "tika-vin10t1:2476": " Sabbākappiyamaṁsānaṁ , vajjetvā maṁsameva ca;",
  "tika-vin10t1:2477": "Khīraṁ dadhi ca sappi ca, navanītañca vaṭṭati.",
  "tika-vin10t1:2478": "790.",
  "tika-vin10t1:2479": " ‘‘Yesaṁ kappati maṁsañhi, tesaṁ sappī’’ti kiṁ idaṁ?",
  "tika-vin10t1:2480": "Paṇītabhojanassāpi, tathā sattāhakālike.",
  "tika-vin10t1:2481": "791.",
  "tika-vin10t1:2482": " Nissaggiyassa vatthūnaṁ, paricchedaniyāmanaṁ;",
  "tika-vin10t1:2483": "Na cākappiyamaṁsānaṁ, sappiādi nivāritaṁ.",
  "tika-vin10t1:2484": "792.",
  "tika-vin10t1:2485": " Navanītepi sappimhi, gahituggahitādike;",
  "tika-vin10t1:2486": "Sabbo vuttanayeneva, veditabbo vinicchayo.",
  "tika-vin10t1:2487": "793.",
  "tika-vin10t1:2488": " Telabhikkhāya bhikkhūnaṁ, paviṭṭhānaṁ upāsakā;",
  "tika-vin10t1:2489": "Telaṁ vā navanītaṁ vā, sappiṁ vā ākiranti hi.",
  "tika-vin10t1:2490": "794.",
  "tika-vin10t1:2491": " Bhattasitthāni vā tattha, taṇḍulā vā bhavanti ce;",
  "tika-vin10t1:2492": "Ādiccapakkasaṁsaṭṭhaṁ, hoti sattāhakālikaṁ.",
  "tika-vin10t1:2493": "795.",
  "tika-vin10t1:2494": " Tilasāsapatelaṁ vā, madhukeraṇḍatelakaṁ;",
  "tika-vin10t1:2495": "Gahitaṁ tu purebhattaṁ, sāmisampi nirāmisaṁ.",
  "tika-vin10t1:2496": "796.",
  "tika-vin10t1:2497": " Pacchābhattakato uddhaṁ, sāyitabbaṁ nirāmisaṁ;",
  "tika-vin10t1:2498": "Sattāhātikkame tesaṁ, vasā nissaggiyaṁ siyā.",
  "tika-vin10t1:2499": "797.",
  "tika-vin10t1:2500": " Eraṇḍamadhukaṭṭhīni, sāsapādīni cattanā;",
  "tika-vin10t1:2501": "Gahetvā katatelampi, hoti sattāhakālikaṁ.",
  "tika-vin10t1:2502": "798.",
  "tika-vin10t1:2503": " Yāvajīvikavatthuttā, tesaṁ tiṇṇampi bhikkhuno;",
  "tika-vin10t1:2504": "Savatthugahaṇe tassa, kācāpatti na vijjati.",
  "tika-vin10t1:2505": "799.",
  "tika-vin10t1:2506": " Attanā yaṁ kataṁ telaṁ, taṁ vaṭṭati nirāmisaṁ;",
  "tika-vin10t1:2507": "Sattāhātikkamenassa, hoti nissaggiyaṁ pana.",
  "tika-vin10t1:2508": "800.",
  "tika-vin10t1:2509": " Dukkaṭaṁ sāsapādīnaṁ, telatthāyeva bhikkhunā;",
  "tika-vin10t1:2510": "Gahetvā ṭhapitānaṁ tu, sattāhātikkame siyā.",
  "tika-vin10t1:2511": "801.",
  "tika-vin10t1:2512": " Nāḷikerakarañjānaṁ, telaṁ kuruvakassa ca;",
  "tika-vin10t1:2513": "Nimbakosambakānañca, telaṁ bhallātakassa ca.",
  "tika-vin10t1:2514": "802.",
  "tika-vin10t1:2515": " Iccevamādikaṁ sabbaṁ, avuttaṁ pāḷiyaṁ pana;",
  "tika-vin10t1:2516": "Gahetvā nikkhipantassa, dukkaṭaṁ samayaccaye.",
  "tika-vin10t1:2517": "803.",
  "tika-vin10t1:2518": " Yāvakālikabhedañca , yāvajīvakameva ca;",
  "tika-vin10t1:2519": "Viditvā sesametthāpi, sappinā sadiso nayo.",
  "tika-vin10t1:2520": "804.",
  "tika-vin10t1:2521": " Acchamacchavarāhānaṁ, susukāgadrabhassa ca;",
  "tika-vin10t1:2522": "Vasānaṁ pana pañcannaṁ, telaṁ pañcavidhaṁ bhave.",
  "tika-vin10t1:2523": "805.",
  "tika-vin10t1:2524": " Sabbameva vasātelaṁ, kappiyākappiyassa ca;",
  "tika-vin10t1:2525": "Manussānaṁ vasātelaṁ, ṭhapetvā pana vaṭṭati.",
  "tika-vin10t1:2526": "806.",
  "tika-vin10t1:2527": " Vasaṁ paṭiggahetvāna, purebhattaṁ panattanā;",
  "tika-vin10t1:2528": "Pakkaṁ vaṭṭati saṁsaṭṭhaṁ, sattāhampi nirāmisaṁ.",
  "tika-vin10t1:2529": "807.",
  "tika-vin10t1:2530": " Sace anupasampanno, katvā taṁ deti vaṭṭati;",
  "tika-vin10t1:2531": "Sāmisampi purebhattaṁ, tato uddhaṁ nirāmisaṁ.",
  "tika-vin10t1:2532": "808.",
  "tika-vin10t1:2533": " Paṭiggahetuṁ kātuṁ vā, pacchābhattaṁ na vaṭṭati;",
  "tika-vin10t1:2534": "Seso vuttanayeneva, veditabbo vibhāvinā.",
  "tika-vin10t1:2535": "809.",
  "tika-vin10t1:2536": " Gahitañhi purebhattaṁ, madhuṁ madhukarīkataṁ;",
  "tika-vin10t1:2537": "Vaṭṭateva purebhattaṁ, sāmisampi nirāmisaṁ.",
  "tika-vin10t1:2538": "810.",
  "tika-vin10t1:2539": " Pacchābhattakato uddhaṁ, sattāhampi nirāmisaṁ;",
  "tika-vin10t1:2540": "Sattāhātikkame doso, vatthūnaṁ gaṇanāvasā.",
  "tika-vin10t1:2541": "811.",
  "tika-vin10t1:2542": " Ucchumhā pana nibbattaṁ, pakkāpakkaṁ ghanāghanaṁ;",
  "tika-vin10t1:2543": "Rasādi pana taṁ sabbaṁ, ‘‘phāṇita’’nti pavuccati.",
  "tika-vin10t1:2544": "812.",
  "tika-vin10t1:2545": " Phāṇitaṁ tu purebhattaṁ, gahitaṁ pana vaṭṭati;",
  "tika-vin10t1:2546": "Sāmisampi purebhattaṁ, tato uddhaṁ nirāmisaṁ.",
  "tika-vin10t1:2547": "813.",
  "tika-vin10t1:2548": " Asaṁsaṭṭhena ucchussa, rasena kataphāṇitaṁ;",
  "tika-vin10t1:2549": "Gahitena purebhattaṁ, tadaheva nirāmisaṁ.",
  "tika-vin10t1:2550": "814.",
  "tika-vin10t1:2551": " Ucchuṁ paṭiggahetvāna, katepesa nayo mato;",
  "tika-vin10t1:2552": "Pacchābhattakato uddhaṁ, taṁ na vaṭṭati sāyituṁ.",
  "tika-vin10t1:2553": "815.",
  "tika-vin10t1:2554": " Gahitattā savatthussa, sattāhātikkamepi ca;",
  "tika-vin10t1:2555": "Hoti tassa anāpatti, pacchābhattaṁ katepi ca.",
  "tika-vin10t1:2556": "816.",
  "tika-vin10t1:2557": " Saṁsaṭṭhañca purebhattaṁ, gahitaṁ tamupāsako;",
  "tika-vin10t1:2558": "Tadahe deti ce katvā, sāmisampi ca vaṭṭati.",
  "tika-vin10t1:2559": "817.",
  "tika-vin10t1:2560": " Saṁsaṭṭhena purebhattaṁ, gahitena sayaṁkataṁ;",
  "tika-vin10t1:2561": "Pacchābhattaṁ katañcāpi, sattāhampi nirāmisaṁ.",
  "tika-vin10t1:2562": "818.",
  "tika-vin10t1:2563": " Kataṁ madhukapupphānaṁ, phāṇitaṁ sītavārinā;",
  "tika-vin10t1:2564": "Sāmisampi purebhattaṁ, tato uddhaṁ nirāmisaṁ.",
  "tika-vin10t1:2565": "819.",
  "tika-vin10t1:2566": " Sattāhātikkamepissa, dukkaṭaṁ paridīpitaṁ;",
  "tika-vin10t1:2567": "Pakkhipitvā kataṁ khīraṁ, hoti taṁ yāvakālikaṁ.",
  "tika-vin10t1:2568": "820.",
  "tika-vin10t1:2569": " Phalānaṁ pana sabbesaṁ, yāvakālikasaññinaṁ;",
  "tika-vin10t1:2570": "Yāvakālikamicceva, phāṇitaṁ paridīpitaṁ.",
  "tika-vin10t1:2571": "821.",
  "tika-vin10t1:2572": " Pacchābhattampi bhikkhussa, paccaye sati kevalaṁ;",
  "tika-vin10t1:2573": "Kālikā pana vaṭṭanti, purebhattaṁ yathāsukhaṁ.",
  "tika-vin10t1:2574": "822.",
  "tika-vin10t1:2575": " Labhitvā pana nissaṭṭhaṁ, taṁ tu sattāhakālikaṁ;",
  "tika-vin10t1:2576": "Aruādīni makkhetuṁ, sāyituṁ vā na vaṭṭati.",
  "tika-vin10t1:2577": "823.",
  "tika-vin10t1:2578": " Aññassa pana bhikkhussa, kāyabhoge ca vaṭṭati;",
  "tika-vin10t1:2579": "Cajitvā nirapekkhova, labhitvā puna sāyituṁ.",
  "tika-vin10t1:2580": "824.",
  "tika-vin10t1:2581": " Anāpatti adhiṭṭheti, vissajjeti vinassati;",
  "tika-vin10t1:2582": "Acchinditvā ca vissāsaṁ, gaṇhatummattakādino.",
  "tika-vin10t1:2583": "825.",
  "tika-vin10t1:2584": " Samuṭṭhānādayo sabbe, kathinena samā matā;",
  "tika-vin10t1:2585": "Sadākathinacittena, paṭhameneva satthunā.",
  "tika-vin10t1:2586": "Bhesajjasikkhāpadakathā.",
  "tika-vin10t1:2587": "826.",
  "tika-vin10t1:2588": " Māso sesoti gimhānaṁ, pariyeseyya sāṭikaṁ;",
  "tika-vin10t1:2589": "Addhamāsova sesoti, katvā paridahe budho.",
  "tika-vin10t1:2590": "827.",
  "tika-vin10t1:2591": " Katvā pana satuppādaṁ, vassasāṭikacīvaraṁ;",
  "tika-vin10t1:2592": "Nipphādentassa bhikkhussa, samaye piṭṭhisammate.",
  "tika-vin10t1:2593": "828.",
  "tika-vin10t1:2594": " Hoti nissaggiyāpatti, ñātakāññātakādino;",
  "tika-vin10t1:2595": "Tesuyeva ca viññattiṁ, katvā nipphādane tathā.",
  "tika-vin10t1:2596": "829.",
  "tika-vin10t1:2597": " Katvā pana satuppādaṁ, samaye kucchisaññite;",
  "tika-vin10t1:2598": "Nipphādentassa bhikkhussa, vatthamaññātakādino.",
  "tika-vin10t1:2599": "830.",
  "tika-vin10t1:2600": " Tassādinnakapubbesu , vattabhedena dukkaṭaṁ;",
  "tika-vin10t1:2601": "Karoto tatra viññattiṁ, nissaggiyamudīritaṁ.",
  "tika-vin10t1:2602": "831.",
  "tika-vin10t1:2603": " Ovassāpeti ce kāyaṁ, naggo satipi cīvare;",
  "tika-vin10t1:2604": "Nhānassa pariyosāne, dukkaṭaṁ vivaṭaṅgaṇe.",
  "tika-vin10t1:2605": "832.",
  "tika-vin10t1:2606": " Ūnake pana māsasmiṁ, atirekoti saññino;",
  "tika-vin10t1:2607": "Tattha vematikassāpi, hoti āpatti dukkaṭaṁ.",
  "tika-vin10t1:2608": "833.",
  "tika-vin10t1:2609": " Acchinnacīvarassāpi, anāpattāpadāsupi;",
  "tika-vin10t1:2610": "Nhānakoṭṭhakavāpīsu, nhāyantassa ca bhikkhuno.",
  "tika-vin10t1:2611": "834.",
  "tika-vin10t1:2612": " Sañcarittasamuṭṭhānaṁ , kriyaṁ paṇṇattivajjakaṁ;",
  "tika-vin10t1:2613": "Kāyakammaṁ vacīkammaṁ, ticittañca tivedanaṁ.",
  "tika-vin10t1:2614": "Vassikasāṭikakathā.",
  "tika-vin10t1:2615": "835.",
  "tika-vin10t1:2616": " Sāmaṁ tu cīvaraṁ datvā, acchindantassa taṁ puna;",
  "tika-vin10t1:2617": "Sakasaññāya bhikkhussa, tassa nissaggiyaṁ siyā.",
  "tika-vin10t1:2618": "836.",
  "tika-vin10t1:2619": " Ekāyeva panāpatti, ekamacchindato siyā;",
  "tika-vin10t1:2620": "Bahūni ekabaddhāni, acchindantassa vā tathā.",
  "tika-vin10t1:2621": "837.",
  "tika-vin10t1:2622": " Visuṁ ṭhitāni ekeka-māharāpayato pana;",
  "tika-vin10t1:2623": "Vatthānaṁ gaṇanāyassa, āpattigaṇanā siyā.",
  "tika-vin10t1:2624": "838.",
  "tika-vin10t1:2625": " ‘‘Mayā dinnāni sabbāni, āharā’’ti ca bhāsato;",
  "tika-vin10t1:2626": "Ekena vacaneneva, honti āpattiyo bahū.",
  "tika-vin10t1:2627": "839.",
  "tika-vin10t1:2628": " Āṇāpeti sace aññaṁ, bhikkhuṁ gaṇhāti cīvaraṁ;",
  "tika-vin10t1:2629": "Bahūni gaṇhatāṇatto, ekaṁ pācittiyaṁ siyā.",
  "tika-vin10t1:2630": "840.",
  "tika-vin10t1:2631": " ‘‘Mayā dinnāni sabbāni, gaṇhā’’ti vadato pana;",
  "tika-vin10t1:2632": "Ekāyassa ca vācāya, honti āpattiyo bahū.",
  "tika-vin10t1:2633": "841.",
  "tika-vin10t1:2634": " ‘‘Saṅghāṭimuttarāsaṅgaṁ, gaṇha gaṇhā’’ti bhāsato;",
  "tika-vin10t1:2635": "Hoti vācāya vācāya, āṇāpentassa dukkaṭaṁ.",
  "tika-vin10t1:2636": "842.",
  "tika-vin10t1:2637": " Vikappanupagaṁ kiñci, ṭhapetvā pacchimaṁ paraṁ;",
  "tika-vin10t1:2638": "Aññaṁ pana parikkhāraṁ, chindāpentassa dukkaṭaṁ.",
  "tika-vin10t1:2639": "843.",
  "tika-vin10t1:2640": " Ṭhapetvā upasampannaṁ, aññesaṁ cīvarādikaṁ;",
  "tika-vin10t1:2641": "Acchindatopi bhikkhussa, hoti āpatti dukkaṭaṁ.",
  "tika-vin10t1:2642": "844.",
  "tika-vin10t1:2643": " Evaṁ anupasampanne, upasampannasaññino;",
  "tika-vin10t1:2644": "Tattha vematikassāpi, acchindantassa dukkaṭaṁ.",
  "tika-vin10t1:2645": "845.",
  "tika-vin10t1:2646": " So vā deti sace tuṭṭho, duṭṭho vissāsameva vā;",
  "tika-vin10t1:2647": "Gaṇhatopi anāpatti, tathā ummattakādino.",
  "tika-vin10t1:2648": "846.",
  "tika-vin10t1:2649": " Adinnādānatulyāva, samuṭṭhānādayo nayā;",
  "tika-vin10t1:2650": "Aññatra vedanāyettha, hoti sā dukkhavedanā.",
  "tika-vin10t1:2651": "Cīvaracchindanakathā.",
  "tika-vin10t1:2652": "847.",
  "tika-vin10t1:2653": " Viññāpetvā sace suttaṁ, chabbidhaṁ sānulomikaṁ;",
  "tika-vin10t1:2654": "Cīvaraṁ tantavāyehi, vāyāpeti na vaṭṭati.",
  "tika-vin10t1:2655": "848.",
  "tika-vin10t1:2656": " Sāmaṁ viññāpitaṁ suttaṁ, akappiyamudīritaṁ;",
  "tika-vin10t1:2657": "Tantavāyopi viññatto, tathā aññātakādiko.",
  "tika-vin10t1:2658": "849.",
  "tika-vin10t1:2659": " Viññattatantavāyena, suttenākappiyena ca;",
  "tika-vin10t1:2660": "Cīvaraṁ vāyāpentassa, nissaggiyamudīritaṁ.",
  "tika-vin10t1:2661": "850.",
  "tika-vin10t1:2662": " Vidatthimatte dīghena, hatthamatte tirīyato;",
  "tika-vin10t1:2663": "Vīte nissaggiyaṁ vuttaṁ, phalake phalakepi ca.",
  "tika-vin10t1:2664": "851.",
  "tika-vin10t1:2665": " Teneva kappiyaṁ suttaṁ, vāyāpentassa dukkaṭaṁ;",
  "tika-vin10t1:2666": "Tatheva tantavāyena, kappiyena akappiyaṁ.",
  "tika-vin10t1:2667": "852.",
  "tika-vin10t1:2668": " Ekantarikato vāpi, dīghato vā tirīyato;",
  "tika-vin10t1:2669": "Kappiyākappiyeheva, vīte suttehi dukkaṭaṁ.",
  "tika-vin10t1:2670": "853.",
  "tika-vin10t1:2671": " Kappiyākappiyeheva, tantavāyehi ve kate;",
  "tika-vin10t1:2672": "Kappiyākappiyaṁ suttaṁ, missetvā tassa dukkaṭaṁ.",
  "tika-vin10t1:2673": "854.",
  "tika-vin10t1:2674": " Sace akappiyaṁ suttaṁ, vāreneva vinanti te;",
  "tika-vin10t1:2675": "Dassetvāva paricchedaṁ, akappiyavite pana.",
  "tika-vin10t1:2676": "855.",
  "tika-vin10t1:2677": " Pācittiyaṁ pamāṇasmiṁ, tadūne dukkaṭaṁ siyā;",
  "tika-vin10t1:2678": "Itarena vite vatthe, ubhayattheva dukkaṭaṁ.",
  "tika-vin10t1:2679": "856.",
  "tika-vin10t1:2680": " Dvepi vemaṁ gahetvā vā, ekato vā vinanti ce;",
  "tika-vin10t1:2681": "Phalake phalake tassa, dukkaṭaṁ paridīpitaṁ.",
  "tika-vin10t1:2682": "857.",
  "tika-vin10t1:2683": " Eteneva upāyena, bhede sabbattha sādhukaṁ;",
  "tika-vin10t1:2684": "Āpattibhedo viññeyyo, viññunā vinayaññunā.",
  "tika-vin10t1:2685": "858.",
  "tika-vin10t1:2686": " Kappiyo tantavāyopi, sace suttampi kappiyaṁ;",
  "tika-vin10t1:2687": "Cīvaraṁ vāyāpentassa, anāpatti pakāsitā.",
  "tika-vin10t1:2688": "859.",
  "tika-vin10t1:2689": " Anāpatti parissāve, āyoge aṁsabaddhake;",
  "tika-vin10t1:2690": "Samuṭṭhānādayo sabbe, sañcarittasamā matā.",
  "tika-vin10t1:2691": "Suttaviññattikathā.",
  "tika-vin10t1:2692": "860.",
  "tika-vin10t1:2693": " Appavāritañātīnaṁ, tantavāye samecca ce;",
  "tika-vin10t1:2694": "Vikappaṁ cīvare bhikkhu, āpajjati na vaṭṭati.",
  "tika-vin10t1:2695": "861.",
  "tika-vin10t1:2696": " Dīghāyatappitatthāya, suttavaḍḍhanake kate;",
  "tika-vin10t1:2697": "Bhikkhu nissaggiyāpattiṁ, āpajjati na saṁsayo.",
  "tika-vin10t1:2698": "862.",
  "tika-vin10t1:2699": " Bhikkhuno ñātakādīnaṁ, tantavāyesu attano;",
  "tika-vin10t1:2700": "Dhanenaññassa catthāya, anāpattiṁ viniddise.",
  "tika-vin10t1:2701": "863.",
  "tika-vin10t1:2702": " Vāyāpentassa appagghaṁ, mahagghaṁ kattukāmino;",
  "tika-vin10t1:2703": "Tathā ummattakādīnaṁ, sesaṁ vuttamanantare.",
  "tika-vin10t1:2704": "Pesakārakathā.",
  "tika-vin10t1:2705": "864.",
  "tika-vin10t1:2706": " Vassaṁvuṭṭhe yamuddissa, bhikkhū dīyati cīvaraṁ;",
  "tika-vin10t1:2707": "Pavāraṇāya pubbeva, taṁ hotaccekacīvaraṁ.",
  "tika-vin10t1:2708": "865.",
  "tika-vin10t1:2709": " Pure pavāraṇāyeva, bhājetvā yadi gayhati;",
  "tika-vin10t1:2710": "Vassacchedo na kātabbo, saṅghikaṁ taṁ karoti ce.",
  "tika-vin10t1:2711": "866.",
  "tika-vin10t1:2712": " Anāpatti adhiṭṭheti, antosamayameva taṁ;",
  "tika-vin10t1:2713": "Vissajjeti vikappeti, vinassati ca ḍayhati.",
  "tika-vin10t1:2714": "867.",
  "tika-vin10t1:2715": " Tassaccāyikavatthassa, kathine tu anatthate;",
  "tika-vin10t1:2716": "Parihārekamāsova, dasāhaparamo mato.",
  "tika-vin10t1:2717": "868.",
  "tika-vin10t1:2718": " Atthate kathine tassa, pañca māsā pakāsitā;",
  "tika-vin10t1:2719": "Parihāro munindena, dasāhaparamā pana.",
  "tika-vin10t1:2720": "869.",
  "tika-vin10t1:2721": " Samuṭṭhānādayo sabbe, kathinena samā matā;",
  "tika-vin10t1:2722": "Paṭhamenākriyācittaṁ, ticittañca tivedanaṁ.",
  "tika-vin10t1:2723": "Accekacīvarakathā.",
  "tika-vin10t1:2724": "870.",
  "tika-vin10t1:2725": " Vasitvā pana ce bhikkhu, pubbakattikapuṇṇamaṁ;",
  "tika-vin10t1:2726": "Ṭhapetvā cīvaraṁ gāme, paccaye sati tādise.",
  "tika-vin10t1:2727": "871.",
  "tika-vin10t1:2728": " Chārattaparamaṁ tena, vasitabbaṁ vinā tato;",
  "tika-vin10t1:2729": "Uttariṁ vasato doso, vinā saṅghassa sammutiṁ.",
  "tika-vin10t1:2730": "872.",
  "tika-vin10t1:2731": " Kattikeyeva māsasmiṁ, paṭhamāya pavārito;",
  "tika-vin10t1:2732": "Pacchimena pamāṇena, yutte sāsaṅkasammate.",
  "tika-vin10t1:2733": "873.",
  "tika-vin10t1:2734": " Senāsane vasantova, ṭhapetuṁ ekacīvaraṁ;",
  "tika-vin10t1:2735": "Caturaṅgasamāyoge, labhatīti pakāsito.",
  "tika-vin10t1:2736": "874.",
  "tika-vin10t1:2737": " Yaṁ gāmaṁ gocaraṁ katvā, bhikkhu āraññake vase;",
  "tika-vin10t1:2738": "Tasmiṁ gāme ṭhapetuṁ taṁ, māsamekaṁ tu vaṭṭati.",
  "tika-vin10t1:2739": "875.",
  "tika-vin10t1:2740": " Aññattheva vasantassa, chārattaparamaṁ mataṁ;",
  "tika-vin10t1:2741": "Ayamassa adhippāyo, paṭicchanno pakāsito.",
  "tika-vin10t1:2742": "876.",
  "tika-vin10t1:2743": " Senāsanamathāgantvā, sattamaṁ aruṇaṁ pana;",
  "tika-vin10t1:2744": "Uṭṭhāpetuṁ vidūrattā, asakkontassa bhikkhuno.",
  "tika-vin10t1:2745": "877.",
  "tika-vin10t1:2746": " Gāmasīmampi vā gantvā, vasitvā yattha katthaci;",
  "tika-vin10t1:2747": "Cīvarassa pavattiṁ so, ñatvā gacchati vaṭṭati.",
  "tika-vin10t1:2748": "878.",
  "tika-vin10t1:2749": " Evañcāpi asakkonto, ñatvā tattheva paṇḍito;",
  "tika-vin10t1:2750": "Khippaṁ paccuddhare ṭhāne, atireke hi tiṭṭhati.",
  "tika-vin10t1:2751": "879.",
  "tika-vin10t1:2752": " Vissajjeti anāpatti, vinassati ca ḍayhati;",
  "tika-vin10t1:2753": "Acchindane ca vissāse, bhikkhusammutiyāpi vā.",
  "tika-vin10t1:2754": "880.",
  "tika-vin10t1:2755": " Samuṭṭhānādayo sabbe, kathinena samā matā;",
  "tika-vin10t1:2756": "Dutiyena, munindena, tena sāsaṅkasammate.",
  "tika-vin10t1:2757": "Sāsaṅkakathā.",
  "tika-vin10t1:2758": "881.",
  "tika-vin10t1:2759": " Jānaṁ pariṇataṁ lābhaṁ, bhikkhusaṅghassa yo pana;",
  "tika-vin10t1:2760": "Attano pariṇāmeyya, tassa nissaggiyaṁ siyā.",
  "tika-vin10t1:2761": "882.",
  "tika-vin10t1:2762": " Sace ‘‘aññassa dehī’’ti, pariṇāmeti bhikkhuno;",
  "tika-vin10t1:2763": "Suddhikaṁ suddhacittena, pācittiyamudīritaṁ.",
  "tika-vin10t1:2764": "883.",
  "tika-vin10t1:2765": " Cīvaraṁ vā parasseka-mekaṁ vā pana attano;",
  "tika-vin10t1:2766": "Pariṇāmeyya ce saddhiṁ, dve pācittiyo siyuṁ.",
  "tika-vin10t1:2767": "884.",
  "tika-vin10t1:2768": " Saṅghassa pana yaṁ dinnaṁ, taṁ gahetuṁ na vaṭṭati;",
  "tika-vin10t1:2769": "Saṅghasseva padātabbo, adentassa parājayo.",
  "tika-vin10t1:2770": "885.",
  "tika-vin10t1:2771": " Cetiyassa ca saṅghassa, puggalassapi vā pana;",
  "tika-vin10t1:2772": "Aññassa poṇamaññassa, pariṇāmeyya dukkaṭaṁ.",
  "tika-vin10t1:2773": "886.",
  "tika-vin10t1:2774": " Yo panantamaso bhikkhu, sunakhassapi oṇataṁ;",
  "tika-vin10t1:2775": "Sunakhassa panaññassa, pariṇāmeyya dukkaṭaṁ.",
  "tika-vin10t1:2776": "887.",
  "tika-vin10t1:2777": " Idañhi tisamuṭṭhānaṁ, kriyaṁ saññāvimokkhakaṁ;",
  "tika-vin10t1:2778": "Kāyakammaṁ vacīkammaṁ, ticittañca tivedanaṁ.",
  "tika-vin10t1:2779": "Pariṇatakathā.",
  "tika-vin10t1:2780": "Pattavaggo tatiyo.",
  "tika-vin10t1:2781": "888.",
  "tika-vin10t1:2782": " Tenekavatthuggataraṅgamālaṁ;",
  "tika-vin10t1:2783": "Sīlantamāpattivipattigāhaṁ;",
  "tika-vin10t1:2784": "Taranti paññattimahāsamuddaṁ;",
  "tika-vin10t1:2785": "Vinicchayaṁ ye panimaṁ taranti.",
  "tika-vin10t1:2786": "Iti vinayavinicchaye nissaggiyakathā niṭṭhitā.",
  "tika-vin10t1:2787": "Pācittiyakathā",
  "tika-vin10t1:2788": "889.",
  "tika-vin10t1:2789": " Sampajānamusāvāde , pācittiyamudīritaṁ;",
  "tika-vin10t1:2790": "Davā ravā bhaṇantassa, na dosummattakādino.",
  "tika-vin10t1:2791": "890.",
  "tika-vin10t1:2792": " Aññatthāpattiyo pañca, musāvādassa kāraṇā;",
  "tika-vin10t1:2793": "Samuṭṭhānādayo sabbe, adinnādānatulyakā.",
  "tika-vin10t1:2794": "Sampajānamusāvādakathā.",
  "tika-vin10t1:2795": "891.",
  "tika-vin10t1:2796": " Jātiādīsu vuttesu, dasasvakkosavatthusu;",
  "tika-vin10t1:2797": "Bhūtena vā abhūtena, yena kenaci vatthunā.",
  "tika-vin10t1:2798": "892.",
  "tika-vin10t1:2799": " Yāya kāyaci bhāsāya, hatthamuddāya vā pana;",
  "tika-vin10t1:2800": "Pārājikamanāpannaṁ, bhikkhumāpannameva vā.",
  "tika-vin10t1:2801": "893.",
  "tika-vin10t1:2802": " Aññatraññāpadesena, omasantassa bhikkhuno;",
  "tika-vin10t1:2803": "Tattha pācittiyāpatti, sambuddhena pakāsitā.",
  "tika-vin10t1:2804": "894.",
  "tika-vin10t1:2805": " Tehevaññāpadesena , pāḷimuttapadehipi;",
  "tika-vin10t1:2806": "Sabbatthānupasampannaṁ, akkosantassa dukkaṭaṁ.",
  "tika-vin10t1:2807": "895.",
  "tika-vin10t1:2808": " Anakkositukāmassa, kevalaṁ davakamyatā;",
  "tika-vin10t1:2809": "Vadato pana sabbattha, dubbhāsitamudīritaṁ.",
  "tika-vin10t1:2810": "896.",
  "tika-vin10t1:2811": " Paviṭṭhānupasampanna-ṭṭhāne idha ca bhikkhunī;",
  "tika-vin10t1:2812": "Anāpatti purakkhatvā, atthadhammānusāsaniṁ.",
  "tika-vin10t1:2813": "897.",
  "tika-vin10t1:2814": " Vadato pana bhikkhussa, samuṭṭhānādayo nayā;",
  "tika-vin10t1:2815": "Anantarasamā vuttā, dukkhā hotettha vedanā.",
  "tika-vin10t1:2816": "Omasavādakathā.",
  "tika-vin10t1:2817": "898.",
  "tika-vin10t1:2818": " Āpatti bhikkhupesuññe, duvidhākārato siyā;",
  "tika-vin10t1:2819": "Attano piyakāmassa, parabhedatthinopi vā.",
  "tika-vin10t1:2820": "899.",
  "tika-vin10t1:2821": " Akkosantassa pariyāya-pāḷimuttanayehi ca;",
  "tika-vin10t1:2822": "Vacanassupasaṁhāre, hoti āpatti dukkaṭaṁ.",
  "tika-vin10t1:2823": "900.",
  "tika-vin10t1:2824": " Tathā anupasampanna-akkosaṁ haratopi ca;",
  "tika-vin10t1:2825": "Ṭhitā anupasampanna-ṭṭhāne idha ca bhikkhunī.",
  "tika-vin10t1:2826": "901.",
  "tika-vin10t1:2827": " Na ceva piyakāmassa, na ca bhedatthinopi vā;",
  "tika-vin10t1:2828": "Pāpānaṁ garahatthāya, vadantassa ca bhikkhuno.",
  "tika-vin10t1:2829": "902.",
  "tika-vin10t1:2830": " Tathā ummattakādīnaṁ, anāpattīti dīpitā;",
  "tika-vin10t1:2831": "Samuṭṭhānādayo sabbe, adinnādānasādisā.",
  "tika-vin10t1:2832": "Pesuññakathā.",
  "tika-vin10t1:2833": "903.",
  "tika-vin10t1:2834": " Ṭhapetvā bhikkhuniṁ bhikkhuṁ, aññena piṭakattayaṁ;",
  "tika-vin10t1:2835": "Dhammaṁ saha bhaṇantassa, tassa pācittiyaṁ siyā.",
  "tika-vin10t1:2836": "904.",
  "tika-vin10t1:2837": " Rājovādādayo vuttā, mahāpaccariyādisu;",
  "tika-vin10t1:2838": "Anāruḷhesu saṅgītiṁ, āpattijanakāti hi.",
  "tika-vin10t1:2839": "905.",
  "tika-vin10t1:2840": " Dukkaṭaṁ hoti bhikkhusmiṁ, tathā bhikkhuniyāpi ca;",
  "tika-vin10t1:2841": "Bhikkhussānupasampanna-saññino vimatissa vā.",
  "tika-vin10t1:2842": "906.",
  "tika-vin10t1:2843": " Ekato uddisāpeti, sajjhāyaṁ vā karoti yo;",
  "tika-vin10t1:2844": "Bhaṇantaṁ paguṇaṁ ganthaṁ, opāteti ca yo pana.",
  "tika-vin10t1:2845": "907.",
  "tika-vin10t1:2846": " Tassa cānupasampanna-santike gaṇhatopi ca;",
  "tika-vin10t1:2847": "Uddesaṁ tu anāpatti, bhaṇane tena ekato.",
  "tika-vin10t1:2848": "908.",
  "tika-vin10t1:2849": " Vācato ca samuṭṭhāti, vācācittadvayāpi ca;",
  "tika-vin10t1:2850": "Samuṭṭhānamidaṁ vuttaṁ, padasodhammasaññitaṁ.",
  "tika-vin10t1:2851": "Padasodhammakathā.",
  "tika-vin10t1:2852": "909.",
  "tika-vin10t1:2853": " Sabbacchannaparicchanne, nipajjeyya sace pana;",
  "tika-vin10t1:2854": "Yebhuyyena paricchanne, channe senāsanepi vā.",
  "tika-vin10t1:2855": "910.",
  "tika-vin10t1:2856": " Tissannaṁ pana rattīnaṁ, uddhaṁ yo pana rattiyaṁ;",
  "tika-vin10t1:2857": "Ṭhapetvā bhikkhuṁ aññena, tassa pācittiyaṁ siyā.",
  "tika-vin10t1:2858": "911.",
  "tika-vin10t1:2859": " Vatthuṁ yaṁ pana niddiṭṭhaṁ, methunassa pahonakaṁ;",
  "tika-vin10t1:2860": "Āpatyantamaso tena, tiracchānagatenapi.",
  "tika-vin10t1:2861": "912.",
  "tika-vin10t1:2862": " Nipanne upasampanne, itaro ce nipajjati;",
  "tika-vin10t1:2863": "Itarasmiṁ nipanne vā, sace bhikkhu nipajjati.",
  "tika-vin10t1:2864": "913.",
  "tika-vin10t1:2865": " Ubhinnaṁ uṭṭhahitvā vā, nipajjanapayogato;",
  "tika-vin10t1:2866": "Āpattānupasampanna-gaṇanāyapi vā siyā.",
  "tika-vin10t1:2867": "914.",
  "tika-vin10t1:2868": " Sace pidhāya vā gabbhaṁ, nipajjatipidhāya vā;",
  "tika-vin10t1:2869": "Āpattatthaṅgate sūriye, catutthadivase siyā.",
  "tika-vin10t1:2870": "915.",
  "tika-vin10t1:2871": " Diyaḍḍhahatthubbedhena , pākāracayanādinā;",
  "tika-vin10t1:2872": "Parikkhittampi taṁ sabbaṁ, parikkhittanti vuccati.",
  "tika-vin10t1:2873": "916.",
  "tika-vin10t1:2874": " Bhikkhussantamaso dussa-kuṭiyaṁ vasatopi ca;",
  "tika-vin10t1:2875": "Sahaseyyāya āpatti, hotīti paridīpito.",
  "tika-vin10t1:2876": "917.",
  "tika-vin10t1:2877": " Sabbacchannaparicchanna-yebhuyyādippabhedato;",
  "tika-vin10t1:2878": "Satta pācittiyānettha, daṭṭhabbāni subuddhinā.",
  "tika-vin10t1:2879": "918.",
  "tika-vin10t1:2880": " Aḍḍhacchannaparicchanne, dukkaṭaṁ paridīpitaṁ;",
  "tika-vin10t1:2881": "Sabbacūḷaparicchanna-channādīhipi pañcadhā.",
  "tika-vin10t1:2882": "919.",
  "tika-vin10t1:2883": " Anāpatti dirattaṁ vā, tirattaṁ vasato saha;",
  "tika-vin10t1:2884": "Aruṇassa pureyeva, tatiyāya ca rattiyā.",
  "tika-vin10t1:2885": "920.",
  "tika-vin10t1:2886": " Nikkhamitvā vasantassa, puna saddhiñca bhikkhuno;",
  "tika-vin10t1:2887": "Tathā sabbaparicchanna-sabbacchannādikepi ca.",
  "tika-vin10t1:2888": "921.",
  "tika-vin10t1:2889": " Evaṁ anupasampanne, nipannepi nisīdato;",
  "tika-vin10t1:2890": "Sesā eḷakalomena, samuṭṭhānādayo samā.",
  "tika-vin10t1:2891": "Sahaseyyakathā.",
  "tika-vin10t1:2892": "922.",
  "tika-vin10t1:2893": " Sace tadahujātāya, api yo mānusitthiyā;",
  "tika-vin10t1:2894": "Sahaseyyaṁ pakappeyya, tassa pācittiyaṁ siyā.",
  "tika-vin10t1:2895": "923.",
  "tika-vin10t1:2896": " Dissamānakarūpāya, yakkhiyā petiyā saha;",
  "tika-vin10t1:2897": "Rattiyaṁ yo nipajjeyya, deviyā paṇḍakena vā.",
  "tika-vin10t1:2898": "924.",
  "tika-vin10t1:2899": " Methunavatthubhūtāya, tiracchānagatitthiyā;",
  "tika-vin10t1:2900": "Vatthūnaṁ gaṇanāyassa, hoti āpatti dukkaṭaṁ.",
  "tika-vin10t1:2901": "925.",
  "tika-vin10t1:2902": " Idhekadivaseneva , āpatti paridīpitā;",
  "tika-vin10t1:2903": "Seso anantare vutta-sadisova vinicchayo.",
  "tika-vin10t1:2904": "Dutiyasahaseyyakathā.",
  "tika-vin10t1:2905": "926.",
  "tika-vin10t1:2906": " Uddhaṁ chappañcavācāhi, viññuṁ purisaviggahaṁ;",
  "tika-vin10t1:2907": "Vinā dhammaṁ bhaṇantassa, hoti pācitti itthiyā.",
  "tika-vin10t1:2908": "927.",
  "tika-vin10t1:2909": " Gāthāpādo panekova, ekavācāti saññito;",
  "tika-vin10t1:2910": "Padasodhammaṁ niddiṭṭhaṁ, dhammamaṭṭhakathampi vā.",
  "tika-vin10t1:2911": "928.",
  "tika-vin10t1:2912": " Channaṁ upari vācānaṁ, padādīnaṁ vasā pana;",
  "tika-vin10t1:2913": "Desentassa siyāpatti, padādigaṇanāya ca.",
  "tika-vin10t1:2914": "929.",
  "tika-vin10t1:2915": " Nimminitvā ṭhitenāpi, saddhiṁ purisaviggahaṁ;",
  "tika-vin10t1:2916": "Yakkhenapi ca petena, tiracchānagatenapi.",
  "tika-vin10t1:2917": "930.",
  "tika-vin10t1:2918": " Ṭhitassa mātugāmassa, dhammaṁ yo pana bhāsati;",
  "tika-vin10t1:2919": "Channaṁ upari vācānaṁ, tassa pācittiyaṁ siyā.",
  "tika-vin10t1:2920": "931.",
  "tika-vin10t1:2921": " Purise itthisaññissa, vimatissa ca paṇḍake;",
  "tika-vin10t1:2922": "Uttari chahi vācāhi, vadato hoti dukkaṭaṁ.",
  "tika-vin10t1:2923": "932.",
  "tika-vin10t1:2924": " Itthirūpaṁ gahetvāna, ṭhitānaṁ bhāsatopi ca;",
  "tika-vin10t1:2925": "Dukkaṭaṁ yakkhipetīnaṁ, tiracchānagatitthiyā.",
  "tika-vin10t1:2926": "933.",
  "tika-vin10t1:2927": " Purise sati viññusmiṁ, sayaṁ uṭṭhāya vā puna;",
  "tika-vin10t1:2928": "Desentassa nisīditvā, mātugāmassa vā tathā.",
  "tika-vin10t1:2929": "934.",
  "tika-vin10t1:2930": " Aññissā puna aññissā, itthiyā bhaṇatopi ca;",
  "tika-vin10t1:2931": "Chahi pañcahi vācāhi, anāpatti pakāsitā.",
  "tika-vin10t1:2932": "935.",
  "tika-vin10t1:2933": " Padasodhammatulyāva, samuṭṭhānādayo matā;",
  "tika-vin10t1:2934": "Ayameva visesoti, kriyākriyamidaṁ pana.",
  "tika-vin10t1:2935": "Dhammadesanākathā.",
  "tika-vin10t1:2936": "936.",
  "tika-vin10t1:2937": " Mahaggataṁ paṇītaṁ vā, ārocentassa bhikkhuno;",
  "tika-vin10t1:2938": "Ṭhapetvā bhikkhuniṁ bhikkhuṁ, bhūte pācittiyaṁ siyā.",
  "tika-vin10t1:2939": "937.",
  "tika-vin10t1:2940": " No ce jānāti so vuttaṁ, ārocentassa bhikkhuno;",
  "tika-vin10t1:2941": "Pariyāyavacane cassa, hoti āpatti dukkaṭaṁ.",
  "tika-vin10t1:2942": "938.",
  "tika-vin10t1:2943": " Anāpatti tathārūpe, kāraṇe sati bhāsato;",
  "tika-vin10t1:2944": "Sabbassapi ca sīlādiṁ, vadato ādikammino.",
  "tika-vin10t1:2945": "939.",
  "tika-vin10t1:2946": " Ummattakapadaṁ ettha, na vuttaṁ tadasambhavā;",
  "tika-vin10t1:2947": "Bhūtārocanakaṁ nāma, samuṭṭhānamidaṁ mataṁ.",
  "tika-vin10t1:2948": "940.",
  "tika-vin10t1:2949": " Kāyato vācato kāya-vācato ca tidhā siyā;",
  "tika-vin10t1:2950": "Kusalābyākateheva, dvicittañca dvivedanaṁ.",
  "tika-vin10t1:2951": "Bhūtārocanakathā.",
  "tika-vin10t1:2952": "941.",
  "tika-vin10t1:2953": " Āpattiṁ pana duṭṭhullaṁ, ārocentassa bhikkhuno;",
  "tika-vin10t1:2954": "Āpattānupasampanne, ṭhapetvā bhikkhusammutiṁ.",
  "tika-vin10t1:2955": "942.",
  "tika-vin10t1:2956": " Saṅghādisesamāpanno, mocetvā asuciṁ ayaṁ;",
  "tika-vin10t1:2957": "Ghaṭetvā vatthunāpattiṁ, vadantasseva vajjatā.",
  "tika-vin10t1:2958": "943.",
  "tika-vin10t1:2959": " Idha saṅghādisesāva, duṭṭhullāpattiyo matā;",
  "tika-vin10t1:2960": "Tasmā suddhassa duṭṭhullaṁ, vadaṁ pācittiyaṁ phuse.",
  "tika-vin10t1:2961": "944.",
  "tika-vin10t1:2962": " Aduṭṭhullāya duṭṭhulla-saññino vimatissa vā;",
  "tika-vin10t1:2963": "Āpattiyopi vā sesā, ārocentassa dukkaṭaṁ.",
  "tika-vin10t1:2964": "945.",
  "tika-vin10t1:2965": " Tathā anupasampanne, duṭṭhullaṁ pañcadhā mataṁ;",
  "tika-vin10t1:2966": "Ajjhācāramaduṭṭhullaṁ, ārocetuṁ na vaṭṭati.",
  "tika-vin10t1:2967": "946.",
  "tika-vin10t1:2968": " Vatthuṁ vā pana āpattiṁ, ārocentassa kevalaṁ;",
  "tika-vin10t1:2969": "Anāpattīti ñātabbaṁ, bhikkhusammutiyā tathā.",
  "tika-vin10t1:2970": "947.",
  "tika-vin10t1:2971": " Evamummattakādīnaṁ, samuṭṭhānādayo nayā;",
  "tika-vin10t1:2972": "Adinnādānatulyāva, vedanā dukkhavedanā.",
  "tika-vin10t1:2973": "Duṭṭhullārocanakathā.",
  "tika-vin10t1:2974": "948.",
  "tika-vin10t1:2975": " Khaṇeyya vā khaṇāpeyya, pathaviṁ yo akappiyaṁ;",
  "tika-vin10t1:2976": "Bhedāpeyya ca bhindeyya, tassa pācittiyaṁ siyā.",
  "tika-vin10t1:2977": "949.",
  "tika-vin10t1:2978": " Sayameva khaṇantassa, pathaviṁ pana bhikkhuno;",
  "tika-vin10t1:2979": "Pahārasmiṁ pahārasmiṁ, pācittiyamudīritaṁ.",
  "tika-vin10t1:2980": "950.",
  "tika-vin10t1:2981": " Āṇāpentassa ekāva, divasaṁ khaṇatopi ca;",
  "tika-vin10t1:2982": "Punappunāṇāpentassa, vācato vācato siyā.",
  "tika-vin10t1:2983": "951.",
  "tika-vin10t1:2984": " ‘‘Khaṇa pokkharaṇiṁ vāpiṁ, āvāṭaṁ khaṇa kūpakaṁ’’;",
  "tika-vin10t1:2985": "Iccevaṁ tu vadantassa, koci doso na vijjati.",
  "tika-vin10t1:2986": "952.",
  "tika-vin10t1:2987": " ‘‘Imaṁ khaṇa ca okāsaṁ, idha pokkharaṇiṁ khaṇa;",
  "tika-vin10t1:2988": "Imasmiṁ khaṇa okāse’’, vattumevaṁ na vaṭṭati.",
  "tika-vin10t1:2989": "953.",
  "tika-vin10t1:2990": " ‘‘Kandaṁ khaṇa kurundaṁ vā, thūṇaṁ khaṇa ca khāṇukaṁ;",
  "tika-vin10t1:2991": "Mūlaṁ khaṇa ca tālaṁ vā’’, evaṁ vadati vaṭṭati.",
  "tika-vin10t1:2992": "954.",
  "tika-vin10t1:2993": " ‘‘Imaṁ mūlaṁ imaṁ valliṁ, imaṁ tālaṁ imaṁ naḷaṁ;",
  "tika-vin10t1:2994": "Khaṇā’’ti niyametvāna, vattuṁ pana na vaṭṭati.",
  "tika-vin10t1:2995": "955.",
  "tika-vin10t1:2996": " Ussiñcituṁ sace sakkā, ghaṭehi tanukaddamo;",
  "tika-vin10t1:2997": "Bhikkhunā apanetabbo, bahalaṁ na ca vaṭṭati.",
  "tika-vin10t1:2998": "956.",
  "tika-vin10t1:2999": " Bhijjitvā nadiyādīnaṁ, patitaṁ toyasantike;",
  "tika-vin10t1:3000": "Taṭaṁ vaṭṭhaṁ vikopetuṁ, cātumāsampi vaṭṭati.",
  "tika-vin10t1:3001": "957.",
  "tika-vin10t1:3002": " Sace patati toyasmiṁ, deve vuṭṭhepi vaṭṭati;",
  "tika-vin10t1:3003": "Cātumāsamatikkante, toye devo hi vassati.",
  "tika-vin10t1:3004": "958.",
  "tika-vin10t1:3005": " Pāsāṇapiṭṭhiyaṁ soṇḍiṁ, khaṇanti yadi tattha tu;",
  "tika-vin10t1:3006": "Rajaṁ patati ce pubbaṁ, pacchā devobhivassati.",
  "tika-vin10t1:3007": "959.",
  "tika-vin10t1:3008": " Sodhetuṁ bhindituṁ anto-cātumāsaṁ tu vaṭṭati;",
  "tika-vin10t1:3009": "Cātumāsakato uddhaṁ, vikopetuṁ na vaṭṭati.",
  "tika-vin10t1:3010": "960.",
  "tika-vin10t1:3011": " Vārinā paṭhamaṁ puṇṇe, pacchā patati ce rajaṁ;",
  "tika-vin10t1:3012": "Taṁ vaṭṭati vikopetuṁ, toye devo hi vassati.",
  "tika-vin10t1:3013": "961.",
  "tika-vin10t1:3014": " Allīyati phusāyante, piṭṭhipāsāṇake rajaṁ;",
  "tika-vin10t1:3015": "Cātumāsaccaye tampi, vikopetuṁ na vaṭṭati.",
  "tika-vin10t1:3016": "962.",
  "tika-vin10t1:3017": " Sace akatapabbhāre, vammiko pana uṭṭhito;",
  "tika-vin10t1:3018": "Yathāsukhaṁ vikopeyya, cātumāsaccayepi ca.",
  "tika-vin10t1:3019": "963.",
  "tika-vin10t1:3020": " Abbhokāse sace vaṭṭho, cātumāsaṁ tu vaṭṭati;",
  "tika-vin10t1:3021": "Rukkhe upacikādīnaṁ, mattikāyapi so nayo.",
  "tika-vin10t1:3022": "964.",
  "tika-vin10t1:3023": " Mūsikukkara gokaṇṭa-gaṇḍuppādamalesupi;",
  "tika-vin10t1:3024": "Ayameva nayo vutto, asambaddhesu bhūmiyā.",
  "tika-vin10t1:3025": "965.",
  "tika-vin10t1:3026": " Teheva sadisā honti, kasinaṅgalamattikā;",
  "tika-vin10t1:3027": "Acchinnā bhūmisambandhā, sā jātapathavī siyā.",
  "tika-vin10t1:3028": "966.",
  "tika-vin10t1:3029": " Senāsanampi acchannaṁ, vinaṭṭhachadanampi vā;",
  "tika-vin10t1:3030": "Cātumāsakato uddhaṁ, ovaṭṭhaṁ na vikopaye.",
  "tika-vin10t1:3031": "967.",
  "tika-vin10t1:3032": " Tato ‘‘gopānasiṁ bhittiṁ, thambhaṁ vā padarattharaṁ;",
  "tika-vin10t1:3033": "Gaṇhissāmī’’ti saññāya, gahetuṁ pana vaṭṭati.",
  "tika-vin10t1:3034": "968.",
  "tika-vin10t1:3035": " Gaṇhantassiṭṭhakādīni, sace patati mattikā;",
  "tika-vin10t1:3036": "Anāpatti siyāpatti, mattikaṁ yadi gaṇhati.",
  "tika-vin10t1:3037": "969.",
  "tika-vin10t1:3038": " Atinto mattikāpuñjo, antogehe sace siyā;",
  "tika-vin10t1:3039": "Anovaṭṭho ca bhikkhūnaṁ, sabbadā hoti kappiyo.",
  "tika-vin10t1:3040": "970.",
  "tika-vin10t1:3041": " Vuṭṭhe puna ca gehasmiṁ, gehaṁ chādenti taṁ sace;",
  "tika-vin10t1:3042": "Cātumāsaccaye sabbo, tinto hoti akappiyo.",
  "tika-vin10t1:3043": "971.",
  "tika-vin10t1:3044": " Yattakaṁ tattha tintaṁ tu, tattakaṁ hotyakappiyaṁ;",
  "tika-vin10t1:3045": "Atintaṁ tattha yaṁ yaṁ tu, taṁ taṁ hoti hi kappiyaṁ.",
  "tika-vin10t1:3046": "972.",
  "tika-vin10t1:3047": " Temito vārinā so ce, ekābaddhova bhūmiyā;",
  "tika-vin10t1:3048": "Pathavī ceva sā jātā, na vaṭṭati tato paraṁ.",
  "tika-vin10t1:3049": "973.",
  "tika-vin10t1:3050": " Abbhokāse ca pākāro, ovaṭṭho mattikāmayo;",
  "tika-vin10t1:3051": "Cātumāsaccaye ‘‘jātā, pathavī’’ti pavuccati.",
  "tika-vin10t1:3052": "974.",
  "tika-vin10t1:3053": " Tattha laggaṁ rajaṁ saṇhaṁ, aghaṁsantova mattaso;",
  "tika-vin10t1:3054": "Chupitvā allahatthena, sace gaṇhāti vaṭṭati.",
  "tika-vin10t1:3055": "975.",
  "tika-vin10t1:3056": " Sace iṭṭhakapākāro, yebhuyyakathale pana;",
  "tika-vin10t1:3057": "Ṭhāne tiṭṭhati so tasmā, vikopeyya yathāsukhaṁ.",
  "tika-vin10t1:3058": "976.",
  "tika-vin10t1:3059": " Abbhokāse ṭhitaṁ thambhaṁ, cāletvā panito cito;",
  "tika-vin10t1:3060": "Pathaviṁ tu vikopetvā, gahetuṁ na ca vaṭṭati.",
  "tika-vin10t1:3061": "977.",
  "tika-vin10t1:3062": " Aññampi sukkharukkhaṁ vā, khāṇukaṁ vāpi gaṇhato;",
  "tika-vin10t1:3063": "Ayameva nayo doso, ujumuddharato na ca.",
  "tika-vin10t1:3064": "978.",
  "tika-vin10t1:3065": " Pāsāṇaṁ yadi vā rukkhaṁ, uccāletvā pavaṭṭati;",
  "tika-vin10t1:3066": "Na doso suddhacittassa, sace pathavi bhijjati.",
  "tika-vin10t1:3067": "979.",
  "tika-vin10t1:3068": " Phālentānampi dārūni, sākhādīni ca kaḍḍhato;",
  "tika-vin10t1:3069": "Ayameva nayo vutto, bhūmiyaṁ suddhacetaso.",
  "tika-vin10t1:3070": "980.",
  "tika-vin10t1:3071": " Kaṇṭakaṁ sūcimaṭṭhiṁ vā, khilaṁ vā bhūmiyaṁ pana;",
  "tika-vin10t1:3072": "Ākoṭetuṁ pavesetuṁ, bhikkhuno na ca vaṭṭati.",
  "tika-vin10t1:3073": "981.",
  "tika-vin10t1:3074": " ‘‘Ahaṁ passāvadhārāya, bhindissāmī’’ti mediniṁ;",
  "tika-vin10t1:3075": "Bhikkhussa pana passāva-mevaṁ kātuṁ na vaṭṭati.",
  "tika-vin10t1:3076": "982.",
  "tika-vin10t1:3077": " Anāpatti karontassa, sace bhijjati medinī;",
  "tika-vin10t1:3078": "Samajjato samaṁ kātuṁ, ghaṁsituṁ na ca vaṭṭati.",
  "tika-vin10t1:3079": "983.",
  "tika-vin10t1:3080": " Pādaṅguṭṭhena vā bhūmiṁ, likhitumpi na vaṭṭati;",
  "tika-vin10t1:3081": "Bhindantena ca pādehi, tathā caṅkamitumpi vā.",
  "tika-vin10t1:3082": "984.",
  "tika-vin10t1:3083": " Pathaviṁ allahatthena, chupitvā sukhumaṁ rajaṁ;",
  "tika-vin10t1:3084": "Aghaṁsanto gahetvā ce, hatthaṁ dhovati vaṭṭati.",
  "tika-vin10t1:3085": "985.",
  "tika-vin10t1:3086": " Sayaṁ dahati ce bhūmiṁ, dahāpeti parehi vā;",
  "tika-vin10t1:3087": "Āpattantamaso pattaṁ, dahantassāpi bhikkhuno.",
  "tika-vin10t1:3088": "986.",
  "tika-vin10t1:3089": " Ṭhānesu yattakesvaggiṁ, deti dāpeti vā pana;",
  "tika-vin10t1:3090": "Tattakāneva bhikkhussa, honti pācittiyānipi.",
  "tika-vin10t1:3091": "987.",
  "tika-vin10t1:3092": " Ṭhapetuṁ bhikkhuno aggiṁ, bhūmiyaṁ na ca vaṭṭati;",
  "tika-vin10t1:3093": "Kapāle pattapacane, ṭhapetuṁ pana vaṭṭati.",
  "tika-vin10t1:3094": "988.",
  "tika-vin10t1:3095": " Aggiṁ upari dārūnaṁ, ṭhapetuṁ na ca vaṭṭati;",
  "tika-vin10t1:3096": "Dahanto tāni gantvā so, bhūmiṁ dahati ce pana.",
  "tika-vin10t1:3097": "989.",
  "tika-vin10t1:3098": " Eseva ca nayo vutto, iṭṭhakāvāsakādisu;",
  "tika-vin10t1:3099": "Ṭhapetuṁ iṭṭhakādīnaṁ, matthakesveva vaṭṭati.",
  "tika-vin10t1:3100": "990.",
  "tika-vin10t1:3101": " Kasmā panāti ce? Tesa-manupādānabhāvato;",
  "tika-vin10t1:3102": "Khāṇuke sukkharukkhe vā, aggiṁ dātuṁ na vaṭṭati.",
  "tika-vin10t1:3103": "991.",
  "tika-vin10t1:3104": " Anāpatti tiṇukkaṁ tu, gahetvā pana gacchato;",
  "tika-vin10t1:3105": "Ḍayhamāne tu hatthasmiṁ, sace pāteti bhūmiyaṁ.",
  "tika-vin10t1:3106": "992.",
  "tika-vin10t1:3107": " Puna taṁ patitaṭṭhāne, datvā tassa panindhanaṁ;",
  "tika-vin10t1:3108": "Aggiṁ vaṭṭati kātunti, mahāpaccariyaṁ rutaṁ.",
  "tika-vin10t1:3109": "993.",
  "tika-vin10t1:3110": " Tassāpathaviyaṁyeva, pathavīti ca saññino;",
  "tika-vin10t1:3111": "Vimatissubhayatthāpi, dukkaṭaṁ pariyāputaṁ.",
  "tika-vin10t1:3112": "994.",
  "tika-vin10t1:3113": " Anāpatti ‘‘imaṁ jāna, imamāhara dehi’’ti;",
  "tika-vin10t1:3114": "Vadantassa, sacittañca, tisamuṭṭhānameva ca.",
  "tika-vin10t1:3115": "Pathavīkhaṇanakathā.",
  "tika-vin10t1:3116": "Musāvādavaggo paṭhamo.",
  "tika-vin10t1:3117": "995.",
  "tika-vin10t1:3118": " Bhavantassa ca bhūtassa, bhūtagāmassa bhikkhuno;",
  "tika-vin10t1:3119": "Pātabyatānimittaṁ tu, pācittiyamudīritaṁ.",
  "tika-vin10t1:3120": "996.",
  "tika-vin10t1:3121": " Udakaṭṭho thalaṭṭhoti, duvidho hoti so pana;",
  "tika-vin10t1:3122": "Tilabījādiko tattha, sapaṇṇopi apaṇṇako.",
  "tika-vin10t1:3123": "997.",
  "tika-vin10t1:3124": " Udakaṭṭhoti viññeyyo, sabbo sevālajātiko;",
  "tika-vin10t1:3125": "Vikopentassa taṁ sabbaṁ, tassa pācittiyaṁ siyā.",
  "tika-vin10t1:3126": "998.",
  "tika-vin10t1:3127": " Viyūhitvā tu hatthena, nhāyituṁ pana vaṭṭati;",
  "tika-vin10t1:3128": "Hoti tassa ca sabbampi, ṭhānañhi sakalaṁ jalaṁ.",
  "tika-vin10t1:3129": "999.",
  "tika-vin10t1:3130": " Udakena vinā cecca, taṁ panuddharituṁ jalā;",
  "tika-vin10t1:3131": "Na ca vaṭṭati bhikkhussa, ṭhānasaṅkamanañhi taṁ.",
  "tika-vin10t1:3132": "1000.",
  "tika-vin10t1:3133": " Udakenukkhipitvā taṁ, pakkhipantassa vārisu;",
  "tika-vin10t1:3134": "Vaṭṭatīti ca niddiṭṭhaṁ, sabbaaṭṭhakathāsupi.",
  "tika-vin10t1:3135": "1001.",
  "tika-vin10t1:3136": " Jale vallitiṇādīni, uddharantassa toyato;",
  "tika-vin10t1:3137": "Vikopentassa vā tattha, hoti pācitti bhikkhuno.",
  "tika-vin10t1:3138": "1002.",
  "tika-vin10t1:3139": " Parehuppāṭitānettha, vikopentassa dukkaṭaṁ;",
  "tika-vin10t1:3140": "Gacchanti hi yato tāni, bījagāmena saṅgahaṁ.",
  "tika-vin10t1:3141": "1003.",
  "tika-vin10t1:3142": " Thalaṭṭhe chinnarukkhānaṁ, ṭhito haritakhāṇuko;",
  "tika-vin10t1:3143": "Uddhaṁ vaḍḍhanako tassa, bhūtagāmena saṅgaho.",
  "tika-vin10t1:3144": "1004.",
  "tika-vin10t1:3145": " Nāḷikerādikānampi, khāṇu uddhaṁ na vaḍḍhati;",
  "tika-vin10t1:3146": "Tasmā tassa kato hoti, bījagāmena saṅgaho.",
  "tika-vin10t1:3147": "1005.",
  "tika-vin10t1:3148": " Tathā kadaliyā khāṇu, phalitāya pakāsito;",
  "tika-vin10t1:3149": "Aphalitāya yo khāṇu, bhūtagāmena so mato.",
  "tika-vin10t1:3150": "1006.",
  "tika-vin10t1:3151": " Phalitā kadalī yāva, nīlapaṇṇā ca tāva sā;",
  "tika-vin10t1:3152": "Naḷaveḷutiṇādīna-mayameva vinicchayo.",
  "tika-vin10t1:3153": "1007.",
  "tika-vin10t1:3154": " Aggato pana paṭṭhāya, yadāyaṁ veḷu sussati;",
  "tika-vin10t1:3155": "Tadā saṅgahito hoti, bījagāmena nāmaso.",
  "tika-vin10t1:3156": "1008.",
  "tika-vin10t1:3157": " Indasālādirukkhānaṁ, bījagāmena saṅgaho;",
  "tika-vin10t1:3158": "Chinditvā ṭhapitānaṁ tu, viññeyyo vinayaññunā.",
  "tika-vin10t1:3159": "1009.",
  "tika-vin10t1:3160": " Maṇḍapādīnamatthāya, nikkhaṇanti ca te sace;",
  "tika-vin10t1:3161": "Niggate mūlapaṇṇasmiṁ, bhūtagāmena saṅgaho.",
  "tika-vin10t1:3162": "1010.",
  "tika-vin10t1:3163": " Mūlamattepi vā yesaṁ, paṇṇamattepi vā pana;",
  "tika-vin10t1:3164": "Niggatepi kato tesaṁ, bījagāmena saṅgaho.",
  "tika-vin10t1:3165": "1011.",
  "tika-vin10t1:3166": " Sakandā pana tālaṭṭhi, bījagāmoti vuccati;",
  "tika-vin10t1:3167": "Pattavaṭṭi yadā nīlā, niggacchati tadā na ca.",
  "tika-vin10t1:3168": "1012.",
  "tika-vin10t1:3169": " Nāḷikeratacaṁ bhitvā, dantasūcīva aṅkuro;",
  "tika-vin10t1:3170": "Niggacchati tadā sopi, bījagāmoti vuccati.",
  "tika-vin10t1:3171": "1013.",
  "tika-vin10t1:3172": " Migasiṅgasamānāya, satiyā pattavaṭṭiyā;",
  "tika-vin10t1:3173": "Aniggatepi mūlasmiṁ, bhūtagāmoti vuccati.",
  "tika-vin10t1:3174": "1014.",
  "tika-vin10t1:3175": " Na honti haritā yāva, vīhiādīnamaṅkurā;",
  "tika-vin10t1:3176": "Niggatesupi paṇṇesu, bījagāmena saṅgaho.",
  "tika-vin10t1:3177": "Cattāro bhāṇavārā niṭṭhitā.",
  "tika-vin10t1:3178": "1015.",
  "tika-vin10t1:3179": " Ambajambuṭṭhikādīna-meseva ca vinicchayo;",
  "tika-vin10t1:3180": "Vandākā vāpi aññaṁ vā, rukkhe jāyati yaṁ pana.",
  "tika-vin10t1:3181": "1016.",
  "tika-vin10t1:3182": " Rukkhovassa siyā ṭhānaṁ, vikopetuṁ na vaṭṭati;",
  "tika-vin10t1:3183": "Amūlavalliādīna-mayameva vinicchayo.",
  "tika-vin10t1:3184": "1017.",
  "tika-vin10t1:3185": " Pākārādīsu sevālo, aggabījanti vuccati;",
  "tika-vin10t1:3186": "Yāva dve tīṇi pattāni, na sañjāyanti tāva so.",
  "tika-vin10t1:3187": "1018.",
  "tika-vin10t1:3188": " Pattesu pana jātesu, vatthu pācittiyassa so;",
  "tika-vin10t1:3189": "Ghaṁsitvā pana taṁ tasmā, apanetuṁ na vaṭṭati.",
  "tika-vin10t1:3190": "1019.",
  "tika-vin10t1:3191": " Sevāle bahi pānīya-ghaṭādīnaṁ tu dukkaṭaṁ;",
  "tika-vin10t1:3192": "Abbohārova so anto, pūvādīsupi kaṇṇakaṁ.",
  "tika-vin10t1:3193": "1020.",
  "tika-vin10t1:3194": " Pāsāṇadaddusevāla-seleyyappabhutīni ca;",
  "tika-vin10t1:3195": "Honti dukkaṭavatthūni, apattānīti niddise.",
  "tika-vin10t1:3196": "1021.",
  "tika-vin10t1:3197": " Pupphitaṁ tu ahicchattaṁ, abbohārikataṁ gataṁ;",
  "tika-vin10t1:3198": "Sace taṁ makuḷaṁ hoti, hoti dukkaṭavatthukaṁ.",
  "tika-vin10t1:3199": "1022.",
  "tika-vin10t1:3200": " Rukkhe tacaṁ vikopetvā, tathā pappaṭikampi ca;",
  "tika-vin10t1:3201": "Niyyāsampi panallasmiṁ, gahetuṁ na ca vaṭṭati.",
  "tika-vin10t1:3202": "1023.",
  "tika-vin10t1:3203": " Nuhiādīsu rukkhesu, tālapaṇṇādikesu vā;",
  "tika-vin10t1:3204": "Likhato tatthajātesu, pācittiyamudīraye.",
  "tika-vin10t1:3205": "1024.",
  "tika-vin10t1:3206": " Pupphaṁ paṇḍupalāsaṁ vā, phalaṁ vā pakkameva vā;",
  "tika-vin10t1:3207": "Pātentassa ca cāletvā, pācittiyamudīritaṁ.",
  "tika-vin10t1:3208": "1025.",
  "tika-vin10t1:3209": " Nāmetvā phaliniṁ sākhaṁ, dātuṁ vaṭṭati gaṇhato;",
  "tika-vin10t1:3210": "Sayaṁ khāditukāmo ce, dātumevaṁ na vaṭṭati.",
  "tika-vin10t1:3211": "1026.",
  "tika-vin10t1:3212": " Ukkhipitvā paraṁ kañci, gāhāpetumpi vaṭṭati;",
  "tika-vin10t1:3213": "Pupphāni ocinantesu, ayameva vinicchayo.",
  "tika-vin10t1:3214": "1027.",
  "tika-vin10t1:3215": " Yesaṁ ruhati rukkhānaṁ, sākhā tesampi sākhinaṁ;",
  "tika-vin10t1:3216": "Kappiyaṁ tamakāretvā, vikopentassa dukkaṭaṁ.",
  "tika-vin10t1:3217": "1028.",
  "tika-vin10t1:3218": " Ayameva nayo alla-siṅgiverādikesupi;",
  "tika-vin10t1:3219": "Dukkaṭaṁ bījagāmesu, niddiṭṭhattā mahesinā.",
  "tika-vin10t1:3220": "1029.",
  "tika-vin10t1:3221": " ‘‘Rukkhaṁ chinda lataṁ chinda, kandaṁ mūlampi uddhara;",
  "tika-vin10t1:3222": "Uppāṭehī’’ti vattumpi, vaṭṭatevāniyāmato.",
  "tika-vin10t1:3223": "1030.",
  "tika-vin10t1:3224": " ‘‘Ambaṁ jambumpi nimbaṁ vā, chinda bhinduddharā’’ti vā;",
  "tika-vin10t1:3225": "Gahetvā pana nāmampi, vaṭṭatevāniyāmato.",
  "tika-vin10t1:3226": "1031.",
  "tika-vin10t1:3227": " ‘‘Imaṁ rukkhaṁ imaṁ valliṁ, imaṁ challiṁ imaṁ lataṁ;",
  "tika-vin10t1:3228": "Chinda bhindā’’ti vā vattuṁ, niyametvā na vaṭṭati.",
  "tika-vin10t1:3229": "1032.",
  "tika-vin10t1:3230": " Pūretvā ucchukhaṇḍānaṁ, pacchiyo āharanti ce;",
  "tika-vin10t1:3231": "Sabbameva kataṁ hoti, ekasmiṁ kappiye kate.",
  "tika-vin10t1:3232": "1033.",
  "tika-vin10t1:3233": " Ekato pana baddhāni, ucchudārūni honti ce;",
  "tika-vin10t1:3234": "Kappiyaṁ karonto pana, dāruṁ vijjhati vaṭṭati.",
  "tika-vin10t1:3235": "1034.",
  "tika-vin10t1:3236": " Valliyā rajjuyā vāpi, yāya baddhāni tāni hi;",
  "tika-vin10t1:3237": "Bhājanena samānattā, taṁ vijjhati na vaṭṭati.",
  "tika-vin10t1:3238": "1035.",
  "tika-vin10t1:3239": " Bhattaṁ maricapakkehi, missetvā āharanti ce;",
  "tika-vin10t1:3240": "Ekasitthepi bhattassa, sace vijjhati vaṭṭati.",
  "tika-vin10t1:3241": "1036.",
  "tika-vin10t1:3242": " Ayameva nayo vutto, tilataṇḍulakādisu;",
  "tika-vin10t1:3243": "Ekābaddhe kapitthepi, kaṭāhe kappiyaṁ kare.",
  "tika-vin10t1:3244": "1037.",
  "tika-vin10t1:3245": " Kaṭāhaṁ yadi muñcitvā, anto carati miñjakaṁ;",
  "tika-vin10t1:3246": "Bhindāpetvā kapitthaṁ taṁ, kāretabbaṁ tu kappiyaṁ.",
  "tika-vin10t1:3247": "1038.",
  "tika-vin10t1:3248": " Abhūtagāmabījesu, bhūtagāmādisaññino;",
  "tika-vin10t1:3249": "Tattha vematikassāpi, hoti āpatti dukkaṭaṁ.",
  "tika-vin10t1:3250": "1039.",
  "tika-vin10t1:3251": " Atathāsaññino tattha, asañciccāsatissa ca;",
  "tika-vin10t1:3252": "Ummattakādikānañca, anāpatti pakāsitā.",
  "tika-vin10t1:3253": "1040.",
  "tika-vin10t1:3254": " Idañca tisamuṭṭhānaṁ, kriyaṁ saññāvimokkhakaṁ;",
  "tika-vin10t1:3255": "Kāyakammaṁ vacīkammaṁ, ticittañca tivedanaṁ.",
  "tika-vin10t1:3256": "Bhūtagāmakathā.",
  "tika-vin10t1:3257": "1041.",
  "tika-vin10t1:3258": " Kate saṅghena kammasmiṁ, aññavādavihesake;",
  "tika-vin10t1:3259": "Tathā puna karontassa, hoti pācittiyadvayaṁ.",
  "tika-vin10t1:3260": "1042.",
  "tika-vin10t1:3261": " Tikapācittiyaṁ dhamme, adhamme tikadukkaṭaṁ;",
  "tika-vin10t1:3262": "Kamme aropite cevaṁ, vadantassa ca dukkaṭaṁ.",
  "tika-vin10t1:3263": "1043.",
  "tika-vin10t1:3264": " Āpattiṁ vāpi āpannaṁ, ajānantassa, ‘‘bhaṇḍanaṁ;",
  "tika-vin10t1:3265": "Bhavissatī’’ti saññissa, gilānassa na dosatā.",
  "tika-vin10t1:3266": "1044.",
  "tika-vin10t1:3267": " Adinnādānatulyāva, samuṭṭhānādayo nayā;",
  "tika-vin10t1:3268": "Kriyākriyamidaṁ vuttaṁ, vedanā dukkhavedanā.",
  "tika-vin10t1:3269": "Aññavādakathā.",
  "tika-vin10t1:3270": "1045.",
  "tika-vin10t1:3271": " Ayasaṁ kattukāmova, sammatassa hi bhikkhuno;",
  "tika-vin10t1:3272": "Vadanto upasampanne, ujjhāpeti ca khīyati.",
  "tika-vin10t1:3273": "1046.",
  "tika-vin10t1:3274": " Tasmiṁ vatthudvaye tassa, hoti pācittiyadvayaṁ;",
  "tika-vin10t1:3275": "Tikapācittiyaṁ dhamme, adhamme tikadukkaṭaṁ.",
  "tika-vin10t1:3276": "1047.",
  "tika-vin10t1:3277": " Avaṇṇaṁnupasampanna-santike pana bhikkhuno;",
  "tika-vin10t1:3278": "Asammatassa bhikkhussa, bhāsato yassa kassaci.",
  "tika-vin10t1:3279": "1048.",
  "tika-vin10t1:3280": " Sāmaṇerassa vā vaṇṇaṁ, sammatāsammatassapi;",
  "tika-vin10t1:3281": "Vadato dukkaṭaṁ hoti, yassa kassaci santike.",
  "tika-vin10t1:3282": "1049.",
  "tika-vin10t1:3283": " Chandādīnaṁ vaseneva, karontaṁ bhaṇato pana;",
  "tika-vin10t1:3284": "Anāpatti kriyāsesa-manantarasamaṁ mataṁ.",
  "tika-vin10t1:3285": "Ujjhāpanakathā.",
  "tika-vin10t1:3286": "1050.",
  "tika-vin10t1:3287": " Ajjhokāse tu mañcādiṁ, attano vā parassa vā;",
  "tika-vin10t1:3288": "Atthāya santharāpetvā, santharitvāpi vā pana.",
  "tika-vin10t1:3289": "1051.",
  "tika-vin10t1:3290": " Nevuddhareyya saṅghassa, uddharāpeyya vā na taṁ;",
  "tika-vin10t1:3291": "Pakkamanto sace tassa, hoti pācitti bhikkhuno.",
  "tika-vin10t1:3292": "1052.",
  "tika-vin10t1:3293": " Vassike caturo māse, sace devo na vassati;",
  "tika-vin10t1:3294": "Ajjhokāse tathā cāpi, ṭhapetuṁ na ca vaṭṭati.",
  "tika-vin10t1:3295": "1053.",
  "tika-vin10t1:3296": " Yattha vassati hemante, cattāro aparepi ca;",
  "tika-vin10t1:3297": "Ṭhapetuṁ tattha mañcādiṁ, aṭṭha māse na vaṭṭati.",
  "tika-vin10t1:3298": "1054.",
  "tika-vin10t1:3299": " Kākādīnaṁ nivāsasmiṁ, rukkhamūle kadācipi;",
  "tika-vin10t1:3300": "Mañcādiṁ pana saṅghassa, ṭhapetuṁ na ca vaṭṭati.",
  "tika-vin10t1:3301": "1055.",
  "tika-vin10t1:3302": " Aññassatthāya yaṁ kiñci, santhataṁ yadi saṅghikaṁ;",
  "tika-vin10t1:3303": "Yattha katthaci vā ṭhāne, yena kenaci bhikkhunā.",
  "tika-vin10t1:3304": "1056.",
  "tika-vin10t1:3305": " Yāva so na nisīdeyya, ‘‘gacchā’’ti na vadeyya vā;",
  "tika-vin10t1:3306": "Tāva santhārakasseva, bhāro tanti pavuccati.",
  "tika-vin10t1:3307": "1057.",
  "tika-vin10t1:3308": " Sace taṁ sāmaṇerena, santharāpeti santhataṁ;",
  "tika-vin10t1:3309": "Santharāpitabhikkhussa, palibodhoti dīpito.",
  "tika-vin10t1:3310": "1058.",
  "tika-vin10t1:3311": " Santhataṁ bhikkhunā taṁ ce, bhāro tasseva tāva taṁ;",
  "tika-vin10t1:3312": "Yāva āṇāpako tattha, āgantvā na nisīdati.",
  "tika-vin10t1:3313": "1059.",
  "tika-vin10t1:3314": " Bhikkhuṁ vā sāmaṇeraṁ vā, ārāmikamupāsakaṁ;",
  "tika-vin10t1:3315": "Anāpucchā niyyātetvā, saṅghikaṁ sayanāsanaṁ.",
  "tika-vin10t1:3316": "1060.",
  "tika-vin10t1:3317": " Leḍḍuppātamatikkamma, gacchato paṭhame pade;",
  "tika-vin10t1:3318": "Dukkaṭaṁ, dutiye vāre, pācittiyamudīritaṁ.",
  "tika-vin10t1:3319": "1061.",
  "tika-vin10t1:3320": " Ṭhatvā bhojanasālāyaṁ, vatvā yo sāmaṇerakaṁ;",
  "tika-vin10t1:3321": "Asukasmiṁ divāṭṭhāne, paññāpehīti mañcakaṁ.",
  "tika-vin10t1:3322": "1062.",
  "tika-vin10t1:3323": " Nikkhamitvā sace tasmā, ṭhānā aññattha gacchati;",
  "tika-vin10t1:3324": "Pāduddhārena so bhikkhu, kāretabboti dīpito.",
  "tika-vin10t1:3325": "1063.",
  "tika-vin10t1:3326": " Tikapācittiyaṁ vuttaṁ, tikātītena satthunā;",
  "tika-vin10t1:3327": "Tathā puggalike tena, dīpitaṁ tikadukkaṭaṁ.",
  "tika-vin10t1:3328": "1064.",
  "tika-vin10t1:3329": " Cimiliṁ taṭṭikaṁ cammaṁ, phalakaṁ pādapuñchaniṁ;",
  "tika-vin10t1:3330": "Bhūmattharaṇakaṁ vāpi, uttarattharaṇampi vā.",
  "tika-vin10t1:3331": "1065.",
  "tika-vin10t1:3332": " Dārumattikabhaṇḍāni , pattādhārakameva vā;",
  "tika-vin10t1:3333": "Abbhokāse ṭhapetvā taṁ, gacchato hoti dukkaṭaṁ.",
  "tika-vin10t1:3334": "1066.",
  "tika-vin10t1:3335": " Sace āraññakenāpi, anovasse ca no sati;",
  "tika-vin10t1:3336": "Laggetvā pana rukkhasmiṁ, gantabbaṁ tu yathāsukhaṁ.",
  "tika-vin10t1:3337": "1067.",
  "tika-vin10t1:3338": " Yathā upacikādīhi, na khajjati na lujjati;",
  "tika-vin10t1:3339": "Tathā katvāpi taṁ sabbaṁ, gantuṁ pana ca vaṭṭati.",
  "tika-vin10t1:3340": "1068.",
  "tika-vin10t1:3341": " Anāpattuddharāpetvā, āpucchitvāpi gacchato;",
  "tika-vin10t1:3342": "Attano santake ruddhe, āpadāsupi bhikkhuno.",
  "tika-vin10t1:3343": "1069.",
  "tika-vin10t1:3344": " Samuṭṭhānādayo sabbe, kathinena samā matā;",
  "tika-vin10t1:3345": "Kriyākriyamidaṁ vutta-mayameva visesatā.",
  "tika-vin10t1:3346": "Paṭhamasenāsanakathā.",
  "tika-vin10t1:3347": "1070.",
  "tika-vin10t1:3348": " Bhisicimilikā bhūma-ttharaṇaṁ uttarattharaṁ;",
  "tika-vin10t1:3349": "Taṭṭikā cammakhaṇḍo ca, paccattharanisīdanaṁ.",
  "tika-vin10t1:3350": "1071.",
  "tika-vin10t1:3351": " Santhāro tiṇapaṇṇānaṁ, seyyā dasavidhā siyā;",
  "tika-vin10t1:3352": "Sabbacchannaparicchanne, vihāre bhikkhu yo pana.",
  "tika-vin10t1:3353": "1072.",
  "tika-vin10t1:3354": " Etaṁ dasavidhaṁ seyyaṁ, santharitvāpi vā sayaṁ;",
  "tika-vin10t1:3355": "Anuddharitvānāpucchā, atikkamati taṁ sace.",
  "tika-vin10t1:3356": "1073.",
  "tika-vin10t1:3357": " Ārāmassūpacāraṁ vā, parikkhepaṁ panassa vā;",
  "tika-vin10t1:3358": "Paṭhame dukkaṭaṁ pāde, pācitti dutiye siyā.",
  "tika-vin10t1:3359": "1074.",
  "tika-vin10t1:3360": " Senāsanassa seyyāya, ubhayesaṁ vināsato;",
  "tika-vin10t1:3361": "Gacchato santharitvanto-gabbhe pācitti vaṇṇitā.",
  "tika-vin10t1:3362": "1075.",
  "tika-vin10t1:3363": " Upacāre vihārassa, dukkaṭaṁ maṇḍapādike;",
  "tika-vin10t1:3364": "Gacchato santharitvā vā, seyyāmattaṁ vināsato.",
  "tika-vin10t1:3365": "1076.",
  "tika-vin10t1:3366": " Tikapācittiyaṁ vuttaṁ, saṅghike dasavatthuke;",
  "tika-vin10t1:3367": "Tathā puggalike tassa, dīpitaṁ tikadukkaṭaṁ.",
  "tika-vin10t1:3368": "1077.",
  "tika-vin10t1:3369": " Anāpattuddharitvā vā, āpucchaṁ vāpi gacchato;",
  "tika-vin10t1:3370": "Palibuddhepi vāññena, attano santakepi vā.",
  "tika-vin10t1:3371": "1078.",
  "tika-vin10t1:3372": " Sāpekkhova ca gantvā taṁ, tattha ṭhatvāpi pucchati;",
  "tika-vin10t1:3373": "Samuṭṭhānādayo sabbe, anantarasamā matā.",
  "tika-vin10t1:3374": "Dutiyasenāsanakathā.",
  "tika-vin10t1:3375": "1079.",
  "tika-vin10t1:3376": " Yo pubbupagataṁ bhikkhuṁ, jānaṁ anupakhajja ca;",
  "tika-vin10t1:3377": "Kappeyya saṅghikāvāse, seyyaṁ pācittiyassa ce.",
  "tika-vin10t1:3378": "1080.",
  "tika-vin10t1:3379": " Pādadhovanapāsāṇā, pavisantassa bhikkhuno;",
  "tika-vin10t1:3380": "Yāva taṁ mañcapīṭhaṁ vā, nikkhamantassa vā pana.",
  "tika-vin10t1:3381": "1081.",
  "tika-vin10t1:3382": " Mañcapīṭhakato yāva, passāvaṭṭhānameva tu;",
  "tika-vin10t1:3383": "Etthantare idaṁ ṭhānaṁ, upacāroti vuccati.",
  "tika-vin10t1:3384": "1082.",
  "tika-vin10t1:3385": " Tattha bādhetukāmassa, upacāre tu bhikkhuno;",
  "tika-vin10t1:3386": "Dasasvaññataraṁ seyyaṁ, santharantassa dukkaṭaṁ.",
  "tika-vin10t1:3387": "1083.",
  "tika-vin10t1:3388": " Nisīdantassa vā tattha, nipajjantassa vā pana;",
  "tika-vin10t1:3389": "Tathā dvepi karontassa, hoti pācittiyadvayaṁ.",
  "tika-vin10t1:3390": "1084.",
  "tika-vin10t1:3391": " Punappunaṁ karontassa, payogagaṇanāvasā;",
  "tika-vin10t1:3392": "Tikapācittiyaṁ vuttaṁ, puggale tikadukkaṭaṁ.",
  "tika-vin10t1:3393": "1085.",
  "tika-vin10t1:3394": " Vuttūpacāraṁ muñcitvā, seyyaṁ santharatopi vā;",
  "tika-vin10t1:3395": "Vihārassūpacāre vā, ajjhokāsepi vā pana.",
  "tika-vin10t1:3396": "1086.",
  "tika-vin10t1:3397": " Santharāpayato vāpi, tattha tassa nisīdato;",
  "tika-vin10t1:3398": "Sabbattha dukkaṭaṁ vuttaṁ, nivāso ca nivārito.",
  "tika-vin10t1:3399": "1087.",
  "tika-vin10t1:3400": " Anāpatti gilānassa, sītāduppīḷitassa vā;",
  "tika-vin10t1:3401": "Āpadāsupi bhikkhussa, tathā ummattakādino.",
  "tika-vin10t1:3402": "1088.",
  "tika-vin10t1:3403": " Samuṭṭhānādayo sabbe, paṭhamantimavatthunā;",
  "tika-vin10t1:3404": "Sadisāti ca viññeyyā, hotīdaṁ dukkhavedanaṁ.",
  "tika-vin10t1:3405": "Anupakhajjakathā.",
  "tika-vin10t1:3406": "1089.",
  "tika-vin10t1:3407": " Vihārā saṅghikā bhikkhuṁ, nikkaḍḍheyya sace pana;",
  "tika-vin10t1:3408": "Nikkaḍḍhāpeyya vā kuddho, tassa pācittiyaṁ siyā.",
  "tika-vin10t1:3409": "1090.",
  "tika-vin10t1:3410": " Bahubhūmāpi pāsādā, payogenekakena yo;",
  "tika-vin10t1:3411": "Nikkaḍḍheti sace tassa, ekā pācitti dīpitā.",
  "tika-vin10t1:3412": "1091.",
  "tika-vin10t1:3413": " Ṭhapetvā ca ṭhapetvā ca, nikkaḍḍhantassa antarā;",
  "tika-vin10t1:3414": "Dvārānaṁ gaṇanāyassa, honti pācittiyo pana.",
  "tika-vin10t1:3415": "1092.",
  "tika-vin10t1:3416": " ‘‘Nikkhamā’’ti vadantassa, vācāyapi ayaṁ nayo;",
  "tika-vin10t1:3417": "Āṇattiyā khaṇeyeva, āṇāpentassa dukkaṭaṁ.",
  "tika-vin10t1:3418": "1093.",
  "tika-vin10t1:3419": " Sace so sakimāṇatto, dvārepi bahuke pana;",
  "tika-vin10t1:3420": "Atikkāmeti ekāva, bahukāni bahūni ce.",
  "tika-vin10t1:3421": "1094.",
  "tika-vin10t1:3422": " Tassūpaṭṭhānasālādi-vihārassūpacārato ;",
  "tika-vin10t1:3423": "Kāyenapi ca vācāya, tathā nikkaḍḍhanepi ca.",
  "tika-vin10t1:3424": "1095.",
  "tika-vin10t1:3425": " Vihārassūpacārā vā, vihārā vāpi cetaraṁ;",
  "tika-vin10t1:3426": "Nikkaḍḍhantassa sabbesaṁ, parikkhārampi dukkaṭaṁ.",
  "tika-vin10t1:3427": "1096.",
  "tika-vin10t1:3428": " Asambaddhesu bhikkhussa, parikkhāresu paṇḍito;",
  "tika-vin10t1:3429": "Vatthūnaṁ gaṇanāyassa, dukkaṭaṁ paridīpaye.",
  "tika-vin10t1:3430": "1097.",
  "tika-vin10t1:3431": " Antevāsimalajjiṁ vā, tathā saddhivihārikaṁ;",
  "tika-vin10t1:3432": "Nikkaḍḍhantassa ummattaṁ, sayaṁ ummattakassa ca.",
  "tika-vin10t1:3433": "1098.",
  "tika-vin10t1:3434": " Attano vasanaṭṭhānā, tathā vissāsikassa vā;",
  "tika-vin10t1:3435": "Parikkhārañca vā tesaṁ, anāpatti pakāsitā.",
  "tika-vin10t1:3436": "1099.",
  "tika-vin10t1:3437": " Saṅghārāmāpi sabbasmā, tathā kalahakārakaṁ;",
  "tika-vin10t1:3438": "Idaṁ tu tisamuṭṭhānaṁ, vedanā dukkhavedanā.",
  "tika-vin10t1:3439": "Nikkaḍḍhanakathā.",
  "tika-vin10t1:3440": "1100.",
  "tika-vin10t1:3441": " Majjhimāsīsaghaṭṭāya, vehāsakuṭiyūpari;",
  "tika-vin10t1:3442": "Āhaccapādake mañce, pīṭhe vā pana bhikkhuno.",
  "tika-vin10t1:3443": "1101.",
  "tika-vin10t1:3444": " Nisīdantassa vā tasmiṁ, nipajjantassa vā pana;",
  "tika-vin10t1:3445": "Payogagaṇanāyeva, tassa pācittiyo siyuṁ.",
  "tika-vin10t1:3446": "1102.",
  "tika-vin10t1:3447": " Tikapācittiyaṁ vuttaṁ, puggale tikadukkaṭaṁ;",
  "tika-vin10t1:3448": "Heṭṭhā aparibhoge vā, sīsaghaṭṭāya vā pana.",
  "tika-vin10t1:3449": "1103.",
  "tika-vin10t1:3450": " Avehāsavihāre vā, attano santakepi vā;",
  "tika-vin10t1:3451": "Vissāsikavihāre vā, na dosummattakādino.",
  "tika-vin10t1:3452": "1104.",
  "tika-vin10t1:3453": " Yattha paṭāṇi vā dinnā, tattha ṭhatvā lageti vā;",
  "tika-vin10t1:3454": "Idameḷakalomena, samuṭṭhānaṁ samaṁ mataṁ.",
  "tika-vin10t1:3455": "Vehāsakuṭikathā.",
  "tika-vin10t1:3456": "1105.",
  "tika-vin10t1:3457": " Yāva dvārassa kosamhā, aggaḷaṭṭhapanāya tu;",
  "tika-vin10t1:3458": "Bhikkhunā limpitabbaṁ vā, lepāpetabbameva vā.",
  "tika-vin10t1:3459": "1106.",
  "tika-vin10t1:3460": " Ñeyyo ālokasandhīnaṁ, parikammepyayaṁ nayo;",
  "tika-vin10t1:3461": "Chadanassa dvattipariyāyaṁ, ṭhitena harite pana.",
  "tika-vin10t1:3462": "1107.",
  "tika-vin10t1:3463": " Adhiṭṭheyyaṁ tato uddhaṁ, adhiṭṭheti sace pana;",
  "tika-vin10t1:3464": "Tassa pācittiyaṁ hoti, dukkaṭaṁ tattha tiṭṭhato.",
  "tika-vin10t1:3465": "1108.",
  "tika-vin10t1:3466": " Piṭṭhivaṁse ṭhito koci, chadanassa mukhavaṭṭiyā;",
  "tika-vin10t1:3467": "Yasmiṁ ṭhāne ṭhitaṁ bhikkhuṁ, olokento na passati.",
  "tika-vin10t1:3468": "1109.",
  "tika-vin10t1:3469": " Tasmiṁ ṭhāne pana ṭhātuṁ, neva bhikkhussa vaṭṭati;",
  "tika-vin10t1:3470": "Vihārassa patantassa, patanokāsato hi taṁ.",
  "tika-vin10t1:3471": "1110.",
  "tika-vin10t1:3472": " Ūnakadvattipariyāye, atirekoti saññino;",
  "tika-vin10t1:3473": "Tattha vematikassāpi, hoti āpatti dukkaṭaṁ.",
  "tika-vin10t1:3474": "1111.",
  "tika-vin10t1:3475": " Na doso dvattipariyāye, leṇe tiṇakuṭīsu vā;",
  "tika-vin10t1:3476": "Samuṭṭhānādayo sabbe, sañcarittasamā matā.",
  "tika-vin10t1:3477": "Dvattipariyāyakathā.",
  "tika-vin10t1:3478": "1112.",
  "tika-vin10t1:3479": " Jānaṁ sappāṇakaṁ toyaṁ, tiṇaṁ vā mattikampi vā;",
  "tika-vin10t1:3480": "Yadi siñceyya pācitti, siñcāpeyya parehi vā.",
  "tika-vin10t1:3481": "1113.",
  "tika-vin10t1:3482": " Acchinditvā sace dhāraṁ, mattikaṁ siñcato pana;",
  "tika-vin10t1:3483": "Ekasmimpi ghaṭe ekā, pācitti paridīpitā.",
  "tika-vin10t1:3484": "1114.",
  "tika-vin10t1:3485": " Vicchindati sace dhāraṁ, payogagaṇanāvasā;",
  "tika-vin10t1:3486": "Sammukhampi karontassa, mātikaṁ sandamānakaṁ.",
  "tika-vin10t1:3487": "1115.",
  "tika-vin10t1:3488": " Ekāva ce siyāpatti, divasampi ca sandatu;",
  "tika-vin10t1:3489": "Bandhato tattha tatthassa, payogagaṇanā siyā.",
  "tika-vin10t1:3490": "1116.",
  "tika-vin10t1:3491": " Sace sakaṭapuṇṇampi, mattikaṁ tiṇameva vā;",
  "tika-vin10t1:3492": "Udake pakkhipantassa, ekā pācitti ekato.",
  "tika-vin10t1:3493": "1117.",
  "tika-vin10t1:3494": " Ekekaṁ pakkhipantassa, payogagaṇanāya ce;",
  "tika-vin10t1:3495": "Khayaṁ vā āvilattaṁ vā, jalaṁ gacchati tādise.",
  "tika-vin10t1:3496": "1118.",
  "tika-vin10t1:3497": " ‘‘Siñcāhī’’ti vadantassa, hoti āpatti dukkaṭaṁ;",
  "tika-vin10t1:3498": "Ekāyāṇattiyā ekā, divasampi ca siñcato.",
  "tika-vin10t1:3499": "1119.",
  "tika-vin10t1:3500": " Appāṇe udake suddhe, sappāṇamiti saññino;",
  "tika-vin10t1:3501": "Sabbattha vimatissāpi, hoti āpatti dukkaṭaṁ.",
  "tika-vin10t1:3502": "1120.",
  "tika-vin10t1:3503": " Sabbatthāpāṇasaññissa, asañciccāsatissa vā;",
  "tika-vin10t1:3504": "Ajānato anāpatti, tathā ummattakādino.",
  "tika-vin10t1:3505": "1121.",
  "tika-vin10t1:3506": " Sappāṇakattaṁ toyassa, sappāṇanti vijānanaṁ;",
  "tika-vin10t1:3507": "Vinā vadhakacittena, tiṇādīnaṁ nisecanaṁ.",
  "tika-vin10t1:3508": "1122.",
  "tika-vin10t1:3509": " Cattārevassa aṅgāni, niddiṭṭhāni mahesinā;",
  "tika-vin10t1:3510": "Adinnādānatulyāva, samuṭṭhānādayo nayā.",
  "tika-vin10t1:3511": "1123.",
  "tika-vin10t1:3512": " Idaṁ paṇṇattivajjañca, ticittañcāti dīpitaṁ;",
  "tika-vin10t1:3513": "Idamevettha niddiṭṭhaṁ, tassa cassa visesanaṁ.",
  "tika-vin10t1:3514": "Sappāṇakakathā.",
  "tika-vin10t1:3515": "Senāsanavaggo dutiyo.",
  "tika-vin10t1:3516": "1124.",
  "tika-vin10t1:3517": " Bhikkhussāṭṭhaṅgayuttassa, bhikkhunovādasammuti;",
  "tika-vin10t1:3518": "Idha ñatticatutthena, anuññātā mahesinā.",
  "tika-vin10t1:3519": "1125.",
  "tika-vin10t1:3520": " Yo tāyāsammato bhikkhu, garudhammehi aṭṭhahi;",
  "tika-vin10t1:3521": "Ekaṁ sambahulā vāpi, bhikkhunisaṅghameva vā.",
  "tika-vin10t1:3522": "1126.",
  "tika-vin10t1:3523": " Osārentova te dhamme, ovadeyya sace pana;",
  "tika-vin10t1:3524": "Ovādapariyosāne, tassa pācittiyaṁ siyā.",
  "tika-vin10t1:3525": "1127.",
  "tika-vin10t1:3526": " Aññena pana dhammena, ovadantassa dukkaṭaṁ;",
  "tika-vin10t1:3527": "Ekatoupasampannaṁ, garudhammehi vā tathā.",
  "tika-vin10t1:3528": "1128.",
  "tika-vin10t1:3529": " Bhikkhūnaṁ santikeyeva, upasampannabhikkhuniṁ;",
  "tika-vin10t1:3530": "Tathā, liṅgavipallāse, pācitteva pakāsitā.",
  "tika-vin10t1:3531": "1129.",
  "tika-vin10t1:3532": " Sammatassāpi bhikkhussa, dukkaṭaṁ samudīritaṁ;",
  "tika-vin10t1:3533": "Ovādaṁ aniyādetvā, dhammenaññena bhāsato.",
  "tika-vin10t1:3534": "1130.",
  "tika-vin10t1:3535": " ‘‘Samaggamhā’’ti vuttepi, aññenovadato tathā;",
  "tika-vin10t1:3536": "‘‘Vaggamhā’’ti ca vuttepi, garudhammehi dukkaṭaṁ.",
  "tika-vin10t1:3537": "1131.",
  "tika-vin10t1:3538": " Agaṇhantassa ovādaṁ, apaccāharatopi taṁ;",
  "tika-vin10t1:3539": "Ṭhapetvā dukkaṭaṁ bālaṁ, gilānaṁ gamikaṁ siyā.",
  "tika-vin10t1:3540": "1132.",
  "tika-vin10t1:3541": " Adhamme pana kammasmiṁ, adhammanti ca saññino;",
  "tika-vin10t1:3542": "Vagge bhikkhunisaṅghasmiṁ, tikapācittiyaṁ siyā.",
  "tika-vin10t1:3543": "1133.",
  "tika-vin10t1:3544": " Tathā vematikassāpi, dhammakammanti saññino;",
  "tika-vin10t1:3545": "Nava pācittiyo vuttā, samaggepi ca tattakā.",
  "tika-vin10t1:3546": "1134.",
  "tika-vin10t1:3547": " Navakānaṁ vasā dvinnaṁ, aṭṭhārasa bhavanti tā;",
  "tika-vin10t1:3548": "Dukkaṭaṁ dhammakammepi, sattarasavidhaṁ siyā.",
  "tika-vin10t1:3549": "1135.",
  "tika-vin10t1:3550": " ‘‘Osārehī’’ti vutto vā, pañhaṁ puṭṭho katheti vā;",
  "tika-vin10t1:3551": "Sikkhamānāya vā neva, doso ummattakādino.",
  "tika-vin10t1:3552": "1136.",
  "tika-vin10t1:3553": " Vācuggatāva kātabbā, paguṇā dvepi mātikā;",
  "tika-vin10t1:3554": "Suttantato ca cattāro, bhāṇavārā pakāsitā.",
  "tika-vin10t1:3555": "1137.",
  "tika-vin10t1:3556": " Eko parikathatthāya, kathāmaggo pakāsito;",
  "tika-vin10t1:3557": "Maṅgalāmaṅgalatthāya, tissoyevānumodanā.",
  "tika-vin10t1:3558": "1138.",
  "tika-vin10t1:3559": " Uposathādiatthāya, kammākammavinicchayo;",
  "tika-vin10t1:3560": "Kammaṭṭhānaṁ tathā ekaṁ, uttamatthassa pāpakaṁ.",
  "tika-vin10t1:3561": "1139.",
  "tika-vin10t1:3562": " Ettakaṁ uggahetvāna, pañcavasso bahussuto;",
  "tika-vin10t1:3563": "Muñcitvā nissayaṁ kāmaṁ, vasituṁ labhatissaro.",
  "tika-vin10t1:3564": "1140.",
  "tika-vin10t1:3565": " Vācuggatā vibhaṅgā dve, paguṇā byañjanādito;",
  "tika-vin10t1:3566": "Catūsvapi nikāyesu, eko vā potthakopi ca.",
  "tika-vin10t1:3567": "1141.",
  "tika-vin10t1:3568": " Kammākammañca vattāni, uggahetabbamettakaṁ;",
  "tika-vin10t1:3569": "Sabbantimaparicchedo, dasavasso sace pana.",
  "tika-vin10t1:3570": "1142.",
  "tika-vin10t1:3571": " Bahussuto disāmokkho, yenakāmaṁgamo siyā;",
  "tika-vin10t1:3572": "Parisaṁ labhate kāmaṁ, upaṭṭhāpetumissaro.",
  "tika-vin10t1:3573": "1143.",
  "tika-vin10t1:3574": " Yassa sāṭṭhakathaṁ sabbaṁ, vācuggaṁ piṭakattayaṁ;",
  "tika-vin10t1:3575": "Soyaṁ bahussuto nāma, bhikkhunovādako siyā.",
  "tika-vin10t1:3576": "1144.",
  "tika-vin10t1:3577": " Assāsammatatādīni , tīṇi aṅgāni dīpaye;",
  "tika-vin10t1:3578": "Padasodhammatulyāva, samuṭṭhānādayo nayā.",
  "tika-vin10t1:3579": "Ovādakathā.",
  "tika-vin10t1:3580": "1145.",
  "tika-vin10t1:3581": " Pācitti garudhammehi, dhammenaññena vā pana;",
  "tika-vin10t1:3582": "Hotyatthaṅgate sūriye, ovadantassa bhikkhuniṁ.",
  "tika-vin10t1:3583": "1146.",
  "tika-vin10t1:3584": " Tikapācittiyaṁ vuttaṁ, sammatassāpi bhikkhuno;",
  "tika-vin10t1:3585": "Ekatoupasampannaṁ, ovadantassa dukkaṭaṁ.",
  "tika-vin10t1:3586": "1147.",
  "tika-vin10t1:3587": " Tathānatthaṅgate sūriye, gate atthanti saññino;",
  "tika-vin10t1:3588": "Tattha vematikassāpi, hoti āpatti dukkaṭaṁ.",
  "tika-vin10t1:3589": "1148.",
  "tika-vin10t1:3590": " Uddesādinayenassa, anāpatti pakāsitā;",
  "tika-vin10t1:3591": "Anantarasamā sesā, samuṭṭhānādayo nayā.",
  "tika-vin10t1:3592": "Atthaṅgatasūriyakathā.",
  "tika-vin10t1:3593": "1149.",
  "tika-vin10t1:3594": " Bhikkhuniṁ ovadantassa, gantvā bhikkhunupassayaṁ;",
  "tika-vin10t1:3595": "Garudhammehi aññatra, kālā pācittiyaṁ siyā.",
  "tika-vin10t1:3596": "1150.",
  "tika-vin10t1:3597": " Sace asammato hoti, hoti pācittiyadvayaṁ;",
  "tika-vin10t1:3598": "Atthaṅgate ca sūriye, sace vadati tīṇipi.",
  "tika-vin10t1:3599": "1151.",
  "tika-vin10t1:3600": " Aññena pana dhammena, vadato dukkaṭadvayaṁ;",
  "tika-vin10t1:3601": "Ekaṁ pācittiyaṁ hoti, bhikkhuno rattihetukaṁ.",
  "tika-vin10t1:3602": "1152.",
  "tika-vin10t1:3603": " Sammatassāpi bhikkhussa, hoti pācittiyadvayaṁ;",
  "tika-vin10t1:3604": "Garudhammanidānassa, sammatattā abhāvato.",
  "tika-vin10t1:3605": "1153.",
  "tika-vin10t1:3606": " Tassevaññena dhammena, ovadantassa dukkaṭaṁ;",
  "tika-vin10t1:3607": "Sammatattā anāpatti, ekā pācitti rattiyaṁ.",
  "tika-vin10t1:3608": "1154.",
  "tika-vin10t1:3609": " Tikapācittiyaṁ vuttaṁ, dukkaṭaṁ itaradvaye;",
  "tika-vin10t1:3610": "Ekatoupasampannaṁ, ovadantassa dukkaṭaṁ.",
  "tika-vin10t1:3611": "1155.",
  "tika-vin10t1:3612": " Tathā aññena dhammena, gantvā bhikkhunupassayaṁ;",
  "tika-vin10t1:3613": "Samuṭṭhānādayo sabbe, kathinena samā matā.",
  "tika-vin10t1:3614": "Bhikkhunupassayakathā.",
  "tika-vin10t1:3615": "1156.",
  "tika-vin10t1:3616": " Cīvarādīnamatthāya , ovadantīti bhikkhuniṁ;",
  "tika-vin10t1:3617": "Vadato sammate bhikkhu, tassa pācittiyaṁ siyā.",
  "tika-vin10t1:3618": "1157.",
  "tika-vin10t1:3619": " Tikapācittiyaṁ vuttaṁ, tatheva tikadukkaṭaṁ;",
  "tika-vin10t1:3620": "Saṅghenāsammataṁ bhikkhuṁ, vadantassa ca dukkaṭaṁ.",
  "tika-vin10t1:3621": "1158.",
  "tika-vin10t1:3622": " Tathevānupasampannaṁ, sammataṁ vā asammataṁ;",
  "tika-vin10t1:3623": "Na doso āmisatthāya, ovadantassa bhāsato.",
  "tika-vin10t1:3624": "1159.",
  "tika-vin10t1:3625": " Tathā ummattakādīnaṁ, anāpatti pakāsitā;",
  "tika-vin10t1:3626": "Idañhi tisamuṭṭhānaṁ, vedanā dukkhavedanā.",
  "tika-vin10t1:3627": "Āmisakathā.",
  "tika-vin10t1:3628": "1160.",
  "tika-vin10t1:3629": " Sace bhikkhuniyā bhikkhu, dadeyya pana cīvaraṁ;",
  "tika-vin10t1:3630": "Aññātikāya pācitti, ṭhapetvā pārivattakaṁ.",
  "tika-vin10t1:3631": "1161.",
  "tika-vin10t1:3632": " Cīvarassa paṭiggāha-sikkhāpadasamo nayo;",
  "tika-vin10t1:3633": "Avaseso mato saddhiṁ, samuṭṭhānādinā pana.",
  "tika-vin10t1:3634": "1162.",
  "tika-vin10t1:3635": " Tattha bhikkhuniyā dinnaṁ, cīvaraṁ idha bhikkhunā;",
  "tika-vin10t1:3636": "Tattha nissaggiyaṁ suddha-pācitti idha sūcitā.",
  "tika-vin10t1:3637": "Cīvaradānakathā.",
  "tika-vin10t1:3638": "1163.",
  "tika-vin10t1:3639": " Cīvaraṁ yo hi sibbeyya, sibbāpeyya parena vā;",
  "tika-vin10t1:3640": "Aññātikāya pācitti, hoti bhikkhuniyā pana.",
  "tika-vin10t1:3641": "1164.",
  "tika-vin10t1:3642": " Yaṁ vā nivāsituṁ sakkā, yaṁ vā pārupanūpagaṁ;",
  "tika-vin10t1:3643": "Cīvaranti adhippeto, idamettha mahesinā.",
  "tika-vin10t1:3644": "1165.",
  "tika-vin10t1:3645": " Sayaṁ sūciṁ pavesetvā, sibbantassa ca bhikkhuno;",
  "tika-vin10t1:3646": "Sūcinīharaṇe tassa, pācittiyamudīritaṁ.",
  "tika-vin10t1:3647": "1166.",
  "tika-vin10t1:3648": " Satakkhattumpi vijjhitvā, sakiṁ nīharato pana;",
  "tika-vin10t1:3649": "Ekaṁ pācittiyaṁ vuttaṁ, payogassa vasā bahū.",
  "tika-vin10t1:3650": "1167.",
  "tika-vin10t1:3651": " ‘‘Sibbā’’ti pana āṇatto, avisesena bhikkhunā;",
  "tika-vin10t1:3652": "Niṭṭhāpeti sace sabbaṁ, ekaṁ pācittiyaṁ siyā.",
  "tika-vin10t1:3653": "1168.",
  "tika-vin10t1:3654": " ‘‘Yamettha cīvare kammaṁ, bhāro sabbaṁ tavā’’ti hi;",
  "tika-vin10t1:3655": "Āṇatto bhikkhunā sabbaṁ, niṭṭhāpeti sace pana.",
  "tika-vin10t1:3656": "1169.",
  "tika-vin10t1:3657": " Bhikkhussāṇāpakasseva, ekāyāṇattiyā pana;",
  "tika-vin10t1:3658": "Honti pācittiyāpatti, anekārāpathe pathe.",
  "tika-vin10t1:3659": "1170.",
  "tika-vin10t1:3660": " Punappunāṇāpentassa, anekāṇattiyaṁ pana;",
  "tika-vin10t1:3661": "Kā hi nāma kathā atthi? Tikapācittiyaṁ siyā.",
  "tika-vin10t1:3662": "1171.",
  "tika-vin10t1:3663": " Ñātikāya ca aññāti-saññissa vimatissa vā;",
  "tika-vin10t1:3664": "Ekatoupasampanna-cīvare dukkaṭaṁ siyā.",
  "tika-vin10t1:3665": "1172.",
  "tika-vin10t1:3666": " Ṭhapetvā cīvaraṁ aññaṁ, parikkhārañca sibbato;",
  "tika-vin10t1:3667": "Anāpatti viniddiṭṭhā, sikkhamānādikāyapi.",
  "tika-vin10t1:3668": "1173.",
  "tika-vin10t1:3669": " Sañcarittasamuṭṭhānaṁ, kriyaṁ paṇṇattivajjakaṁ;",
  "tika-vin10t1:3670": "Kāyakammaṁ vacīkammaṁ, ticittañca tivedanaṁ.",
  "tika-vin10t1:3671": "Cīvarasibbanakathā.",
  "tika-vin10t1:3672": "1174.",
  "tika-vin10t1:3673": " Bhikkhu bhikkhuniyā saddhiṁ, saṁvidhāya panekato;",
  "tika-vin10t1:3674": "Paṭipajjeyya maggaṁ ce, aññatra samayā idha.",
  "tika-vin10t1:3675": "1175.",
  "tika-vin10t1:3676": " Gāmantarokkame vāpi, addhayojanatikkame;",
  "tika-vin10t1:3677": "Agāmake araññe vā, hoti āpatti bhikkhuno.",
  "tika-vin10t1:3678": "1176.",
  "tika-vin10t1:3679": " Etthākappiyabhūmaṭṭho, saṁvidhānaṁ karoti yo;",
  "tika-vin10t1:3680": "Saṁvidhānanimittaṁ tu, dukkaṭaṁ tassa dīpitaṁ.",
  "tika-vin10t1:3681": "1177.",
  "tika-vin10t1:3682": " Saṁvidhānaṁ karontassa, ṭhatvā kappiyabhūmiyaṁ;",
  "tika-vin10t1:3683": "Saṁvidhānanimittaṁ tu, na vadantassa dukkaṭaṁ.",
  "tika-vin10t1:3684": "1178.",
  "tika-vin10t1:3685": " Ubhayatthāpi pācitti, gacchantasseva bhikkhuno;",
  "tika-vin10t1:3686": "Anantarassa gāmassa, upacārokkame siyā.",
  "tika-vin10t1:3687": "1179.",
  "tika-vin10t1:3688": " Tatrāpi paṭhame pāde, dukkaṭaṁ samudīritaṁ;",
  "tika-vin10t1:3689": "Dutiye padavārasmiṁ, pācittiyamudīritaṁ.",
  "tika-vin10t1:3690": "1180.",
  "tika-vin10t1:3691": " Antarā saṁvidhānepi, bhikkhuno dukkaṭaṁ siyā;",
  "tika-vin10t1:3692": "Dvāramaggavisaṅkete, sati cāpatti vuccati.",
  "tika-vin10t1:3693": "1181.",
  "tika-vin10t1:3694": " Asaṁvidahite kāle, vidahitoti saññino;",
  "tika-vin10t1:3695": "Bhikkhusseva vidhānasmiṁ, hoti āpatti dukkaṭaṁ.",
  "tika-vin10t1:3696": "1182.",
  "tika-vin10t1:3697": " Samaye vidahitvā vā, visaṅketena gacchato;",
  "tika-vin10t1:3698": "Āpadāsu anāpatti, tathā ummattakādino.",
  "tika-vin10t1:3699": "1183.",
  "tika-vin10t1:3700": " Idaṁ catusamuṭṭhānaṁ, kāyato kāyavācato;",
  "tika-vin10t1:3701": "Kāyacittā samuṭṭhāti, kāyavācādikattayā.",
  "tika-vin10t1:3702": "Saṁvidhānakathā.",
  "tika-vin10t1:3703": "1184.",
  "tika-vin10t1:3704": " Ekamujjavaniṁ nāvaṁ, tathā ojavanimpi vā;",
  "tika-vin10t1:3705": "Abhirūheyya pācitti, saddhiṁ bhikkhuniyā sace.",
  "tika-vin10t1:3706": "1185.",
  "tika-vin10t1:3707": " Sagāmatīrapassena , gāmantaravasena vā;",
  "tika-vin10t1:3708": "Agāmatīrapassena, gamane addhayojane.",
  "tika-vin10t1:3709": "1186.",
  "tika-vin10t1:3710": " Tathā yojanavitthiṇṇa-nadīmajjhena gacchato;",
  "tika-vin10t1:3711": "Addhayojanasaṅkhāya, honti pācittiyo pana.",
  "tika-vin10t1:3712": "1187.",
  "tika-vin10t1:3713": " Yathāsukhaṁ samuddasmiṁ, sabbaaṭṭhakathāsu hi;",
  "tika-vin10t1:3714": "Nadiyaṁyeva āpatti, na samudde vicāritā.",
  "tika-vin10t1:3715": "1188.",
  "tika-vin10t1:3716": " Titthasampādanatthāya, uddhaṁ vā nadiyā adho;",
  "tika-vin10t1:3717": "Sace haranti taṁyuttā, anāpatti pakāsitā.",
  "tika-vin10t1:3718": "1189.",
  "tika-vin10t1:3719": " Tathā saṁvidahitvā vā, tiriyaṁ taraṇāya vā;",
  "tika-vin10t1:3720": "Āpadāsu viseso hi, anantarasamo mato.",
  "tika-vin10t1:3721": "Nāvābhiruhanakathā.",
  "tika-vin10t1:3722": "1190.",
  "tika-vin10t1:3723": " Ñatvā bhikkhuniyā bhattaṁ, bhuñjato paripācitaṁ;",
  "tika-vin10t1:3724": "Hitvā gihisamārambhaṁ, hoti pācitti bhikkhuno.",
  "tika-vin10t1:3725": "1191.",
  "tika-vin10t1:3726": " Bhojanaṁ pañcadhā vuttaṁ, gahaṇe tassa dukkaṭaṁ;",
  "tika-vin10t1:3727": "Ajjhohāresu sabbesu, tassa pācittiyo siyuṁ.",
  "tika-vin10t1:3728": "1192.",
  "tika-vin10t1:3729": " Santakaṁ ñātakādīnaṁ, gihisampāditampi vā;",
  "tika-vin10t1:3730": "Vinā bhikkhuniyā doso, bhuñjato paripācitaṁ.",
  "tika-vin10t1:3731": "1193.",
  "tika-vin10t1:3732": " Paripācitasaññissa , bhikkhussāparipācite;",
  "tika-vin10t1:3733": "Ubhosu vimatissāpi, hoti sabbattha dukkaṭaṁ.",
  "tika-vin10t1:3734": "1194.",
  "tika-vin10t1:3735": " Ekatoupasampanna-paripācitabhojanaṁ;",
  "tika-vin10t1:3736": "Ajjhohāravaseneva, dukkaṭaṁ paribhuñjato.",
  "tika-vin10t1:3737": "1195.",
  "tika-vin10t1:3738": " Aññaṁ vā pana yaṁ kiñci, ṭhapetvā pañcabhojanaṁ;",
  "tika-vin10t1:3739": "Bhuñjantassa anāpatti, yāgukhajjaphalādikaṁ.",
  "tika-vin10t1:3740": "1196.",
  "tika-vin10t1:3741": " Samuṭṭhānādayo tulyā, paṭhamantimavatthunā;",
  "tika-vin10t1:3742": "Idaṁ paṇṇattivajjaṁ tu, ticittañca tivedanaṁ.",
  "tika-vin10t1:3743": "Paripācitakathā.",
  "tika-vin10t1:3744": "1197.",
  "tika-vin10t1:3745": " Dutiyāniyateneva, dasamaṁ sadisaṁ mataṁ;",
  "tika-vin10t1:3746": "Idaṁ sikkhāpadaṁ sabbaṁ, samuṭṭhānanayādinā.",
  "tika-vin10t1:3747": "Rahonisajjakathā.",
  "tika-vin10t1:3748": "Bhikkhunivaggo tatiyo.",
  "tika-vin10t1:3749": "1198.",
  "tika-vin10t1:3750": " Eko āvasatho piṇḍo, agilānena bhikkhunā;",
  "tika-vin10t1:3751": "Bhuñjitabbo tato uddhaṁ, pācitti paribhuñjato.",
  "tika-vin10t1:3752": "1199.",
  "tika-vin10t1:3753": " Anodisseva paññatte, yāvadattheva bhikkhunā;",
  "tika-vin10t1:3754": "Bhuñjitabbaṁ sakiṁ tattha, tato uddhaṁ na vaṭṭati.",
  "tika-vin10t1:3755": "1200.",
  "tika-vin10t1:3756": " Dutiye divase tattha, gahaṇe dukkaṭaṁ mataṁ;",
  "tika-vin10t1:3757": "Ajjhohāresu sabbesu, tassa pācittiyo matā.",
  "tika-vin10t1:3758": "1201.",
  "tika-vin10t1:3759": " Kulenekena paññatte, saha nānākulehi vā;",
  "tika-vin10t1:3760": "Nānekaṭṭhānabhedesu, ekabhāgova vaṭṭati.",
  "tika-vin10t1:3761": "1202.",
  "tika-vin10t1:3762": " Nānāṭṭhānesu paññatto, yo ca, nānākulehi vā;",
  "tika-vin10t1:3763": "Bhuñjato pana sabbattha, na doso paṭipāṭiyā.",
  "tika-vin10t1:3764": "1203.",
  "tika-vin10t1:3765": " Paṭipāṭimasesena, khepetvā puna bhuñjato;",
  "tika-vin10t1:3766": "Ādito pana paṭṭhāya, na ca kappati bhikkhuno.",
  "tika-vin10t1:3767": "1204.",
  "tika-vin10t1:3768": " Anāpatti gilānassa, āgacchantassa gacchato;",
  "tika-vin10t1:3769": "Odissapi ca paññatte, paritte bhuñjato sakiṁ.",
  "tika-vin10t1:3770": "1205.",
  "tika-vin10t1:3771": " Yāguādīni niccampi, bhuñjituṁ pana vaṭṭati;",
  "tika-vin10t1:3772": "Sesameḷakalomena, samuṭṭhānādikaṁ samaṁ.",
  "tika-vin10t1:3773": "Āvasathakathā.",
  "tika-vin10t1:3774": "1206.",
  "tika-vin10t1:3775": " Aññatra samayā vuttā, pācitti gaṇabhojane;",
  "tika-vin10t1:3776": "Gaṇoti pana niddiṭṭhā, cattāro vā tatuttariṁ.",
  "tika-vin10t1:3777": "1207.",
  "tika-vin10t1:3778": " Yaṁ nimantanato vāpi, laddhaṁ viññattitopi vā;",
  "tika-vin10t1:3779": "Bhojanaṁ pana pañcannaṁ, hoti aññataraṁ idha.",
  "tika-vin10t1:3780": "1208.",
  "tika-vin10t1:3781": " Bhojanānampi pañcannaṁ, gahetvā nāmameva tu;",
  "tika-vin10t1:3782": "Nimanteti sace bhikkhū, cattāro bahukepi vā.",
  "tika-vin10t1:3783": "1209.",
  "tika-vin10t1:3784": " ‘‘Odanaṁ bhojanaṁ bhattaṁ, sampaṭicchatha gaṇhatha’’;",
  "tika-vin10t1:3785": "Iti vevacaneheva, atha bhāsantarena vā.",
  "tika-vin10t1:3786": "1210.",
  "tika-vin10t1:3787": " Tato tassa ca te bhikkhū, sādiyitvā nimantanaṁ;",
  "tika-vin10t1:3788": "Ekato nānato vā ce, gantvā gaṇhanti ekato.",
  "tika-vin10t1:3789": "1211.",
  "tika-vin10t1:3790": " Sabbesaṁ hoti pācitti, gaṇabhojanakāraṇā;",
  "tika-vin10t1:3791": "Ekato gahaṇaṁ ettha, gaṇabhojanakāraṇaṁ.",
  "tika-vin10t1:3792": "1212.",
  "tika-vin10t1:3793": " Ekato nānato vāpi, gamanaṁ bhojanampi vā;",
  "tika-vin10t1:3794": "Kāraṇanti na taṁ viññū, bhaṇanti gaṇabhojane.",
  "tika-vin10t1:3795": "1213.",
  "tika-vin10t1:3796": " Sacepi odanādīnaṁ, gahetvā nāmameva vā;",
  "tika-vin10t1:3797": "Ekato nānato vāpi, viññāpetvā manussake.",
  "tika-vin10t1:3798": "1214.",
  "tika-vin10t1:3799": " Nānato vekato gantvā, sace gaṇhanti ekato;",
  "tika-vin10t1:3800": "Evampi pana hotīti, vaṇṇitaṁ gaṇabhojanaṁ.",
  "tika-vin10t1:3801": "1215.",
  "tika-vin10t1:3802": " Duvidhassāpi etassa, paṭiggahaṇakāraṇā;",
  "tika-vin10t1:3803": "Dukkaṭaṁ hoti pācitti, ajjhohāresu dīpitā.",
  "tika-vin10t1:3804": "1216.",
  "tika-vin10t1:3805": " Samayesu anāpatti, sattasvapi pakāsitā;",
  "tika-vin10t1:3806": "Gahetvā ekato dvinnaṁ, tiṇṇaṁ vā bhuñjataṁ tathā.",
  "tika-vin10t1:3807": "1217.",
  "tika-vin10t1:3808": " Muninānupasampanna-cāripattānimantitā ;",
  "tika-vin10t1:3809": "Catutthe ekato katvāpi, gaṇabhedo pakāsito.",
  "tika-vin10t1:3810": "1218.",
  "tika-vin10t1:3811": " Neva samayaladdhānaṁ, vasenapi hi sabbaso;",
  "tika-vin10t1:3812": "Gaṇabhedo panāpatti, veditabbā vibhāvinā.",
  "tika-vin10t1:3813": "1219.",
  "tika-vin10t1:3814": " Bhojanānañca pañcannaṁ, vasena gaṇabhojane;",
  "tika-vin10t1:3815": "Nattheva ca visaṅketaṁ, yāguādīsu taṁ siyā.",
  "tika-vin10t1:3816": "1220.",
  "tika-vin10t1:3817": " Gaṇabhojanasaññissa, bhikkhussāgaṇabhojane;",
  "tika-vin10t1:3818": "Tattha vematikassāpi, hoti āpatti dukkaṭaṁ.",
  "tika-vin10t1:3819": "1221.",
  "tika-vin10t1:3820": " Bhojanāni ca pañceva, ṭhapetvā yāguādisu;",
  "tika-vin10t1:3821": "Anāpattīti ñātabbā, niccabhattādikesupi.",
  "tika-vin10t1:3822": "1222.",
  "tika-vin10t1:3823": " Tathā ummattakādīnaṁ, samuṭṭhānādinā pana;",
  "tika-vin10t1:3824": "Idaṁ eḷakalomena, sadisanti pakāsitaṁ.",
  "tika-vin10t1:3825": "Gaṇabhojanakathā.",
  "tika-vin10t1:3826": "1223.",
  "tika-vin10t1:3827": " Bahūhi yo bhikkhu manussakehi;",
  "tika-vin10t1:3828": "Nimantito pañcahi bhojanehi;",
  "tika-vin10t1:3829": "Hitvā sace pubbanimantanāya;",
  "tika-vin10t1:3830": "Vikappanaṁ pañcasu yassa kassa.",
  "tika-vin10t1:3831": "1224.",
  "tika-vin10t1:3832": " Pacchā nimantitaṁ bhattaṁ, tathā uppaṭipāṭiyā;",
  "tika-vin10t1:3833": "Bhuñjato ekasitthampi, tassa pācittiyaṁ siyā.",
  "tika-vin10t1:3834": "1225.",
  "tika-vin10t1:3835": " Bhojanānaṁ tu pañcannaṁ, yena kena nimantito;",
  "tika-vin10t1:3836": "Taṁ ṭhapetvā sace aññaṁ, bhojanaṁ paribhuñjati.",
  "tika-vin10t1:3837": "1226.",
  "tika-vin10t1:3838": " Tesameva ca pañcannaṁ, bhojanānaṁ mahesinā;",
  "tika-vin10t1:3839": "Etaṁ paramparaṁ nāma, bhojanaṁ paridīpitaṁ.",
  "tika-vin10t1:3840": "1227.",
  "tika-vin10t1:3841": " Yattha khīraṁ rasaṁ vāpi, ākiranti sace pana;",
  "tika-vin10t1:3842": "Yena ajjhotthaṭaṁ bhattaṁ, sabbamekarasaṁ siyā.",
  "tika-vin10t1:3843": "1228.",
  "tika-vin10t1:3844": " Koṭito pana paṭṭhāya, saṁsaṭṭhaṁ paribhuñjato;",
  "tika-vin10t1:3845": "Anāpattīti niddiṭṭhaṁ, mahāpaccariyaṁ pana.",
  "tika-vin10t1:3846": "1229.",
  "tika-vin10t1:3847": " Paramparanti saññāya, aparamparabhojane;",
  "tika-vin10t1:3848": "Tattha vematikassāpi, dukkaṭaṁ paribhuñjato.",
  "tika-vin10t1:3849": "1230.",
  "tika-vin10t1:3850": " Sakalenapi gāmena, pūgena nigamena vā;",
  "tika-vin10t1:3851": "Nimantitassa vā nicca-bhatte doso na vijjati.",
  "tika-vin10t1:3852": "1231.",
  "tika-vin10t1:3853": " Samuṭṭhānādayo sabbe, kathinenādinā samā;",
  "tika-vin10t1:3854": "Kriyākriyamidaṁ vuttaṁ, bhojanañcāvikappanaṁ.",
  "tika-vin10t1:3855": "Paramparabhojanakathā.",
  "tika-vin10t1:3856": "1232.",
  "tika-vin10t1:3857": " Pūvā paheṇakatthāya, paṭiyattā sace pana;",
  "tika-vin10t1:3858": "Pātheyyatthāya manthā vā, ye hi tattha ca bhikkhunā.",
  "tika-vin10t1:3859": "1233.",
  "tika-vin10t1:3860": " Dvattipattā gahetabbā, pūrā pūvehi sattuhi;",
  "tika-vin10t1:3861": "Tato ce uttariṁ tassa, hoti pācitti gaṇhato.",
  "tika-vin10t1:3862": "1234.",
  "tika-vin10t1:3863": " Gahetvā nikkhamantena, ‘‘dvattipattā mayā idha;",
  "tika-vin10t1:3864": "Gahitā pana pūvā’’ti, bhikkhuṁ disvā vade budho.",
  "tika-vin10t1:3865": "1235.",
  "tika-vin10t1:3866": " ‘‘Mā kho tvaṁ paṭigaṇhā’’ti, avadantassa dukkaṭaṁ;",
  "tika-vin10t1:3867": "Gaṇhatopi ca taṁ sutvā, hoti āpatti dukkaṭaṁ.",
  "tika-vin10t1:3868": "1236.",
  "tika-vin10t1:3869": " Ūnakadvattipattesu, atirekoti saññino;",
  "tika-vin10t1:3870": "Tattha vematikassāpi, hoti āpatti dukkaṭaṁ.",
  "tika-vin10t1:3871": "1237.",
  "tika-vin10t1:3872": " Yena tattha tayo laddhā, pattapūrā tato pana;",
  "tika-vin10t1:3873": "Dve saṅghassa padātabbā, dve ce eko, na ekato.",
  "tika-vin10t1:3874": "1238.",
  "tika-vin10t1:3875": " Apaheṇakapātheyyaṁ, avasesampi vā tato;",
  "tika-vin10t1:3876": "Santakaṁ ñātakādīnaṁ, dentānampi tadūnakaṁ.",
  "tika-vin10t1:3877": "1239.",
  "tika-vin10t1:3878": " Gaṇhatopi anāpatti, tathā ummattakādino;",
  "tika-vin10t1:3879": "Samuṭṭhānādayo sabbe, sañcarittasamā matā.",
  "tika-vin10t1:3880": "Kāṇamātukathā.",
  "tika-vin10t1:3881": "1240.",
  "tika-vin10t1:3882": " Aññena pana pañcannaṁ, bhojanānaṁ pavārito;",
  "tika-vin10t1:3883": "Pācittinatirittaṁ ce, puna bhuñjati bhojanaṁ.",
  "tika-vin10t1:3884": "1241.",
  "tika-vin10t1:3885": " Asanaṁ bhojanañceva, hatthapāsābhihāratā;",
  "tika-vin10t1:3886": "Kāyavācāpaṭikkhepo, pañcaṅgehi pavāraṇā.",
  "tika-vin10t1:3887": "1242.",
  "tika-vin10t1:3888": " Odano sattu kummāso, maccho maṁsanti sabbaso;",
  "tika-vin10t1:3889": "Nippapañcena niddiṭṭhaṁ, bhojanaṁ pañcadhā mataṁ.",
  "tika-vin10t1:3890": "1243.",
  "tika-vin10t1:3891": "Odano tattha sattannaṁ, dhaññānaṁ odano mato;",
  "tika-vin10t1:3892": "Bhajjitānaṁ tu dhaññānaṁ, cuṇṇaṁ ‘‘sattū’’ti vuccati.",
  "tika-vin10t1:3893": "1244.",
  "tika-vin10t1:3894": "Kummāso yavakummāso, maccho vuccati odako;",
  "tika-vin10t1:3895": "Maṁsampi kappiyamaṁsaṁ, ayamettha vinicchayo.",
  "tika-vin10t1:3896": "1245.",
  "tika-vin10t1:3897": " Sāli vīhi yavo kaṅgu, varako godhumo tathā;",
  "tika-vin10t1:3898": "Kudrūsakoti sattete, dhaññā dhaññena desitā.",
  "tika-vin10t1:3899": "1246.",
  "tika-vin10t1:3900": " Sāmākāditiṇaṁ sabbaṁ, kudrūseneva dīpitaṁ;",
  "tika-vin10t1:3901": "Nīvāro sāliyaṁ vutto, varake varakacorako.",
  "tika-vin10t1:3902": "1247.",
  "tika-vin10t1:3903": " Sattannaṁ pana dhaññānaṁ, odano yāgu vā pana;",
  "tika-vin10t1:3904": "Aṅgasampattiyā yuttā, sañjaneti pavāraṇaṁ.",
  "tika-vin10t1:3905": "1248.",
  "tika-vin10t1:3906": " Hatthena gahitokāse, odhiṁ dasseti yā pana;",
  "tika-vin10t1:3907": "Yāgusā idha sabbāpi, odanoti pavuccati.",
  "tika-vin10t1:3908": "1249.",
  "tika-vin10t1:3909": " Abbhuṇhā pana yā yāgu, uddhanoropitā tanu;",
  "tika-vin10t1:3910": "Sace odhiṁ na dasseti, na janeti pavāraṇaṁ.",
  "tika-vin10t1:3911": "1250.",
  "tika-vin10t1:3912": " Puna sā sītalībhūtā, ghanabhāvaṁ gatā sace;",
  "tika-vin10t1:3913": "Odhiṁ dasseti so pubbe, tanubhāvo na rakkhati.",
  "tika-vin10t1:3914": "1251.",
  "tika-vin10t1:3915": " Takkadhaññarasādīni, āropetvā bahūnipi;",
  "tika-vin10t1:3916": "Phalapaṇṇakaḷīrāni, pakkhipitvāna tattha ca.",
  "tika-vin10t1:3917": "1252.",
  "tika-vin10t1:3918": " Taṇḍule muṭṭhimattepi, pakkhipitvā pacanti ce;",
  "tika-vin10t1:3919": "Odhiṁ pana ca dasseti, sañjaneti pavāraṇaṁ.",
  "tika-vin10t1:3920": "1253.",
  "tika-vin10t1:3921": " Rase dhaññarase khīre, vākiritvāna odanaṁ;",
  "tika-vin10t1:3922": "‘‘Yāguṁ gaṇhatha, yāgu’’nti, vatvā denti sace pana.",
  "tika-vin10t1:3923": "1254.",
  "tika-vin10t1:3924": " Kiñcāpi tanukā hoti, sañjaneti pavāraṇaṁ;",
  "tika-vin10t1:3925": "Taṁ pacitvā sace denti, yāgusaṅgahitā pana.",
  "tika-vin10t1:3926": "1255.",
  "tika-vin10t1:3927": " Chupanti macchamaṁsaṁ vā, tanukāyapi yāguyā;",
  "tika-vin10t1:3928": "Sace sāsapamattampi, paññāyati pavāraṇaṁ.",
  "tika-vin10t1:3929": "1256.",
  "tika-vin10t1:3930": " Macchamaṁsaraso suddho, saṁsatto rasayāgu vā;",
  "tika-vin10t1:3931": "Na cākappiyamaṁsaṁ vā, sañjaneti pavāraṇaṁ.",
  "tika-vin10t1:3932": "1257.",
  "tika-vin10t1:3933": " Ṭhapetvā vuttadhaññānaṁ, odanaṁ pana sabbaso;",
  "tika-vin10t1:3934": "Veḷutaṇḍulakādīnaṁ, na pavāreti odano.",
  "tika-vin10t1:3935": "1258.",
  "tika-vin10t1:3936": " Puthukā vā tato tāhi, katabhattampi sattupi;",
  "tika-vin10t1:3937": "Suddhā na pana pūvā vā, pavārenti kadācipi.",
  "tika-vin10t1:3938": "1259.",
  "tika-vin10t1:3939": " Kharapākena bhaṭṭhānaṁ, vīhīnaṁ taṇḍule pana;",
  "tika-vin10t1:3940": "Koṭṭetvā denti taṁ cuṇṇaṁ, sattusaṅgahitaṁ mataṁ.",
  "tika-vin10t1:3941": "1260.",
  "tika-vin10t1:3942": " Bhajjitānaṁ tu vīhīnaṁ, na pavārenti taṇḍulā;",
  "tika-vin10t1:3943": "Tesaṁ pana ca yaṁ cuṇṇaṁ, taṁ janeti pavāraṇaṁ.",
  "tika-vin10t1:3944": "1261.",
  "tika-vin10t1:3945": " Kharapākena bhaṭṭhānaṁ, vīhīnaṁ kuṇḍakampi ca;",
  "tika-vin10t1:3946": "Sattunaṁ modako vāpi, sañjaneti pavāraṇaṁ.",
  "tika-vin10t1:3947": "1262.",
  "tika-vin10t1:3948": " Samapākena bhaṭṭhānaṁ, sukkhānaṁ ātapena ca;",
  "tika-vin10t1:3949": "Kuṇḍakaṁ pana vīhīnaṁ, na janeti pavāraṇaṁ.",
  "tika-vin10t1:3950": "1263.",
  "tika-vin10t1:3951": " Lājā vā pana teheva, katabhattampi sattu vā;",
  "tika-vin10t1:3952": "Khajjakaṁ pana suddhaṁ vā, na janeti pavāraṇaṁ.",
  "tika-vin10t1:3953": "1264.",
  "tika-vin10t1:3954": " Pūritaṁ macchamaṁsehi, taṁ janeti pavāraṇaṁ;",
  "tika-vin10t1:3955": "Yaṁ kiñci bhajjitaṁ piṭṭhaṁ, na pavāreti suddhakaṁ.",
  "tika-vin10t1:3956": "1265.",
  "tika-vin10t1:3957": " Yavehi katakummāso, pavāreti, na cāparo;",
  "tika-vin10t1:3958": "Macchamaṁsesu vattabbaṁ, pākaṭattā na vijjati.",
  "tika-vin10t1:3959": "1266.",
  "tika-vin10t1:3960": " Khādanto kappiyaṁ maṁsaṁ, nisedheti akappiyaṁ;",
  "tika-vin10t1:3961": "Na so tena pavāreti, avatthuttāti dīpitaṁ.",
  "tika-vin10t1:3962": "1267.",
  "tika-vin10t1:3963": " Tathevākappiyaṁ maṁsaṁ, khādanto kappiyaṁ sace;",
  "tika-vin10t1:3964": "Nisedheti pavāreti, vatthukattāti vaṇṇitaṁ.",
  "tika-vin10t1:3965": "1268.",
  "tika-vin10t1:3966": " Maṁsaṁ pana ca khādanto, kappiyaṁ vā akappiyaṁ;",
  "tika-vin10t1:3967": "Pavāreti nisedheti, kiñci kappiyabhojanaṁ.",
  "tika-vin10t1:3968": "1269.",
  "tika-vin10t1:3969": " Sace akappiyaṁ maṁsaṁ, khādantova akappiyaṁ;",
  "tika-vin10t1:3970": "Nisedhaṁ na pavāreti, tathā aññaṁ akappiyaṁ.",
  "tika-vin10t1:3971": "1270.",
  "tika-vin10t1:3972": " Sace ajjhohaṭaṁ hoti, sitthamekampi bhikkhunā;",
  "tika-vin10t1:3973": "Patte hatthe mukhe vāpi, bhojanaṁ pana vijjati.",
  "tika-vin10t1:3974": "1271.",
  "tika-vin10t1:3975": " Pavāraṇapahonaṁ ce, paṭikkhipati bhojanaṁ;",
  "tika-vin10t1:3976": "Pavāreti sace natthi, na pavāreti katthaci.",
  "tika-vin10t1:3977": "1272.",
  "tika-vin10t1:3978": " Gilitvā ca mukhe bhattaṁ, sesamādāya gacchati;",
  "tika-vin10t1:3979": "Antarā ca nisedhento, na pavāreti bhojanaṁ.",
  "tika-vin10t1:3980": "1273.",
  "tika-vin10t1:3981": " Mukhe ca bhattaṁ gilitañca hatthe;",
  "tika-vin10t1:3982": "Bhattaṁ tu aññassa ca dātukāmo;",
  "tika-vin10t1:3983": "Patte ca bhattaṁ puna dātukāmo;",
  "tika-vin10t1:3984": "Paṭikkhipanto na pavārito so.",
  "tika-vin10t1:3985": "1274.",
  "tika-vin10t1:3986": " Asanassa upacchedā, na pavāreti soti hi;",
  "tika-vin10t1:3987": "Kathayanti mahāpaññā, kāraṇākāraṇaññuno.",
  "tika-vin10t1:3988": "1275.",
  "tika-vin10t1:3989": " Gaṇhato pacchimaṁ aṅgaṁ, dadato purimaṁ pana;",
  "tika-vin10t1:3990": "Ubhinnaṁ aḍḍhateyyaṁ ce, vinā hatthaṁ pasāritaṁ.",
  "tika-vin10t1:3991": "1276.",
  "tika-vin10t1:3992": " Tasmiṁ abhihaṭaṁ ṭhāne, pavāraṇapahonakaṁ;",
  "tika-vin10t1:3993": "Tādisaṁ bhuñjamānova, nisedheti pavārito.",
  "tika-vin10t1:3994": "1277.",
  "tika-vin10t1:3995": " Hatthe ādhārake vāpi, pattaṁ ūrūsu vā ṭhitaṁ;",
  "tika-vin10t1:3996": "Āharitvā sace bhikkhu, ‘‘bhattaṁ gaṇhā’’ti bhāsati.",
  "tika-vin10t1:3997": "1278.",
  "tika-vin10t1:3998": " Anantare nisinnova, taṁ paṭikkhipato pana;",
  "tika-vin10t1:3999": "Abhihārassa cābhāvā, natthi tassa pavāraṇā.",
  "tika-vin10t1:4000": "1279.",
  "tika-vin10t1:4001": " Bhattapacchiṁ paṇāmetvā, ṭhapetvā purato ‘‘idaṁ;",
  "tika-vin10t1:4002": "Gaṇhāhī’’ti ca vuttepi, ayameva vinicchayo.",
  "tika-vin10t1:4003": "1280.",
  "tika-vin10t1:4004": " Anantarassa bhikkhussa, dīyamāne panetaro;",
  "tika-vin10t1:4005": "Pidahanto sakaṁ pattaṁ, hatthehi na pavārito.",
  "tika-vin10t1:4006": "1281.",
  "tika-vin10t1:4007": " Kāyenābhihaṭaṁ bhattaṁ, paṭikkhipati yo pana;",
  "tika-vin10t1:4008": "Kāyena vāpi vācāya, hoti kassa pavāraṇā.",
  "tika-vin10t1:4009": "1282.",
  "tika-vin10t1:4010": " Eko abhihaṭe bhatte, pavāraṇabhayā pana;",
  "tika-vin10t1:4011": "‘‘Ākirākira koṭṭetvā, koṭṭetvā pūrayā’’ti ca.",
  "tika-vin10t1:4012": "1283.",
  "tika-vin10t1:4013": " Sace vadati tassāpi, na panatthi pavāraṇā;",
  "tika-vin10t1:4014": "Iccevāha mahāthero, mahāpadumanāmako.",
  "tika-vin10t1:4015": "1284.",
  "tika-vin10t1:4016": " Samaṁsañhi rasaṁ netvā, gaṇhathāti rasaṁ vade;",
  "tika-vin10t1:4017": "Taṁ sutvā ca nisedhento, neva hoti pavārito.",
  "tika-vin10t1:4018": "1285.",
  "tika-vin10t1:4019": " ‘‘Gaṇha maccharasaṁ sāraṁ, gaṇha maṁsarasa’’nti vā;",
  "tika-vin10t1:4020": "‘‘Idaṁ gaṇhā’’ti vā vutte, paṭikkhepe pavāraṇā.",
  "tika-vin10t1:4021": "1286.",
  "tika-vin10t1:4022": " Sace maṁsaṁ visuṁ katvā, ‘‘gaṇha maṁsarasa’’nti vā;",
  "tika-vin10t1:4023": "Vadeyyatthi ca maṁsaṁ ce, paṭikkhepe pavāraṇā.",
  "tika-vin10t1:4024": "1287.",
  "tika-vin10t1:4025": " Odanena ca pucchantaṁ, ‘‘muhuttaṁ āgamehi’’ti;",
  "tika-vin10t1:4026": "Gahaṇatthaṁ ṭhapentassa, neva tassa pavāraṇā.",
  "tika-vin10t1:4027": "1288.",
  "tika-vin10t1:4028": " Kaḷīrapanasādīhi, missakaṁ macchamaṁsakaṁ;",
  "tika-vin10t1:4029": "‘‘Kaḷīrasūpakaṁ gaṇha, panasabyañjana’’nti vā.",
  "tika-vin10t1:4030": "1289.",
  "tika-vin10t1:4031": " Vadanti ce paṭikkhepe, neva hoti pavāraṇā;",
  "tika-vin10t1:4032": "Apavāraṇahetūnaṁ, nāmena pana vuttato.",
  "tika-vin10t1:4033": "1290.",
  "tika-vin10t1:4034": " ‘‘Macchasūpa’’nti vā vutte, ‘‘maṁsasūpa’’nti vā pana;",
  "tika-vin10t1:4035": "‘‘Idaṁ gaṇhā’’ti vā vutte, hotiyeva pavāraṇā.",
  "tika-vin10t1:4036": "1291.",
  "tika-vin10t1:4037": " Eseva ca nayo vutto, ñeyyo maṁsakarambake;",
  "tika-vin10t1:4038": "Sabbesu macchamaṁsehi, missakesu ayaṁ nayo.",
  "tika-vin10t1:4039": "1292.",
  "tika-vin10t1:4040": " Bhattasammissitaṁ yāguṁ, āharitvā sace pana;",
  "tika-vin10t1:4041": "‘‘Yāguṁ gaṇhā’’ti vuttasmiṁ, na pavāreti vārayaṁ.",
  "tika-vin10t1:4042": "1293.",
  "tika-vin10t1:4043": " ‘‘Bhattaṁ gaṇhā’’ti vutte tu, pavāreti paṭikkhipaṁ;",
  "tika-vin10t1:4044": "Yena vāpucchito tassa, atthitāyāti kāraṇaṁ.",
  "tika-vin10t1:4045": "1294.",
  "tika-vin10t1:4046": " ‘‘Yāgumissakaṁ gaṇhā’’ti, vutte tattha ca yāgu ce;",
  "tika-vin10t1:4047": "Samā bahutarā vā sā, na pavāreti so kira.",
  "tika-vin10t1:4048": "1295.",
  "tika-vin10t1:4049": " Mandā yāgu, bahuṁ bhattaṁ, sace hoti pavāraṇā;",
  "tika-vin10t1:4050": "Idaṁ sabbattha niddiṭṭhaṁ, kāraṇaṁ pana duddasaṁ.",
  "tika-vin10t1:4051": "1296.",
  "tika-vin10t1:4052": " Rasaṁ bahurase bhatte, khīraṁ vā bahukhīrake;",
  "tika-vin10t1:4053": "Gaṇhathāti visuṁ katvā, deti natthi pavāraṇā.",
  "tika-vin10t1:4054": "1297.",
  "tika-vin10t1:4055": " Gacchanteneva bhottabbaṁ, gacchanto ce pavārito;",
  "tika-vin10t1:4056": "Bhuñjitabbaṁ ṭhiteneva, ṭhatvā yadi pavārito.",
  "tika-vin10t1:4057": "1298.",
  "tika-vin10t1:4058": " Udakaṁ vāpi patvā so, sace tiṭṭhati kaddamaṁ;",
  "tika-vin10t1:4059": "Atirittaṁ tu kāretvā, bhuñjitabbaṁ tato puna.",
  "tika-vin10t1:4060": "1299.",
  "tika-vin10t1:4061": " Pīṭhake yo nisīditvā, pavāreti sace pana;",
  "tika-vin10t1:4062": "Āsanaṁ avicāletvā, bhuñjitabbaṁ yathāsukhaṁ.",
  "tika-vin10t1:4063": "1300.",
  "tika-vin10t1:4064": " Sace mañce nisīditvā, pavāreti tato pana;",
  "tika-vin10t1:4065": "Ito saṁsarituṁ etto, īsakampi na labbhati.",
  "tika-vin10t1:4066": "1301.",
  "tika-vin10t1:4067": " Tena mañcena naṁ saddhiṁ, vaṭṭataññatra nenti ce;",
  "tika-vin10t1:4068": "Evaṁ sabbattha ñātabbaṁ, viññunā vinayaññunā.",
  "tika-vin10t1:4069": "1302.",
  "tika-vin10t1:4070": " Nipajjitvāva bhottabbaṁ, nipanno ce pavārito;",
  "tika-vin10t1:4071": "Vāretukkuṭiko hutvā, bhuñjitabbaṁ tatheva ca.",
  "tika-vin10t1:4072": "1303.",
  "tika-vin10t1:4073": " Athālametaṁ sabbanti, vattabbaṁ tena bhikkhunā;",
  "tika-vin10t1:4074": "Atirittaṁ karontena, onametvāna bhājanaṁ.",
  "tika-vin10t1:4075": "1304.",
  "tika-vin10t1:4076": " Kappiyaṁ pana kātabbaṁ, na patteyeva kevalaṁ;",
  "tika-vin10t1:4077": "Pacchiyaṁ yadi vā kuṇḍe, kātuṁ vaṭṭati bhājane.",
  "tika-vin10t1:4078": "1305.",
  "tika-vin10t1:4079": " Pavāritānaṁ apavāritānaṁ;",
  "tika-vin10t1:4080": "Aññesametaṁ pana vaṭṭateva;",
  "tika-vin10t1:4081": "Yenātirittaṁ tu kataṁ ṭhapetvā;",
  "tika-vin10t1:4082": "Tameva cekaṁ paribhuñjitabbaṁ.",
  "tika-vin10t1:4083": "1306.",
  "tika-vin10t1:4084": " Kappiyaṁ pana kāretvā, bhuñjantasseva bhikkhuno;",
  "tika-vin10t1:4085": "Byañjanaṁ vāpi yaṁ kiñci, patte tassākiranti ce.",
  "tika-vin10t1:4086": "1307.",
  "tika-vin10t1:4087": " Atirittaṁ tu kāretvā, bhuñjitabbaṁ tathā puna;",
  "tika-vin10t1:4088": "Yena taṁ akataṁ yaṁ vā, kātabbaṁ tena taṁ visuṁ.",
  "tika-vin10t1:4089": "1308.",
  "tika-vin10t1:4090": " Kataṁ akappiyādīhi, atirittaṁ tu sattahi;",
  "tika-vin10t1:4091": "Na gilānātirittañca, taṁ hotinatirittakaṁ.",
  "tika-vin10t1:4092": "1309.",
  "tika-vin10t1:4093": " Yopi pātova ekampi, sitthaṁ bhutvā nisīdati;",
  "tika-vin10t1:4094": "Upakaṭṭhūpanītampi, kātuṁ labhati kappiyaṁ.",
  "tika-vin10t1:4095": "1310.",
  "tika-vin10t1:4096": " Āhāratthāya yāmādi-kālikaṁ paṭigaṇhato;",
  "tika-vin10t1:4097": "Anāmisaṁ tamevassa, dukkaṭaṁ paribhuñjato.",
  "tika-vin10t1:4098": "1311.",
  "tika-vin10t1:4099": " Tathā anatirittanti, saññino atirittake;",
  "tika-vin10t1:4100": "Tattha vematikassāpi, dukkaṭaṁ paridīpitaṁ.",
  "tika-vin10t1:4101": "1312.",
  "tika-vin10t1:4102": " Anāpattātirittaṁ tu, kārāpetvāna bhuñjato;",
  "tika-vin10t1:4103": "Gilānassātirittaṁ vā, tathā ummattakādino.",
  "tika-vin10t1:4104": "1313.",
  "tika-vin10t1:4105": " Samuṭṭhānādayo sabbe, kathinena samā matā;",
  "tika-vin10t1:4106": "Kappiyākaraṇañceva, bhojanañca kriyākriyaṁ.",
  "tika-vin10t1:4107": "Paṭhamapavāraṇakathā.",
  "tika-vin10t1:4108": "1314.",
  "tika-vin10t1:4109": " Yo panānatirittena, pavāreyya pavāritaṁ;",
  "tika-vin10t1:4110": "Jānaṁ āsādanāpekkho, bhutte pācitti tassa tu.",
  "tika-vin10t1:4111": "1315.",
  "tika-vin10t1:4112": " Dukkaṭaṁ abhihāre ca, gahaṇe itarassa hi;",
  "tika-vin10t1:4113": "Ajjhohārapayogesu, sabbesupi ca dukkaṭaṁ.",
  "tika-vin10t1:4114": "1316.",
  "tika-vin10t1:4115": " Bhojanassāvasānasmiṁ, pācitti paridīpitā;",
  "tika-vin10t1:4116": "Abhihārakabhikkhussa, sabbaṁ tasseva dassitaṁ.",
  "tika-vin10t1:4117": "1317.",
  "tika-vin10t1:4118": " Pavāritoti saññissa, bhikkhusmiṁ apavārite;",
  "tika-vin10t1:4119": "Vimatissubhayatthāpi, dukkaṭaṁ paridīpitaṁ.",
  "tika-vin10t1:4120": "1318.",
  "tika-vin10t1:4121": " Anāpattātirittaṁ vā, kārāpetvāva deti ce;",
  "tika-vin10t1:4122": "Gilānassāvasesaṁ vā, aññassatthāya deti vā.",
  "tika-vin10t1:4123": "1319.",
  "tika-vin10t1:4124": " Sesaṁ sabbamasesena, anantarasamaṁ mataṁ;",
  "tika-vin10t1:4125": "Omasavādatulyāva, samuṭṭhānādayo nayā.",
  "tika-vin10t1:4126": "Dutiyapavāraṇakathā.",
  "tika-vin10t1:4127": "1320.",
  "tika-vin10t1:4128": " Khādanīyaṁ vā bhojanīyaṁ vā;",
  "tika-vin10t1:4129": "Kiñci vikāle yo pana bhikkhu;",
  "tika-vin10t1:4130": "Khādati bhuñjati vāpi ca taṁ;",
  "tika-vin10t1:4131": "So jinavuttaṁ dosamupeti.",
  "tika-vin10t1:4132": "1321.",
  "tika-vin10t1:4133": " Yamāmisagatañcettha, vanamūlaphalādikaṁ;",
  "tika-vin10t1:4134": "Kālikesvasammohatthaṁ, veditabbamidaṁ pana.",
  "tika-vin10t1:4135": "1322.",
  "tika-vin10t1:4136": " Mūlaṁ kandaṁ muḷālañca, matthakaṁ khandhakaṁ tacaṁ;",
  "tika-vin10t1:4137": "Pattaṁ pupphaṁ phalaṁ aṭṭhi, piṭṭhaṁ niyyāsameva ca.",
  "tika-vin10t1:4138": "1323.",
  "tika-vin10t1:4139": " Mūlakhādanīyādīnaṁ, mukhamattanidassanaṁ;",
  "tika-vin10t1:4140": "Bhikkhūnaṁ pāṭavatthāya, nāmatthesu nibodhatha.",
  "tika-vin10t1:4141": "1324.",
  "tika-vin10t1:4142": " Mūlakaṁ khārakañceva, vatthulaṁ taṇḍuleyyakaṁ;",
  "tika-vin10t1:4143": "Tambakaṁ jajjharikañca, caccu vajakalīpi ca.",
  "tika-vin10t1:4144": "1325.",
  "tika-vin10t1:4145": "Mūlāni evamādīnaṁ, sākānaṁ āmise pana;",
  "tika-vin10t1:4146": "Saṅgahaṁ idha gacchanti, āhāratthaṁ pharanti hi.",
  "tika-vin10t1:4147": "1326.",
  "tika-vin10t1:4148": " Chaḍḍenti jaraṭṭhaṁ chetvā, yaṁ taṁ vajakalissa tu;",
  "tika-vin10t1:4149": "Taṁ yāvajīvikaṁ vuttaṁ, sesānaṁ yāvakālikaṁ.",
  "tika-vin10t1:4150": "1327.",
  "tika-vin10t1:4151": " Haliddi siṅgiverañca, vacattaṁ ativisaṁ vacaṁ;",
  "tika-vin10t1:4152": "Usīraṁ bhaddamuttañca, tathā kaṭukarohiṇī.",
  "tika-vin10t1:4153": "1328.",
  "tika-vin10t1:4154": " Iccevamādikaṁ aññaṁ, pañcamūlādikaṁ bahu;",
  "tika-vin10t1:4155": "Nānappakārakaṁ mūlaṁ, viññeyyaṁ yāvajīvikaṁ.",
  "tika-vin10t1:4156": "1329.",
  "tika-vin10t1:4157": " Masālupiṇḍalādīnaṁ , vallīnaṁ āluvassa ca;",
  "tika-vin10t1:4158": "Kando uppalajātīnaṁ, tathā padumajātiyā.",
  "tika-vin10t1:4159": "1330.",
  "tika-vin10t1:4160": " Kadalīsiggutālānaṁ, māluvassa ca veḷuyā;",
  "tika-vin10t1:4161": "Satāvari kaserūnaṁ, kando ambāṭakassa ca.",
  "tika-vin10t1:4162": "1331.",
  "tika-vin10t1:4163": " Iccevamādayo kandā;",
  "tika-vin10t1:4164": "Dassitā yāvakālikā;",
  "tika-vin10t1:4165": "Dhoto so āmise vutto;",
  "tika-vin10t1:4166": "Kando yo khīravalliyā.",
  "tika-vin10t1:4167": "1332.",
  "tika-vin10t1:4168": " Adhoto lasuṇañceva, khīrakākoliādayo;",
  "tika-vin10t1:4169": "Kandā vākyapathātītā, viññeyyā yāvajīvikā.",
  "tika-vin10t1:4170": "1333.",
  "tika-vin10t1:4171": " Puṇḍarīkamuḷālañca , muḷālaṁ padumassa ca;",
  "tika-vin10t1:4172": "Evamādimanekampi, muḷālaṁ yāvakālikaṁ.",
  "tika-vin10t1:4173": "1334.",
  "tika-vin10t1:4174": " Tālahintālakuntāla-nāḷikerādisambhavaṁ;",
  "tika-vin10t1:4175": "Haliddisiṅgiverānaṁ, muḷālaṁ yāvajīvikaṁ.",
  "tika-vin10t1:4176": "1335.",
  "tika-vin10t1:4177": " Tālahintālakuntāla-kaḷīro ketakassa ca;",
  "tika-vin10t1:4178": "Kadalīnāḷikerānaṁ, matthakaṁ mūlakassa ca.",
  "tika-vin10t1:4179": "1336.",
  "tika-vin10t1:4180": " Khajjurerakavettānaṁ, ucchuveḷunaḷādinaṁ;",
  "tika-vin10t1:4181": "Sattannaṁ pana dhaññānaṁ, kaḷīro sāsapassa ca.",
  "tika-vin10t1:4182": "1337.",
  "tika-vin10t1:4183": " Iccevamādayoneke, matthakā yāvakālikā;",
  "tika-vin10t1:4184": "Aññe haliddiādīnaṁ, matthakā yāvajīvikā.",
  "tika-vin10t1:4185": "1338.",
  "tika-vin10t1:4186": " Tālakuntālakādīnaṁ, chinditvā pātito pana;",
  "tika-vin10t1:4187": "Gato jaraṭṭhabundo so, saṅgahaṁ yāvajīvike.",
  "tika-vin10t1:4188": "1339.",
  "tika-vin10t1:4189": "Khandhakhādanīyaṁ nāma, ucchukhandho pakāsito;",
  "tika-vin10t1:4190": "Sālakalyāṇiyā khandho, tathā pathaviyaṁ gato.",
  "tika-vin10t1:4191": "1340.",
  "tika-vin10t1:4192": " Evamuppalajātīnaṁ, daṇḍako yāvakāliko;",
  "tika-vin10t1:4193": "Paṇṇadaṇḍuppalādīnaṁ, sabbo padumajātiyā.",
  "tika-vin10t1:4194": "1341.",
  "tika-vin10t1:4195": " Yāvajīvikasaṅkhātā , karamaddādidaṇḍakā;",
  "tika-vin10t1:4196": "Tacesucchutacoveko, saraso yāvakāliko.",
  "tika-vin10t1:4197": "1342.",
  "tika-vin10t1:4198": " Mūlakaṁ khārako caccu, tambako taṇḍuleyyako;",
  "tika-vin10t1:4199": "Vatthulo cīnamuggo ca, ummā vajakalī tathā.",
  "tika-vin10t1:4200": "1343.",
  "tika-vin10t1:4201": " Jajjharī kāsamaddo ca, sellu siggu ca nāḷikā;",
  "tika-vin10t1:4202": "Varuṇo aggimantho ca, jīvantī sunisannako.",
  "tika-vin10t1:4203": "1344.",
  "tika-vin10t1:4204": " Rājamāso ca māso ca, nipphāvo migapupphikā;",
  "tika-vin10t1:4205": "Vaṇṭako bhūmiloṇīti, evamādimanekakaṁ.",
  "tika-vin10t1:4206": "1345.",
  "tika-vin10t1:4207": "Pattakhādanīyaṁ nāma, kathitaṁ yāvakālikaṁ;",
  "tika-vin10t1:4208": "Itarā ca mahāloṇi, dīpitā yāvajīvikā.",
  "tika-vin10t1:4209": "1346.",
  "tika-vin10t1:4210": " Yāvakālikamicceva, kathitaṁ ambapallavaṁ;",
  "tika-vin10t1:4211": "Nimbassa kuṭajassāpi, paṇṇaṁ sulasiyāpi ca.",
  "tika-vin10t1:4212": "1347.",
  "tika-vin10t1:4213": " Kappāsikapaṭolānaṁ , tesaṁ pupphaphalāni ca;",
  "tika-vin10t1:4214": "Phaṇijjakajjukānañca, paṇṇaṁ taṁ yāvajīvikaṁ.",
  "tika-vin10t1:4215": "1348.",
  "tika-vin10t1:4216": " Aṭṭhannaṁ mūlakādīnaṁ, pupphaṁ nipphāvakassa ca;",
  "tika-vin10t1:4217": "Tathā pupphaṁ karīrassa, pupphaṁ varuṇakassa ca.",
  "tika-vin10t1:4218": "1349.",
  "tika-vin10t1:4219": " Pupphaṁ kaserukassāpi, jīvantī siggupupphakaṁ;",
  "tika-vin10t1:4220": "Padumuppalajātīnaṁ, pupphānaṁ kaṇṇikāpi ca.",
  "tika-vin10t1:4221": "1350.",
  "tika-vin10t1:4222": " Nāḷikerassa tālassa, taruṇaṁ ketakassa ca;",
  "tika-vin10t1:4223": "Iccevamādikaṁ puppha-manekaṁ yāvakālikaṁ.",
  "tika-vin10t1:4224": "1351.",
  "tika-vin10t1:4225": " Yāvakālikapupphāni, ṭhapetvā pana sesakaṁ;",
  "tika-vin10t1:4226": "Yāvajīvikapupphanti, dīpaye sabbameva ca.",
  "tika-vin10t1:4227": "1352.",
  "tika-vin10t1:4228": " Tilakamakulasālamallikānaṁ ;",
  "tika-vin10t1:4229": "Kakudhakapitthakakundakaḷīnaṁ;",
  "tika-vin10t1:4230": "Kuravakakaravīrapāṭalīnaṁ;",
  "tika-vin10t1:4231": "Kusumamidaṁ pana yāvajīvikaṁ.",
  "tika-vin10t1:4232": "1353.",
  "tika-vin10t1:4233": " Ambambāṭakajambūnaṁ, phalañca panasassa ca;",
  "tika-vin10t1:4234": "Mātuluṅgakapitthānaṁ, phalaṁ tintiṇikassa ca.",
  "tika-vin10t1:4235": "1354.",
  "tika-vin10t1:4236": " Tālassa nāḷikerassa, phalaṁ khajjūriyāpi ca;",
  "tika-vin10t1:4237": "Labujassa ca cocassa, mocassa madhukassa ca.",
  "tika-vin10t1:4238": "1355.",
  "tika-vin10t1:4239": " Badarassa karamaddassa, phalaṁ vātiṅgaṇassa ca;",
  "tika-vin10t1:4240": "Kumbhaṇḍatipusānañca, phalaṁ eḷālukassa ca.",
  "tika-vin10t1:4241": "1356.",
  "tika-vin10t1:4242": " Rājāyatanaphalaṁ pussa-phalaṁ timbarukassa ca;",
  "tika-vin10t1:4243": "Evamādimanekampi, phalaṁ taṁ yāvakālikaṁ.",
  "tika-vin10t1:4244": "1357.",
  "tika-vin10t1:4245": " Tiphalaṁ pipphalī jāti-phalañca kaṭukapphalaṁ;",
  "tika-vin10t1:4246": "Goṭṭhaphalaṁ bilaṅgañca, takkolamaricāni ca.",
  "tika-vin10t1:4247": "1358.",
  "tika-vin10t1:4248": " Evamādīni vuttāni, avuttāni ca pāḷiyaṁ;",
  "tika-vin10t1:4249": "Phalāni pana gacchanti, yāvajīvikasaṅgahaṁ.",
  "tika-vin10t1:4250": "1359.",
  "tika-vin10t1:4251": " Panasambāṭakaṭṭhīni, sālaṭṭhi labujaṭṭhi ca;",
  "tika-vin10t1:4252": "Ciñcābimbaphalaṭṭhīni, pokkharaṭṭhi ca sabbaso.",
  "tika-vin10t1:4253": "1360.",
  "tika-vin10t1:4254": " Khajjūriketakādīnaṁ , tathā tālaphalaṭṭhi ca;",
  "tika-vin10t1:4255": "Evamādīni gacchanti, yāvakālikasaṅgahaṁ.",
  "tika-vin10t1:4256": "1361.",
  "tika-vin10t1:4257": " Punnāgamadhukaṭṭhīni, sellaṭṭhi tiphalaṭṭhi ca;",
  "tika-vin10t1:4258": "Evamādīni aṭṭhīni, niddiṭṭhāni anāmise.",
  "tika-vin10t1:4259": "1362.",
  "tika-vin10t1:4260": " Sattannaṁ pana dhaññānaṁ, aparaṇṇānameva ca;",
  "tika-vin10t1:4261": "Piṭṭhaṁ panasasālānaṁ, labujambāṭakassa ca.",
  "tika-vin10t1:4262": "1363.",
  "tika-vin10t1:4263": " Tālapiṭṭhaṁ tathā dhotaṁ, piṭṭhaṁ yaṁ khīravalliyā;",
  "tika-vin10t1:4264": "Evamādimanekampi, kathitaṁ yāvakālikaṁ.",
  "tika-vin10t1:4265": "1364.",
  "tika-vin10t1:4266": " Adhotaṁ tālapiṭṭhañca, piṭṭhaṁ yaṁ khīravalliyā;",
  "tika-vin10t1:4267": "Assagandhādipiṭṭhañca, hoti taṁ yāvajīvikaṁ.",
  "tika-vin10t1:4268": "1365.",
  "tika-vin10t1:4269": "Niyyāso ucchunibbatto, eko sattāhakāliko;",
  "tika-vin10t1:4270": "Avaseso ca hiṅgādi, niyyāso yāvajīviko.",
  "tika-vin10t1:4271": "1366.",
  "tika-vin10t1:4272": " Mūlādīsu mayā kiñci, mukhamattaṁ nidassitaṁ;",
  "tika-vin10t1:4273": "Etassevānusārena, seso ñeyyo vibhāvinā.",
  "tika-vin10t1:4274": "1367.",
  "tika-vin10t1:4275": " ‘‘Bhuñjissāmi vikāle’’ti, āmisaṁ paṭigaṇhato;",
  "tika-vin10t1:4276": "Kāle vikālasaññissa, kāle vematikassa ca.",
  "tika-vin10t1:4277": "1368.",
  "tika-vin10t1:4278": " Dukkaṭaṁ, kālasaññissa, anāpatti pakāsitā;",
  "tika-vin10t1:4279": "Idaṁ eḷakalomena, samuṭṭhānādinā samaṁ.",
  "tika-vin10t1:4280": "Vikālabhojanakathā.",
  "tika-vin10t1:4281": "1369.",
  "tika-vin10t1:4282": " Bhojanaṁ sannidhiṁ katvā, khādanaṁ vāpi yo pana;",
  "tika-vin10t1:4283": "Bhuñjeyya vāpi khādeyya, tassa pācittiyaṁ siyā.",
  "tika-vin10t1:4284": "1370.",
  "tika-vin10t1:4285": " Bhikkhu yaṁ sāmaṇerānaṁ, pariccajatyanālayo;",
  "tika-vin10t1:4286": "Nidahitvā sace tassa, denti taṁ puna vaṭṭati.",
  "tika-vin10t1:4287": "1371.",
  "tika-vin10t1:4288": " Sayaṁ paṭiggahetvāna, apariccattameva yaṁ;",
  "tika-vin10t1:4289": "Dutiye divase tassa, nihitaṁ taṁ na vaṭṭati.",
  "tika-vin10t1:4290": "1372.",
  "tika-vin10t1:4291": " Tato ajjhoharantassa, ekasitthampi bhikkhuno;",
  "tika-vin10t1:4292": "Pācitti kathitā suddhā, suddhacittena tādinā.",
  "tika-vin10t1:4293": "1373.",
  "tika-vin10t1:4294": " Akappiyesu maṁsesu, manussasseva maṁsake;",
  "tika-vin10t1:4295": "Thullaccayena pācitti, dukkaṭena sahetare.",
  "tika-vin10t1:4296": "1374.",
  "tika-vin10t1:4297": " Yāmakālikasaṅkhātaṁ , pācitti paribhuñjato;",
  "tika-vin10t1:4298": "Dukkaṭāpattiyā saddhiṁ, āhāratthāya bhuñjato.",
  "tika-vin10t1:4299": "1375.",
  "tika-vin10t1:4300": " Sace pavārito hutvā, annaṁ anatirittakaṁ;",
  "tika-vin10t1:4301": "Bhuñjato pakataṁ tassa, hoti pācittiyadvayaṁ.",
  "tika-vin10t1:4302": "1376.",
  "tika-vin10t1:4303": " Thullaccayena saddhiṁ dve, maṁse mānusake siyuṁ;",
  "tika-vin10t1:4304": "Sese akappiye maṁse, dukkaṭena saha dvayaṁ.",
  "tika-vin10t1:4305": "1377.",
  "tika-vin10t1:4306": " Yāmakālikasaṅkhātaṁ, bhuñjato sati paccaye;",
  "tika-vin10t1:4307": "Sāmisena mukhena dve, ekameva nirāmisaṁ.",
  "tika-vin10t1:4308": "1378.",
  "tika-vin10t1:4309": " Tamevajjhoharantassa, āhāratthāya kevalaṁ;",
  "tika-vin10t1:4310": "Dvīsu tesu vikappesu, dukkaṭaṁ pana vaḍḍhati.",
  "tika-vin10t1:4311": "1379.",
  "tika-vin10t1:4312": " Vikāle bhuñjato suddhaṁ, sannidhipaccayāpi ca;",
  "tika-vin10t1:4313": "Vikālabhojanā ceva, hoti pācittiyadvayaṁ.",
  "tika-vin10t1:4314": "1380.",
  "tika-vin10t1:4315": " Maṁse thullaccayañceva, dukkaṭampi ca vaḍḍhati;",
  "tika-vin10t1:4316": "Manussamaṁse sese ca, yathānukkamato dvayaṁ.",
  "tika-vin10t1:4317": "1381.",
  "tika-vin10t1:4318": " Natthevānatirittampi, vikāle paribhuñjato;",
  "tika-vin10t1:4319": "Doso sabbavikappesu, bhikkhuno tannimittako.",
  "tika-vin10t1:4320": "1382.",
  "tika-vin10t1:4321": " Vikālapaccayā vāpi, na doso yāmakālike;",
  "tika-vin10t1:4322": "Sattāhakālikaṁ yāva-jīvikaṁ paṭigaṇhato.",
  "tika-vin10t1:4323": "1383.",
  "tika-vin10t1:4324": " Āhārasseva atthāya, gahaṇe duvidhassa tu;",
  "tika-vin10t1:4325": "Ajjhohārapayogesu, dukkaṭaṁ tu nirāmise.",
  "tika-vin10t1:4326": "1384.",
  "tika-vin10t1:4327": " Atha āmisasaṁsaṭṭhaṁ, gahetvā ṭhapitaṁ sace;",
  "tika-vin10t1:4328": "Puna ajjhoharantassa, pācitteva pakāsitā.",
  "tika-vin10t1:4329": "1385.",
  "tika-vin10t1:4330": " Kālo yāmo ca sattāhaṁ, iti kālattayaṁ idaṁ;",
  "tika-vin10t1:4331": "Atikkamayato doso, kālaṁ taṁ taṁ tu kālikaṁ.",
  "tika-vin10t1:4332": "1386.",
  "tika-vin10t1:4333": " Attanā tīṇi sambhinna-rasāni itarāni hi;",
  "tika-vin10t1:4334": "Sabhāvamupaneteva, yāvakālikamattano.",
  "tika-vin10t1:4335": "1387.",
  "tika-vin10t1:4336": " Evameva ca sesesu, kālikesu viniddise;",
  "tika-vin10t1:4337": "Imesu pana sabbesu, kālikesu catūsvapi.",
  "tika-vin10t1:4338": "1388.",
  "tika-vin10t1:4339": " Kālikadvayamādimhi, antovutthañca sannidhi;",
  "tika-vin10t1:4340": "Ubhayampi na hoteva, pacchimaṁ kālikadvayaṁ.",
  "tika-vin10t1:4341": "1389.",
  "tika-vin10t1:4342": " Akappiyāya kuṭiyā, vutthenantadvayena taṁ;",
  "tika-vin10t1:4343": "Gahitaṁ tadahe vāpi, dvayaṁ pubbaṁ na vaṭṭati.",
  "tika-vin10t1:4344": "1390.",
  "tika-vin10t1:4345": " Mukhasannidhi nāmāyaṁ, antovutthaṁ na kappati;",
  "tika-vin10t1:4346": "Iti vuttaṁ daḷhaṁ katvā, mahāpaccariyaṁ pana.",
  "tika-vin10t1:4347": "1391.",
  "tika-vin10t1:4348": " Na doso nidahitvāpi, paṭhamaṁ kālikattayaṁ;",
  "tika-vin10t1:4349": "Taṁ taṁ sakaṁ sakaṁ kāla-manatikkamma bhuñjato.",
  "tika-vin10t1:4350": "1392.",
  "tika-vin10t1:4351": " Tathā ummattakādīnaṁ, anāpatti pakāsitā;",
  "tika-vin10t1:4352": "Samameḷakalomena, samuṭṭhānādinā idaṁ.",
  "tika-vin10t1:4353": "Sannidhikārakathā.",
  "tika-vin10t1:4354": "1393.",
  "tika-vin10t1:4355": " Bhojanāni paṇītāni, agilāno panattano;",
  "tika-vin10t1:4356": "Atthāya viññāpetvāna, pācitti paribhuñjato.",
  "tika-vin10t1:4357": "1394.",
  "tika-vin10t1:4358": " ‘‘Sappinā dehi bhattaṁ me, sasappiṁ sappimissakaṁ;",
  "tika-vin10t1:4359": "Sappibhattañca dehī’’ti, viññāpentassa dukkaṭaṁ.",
  "tika-vin10t1:4360": "1395.",
  "tika-vin10t1:4361": " Viññāpetvā tathā taṁ ce, dukkaṭaṁ paṭigaṇhato;",
  "tika-vin10t1:4362": "Puna ajjhoharantassa, pācitti pariyāputā.",
  "tika-vin10t1:4363": "1396.",
  "tika-vin10t1:4364": " Suddhāni sappiādīni, viññāpetvāna bhuñjato;",
  "tika-vin10t1:4365": "Sekhiyesupi viññatti, dukkaṭaṁ paridīpaye.",
  "tika-vin10t1:4366": "1397.",
  "tika-vin10t1:4367": " Tasmā paṇītasaṁsaṭṭhaṁ, viññāpetvāva bhuñjato;",
  "tika-vin10t1:4368": "Sattadhaññamayaṁ bhattaṁ, pācittiyamudīraye.",
  "tika-vin10t1:4369": "1398.",
  "tika-vin10t1:4370": " Sace ‘‘gosappinā mayhaṁ, dehi bhatta’’nti yācito;",
  "tika-vin10t1:4371": "Ajiyā sappiādīhi, visaṅketaṁ dadāti ce.",
  "tika-vin10t1:4372": "1399.",
  "tika-vin10t1:4373": " ‘‘Sappinā dehi’’ vutto ce, navanītādikesupi;",
  "tika-vin10t1:4374": "Deti aññatarenassa, visaṅketanti dīpitaṁ.",
  "tika-vin10t1:4375": "1400.",
  "tika-vin10t1:4376": " Yena yena hi viññattaṁ, tasmiṁ mūlepi tassa vā;",
  "tika-vin10t1:4377": "Laddhepi pana taṁ laddhaṁ, hotiyeva na aññathā.",
  "tika-vin10t1:4378": "1401.",
  "tika-vin10t1:4379": " Ṭhapetvā sappiādīni, āgatāni hi pāḷiyaṁ;",
  "tika-vin10t1:4380": "Aññehi viññāpentassa, hoti āpatti dukkaṭaṁ.",
  "tika-vin10t1:4381": "1402.",
  "tika-vin10t1:4382": " Sabbehi sappiādīhi, viññāpetvāva ekato;",
  "tika-vin10t1:4383": "Bhuñjatekarasaṁ katvā, nava pācittiyo matā.",
  "tika-vin10t1:4384": "1403.",
  "tika-vin10t1:4385": " Akappiyena vuttepi, sappinā deti tena ce;",
  "tika-vin10t1:4386": "Gahaṇe paribhogepi, dukkaṭaṁ paridīpitaṁ.",
  "tika-vin10t1:4387": "1404.",
  "tika-vin10t1:4388": " Gilānassa gilānoti, saññino vimatissa vā;",
  "tika-vin10t1:4389": "Dukkaṭaṁ muninā vuttaṁ, anāpatti pakāsitā.",
  "tika-vin10t1:4390": "1405.",
  "tika-vin10t1:4391": " Gilānakāle viññatta-magilānassa bhuñjato;",
  "tika-vin10t1:4392": "Gilānassāvasesaṁ vā, ñātakādīnameva vā.",
  "tika-vin10t1:4393": "1406.",
  "tika-vin10t1:4394": " Idaṁ catusamuṭṭhānaṁ, kāyato kāyavācato;",
  "tika-vin10t1:4395": "Kāyacittā tathā kāya-vācācittattayāpi ca.",
  "tika-vin10t1:4396": "Paṇītabhojanakathā.",
  "tika-vin10t1:4397": "1407.",
  "tika-vin10t1:4398": " Adinnañhi mukhadvāraṁ, āhāraṁ āhareyya yo;",
  "tika-vin10t1:4399": "Dantaponodakaṁ hitvā, tassa pācittiyaṁ siyā.",
  "tika-vin10t1:4400": "1408.",
  "tika-vin10t1:4401": " Hatthapāsobhinīhāro, majjhimuccāraṇakkhamo;",
  "tika-vin10t1:4402": "Manusso vāmanusso vā, deti kāyādinā tidhā.",
  "tika-vin10t1:4403": "1409.",
  "tika-vin10t1:4404": " Paṭiggaṇhāti taṁ bhikkhu, dīyamānaṁ sace dvidhā;",
  "tika-vin10t1:4405": "Evaṁ pañcaṅgasaṁyoge, gahaṇaṁ tassa rūhati.",
  "tika-vin10t1:4406": "1410.",
  "tika-vin10t1:4407": " Dāyako gaganaṭṭho ce, bhūmaṭṭho cetaro siyā;",
  "tika-vin10t1:4408": "Bhūmaṭṭhassa ca sīsena, gaganaṭṭhassa dehino.",
  "tika-vin10t1:4409": "1411.",
  "tika-vin10t1:4410": " Yamāsannataraṁ aṅgaṁ, orimantena tassa tu;",
  "tika-vin10t1:4411": "Dātuṁ vāpi gahetuṁ vā, vinā hatthaṁ pasāritaṁ.",
  "tika-vin10t1:4412": "1412.",
  "tika-vin10t1:4413": " Hatthapāso minetabbo, nagaṭṭhādīsvayaṁ nayo;",
  "tika-vin10t1:4414": "Evarūpe pana ṭhāne, ṭhatvā ce deti vaṭṭati.",
  "tika-vin10t1:4415": "1413.",
  "tika-vin10t1:4416": " Pakkhī vā mukhatuṇḍena, hatthī soṇḍāya vā pana;",
  "tika-vin10t1:4417": "Sace yaṁ kiñci pupphaṁ vā, phalaṁ vā deti vaṭṭati.",
  "tika-vin10t1:4418": "1414.",
  "tika-vin10t1:4419": " Bhattabyañjanapuṇṇāni, bhājanāni bahūnipi;",
  "tika-vin10t1:4420": "Sīsenādāya bhikkhussa, gantvā kassaci santikaṁ.",
  "tika-vin10t1:4421": "1415.",
  "tika-vin10t1:4422": " Īsakaṁ pana onatvā, ‘‘gaṇhā’’ti yadi bhāsati;",
  "tika-vin10t1:4423": "Tena hatthaṁ pasāretvā, heṭṭhimaṁ pana bhājanaṁ.",
  "tika-vin10t1:4424": "1416.",
  "tika-vin10t1:4425": " Paṭicchitabbaṁ taṁ eka- desenāpi ca bhikkhunā;",
  "tika-vin10t1:4426": "Honti ettāvatā tāni, gahitāneva sabbaso.",
  "tika-vin10t1:4427": "1417.",
  "tika-vin10t1:4428": " Tato paṭṭhāya taṁ sabbaṁ, oropetvā yathāsukhaṁ;",
  "tika-vin10t1:4429": "Ugghāṭetvā tato iṭṭhaṁ, gahetuṁ pana vaṭṭati.",
  "tika-vin10t1:4430": "1418.",
  "tika-vin10t1:4431": " Pacchiādimhi vattabba-matthi kiṁ ekabhājane;",
  "tika-vin10t1:4432": "Kājabhattaṁ haranto ce, onatvā deti vaṭṭati.",
  "tika-vin10t1:4433": "1419.",
  "tika-vin10t1:4434": " Tiṁsahattho siyā veḷu, antesu ca duve ghaṭā;",
  "tika-vin10t1:4435": "Sappino, gahitekasmiṁ, sabbaṁ gahitameva taṁ.",
  "tika-vin10t1:4436": "1420.",
  "tika-vin10t1:4437": " Bahupattā ca mañce vā, pīṭhe vā kaṭasārake;",
  "tika-vin10t1:4438": "Ṭhapitā dāyako hattha-pāse ṭhatvāna deti ce.",
  "tika-vin10t1:4439": "1421.",
  "tika-vin10t1:4440": " Paṭiggahaṇasaññāya, mañcādīni sace pana;",
  "tika-vin10t1:4441": "Nisīdati phusitvā yo, yañca pattesu dīyati.",
  "tika-vin10t1:4442": "1422.",
  "tika-vin10t1:4443": " Gahitaṁ tena taṁ sabbaṁ, hotiyeva na saṁsayo;",
  "tika-vin10t1:4444": "Paṭiggahessāmicceva, mañcādīni sace pana.",
  "tika-vin10t1:4445": "1423.",
  "tika-vin10t1:4446": " Gahitaṁ hoti taṁ sabbaṁ, āruhitvā nisīdati;",
  "tika-vin10t1:4447": "Āhacca kucchiyā kucchiṁ, ṭhitā pattā hi bhūmiyaṁ.",
  "tika-vin10t1:4448": "1424.",
  "tika-vin10t1:4449": " Yaṁ yaṁ aṅguliyā vāpi, phusitvā sūciyāpi vā;",
  "tika-vin10t1:4450": "Nisinno tattha tattheva, dīyamānaṁ tu vaṭṭati.",
  "tika-vin10t1:4451": "1425.",
  "tika-vin10t1:4452": " Kaṭasāre mahantasmiṁ, tathā hatthattharādisu;",
  "tika-vin10t1:4453": "Gaṇhato hatthapāsasmiṁ, vijjamāne tu vaṭṭati.",
  "tika-vin10t1:4454": "1426.",
  "tika-vin10t1:4455": " Tatthajātakapaṇṇesu, gahetuṁ na ca vaṭṭati;",
  "tika-vin10t1:4456": "Na panetāni kāyena, paṭibaddhāni honti hi.",
  "tika-vin10t1:4457": "1427.",
  "tika-vin10t1:4458": " Asaṁhārimapāsāṇe , phalake vāpi tādise;",
  "tika-vin10t1:4459": "Khāṇubaddhepi vā mañce, gahaṇaṁ neva rūhati.",
  "tika-vin10t1:4460": "1428.",
  "tika-vin10t1:4461": " Tintiṇikādipaṇṇesu, bhūmiyaṁ patthaṭesu vā;",
  "tika-vin10t1:4462": "Dhāretumasamatthattā, gahaṇaṁ na ca rūhati.",
  "tika-vin10t1:4463": "1429.",
  "tika-vin10t1:4464": " Hatthapāsamatikkamma, dīghadaṇḍena deti ce;",
  "tika-vin10t1:4465": "Vattabbo bhikkhunāgantvā, dehīti parivesako.",
  "tika-vin10t1:4466": "1430.",
  "tika-vin10t1:4467": " Sace patte rajo hoti, dhovitabbo jale sati;",
  "tika-vin10t1:4468": "Tasmiṁ asati puñchitvā, gahetabbo asesato.",
  "tika-vin10t1:4469": "1431.",
  "tika-vin10t1:4470": " Piṇḍāya vicarantassa, rajaṁ patati ce pana;",
  "tika-vin10t1:4471": "Bhikkhā paṭiggahetvāva, gahetabbā vijānatā.",
  "tika-vin10t1:4472": "1432.",
  "tika-vin10t1:4473": " Appaṭiggahite bhikkhuṁ, gaṇhato pana dukkaṭaṁ;",
  "tika-vin10t1:4474": "Paṭiggahetvānāpatti, pacchā taṁ paribhuñjato.",
  "tika-vin10t1:4475": "1433.",
  "tika-vin10t1:4476": " ‘‘Paṭiggahetvā dethā’’ti, vutte taṁ vacanaṁ pana;",
  "tika-vin10t1:4477": "Asutvānādiyitvā vā, denti ce natthi dukkaṭaṁ.",
  "tika-vin10t1:4478": "1434.",
  "tika-vin10t1:4479": " Pacchā paṭiggahetvāva, gahetabbaṁ vijānatā;",
  "tika-vin10t1:4480": "Sace rajaṁ nipāteti, mahāvāto tato tato.",
  "tika-vin10t1:4481": "1435.",
  "tika-vin10t1:4482": " Na sakkā ca siyā bhikkhaṁ, gahetuṁ yadi bhikkhunā;",
  "tika-vin10t1:4483": "Aññassa dātukāmena, gahetuṁ pana vaṭṭati.",
  "tika-vin10t1:4484": "1436.",
  "tika-vin10t1:4485": " Sāmaṇerassa taṁ datvā, dinnaṁ vā tena taṁ puna;",
  "tika-vin10t1:4486": "Tassa vissāsato vāpi, bhuñjituṁ pana vaṭṭati.",
  "tika-vin10t1:4487": "1437.",
  "tika-vin10t1:4488": " Bhikkhācāre sace bhattaṁ, sarajaṁ deti bhikkhuno;",
  "tika-vin10t1:4489": "‘‘Paṭiggahetvā bhikkhaṁ tvaṁ, gaṇha vā bhuñja vā’’ti ca.",
  "tika-vin10t1:4490": "1438.",
  "tika-vin10t1:4491": " Vattabbo so tathā tena, kattabbañceva bhikkhunā;",
  "tika-vin10t1:4492": "Rajaṁ upari bhattassa, tassuplavati ce pana.",
  "tika-vin10t1:4493": "1439.",
  "tika-vin10t1:4494": " Kañjikaṁ tu pavāhetvā, bhuñjitabbaṁ yathāsukhaṁ;",
  "tika-vin10t1:4495": "Anto paṭiggahetabbaṁ, paviṭṭhaṁ tu sace pana.",
  "tika-vin10t1:4496": "1440.",
  "tika-vin10t1:4497": " Patitaṁ sukkhabhatte ce, apanīyāva taṁ rajaṁ;",
  "tika-vin10t1:4498": "Sukhumaṁ ce sabhattampi, bhuñjitabbaṁ yathāsukhaṁ.",
  "tika-vin10t1:4499": "1441.",
  "tika-vin10t1:4500": " Uḷuṅkenāharitvāpi , dentassa paṭhamaṁ pana;",
  "tika-vin10t1:4501": "Thevo uḷuṅkato patte, sace patati vaṭṭati.",
  "tika-vin10t1:4502": "1442.",
  "tika-vin10t1:4503": " Bhatte ākiramāne tu, carukena tato pana;",
  "tika-vin10t1:4504": "Masi vā chārikā vāpi, sace patati bhājane.",
  "tika-vin10t1:4505": "1443.",
  "tika-vin10t1:4506": " Tassa cābhihaṭattāpi, na doso upalabbhati;",
  "tika-vin10t1:4507": "Anantarassa bhikkhussa, dīyamānaṁ tu pattato.",
  "tika-vin10t1:4508": "1444.",
  "tika-vin10t1:4509": " Uppabhitvā sace patte, itarassa ca bhikkhuno;",
  "tika-vin10t1:4510": "Patati vaṭṭatevāyaṁ, paṭiggahitameva taṁ.",
  "tika-vin10t1:4511": "1445.",
  "tika-vin10t1:4512": " Pāyāsassa ca pūretvā, pattaṁ ce denti bhikkhuno;",
  "tika-vin10t1:4513": "Uṇhattā pana taṁ heṭṭhā, gahetuṁ na ca sakkati.",
  "tika-vin10t1:4514": "1446.",
  "tika-vin10t1:4515": " Vaṭṭatīti ca niddiṭṭhaṁ, gahetuṁ mukhavaṭṭiyaṁ;",
  "tika-vin10t1:4516": "Na sakkā ce gahetabbo, tathā ādhārakenapi.",
  "tika-vin10t1:4517": "1447.",
  "tika-vin10t1:4518": " Sace āsanasālāyaṁ, gahetvā pattamattano;",
  "tika-vin10t1:4519": "Niddāyati nisinnova, dīyamānaṁ na jānati.",
  "tika-vin10t1:4520": "1448.",
  "tika-vin10t1:4521": " Nevāhariyamānaṁ vā, appaṭiggahitameva taṁ;",
  "tika-vin10t1:4522": "Ābhogaṁ pana katvā ce, nisinno hoti vaṭṭati.",
  "tika-vin10t1:4523": "1449.",
  "tika-vin10t1:4524": " Sace hatthena muñcitvā, pattaṁ ādhārakampi vā;",
  "tika-vin10t1:4525": "Pelletvā pana pādena, niddāyati hi vaṭṭati.",
  "tika-vin10t1:4526": "1450.",
  "tika-vin10t1:4527": " Pādenādhārakaṁ akka-mitvāpi paṭigaṇhato;",
  "tika-vin10t1:4528": "Jāgarassāpi hoteva, gahaṇasmiṁ anādaro.",
  "tika-vin10t1:4529": "1451.",
  "tika-vin10t1:4530": " Tasmā taṁ na ca kātabbaṁ, bhikkhunā vinayaññunā;",
  "tika-vin10t1:4531": "Yaṁ dīyamānaṁ patati, gahetuṁ taṁ tu vaṭṭati.",
  "tika-vin10t1:4532": "1452.",
  "tika-vin10t1:4533": " Bhuñjantānañca dantā vā, khīyantipi nakhāpi vā;",
  "tika-vin10t1:4534": "Tathā pattassa vaṇṇo vā, abbohāranayo ayaṁ.",
  "tika-vin10t1:4535": "1453.",
  "tika-vin10t1:4536": " Satthakenucchuādīni, phālentānaṁ sace malaṁ;",
  "tika-vin10t1:4537": "Paññāyati hi taṁ tesu, siyā navasamuṭṭhitaṁ.",
  "tika-vin10t1:4538": "1454.",
  "tika-vin10t1:4539": " Paṭiggahetvā taṁ pacchā, khāditabbaṁ tu bhikkhunā;",
  "tika-vin10t1:4540": "Na paññāyati ce tasmiṁ, malaṁ vaṭṭati khādituṁ.",
  "tika-vin10t1:4541": "1455.",
  "tika-vin10t1:4542": " Pisantānampi bhesajjaṁ, koṭṭentānampi vā tathā;",
  "tika-vin10t1:4543": "Nisadodukkhalādīnaṁ, khīyanepi ayaṁ nayo.",
  "tika-vin10t1:4544": "1456.",
  "tika-vin10t1:4545": " Bhesajjatthāya tāpetvā, vāsiṁ khīre khipanti ce;",
  "tika-vin10t1:4546": "Uṭṭheti nīlikā tattha, satthake viya nicchayo.",
  "tika-vin10t1:4547": "1457.",
  "tika-vin10t1:4548": " Sace āmakatakke vā, khīre vā pakkhipanti taṁ;",
  "tika-vin10t1:4549": "Sāmapākanimittamhā, na tu muccati dukkaṭā.",
  "tika-vin10t1:4550": "1458.",
  "tika-vin10t1:4551": " Piṇḍāya vicarantassa, vassakālesu bhikkhuno;",
  "tika-vin10t1:4552": "Patte patati ce toyaṁ, kiliṭṭhaṁ kāyavatthato.",
  "tika-vin10t1:4553": "1459.",
  "tika-vin10t1:4554": " Pacchā paṭiggahetvā taṁ, bhuñjitabbaṁ yathāsukhaṁ;",
  "tika-vin10t1:4555": "Eseva ca nayo vutto, rukkhamūlepi bhuñjato.",
  "tika-vin10t1:4556": "1460.",
  "tika-vin10t1:4557": " Sattāhaṁ pana vassante, deve suddhaṁ jalaṁ sace;",
  "tika-vin10t1:4558": "Abbhokāsepi vā patte, toyaṁ patati vaṭṭati.",
  "tika-vin10t1:4559": "1461.",
  "tika-vin10t1:4560": " Odanaṁ pana dentena, sāmaṇerassa bhikkhunā;",
  "tika-vin10t1:4561": "Dātabbo acchupantena, tassa pattagatodanaṁ.",
  "tika-vin10t1:4562": "1462.",
  "tika-vin10t1:4563": " Paṭiggahetvā vā pattaṁ, dātabbo tassa odano;",
  "tika-vin10t1:4564": "Chupitvā deti ce bhattaṁ, taṁ panuggahitaṁ siyā.",
  "tika-vin10t1:4565": "1463.",
  "tika-vin10t1:4566": " Aññassa dātukāmena, pariccattaṁ sace pana;",
  "tika-vin10t1:4567": "Yāva hatthagataṁ tāva, paṭiggahitameva taṁ.",
  "tika-vin10t1:4568": "1464.",
  "tika-vin10t1:4569": " ‘‘Gaṇhā’’ti nirapekkhova, pattamādhārake ṭhitaṁ;",
  "tika-vin10t1:4570": "Sace vadati pacchā taṁ, paṭiggaṇheyya paṇḍito.",
  "tika-vin10t1:4571": "1465.",
  "tika-vin10t1:4572": " Sāpekkhoyeva yo pattaṁ, ṭhapetvādhārake pana;",
  "tika-vin10t1:4573": "‘‘Etto pūvampi bhattaṁ vā, kiñci gaṇhā’’ti bhāsati.",
  "tika-vin10t1:4574": "1466.",
  "tika-vin10t1:4575": " Sāmaṇeropi taṁ bhattaṁ, dhovitvā hatthamattano;",
  "tika-vin10t1:4576": "Attapattagataṁ bhattaṁ, aphusitvā sace pana.",
  "tika-vin10t1:4577": "1467.",
  "tika-vin10t1:4578": " Pakkhipanto satakkhattuṁ, uddharitvāpi gaṇhatu;",
  "tika-vin10t1:4579": "Taṁpaṭiggahaṇe kiccaṁ, puna tassa na vijjati.",
  "tika-vin10t1:4580": "1468.",
  "tika-vin10t1:4581": " Attapattagataṁ bhattaṁ, phusitvā yadi gaṇhati;",
  "tika-vin10t1:4582": "Pacchā paṭiggahetabbaṁ, saṁsaṭṭhattā parena taṁ.",
  "tika-vin10t1:4583": "1469.",
  "tika-vin10t1:4584": " Bhikkhūnaṁ yāguādīnaṁ, pacane bhājane pana;",
  "tika-vin10t1:4585": "Pakkhipitvā ṭhapentena, aññassatthāya odanaṁ.",
  "tika-vin10t1:4586": "1470.",
  "tika-vin10t1:4587": " Bhājanupari hatthesu, sāmaṇerassa pakkhipe;",
  "tika-vin10t1:4588": "Patitaṁ hatthato tasmiṁ, na karoti akappiyaṁ.",
  "tika-vin10t1:4589": "1471.",
  "tika-vin10t1:4590": " Pariccattañhi taṁ evaṁ, akatvākirateva ce;",
  "tika-vin10t1:4591": "Bhuñjitabbaṁ tu taṁ katvā, pattaṁ viya nirāmisaṁ.",
  "tika-vin10t1:4592": "1472.",
  "tika-vin10t1:4593": " Sace yāgukuṭaṁ puṇṇaṁ, sāmaṇero hi dubbalo;",
  "tika-vin10t1:4594": "Bhikkhuṁ paṭiggahāpetuṁ, na sakkoti hi taṁ puna.",
  "tika-vin10t1:4595": "1473.",
  "tika-vin10t1:4596": " Kuṭassa gīvaṁ pattassa, ṭhapetvā mukhavaṭṭiyaṁ;",
  "tika-vin10t1:4597": "Bhikkhunā upanītassa, āvajjeti hi vaṭṭati.",
  "tika-vin10t1:4598": "1474.",
  "tika-vin10t1:4599": " Atha vā bhūmiyaṁyeva, hatthe bhikkhu ṭhapeti ce;",
  "tika-vin10t1:4600": "Āropeti pavaṭṭetvā, tattha ce pana vaṭṭati.",
  "tika-vin10t1:4601": "1475.",
  "tika-vin10t1:4602": " Bhattapacchucchubhāresu, ayameva vinicchayo;",
  "tika-vin10t1:4603": "Dve tayo sāmaṇerā vā, denti ce gahaṇūpagaṁ.",
  "tika-vin10t1:4604": "1476.",
  "tika-vin10t1:4605": " Bhāramekassa bhikkhussa, gahetuṁ pana vaṭṭati;",
  "tika-vin10t1:4606": "Ekena vā tathā dinnaṁ, gaṇhanti dve tayopi vā.",
  "tika-vin10t1:4607": "1477.",
  "tika-vin10t1:4608": " Mañcassa pāde pīṭhassa, pāde telaghaṭādikaṁ;",
  "tika-vin10t1:4609": "Laggenti tattha bhikkhussa, vaṭṭateva nisīdituṁ.",
  "tika-vin10t1:4610": "1478.",
  "tika-vin10t1:4611": " Appaṭiggahitaṁ heṭṭhā-mañce ce telathālakaṁ;",
  "tika-vin10t1:4612": "Sammujjanto ca ghaṭṭeti, na panuggahitaṁ siyā.",
  "tika-vin10t1:4613": "1479.",
  "tika-vin10t1:4614": " Paṭiggahitasaññāya, appaṭiggahitaṁ pana;",
  "tika-vin10t1:4615": "Gaṇhitvā puna taṁ ñatvā, ṭhapetuṁ tattha vaṭṭati.",
  "tika-vin10t1:4616": "1480.",
  "tika-vin10t1:4617": " Vivaritvā sace pubbe, ṭhapitaṁ pihitampi ca;",
  "tika-vin10t1:4618": "Tatheva taṁ ṭhapetabbaṁ, kattabbaṁ na panaññathā.",
  "tika-vin10t1:4619": "1481.",
  "tika-vin10t1:4620": " Bahi ṭhapeti ce tena, chupitabbaṁ na taṁ puna;",
  "tika-vin10t1:4621": "Yadi chupati ce ñatvā, taṁ panuggahitaṁ siyā.",
  "tika-vin10t1:4622": "1482.",
  "tika-vin10t1:4623": " Paṭiggahitatelasmiṁ, uṭṭheti yadi kaṇṇakā;",
  "tika-vin10t1:4624": "Siṅgīverādike mūle, ghanacuṇṇampi vā tathā.",
  "tika-vin10t1:4625": "1483.",
  "tika-vin10t1:4626": " Taṁsamuṭṭhānato sabbaṁ, taññevāti pavuccati;",
  "tika-vin10t1:4627": "Paṭiggahaṇakiccaṁ tu, tasmiṁ puna na vijjati.",
  "tika-vin10t1:4628": "1484.",
  "tika-vin10t1:4629": " Tālaṁ vā nāḷikeraṁ vā, āruḷho koci puggalo;",
  "tika-vin10t1:4630": "Tatraṭṭho tālapiṇḍiṁ so, otāretvāna rajjuyā.",
  "tika-vin10t1:4631": "1485.",
  "tika-vin10t1:4632": " Sace vadati ‘‘gaṇhā’’ti, na gahetabbameva ca;",
  "tika-vin10t1:4633": "Tamañño pana bhūmaṭṭho, gahetvā deti vaṭṭati.",
  "tika-vin10t1:4634": "1486.",
  "tika-vin10t1:4635": " Chinditvā ce vatiṁ ucchuṁ, phalaṁ vā deti gaṇhituṁ;",
  "tika-vin10t1:4636": "Daṇḍake aphusitvāva, niggataṁ pana vaṭṭati.",
  "tika-vin10t1:4637": "1487.",
  "tika-vin10t1:4638": " Sace na puthulo hoti, pākāro atiuccako;",
  "tika-vin10t1:4639": "Antoṭṭhitabahiṭṭhānaṁ, hatthapāso pahoti ce.",
  "tika-vin10t1:4640": "1488.",
  "tika-vin10t1:4641": " Uddhaṁ hatthasataṁ gantvā, sampattaṁ puna taṁ pana;",
  "tika-vin10t1:4642": "Gaṇhato bhikkhuno doso, koci nevūpalabbhati.",
  "tika-vin10t1:4643": "1489.",
  "tika-vin10t1:4644": " Bhikkhuno sāmaṇeraṁ tu, khandhena vahato sace;",
  "tika-vin10t1:4645": "Phalaṁ gahetvā tattheva, nisinno deti vaṭṭati.",
  "tika-vin10t1:4646": "1490.",
  "tika-vin10t1:4647": " Aparopi vahantova, bhikkhuṁ yo koci puggalo;",
  "tika-vin10t1:4648": "Phalaṁ khandhe nisinnassa, bhikkhuno deti vaṭṭati.",
  "tika-vin10t1:4649": "1491.",
  "tika-vin10t1:4650": " Gahetvā phaliniṁ sākhaṁ, chāyatthaṁ yadi gacchati;",
  "tika-vin10t1:4651": "Puna citte samuppanne, khādituṁ pana bhikkhuno.",
  "tika-vin10t1:4652": "1492.",
  "tika-vin10t1:4653": " Sākhaṁ paṭiggahāpetvā, phalaṁ khādati vaṭṭati;",
  "tika-vin10t1:4654": "Makkhikānaṁ nivāratthaṁ, gahitāyapyayaṁ nayo.",
  "tika-vin10t1:4655": "1493.",
  "tika-vin10t1:4656": " Kappiyaṁ pana kāretvā, paṭiggaṇhāti taṁ puna;",
  "tika-vin10t1:4657": "Bhottukāmo sace mūla-gahaṇaṁyeva vaṭṭati.",
  "tika-vin10t1:4658": "1494.",
  "tika-vin10t1:4659": " Mātāpitūnamatthāya, gahetvā sappiādikaṁ;",
  "tika-vin10t1:4660": "Gacchanto antarāmagge, yaṁ icchati tato pana.",
  "tika-vin10t1:4661": "1495.",
  "tika-vin10t1:4662": " Taṁ so paṭiggahāpetvā, paribhuñjati vaṭṭati;",
  "tika-vin10t1:4663": "Taṁ paṭiggahitaṁ mūla-gahaṇaṁyeva vaṭṭati.",
  "tika-vin10t1:4664": "1496.",
  "tika-vin10t1:4665": " Sāmaṇerassa pātheyya-taṇḍule bhikkhu gaṇhati;",
  "tika-vin10t1:4666": "Bhikkhussa sāmaṇeropi, gahetvā pana gacchati.",
  "tika-vin10t1:4667": "1497.",
  "tika-vin10t1:4668": " Taṇḍulesu hi khīṇesu, attanā gahitesu so;",
  "tika-vin10t1:4669": "Sace yāguṁ pacitvāna, taṇḍulehitarehipi.",
  "tika-vin10t1:4670": "1498.",
  "tika-vin10t1:4671": " Ubhinnaṁ dvīsu pattesu, ākiritvā panattano;",
  "tika-vin10t1:4672": "Yāguṁ bhikkhussa taṁ datvā, sayaṁ pivati tassa ce.",
  "tika-vin10t1:4673": "1499.",
  "tika-vin10t1:4674": " Sannidhipaccayā neva, na uggahitakāraṇā;",
  "tika-vin10t1:4675": "Sāmaṇerassa pītattā, doso bhikkhussa vijjati.",
  "tika-vin10t1:4676": "1500.",
  "tika-vin10t1:4677": " Mātāpitūnamatthāya, telādiṁ haratopi ca;",
  "tika-vin10t1:4678": "Sākhaṁ chāyādiatthāya, imassa na visesatā.",
  "tika-vin10t1:4679": "1501.",
  "tika-vin10t1:4680": " Tasmā hissa visesassa, cintetabbaṁ tu kāraṇaṁ;",
  "tika-vin10t1:4681": "Tassa sālayabhāvaṁ tu, visesaṁ takkayāmahaṁ.",
  "tika-vin10t1:4682": "1502.",
  "tika-vin10t1:4683": " Taṇḍule pana dhovitvā, niccāletuñhi celako;",
  "tika-vin10t1:4684": "Na sakkoti sace te ca, taṇḍule bhājanampi ca.",
  "tika-vin10t1:4685": "1503.",
  "tika-vin10t1:4686": " Paṭiggahetvā dhovitvā, āropetvā panuddhanaṁ;",
  "tika-vin10t1:4687": "Bhikkhunāggi na kātabbo, vivaritvāpi pakkatā.",
  "tika-vin10t1:4688": "1504.",
  "tika-vin10t1:4689": " Ñātabbā pakkakālasmiṁ, oropetvā yathāsukhaṁ;",
  "tika-vin10t1:4690": "Bhuñjitabbaṁ, na pacchassa, paṭiggahaṇakāraṇaṁ.",
  "tika-vin10t1:4691": "1505.",
  "tika-vin10t1:4692": " Āropetvā sace bhikkhu, uddhanaṁ suddhabhājanaṁ;",
  "tika-vin10t1:4693": "Udakaṁ yāguatthāya, tāpeti yadi vaṭṭati.",
  "tika-vin10t1:4694": "1506.",
  "tika-vin10t1:4695": " Tatte panudake koci, ce pakkhipati taṇḍule;",
  "tika-vin10t1:4696": "Tato paṭṭhāya tenaggi, na kātabbova bhikkhunā.",
  "tika-vin10t1:4697": "1507.",
  "tika-vin10t1:4698": " Paṭiggahetvā taṁ yāguṁ, pātuṁ vaṭṭati bhikkhuno;",
  "tika-vin10t1:4699": "Sace pacati pacchā taṁ, sāmapākā na muccati.",
  "tika-vin10t1:4700": "1508.",
  "tika-vin10t1:4701": " Tatthajātaphalaṁ kiñci, saha cāleti valliyā;",
  "tika-vin10t1:4702": "Tasseva ca tato laddhaṁ, phalaṁ kiñci na vaṭṭati.",
  "tika-vin10t1:4703": "1509.",
  "tika-vin10t1:4704": " Phalarukkhaṁ parāmaṭṭhuṁ, tamapassayitumpi vā;",
  "tika-vin10t1:4705": "Kaṇṭake bandhituṁ vāpi, bhikkhuno kira vaṭṭati.",
  "tika-vin10t1:4706": "1510.",
  "tika-vin10t1:4707": " Saṇḍāsena ca dīghena, gahetvā thālakaṁ pana;",
  "tika-vin10t1:4708": "Pacato bhikkhuno telaṁ, bhasmaṁ patati tattha ce.",
  "tika-vin10t1:4709": "1511.",
  "tika-vin10t1:4710": " Amuñcantena hatthena, pacitvā telathālakaṁ;",
  "tika-vin10t1:4711": "Otāretvāva taṁ pacchā, paṭiggaṇheyya vaṭṭati.",
  "tika-vin10t1:4712": "1512.",
  "tika-vin10t1:4713": " Paṭiggahetvā aṅgāre, tāni dārūni vā pana;",
  "tika-vin10t1:4714": "Ṭhapitāni sace honti, pubbagāhova vaṭṭati.",
  "tika-vin10t1:4715": "1513.",
  "tika-vin10t1:4716": " Ucchuṁ khādati ce bhikkhu, sāmaṇeropi icchati;",
  "tika-vin10t1:4717": "‘‘Chinditvā tvamito gaṇha’’, iti vutto ca gaṇhati.",
  "tika-vin10t1:4718": "1514.",
  "tika-vin10t1:4719": " Nattheva avasesassa, paṭiggahaṇakāraṇaṁ;",
  "tika-vin10t1:4720": "Khādato guḷapiṇḍampi, ayameva vinicchayo.",
  "tika-vin10t1:4721": "1515.",
  "tika-vin10t1:4722": " Kātuṁ sāgaratoyena, loṇakiccaṁ tu vaṭṭati;",
  "tika-vin10t1:4723": "Yāvajīvikasaṅkhātaṁ, toyattā na tu gacchati.",
  "tika-vin10t1:4724": "1516.",
  "tika-vin10t1:4725": " Idaṁ kālavinimmuttaṁ, udakaṁ paridīpitaṁ;",
  "tika-vin10t1:4726": "Nibbānaṁ viya nibbāna-kusalena mahesinā.",
  "tika-vin10t1:4727": "1517.",
  "tika-vin10t1:4728": " Udakena samā vuttā, himassa karakāpi ca;",
  "tika-vin10t1:4729": "Kūpādīsu jalaṁ pātuṁ, bahalampi ca vaṭṭati.",
  "tika-vin10t1:4730": "1518.",
  "tika-vin10t1:4731": " Khettesu kasitaṭṭhāne, bahalaṁ taṁ na vaṭṭati;",
  "tika-vin10t1:4732": "Sanditvā yadi taṁ gantvā, nadiṁ pūreti vaṭṭati.",
  "tika-vin10t1:4733": "1519.",
  "tika-vin10t1:4734": " Sobbhesu kakudhādīnaṁ, jale pupphasamākule;",
  "tika-vin10t1:4735": "Na ñāyati raso tesaṁ, na paṭiggahaṇakāraṇaṁ.",
  "tika-vin10t1:4736": "1520.",
  "tika-vin10t1:4737": " Sareṇukāni pupphāni, pānīyassa ghaṭe pana;",
  "tika-vin10t1:4738": "Pakkhittāni sace honti, paṭiggaṇheyya taṁ pana.",
  "tika-vin10t1:4739": "1521.",
  "tika-vin10t1:4740": " Paṭiggahetvā deyyāni, vāsapupphāni tattha vā;",
  "tika-vin10t1:4741": "Kamallikāsu dinnāsu, abbohāroti vaṭṭati.",
  "tika-vin10t1:4742": "1522.",
  "tika-vin10t1:4743": " Appaṭiggahitasseva , dantakaṭṭhassa yo raso;",
  "tika-vin10t1:4744": "Ajānantassa pācitti, so ce visati khādato.",
  "tika-vin10t1:4745": "1523.",
  "tika-vin10t1:4746": " Sarīraṭṭhesu bhūtesu, kiṁ vaṭṭati? Na vaṭṭati?",
  "tika-vin10t1:4747": "Kappākappiyamaṁsānaṁ, khīraṁ sabbampi vaṭṭati.",
  "tika-vin10t1:4748": "1524.",
  "tika-vin10t1:4749": " Kaṇṇakkhigūthako danta- malaṁ muttaṁ karīsakaṁ;",
  "tika-vin10t1:4750": "Semhaṁ siṅghāṇikā kheḷo, assu loṇanti vaṭṭati.",
  "tika-vin10t1:4751": "1525.",
  "tika-vin10t1:4752": " Yaṁ panettha sakaṭṭhānā, cavitvā patitaṁ siyā;",
  "tika-vin10t1:4753": "Patte vā pana hatthe vā, paṭiggaṇheyya taṁ puna.",
  "tika-vin10t1:4754": "1526.",
  "tika-vin10t1:4755": " Aṅgalaggamavicchannaṁ, paṭiggahitameva taṁ;",
  "tika-vin10t1:4756": "Uṇhayāguṁ pivantassa, sedo hatthesu jāyati.",
  "tika-vin10t1:4757": "1527.",
  "tika-vin10t1:4758": " Piṇḍāya vicarantassa, sedo hatthānusārato;",
  "tika-vin10t1:4759": "Orohati sace pattaṁ, na paṭiggahaṇakāraṇaṁ.",
  "tika-vin10t1:4760": "1528.",
  "tika-vin10t1:4761": " Sāmaṁ gahetvā cattāri, vikaṭāni nadāyake;",
  "tika-vin10t1:4762": "Sappadaṭṭhakkhaṇeyeva, na doso paribhuñjato.",
  "tika-vin10t1:4763": "1529.",
  "tika-vin10t1:4764": " Pathaviṁ mattikatthāya, khaṇituṁ chinditumpi vā;",
  "tika-vin10t1:4765": "Tarumpi chārikatthāya, bhikkhuno pana vaṭṭati.",
  "tika-vin10t1:4766": "1530.",
  "tika-vin10t1:4767": " Acchedagāhanirapekkhanisajjato ca;",
  "tika-vin10t1:4768": "Sikkhappahānamaraṇehi ca liṅgabhedā;",
  "tika-vin10t1:4769": "Dānena tassa ca parassa abhikkhukassa;",
  "tika-vin10t1:4770": "Sabbaṁ paṭiggahaṇameti vināsamevaṁ.",
  "tika-vin10t1:4771": "1531.",
  "tika-vin10t1:4772": " Durūpaciṇṇe niddiṭṭhaṁ, gahaṇuggahitassapi;",
  "tika-vin10t1:4773": "Antovutthe sayaṁpakke, antopakke ca dukkaṭaṁ.",
  "tika-vin10t1:4774": "1532.",
  "tika-vin10t1:4775": " Paṭiggahitake tasmiṁ, appaṭiggahitasaññino;",
  "tika-vin10t1:4776": "Tattha vematikassāpi, hoti āpatti dukkaṭaṁ.",
  "tika-vin10t1:4777": "1533.",
  "tika-vin10t1:4778": " Paṭiggahitasaññissa , dantaponodakesupi;",
  "tika-vin10t1:4779": "Na doseḷakalomena, samuṭṭhānādayo samā.",
  "tika-vin10t1:4780": "1534.",
  "tika-vin10t1:4781": " Navamajjhimatherabhikkhunīnaṁ;",
  "tika-vin10t1:4782": "Avisesena yaticchitabbako;",
  "tika-vin10t1:4783": "Sakalo asamāsatova mayā;",
  "tika-vin10t1:4784": "Kathito ettha vinicchayo tato.",
  "tika-vin10t1:4785": "Dantaponakathā.",
  "tika-vin10t1:4786": "Bhojanavaggo catuttho.",
  "tika-vin10t1:4787": "1535.",
  "tika-vin10t1:4788": " Yaṁ kiñcicelakādīnaṁ, titthiyānaṁ panāmisaṁ;",
  "tika-vin10t1:4789": "Dentassekapayogena, ekaṁ pācittiyaṁ siyā.",
  "tika-vin10t1:4790": "1536.",
  "tika-vin10t1:4791": " Vicchinditvāna dentassa, payogagaṇanāvasā;",
  "tika-vin10t1:4792": "Honti pācittiyo tassa, tikapācittiyaṁ siyā.",
  "tika-vin10t1:4793": "1537.",
  "tika-vin10t1:4794": " Udakaṁ dantaponaṁ vā, dentassa ca atitthiye;",
  "tika-vin10t1:4795": "Titthiyoti ca saññissa, dukkaṭaṁ vimatissa ca.",
  "tika-vin10t1:4796": "1538.",
  "tika-vin10t1:4797": " Dāpentassa panaññena, sāmaṇerādikena vā;",
  "tika-vin10t1:4798": "Nikkhittabhājane tesaṁ, dentassa bahilepanaṁ.",
  "tika-vin10t1:4799": "1539.",
  "tika-vin10t1:4800": " Ṭhapetvā bhojanaṁ tesaṁ, santike ‘‘gaṇhathā’’ti ca;",
  "tika-vin10t1:4801": "Vadantassa anāpatti, samuṭṭhāneḷakūpamaṁ.",
  "tika-vin10t1:4802": "Acelakakathā.",
  "tika-vin10t1:4803": "1540.",
  "tika-vin10t1:4804": " Dāpetvā vā adāpetvā, bhikkhu yaṁ kiñci āmisaṁ;",
  "tika-vin10t1:4805": "Kattukāmo sace saddhiṁ, hasanādīni itthiyā.",
  "tika-vin10t1:4806": "1541.",
  "tika-vin10t1:4807": " Uyyojeti hi ‘‘gacchā’’ti, vatvā tappaccayā pana;",
  "tika-vin10t1:4808": "Tassuyyojanamattasmiṁ, dukkaṭaṁ paṭhamena ca.",
  "tika-vin10t1:4809": "1542.",
  "tika-vin10t1:4810": " Pādenassupacārasmiṁ, atikkante ca dukkaṭaṁ;",
  "tika-vin10t1:4811": "Dutiyenassa pācitti, sīmātikkamane pana.",
  "tika-vin10t1:4812": "1543.",
  "tika-vin10t1:4813": " Dassane upacārassa, hatthā dvādasa desitā;",
  "tika-vin10t1:4814": "Pamāṇaṁ savane cevaṁ, ajjhokāse na cetare.",
  "tika-vin10t1:4815": "1544.",
  "tika-vin10t1:4816": " Bhikkhusmiṁ tikapācitti, itare tikadukkaṭaṁ;",
  "tika-vin10t1:4817": "Ubhinnaṁ dukkaṭaṁ vuttaṁ, kalisāsanaropane.",
  "tika-vin10t1:4818": "1545.",
  "tika-vin10t1:4819": " Uyyojentassa kiccena, na dosummattakādino;",
  "tika-vin10t1:4820": "Adinnādānatulyāva, samuṭṭhānādayo nayā.",
  "tika-vin10t1:4821": "Uyyojanakathā.",
  "tika-vin10t1:4822": "1546.",
  "tika-vin10t1:4823": " Khuddake piṭṭhivaṁsaṁ yo, atikkamma nisīdati;",
  "tika-vin10t1:4824": "Sabhojane kule tassa, hoti pācitti bhikkhuno.",
  "tika-vin10t1:4825": "1547.",
  "tika-vin10t1:4826": " Hatthapāsaṁ atikkamma, piṭṭhisaṅghāṭakassa ca;",
  "tika-vin10t1:4827": "Sayanassa panāsanne, ṭhāne doso mahallake.",
  "tika-vin10t1:4828": "1548.",
  "tika-vin10t1:4829": " Asayanighare tassa, sayanigharasaññino;",
  "tika-vin10t1:4830": "Tattha vematikassāpi, dukkaṭaṁ paridīpitaṁ.",
  "tika-vin10t1:4831": "1549.",
  "tika-vin10t1:4832": " Nisīdantassanāpatti, bhikkhussa dutiye sati;",
  "tika-vin10t1:4833": "Vītarāgesu vā tesu, nikkhantesu ubhosu vā.",
  "tika-vin10t1:4834": "1550.",
  "tika-vin10t1:4835": " Nisinnassānatikkamma, padesaṁ vuttalakkhaṇaṁ;",
  "tika-vin10t1:4836": "Samuṭṭhānādayo tulyā, paṭhamantimavatthunā.",
  "tika-vin10t1:4837": "Sabhojanakathā.",
  "tika-vin10t1:4838": "1551.",
  "tika-vin10t1:4839": " Catutthe pañcame ceva, vattabbaṁ natthi kiñcipi;",
  "tika-vin10t1:4840": "Vattabbaṁ yañca taṁ sabbaṁ, vuttaṁ aniyatadvaye.",
  "tika-vin10t1:4841": "1552.",
  "tika-vin10t1:4842": " Samuṭṭhānaṁ panetesaṁ, anantarasamaṁ mataṁ;",
  "tika-vin10t1:4843": "Ayameva visesoti, tesamesañca dīpito.",
  "tika-vin10t1:4844": "Rahopaṭicchannarahonisajjakathā.",
  "tika-vin10t1:4845": "1553.",
  "tika-vin10t1:4846": " Bhojanānaṁ tu pañcannaṁ, vutto aññatarena yo;",
  "tika-vin10t1:4847": "Santaṁ bhikkhumanāpucchā, āpajjeyya kulesu ce.",
  "tika-vin10t1:4848": "1554.",
  "tika-vin10t1:4849": " Cārittaṁ tassa pācitti, aññatra samayā siyā;",
  "tika-vin10t1:4850": "Ṭhapetvā samayaṁ bhikkhu, duvidhaṁ vuttalakkhaṇaṁ.",
  "tika-vin10t1:4851": "1555.",
  "tika-vin10t1:4852": " Avītivatte majjhaṇhe, gharamaññassa gacchati;",
  "tika-vin10t1:4853": "Gharūpacārokkamane, paṭhamena hi dukkaṭaṁ.",
  "tika-vin10t1:4854": "1556.",
  "tika-vin10t1:4855": " Atikkante gharummāre, aparampi ca dukkaṭaṁ;",
  "tika-vin10t1:4856": "Dutiyena ca pādena, pācitti samatikkame.",
  "tika-vin10t1:4857": "1557.",
  "tika-vin10t1:4858": " Ṭhitaṭṭhāne sace bhikkhuṁ, oloketvā na passati;",
  "tika-vin10t1:4859": "‘‘Asanta’’nti anāpucchā, paviṭṭho nāma vuccati.",
  "tika-vin10t1:4860": "1558.",
  "tika-vin10t1:4861": " Sace dūre ṭhito hoti, asanto nāma bhikkhu so;",
  "tika-vin10t1:4862": "Natthi ārocane kiccaṁ, gavesitvā ito cito.",
  "tika-vin10t1:4863": "1559.",
  "tika-vin10t1:4864": " Na doso samaye santaṁ, āpucchitvā ca gacchato;",
  "tika-vin10t1:4865": "Bhikkhuṁ gharena maggo ce, ārāmaṁ gacchatopi ca.",
  "tika-vin10t1:4866": "1560.",
  "tika-vin10t1:4867": " Titthiyānampi seyyaṁ vā, tathā bhikkhunupassayaṁ;",
  "tika-vin10t1:4868": "Āpadāsanasālaṁ vā, bhattiyassa gharampi vā.",
  "tika-vin10t1:4869": "1561.",
  "tika-vin10t1:4870": " Idaṁ pana samuṭṭhānaṁ, kathinena samaṁ mataṁ;",
  "tika-vin10t1:4871": "Kriyākriyamacittañca, ticittañca tivedanaṁ.",
  "tika-vin10t1:4872": "Cārittakathā.",
  "tika-vin10t1:4873": "1562.",
  "tika-vin10t1:4874": " Sabbāpi sāditabbāva, catumāsapavāraṇā;",
  "tika-vin10t1:4875": "Bhikkhunā agilānena, puna niccapavāraṇā.",
  "tika-vin10t1:4876": "1563.",
  "tika-vin10t1:4877": " ‘‘Viññāpessāmi rogasmiṁ, sati me paccaye’’ti ca;",
  "tika-vin10t1:4878": "Na paṭikkhipitabbā sā, ‘‘rogo dāni na me’’ti ca.",
  "tika-vin10t1:4879": "1564.",
  "tika-vin10t1:4880": " Tikapācittiyaṁ vuttaṁ, dukkaṭaṁ natatuttariṁ;",
  "tika-vin10t1:4881": "Tatuttarinti saññissa, tattha vematikassa ca.",
  "tika-vin10t1:4882": "1565.",
  "tika-vin10t1:4883": " Natatuttarisaññissa, yehi yena pavārito;",
  "tika-vin10t1:4884": "Tato aññehi vā bhiyyo, ācikkhitvā yathātathaṁ.",
  "tika-vin10t1:4885": "1566.",
  "tika-vin10t1:4886": " Viññāpentassa bhikkhussa, aññassatthāya vā pana;",
  "tika-vin10t1:4887": "Ñātakānamanāpatti, attano vā dhanenapi.",
  "tika-vin10t1:4888": "1567.",
  "tika-vin10t1:4889": " Tathā ummattakādīnaṁ, anāpatti pakāsitā;",
  "tika-vin10t1:4890": "Samuṭṭhānādayo sabbe, sañcarittasamā matā.",
  "tika-vin10t1:4891": "Bhesajjakathā.",
  "tika-vin10t1:4892": "1568.",
  "tika-vin10t1:4893": " Uyyuttaṁ bhikkhuno senaṁ, dassanatthāya gacchato;",
  "tika-vin10t1:4894": "Aññatra paccayā tassa, dukkaṭaṁ tu pade pade.",
  "tika-vin10t1:4895": "1569.",
  "tika-vin10t1:4896": " Dassanassupacārasmiṁ, ṭhatvā pācitti passato;",
  "tika-vin10t1:4897": "Upacāraṁ vimuñcitvā, passantassa payogato.",
  "tika-vin10t1:4898": "1570.",
  "tika-vin10t1:4899": " Ārohā pana cattāro, dve dve taṁpādarakkhakā;",
  "tika-vin10t1:4900": "Evaṁ dvādasaposo ca, eko hatthīti vuccati.",
  "tika-vin10t1:4901": "1571.",
  "tika-vin10t1:4902": " Dvepādarakkhā āroho, eko tipurisohayo;",
  "tika-vin10t1:4903": "Eko sārathi yodheko, āṇirakkhā duve janā.",
  "tika-vin10t1:4904": "1572.",
  "tika-vin10t1:4905": " Catuposo ratho vutto, catusaccavibhāvinā;",
  "tika-vin10t1:4906": "Cattāro padahatthā ca, purisā pattīti vuccati.",
  "tika-vin10t1:4907": "1573.",
  "tika-vin10t1:4908": " Vuttalakkhaṇasampannā , ayaṁ pacchimakoṭiyā;",
  "tika-vin10t1:4909": "Caturaṅgasamāyuttā, senā nāma pavuccati.",
  "tika-vin10t1:4910": "1574.",
  "tika-vin10t1:4911": " Hatthiādīsu ekekaṁ, dassanatthāya gacchato;",
  "tika-vin10t1:4912": "Anuyyuttepi uyyutta-saññissāpi ca dukkaṭaṁ.",
  "tika-vin10t1:4913": "1575.",
  "tika-vin10t1:4914": " Attano ca ṭhitokāsaṁ, sampattaṁ pana passati;",
  "tika-vin10t1:4915": "Āpadāsu anāpatti, tathārūpe ca paccaye.",
  "tika-vin10t1:4916": "Uyyuttakathā.",
  "tika-vin10t1:4917": "1576.",
  "tika-vin10t1:4918": " Catutthe divase attha-ṅgate sūriye arogavā;",
  "tika-vin10t1:4919": "Sace tiṭṭhatu senāya, nisīdatu nipajjatu.",
  "tika-vin10t1:4920": "1577.",
  "tika-vin10t1:4921": " Ākāse iddhiyā seyyaṁ, pakappetu ca iddhimā;",
  "tika-vin10t1:4922": "Hoteva tassa pācitti, tikapācittiyaṁ siyā.",
  "tika-vin10t1:4923": "1578.",
  "tika-vin10t1:4924": " Ūnake ca tirattasmiṁ, atirekoti saññino;",
  "tika-vin10t1:4925": "Tattha vematikassāpi, hoti āpatti dukkaṭaṁ.",
  "tika-vin10t1:4926": "1579.",
  "tika-vin10t1:4927": " Purāruṇāva nikkhamma, tatiyāya ca rattiyā;",
  "tika-vin10t1:4928": "Na doso puna vasantassa, gilānassāpadāsupi.",
  "tika-vin10t1:4929": "Senāvāsakathā.",
  "tika-vin10t1:4930": "1580.",
  "tika-vin10t1:4931": " Uyyodhikaṁ balaggaṁ vā, senābyūhampi vā pana;",
  "tika-vin10t1:4932": "Dassanatthāyanīkaṁ vā, hoti pācitti gacchato.",
  "tika-vin10t1:4933": "1581.",
  "tika-vin10t1:4934": " Purime pana yo vutto, ‘‘hatthī dvādasaporiso’’;",
  "tika-vin10t1:4935": "Iti tena tayo hatthī, ‘‘hatthānīka’’nti dīpitaṁ.",
  "tika-vin10t1:4936": "1582.",
  "tika-vin10t1:4937": " Sesesupi ca eseva, nayo ñeyyo vibhāvinā;",
  "tika-vin10t1:4938": "Tiṇṇameḷakalomena, samuṭṭhānādayo samā.",
  "tika-vin10t1:4939": "Uyyodhikakathā.",
  "tika-vin10t1:4940": "Aceḷakavaggo pañcamo.",
  "tika-vin10t1:4941": "1583.",
  "tika-vin10t1:4942": " Piṭṭhādīhi kataṁ majjaṁ, surā nāmāti vuccati;",
  "tika-vin10t1:4943": "Pupphādīhi kato sabbo, āsavo hoti merayaṁ.",
  "tika-vin10t1:4944": "1584.",
  "tika-vin10t1:4945": " Bījato pana paṭṭhāya, pivantassubhayampi ca;",
  "tika-vin10t1:4946": "Payoge ca payoge ca, hoti pācitti bhikkhuno.",
  "tika-vin10t1:4947": "1585.",
  "tika-vin10t1:4948": " Tikapācittiyaṁ vuttaṁ, amajje majjasaññino;",
  "tika-vin10t1:4949": "Tattha vematikassāpi, hoti āpatti dukkaṭaṁ.",
  "tika-vin10t1:4950": "1586.",
  "tika-vin10t1:4951": " Amajjaṁ majjavaṇṇañca, majjagandharasampi ca;",
  "tika-vin10t1:4952": "Ariṭṭhaṁ loṇasovīraṁ, suttakaṁ pivatopi ca.",
  "tika-vin10t1:4953": "1587.",
  "tika-vin10t1:4954": " Vāsagāhāpanatthāya, pakkhipitvāna īsakaṁ;",
  "tika-vin10t1:4955": "Sūpādīnaṁ tu pākepi, anāpatti pakāsitā.",
  "tika-vin10t1:4956": "1588.",
  "tika-vin10t1:4957": " Hoteḷakasamuṭṭhānaṁ, acittaṁ vatthujānanā;",
  "tika-vin10t1:4958": "Idañcākusaleneva, pānato lokavajjakaṁ.",
  "tika-vin10t1:4959": "Surāpānakathā.",
  "tika-vin10t1:4960": "1589.",
  "tika-vin10t1:4961": " Yena kenaci aṅgena, hasādhippāyino pana;",
  "tika-vin10t1:4962": "Phusato upasampannaṁ, hoti pācitti bhikkhuno.",
  "tika-vin10t1:4963": "1590.",
  "tika-vin10t1:4964": " Sabbattha dukkaṭaṁ kāya-paṭibaddhādike naye;",
  "tika-vin10t1:4965": "Tathevānupasampanne, dīpitaṁ tikadukkaṭaṁ.",
  "tika-vin10t1:4966": "1591.",
  "tika-vin10t1:4967": " Ettha cānupasampanna-ṭṭhāne tiṭṭhati bhikkhunī;",
  "tika-vin10t1:4968": "Khiḍḍādhippāyino tampi, phusantassa ca dukkaṭaṁ.",
  "tika-vin10t1:4969": "1592.",
  "tika-vin10t1:4970": " Anāpatti nahasādhi-ppāyassa phusato paraṁ;",
  "tika-vin10t1:4971": "Sati kicce phusantassa, tathā ummattakādino.",
  "tika-vin10t1:4972": "Aṅgulipatodakakathā.",
  "tika-vin10t1:4973": "1593.",
  "tika-vin10t1:4974": " Jale nimujjanādīna-matthāya pana kevalaṁ;",
  "tika-vin10t1:4975": "Padavāresu sabbesu, otarantassa dukkaṭaṁ.",
  "tika-vin10t1:4976": "1594.",
  "tika-vin10t1:4977": " Kīḷāpekkho sace hutvā, jale uparigopphake;",
  "tika-vin10t1:4978": "Nimujjeyyapi vā bhikkhu, ummujjeyya tareyya vā.",
  "tika-vin10t1:4979": "1595.",
  "tika-vin10t1:4980": " Payoge ca payoge ca, tassa pācittiyaṁ siyā;",
  "tika-vin10t1:4981": "Antoyevodake tassa, nimujjitvāna gacchato.",
  "tika-vin10t1:4982": "1596.",
  "tika-vin10t1:4983": " Hatthapādapayogehi, pācittiṁ paridīpaye;",
  "tika-vin10t1:4984": "Hattheheva tarantassa, hatthavārehi kāraye.",
  "tika-vin10t1:4985": "1597.",
  "tika-vin10t1:4986": " Yena yena panaṅgena, bhikkhuno tarato jalaṁ;",
  "tika-vin10t1:4987": "Tassa tassa payogena, pācittiṁ paridīpaye.",
  "tika-vin10t1:4988": "1598.",
  "tika-vin10t1:4989": " Taruto tīrato vāpi, pācitti patato jale;",
  "tika-vin10t1:4990": "Tikapācittiyaṁ vuttaṁ, tatheva tikadukkaṭaṁ.",
  "tika-vin10t1:4991": "1599.",
  "tika-vin10t1:4992": " Pājentopi sace nāvaṁ, arittena phiyena vā;",
  "tika-vin10t1:4993": "Ussārentopi tīre vā, nāvaṁ kīḷati dukkaṭaṁ.",
  "tika-vin10t1:4994": "1600.",
  "tika-vin10t1:4995": " Hatthena vāpi pādena, kaṭṭhena kathalāya vā;",
  "tika-vin10t1:4996": "Udakaṁ nīharantassa, hoti āpatti dukkaṭaṁ.",
  "tika-vin10t1:4997": "1601.",
  "tika-vin10t1:4998": " Udakaṁ kañjikaṁ vāpi, cikkhallaṁ vāpi vikkhipaṁ;",
  "tika-vin10t1:4999": "Kīḷantassāpi bhikkhussa, hoti āpatti dukkaṭaṁ.",
  "tika-vin10t1:5000": "1602.",
  "tika-vin10t1:5001": " Vigāhitvā jalaṁ kicce, sati nimmujjanādikaṁ;",
  "tika-vin10t1:5002": "Karontassa anāpatti, tathā pārañca gacchato.",
  "tika-vin10t1:5003": "1603.",
  "tika-vin10t1:5004": " Samuṭṭhānādayo tulyā, paṭhamantimavatthunā;",
  "tika-vin10t1:5005": "Anantarassimassāpi, natthi kāci visesatā.",
  "tika-vin10t1:5006": "Hasadhammakathā.",
  "tika-vin10t1:5007": "1604.",
  "tika-vin10t1:5008": " Vuccamāno sace bhikkhu, paññatteneva bhikkhunā;",
  "tika-vin10t1:5009": "Akattukāmatāyassa, vacanaṁ dhammameva vā.",
  "tika-vin10t1:5010": "1605.",
  "tika-vin10t1:5011": " Yo asikkhitukāmova, na karoti panādaraṁ;",
  "tika-vin10t1:5012": "Tassānādariye tasmiṁ, pācittiyamudīraye.",
  "tika-vin10t1:5013": "1606.",
  "tika-vin10t1:5014": " Tikapācittiyaṁ vuttaṁ, tikātītena satthunā;",
  "tika-vin10t1:5015": "Tathevānupasampannā-nādare tikadukkaṭaṁ.",
  "tika-vin10t1:5016": "1607.",
  "tika-vin10t1:5017": " Suttenevābhidhammena, apaññattena bhikkhunā;",
  "tika-vin10t1:5018": "Dukkaṭaṁ sāmaṇerena, vuttassa ubhayenapi.",
  "tika-vin10t1:5019": "1608.",
  "tika-vin10t1:5020": " ‘‘Ācariyānamayaṁ gāho, amhākaṁ tu paveṇiyā;",
  "tika-vin10t1:5021": "Āgato’’ti bhaṇantassa, na dosummattakādino.",
  "tika-vin10t1:5022": "1609.",
  "tika-vin10t1:5023": " Ettha neva gahetabbo, gārayhācariyuggaho;",
  "tika-vin10t1:5024": "Omasavādatulyāva, samuṭṭhānādayo nayā.",
  "tika-vin10t1:5025": "Anādariyakathā.",
  "tika-vin10t1:5026": "1610.",
  "tika-vin10t1:5027": " Bhayasañjananatthāya, rūpādiṁ upasaṁhare;",
  "tika-vin10t1:5028": "Bhayānakaṁ kathaṁ vāpi, katheyya parasantike.",
  "tika-vin10t1:5029": "1611.",
  "tika-vin10t1:5030": " Disvā vā pana taṁ sutvā, mā vā bhāyatu, bhāyatu;",
  "tika-vin10t1:5031": "Itarassa tu bhikkhussa, hoti pācitti taṅkhaṇe.",
  "tika-vin10t1:5032": "1612.",
  "tika-vin10t1:5033": " Tikapācittiyaṁ vuttaṁ, tatheva tikadukkaṭaṁ;",
  "tika-vin10t1:5034": "Sāmaṇeraṁ gahaṭṭhaṁ vā, bhiṁsāpentassa bhikkhuno.",
  "tika-vin10t1:5035": "1613.",
  "tika-vin10t1:5036": " Nabhiṁsāpetukāmassa, anāpattādikammino;",
  "tika-vin10t1:5037": "Samuṭṭhānādi sabbampi, anantarasamaṁ mataṁ.",
  "tika-vin10t1:5038": "Bhiṁsāpanakathā.",
  "tika-vin10t1:5039": "1614.",
  "tika-vin10t1:5040": " Jotiṁ tappetukāmo ce, jalāpeyya jaleyya vā;",
  "tika-vin10t1:5041": "Ṭhapetvā hoti pācitti, tathārūpaṁ tu paccayaṁ.",
  "tika-vin10t1:5042": "1615.",
  "tika-vin10t1:5043": " Sayaṁ samādahantassa, yāva jālā na jāyati;",
  "tika-vin10t1:5044": "Tāva sabbapayogesu, hoti āpatti dukkaṭaṁ.",
  "tika-vin10t1:5045": "1616.",
  "tika-vin10t1:5046": " Jāluṭṭhāne panāpatti, pācitti paridīpitā;",
  "tika-vin10t1:5047": "Jālāpentassa aññena, hoti āpatti dukkaṭaṁ.",
  "tika-vin10t1:5048": "1617.",
  "tika-vin10t1:5049": " Gilānassa gilānoti, saññissa vimatissa vā;",
  "tika-vin10t1:5050": "Alātaṁ ukkhipantassa, avijjhātaṁ tu dukkaṭaṁ.",
  "tika-vin10t1:5051": "1618.",
  "tika-vin10t1:5052": " Vijjhātaṁ tujjalantassa, yathāvatthukatā matā;",
  "tika-vin10t1:5053": "Anāpatti gilānassa, kataṁ aññena vā pana.",
  "tika-vin10t1:5054": "1619.",
  "tika-vin10t1:5055": " Visibbentassa aṅgāraṁ, padīpujjālanādike;",
  "tika-vin10t1:5056": "Samuṭṭhānādayo sabbe, sañcarittasamā matā.",
  "tika-vin10t1:5057": "Jotisamādahanakathā.",
  "tika-vin10t1:5058": "1620.",
  "tika-vin10t1:5059": " Apuṇṇe addhamāsasmiṁ, dese ce majjhime pana;",
  "tika-vin10t1:5060": "‘‘Nhāyissāmī’’ti cuṇṇaṁ vā, mattikaṁ vāpi gomayaṁ.",
  "tika-vin10t1:5061": "1621.",
  "tika-vin10t1:5062": " Abhisaṅkharato sabba-payogesupi dukkaṭaṁ;",
  "tika-vin10t1:5063": "Nhānassa pariyosāne, hoti pācitti bhikkhuno.",
  "tika-vin10t1:5064": "1622.",
  "tika-vin10t1:5065": " Atirekaddhamāsūna-saññino vimatissa vā;",
  "tika-vin10t1:5066": "Dukkaṭaṁ atirekaddha- māse ca samayesu ca.",
  "tika-vin10t1:5067": "1623.",
  "tika-vin10t1:5068": " Nhāyantassa anāpatti, nadīpārampi gacchato;",
  "tika-vin10t1:5069": "Vālikaṁ ukkiritvāna, katāvāṭesu vā tathā.",
  "tika-vin10t1:5070": "1624.",
  "tika-vin10t1:5071": " Paccantimepi vā dese, sabbesaṁ āpadāsupi;",
  "tika-vin10t1:5072": "Idameḷakalomena, samuṭṭhānādinā samaṁ.",
  "tika-vin10t1:5073": "Nhānakathā.",
  "tika-vin10t1:5074": "1625.",
  "tika-vin10t1:5075": " Cīvaraṁ yaṁ nivāsetuṁ, sakkā pārupitumpi vā;",
  "tika-vin10t1:5076": "Channamaññataraṁ bhikkhu, rajitvā yattha katthaci.",
  "tika-vin10t1:5077": "1626.",
  "tika-vin10t1:5078": " Padese kaṁsanīlena, pattanīlena vā pana;",
  "tika-vin10t1:5079": "Yena kenaci kāḷena, kaddamenapi vā tathā.",
  "tika-vin10t1:5080": "1627.",
  "tika-vin10t1:5081": " Maṅgulassa mayūrassa, piṭṭhiakkhippamāṇakaṁ;",
  "tika-vin10t1:5082": "Akatvā kappiyaṁ binduṁ, pācitti paribhuñjato.",
  "tika-vin10t1:5083": "1628.",
  "tika-vin10t1:5084": " Pāḷikaṇṇikakappo vā, na ca vaṭṭati katthaci;",
  "tika-vin10t1:5085": "Ekaṁ vāpi anekaṁ vā, bindu vaṭṭati vaṭṭakaṁ.",
  "tika-vin10t1:5086": "1629.",
  "tika-vin10t1:5087": " Ādinnepi anādinna-saññino vimatissa ca;",
  "tika-vin10t1:5088": "Dukkaṭaṁ muninā vuttaṁ, anāpatti pakāsitā.",
  "tika-vin10t1:5089": "1630.",
  "tika-vin10t1:5090": " Kappe naṭṭhepi vā saddhiṁ, tena saṁsibbitesu vā;",
  "tika-vin10t1:5091": "Kriyākriyamidaṁ vuttaṁ, samuṭṭhāneḷakūpamaṁ.",
  "tika-vin10t1:5092": "Dubbaṇṇakaraṇakathā.",
  "tika-vin10t1:5093": "1631.",
  "tika-vin10t1:5094": " Vikappanā duve vuttā, sammukhāsammukhātipi;",
  "tika-vin10t1:5095": "Sammukhāya vikappento, bhikkhussekassa santike.",
  "tika-vin10t1:5096": "1632.",
  "tika-vin10t1:5097": " Ekattaṁ bahubhāvaṁ vā, dūrasantikatampi vā;",
  "tika-vin10t1:5098": "Cīvarānaṁ tu jānitvā, yathāvacanayogato.",
  "tika-vin10t1:5099": "1633.",
  "tika-vin10t1:5100": " ‘‘Imāhaṁ cīvaraṁ tuyhaṁ, vikappemī’’ti niddise;",
  "tika-vin10t1:5101": "Kappatettāvatā kāmaṁ, nidhetuṁ, na ca kappati.",
  "tika-vin10t1:5102": "1634.",
  "tika-vin10t1:5103": " Paribhogādikaṁ tena, apaccuddhaṭato pana;",
  "tika-vin10t1:5104": "Tena paccuddhaṭeyeva, paribhogādi vaṭṭati.",
  "tika-vin10t1:5105": "1635.",
  "tika-vin10t1:5106": " ‘‘Santakaṁ pana mayhaṁ tvaṁ, paribhuñja pariccaja;",
  "tika-vin10t1:5107": "Yathāpaccayaṁ karohī’’ti, vutte paccuddhaṭaṁ siyā.",
  "tika-vin10t1:5108": "1636.",
  "tika-vin10t1:5109": " Aparā sammukhā vuttā, bhikkhussekassa santike;",
  "tika-vin10t1:5110": "Yassa kassaci nāmaṁ tu, gahetvā sahadhamminaṁ.",
  "tika-vin10t1:5111": "1637.",
  "tika-vin10t1:5112": " ‘‘Imāhaṁ cīvaraṁ tissa- bhikkhuno, tissatheriyā;",
  "tika-vin10t1:5113": "Vikappemī’’ti vattabbaṁ, vattabbaṁ puna tenapi.",
  "tika-vin10t1:5114": "1638.",
  "tika-vin10t1:5115": " ‘‘Tissassa bhikkhuno vā tvaṁ, tassā tissāya theriyā;",
  "tika-vin10t1:5116": "Santakaṁ paribhuñjāhi, vissajjehī’’ti vā tathā.",
  "tika-vin10t1:5117": "1639.",
  "tika-vin10t1:5118": " Tato pabhuti sabbampi, paribhogādi vaṭṭati;",
  "tika-vin10t1:5119": "Evaṁ parammukhāyāpi, vattabbaṁ ekasantike.",
  "tika-vin10t1:5120": "1640.",
  "tika-vin10t1:5121": " ‘‘Imāhaṁ cīvaraṁ tuyhaṁ, vikappatthāya dammi’’ti;",
  "tika-vin10t1:5122": "Puna tenapi vattabbaṁ, ‘‘ko te mitto’’ti bhikkhunā.",
  "tika-vin10t1:5123": "1641.",
  "tika-vin10t1:5124": " Itarenapi vattabbaṁ, ‘‘tisso tissā’’ti vā puna;",
  "tika-vin10t1:5125": "Vattabbaṁ bhikkhunā tena, ‘‘idaṁ tissassa santakaṁ.",
  "tika-vin10t1:5126": "1642.",
  "tika-vin10t1:5127": " Tissāya theriyā vā tvaṁ, santakaṁ paribhuñja vā;",
  "tika-vin10t1:5128": "Vissajjehī’’ti vā vutte, hoti paccuddhaṭaṁ puna.",
  "tika-vin10t1:5129": "1643.",
  "tika-vin10t1:5130": " Iccetāsu pana dvīsu, yāya kāyaci cīvaraṁ;",
  "tika-vin10t1:5131": "Vikappetvā sadhammesu, yassa kassaci pañcasu.",
  "tika-vin10t1:5132": "1644.",
  "tika-vin10t1:5133": " Apaccuddhārakaṁ vāpi, avissāsena tassa vā;",
  "tika-vin10t1:5134": "Yena taṁ vinayaṁ kammaṁ, kataṁ panidha bhikkhunā.",
  "tika-vin10t1:5135": "1645.",
  "tika-vin10t1:5136": " Cīvaraṁ paribhuñjeyya, hoti pācitti bhikkhuno;",
  "tika-vin10t1:5137": "Tañcevādhiṭṭhahantassa, vissajjantassa dukkaṭaṁ.",
  "tika-vin10t1:5138": "1646.",
  "tika-vin10t1:5139": " Paccuddhārakavatthesu , apaccuddhārasaññino;",
  "tika-vin10t1:5140": "Tattha vematikassāpi, hoti āpatti dukkaṭaṁ.",
  "tika-vin10t1:5141": "1647.",
  "tika-vin10t1:5142": " Paccuddhāraṇasaññissa, vissāsā paribhuñjato;",
  "tika-vin10t1:5143": "Anāpatti samuṭṭhānaṁ, kathinenādinā samaṁ.",
  "tika-vin10t1:5144": "Vikappanakathā.",
  "tika-vin10t1:5145": "1648.",
  "tika-vin10t1:5146": " Adhiṭṭhānupagaṁ pattaṁ, cīvaraṁ vāpi tādisaṁ;",
  "tika-vin10t1:5147": "Tathā sūcigharaṁ kāya-bandhanaṁ vā nisīdanaṁ.",
  "tika-vin10t1:5148": "1649.",
  "tika-vin10t1:5149": " Apanetvā nidhentassa, hasāpekkhassa kevalaṁ;",
  "tika-vin10t1:5150": "Hoti pācittiyaṁ aññaṁ, āṇāpentassa dukkaṭaṁ.",
  "tika-vin10t1:5151": "1650.",
  "tika-vin10t1:5152": " Tenāpanihite tassa, pācittiṁ paridīpaye;",
  "tika-vin10t1:5153": "Vuttaṁ anupasampanna-santake tikadukkaṭaṁ.",
  "tika-vin10t1:5154": "1651.",
  "tika-vin10t1:5155": " Vinā vuttappakārāni, pattādīni tato pana;",
  "tika-vin10t1:5156": "Aññaṁ apanidhentassa, hoti āpatti dukkaṭaṁ.",
  "tika-vin10t1:5157": "1652.",
  "tika-vin10t1:5158": " Sabbesvanupasampanna-santakesupi dukkaṭaṁ;",
  "tika-vin10t1:5159": "Dunnikkhittamanāpatti, paṭisāmayato pana.",
  "tika-vin10t1:5160": "1653.",
  "tika-vin10t1:5161": " Tathā ‘‘dhammakathaṁ katvā, dassāmī’’ti nidheti ce;",
  "tika-vin10t1:5162": "Avihesetukāmassa, akīḷassādikammino.",
  "tika-vin10t1:5163": "1654.",
  "tika-vin10t1:5164": " Samuṭṭhānādayo tulyā, dutiyantimavatthunā;",
  "tika-vin10t1:5165": "Idaṁ akusaleneva, sacittañca tivedanaṁ.",
  "tika-vin10t1:5166": "Cīvarāpanidhānakathā.",
  "tika-vin10t1:5167": "Surāpānavaggo chaṭṭho.",
  "tika-vin10t1:5168": "1655.",
  "tika-vin10t1:5169": " Tiracchānagataṁ pāṇaṁ, mahantaṁ khuddakampi vā;",
  "tika-vin10t1:5170": "Hoti pācittiyāpatti, mārentassassa bhikkhuno.",
  "tika-vin10t1:5171": "1656.",
  "tika-vin10t1:5172": " Appāṇe pāṇasaññissa, vimatissubhayattha ca;",
  "tika-vin10t1:5173": "Dukkaṭaṁ tu anāpatti, asañcicca ajānato.",
  "tika-vin10t1:5174": "1657.",
  "tika-vin10t1:5175": " Na ca māretukāmassa, tathā ummattakādino;",
  "tika-vin10t1:5176": "Samuṭṭhānādayo tulyā, tatiyantimavatthunā.",
  "tika-vin10t1:5177": "Sañciccapāṇakathā.",
  "tika-vin10t1:5178": "1658.",
  "tika-vin10t1:5179": " Sappāṇakaṁ jalaṁ jānaṁ, pācitti paribhuñjato;",
  "tika-vin10t1:5180": "Payogabahutāyassa, pācittibahutā siyā.",
  "tika-vin10t1:5181": "1659.",
  "tika-vin10t1:5182": " Ekeneva payogena, avicchijja sace pana;",
  "tika-vin10t1:5183": "Pivato pattapūrampi, ekaṁ pācittiyaṁ siyā.",
  "tika-vin10t1:5184": "1660.",
  "tika-vin10t1:5185": " Tādisenudakenassa, āviñchitvāna sāmisaṁ;",
  "tika-vin10t1:5186": "Dhovato pana pattaṁ vā, nibbāpentassa yāguyo.",
  "tika-vin10t1:5187": "1661.",
  "tika-vin10t1:5188": " Hatthena taṁ uḷuṅkena, gahetvā nhāyatopi vā;",
  "tika-vin10t1:5189": "Payoge ca payoge ca, pācitti paridīpitā.",
  "tika-vin10t1:5190": "1662.",
  "tika-vin10t1:5191": " Appāṇakepi sappāṇa-saññissa ubhayatthapi;",
  "tika-vin10t1:5192": "Vimatissāpi bhikkhussa, hoti āpatti dukkaṭaṁ.",
  "tika-vin10t1:5193": "1663.",
  "tika-vin10t1:5194": " Sappāṇepi ca appāṇe, appāṇamiti saññino;",
  "tika-vin10t1:5195": "Na doso ‘‘paribhogena, na marantī’’ti jānato.",
  "tika-vin10t1:5196": "1664.",
  "tika-vin10t1:5197": " Patanaṁ salabhādīnaṁ, ñatvā suddhena cetasā;",
  "tika-vin10t1:5198": "Padīpujjalanañcettha, ñatvā sappāṇabhāvataṁ.",
  "tika-vin10t1:5199": "1665.",
  "tika-vin10t1:5200": " Bhuñjato jalasaññāya, ñeyyā paṇṇattivajjatā;",
  "tika-vin10t1:5201": "Siñcane siñcanaṁ vuttaṁ, paribhoge idaṁ pana.",
  "tika-vin10t1:5202": "1666.",
  "tika-vin10t1:5203": " Ayameva visesoti, tassa ceva panassa ca;",
  "tika-vin10t1:5204": "Adinnādānatulyāva, samuṭṭhānādayo nayā.",
  "tika-vin10t1:5205": "Sappāṇakakathā.",
  "tika-vin10t1:5206": "1667.",
  "tika-vin10t1:5207": " Nihataṁ tu yathādhammaṁ, kiccādhikaraṇaṁ puna;",
  "tika-vin10t1:5208": "Nihātabbanti pācitti, ukkoṭentassa bhikkhuno.",
  "tika-vin10t1:5209": "1668.",
  "tika-vin10t1:5210": " ‘‘Akataṁ dukkataṁ kammaṁ, kātabbaṁ punadevi’’ti;",
  "tika-vin10t1:5211": "Vadatā pana taṁ kammaṁ, uccāletuṁ na vaṭṭati.",
  "tika-vin10t1:5212": "1669.",
  "tika-vin10t1:5213": " Sace vippakate kamme, paṭikkosati taṁ puna;",
  "tika-vin10t1:5214": "Saññāpetvāva kātabbaṁ, na kātabbaṁ panaññathā.",
  "tika-vin10t1:5215": "1670.",
  "tika-vin10t1:5216": " Adhamme pana kammasmiṁ, dhammakammanti saññino;",
  "tika-vin10t1:5217": "Vimatissubhayatthāpi, hoti āpatti dukkaṭaṁ.",
  "tika-vin10t1:5218": "1671.",
  "tika-vin10t1:5219": " ‘‘Adhammena ca vaggena, na ca kammārahassa vā;",
  "tika-vin10t1:5220": "Kata’’nti jānato natthi, doso ukkoṭane pana.",
  "tika-vin10t1:5221": "1672.",
  "tika-vin10t1:5222": " Tathā ummattakādīna-manāpatti pakāsitā;",
  "tika-vin10t1:5223": "Omasavādatulyāva, samuṭṭhānādayo nayā.",
  "tika-vin10t1:5224": "Ukkoṭanakathā.",
  "tika-vin10t1:5225": "1673.",
  "tika-vin10t1:5226": " Saṅghādisesaṁ duṭṭhullaṁ, āpattiṁ bhikkhuno pana;",
  "tika-vin10t1:5227": "Ñatvā chādayato tassa, pācitti pariyāputā.",
  "tika-vin10t1:5228": "1674.",
  "tika-vin10t1:5229": " Nikkhipitvā dhuraṁ tassa, paṭicchādanahetukaṁ;",
  "tika-vin10t1:5230": "Āroceti sacaññassa, sopi aññassa vāti hi.",
  "tika-vin10t1:5231": "1675.",
  "tika-vin10t1:5232": " Evaṁ satampi bhikkhūnaṁ, sahassampi ca tāva taṁ;",
  "tika-vin10t1:5233": "Āpajjateva āpattiṁ, yāva koṭi na chijjati.",
  "tika-vin10t1:5234": "1676.",
  "tika-vin10t1:5235": " Mūlenārocitasseva , dutiyassa pakāsite;",
  "tika-vin10t1:5236": "Tatiyena nivattitvā, koṭi chinnāti vuccati.",
  "tika-vin10t1:5237": "1677.",
  "tika-vin10t1:5238": " Duṭṭhullāya ca duṭṭhalla-saññī pācittiyaṁ phuse;",
  "tika-vin10t1:5239": "Itaresu pana dvīsu, dukkaṭaṁ paridīpitaṁ.",
  "tika-vin10t1:5240": "1678.",
  "tika-vin10t1:5241": " Aduṭṭhullāya sabbattha, niddiṭṭhaṁ tikadukkaṭaṁ;",
  "tika-vin10t1:5242": "Sabbatthānupasampanna-vāresupi ca dukkaṭaṁ.",
  "tika-vin10t1:5243": "1679.",
  "tika-vin10t1:5244": " ‘‘Saṅghassa bhedanādīni, bhavissantī’’ti vā pana;",
  "tika-vin10t1:5245": "Na ca chādetukāmo vā, sabhāgaṁ vā na passati.",
  "tika-vin10t1:5246": "1680.",
  "tika-vin10t1:5247": " ‘‘Paññāyissati kammena, sakenāyanti kakkhaḷo’’;",
  "tika-vin10t1:5248": "Anāroceti ce doso, natthi ummattakādino.",
  "tika-vin10t1:5249": "1681.",
  "tika-vin10t1:5250": " Dhuranikkhepatulyāva, samuṭṭhānādayo nayā;",
  "tika-vin10t1:5251": "Kāyakammaṁ vacīkammaṁ, akriyaṁ dukkhavedanaṁ.",
  "tika-vin10t1:5252": "Duṭṭhullakathā.",
  "tika-vin10t1:5253": "1682.",
  "tika-vin10t1:5254": " Ūnavīsativassaṁ yo, kareyya upasampadaṁ;",
  "tika-vin10t1:5255": "Tassa pācittiyaṁ hoti, sesānaṁ hoti dukkaṭaṁ.",
  "tika-vin10t1:5256": "1683.",
  "tika-vin10t1:5257": " Upasampādito ceso, jānatā vā ajānatā;",
  "tika-vin10t1:5258": "Hotevānupasampanno, kātabbo punareva so.",
  "tika-vin10t1:5259": "1684.",
  "tika-vin10t1:5260": " Dasavassaccayenassa, upajjhāyassa ce sato;",
  "tika-vin10t1:5261": "Upasampādane doso, aññesaṁ natthi kocipi.",
  "tika-vin10t1:5262": "1685.",
  "tika-vin10t1:5263": " Muñcitvā pana taṁ bhikkhuṁ, gaṇo ce paripūrati;",
  "tika-vin10t1:5264": "Honti te sūpasampannā, na doso koci vijjati.",
  "tika-vin10t1:5265": "1686.",
  "tika-vin10t1:5266": " Upajjhāyo sace hutvā, gaṇaṁ ācariyampi vā;",
  "tika-vin10t1:5267": "Pariyesati pattaṁ vā, sammannati ca māḷakaṁ.",
  "tika-vin10t1:5268": "1687.",
  "tika-vin10t1:5269": " ‘‘Upasampādayissāmi’’ , iti sabbesu tassa hi;",
  "tika-vin10t1:5270": "Ñattiyā ca tathā dvīsu, kammavācāsu dukkaṭaṁ.",
  "tika-vin10t1:5271": "1688.",
  "tika-vin10t1:5272": " Kammavācāya osāne, pācitti paridīpitā;",
  "tika-vin10t1:5273": "Ūnavīsatisaññissa, paripuṇṇepi puggale.",
  "tika-vin10t1:5274": "1689.",
  "tika-vin10t1:5275": " Vimatissubhayatthāpi, hoti āpatti dukkaṭaṁ;",
  "tika-vin10t1:5276": "Paripuṇṇoti saññissa, ubhayattha na dosatā.",
  "tika-vin10t1:5277": "1690.",
  "tika-vin10t1:5278": " Tathā ummattakassāpi, ādikammikabhikkhuno;",
  "tika-vin10t1:5279": "Adinnādānatulyāva, samuṭṭhānādayo nayā.",
  "tika-vin10t1:5280": "Ūnavīsatikathā.",
  "tika-vin10t1:5281": "1691.",
  "tika-vin10t1:5282": " Theyyasatthena jānanto, saṁvidhāya sace pana;",
  "tika-vin10t1:5283": "Maggaṁ gacchati saddhiṁ yo, tassa pācittiyaṁ siyā.",
  "tika-vin10t1:5284": "1692.",
  "tika-vin10t1:5285": " Gamane saṁvidhāne ca, vattabbo yo vinicchayo;",
  "tika-vin10t1:5286": "So ca bhikkhunivaggasmiṁ, vuttattā na ca uddhaṭo.",
  "tika-vin10t1:5287": "1693.",
  "tika-vin10t1:5288": " Maggāṭavivisaṅkete, yathāvatthukameva tu;",
  "tika-vin10t1:5289": "Tesvasaṁvidahantesu, sayaṁ vidahatopi ca.",
  "tika-vin10t1:5290": "1694.",
  "tika-vin10t1:5291": " Tathevātheyyasatthepi, theyyasatthanti saññino;",
  "tika-vin10t1:5292": "Vimatissubhayatthāpi, hoti āpatti dukkaṭaṁ.",
  "tika-vin10t1:5293": "1695.",
  "tika-vin10t1:5294": " Atheyyasatthasaññissa , asaṁvidahatopi ca;",
  "tika-vin10t1:5295": "Āpadāsu anāpatti, visaṅkete ca kālike.",
  "tika-vin10t1:5296": "1696.",
  "tika-vin10t1:5297": " Theyyasatthasamuṭṭhānaṁ, kathitaṁ kāyacittato;",
  "tika-vin10t1:5298": "Kāyavācācittato ca, ticittañca tivedanaṁ.",
  "tika-vin10t1:5299": "Theyyasatthakathā.",
  "tika-vin10t1:5300": "1697.",
  "tika-vin10t1:5301": " Hoti bhikkhuniyā saddhiṁ, saṁvidhānena sattamaṁ;",
  "tika-vin10t1:5302": "Samuṭṭhānādinā tulyaṁ, viseso natthi kocipi.",
  "tika-vin10t1:5303": "Saṁvidhānakathā.",
  "tika-vin10t1:5304": "1698.",
  "tika-vin10t1:5305": " Kammaṁ kileso pāko ca, upavādo atikkamo;",
  "tika-vin10t1:5306": "Antarāyakarā ete, pañca dhammā pakāsitā.",
  "tika-vin10t1:5307": "1699.",
  "tika-vin10t1:5308": " ‘‘Anantarāyikā ete, yathā honti tathā ahaṁ;",
  "tika-vin10t1:5309": "Desitaṁ muninā dhamma-mājānāmī’’ti yo vade.",
  "tika-vin10t1:5310": "1700.",
  "tika-vin10t1:5311": " Tikkhattuṁ tehi vattabbo, ye passanti suṇanti ca;",
  "tika-vin10t1:5312": "‘‘Mā hevaṁ avacāyasmā’’, iti bhikkhūhi so pana.",
  "tika-vin10t1:5313": "1701.",
  "tika-vin10t1:5314": " Dukkaṭaṁ avadantassa, taṁ anissajatopi ca;",
  "tika-vin10t1:5315": "Ñattiyā ca tathā dvīhi, kammavācāhi dukkaṭaṁ.",
  "tika-vin10t1:5316": "1702.",
  "tika-vin10t1:5317": " Kammavācāya osāne, pācitti paridīpitā;",
  "tika-vin10t1:5318": "Tikapācittiyaṁ vuttaṁ, adhamme tikadukkaṭaṁ.",
  "tika-vin10t1:5319": "1703.",
  "tika-vin10t1:5320": " Nāpattākatakammassa, paṭinissajatopi ca;",
  "tika-vin10t1:5321": "Samuṭṭhānādayo sabbe, vuttā samanubhāsane",
  "tika-vin10t1:5322": "Ariṭṭhakathā.",
  "tika-vin10t1:5323": "1704.",
  "tika-vin10t1:5324": " Ñatvākatānudhammena, tathāvādikabhikkhunā;",
  "tika-vin10t1:5325": "Saṁvaseyya ca bhuñjeyya, pācitti saha seyya vā.",
  "tika-vin10t1:5326": "1705.",
  "tika-vin10t1:5327": " Uposathādikaṁ kammaṁ, karoto saha tena hi;",
  "tika-vin10t1:5328": "Kammassa pariyosāne, tassa pācittiyaṁ siyā.",
  "tika-vin10t1:5329": "1706.",
  "tika-vin10t1:5330": " Ekeneva payogena, gaṇhato āmisaṁ bahuṁ;",
  "tika-vin10t1:5331": "Dadatopi tathā ekaṁ, bahūni ca bahūsvapi.",
  "tika-vin10t1:5332": "1707.",
  "tika-vin10t1:5333": " Ukkhittake nipannasmiṁ, itaro seti ce pana;",
  "tika-vin10t1:5334": "Itarasmiṁ nipanne vā, paro seti ubhopi vā.",
  "tika-vin10t1:5335": "1708.",
  "tika-vin10t1:5336": " Nipajjanapayogānaṁ, vasenāpattiyo siyuṁ;",
  "tika-vin10t1:5337": "Ekanānūpacāresu, ekacchanne vinicchayo.",
  "tika-vin10t1:5338": "1709.",
  "tika-vin10t1:5339": " Anukkhittepi ukkhitta-saññino pana bhikkhuno;",
  "tika-vin10t1:5340": "Vimatissubhayatthāpi, dukkaṭaṁ paridīpitaṁ.",
  "tika-vin10t1:5341": "1710.",
  "tika-vin10t1:5342": " Anāpattubhayatthāpi, anukkhittakasaññino;",
  "tika-vin10t1:5343": "Nissaṭṭhoti ca taṁ diṭṭhiṁ, saññissosāritoti ca.",
  "tika-vin10t1:5344": "1711.",
  "tika-vin10t1:5345": " Tathā ummattakādīnaṁ, idaṁ paṇṇattivajjakaṁ;",
  "tika-vin10t1:5346": "Adinnādānatulyāva, samuṭṭhānādayo nayā.",
  "tika-vin10t1:5347": "Ukkhittakathā.",
  "tika-vin10t1:5348": "1712.",
  "tika-vin10t1:5349": " Tathā vināsitaṁ jānaṁ, upalāpeyya tena vā;",
  "tika-vin10t1:5350": "Upaṭṭhāpeyya pācitti, saṁbhuñjeyya vaseyya vā.",
  "tika-vin10t1:5351": "1713.",
  "tika-vin10t1:5352": " Saṁvāsena ca liṅgena, daṇḍakammena nāsanā;",
  "tika-vin10t1:5353": "Tisso ettha adhippetā, daṇḍakammena nāsanā.",
  "tika-vin10t1:5354": "1714.",
  "tika-vin10t1:5355": " Sambhogā sahaseyyā ca, anantarasamā matā;",
  "tika-vin10t1:5356": "Tattha vuttanayeneva, veditabbo vinicchayo.",
  "tika-vin10t1:5357": "1715.",
  "tika-vin10t1:5358": " Samuṭṭhānādayo sabbe, ariṭṭhena samā matā;",
  "tika-vin10t1:5359": "Na hettha kiñci vattabbaṁ, sabbaṁ uttānamevidaṁ.",
  "tika-vin10t1:5360": "Kaṇṭakakathā.",
  "tika-vin10t1:5361": "Sappāṇakavaggo sattamo.",
  "tika-vin10t1:5362": "1716.",
  "tika-vin10t1:5363": " Vuccamāno hi bhikkhūhi, bhikkhu sikkhāpadena yo;",
  "tika-vin10t1:5364": "‘‘Sikkhāpade panetasmiṁ, na sikkhissāmi tāvahaṁ.",
  "tika-vin10t1:5365": "1717.",
  "tika-vin10t1:5366": " Yāva nāññaṁ viyattañca, pakataññuṁ bahussutaṁ;",
  "tika-vin10t1:5367": "Pucchāmī’’ti bhaṇantassa, tassa pācittiyaṁ siyā.",
  "tika-vin10t1:5368": "1718.",
  "tika-vin10t1:5369": " Satthunānupasampanne, dīpitaṁ tikadukkaṭaṁ;",
  "tika-vin10t1:5370": "Na sallekhāyidaṁ hoti, vuccamānassubhohipi.",
  "tika-vin10t1:5371": "1719.",
  "tika-vin10t1:5372": " Apaññattena tassevaṁ, vadato hoti dukkaṭaṁ;",
  "tika-vin10t1:5373": "Na dosummattakādīnaṁ, ‘‘sikkhissāmī’’ti bhāsato.",
  "tika-vin10t1:5374": "Sahadhammikakathā.",
  "tika-vin10t1:5375": "1720.",
  "tika-vin10t1:5376": " Uddiṭṭhehi kimetehi, kukkuccādinidānato;",
  "tika-vin10t1:5377": "Hoti pācittiyāpatti, sikkhāpadavivaṇṇane.",
  "tika-vin10t1:5378": "1721.",
  "tika-vin10t1:5379": " Tikapācittiyaṁ vuttaṁ, tatheva tikadukkaṭaṁ;",
  "tika-vin10t1:5380": "Vivaṇṇenupasampanna-santike taṁ sace pana.",
  "tika-vin10t1:5381": "1722.",
  "tika-vin10t1:5382": " Dukkaṭaṁ panubhinnampi, aññadhammavivaṇṇane;",
  "tika-vin10t1:5383": "Navivaṇṇetukāmassa, ‘‘suttantaṁ pariyāpuṇa.",
  "tika-vin10t1:5384": "1723.",
  "tika-vin10t1:5385": " Vinayaṁ pana pacchāpi, handa pariyāpuṇissasi’’;",
  "tika-vin10t1:5386": "Iccevaṁ tu vadantassa, tathā ummattakādino.",
  "tika-vin10t1:5387": "1724.",
  "tika-vin10t1:5388": " Anāpattīti ñātabbaṁ, samuṭṭhānādayo nayā;",
  "tika-vin10t1:5389": "Anantarassimassāpi, omasavādasādisā.",
  "tika-vin10t1:5390": "Vilekhanakathā.",
  "tika-vin10t1:5391": "1725.",
  "tika-vin10t1:5392": " Aññāṇena panāpatti, mokkho nevassa vijjati;",
  "tika-vin10t1:5393": "Kāretabbo tathā bhikkhu, yathā dhammo ṭhito pana.",
  "tika-vin10t1:5394": "1726.",
  "tika-vin10t1:5395": " Tassāropaniyo moho, uttarimpi hi bhikkhuno;",
  "tika-vin10t1:5396": "Dutiyeneva kammena, ninditvā tañhi puggalaṁ.",
  "tika-vin10t1:5397": "1727.",
  "tika-vin10t1:5398": " Evaṁ āropite mohe, yadi moheti yo pana;",
  "tika-vin10t1:5399": "Tasmiṁ mohanake vuttā, pācitti pana puggale.",
  "tika-vin10t1:5400": "1728.",
  "tika-vin10t1:5401": " Adhamme pana kammasmiṁ, dīpitaṁ tikadukkaṭaṁ;",
  "tika-vin10t1:5402": "Tathānāropite mohe, dukkaṭaṁ parikittitaṁ.",
  "tika-vin10t1:5403": "1729.",
  "tika-vin10t1:5404": " Na ca mohetukāmassa, vitthārenāsutassapi;",
  "tika-vin10t1:5405": "Ūnake dvattikkhattuṁ vā, vitthārenāsutassa ca.",
  "tika-vin10t1:5406": "1730.",
  "tika-vin10t1:5407": " Anāpattīti viññeyyaṁ, tathā ummattakādino;",
  "tika-vin10t1:5408": "Samuṭṭhānādayo sabbe, anantarasamā matā.",
  "tika-vin10t1:5409": "Mohanakathā.",
  "tika-vin10t1:5410": "1731.",
  "tika-vin10t1:5411": " Kuddho deti pahāraṁ ce, tassa pācittiyaṁ siyā;",
  "tika-vin10t1:5412": "Sampaharitukāmena, pahāre bhikkhuno pana.",
  "tika-vin10t1:5413": "1732.",
  "tika-vin10t1:5414": " Dinne bhijjatu sīsaṁ vā, pādo vā paribhijjatu;",
  "tika-vin10t1:5415": "So ce maratu vā, mā vā, pācitti paridīpitā.",
  "tika-vin10t1:5416": "1733.",
  "tika-vin10t1:5417": " Virūpakaraṇāpekkho, ‘‘iccāyaṁ na virocati’’;",
  "tika-vin10t1:5418": "Kaṇṇaṁ vā tassa nāsaṁ vā, yadi chindati dukkaṭaṁ.",
  "tika-vin10t1:5419": "1734.",
  "tika-vin10t1:5420": " Tathevānupasampanne, itthiyā purisassa vā;",
  "tika-vin10t1:5421": "Tiracchānagatassāpi, pahāraṁ deti dukkaṭaṁ.",
  "tika-vin10t1:5422": "1735.",
  "tika-vin10t1:5423": " Sace paharatitthiñca, bhikkhu rattena cetasā;",
  "tika-vin10t1:5424": "Garukā tassa āpatti, viniddiṭṭhā mahesinā.",
  "tika-vin10t1:5425": "1736.",
  "tika-vin10t1:5426": " Pahāraṁ deti mokkhādhi-ppāyo doso na vijjati;",
  "tika-vin10t1:5427": "Kāyena kāyabaddhena, tathā nissaggiyena vā.",
  "tika-vin10t1:5428": "1737.",
  "tika-vin10t1:5429": " Passitvā antarāmagge, coraṁ paccatthikampi vā;",
  "tika-vin10t1:5430": "Heṭhetukāmamāyantaṁ, ‘‘mā idhāgacchupāsaka’’.",
  "tika-vin10t1:5431": "1738.",
  "tika-vin10t1:5432": " Iti vatvā panāyantaṁ, ‘‘gaccha re’’ti ca muggaraṁ;",
  "tika-vin10t1:5433": "Satthaṁ vāpi gahetvā vā, paharitvā tu yāti ce.",
  "tika-vin10t1:5434": "1739.",
  "tika-vin10t1:5435": " Anāpatti sace tena, pahārena matepi ca;",
  "tika-vin10t1:5436": "Eseva ca nayo vutto, dhuttavāḷamigesupi.",
  "tika-vin10t1:5437": "1740.",
  "tika-vin10t1:5438": " Tikapācittiyaṁ vuttaṁ, sese ca tikadukkaṭaṁ;",
  "tika-vin10t1:5439": "Kāyacittasamuṭṭhānaṁ, sacittaṁ dukkhavedanaṁ.",
  "tika-vin10t1:5440": "Pahārakathā.",
  "tika-vin10t1:5441": "1741.",
  "tika-vin10t1:5442": " Kāyaṁ vā kāyabaddhaṁ vā, uccāreyya sace pana;",
  "tika-vin10t1:5443": "Hoti pācittiyāpatti, tassuggiraṇapaccayā.",
  "tika-vin10t1:5444": "1742.",
  "tika-vin10t1:5445": " Uggiritvā viraddho so, pahāraṁ deti ce pana;",
  "tika-vin10t1:5446": "Asampaharitukāmena, dinnattā dukkaṭaṁ siyā.",
  "tika-vin10t1:5447": "1743.",
  "tika-vin10t1:5448": " Sace tena pahārena, pahaṭassa ca bhikkhuno;",
  "tika-vin10t1:5449": "Hatthādīsupi yaṁ kiñci, aṅgaṁ bhijjati dukkaṭaṁ.",
  "tika-vin10t1:5450": "1744.",
  "tika-vin10t1:5451": " Seso anantare vutta-nayena vinayaññunā;",
  "tika-vin10t1:5452": "Samuṭṭhānādinā saddhiṁ, veditabbo vinicchayo.",
  "tika-vin10t1:5453": "Talasattikathā.",
  "tika-vin10t1:5454": "1745.",
  "tika-vin10t1:5455": " Amūlakena saṅghādi-sesena pana bhikkhu yo;",
  "tika-vin10t1:5456": "Codāpeyyapi codeyya, tassa pācittiyaṁ siyā.",
  "tika-vin10t1:5457": "1746.",
  "tika-vin10t1:5458": " Tikapācittiyaṁ tattha, diṭṭhācāravipattiyā;",
  "tika-vin10t1:5459": "Codato dukkaṭāpatti, sese ca tikadukkaṭaṁ.",
  "tika-vin10t1:5460": "1747.",
  "tika-vin10t1:5461": " Tathāsaññissanāpatti , tathā ummattakādino;",
  "tika-vin10t1:5462": "Omasavādatulyāva, samuṭṭhānādayo nayā.",
  "tika-vin10t1:5463": "Amūlakakathā.",
  "tika-vin10t1:5464": "1748.",
  "tika-vin10t1:5465": " Sañcicca pana kukkuccaṁ, uppādentassa bhikkhuno;",
  "tika-vin10t1:5466": "‘‘Ūnavīsativasso tvaṁ, maññe’’ iccevamādinā.",
  "tika-vin10t1:5467": "1749.",
  "tika-vin10t1:5468": " Hoti vācāya vācāya, pācitti pana bhikkhuno;",
  "tika-vin10t1:5469": "Tathārūpe panaññasmiṁ, sace asati paccaye.",
  "tika-vin10t1:5470": "1750.",
  "tika-vin10t1:5471": " Tikapācittiyaṁ vuttaṁ, sese ca tikadukkaṭaṁ;",
  "tika-vin10t1:5472": "Nauppādetukāmassa, kukkuccaṁ natthi vajjatā.",
  "tika-vin10t1:5473": "1751.",
  "tika-vin10t1:5474": " ‘‘Hitesitāyahaṁ maññe, nisinnaṁ itthiyā saha;",
  "tika-vin10t1:5475": "Vikāle ca tayā bhuttaṁ, mā eva’’nti ca bhāsato.",
  "tika-vin10t1:5476": "1752.",
  "tika-vin10t1:5477": " Tathā ummattakādīna-manāpatti pakāsitā;",
  "tika-vin10t1:5478": "Samuṭṭhānādayo sabbe, anantarasamā matā.",
  "tika-vin10t1:5479": "Sañciccakathā.",
  "tika-vin10t1:5480": "1753.",
  "tika-vin10t1:5481": " Sace bhaṇḍanajātānaṁ, bhikkhūnaṁ pana bhikkhu yo;",
  "tika-vin10t1:5482": "Tiṭṭheyyupassutiṁ sotuṁ, tassa pācittiyaṁ siyā.",
  "tika-vin10t1:5483": "1754.",
  "tika-vin10t1:5484": " ‘‘Yaṁ ime tu bhaṇissanti, taṁ sossāmī’’ti gacchato;",
  "tika-vin10t1:5485": "Codetukāmatāyassa, dukkaṭaṁ tu pade pade.",
  "tika-vin10t1:5486": "1755.",
  "tika-vin10t1:5487": " Purato gacchato sotuṁ, ohīyantassa dukkaṭaṁ;",
  "tika-vin10t1:5488": "Gacchato turitaṁ vāpi, ayameva vinicchayo.",
  "tika-vin10t1:5489": "1756.",
  "tika-vin10t1:5490": " Ṭhitokāsaṁ panāgantvā, yadi mantenti attano;",
  "tika-vin10t1:5491": "Ukkāsitvāpi vā ettha, ñāpetabbamahanti vā.",
  "tika-vin10t1:5492": "1757.",
  "tika-vin10t1:5493": " Tassevamakarontassa , pācitti savane siyā;",
  "tika-vin10t1:5494": "Tikapācittiyaṁ vuttaṁ, sese ca tikadukkaṭaṁ.",
  "tika-vin10t1:5495": "1758.",
  "tika-vin10t1:5496": " ‘‘Imesaṁ vacanaṁ sutvā, oramissa’’nti gacchato;",
  "tika-vin10t1:5497": "Tathā ummattakādīna-manāpatti pakāsitā.",
  "tika-vin10t1:5498": "1759.",
  "tika-vin10t1:5499": " Theyyasatthasamuṭṭhānaṁ, idaṁ hoti kriyākriyaṁ;",
  "tika-vin10t1:5500": "Kāyakammaṁ vacīkammaṁ, sadosaṁ dukkhavedanaṁ.",
  "tika-vin10t1:5501": "Upassutikathā.",
  "tika-vin10t1:5502": "1760.",
  "tika-vin10t1:5503": " Dhammikānaṁ tu kammānaṁ, chandaṁ datvā sace pana;",
  "tika-vin10t1:5504": "Pacchā khīyati pācitti, vācato vācato siyā.",
  "tika-vin10t1:5505": "1761.",
  "tika-vin10t1:5506": " Adhamme pana kammasmiṁ, dhammakammanti saññino;",
  "tika-vin10t1:5507": "Vimatissubhayatthāpi, hoti āpatti dukkaṭaṁ.",
  "tika-vin10t1:5508": "1762.",
  "tika-vin10t1:5509": " ‘‘Adhammena ca vaggena, tathākammārahassa ca;",
  "tika-vin10t1:5510": "Ime kammaṁ karontī’’ti, ñatvā khīyati tassa ca.",
  "tika-vin10t1:5511": "1763.",
  "tika-vin10t1:5512": " Tathā ummattakādīna-manāpatti pakāsitā;",
  "tika-vin10t1:5513": "Amūlakasamānāva, samuṭṭhānādayo nayā.",
  "tika-vin10t1:5514": "Kammapaṭibāhanakathā.",
  "tika-vin10t1:5515": "1764.",
  "tika-vin10t1:5516": " Yāva ārocitaṁ vatthu, avinicchitameva vā;",
  "tika-vin10t1:5517": "Ṭhapitā ñatti vā niṭṭhaṁ, kammavācā na gacchati.",
  "tika-vin10t1:5518": "1765.",
  "tika-vin10t1:5519": " Etasmiṁ antare kammaṁ, kopetuṁ parisāya hi;",
  "tika-vin10t1:5520": "Hatthapāsaṁ jahantassa, hoti āpatti dukkaṭaṁ.",
  "tika-vin10t1:5521": "1766.",
  "tika-vin10t1:5522": " Adatvā jahite chandaṁ, tassa pācittiyaṁ siyā;",
  "tika-vin10t1:5523": "Dhammakamme adhamme ca, vimatissa ca dukkaṭaṁ.",
  "tika-vin10t1:5524": "1767.",
  "tika-vin10t1:5525": " Adhammepi ca kammasmiṁ, dhammakammanti saññino;",
  "tika-vin10t1:5526": "‘‘Saṅghassa bhaṇḍanādīni, bhavissantī’’ti saññino.",
  "tika-vin10t1:5527": "1768.",
  "tika-vin10t1:5528": " Gilāno vā gilānassa, karaṇīye na dosatā;",
  "tika-vin10t1:5529": "Na ca kopetukāmassa, kammaṁ passāvanādinā.",
  "tika-vin10t1:5530": "1769.",
  "tika-vin10t1:5531": " Pīḷitassāgamissāmi, iccevaṁ gacchatopi vā;",
  "tika-vin10t1:5532": "Samaṁ samanubhāsena, samuṭṭhānaṁ kriyākriyaṁ.",
  "tika-vin10t1:5533": "Chandaṁ adatvā gamanakathā.",
  "tika-vin10t1:5534": "1770.",
  "tika-vin10t1:5535": " Samaggena ca saṅghena, saddhiṁ datvāna cīvaraṁ;",
  "tika-vin10t1:5536": "Sammatassa hi bhikkhussa, pacchā khīyati yo pana.",
  "tika-vin10t1:5537": "1771.",
  "tika-vin10t1:5538": " Tassa vācāya vācāya, pācitti paridīpitā;",
  "tika-vin10t1:5539": "Tikapācittiyaṁ dhamma- kamme vuttaṁ tu cīvaraṁ.",
  "tika-vin10t1:5540": "1772.",
  "tika-vin10t1:5541": " Ṭhapetvāññaparikkhāraṁ, datvā khīyati dukkaṭaṁ;",
  "tika-vin10t1:5542": "Saṅghenāsammatassāpi, cīvaraṁ aññameva vā.",
  "tika-vin10t1:5543": "1773.",
  "tika-vin10t1:5544": " Tathevānupasampanne, sabbatthāpi ca dukkaṭaṁ;",
  "tika-vin10t1:5545": "Chandādīnaṁ vaseneva, karontañca sabhāvato.",
  "tika-vin10t1:5546": "1774.",
  "tika-vin10t1:5547": " Khīyantassa anāpatti, tathā ummattakādino;",
  "tika-vin10t1:5548": "Amūlakasamā ñeyyā, samuṭṭhānādayo nayā.",
  "tika-vin10t1:5549": "Dubbalakathā.",
  "tika-vin10t1:5550": "1775.",
  "tika-vin10t1:5551": " Idaṁ tiṁsakakaṇḍasmiṁ, antimena ca sabbathā;",
  "tika-vin10t1:5552": "Tulyaṁ dvādasamaṁ sabbaṁ, ayameva visesatā.",
  "tika-vin10t1:5553": "1776.",
  "tika-vin10t1:5554": " Tattha nissaggiyaṁ vuttaṁ, attano pariṇāmanā;",
  "tika-vin10t1:5555": "Idha suddhikapācitti, puggale pariṇāmanā.",
  "tika-vin10t1:5556": "Pariṇāmanakathā.",
  "tika-vin10t1:5557": "Sahadhammikavaggo aṭṭhamo.",
  "tika-vin10t1:5558": "1777.",
  "tika-vin10t1:5559": " Anikkhante ce rājasmiṁ, anikkhantāya deviyā;",
  "tika-vin10t1:5560": "Sayanīyagharā tassa, ummāraṁ yo atikkame.",
  "tika-vin10t1:5561": "1778.",
  "tika-vin10t1:5562": " Dukkaṭaṁ paṭhame pāde, pācitti dutiye siyā;",
  "tika-vin10t1:5563": "Deviyā vāpi rañño vā, sace na viditāgamo.",
  "tika-vin10t1:5564": "1779.",
  "tika-vin10t1:5565": " Paṭisaṁvidite neva-paṭisaṁviditasaññino;",
  "tika-vin10t1:5566": "Tattha vematikassāpi, dukkaṭaṁ paridīpitaṁ.",
  "tika-vin10t1:5567": "1780.",
  "tika-vin10t1:5568": " Paṭisaṁviditasaññissa, neva ca khattiyassa vā;",
  "tika-vin10t1:5569": "Na khattiyābhisekena, abhisittassa vā pana.",
  "tika-vin10t1:5570": "1781.",
  "tika-vin10t1:5571": " Ubhosubhinnamaññasmiṁ, nikkhante visatopi vā;",
  "tika-vin10t1:5572": "Na dosummattakādīnaṁ, kathinena kriyākriyaṁ.",
  "tika-vin10t1:5573": "Antepurakathā.",
  "tika-vin10t1:5574": "1782.",
  "tika-vin10t1:5575": " Rajataṁ jātarūpaṁ vā, uggaṇhantassa attano;",
  "tika-vin10t1:5576": "Tassa nissaggiyāpatti, uggaṇhāpayatopi vā.",
  "tika-vin10t1:5577": "1783.",
  "tika-vin10t1:5578": " Gaṇapuggalasaṅghānaṁ, navakammassa cetiye;",
  "tika-vin10t1:5579": "Uggaṇhāpayato hoti, dukkaṭaṁ gaṇhatopi vā.",
  "tika-vin10t1:5580": "1784.",
  "tika-vin10t1:5581": " Avasesañca muttādi-ratanaṁ attanopi vā;",
  "tika-vin10t1:5582": "Saṅghādīnampi atthāya, uggaṇhantassa dukkaṭaṁ.",
  "tika-vin10t1:5583": "1785.",
  "tika-vin10t1:5584": " Sace kappiyavatthuṁ vā, vatthuṁ vāpi akappiyaṁ;",
  "tika-vin10t1:5585": "Tālapaṇṇampi vā hotu, mātukaṇṇapilandhanaṁ.",
  "tika-vin10t1:5586": "1786.",
  "tika-vin10t1:5587": " Bhaṇḍāgārikasīsena, yaṁ kiñci gihisantakaṁ;",
  "tika-vin10t1:5588": "Tassa pācittiyāpatti, paṭisāmayato pana.",
  "tika-vin10t1:5589": "1787.",
  "tika-vin10t1:5590": " ‘‘Idaṁ ṭhapetvā dehī’’ti, vuttena pana kenaci;",
  "tika-vin10t1:5591": "‘‘Na vaṭṭatī’’ti vatvā taṁ, na nidhetabbameva tu.",
  "tika-vin10t1:5592": "1788.",
  "tika-vin10t1:5593": " ‘‘Ṭhapehī’’ti ca pātetvā, sace gacchati puggalo;",
  "tika-vin10t1:5594": "Palibodho hi nāmeso, ṭhapetuṁ pana vaṭṭati.",
  "tika-vin10t1:5595": "1789.",
  "tika-vin10t1:5596": " Anuññāte panaṭṭhāne, uggahetvā anādarā;",
  "tika-vin10t1:5597": "Sammā anikkhipantassa, hoti āpatti dukkaṭaṁ.",
  "tika-vin10t1:5598": "1790.",
  "tika-vin10t1:5599": " Anuññāte panaṭṭhāne, gahetvā ratanaṁ pana;",
  "tika-vin10t1:5600": "Nikkhipantassa vā sammā, bhaṇḍaṁ ratanasammataṁ.",
  "tika-vin10t1:5601": "1791.",
  "tika-vin10t1:5602": " Gaṇhantassa ca vissāsaṁ, tāvakālikameva ca;",
  "tika-vin10t1:5603": "Na dosummattakādīnaṁ, sañcarittasamodayaṁ.",
  "tika-vin10t1:5604": "Ratanakathā.",
  "tika-vin10t1:5605": "1792.",
  "tika-vin10t1:5606": " Majjhaṇhasamayā uddhaṁ, aruṇuggamato pure;",
  "tika-vin10t1:5607": "Etasmiṁ antare kālo, vikāloti pavuccati.",
  "tika-vin10t1:5608": "1793.",
  "tika-vin10t1:5609": " Santaṁ bhikkhumanāpucchā, vikāle paccayaṁ vinā;",
  "tika-vin10t1:5610": "Parikkhittassa gāmassa, parikkhepokkame pana.",
  "tika-vin10t1:5611": "1794.",
  "tika-vin10t1:5612": " Aparikkhittagāmassa, upacārokkamepi vā;",
  "tika-vin10t1:5613": "Dukkaṭaṁ paṭhame pāde, pācitti dutiye siyā.",
  "tika-vin10t1:5614": "1795.",
  "tika-vin10t1:5615": " Atha sambahulā gāmaṁ, vikāle pavisanti ce;",
  "tika-vin10t1:5616": "Āpucchitvāva gantabbaṁ, aññamaññaṁ na caññathā.",
  "tika-vin10t1:5617": "1796.",
  "tika-vin10t1:5618": " Gacchanti ce tato aññaṁ, tato aññanti vaṭṭati;",
  "tika-vin10t1:5619": "Puna āpucchane kiccaṁ, natthi gāmasatepi ca.",
  "tika-vin10t1:5620": "1797.",
  "tika-vin10t1:5621": " Passambhetvāna ussāhaṁ, vihāratthāya niggatā;",
  "tika-vin10t1:5622": "Pavisanti sace aññaṁ, pucchitabbaṁ tu antarā.",
  "tika-vin10t1:5623": "1798.",
  "tika-vin10t1:5624": " Katvā kulaghare bhatta- kiccaṁ aññattha vā pana;",
  "tika-vin10t1:5625": "Sace caritukāmo yo, sappibhikkhāya vā siyā.",
  "tika-vin10t1:5626": "1799.",
  "tika-vin10t1:5627": " Āpucchitvāva gantabbaṁ, passe ce bhikkhu labbhati;",
  "tika-vin10t1:5628": "Asante pana natthīti, gantabbaṁ tu yathāsukhaṁ.",
  "tika-vin10t1:5629": "1800.",
  "tika-vin10t1:5630": " Otaritvā mahāvīthiṁ, bhikkhuṁ yadi ca passati;",
  "tika-vin10t1:5631": "Natthi āpucchane kiccaṁ, caritabbaṁ yathāsukhaṁ.",
  "tika-vin10t1:5632": "1801.",
  "tika-vin10t1:5633": " Gāmamajjhena maggena, gacchantasseva bhikkhuno;",
  "tika-vin10t1:5634": "‘‘Carissāmī’’ti uppanne, telabhikkhāya mānase.",
  "tika-vin10t1:5635": "1802.",
  "tika-vin10t1:5636": " Āpucchitvāva gantabbaṁ, passe ce bhikkhu vijjati;",
  "tika-vin10t1:5637": "Anokkamma carantassa, maggā āpucchanena kiṁ?",
  "tika-vin10t1:5638": "1803.",
  "tika-vin10t1:5639": " Tikapācittiyaṁ , kāle, vikāloyanti saññino;",
  "tika-vin10t1:5640": "Kāle vematikassāpi, hoti āpatti dukkaṭaṁ.",
  "tika-vin10t1:5641": "1804.",
  "tika-vin10t1:5642": " Āpucchitvāva santaṁ vā, anāpucchā asantakaṁ;",
  "tika-vin10t1:5643": "Kicce accāyike vāpi, pavisantassa bhikkhuno.",
  "tika-vin10t1:5644": "1805.",
  "tika-vin10t1:5645": " Gacchato antarārāmaṁ, bhikkhunīnaṁ upassayaṁ;",
  "tika-vin10t1:5646": "Tathā āsanasālaṁ vā, titthiyānaṁ upassayaṁ.",
  "tika-vin10t1:5647": "1806.",
  "tika-vin10t1:5648": " Siyā gāmena maggo ce, anāpattāpadāsupi;",
  "tika-vin10t1:5649": "Samuṭṭhānādayo sabbe, kathinena samā matā.",
  "tika-vin10t1:5650": "1807.",
  "tika-vin10t1:5651": " Na kevalamanāpucchā, abandhitvā ca bandhanaṁ;",
  "tika-vin10t1:5652": "Apārupitvā saṅghāṭiṁ, gacchatopinavajjatā.",
  "tika-vin10t1:5653": "Vikālagāmappavesanakathā.",
  "tika-vin10t1:5654": "1808.",
  "tika-vin10t1:5655": " Aṭṭhidantamayaṁ sūci-gharaṁ vāpi visāṇajaṁ;",
  "tika-vin10t1:5656": "Kārāpane ca karaṇe, bhikkhuno hoti dukkaṭaṁ.",
  "tika-vin10t1:5657": "1809.",
  "tika-vin10t1:5658": " Lābhe bhedanakaṁ tassa, pācittiyamudīritaṁ;",
  "tika-vin10t1:5659": "Aññassatthāya karaṇe, tathā kārāpanepi ca.",
  "tika-vin10t1:5660": "1810.",
  "tika-vin10t1:5661": " Aññena ca kataṁ laddhā, dukkaṭaṁ paribhuñjato;",
  "tika-vin10t1:5662": "Anāpattāraṇike vidhe, gaṇṭhikañjanikāsupi.",
  "tika-vin10t1:5663": "1811.",
  "tika-vin10t1:5664": " Dakapuñchaniyā vāsi-jaṭe ummattakādino;",
  "tika-vin10t1:5665": "Samuṭṭhānādayo nayā, sañcarittasamā matā.",
  "tika-vin10t1:5666": "Sūcigharakathā.",
  "tika-vin10t1:5667": "1812.",
  "tika-vin10t1:5668": " Navaṁ mañcampi pīṭhaṁ vā, kārāpentena bhikkhunā;",
  "tika-vin10t1:5669": "Aṭṭhaṅgulappamāṇena, sugataṅgulato pana.",
  "tika-vin10t1:5670": "1813.",
  "tika-vin10t1:5671": " Kārāpetabbamevaṁ tu, ṭhapetvā heṭṭhimāṭaniṁ;",
  "tika-vin10t1:5672": "Sacchedā tassa pācitti, tamatikkamato siyā.",
  "tika-vin10t1:5673": "1814.",
  "tika-vin10t1:5674": " Aññassatthāya karaṇe, tathā kārāpanepi ca;",
  "tika-vin10t1:5675": "Aññena ca kataṁ laddhā, dukkaṭaṁ paribhuñjato.",
  "tika-vin10t1:5676": "1815.",
  "tika-vin10t1:5677": " Anāpatti pamāṇena, karontassappamāṇikaṁ;",
  "tika-vin10t1:5678": "Labhitvā tassa pādesu, chinditvā paribhuñjato.",
  "tika-vin10t1:5679": "1816.",
  "tika-vin10t1:5680": " Neva chinditukāmo ce, nikhaṇitvā pamāṇato;",
  "tika-vin10t1:5681": "Uttānaṁ vāpi aṭṭaṁ vā, bandhitvā paribhuñjato.",
  "tika-vin10t1:5682": "Mañcakathā.",
  "tika-vin10t1:5683": "1817.",
  "tika-vin10t1:5684": " Mañcaṁ vā pana pīṭhaṁ vā, tūlonaddhaṁ kareyya yo;",
  "tika-vin10t1:5685": "Tassuddālanakaṁ vuttaṁ, pācittiyamanītinā.",
  "tika-vin10t1:5686": "1818.",
  "tika-vin10t1:5687": " Anāpatti panāyoge, bandhane aṁsabaddhake;",
  "tika-vin10t1:5688": "Bibbohane parissāve, thavikādīsu bhikkhuno.",
  "tika-vin10t1:5689": "1819.",
  "tika-vin10t1:5690": " Aññena ca kataṁ laddhā, uddāletvā nisevato;",
  "tika-vin10t1:5691": "Anantarassimassāpi, sañcarittasamā nayā.",
  "tika-vin10t1:5692": "Tūlonaddhakathā.",
  "tika-vin10t1:5693": "1820.",
  "tika-vin10t1:5694": " Nisīdanaṁ karontena, kātabbaṁ tu pamāṇato;",
  "tika-vin10t1:5695": "Pamāṇātikkame tassa, payoge dukkaṭaṁ siyā.",
  "tika-vin10t1:5696": "1821.",
  "tika-vin10t1:5697": " Paṭilābhena sacchedaṁ, pācittiyamudīritaṁ;",
  "tika-vin10t1:5698": "Dvīsu ṭhānesu phāletvā, tassa tisso dasā siyuṁ.",
  "tika-vin10t1:5699": "1822.",
  "tika-vin10t1:5700": " Anāpatti pamāṇena, karontassa tadūnakaṁ;",
  "tika-vin10t1:5701": "Vitānādiṁ karontassa, sañcarittasamā nayā.",
  "tika-vin10t1:5702": "Nisīdanakathā.",
  "tika-vin10t1:5703": "1823.",
  "tika-vin10t1:5704": " Roge kaṇḍupaṭicchādi, kātabbā hi pamāṇato;",
  "tika-vin10t1:5705": "Pamāṇātikkame tassa, payoge dukkaṭaṁ siyā.",
  "tika-vin10t1:5706": "1824.",
  "tika-vin10t1:5707": " Paṭilābhena sacchedaṁ, pācittiyamudīritaṁ;",
  "tika-vin10t1:5708": "Anāpattinayopettha, anantarasamo mato.",
  "tika-vin10t1:5709": "Kaṇḍupaṭicchādikathā.",
  "tika-vin10t1:5710": "1825.",
  "tika-vin10t1:5711": " Pamāṇeneva kātabbā, tathā vassikasāṭikā;",
  "tika-vin10t1:5712": "Pamāṇātikkame tassa, anantarasamo nayo.",
  "tika-vin10t1:5713": "Vassikasāṭikakathā.",
  "tika-vin10t1:5714": "1826.",
  "tika-vin10t1:5715": " Cīvarena sace tulya-ppamāṇaṁ sugatassa tu;",
  "tika-vin10t1:5716": "Cīvaraṁ bhikkhu kāreyya, karaṇe dukkaṭaṁ siyā.",
  "tika-vin10t1:5717": "1827.",
  "tika-vin10t1:5718": " Paṭilābhena sacchedaṁ, pācittiyamudīritaṁ;",
  "tika-vin10t1:5719": "Anantarasamoyeva, anāpattinayo mato.",
  "tika-vin10t1:5720": "1828.",
  "tika-vin10t1:5721": " Dīghaso ca pamāṇena, nava tassa vidatthiyo;",
  "tika-vin10t1:5722": "Tiriyaṁ cha viniddiṭṭhā, sugatassa vidatthiyā.",
  "tika-vin10t1:5723": "1829.",
  "tika-vin10t1:5724": " Aññena ca kataṁ laddhā, sevato dukkaṭaṁ bhave;",
  "tika-vin10t1:5725": "Samuṭṭhānādayo sabbe, sañcarittasamā matā.",
  "tika-vin10t1:5726": "Nandakathā.",
  "tika-vin10t1:5727": "Rājavaggo navamo.",
  "tika-vin10t1:5728": "Iti vinayavinicchaye pācittiyakathā niṭṭhitā.",
  "tika-vin10t1:5729": "Pāṭidesanīyakathā",
  "tika-vin10t1:5730": "1830.",
  "tika-vin10t1:5731": " Yo cantaragharaṁ bhikkhu, paviṭṭhāya tu hatthato;",
  "tika-vin10t1:5732": "Aññātikāya yaṁ kiñci, tassa bhikkhuniyā pana.",
  "tika-vin10t1:5733": "1831.",
  "tika-vin10t1:5734": " Sahatthā paṭiggaṇheyya, khādanaṁ bhojanampi vā;",
  "tika-vin10t1:5735": "Gahaṇe dukkaṭaṁ bhoge, pāṭidesaniyaṁ siyā.",
  "tika-vin10t1:5736": "1832.",
  "tika-vin10t1:5737": " Rathikāyapi vā byūhe, sandhisiṅghāṭakesu vā;",
  "tika-vin10t1:5738": "Hatthisālādike ṭhatvā, gaṇhatopi ayaṁ nayo.",
  "tika-vin10t1:5739": "1833.",
  "tika-vin10t1:5740": " Rathikāya sace ṭhatvā, deti bhikkhuni bhojanaṁ;",
  "tika-vin10t1:5741": "Āpatti antarārāme, ṭhatvā gaṇhāti bhikkhu ce.",
  "tika-vin10t1:5742": "1834.",
  "tika-vin10t1:5743": " Etthantaragharaṁ tassā, paviṭṭhāya hi vākyato;",
  "tika-vin10t1:5744": "Bhikkhussa ca ṭhitaṭṭhānaṁ, nappamāṇanti vaṇṇitaṁ.",
  "tika-vin10t1:5745": "1835.",
  "tika-vin10t1:5746": " Tasmā bhikkhuniyā ṭhatvā, ārāmādīsu dentiyā;",
  "tika-vin10t1:5747": "Vīthiyādīsu ce ṭhatvā, na doso paṭigaṇhato.",
  "tika-vin10t1:5748": "1836.",
  "tika-vin10t1:5749": " Yāmakālikasattāha-kālikaṁ yāvajīvikaṁ;",
  "tika-vin10t1:5750": "Āhāratthāya gahaṇe, ajjhohāre ca dukkaṭaṁ.",
  "tika-vin10t1:5751": "1837.",
  "tika-vin10t1:5752": " Āmisena asambhinna-rasaṁ sandhāya bhāsitaṁ;",
  "tika-vin10t1:5753": "Pāṭidesaniyāpatti, sambhinnekarase siyā.",
  "tika-vin10t1:5754": "1838.",
  "tika-vin10t1:5755": " Ekatoupasampanna-hatthato paṭigaṇhato;",
  "tika-vin10t1:5756": "Kālikānaṁ catunnampi, āhāratthāya dukkaṭaṁ.",
  "tika-vin10t1:5757": "1839.",
  "tika-vin10t1:5758": " Ñātikāyapi aññāti-saññino vimatissa vā;",
  "tika-vin10t1:5759": "Dukkaṭaṁ ñātisaññissa, tathā aññātikāya vā.",
  "tika-vin10t1:5760": "1840.",
  "tika-vin10t1:5761": " Dāpentiyā anāpatti, dadamānāya vā pana;",
  "tika-vin10t1:5762": "Nikkhipitvāntarārāmā-dīsu ṭhatvāpi dentiyā.",
  "tika-vin10t1:5763": "1841.",
  "tika-vin10t1:5764": " Gāmato nīharitvā vā, deti ce bahi vaṭṭati;",
  "tika-vin10t1:5765": "‘‘Paccaye sati bhuñjā’’ti, deti ce kālikattayaṁ.",
  "tika-vin10t1:5766": "1842.",
  "tika-vin10t1:5767": " Hatthato sāmaṇerīnaṁ, sikkhamānāya vā tathā;",
  "tika-vin10t1:5768": "Idaṁ eḷakalomena, samuṭṭhānaṁ samaṁ mataṁ.",
  "tika-vin10t1:5769": "Paṭhamapāṭidesanīyakathā.",
  "tika-vin10t1:5770": "1843.",
  "tika-vin10t1:5771": " Avutte ‘‘apasakkā’’ti, ekenāpi ca bhikkhunā;",
  "tika-vin10t1:5772": "Sacejjhoharaṇatthāya, āmisaṁ paṭigaṇhati.",
  "tika-vin10t1:5773": "1844.",
  "tika-vin10t1:5774": " Gahaṇe dukkaṭaṁ bhoge, pāṭidesaniyaṁ siyā;",
  "tika-vin10t1:5775": "Ekatoupasampannaṁ, na vārentassa dukkaṭaṁ.",
  "tika-vin10t1:5776": "1845.",
  "tika-vin10t1:5777": " Tathevānupasampannā-yupasampannasaññino;",
  "tika-vin10t1:5778": "Tattha vematikassāpi, hoti āpatti dukkaṭaṁ.",
  "tika-vin10t1:5779": "1846.",
  "tika-vin10t1:5780": " Anāpattittano bhattaṁ, padāpeti na deti ce;",
  "tika-vin10t1:5781": "Tathā aññassa bhattaṁ vā, na dāpeti padeti ce.",
  "tika-vin10t1:5782": "1847.",
  "tika-vin10t1:5783": " Yaṁ na dinnaṁ taṁ dāpeti, na dinnaṁ yattha vāpi ca;",
  "tika-vin10t1:5784": "Tattha tampi ca sabbesaṁ, samaṁ dāpeti bhikkhunī.",
  "tika-vin10t1:5785": "1848.",
  "tika-vin10t1:5786": " Vosāsantī ṭhitā sikkha-mānā vā sāmaṇerikā;",
  "tika-vin10t1:5787": "Bhojanāni ca pañceva, vinā, ummattakādino.",
  "tika-vin10t1:5788": "1849.",
  "tika-vin10t1:5789": " Kathinena samuṭṭhānaṁ, samānanti pakāsitaṁ;",
  "tika-vin10t1:5790": "Kriyākriyamidaṁ vuttaṁ, ticittañca tivedanaṁ.",
  "tika-vin10t1:5791": "Dutiyapāṭidesanīyakathā.",
  "tika-vin10t1:5792": "1850.",
  "tika-vin10t1:5793": " Sekkhanti sammate bhikkhu, laddhasammutike kule;",
  "tika-vin10t1:5794": "Gharūpacārokkamanā, pubbeva animantito.",
  "tika-vin10t1:5795": "1851.",
  "tika-vin10t1:5796": " Agilāno gahetvā ce, paribhuñjeyya āmisaṁ;",
  "tika-vin10t1:5797": "Gahaṇe dukkaṭaṁ bhoge, pāṭidesaniyaṁ siyā.",
  "tika-vin10t1:5798": "1852.",
  "tika-vin10t1:5799": " Yāmakālikasattāha-kālike yāvajīvike;",
  "tika-vin10t1:5800": "Gahaṇe paribhoge ca, hoti āpatti dukkaṭaṁ.",
  "tika-vin10t1:5801": "1853.",
  "tika-vin10t1:5802": " Asekkhasammate sekkha-sammatanti ca saññino;",
  "tika-vin10t1:5803": "Tattha vematikassāpi, tatheva paridīpitaṁ.",
  "tika-vin10t1:5804": "1854.",
  "tika-vin10t1:5805": " Anāpatti gilānassa, gilānassāvasesake;",
  "tika-vin10t1:5806": "Nimantitassa vā bhikkhā, aññesaṁ tattha dīyati.",
  "tika-vin10t1:5807": "1855.",
  "tika-vin10t1:5808": " Gharato nīharitvā vā, denti ce yattha katthaci;",
  "tika-vin10t1:5809": "Niccabhattādike vāpi, tathā ummattakādino.",
  "tika-vin10t1:5810": "1856.",
  "tika-vin10t1:5811": " Anāgate hi bhikkhumhi, gharato paṭhamaṁ pana;",
  "tika-vin10t1:5812": "Nīharitvā sace dvāre, sampatte denti vaṭṭati.",
  "tika-vin10t1:5813": "1857.",
  "tika-vin10t1:5814": " Bhikkhuṁ pana ca disvāva, nīharitvāna gehato;",
  "tika-vin10t1:5815": "Na vaṭṭati sace denti, samuṭṭhāneḷakūpamaṁ.",
  "tika-vin10t1:5816": "Tatiyapāṭidesanīyakathā.",
  "tika-vin10t1:5817": "1858.",
  "tika-vin10t1:5818": " Gahaṭṭhenāgahaṭṭhena , itthiyā purisena vā;",
  "tika-vin10t1:5819": "Ārāmaṁ upacāraṁ vā, pavisitvā sace pana.",
  "tika-vin10t1:5820": "1859.",
  "tika-vin10t1:5821": " ‘‘Itthannāmassa te bhattaṁ, yāgu vā āharīyati’’;",
  "tika-vin10t1:5822": "Evamārocitaṁ vuttaṁ, paṭisaṁviditanti hi.",
  "tika-vin10t1:5823": "1860.",
  "tika-vin10t1:5824": " Āharīyatu taṁ pacchā, yathārocitameva vā;",
  "tika-vin10t1:5825": "Tassa vā parivārampi, aññaṁ katvā bahuṁ pana.",
  "tika-vin10t1:5826": "1861.",
  "tika-vin10t1:5827": " Yāguyā viditaṁ katvā, pūvaṁ bhattaṁ haranti ce;",
  "tika-vin10t1:5828": "Idampi viditaṁ vuttaṁ, vaṭṭatīti kurundiyaṁ.",
  "tika-vin10t1:5829": "1862.",
  "tika-vin10t1:5830": " Kulāni pana aññāni, deyyadhammaṁ panattano;",
  "tika-vin10t1:5831": "Haranti tena saddhiṁ ce, sabbaṁ vaṭṭati tampi ca.",
  "tika-vin10t1:5832": "1863.",
  "tika-vin10t1:5833": " Anārocitamevaṁ yaṁ, yaṁ ārāmamanābhataṁ;",
  "tika-vin10t1:5834": "Taṁ asaṁviditaṁ nāma, sahadhammikañāpitaṁ.",
  "tika-vin10t1:5835": "1864.",
  "tika-vin10t1:5836": " Yaṁ asaṁviditaṁ katvā, ābhataṁ pana taṁ bahi;",
  "tika-vin10t1:5837": "Ārāmaṁ pana pesetvā, kārāpetvā tamāhare.",
  "tika-vin10t1:5838": "1865.",
  "tika-vin10t1:5839": " Gantvā vā antarāmagge, gahetabbaṁ tu bhikkhunā;",
  "tika-vin10t1:5840": "Sace evamakatvā taṁ, ārāme upacārato.",
  "tika-vin10t1:5841": "1866.",
  "tika-vin10t1:5842": " Gahetvājjhoharantassa, gahaṇe dukkaṭaṁ siyā;",
  "tika-vin10t1:5843": "Ajjhohārapayogesu, pāṭidesaniyaṁ mataṁ.",
  "tika-vin10t1:5844": "1867.",
  "tika-vin10t1:5845": " Paṭisaṁviditeyeva, asaṁviditasaññino;",
  "tika-vin10t1:5846": "Tattha vematikassāpi, hoti āpatti dukkaṭaṁ.",
  "tika-vin10t1:5847": "1868.",
  "tika-vin10t1:5848": " Paṭisaṁvidite tassa, gilānassāvasesake;",
  "tika-vin10t1:5849": "Bahārāme gahetvā vā, antoyevassa bhuñjato.",
  "tika-vin10t1:5850": "1869.",
  "tika-vin10t1:5851": " Tatthajātaphalādīni, anāpatteva khādato;",
  "tika-vin10t1:5852": "Samuṭṭhānādayo sabbe, kathinena samā matā.",
  "tika-vin10t1:5853": "Catutthapāṭidesanīyakathā.",
  "tika-vin10t1:5854": "Iti vinayavinicchaye pāṭidesanīyakathā niṭṭhitā.",
  "tika-vin10t1:5855": "Sekhiyakathā",
  "tika-vin10t1:5856": "1870.",
  "tika-vin10t1:5857": " Yo anādariyeneva, purato pacchatopi vā;",
  "tika-vin10t1:5858": "Olambetvā nivāseyya, tassa cāpatti dukkaṭaṁ.",
  "tika-vin10t1:5859": "1871.",
  "tika-vin10t1:5860": " Hatthisoṇḍāditulyaṁ tu, nivāsentassa dukkaṭaṁ;",
  "tika-vin10t1:5861": "Āpattibhīrunā niccaṁ, vatthabbaṁ parimaṇḍalaṁ.",
  "tika-vin10t1:5862": "1872.",
  "tika-vin10t1:5863": " Jāṇumaṇḍalato heṭṭhā, aṭṭhaṅgulappamāṇakaṁ;",
  "tika-vin10t1:5864": "Otāretvā nivatthabbaṁ, tato ūnaṁ na vaṭṭati.",
  "tika-vin10t1:5865": "1873.",
  "tika-vin10t1:5866": " Asañciccāsatissāpi, ajānantassa kevalaṁ;",
  "tika-vin10t1:5867": "Anāpatti gilānassā-padāsummattakādino.",
  "tika-vin10t1:5868": "Parimaṇḍalakathā.",
  "tika-vin10t1:5869": "1874.",
  "tika-vin10t1:5870": " Ubho koṇe samaṁ katvā, sādaraṁ parimaṇḍalaṁ;",
  "tika-vin10t1:5871": "Katvā pārupitabbevaṁ, akarontassa dukkaṭaṁ.",
  "tika-vin10t1:5872": "1875.",
  "tika-vin10t1:5873": " Avisesena vuttaṁ tu, idaṁ sikkhāpadadvayaṁ;",
  "tika-vin10t1:5874": "Tasmā ghare vihāre vā, kattabbaṁ parimaṇḍalaṁ.",
  "tika-vin10t1:5875": "Dutiyaṁ.",
  "tika-vin10t1:5876": "1876.",
  "tika-vin10t1:5877": " Gaṇṭhikaṁ paṭimuñcitvā, katvā koṇe ubho samaṁ;",
  "tika-vin10t1:5878": "Chādetvā maṇibandhañca, gantabbaṁ gīvameva ca.",
  "tika-vin10t1:5879": "1877.",
  "tika-vin10t1:5880": " Tathā akatvā bhikkhussa, jattūnipi urampi ca;",
  "tika-vin10t1:5881": "Vivaritvā yathākāmaṁ, gacchato hoti dukkaṭaṁ.",
  "tika-vin10t1:5882": "Tatiyaṁ.",
  "tika-vin10t1:5883": "1878.",
  "tika-vin10t1:5884": " Galavāṭakato uddhaṁ, sīsañca maṇibandhato;",
  "tika-vin10t1:5885": "Hatthe piṇḍikamaṁsamhā, heṭṭhā pāde ubhopi ca.",
  "tika-vin10t1:5886": "1879.",
  "tika-vin10t1:5887": " Vivaritvāvasesañca , chādetvā ce nisīdati;",
  "tika-vin10t1:5888": "Hoti so suppaṭicchanno, doso vāsūpagassa na.",
  "tika-vin10t1:5889": "Catutthaṁ.",
  "tika-vin10t1:5890": "1880.",
  "tika-vin10t1:5891": " Hatthaṁ vā pana pādaṁ vā, acālentena bhikkhunā;",
  "tika-vin10t1:5892": "Suvinītena gantabbaṁ, chaṭṭhe natthi visesatā.",
  "tika-vin10t1:5893": "Pañcamachaṭṭhāni.",
  "tika-vin10t1:5894": "1881.",
  "tika-vin10t1:5895": " Satīmatāvikārena, yugamattañca pekkhinā;",
  "tika-vin10t1:5896": "Susaṁvutena gantabbaṁ, bhikkhunokkhittacakkhunā.",
  "tika-vin10t1:5897": "1882.",
  "tika-vin10t1:5898": " Yattha katthaci hi ṭṭhāne, ekasmiṁ antare ghare;",
  "tika-vin10t1:5899": "Ṭhatvā parissayābhāvaṁ, oloketumpi vaṭṭati.",
  "tika-vin10t1:5900": "1883.",
  "tika-vin10t1:5901": " Yo anādariyaṁ katvā, olokento tahiṁ tahiṁ;",
  "tika-vin10t1:5902": "Sacentaraghare yāti, dukkaṭaṁ aṭṭhamaṁ tathā.",
  "tika-vin10t1:5903": "Sattamaṭṭhamāni.",
  "tika-vin10t1:5904": "1884.",
  "tika-vin10t1:5905": " Ekato ubhato vāpi, hutvā ukkhittacīvaro;",
  "tika-vin10t1:5906": "Indakhīlakato anto, gacchato hoti dukkaṭaṁ.",
  "tika-vin10t1:5907": "Navamaṁ.",
  "tika-vin10t1:5908": "1885.",
  "tika-vin10t1:5909": " Tathā nisinnakālepi, nīharantena kuṇḍikaṁ;",
  "tika-vin10t1:5910": "Anukkhipitvā dātabbā, doso vāsūpagassa na.",
  "tika-vin10t1:5911": "Dasamaṁ.",
  "tika-vin10t1:5912": "Paṭhamo vaggo.",
  "tika-vin10t1:5913": "1886.",
  "tika-vin10t1:5914": " Na vaṭṭati hasantena, gantuñceva nisīdituṁ;",
  "tika-vin10t1:5915": "Vatthusmiṁ hasanīyasmiṁ, sitamattaṁ tu vaṭṭati.",
  "tika-vin10t1:5916": "Paṭhamadutiyāni.",
  "tika-vin10t1:5917": "1887.",
  "tika-vin10t1:5918": " Appasaddena gantabbaṁ, catutthepi ayaṁ nayo;",
  "tika-vin10t1:5919": "Mahāsaddaṁ karontassa, ubhayatthāpi dukkaṭaṁ.",
  "tika-vin10t1:5920": "Tatiyacatutthāni.",
  "tika-vin10t1:5921": "1888.",
  "tika-vin10t1:5922": " Kāyappacālakaṁ katvā, bāhusīsappacālakaṁ;",
  "tika-vin10t1:5923": "Gacchato dukkaṭaṁ hoti, tatheva ca nisīdato.",
  "tika-vin10t1:5924": "1889.",
  "tika-vin10t1:5925": " Kāyaṁ bāhuñca sīsañca, paggahetvā ujuṁ pana;",
  "tika-vin10t1:5926": "Gantabbamāsitabbañca, sameniriyāpathena tu.",
  "tika-vin10t1:5927": "1890.",
  "tika-vin10t1:5928": " Nisīdanena yuttesu, tīsu vāsūpagassa hi;",
  "tika-vin10t1:5929": "Anāpattīti ñātabbaṁ, viññunā vinayaññunā.",
  "tika-vin10t1:5930": "Dutiyo vaggo.",
  "tika-vin10t1:5931": "1891.",
  "tika-vin10t1:5932": " Khambhaṁ katvā sasīsaṁ vā, pārupitvāna gacchato;",
  "tika-vin10t1:5933": "Dukkaṭaṁ muninā vuttaṁ, tathā ukkuṭikāya vā.",
  "tika-vin10t1:5934": "1892.",
  "tika-vin10t1:5935": " Hatthapallatthikāyāpi, dussapallatthikāya vā;",
  "tika-vin10t1:5936": "Tassantaraghare hoti, nisīdantassa dukkaṭaṁ.",
  "tika-vin10t1:5937": "1893.",
  "tika-vin10t1:5938": " Dutiye ca catutthe ca, chaṭṭhe vāsūpagassa tu;",
  "tika-vin10t1:5939": "Anāpattīti sāruppā, chabbīsati pakāsitā.",
  "tika-vin10t1:5940": "Chaṭṭhaṁ.",
  "tika-vin10t1:5941": "1894.",
  "tika-vin10t1:5942": " Sakkaccaṁ satiyuttena, bhikkhunā pattasaññinā;",
  "tika-vin10t1:5943": "Piṇḍapāto gahetabbo, samasūpova viññunā.",
  "tika-vin10t1:5944": "1895.",
  "tika-vin10t1:5945": " Sūpo bhattacatubbhāgo, ‘‘samasūpo’’ti vuccati;",
  "tika-vin10t1:5946": "Muggamāsakulatthānaṁ, sūpo ‘‘sūpo’’ti vuccati.",
  "tika-vin10t1:5947": "1896.",
  "tika-vin10t1:5948": " Anāpatti asañcicca, gilānassa raserase;",
  "tika-vin10t1:5949": "Tatheva ñātakādīnaṁ, aññatthāya dhanena vā.",
  "tika-vin10t1:5950": "Sattamaṭṭhamanavamāni.",
  "tika-vin10t1:5951": "1897.",
  "tika-vin10t1:5952": " Antolekhāpamāṇena , pattassa mukhavaṭṭiyā;",
  "tika-vin10t1:5953": "Pūritova gahetabbo, adhiṭṭhānūpagassa tu.",
  "tika-vin10t1:5954": "1898.",
  "tika-vin10t1:5955": " Tattha thūpīkataṁ katvā, gaṇhato yāvakālikaṁ;",
  "tika-vin10t1:5956": "Yaṁ kiñci pana bhikkhussa, hoti āpatti dukkaṭaṁ.",
  "tika-vin10t1:5957": "1899.",
  "tika-vin10t1:5958": " Adhiṭṭhānūpage patte, kālikattayameva ca;",
  "tika-vin10t1:5959": "Sese thūpīkataṁ sabbaṁ, vaṭṭateva na saṁsayo.",
  "tika-vin10t1:5960": "1900.",
  "tika-vin10t1:5961": " Dvīsu pattesu bhattaṁ tu, gahetvā pattamekakaṁ;",
  "tika-vin10t1:5962": "Pūretvā yadi peseti, bhikkhūnaṁ pana vaṭṭati.",
  "tika-vin10t1:5963": "1901.",
  "tika-vin10t1:5964": " Patte pakkhippamānaṁ yaṁ, ucchukhaṇḍaphalādikaṁ;",
  "tika-vin10t1:5965": "Orohati sace heṭṭhā, na taṁ thūpīkataṁ siyā.",
  "tika-vin10t1:5966": "1902.",
  "tika-vin10t1:5967": " Pupphatakkolakādīnaṁ, ṭhapetvā ce vaṭaṁsakaṁ;",
  "tika-vin10t1:5968": "Dinnaṁ ayāvakālittā, na taṁ thūpīkataṁ siyā.",
  "tika-vin10t1:5969": "1903.",
  "tika-vin10t1:5970": " Vaṭaṁsakaṁ tu pūvassa, ṭhapetvā odanopari;",
  "tika-vin10t1:5971": "Piṇḍapātaṁ sace denti, idaṁ thūpīkataṁ siyā.",
  "tika-vin10t1:5972": "1904.",
  "tika-vin10t1:5973": " Bhattassūpari paṇṇaṁ vā, thālakaṁ vāpi kiñcipi;",
  "tika-vin10t1:5974": "Ṭhapetvā paripūretvā, sace gaṇhāti vaṭṭati.",
  "tika-vin10t1:5975": "1905.",
  "tika-vin10t1:5976": " Paṭiggahetumevassa, taṁ tu sabbaṁ na vaṭṭati;",
  "tika-vin10t1:5977": "Gahitaṁ sugahitaṁ, pacchā, bhuñjitabbaṁ yathāsukhaṁ.",
  "tika-vin10t1:5978": "Tatiyo vaggo.",
  "tika-vin10t1:5979": "1906.",
  "tika-vin10t1:5980": " Paṭhamaṁ dutiyaṁ vutta-nayaṁ tu tatiye pana;",
  "tika-vin10t1:5981": "Uparodhimadassetvā, bhottabbaṁ paṭipāṭiyā.",
  "tika-vin10t1:5982": "1907.",
  "tika-vin10t1:5983": " Aññesaṁ attano bhattaṁ, ākiraṁ pana bhājane;",
  "tika-vin10t1:5984": "Natthomasati ce doso, tathā uttaribhaṅgakaṁ.",
  "tika-vin10t1:5985": "Tatiyaṁ.",
  "tika-vin10t1:5986": "1908.",
  "tika-vin10t1:5987": " Catutthe yaṁ tu vattabbaṁ, vuttaṁ pubbe asesato;",
  "tika-vin10t1:5988": "Pañcame matthakaṁ doso, madditvā paribhuñjato.",
  "tika-vin10t1:5989": "1909.",
  "tika-vin10t1:5990": " Anāpatti gilānassa, parittepi ca sesake;",
  "tika-vin10t1:5991": "Ekato pana madditvā, saṁkaḍḍhitvāna bhuñjato.",
  "tika-vin10t1:5992": "Catutthapañcamāni.",
  "tika-vin10t1:5993": "1910.",
  "tika-vin10t1:5994": " Yo bhiyyokamyatāhetu, sūpaṁ vā byañjanampi vā;",
  "tika-vin10t1:5995": "Paṭicchādeyya bhattena, tassa cāpatti dukkaṭaṁ.",
  "tika-vin10t1:5996": "Chaṭṭhaṁ.",
  "tika-vin10t1:5997": "1911.",
  "tika-vin10t1:5998": " Viññattiyaṁ tu vattabbaṁ, apubbaṁ natthi kiñcipi;",
  "tika-vin10t1:5999": "Aṭṭhame pana ujjhāne, gilānopi na muccati.",
  "tika-vin10t1:6000": "1912.",
  "tika-vin10t1:6001": " ‘‘Dassāmi dāpessāmī’’ti, olokentassa bhikkhuno;",
  "tika-vin10t1:6002": "Anāpattīti ñātabbaṁ, na ca ujjhānasaññino.",
  "tika-vin10t1:6003": "Aṭṭhamaṁ.",
  "tika-vin10t1:6004": "1913.",
  "tika-vin10t1:6005": " Mahantaṁ pana moraṇḍaṁ, kukkuṭaṇḍañca khuddakaṁ;",
  "tika-vin10t1:6006": "Tesaṁ majjhappamāṇena, kattabbo kabaḷo pana.",
  "tika-vin10t1:6007": "1914.",
  "tika-vin10t1:6008": " Khajjake pana sabbattha, mūlakhādaniyādike;",
  "tika-vin10t1:6009": "Phalāphale anāpatti, gilānummattakādino.",
  "tika-vin10t1:6010": "Navamaṁ.",
  "tika-vin10t1:6011": "1915.",
  "tika-vin10t1:6012": " Adīgho pana kātabbo, ālopo parimaṇḍalo;",
  "tika-vin10t1:6013": "Khajjatuttaribhaṅgasmiṁ, anāpatti phalāphale.",
  "tika-vin10t1:6014": "Dasamaṁ.",
  "tika-vin10t1:6015": "Catuttho vaggo.",
  "tika-vin10t1:6016": "1916.",
  "tika-vin10t1:6017": " Anāhaṭe mukhadvāraṁ, appatte kabaḷe pana;",
  "tika-vin10t1:6018": "Attano ca mukhadvāraṁ, vivarantassa dukkaṭaṁ.",
  "tika-vin10t1:6019": "Paṭhamaṁ.",
  "tika-vin10t1:6020": "1917.",
  "tika-vin10t1:6021": " Mukhe ca sakalaṁ hatthaṁ, pakkhipantassa dukkaṭaṁ;",
  "tika-vin10t1:6022": "Mukhe ca kabaḷaṁ katvā, kathetuṁ na ca vaṭṭati.",
  "tika-vin10t1:6023": "1918.",
  "tika-vin10t1:6024": " Vacanaṁ yattakenassa, paripuṇṇaṁ na hoti hi;",
  "tika-vin10t1:6025": "Mukhasmiṁtattake sante, byāharantassa dukkaṭaṁ.",
  "tika-vin10t1:6026": "1919.",
  "tika-vin10t1:6027": " Mukhe harītakādīni, pakkhipitvā katheti yo;",
  "tika-vin10t1:6028": "Vacanaṁ paripuṇṇaṁ ce, kathetuṁ pana vaṭṭati.",
  "tika-vin10t1:6029": "Dutiyatatiyāni.",
  "tika-vin10t1:6030": "1920.",
  "tika-vin10t1:6031": " Yo piṇḍukkhepakaṁ bhikkhu, kabaḷacchedakampi vā;",
  "tika-vin10t1:6032": "Makkaṭo viya gaṇḍe vā, katvā bhuñjeyya dukkaṭaṁ.",
  "tika-vin10t1:6033": "Catutthapañcamachaṭṭhāni.",
  "tika-vin10t1:6034": "1921.",
  "tika-vin10t1:6035": " Niddhunitvāna hatthaṁ vā, bhattaṁ sitthāvakārakaṁ;",
  "tika-vin10t1:6036": "Jivhānicchārakaṁ vāpi, tathā ‘‘capu capū’’ti vā.",
  "tika-vin10t1:6037": "1922.",
  "tika-vin10t1:6038": " Anādaravaseneva, bhuñjato hoti dukkaṭaṁ;",
  "tika-vin10t1:6039": "Sattame aṭṭhame natthi, doso kacavarujjhane.",
  "tika-vin10t1:6040": "Sattamadasamāni.",
  "tika-vin10t1:6041": "Pañcamo vaggo.",
  "tika-vin10t1:6042": "1923.",
  "tika-vin10t1:6043": " Katvā evaṁ na bhottabbaṁ, saddaṁ ‘‘suru surū’’ti ca;",
  "tika-vin10t1:6044": "Hatthanillehakaṁ vāpi, na ca vaṭṭati bhuñjituṁ.",
  "tika-vin10t1:6045": "1924.",
  "tika-vin10t1:6046": " Phāṇitaṁ ghanayāguṁ vā, gahetvā aṅgulīhi taṁ;",
  "tika-vin10t1:6047": "Mukhe aṅguliyo bhottuṁ, pavesetvāpi vaṭṭati.",
  "tika-vin10t1:6048": "1925.",
  "tika-vin10t1:6049": " Na patto lehitabbova, ekāyaṅgulikāya vā;",
  "tika-vin10t1:6050": "Ekaoṭṭhopi jivhāya, na ca nillehitabbako.",
  "tika-vin10t1:6051": "Catutthaṁ.",
  "tika-vin10t1:6052": "1926.",
  "tika-vin10t1:6053": " Sāmisena tu hatthena, na ca pānīyathālakaṁ;",
  "tika-vin10t1:6054": "Gahetabbaṁ, paṭikkhittaṁ, paṭikkūlavasena hi.",
  "tika-vin10t1:6055": "1927.",
  "tika-vin10t1:6056": " Puggalassa ca saṅghassa, gahaṭṭhassattanopi ca;",
  "tika-vin10t1:6057": "Santako pana saṅkho vā, sarāvaṁ vāpi thālakaṁ.",
  "tika-vin10t1:6058": "1928.",
  "tika-vin10t1:6059": " Tasmā na ca gahetabbaṁ, gaṇhato hoti dukkaṭaṁ;",
  "tika-vin10t1:6060": "Anāmisena hatthena, gahaṇaṁ pana vaṭṭati.",
  "tika-vin10t1:6061": "Pañcamaṁ.",
  "tika-vin10t1:6062": "1929.",
  "tika-vin10t1:6063": " Uddharitvāpi bhinditvā, gahetvā vā paṭiggahe;",
  "tika-vin10t1:6064": "Nīharitvā anāpatti, chaḍḍentassa gharā bahi.",
  "tika-vin10t1:6065": "Chaṭṭhaṁ.",
  "tika-vin10t1:6066": "1930.",
  "tika-vin10t1:6067": " Chattaṁ yaṁ kiñci hatthena, sarīrāvayavena vā;",
  "tika-vin10t1:6068": "Sace dhārayamānassa, dhammaṁ deseti dukkaṭaṁ.",
  "tika-vin10t1:6069": "Sattamaṁ.",
  "tika-vin10t1:6070": "1931.",
  "tika-vin10t1:6071": " Ayameva nayo vutto, daṇḍapāṇimhi puggale;",
  "tika-vin10t1:6072": "Catuhatthappamāṇova, daṇḍo majjhimahatthato.",
  "tika-vin10t1:6073": "Aṭṭhamaṁ.",
  "tika-vin10t1:6074": "1932.",
  "tika-vin10t1:6075": " Tatheva satthapāṇissa, dhammaṁ deseti dukkaṭaṁ;",
  "tika-vin10t1:6076": "Satthapāṇī na hotāsiṁ, sannayhitvā ṭhito pana.",
  "tika-vin10t1:6077": "Navamaṁ.",
  "tika-vin10t1:6078": "1933.",
  "tika-vin10t1:6079": " Dhanuṁ sarena saddhiṁ vā, dhanuṁ vā sarameva vā;",
  "tika-vin10t1:6080": "Sajiyaṁ nijiyaṁ vāpi, gahetvā dhanudaṇḍakaṁ.",
  "tika-vin10t1:6081": "1934.",
  "tika-vin10t1:6082": " Ṭhitassapi nisinnassa, nipannassāpi vā tathā;",
  "tika-vin10t1:6083": "Sace deseti saddhammaṁ, hoti āpatti dukkaṭaṁ.",
  "tika-vin10t1:6084": "1935.",
  "tika-vin10t1:6085": " Paṭimukkampi kaṇṭhamhi, dhanuṁ hatthena yāvatā;",
  "tika-vin10t1:6086": "Na gaṇhāti naro tāva, dhammaṁ deseyya vaṭṭati.",
  "tika-vin10t1:6087": "Chaṭṭho vaggo.",
  "tika-vin10t1:6088": "1936.",
  "tika-vin10t1:6089": " Pādukāruḷhakassāpi, dhammaṁ deseti dukkaṭaṁ;",
  "tika-vin10t1:6090": "Akkamitvā ṭhitassāpi, paṭimukkassa vā tathā.",
  "tika-vin10t1:6091": "Paṭhamaṁ.",
  "tika-vin10t1:6092": "1937.",
  "tika-vin10t1:6093": " Upāhanagatassāpi, ayameva vinicchayo;",
  "tika-vin10t1:6094": "Sabbattha agilānassa, yāne vā sayanepi vā.",
  "tika-vin10t1:6095": "1938.",
  "tika-vin10t1:6096": " Nipannassāgilānassa, kaṭasāre chamāya vā;",
  "tika-vin10t1:6097": "Pīṭhe mañcepi vā ucce, nisinnena ṭhitena vā.",
  "tika-vin10t1:6098": "1939.",
  "tika-vin10t1:6099": " Na ca vaṭṭati desetuṁ, ṭhatvā vā uccabhūmiyaṁ;",
  "tika-vin10t1:6100": "Sayanesu gatenāpi, sayanesu gatassa ca.",
  "tika-vin10t1:6101": "1940.",
  "tika-vin10t1:6102": " Samāne vāpi ucce vā, nipanne neva vaṭṭati;",
  "tika-vin10t1:6103": "Nipannena ṭhitassāpi, nipannassapi vaṭṭati.",
  "tika-vin10t1:6104": "1941.",
  "tika-vin10t1:6105": " Nisinnena nisinnassa, ṭhitassāpi ca vaṭṭati;",
  "tika-vin10t1:6106": "Ṭhitasseva ṭhitenāpi, desetumpi tatheva ca.",
  "tika-vin10t1:6107": "Dutiyatatiyacatutthāni.",
  "tika-vin10t1:6108": "1942.",
  "tika-vin10t1:6109": " Pallatthikā nisinnassa, agilānassa dehino;",
  "tika-vin10t1:6110": "Tathā veṭhitasīsassa, dhammaṁ deseti dukkaṭaṁ.",
  "tika-vin10t1:6111": "1943.",
  "tika-vin10t1:6112": " Kesantaṁ vivarāpetvā, deseti yadi vaṭṭati;",
  "tika-vin10t1:6113": "Sasīsaṁ pārutassāpi, ayameva vinicchayo.",
  "tika-vin10t1:6114": "Pañcamachaṭṭhasattamāni.",
  "tika-vin10t1:6115": "1944.",
  "tika-vin10t1:6116": " Aṭṭhame navame vāpi, dasame natthi kiñcipi;",
  "tika-vin10t1:6117": "Sacepi therupaṭṭhānaṁ, gantvāna daharaṁ ṭhitaṁ.",
  "tika-vin10t1:6118": "1945.",
  "tika-vin10t1:6119": " Pañhaṁ pucchati ce thero, kathetuṁ na ca vaṭṭati;",
  "tika-vin10t1:6120": "Tassa passe panaññassa, kathetabbaṁ vijānatā.",
  "tika-vin10t1:6121": "Aṭṭhamanavamadasamāni.",
  "tika-vin10t1:6122": "Sattamo vaggo.",
  "tika-vin10t1:6123": "1946.",
  "tika-vin10t1:6124": " Gacchato purato pañhaṁ, na vattabbaṁ tu pacchato;",
  "tika-vin10t1:6125": "‘‘Pacchimassa kathemī’’ti, vattabbaṁ vinayaññunā.",
  "tika-vin10t1:6126": "1947.",
  "tika-vin10t1:6127": " Saddhiṁ uggahitaṁ dhammaṁ, sajjhāyati hi vaṭṭati;",
  "tika-vin10t1:6128": "Samameva yugaggāhaṁ, kathetuṁ gacchatopi ca.",
  "tika-vin10t1:6129": "Paṭhamaṁ.",
  "tika-vin10t1:6130": "1948.",
  "tika-vin10t1:6131": " Ekekassāpi cakkassa, pathenāpi ca gacchato;",
  "tika-vin10t1:6132": "Uppathena samaṁ vāpi, gacchantasseva vaṭṭati.",
  "tika-vin10t1:6133": "Dutiyaṁ.",
  "tika-vin10t1:6134": "1949.",
  "tika-vin10t1:6135": " Tatiye natthi vattabbaṁ, catutthe harite pana;",
  "tika-vin10t1:6136": "Uccārādicatukkaṁ tu, karoto dukkaṭaṁ siyā.",
  "tika-vin10t1:6137": "1950.",
  "tika-vin10t1:6138": " Jīvarukkhassa yaṁ mūlaṁ, dissamānaṁ tu gacchati;",
  "tika-vin10t1:6139": "Sākhā vā bhūmilaggā taṁ, sabbaṁ haritameva hi.",
  "tika-vin10t1:6140": "1951.",
  "tika-vin10t1:6141": " Sace aharitaṁ ṭhānaṁ, pekkhantasseva bhikkhuno;",
  "tika-vin10t1:6142": "Vaccaṁ nikkhamatevassa, sahasā pana vaṭṭati.",
  "tika-vin10t1:6143": "1952.",
  "tika-vin10t1:6144": " Palālaṇḍupake vāpi, gomaye vāpi kismici;",
  "tika-vin10t1:6145": "Kattabbaṁ, haritaṁ pacchā, tamottharati vaṭṭati.",
  "tika-vin10t1:6146": "1953.",
  "tika-vin10t1:6147": " Kato aharite ṭhāne, haritaṁ eti vaṭṭati;",
  "tika-vin10t1:6148": "Siṅghāṇikā gatā ettha, kheḷeneva ca saṅgahaṁ.",
  "tika-vin10t1:6149": "Catutthaṁ.",
  "tika-vin10t1:6150": "1954.",
  "tika-vin10t1:6151": " Vaccakuṭisamuddādi-udakesupi bhikkhuno;",
  "tika-vin10t1:6152": "Tesaṁ aparibhogattā, karoto natthi dukkaṭaṁ.",
  "tika-vin10t1:6153": "1955.",
  "tika-vin10t1:6154": " Deve pana ca vassante, udakoghe samantato;",
  "tika-vin10t1:6155": "Ajalaṁ alabhantena, jale kātumpi vaṭṭati.",
  "tika-vin10t1:6156": "Pañcamaṁ.",
  "tika-vin10t1:6157": "Aṭṭhamo vaggo.",
  "tika-vin10t1:6158": "1956.",
  "tika-vin10t1:6159": " Samuṭṭhānādayo ñeyyā, sekhiyānaṁ panettha hi;",
  "tika-vin10t1:6160": "Ujjagghikādicattāri, kabaḷena mukhena ca.",
  "tika-vin10t1:6161": "1957.",
  "tika-vin10t1:6162": " Chamānīcāsanaṭṭhāna-pacchā uppathavā dasa;",
  "tika-vin10t1:6163": "Samuṭṭhānādayo tulyā, vuttā samanubhāsane.",
  "tika-vin10t1:6164": "1958.",
  "tika-vin10t1:6165": " Chattaṁ daṇḍāvudhaṁ satthaṁ, pādukāruḷhupāhanā;",
  "tika-vin10t1:6166": "Yānaṁ sayanapallattha-veṭhitoguṇṭhitāni ca.",
  "tika-vin10t1:6167": "1959.",
  "tika-vin10t1:6168": " Dhammadesanātulyāva, samuṭṭhānādinā pana;",
  "tika-vin10t1:6169": "Sūpodanena viññatti, theyyasatthasamaṁ mataṁ.",
  "tika-vin10t1:6170": "1960.",
  "tika-vin10t1:6171": " Avasesā tipaññāsa, samānā paṭhamena tu;",
  "tika-vin10t1:6172": "Sekhiyesupi sabbesu, anāpattāpadāsupi.",
  "tika-vin10t1:6173": "1961.",
  "tika-vin10t1:6174": " Ujjhānasaññike thūpī-kate sūpapaṭicchade;",
  "tika-vin10t1:6175": "Tīsu sikkhāpadesveva, gilāno na panāgato.",
  "tika-vin10t1:6176": "Sekhiyakathā.",
  "tika-vin10t1:6177": "1962.",
  "tika-vin10t1:6178": " Imaṁ viditvā vinaye vinicchayaṁ;",
  "tika-vin10t1:6179": "Visārado hoti, vinītamānaso;",
  "tika-vin10t1:6180": "Parehi so hoti ca duppadhaṁsiyo;",
  "tika-vin10t1:6181": "Tato hi sikkhe satataṁ samāhito.",
  "tika-vin10t1:6182": "1963.",
  "tika-vin10t1:6183": " Imaṁ paramasaṁkaraṁ saṁkaraṁ;",
  "tika-vin10t1:6184": "Avecca savanāmataṁ nāmataṁ;",
  "tika-vin10t1:6185": "Paṭuttamadhike hite ke hi te;",
  "tika-vin10t1:6186": "Na yanti kalisāsane sāsane.",
  "tika-vin10t1:6187": "Iti vinayavinicchaye",
  "tika-vin10t1:6188": "Bhikkhuvibhaṅgakathā niṭṭhitā."
}