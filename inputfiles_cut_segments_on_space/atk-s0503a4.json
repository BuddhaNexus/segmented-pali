{
  "atk-s0503a4:0": "4. Meghiyavaggo",
  "atk-s0503a4:1": "1. Meghiyasuttavaṇṇanā",
  "atk-s0503a4:2_0": "31. Meghiyavaggassa paṭhame cālikāyanti evaṁ nāmake nagare. Tassa kira nagarassa",
  "atk-s0503a4:2_1": "dvāraṭṭhānaṁ muñcitvā samantato calapaṅkaṁ hoti, taṁ calapaṅkaṁ nissāya ṭhitattā",
  "atk-s0503a4:2_2": "olokentānaṁ calamānaṁ viya upaṭṭhāti, tasmā ‘‘cālikā’’ti vuccati. Cālike pabbateti",
  "atk-s0503a4:2_3": "tassa nagarassa avidūre eko pabbato, sopi sabbasetattā kālapakkhauposathe olokentānaṁ",
  "atk-s0503a4:2_4": "calamāno viya upaṭṭhāti, tasmā ‘‘cālikapabbato’’ti saṅkhaṁ gato. Tattha bhagavato",
  "atk-s0503a4:2_5": "mahantaṁ vihāraṁ kārayiṁsu, bhagavā tadā taṁ nagaraṁ gocaragāmaṁ katvā tasmiṁ cālikapabbatamahāvihāre",
  "atk-s0503a4:2_6": "viharati. Tena vuttaṁ – ‘‘cālikāyaṁ viharati cālike pabbate’’ti. Meghiyoti tassa",
  "atk-s0503a4:2_7": "therassa nāmaṁ. Upaṭṭhāko hotīti paricārako hoti. Bhagavato hi paṭhamabodhiyaṁ upaṭṭhākā",
  "atk-s0503a4:2_8": "anibaddhā ahesuṁ, ekadā nāgasamālo, ekadā nāgito, ekadā upavāno, ekadā sunakkhatto,",
  "atk-s0503a4:2_9": "tadāpi meghiyattherova upaṭṭhāko. Tenāha – ‘‘tena kho pana samayena āyasmā meghiyo",
  "atk-s0503a4:2_10": "bhagavato upaṭṭhāko hotī’’ti.",
  "atk-s0503a4:3_0": "Jantugāmanti evaṁ nāmakaṁ tasseva vihārassa aparaṁ gocaragāmaṁ. ‘‘Jattugāma’’ntipi",
  "atk-s0503a4:3_1": "pāṭho. Kimikāḷāyāti kāḷakimīnaṁ bahulatāya ‘‘kimikāḷā’’ti laddhanāmāya nadiyā. Jaṅghavihāranti",
  "atk-s0503a4:3_2": "ciranisajjāya jaṅghāsu uppannakilamathavinodanatthaṁ vicaraṇaṁ. Pāsādikanti aviraḷarukkhatāya",
  "atk-s0503a4:3_3": "siniddhapattatāya ca passantānaṁ pasādamāvahatīti pāsādikaṁ. Sandacchāyatāya manuññabhūmibhāgatāya",
  "atk-s0503a4:3_4": "ca manuññaṁ. Anto paviṭṭhānaṁ pītisomanassajananaṭṭhena cittaṁ rametīti ramaṇīyaṁ.",
  "atk-s0503a4:3_5": "Alanti pariyattaṁ, yuttantipi attho. Padhānatthikassāti yogena bhāvanāya atthikassa.",
  "atk-s0503a4:3_6": "Padhānāyāti samaṇadhammakaraṇāya. Āgaccheyyāhanti āgaccheyyaṁ ahaṁ. Therena kira",
  "atk-s0503a4:3_7": "pubbe taṁ ṭhānaṁ anupaṭipāṭiyā pañca jātisatāni raññā eva satā anubhūtaṁ uyyānaṁ",
  "atk-s0503a4:3_8": "ahosi, tenassa diṭṭhamatteyeva tattha viharituṁ cittaṁ nami. Āgamehi tāvāti satthā",
  "atk-s0503a4:3_9": "therassa vacanaṁ sutvā upadhārento ‘‘na tāvassa ñāṇaṁ paripākaṁ gata’’nti ñatvā paṭikkhipanto",
  "atk-s0503a4:3_10": "evamāha . Ekakamhi tāvāti idaṁ panassa ‘‘evamayaṁ gantvāpi kamme anipphajjamāne nirāsaṅko",
  "atk-s0503a4:3_11": "hutvā pemavasena puna āgacchissatī’’ti cittamaddavajananatthaṁ āha. Yāva aññopi koci",
  "atk-s0503a4:3_12": "bhikkhu āgacchatīti añño koci bhikkhu mama santikaṁ yāva āgacchati, tāva āgamehīti",
  "atk-s0503a4:3_13": "attho. ‘‘Koci bhikkhu dissatī’’tipi pāṭho. ‘‘Āgacchatū’’tipi paṭhanti, tathā ‘‘dissatū’’ti.",
  "atk-s0503a4:4_0": "Natthi kiñci uttari karaṇīyanti catūsu saccesu catūhi maggehi pariññādīnaṁ soḷasannaṁ",
  "atk-s0503a4:4_1": "kiccānaṁ katattā, abhisambodhiyā vā adhigatattā tato aññaṁ uttari karaṇīyaṁ nāma",
  "atk-s0503a4:4_2": "natthi. Natthi katassa vā paticayoti katassa vā puna paticayopi natthi. Na hi bhāvitamaggo",
  "atk-s0503a4:4_3": "puna bhāvīyati, pahīnakilesānaṁ vā puna pahānena kiccaṁ atthi. Atthi katassa paticayoti",
  "atk-s0503a4:4_4": "mayhaṁ santāne nipphāditassa sīlādidhammassa ariyamaggassa anadhigatattā tadatthaṁ",
  "atk-s0503a4:4_5": "puna vaḍḍhanasaṅkhāto paticayo atthi, icchitabboti attho. Padhānanti kho meghiya",
  "atk-s0503a4:4_6": "vadamānaṁ kinti vadeyyāmāti ‘‘samaṇadhammaṁ karomī’’ti taṁ vadamānaṁ mayaṁ aññaṁ kiṁ nāma vadeyyāma?",
  "atk-s0503a4:5_0": "Divāvihāraṁnisīdīti divāvihāratthāya nisīdi. Nisinno ca yasmiṁ maṅgalasilāpaṭṭe pubbe",
  "atk-s0503a4:5_1": "anupaṭipāṭiyā pañca jātisatāni rājā hutvā uyyānakīḷaṁ kīḷanto vividhanāṭakaparivāro",
  "atk-s0503a4:5_2": "nisinnapubbo, tasmiṁyeva ṭhāne nisīdi. Athassa nisinnakālato paṭṭhāya samaṇabhāvo",
  "atk-s0503a4:5_3": "vigato viya ahosi, rājavesaṁ gahetvā nāṭakaparivāraparivuto setacchattassa heṭṭhā",
  "atk-s0503a4:5_4": "mahārahe pallaṅke nisinno viya jāto. Athassa taṁ sampattiṁ assādayato kāmavitakko",
  "atk-s0503a4:5_5": "udapādi. So tasmiṁyeva khaṇe sahoḍḍhaṁ gahite dve core ānetvā purato ṭhapite viya",
  "atk-s0503a4:5_6": "addasa. Tesu ekassa vadhaṁ āṇāpanavasena byāpādavitakko uppajji, ekassa bandhanaṁ",
  "atk-s0503a4:5_7": "āṇāpanavasena vihiṁsāvitakko, evaṁ so latājālena rukkho viya madhumakkhikāhi madhughātako",
  "atk-s0503a4:5_8": "viya ca akusalavitakkehi parikkhitto samparikiṇṇo ahosi. Taṁ sandhāya ‘‘atha kho",
  "atk-s0503a4:5_9": "āyasmato meghiyassā’’tiādi vuttaṁ.",
  "atk-s0503a4:6_0": "Acchariyaṁvata bhoti garahaṇacchariyaṁ nāma kiretaṁ yathā āyasmā ānando bhagavato",
  "atk-s0503a4:6_1": "valiyagattaṁ disvā avoca ‘‘acchariyaṁ, bhante, abbhutaṁ, bhante’’ti (saṁ. ni. 5.511).",
  "atk-s0503a4:6_2": "Apare pana ‘‘tasmiṁ samaye pupphaphalapallavādīsu lobhavasena kāmavitakko, kharassarānaṁ",
  "atk-s0503a4:6_3": "pakkhiādīnaṁ saddassavanena byāpādavitakko, leḍḍuādīhi tesaṁ paṭibāhanādhippāyena",
  "atk-s0503a4:6_4": "vihiṁsāvitakko, ‘idhevāhaṁ vaseyya’nti tattha sāpekkhatāvasena kāmavitakko, vanacarake",
  "atk-s0503a4:6_5": "tattha tattha disvā tesu cittadubbhanena byāpādavitakko, tesaṁ viheṭhanādhippāyena",
  "atk-s0503a4:6_6": "vihiṁsāvitakko tassa uppajjī’’tipi vadanti. Yathā vā tathā vā tassa micchāvitakkuppattiyeva",
  "atk-s0503a4:6_7": "acchariyakāraṇaṁ. Anvāsattāti anulaggā vokiṇṇā. Attani garumhi ca ekattepi bahuvacanaṁ",
  "atk-s0503a4:6_8": "dissati. ‘‘Anusanto’’tipi pāṭho.",
  "atk-s0503a4:7_0": "Yena bhagavā tenupasaṅkamīti evaṁ micchāvitakkehi samparikiṇṇo kammaṭṭhānasappāyaṁ",
  "atk-s0503a4:7_1": "kātuṁ asakkonto ‘‘idaṁ vata disvā dīghadassī bhagavā paṭisedhesī’’ti sallakkhetvā",
  "atk-s0503a4:7_2": "‘‘imaṁ kāraṇaṁ dasabalassa ārocessāmī’’ti nisinnāsanato vuṭṭhāya yena bhagavā tenupasaṅkami.",
  "atk-s0503a4:7_3": "Upasaṅkamitvā ca ‘‘idha mayhaṁ, bhante’’tiādinā attano pavattiṁ ārocesi.",
  "atk-s0503a4:8_0": "Tattha yebhuyyenāti bahulaṁ abhikkhaṇaṁ. Pāpakāti lāmakā. Akusalāti akosallasambhūtā.",
  "atk-s0503a4:8_1": "Duggatisampāpanaṭṭhena vā pāpakā, kusalapaṭipakkhatāya akusalā. Vitakketi ūhati ārammaṇaṁ",
  "atk-s0503a4:8_2": "cittaṁ abhiniropetīti vitakko, kāmasahagato vitakko kāmavitakko, kilesakāmasampayutto",
  "atk-s0503a4:8_3": "vatthukāmārammaṇo vitakkoti attho. Byāpādasahagato vitakko byāpādavitakko. Vihiṁsāsahagato",
  "atk-s0503a4:8_4": "vitakko vihiṁsāvitakko. Tesu kāmānaṁ abhinandanavasena pavatto nekkhammapaṭipakkho",
  "atk-s0503a4:8_5": "kāmavitakko, ‘‘ime sattā haññantu vā vinassantu vā mā vā ahesu’’nti sattesu sampadussanavasena",
  "atk-s0503a4:8_6": "pavatto mettāpaṭipakkho byāpādavitakko, pāṇileḍḍudaṇḍādīhi sattānaṁ viheṭhetukāmatāvasena",
  "atk-s0503a4:8_7": "pavatto karuṇāpaṭipakkho vihiṁsāvitakko.",
  "atk-s0503a4:9_0": "Kasmā panassa bhagavā tattha gamanaṁ anujāni? ‘‘Ananuññātopi cāyaṁ maṁ ohāya gacchissateva,",
  "atk-s0503a4:9_1": "‘paricārakāmatāya maññe bhagavā gantuṁ na detī’ti cassa siyā aññathattaṁ. Tadassa",
  "atk-s0503a4:9_2": "dīgharattaṁ ahitāya dukkhāya saṁvatteyyā’’ti anujāni.",
  "atk-s0503a4:10_0": "Evaṁ tasmiṁ attano pavattiṁ ārocetvā nisinne athassa bhagavā sappāyaṁ dhammaṁ desento",
  "atk-s0503a4:10_1": "‘‘aparipakkāya, meghiya, cetovimuttiyā’’tiādimāha. Tattha aparipakkāyāti paripākaṁ",
  "atk-s0503a4:10_2": "appattāya. Cetovimuttiyāti kilesehi cetaso vimuttiyā. Pubbabhāge hi tadaṅgavasena",
  "atk-s0503a4:10_3": "ceva vikkhambhanavasena ca kilesehi cetaso vimutti hoti, aparabhāge samucchedavasena",
  "atk-s0503a4:10_4": "ceva paṭipassaddhivasena ca. Sāyaṁ vimutti heṭṭhā vitthārato kathitāva, tasmā tattha",
  "atk-s0503a4:10_5": "vuttanayena veditabbā. Tattha vimuttiparipācanīyehi dhammehi āsaye paripācite pabodhite",
  "atk-s0503a4:10_6": "vipassanāya maggagabbhaṁ gaṇhantiyā paripākaṁ gacchantiyā cetovimutti paripakkā nāma",
  "atk-s0503a4:10_7": "hoti, tadabhāve aparipakkā.",
  "atk-s0503a4:11": "Katame pana vimuttiparipācanīyā dhammā? Saddhindriyādīnaṁ visuddhikaraṇavasena pannarasa dhammā veditabbā. Vuttañhetaṁ –",
  "atk-s0503a4:12": "‘‘Assaddhe puggale parivajjayato, saddhe puggale sevato bhajato payirupāsato, pasādanīye suttante paccavekkhato – imehi tīhākārehi saddhindriyaṁ visujjhati.",
  "atk-s0503a4:13": "‘‘Kusīte puggale parivajjayato, āraddhavīriye puggale sevato bhajato payirupāsato, sammappadhāne paccavekkhato – imehi tīhākārehi vīriyindriyaṁ visujjhati.",
  "atk-s0503a4:14": "‘‘Muṭṭhassatī puggale parivajjayato, upaṭṭhitassatī puggale sevato bhajato payirupāsato, satipaṭṭhāne paccavekkhato – imehi tīhākārehi satindriyaṁ visujjhati.",
  "atk-s0503a4:15": "‘‘Asamāhite puggale parivajjayato, samāhite puggale sevato bhajato payirupāsato, jhānavimokkhe paccavekkhato – imehi tīhākārehi samādhindriyaṁ visujjhati.",
  "atk-s0503a4:16": "‘‘Duppaññe puggale parivajjayato, paññavante puggale sevato bhajato payirupāsato, gambhīrañāṇacariyaṁ paccavekkhato – imehi tīhākārehi paññindriyaṁ visujjhati.",
  "atk-s0503a4:17_0": "‘‘Iti ime pañca puggale parivajjayato, pañca puggale sevato bhajato payirupāsato,",
  "atk-s0503a4:17_1": "pañca suttante paccavekkhato – imehi pannarasahi ākārehi, imāni pañcindriyāni visujjhantī’’ti (paṭi. ma. 1.185).",
  "atk-s0503a4:18_0": "Aparepi pannarasa dhammā vimuttiparipācanīyā – saddhāpañcamāni indriyāni, aniccasaññā",
  "atk-s0503a4:18_1": "dukkhasaññā anattasaññā pahānasaññā virāgasaññāti imā pañca nibbedhabhāgiyā saññā,",
  "atk-s0503a4:18_2": "kalyāṇamittatā sīlasaṁvaro abhisallekhatā vīriyārambho nibbedhikapaññāti. Tesu vineyyadamanakusalo",
  "atk-s0503a4:18_3": "satthā vineyyassa meghiyattherassa ajjhāsayavasena idha kalyāṇamittatādayo vimuttiparipācanīye",
  "atk-s0503a4:18_4": "dhamme dassento ‘‘pañca dhammā paripākāya saṁvattantī’’ti vatvā te vitthārento ‘‘idha,",
  "atk-s0503a4:18_5": "meghiya, bhikkhu kalyāṇamitto hotī’’tiādimāha.",
  "atk-s0503a4:19_0": "Tattha kalyāṇamittoti kalyāṇo bhaddo sundaro mitto etassāti kalyāṇamitto. Yassa sīlādiguṇasampanno",
  "atk-s0503a4:19_1": "‘‘aghassa ghātā, hitassa vidhātā’’ti evaṁ sabbākārena upakāro mitto hoti, so puggalo",
  "atk-s0503a4:19_2": "kalyāṇamittova. Yathāvuttehi kalyāṇapuggaleheva sabbiriyāpathesu saha ayati pavattati,",
  "atk-s0503a4:19_3": "na vinā tehīti kalyāṇasahāyo.Kalyāṇapuggalesu eva cittena ceva kāyena ca ninnapoṇapabbhārabhāvena",
  "atk-s0503a4:19_4": "pavattatīti kalyāṇasampavaṅko. Padattayena kalyāṇamittasaṁsagge ādaraṁ uppādeti.",
  "atk-s0503a4:20_0": "Tatridaṁ kalyāṇamittalakkhaṇaṁ – idha kalyāṇamitto saddhāsampanno hoti sīlasampanno",
  "atk-s0503a4:20_1": "sutasampanno cāgasampanno vīriyasampanno satisampanno samādhisampanno paññāsampanno.",
  "atk-s0503a4:20_2": "Tattha saddhāsampattiyā saddahati tathāgatassa bodhiṁ kammaphalañca, tena sammāsambodhihetubhūtaṁ",
  "atk-s0503a4:20_3": "sattesu hitesitaṁ na pariccajati. Sīlasampattiyā sabrahmacārīnaṁ piyo hoti manāpo",
  "atk-s0503a4:20_4": "garu bhāvanīyo codako pāpagarahī vattā vacanakkhamo, sutasampattiyā saccapaṭiccasamuppādādipaṭisaṁyuttānaṁ",
  "atk-s0503a4:20_5": "gambhīrānaṁ kathānaṁ kattā hoti, cāgasampattiyā appiccho hoti santuṭṭho pavivitto",
  "atk-s0503a4:20_6": "asaṁsaṭṭho, vīriyasampattiyā āraddhavīriyo hoti sattānaṁ hitappaṭipattiyā, satisampattiyā",
  "atk-s0503a4:20_7": "upaṭṭhitassati hoti, samādhisampattiyā avikkhitto hoti samāhitacitto, paññāsampattiyā",
  "atk-s0503a4:20_8": "aviparītaṁ jānāti. So satiyā kusalānaṁ dhammānaṁ gatiyo samanvesamāno paññāya sattānaṁ",
  "atk-s0503a4:20_9": "hitāhitaṁ yathābhūtaṁ jānitvā, samādhinā tattha ekaggacitto hutvā, vīriyena satte",
  "atk-s0503a4:20_10": "ahitā nisedhetvā hite niyojeti. Tenāha –",
  "atk-s0503a4:21": "‘‘Piyo garu bhāvanīyo, vattā ca vacanakkhamo;",
  "atk-s0503a4:22": "Gambhīrañca kathaṁ kattā, no caṭṭhāne niyojaye’’ti. (a. ni. 7.37);",
  "atk-s0503a4:23_0": "Ayaṁ paṭhamo dhammo paripākāya saṁvattatīti, ayaṁ kalyāṇamittatāsaṅkhāto brahmacariyavāsassa",
  "atk-s0503a4:23_1": "ādibhāvato, sabbesañca kusalānaṁ dhammānaṁ bahukāratāya padhānabhāvato ca imesu pañcasu",
  "atk-s0503a4:23_2": "dhammesu ādito vuttattā paṭhamo anavajjadhammo avisuddhānaṁ saddhādīnaṁ visuddhikaraṇavasena",
  "atk-s0503a4:23_3": "cetovimuttiyā paripākāya saṁvattati. Ettha ca kalyāṇamittassa bahukāratā padhānatā",
  "atk-s0503a4:23_4": "ca ‘‘upaḍḍhamidaṁ, bhante, brahmacariyassa yadidaṁ kalyāṇamittatā’’ti vadantaṁ dhammabhaṇḍāgārikaṁ,",
  "atk-s0503a4:23_5": "‘‘mā hevaṁ, ānandā’’ti dvikkhattuṁ paṭisedhetvā, ‘‘sakalameva hidaṁ, ānanda, brahmacariyaṁ,",
  "atk-s0503a4:23_6": "yadidaṁ kalyāṇamittatā kalyāṇasahāyatā’’tiādisuttapadehi (saṁ. ni. 1.129; 5.2) veditabbā.",
  "atk-s0503a4:24_0": "Puna caparanti puna ca aparaṁ dhammajātaṁ. Sīlavāti ettha kenaṭṭhena sīlaṁ? Sīlanaṭṭhena",
  "atk-s0503a4:24_1": "sīlaṁ. Kimidaṁ sīlanaṁ nāma? Samādhānaṁ, kāyakammādīnaṁ susīlyavasena avippakiṇṇatāti",
  "atk-s0503a4:24_2": "attho. Atha vā upadhāraṇaṁ, jhānādikusalānaṁ dhammānaṁ patiṭṭhānavasena ādhārabhāvoti",
  "atk-s0503a4:24_3": "attho. Tasmā sīleti sīlatīti vā sīlaṁ. Ayaṁ tāva saddalakkhaṇanayena sīlattho. Apare",
  "atk-s0503a4:24_4": "pana ‘‘siraṭṭho sītalaṭṭho sīlaṭṭho saṁvaraṭṭho’’ti niruttinayena atthaṁ vaṇṇenti.",
  "atk-s0503a4:24_5": "Tayidaṁ pāripūrito atisayato vā sīlaṁ assa atthīti sīlavā, sīlasampannoti attho.",
  "atk-s0503a4:25_0": "Yathā ca sīlavā hoti sīlasampanno, taṁ dassetuṁ ‘‘pātimokkhasaṁvarasaṁvuto’’tiādimāha.",
  "atk-s0503a4:25_1": "Tattha pātimokkhanti sikkhāpadasīlaṁ. Tañhi yo naṁ pāti rakkhati, taṁ mokkheti moceti",
  "atk-s0503a4:25_2": "āpāyikādīhi dukkhehīti pātimokkhaṁ. Saṁvaraṇaṁ saṁvaro, kāyavācāhi avītikkamo. Pātimokkhameva",
  "atk-s0503a4:25_3": "saṁvaro pātimokkhasaṁvaro, tena saṁvuto pihitakāyavācoti pātimokkhasaṁvarasaṁvuto,",
  "atk-s0503a4:25_4": "idamassa tasmiṁ sīle patiṭṭhitabhāvaparidīpanaṁ. Viharatīti tadanurūpavihārasamaṅgibhāvaparidīpanaṁ.",
  "atk-s0503a4:25_5": "Ācāragocarasampannoti heṭṭhā pātimokkhasaṁvarassa, upari visesānaṁ yogassa ca upakārakadhammaparidīpanaṁ.",
  "atk-s0503a4:25_6": "Aṇumattesu vajjesu bhayadassāvīti pātimokkhasīlato acavanadhammatāparidīpanaṁ. Samādāyāti",
  "atk-s0503a4:25_7": "sikkhāpadānaṁ anavasesato ādānaparidīpanaṁ. Sikkhatīti sikkhāya samaṅgibhāvaparidīpanaṁ.",
  "atk-s0503a4:25_8": "Sikkhāpadesūti sikkhitabbadhammaparidīpanaṁ.",
  "atk-s0503a4:26_0": "Aparo nayo – kilesānaṁ balavabhāvato, pāpakiriyāya sukarabhāvato, puññakiriyāya ca",
  "atk-s0503a4:26_1": "dukkarabhāvato bahukkhattuṁ apāyesu patanasīloti pātī, puthujjano. Aniccatāya vā",
  "atk-s0503a4:26_2": "bhavādīsu kammavegakkhitto ghaṭīyantaṁ viya anavaṭṭhānena paribbhamanato gamanasīloti",
  "atk-s0503a4:26_3": "pātī, maraṇavasena vā tamhi tamhi sattanikāye attabhāvassa patanasīloti vā pātī,",
  "atk-s0503a4:26_4": "sattasantāno cittameva vā. Taṁ pātinaṁ saṁsāradukkhato mokkhetīti pātimokkhaṁ. Cittassa",
  "atk-s0503a4:26_5": "hi vimokkhena satto ‘‘vimutto’’ti vuccati. Vuttañhi ‘‘cittavodānā sattā visujjhantī’’ti",
  "atk-s0503a4:26_6": "(saṁ. ni. 3.100), ‘‘anupādāya āsavehi cittaṁ vimutta’’nti (mahāva. 28) ca.",
  "atk-s0503a4:27_0": "Atha vā avijjādihetunā saṁsāre patati gacchati pavattatīti pāti, ‘‘avijjānīvaraṇānaṁ",
  "atk-s0503a4:27_1": "sattānaṁ taṇhāsaṁyojanānaṁ sandhāvataṁ saṁsarata’’nti (saṁ. ni. 2.124) hi vuttaṁ.",
  "atk-s0503a4:27_2": "Tassa pātino sattassa taṇhādisaṁkilesattayato mokkho etenāti pātimokkho, ‘‘kaṇṭhekālo’’tiādīnaṁ",
  "atk-s0503a4:27_3": "viya samāsasiddhi veditabbā.",
  "atk-s0503a4:28_0": "Atha vā pāteti vinipāteti dukkhehīti pāti, cittaṁ. Vuttañhi ‘‘cittena niyyatī loko,",
  "atk-s0503a4:28_1": "cittena parikassatī’’ti (saṁ. ni. 1.62). Tassa pātino mokkho etenāti pātimokkho.",
  "atk-s0503a4:28_2": "Patati vā etena apāyadukkhe saṁsāradukkhe cāti pāti, taṇhādisaṁkilesā. Vuttañhi –",
  "atk-s0503a4:28_3": "‘‘taṇhā janeti purisaṁ (saṁ. ni. 1.55-57), taṇhādutiyo puriso’’ti (itivu. 15, 105)",
  "atk-s0503a4:28_4": "cādi. Tato pātito mokkhoti pātimokkho.",
  "atk-s0503a4:29_0": "Atha vā patati etthāti pāti, cha ajjhattikabāhirāni āyatanāni. Vuttañhi – ‘‘chasu",
  "atk-s0503a4:29_1": "loko samuppanno, chasu kubbati santhava’’nti (su. ni. 171). Tato cha ajjhattikabāhirāyatanasaṅkhātapātito",
  "atk-s0503a4:29_2": "mokkhoti pātimokkho. Atha vā pāto vinipāto assa atthīti pātī, saṁsāro. Tato mokkhoti pātimokkho.",
  "atk-s0503a4:30_0": "Atha vā sabbalokādhipatibhāvato dhammissaro bhagavā patīti vuccati, muccati etenāti",
  "atk-s0503a4:30_1": "mokkho. Patino mokkho tena paññattattāti patimokkho, patimokkho eva pātimokkho. Sabbaguṇānaṁ",
  "atk-s0503a4:30_2": "vā tammūlabhāvato uttamaṭṭhena pati ca, so yathāvuttaṭṭhena mokkho cāti patimokkho,",
  "atk-s0503a4:30_3": "patimokkho eva pātimokkho. Tathā hi vuttaṁ ‘‘pātimokkhantiādimetaṁ mukhameta’’nti vitthāro.",
  "atk-s0503a4:31_0": "Atha vā paiti pakāre, atīti accantatthe nipāto, tasmā pakārehi accantaṁ mokkhetīti",
  "atk-s0503a4:31_1": "pātimokkhaṁ. Idañhi sīlaṁ sayaṁ tadaṅgavasena, samādhisahitaṁ paññāsahitañca vikkhambhanavasena",
  "atk-s0503a4:31_2": "samucchedavasena ca accantaṁ mokkheti mocetīti pātimokkhaṁ. Pati mokkhoti vā patimokkho,",
  "atk-s0503a4:31_3": "tamhā tamhā vītikkamadosato paccekaṁ mokkhoti attho. Patimokkho eva pātimokkho. Mokkhoti",
  "atk-s0503a4:31_4": "vā nibbānaṁ, tassa mokkhassa paṭibimbabhūtoti patimokkho. Sīlasaṁvaro hi sūriyassa",
  "atk-s0503a4:31_5": "aruṇuggamanaṁ viya nibbānassa udayabhūto tappaṭibhāgo ca yathārahaṁ saṁkilesanibbāpanato.",
  "atk-s0503a4:31_6": "Patimokkho eva pātimokkho. Pativattati mokkheti dukkhanti vā patimokkhaṁ, patimokkhameva",
  "atk-s0503a4:31_7": "pātimokkhanti evaṁ tāvettha pātimokkhasaddassa attho veditabbo.",
  "atk-s0503a4:32_0": "Saṁvarati pidahati etenāti saṁvaro, pātimokkhameva saṁvaro pātimokkhasaṁvaro. Atthato",
  "atk-s0503a4:32_1": "pana tato tato vītikkamitabbato viratiyo cetanā ca. Tena pātimokkhasaṁvarena upeto",
  "atk-s0503a4:32_2": "samannāgato pātimokkhasaṁvarasaṁvutoti vutto. Vuttañhetaṁ vibhaṅge –",
  "atk-s0503a4:33": "‘‘Iminā pātimokkhasaṁvarena upeto hoti samupeto upāgato samupāgato upapanno samupapanno samannāgato, tena vuccati pātimokkhasaṁvarasaṁvuto’’ti (vibha. 511).",
  "atk-s0503a4:34": "Viharatīti iriyāpathavihārena viharati irīyati vattati.",
  "atk-s0503a4:35_0": "Ācāragocarasampannoti veḷudānādimicchājīvassa kāyapāgabbhiyādīnañca akaraṇena sabbaso",
  "atk-s0503a4:35_1": "anācāraṁ vajjetvā ‘‘kāyiko avītikkamo vācasiko avītikkamo kāyikavācasiko avītikkamo’’ti",
  "atk-s0503a4:35_2": "evaṁ vuttabhikkhusāruppaācārasampattiyā, vesiyādiagocaraṁ vajjetvā piṇḍapātādiatthaṁ",
  "atk-s0503a4:35_3": "upasaṅkamituṁ yuttaṭṭhānasaṅkhātena gocarena ca sampannattā ācāragocarasampanno.",
  "atk-s0503a4:36_0": "Apica yo bhikkhu satthari sagāravo sappatisso sabrahmacārīsu sagāravo sappatisso",
  "atk-s0503a4:36_1": "hirottappasampanno sunivattho supāruto pāsādikena abhikkantena paṭikkantena ālokitena",
  "atk-s0503a4:36_2": "vilokitena samiñjitena pasāritena iriyāpathasampanno indriyesu guttadvāro bhojane",
  "atk-s0503a4:36_3": "mattaññū jāgariyamanuyutto satisampajaññena samannāgato appiccho santuṭṭho pavivitto",
  "atk-s0503a4:36_4": "asaṁsaṭṭho ābhisamācārikesu sakkaccakārī garucittīkārabahulo viharati, ayaṁ vuccati ācārasampanno.",
  "atk-s0503a4:37_0": "Gocaro pana upanissayagocaro ārakkhagocaro upanibandhagocaroti tividho. Tattha yo",
  "atk-s0503a4:37_1": "dasakathāvatthuguṇasamannāgato vuttalakkhaṇo kalyāṇamitto, yaṁ nissāya asutaṁ suṇāti,",
  "atk-s0503a4:37_2": "sutaṁ pariyodāpeti, kaṅkhaṁ vitarati, diṭṭhiṁ ujuṁ karoti, cittaṁ pasādeti, yañca",
  "atk-s0503a4:37_3": "anusikkhanto saddhāya vaḍḍhati , sīlena, sutena, cāgena, paññāya vaḍḍhati, ayaṁ vuccati upanissayagocaro.",
  "atk-s0503a4:38_0": "Yo bhikkhu antaragharaṁ paviṭṭho vīthiṁ paṭipanno okkhittacakkhu yugamattadassāvī",
  "atk-s0503a4:38_1": "cakkhundriyasaṁvutova gacchati, na hatthiṁ olokento, na assaṁ, na rathaṁ, na pattiṁ,",
  "atk-s0503a4:38_2": "na itthiṁ, na purisaṁ olokento, na uddhaṁ olokento, na adho olokento, na disāvidisaṁ",
  "atk-s0503a4:38_3": "pekkhamāno gacchati, ayaṁ ārakkhagocaro.",
  "atk-s0503a4:39": "Upanibandhagocaro pana cattāro satipaṭṭhānā, yattha bhikkhu attano cittaṁ upanibandhati, vuttañhetaṁ bhagavatā –",
  "atk-s0503a4:40": "‘‘Ko ca, bhikkhave, bhikkhuno gocaro sako pettiko visayo, yadidaṁ cattāro satipaṭṭhānā’’ti (saṁ. ni. 5.372).",
  "atk-s0503a4:41": "Tattha upanissayagocarassa pubbe vuttattā itaresaṁ vasenettha gocaro veditabbo. Iti yathāvuttāya ācārasampattiyā, imāya ca gocarasampattiyā samannāgatattā ācāragocarasampanno.",
  "atk-s0503a4:42_0": "Aṇumattesu vajjesu bhayadassāvīti appamattakattā aṇuppamāṇesu assatiyā asañcicca",
  "atk-s0503a4:42_1": "āpannasekhiyaakusalacittuppādādibhedesu vajjesu bhayadassanasīlo. Yo hi bhikkhu paramāṇumattaṁ",
  "atk-s0503a4:42_2": "vajjaṁ aṭṭhasaṭṭhiyojanapamāṇādhikayojanasatasahassubbedhasinerupabbatarājasadisaṁ",
  "atk-s0503a4:42_3": "katvā passati, yopi sabbalahukaṁ dubbhāsitamattaṁ pārājikasadisaṁ katvā passati,",
  "atk-s0503a4:42_4": "ayampi aṇumattesu vajjesu bhayadassāvī nāma. Samādāya sikkhati sikkhāpadesūti yaṁkiñci",
  "atk-s0503a4:42_5": "sikkhāpadesu sikkhitabbaṁ, taṁ sabbena sabbaṁ sabbathā sabbaṁ anavasesaṁ sammā ādiyitvā",
  "atk-s0503a4:42_6": "sikkhati, pavattati paripūretīti attho.",
  "atk-s0503a4:43_0": "Abhisallekhikāti ativiya kilesānaṁ sallekhanī, tesaṁ tanubhāvāya pahānāya yuttarūpā.",
  "atk-s0503a4:43_1": "Cetovivaraṇasappāyāti cetaso paṭicchādakānaṁ nīvaraṇānaṁ dūrībhāvakaraṇena cetovivaraṇasaṅkhātānaṁ",
  "atk-s0503a4:43_2": "samathavipassanānaṁ sappāyā, samathavipassanācittasseva vā vivaraṇāya pākaṭīkaraṇāya",
  "atk-s0503a4:43_3": "vā sappāyā upakārikāti cetovivaraṇasappāyā.",
  "atk-s0503a4:44_0": "Idāni yena nibbidādiāvahanena ayaṁ kathā abhisallekhikā cetovivaraṇasappāyā ca nāma",
  "atk-s0503a4:44_1": "hoti, taṁ dassetuṁ ‘‘ekantanibbidāyā’’tiādi vuttaṁ. Tattha ekantanibbidāyāti ekaṁseneva",
  "atk-s0503a4:44_2": "vaṭṭadukkhato nibbindanatthāya. Virāgāya nirodhāyāti tasseva virajjanatthāya ca nirujjhanatthāya",
  "atk-s0503a4:44_3": "ca. Upasamāyāti sabbakilesūpasamāya. Abhiññāyāti sabbassāpi abhiññeyyassa abhijānanāya.",
  "atk-s0503a4:44_4": "Sambodhāyāti catumaggasambodhāya. Nibbānāyāti anupādisesanibbānāya. Etesu hi ādito",
  "atk-s0503a4:44_5": "tīhi padehi vipassanā vuttā, dvīhi maggo, dvīhi nibbānaṁ vuttaṁ. Samathavipassanā",
  "atk-s0503a4:44_6": "ādiṁ katvā nibbānapariyosāno ayaṁ sabbo uttarimanussadhammo dasakathāvatthulābhino sijjhatīti dasseti.",
  "atk-s0503a4:45_0": "Idāni taṁ kathaṁ vibhajitvā dassento ‘‘appicchakathā’’tiādimāha. Tattha appicchoti",
  "atk-s0503a4:45_1": "na iccho, tassa kathā appicchakathā, appicchabhāvappaṭisaṁyuttā kathā vā appicchakathā.",
  "atk-s0503a4:45_2": "Ettha ca atriccho pāpiccho mahiccho appicchoti icchāvasena cattāro puggalā. Tesu",
  "atk-s0503a4:45_3": "attanā yathāladdhena lābhena atitto uparūpari lābhaṁ icchanto atriccho nāma. Yaṁ sandhāya vuttaṁ –",
  "atk-s0503a4:46": "‘‘Catubbhi aṭṭhajjhagamā, aṭṭhabhi cāpi soḷasa;",
  "atk-s0503a4:47": "Soḷasabhi ca dvattiṁsa, atricchaṁ cakkamāsado;",
  "atk-s0503a4:48": "Icchāhatassa posassa, cakkaṁ bhamati matthake’’ti. (jā. 1.5.103);",
  "atk-s0503a4:49": "‘‘Atricchā atilobhena, atilobhamadena cā’’ti ca. (jā. 1.2.168);",
  "atk-s0503a4:50": "Lābhasakkārasilokanikāmayatāya asantaguṇasambhāvanādhippāyo pāpiccho. Yaṁ sandhāya vuttaṁ –",
  "atk-s0503a4:51_0": "‘‘Tattha katamā kuhanā? Lābhasakkārasilokasannissitassa pāpicchassa icchāpakatassa",
  "atk-s0503a4:51_1": "paccayappaṭisevanasaṅkhātena vā sāmantajappitena vā iriyāpathassa vā aṭhapanā’’tiādi (vibha. 861).",
  "atk-s0503a4:52": "Santaguṇasambhāvanādhippāyo paṭiggahaṇe amattaññū mahiccho. Yaṁ sandhāya vuttaṁ –",
  "atk-s0503a4:53": "‘‘Idhekacco saddho samāno ‘saddhoti maṁ jano jānātū’ti icchati, sīlavā samāno ‘sīlavāti maṁ jano jānātū’ti icchatī’’tiādi (vibha. 851).",
  "atk-s0503a4:54": "Duttappiyatāya hissa vijātamātāpi cittaṁ gahetuṁ na sakkoti. Tenetaṁ vuccati –",
  "atk-s0503a4:55": "‘‘Aggikkhandho samuddo ca, mahiccho cāpi puggalo;",
  "atk-s0503a4:56": "Sakaṭehi paccaye dentu, tayopete atappiyā’’ti.",
  "atk-s0503a4:57_0": "Ete pana atricchatādayo dose ārakā parivajjetvā santaguṇanigūhanādhippāyo paṭiggahaṇe",
  "atk-s0503a4:57_1": "ca mattaññū appiccho. So attani vijjamānampi guṇaṁ paṭicchādetukāmatāya saddho samāno",
  "atk-s0503a4:57_2": "‘‘saddhoti maṁ jano jānātū’’ti na icchati, sīlavā, bahussuto, pavivitto, āraddhavīriyo,",
  "atk-s0503a4:57_3": "upaṭṭhitassati, samāhito, paññavā samāno ‘‘paññavāti maṁ jano jānātū’’ti na icchati.",
  "atk-s0503a4:58_0": "Svāyaṁ paccayappiccho dhutaṅgappiccho pariyattiappiccho adhigamappicchoti catubbidho.",
  "atk-s0503a4:58_1": "Tattha catūsu paccayesu appiccho paccayadāyakaṁ deyyadhammaṁ attano thāmañca oloketvā",
  "atk-s0503a4:58_2": "sacepi hi deyyadhammo bahu hoti, dāyako appaṁ dātukāmo, dāyakassa vasena appameva",
  "atk-s0503a4:58_3": "gaṇhāti. Deyyadhammo ce appo, dāyako bahuṁ dātukāmo, deyyadhammassa vasena appameva",
  "atk-s0503a4:58_4": "gaṇhāti. Deyyadhammopi ce bahu, dāyakopi bahuṁ dātukāmo, attano thāmaṁ ñatvā pamāṇayuttameva",
  "atk-s0503a4:58_5": "gaṇhāti. Evarūpo hi bhikkhu anuppannaṁ lābhaṁ uppādeti, uppannaṁ lābhaṁ thāvaraṁ",
  "atk-s0503a4:58_6": "karoti, dāyakānaṁ cittaṁ ārādheti. Dhutaṅgasamādānassa pana attani atthibhāvaṁ na",
  "atk-s0503a4:58_7": "jānāpetukāmo dhutaṅgappiccho. Yo attano bahussutabhāvaṁ jānāpetuṁ na icchati, ayaṁ",
  "atk-s0503a4:58_8": "pariyattiappiccho. Yo pana sotāpannādīsu aññataro hutvā sabrahmacārīnampi attano",
  "atk-s0503a4:58_9": "sotāpannādibhāvaṁ jānāpetuṁ na icchati, ayaṁ adhigamappiccho. Evametesaṁ appicchānaṁ",
  "atk-s0503a4:58_10": "yā appicchatā, tassā saddhiṁ sandassanādividhinā anekākāravokāraānisaṁsavibhāvanavasena,",
  "atk-s0503a4:58_11": "tappaṭipakkhassa atricchādibhedassa icchācārassa ādīnavavibhāvanavasena ca pavattā",
  "atk-s0503a4:58_12": "kathā appicchakathā.",
  "atk-s0503a4:59_0": "Santuṭṭhikathāti ettha santuṭṭhīti sakena attanā laddhena tuṭṭhi santuṭṭhi. Atha",
  "atk-s0503a4:59_1": "vā visamaṁ paccayicchaṁ pahāya samaṁ tuṭṭhi, santuṭṭhi. Santena vā vijjamānena tuṭṭhi",
  "atk-s0503a4:59_2": "santuṭṭhi. Vuttañcetaṁ –",
  "atk-s0503a4:60": "‘‘Atītaṁ nānusocanto, nappajappamanāgataṁ;",
  "atk-s0503a4:61": "Paccuppannena yāpento, santuṭṭhoti pavuccatī’’ti.",
  "atk-s0503a4:62_0": "Sammā vā ñāyena bhagavatā anuññātavidhinā paccayehi tuṭṭhi santuṭṭhi. Atthato itarītarapaccayasantoso",
  "atk-s0503a4:62_1": ", so dvādasavidho hoti. Kathaṁ ? Cīvare yathālābhasantoso, yathābalasantoso, yathāsāruppasantosoti",
  "atk-s0503a4:62_2": "tividho, evaṁ piṇḍapātādīsu.",
  "atk-s0503a4:63_0": "Tatrāyaṁ pabhedavaṇṇanā – idha bhikkhu cīvaraṁ labhati sundaraṁ vā asundaraṁ vā,",
  "atk-s0503a4:63_1": "so teneva yāpeti, aññaṁ na pattheti, labhantopi na gaṇhāti, ayamassa cīvare yathālābhasantoso.",
  "atk-s0503a4:63_2": "Atha pana pakatidubbalo vā hoti ābādhajarābhibhūto vā, garuṁ cīvaraṁ pārupanto kilamati,",
  "atk-s0503a4:63_3": "so sabhāgena bhikkhunā saddhiṁ taṁ parivattetvā lahukena yāpentopi santuṭṭhova hoti,",
  "atk-s0503a4:63_4": "ayamassa cīvare yathābalasantoso. Aparo paṭṭacīvarādīnaṁ aññataraṁ mahagghacīvaraṁ",
  "atk-s0503a4:63_5": "labhitvā ‘‘idaṁ therānaṁ cirapabbajitānaṁ, idaṁ bahussutānaṁ anurūpaṁ, idaṁ gilānānaṁ",
  "atk-s0503a4:63_6": "dubbalānaṁ, idaṁ appalābhīnaṁ vā hotū’’ti tesaṁ datvā attanā saṅkārakūṭādito nantakāni",
  "atk-s0503a4:63_7": "uccinitvā saṅghāṭiṁ katvā tesaṁ vā purāṇacīvarāni gahetvā dhārentopi santuṭṭhova",
  "atk-s0503a4:63_8": "hoti, ayamassa cīvare yathāsāruppasantoso.",
  "atk-s0503a4:64_0": "Idha pana bhikkhu piṇḍapātaṁ labhati lūkhaṁ vā paṇītaṁ vā, so teneva yāpeti, aññaṁ",
  "atk-s0503a4:64_1": "na pattheti, labhantopi na gaṇhāti, ayamassa piṇḍapāte yathālābhasantoso. Atha pana",
  "atk-s0503a4:64_2": "ābādhiko hoti, lūkhaṁ pakativiruddhaṁ vā byādhiviruddhaṁ vā piṇḍapātaṁ bhuñjitvā",
  "atk-s0503a4:64_3": "gāḷhaṁ rogātaṅkaṁ pāpuṇāti, so sabhāgassa bhikkhuno datvā tassa hatthato sappāyabhojanaṁ",
  "atk-s0503a4:64_4": "bhuñjitvā samaṇadhammaṁ karontopi santuṭṭhova hoti, ayamassa piṇḍapāte yathābalasantoso.",
  "atk-s0503a4:64_5": "Aparo bhikkhu paṇītaṁ piṇḍapātaṁ labhati, so ‘‘ayaṁ piṇḍapāto cirapabbajitādīnaṁ",
  "atk-s0503a4:64_6": "anurūpo’’ti cīvaraṁ viya tesaṁ datvā, tesaṁ vā santakaṁ gahetvā, attanā piṇḍāya caritvā,",
  "atk-s0503a4:64_7": "missakāhāraṁ vā paribhuñjantopi santuṭṭhova hoti. Ayamassa piṇḍapāte yathāsāruppasantoso.",
  "atk-s0503a4:65_0": "Idha pana bhikkhuno senāsanaṁ pāpuṇāti manāpaṁ vā amanāpaṁ vā antamaso tiṇakuṭikāpi",
  "atk-s0503a4:65_1": "tiṇasanthārakampi, so teneva santussati, puna aññaṁ sundarataraṁ vā pāpuṇāti, taṁ",
  "atk-s0503a4:65_2": "na gaṇhāti, ayamassa senāsane yathālābhasantoso. Atha pana ābādhiko hoti dubbalo",
  "atk-s0503a4:65_3": "vā, so byādhiviruddhaṁ vā pakativiruddhaṁ vā senāsanaṁ labhati, yatthassa vasato",
  "atk-s0503a4:65_4": "aphāsu hoti, so taṁ sabhāgassa bhikkhuno datvā tassa santake sappāyasenāsane vasitvā",
  "atk-s0503a4:65_5": "samaṇadhammaṁ karontopi santuṭṭhova hoti, ayamassa senāsane yathābalasantoso. Aparo",
  "atk-s0503a4:65_6": "sundaraṁ senāsanaṁ pattampi na sampaṭicchati ‘‘paṇītasenāsanaṁ pamādaṭṭhāna’’nti,",
  "atk-s0503a4:65_7": "mahāpuññatāya vā leṇamaṇḍapakūṭāgārādīni paṇītasenāsanāni labhati, so tāni cīvarādīni",
  "atk-s0503a4:65_8": "viya cirapabbajitādīnaṁ datvā yattha katthaci vasantopi santuṭṭhova hoti, ayamassa",
  "atk-s0503a4:65_9": "senāsane yathāsāruppasantoso.",
  "atk-s0503a4:66_0": "Idha pana bhikkhu bhesajjaṁ labhati lūkhaṁ vā paṇītaṁ vā, so teneva tussati, aññaṁ",
  "atk-s0503a4:66_1": "na pattheti, labhantopi na gaṇhāti, ayamassa gilānapaccaye yathālābhasantoso. Atha",
  "atk-s0503a4:66_2": "pana telena atthiko phāṇitaṁ labhati, so taṁ sabhāgassa bhikkhuno datvā, tassa hatthato",
  "atk-s0503a4:66_3": "telaṁ gahetvā, bhesajjaṁ katvā samaṇadhammaṁ karontopi santuṭṭhova hoti, ayamassa",
  "atk-s0503a4:66_4": "gilānapaccaye yathābalasantoso. Aparo mahāpuñño bahuṁ telamadhuphāṇitādipaṇītabhesajjaṁ",
  "atk-s0503a4:66_5": "labhati, so taṁ cīvarādīni viya cirapabbajitādīnaṁ datvā tesaṁ ābhatena yena kenaci",
  "atk-s0503a4:66_6": "bhesajjaṁ karontopi santuṭṭhova hoti. Yo pana ekasmiṁ bhājane muttaharītakaṁ, ekasmiṁ",
  "atk-s0503a4:66_7": "catumadhuraṁ ṭhapetvā ‘‘gaṇhatha, bhante, yadicchasī’’ti vuccamāno sacassa tesu aññatarenapi",
  "atk-s0503a4:66_8": "rogo vūpasammati , ‘‘muttaharītakaṁ nāma buddhādīhi vaṇṇitaṁ, pūtimuttabhesajjaṁ",
  "atk-s0503a4:66_9": "nissāya pabbajjā, tattha te yāvajīvaṁ ussāho karaṇīyo’’ti (mahāva. 128) vacanamanussaranto",
  "atk-s0503a4:66_10": "catumadhuraṁ paṭikkhipitvā muttaharītakena bhesajjaṁ karonto paramasantuṭṭhova hoti,",
  "atk-s0503a4:66_11": "ayamassa gilānapaccaye yathāsāruppasantoso.",
  "atk-s0503a4:67_0": "So evaṁpabhedo sabbopi santoso santuṭṭhīti pavuccati. Tena vuttaṁ ‘‘atthato itarītarapaccayasantoso’’ti.",
  "atk-s0503a4:67_1": "Itarītarasantuṭṭhiyā saddhiṁ sandassanādividhinā ānisaṁsavibhāvanavasena, tappaṭipakkhassa",
  "atk-s0503a4:67_2": "atricchatādibhedassa icchāpakatattassa ādīnavavibhāvanavasena ca pavattā kathā santuṭṭhikathā.",
  "atk-s0503a4:67_3": "Ito parāsupi kathāsu eseva nayo, visesamattameva vakkhāma.",
  "atk-s0503a4:68_0": "Pavivekakathāti ettha kāyaviveko cittaviveko upadhivivekoti tayo vivekā. Tesu eko",
  "atk-s0503a4:68_1": "gacchati, eko tiṭṭhati, eko nisīdati, eko seyyaṁ kappeti, eko gāmaṁ piṇḍāya pavisati,",
  "atk-s0503a4:68_2": "eko paṭikkamati, eko abhikkamati, eko caṅkamaṁ adhiṭṭhāti, eko carati, eko viharatīti",
  "atk-s0503a4:68_3": "evaṁ sabbiriyāpathesu sabbakiccesu gaṇasaṅgaṇikaṁ pahāya vivittavāso kāyaviveko nāma.",
  "atk-s0503a4:68_4": "Aṭṭha samāpattiyo pana cittaviveko nāma. Nibbānaṁ upadhiviveko nāma. Vuttañhetaṁ –",
  "atk-s0503a4:69_0": "‘‘Kāyaviveko ca vivekaṭṭhakāyānaṁ nekkhammābhiratānaṁ, cittaviveko ca parisuddhacittānaṁ",
  "atk-s0503a4:69_1": "paramavodānappattānaṁ, upadhiviveko ca nirupadhīnaṁ puggalānaṁ visaṅkhāragatāna’’nti (mahāni. 57).",
  "atk-s0503a4:70": "Vivekoyeva paviveko, pavivekappaṭisaṁyuttā kathā pavivekakathā.",
  "atk-s0503a4:71_0": "Asaṁsaggakathāti ettha savanasaṁsaggo dassanasaṁsaggo samullapanasaṁsaggo sambhogasaṁsaggo",
  "atk-s0503a4:71_1": "kāyasaṁsaggoti pañca saṁsaggā. Tesu idhekacco bhikkhu suṇāti ‘‘asukasmiṁ gāme vā",
  "atk-s0503a4:71_2": "nigame vā itthī abhirūpā dassanīyā pāsādikā paramāya vaṇṇapokkharatāya samannāgatā’’ti,",
  "atk-s0503a4:71_3": "so taṁ sutvā saṁsīdati visīdati, na sakkoti brahmacariyaṁ sandhāretuṁ, sikkhaṁ paccakkhāya",
  "atk-s0503a4:71_4": "hīnāyāvattati, evaṁ visabhāgārammaṇasavanena uppannakilesasanthavo savanasaṁsaggo",
  "atk-s0503a4:71_5": "nāma. Na heva kho bhikkhu suṇāti, apica kho sāmaṁ passati itthiṁ abhirūpaṁ dassanīyaṁ",
  "atk-s0503a4:71_6": "pāsādikaṁ paramāya vaṇṇapokkharatāya samannāgataṁ, so taṁ disvā saṁsīdati visīdati,",
  "atk-s0503a4:71_7": "na sakkoti brahmacariyaṁ sandhāretuṁ, sikkhaṁ paccakkhāya hīnāyāvattati, evaṁ visabhāgārammaṇadassanena",
  "atk-s0503a4:71_8": "uppannakilesasanthavo dassanasaṁsaggo nāma. Disvā pana aññamaññaṁ ālāpasallāpavasena",
  "atk-s0503a4:71_9": "uppanno kilesasanthavo samullapanasaṁsaggo nāma. Sahajagghanādīnipi eteneva saṅgaṇhāti.",
  "atk-s0503a4:71_10": "Attano pana santakaṁ yaṁkiñci mātugāmassa datvā vā adatvā vā tena dinnassa vanabhaṅgiyādino",
  "atk-s0503a4:71_11": "paribhogavasena uppannakilesasanthavo sambhogasaṁsaggo nāma. Mātugāmassa hatthaggāhādivasena",
  "atk-s0503a4:71_12": "uppannakilesasanthavo kāyasaṁsaggo nāma. Yopi cesa –",
  "atk-s0503a4:72_0": "‘‘Gihīhi saṁsaṭṭho viharati ananulomikena saṁsaggena sahasokī sahanandī sukhitesu",
  "atk-s0503a4:72_1": "sukhito, dukkhitesu dukkhito , uppannesu kiccakaraṇīyesu attanā uyyogaṁ āpajjatī’’ti",
  "atk-s0503a4:72_2": "(saṁ. ni. 3.3; mahāni. 164) –",
  "atk-s0503a4:73_0": "Evaṁ vutto ananulomiko gihisaṁsaggo, yo ca sabrahmacārīhipi kilesuppattihetubhūto",
  "atk-s0503a4:73_1": "saṁsaggo, taṁ sabbaṁ pahāya yvāyaṁ saṁsāre thirataraṁ saṁvegaṁ, saṅkhāresu tibbaṁ",
  "atk-s0503a4:73_2": "bhayasaññaṁ, sarīre paṭikūlasaññaṁ, sabbākusalesu jigucchāpubbaṅgamaṁ hirottappaṁ,",
  "atk-s0503a4:73_3": "sabbakiriyāsu satisampajaññanti sabbaṁ paccupaṭṭhapetvā kamaladale jalabindu viya",
  "atk-s0503a4:73_4": "sabbattha alaggabhāvo, ayaṁ sabbasaṁsaggappaṭipakkhatāya asaṁsaggo. Tappaṭisaṁyuttā",
  "atk-s0503a4:73_5": "kathā asaṁsaggakathā.",
  "atk-s0503a4:74_0": "Vīriyārambhakathāti ettha vīrassa bhāvo, kammanti vā vīriyaṁ, vidhinā īrayitabbaṁ",
  "atk-s0503a4:74_1": "pavattetabbanti vā vīriyaṁ, vīriyañca taṁ akusalānaṁ dhammānaṁ pahānāya kusalānaṁ",
  "atk-s0503a4:74_2": "dhammānaṁ upasampadāya ārambhanaṁ vīriyārambho. Svāyaṁ kāyiko cetasiko cāti duvidho,",
  "atk-s0503a4:74_3": "ārambhadhātu, nikkamadhātu, parakkamadhātu cāti tividho; sammappadhānavasena catubbidho.",
  "atk-s0503a4:74_4": "So sabbopi yo bhikkhu gamane uppannaṁ kilesaṁ ṭhānaṁ pāpuṇituṁ na deti; ṭhāne uppannaṁ",
  "atk-s0503a4:74_5": "nisajjaṁ, nisajjāya uppannaṁ sayanaṁ pāpuṇituṁ na deti, tattha tattheva ajapadena",
  "atk-s0503a4:74_6": "daṇḍena kaṇhasappaṁ uppīḷetvā gaṇhanto viya, tikhiṇena asinā amittaṁ gīvāya paharanto",
  "atk-s0503a4:74_7": "viya ca sīsaṁ ukkhipituṁ adatvā vīriyabalena niggaṇhāti, tassevaṁ āraddhavīriyassa",
  "atk-s0503a4:74_8": "vasena veditabbo. Tappaṭisaṁyuttā kathā vīriyārambhakathā.",
  "atk-s0503a4:75_0": "Sīlakathādīsu duvidhaṁ sīlaṁ lokiyaṁ lokuttarañca. Tattha lokiyaṁ pātimokkhasaṁvarādi",
  "atk-s0503a4:75_1": "catupārisuddhisīlaṁ, lokuttaraṁ maggasīlaṁ phalasīlañca. Tathā vipassanāya pādakabhūtā",
  "atk-s0503a4:75_2": "saha upacārena aṭṭha samāpattiyo lokiyo samādhi, maggasampayutto panettha lokuttaro",
  "atk-s0503a4:75_3": "samādhi nāma. Tathā paññāpi lokiyā sutamayā cintāmayā jhānasampayuttā vipassanāñāṇañca.",
  "atk-s0503a4:75_4": "Visesato panettha vipassanāpaññā gahetabbā, lokuttarā maggapaññā phalapaññā ca. Vimuttīpi",
  "atk-s0503a4:75_5": "ariyaphalavimutti nibbānañca. Apare pana tadaṅgavikkhambhanasamucchedavimuttīnampi",
  "atk-s0503a4:75_6": "vasenettha atthaṁ vaṇṇenti. Vimuttiñāṇadassanampi ekūnavīsatividhaṁ paccavekkhaṇañāṇaṁ.",
  "atk-s0503a4:75_7": "Iti imesaṁ sīlādīnaṁ saddhiṁ sandassanādividhinā anekākāravokāraānisaṁsavibhāvanavasena",
  "atk-s0503a4:75_8": "ceva tappaṭipakkhānaṁ dussīlyādīnaṁ ādīnavavibhāvanavasena ca pavattā kathā, tappaṭisaṁyuttā",
  "atk-s0503a4:75_9": "kathā vā sīlādikathā nāma.",
  "atk-s0503a4:76_0": "Ettha ca ‘‘attanā ca appiccho hoti, appicchakathañca paresaṁ kattā’’ti (ma. ni. 1.252;",
  "atk-s0503a4:76_1": "a. ni. 10.70) ‘‘santuṭṭho hoti itarītarena cīvarena, itarītaracīvarasantuṭṭhiyā ca",
  "atk-s0503a4:76_2": "vaṇṇavādī’’ti (saṁ. ni. 2.144; cūḷani. khaggavisāṇasuttaniddesa 128) ca ādivacanato",
  "atk-s0503a4:76_3": "sayañca appicchatādiguṇasamannāgatena paresampi tadatthāya hitajjhāsayena pavattetabbā",
  "atk-s0503a4:76_4": "tathārūpī kathā, yā idha abhisallekhikādibhāvena visesetvā vuttā appicchakathādīti",
  "atk-s0503a4:76_5": "veditabbā. Kārakasseva hi kathā visesato adhippetatthasādhinī. Tathā hi vakkhati",
  "atk-s0503a4:76_6": "‘‘kalyāṇamittassetaṁ, meghiya, bhikkhuno pāṭikaṅkhaṁ…pe. … akasiralābhī’’ti.",
  "atk-s0503a4:77_0": "Evarūpāyāti īdisāya, yathāvuttāya. Nikāmalābhīti yathicchitalābhī yathārucilābhī,",
  "atk-s0503a4:77_1": "sabbakālaṁ imā kathā sotuṁ vicāretuñca yathāsukhaṁ labhanto. Akicchalābhīti niddukkhalābhī.",
  "atk-s0503a4:77_2": "Akasiralābhīti vipulalābhī.",
  "atk-s0503a4:78_0": "Āraddhavīriyoti paggahitavīriyo. Akusalānaṁ dhammānaṁ pahānāyāti akosallasambhūtaṭṭhena",
  "atk-s0503a4:78_1": "akusalānaṁ pāpadhammānaṁ pajahanatthāya. Kusalānaṁ dhammānanti kucchitānaṁ salanādiatthena",
  "atk-s0503a4:78_2": "anavajjaṭṭhena ca kusalānaṁ sahavipassanānaṁ maggaphaladhammānaṁ. Upasampadāyāti",
  "atk-s0503a4:78_3": "sampādanāya, attano santāne uppādanāya. Thāmavāti ussoḷhisaṅkhātena vīriyathāmena",
  "atk-s0503a4:78_4": "samannāgato. Daḷhaparakkamoti thiraparakkamo asithilavīriyo. Anikkhittadhuroti anorohitadhuro anosakkitavīriyo.",
  "atk-s0503a4:79_0": "Paññavāti vipassanāpaññāya paññavā. Udayatthagāminiyāti pañcannaṁ khandhānaṁ udayañca",
  "atk-s0503a4:79_1": "vayañca paṭivijjhantiyā. Ariyāyāti vikkhambhanavasena kilesehi ārakā dūre ṭhitāya",
  "atk-s0503a4:79_2": "niddosāya. Nibbedhikāyāti nibbedhabhāgiyāya. Sammā dukkhakkhayagāminiyāti vaṭṭadukkhassa",
  "atk-s0503a4:79_3": "khepanato ‘‘dukkhakkhayo’’ti laddhanāmaṁ ariyamaggaṁ sammā hetunā ñāyena gacchantiyā.",
  "atk-s0503a4:80_0": "Imesu ca pana pañcasu dhammesu sīlaṁ vīriyaṁ paññā ca yogino ajjhattikaṁ aṅgaṁ, itaradvayaṁ",
  "atk-s0503a4:80_1": "bāhiraṁ aṅgaṁ. Tathāpi kalyāṇamittasannissayeneva sesaṁ catubbidhaṁ ijjhati, kalyāṇamittassevettha",
  "atk-s0503a4:80_2": "bahūpakārataṁ dassento satthā ‘‘kalyāṇamittassetaṁ, meghiya, bhikkhuno pāṭikaṅkha’’ntiādinā",
  "atk-s0503a4:80_3": "desanaṁ vaḍḍheti. Tattha pāṭikaṅkhanti ekaṁsena icchitabbaṁ, avassaṁbhāvīti attho.",
  "atk-s0503a4:80_4": "Yanti kiriyāparāmasanaṁ. Idaṁ vuttaṁ hoti – ‘‘sīlavā bhavissatī’’ti ettha yadetaṁ",
  "atk-s0503a4:80_5": "kalyāṇamittassa bhikkhuno sīlavantatāya bhavanaṁ sīlasampannattaṁ, tassa bhikkhuno",
  "atk-s0503a4:80_6": "sīlasampannattā etaṁ tassa pāṭikaṅkhaṁ, avassaṁbhāvī ekaṁseneva tassa tattha niyojanatoti",
  "atk-s0503a4:80_7": "adhippāyo. Pātimokkhasaṁvarasaṁvuto viharissatītiādīsupi eseva nayo.",
  "atk-s0503a4:81_0": "Evaṁ bhagavā sadevake loke uttamakalyāṇamittasaṅkhātassa attano vacanaṁ anādiyitvā",
  "atk-s0503a4:81_1": "taṁ vanasaṇḍaṁ pavisitvā tādisaṁ vippakāraṁ pattassa āyasmato meghiyassa kalyāṇamittatādinā",
  "atk-s0503a4:81_2": "sakalaṁ sāsanasampattiṁ dassetvā, idānissa tattha ādarajātassa pubbe yehi kāmavitakkādīhi",
  "atk-s0503a4:81_3": "upaddutattā kammaṭṭhānaṁ na sampajji, tassa tesaṁ ujuvipaccanīkabhūtattā ca bhāvanānayaṁ",
  "atk-s0503a4:81_4": "pakāsetvā, tato paraṁ arahattassa kammaṭṭhānaṁ ācikkhanto, ‘‘tena ca pana, meghiya,",
  "atk-s0503a4:81_5": "bhikkhunā imesu pañcasu dhammesu patiṭṭhāya cattāro dhammā uttari bhāvetabbā’’tiādimāha.",
  "atk-s0503a4:81_6": "Tattha tenāti evaṁ kalyāṇamittasannissayena yathāvuttasīlādiguṇasamannāgatena. Tenevāha",
  "atk-s0503a4:81_7": "‘‘imesu pañcasu dhammesu patiṭṭhāyā’’ti. Uttarīti āraddhataruṇavipassanassa rāgādiparissayā",
  "atk-s0503a4:81_8": "ce uppajjeyyuṁ, tesaṁ visodhanatthaṁ tato uddhaṁ cattāro dhammā bhāvetabbā uppādetabbā vaḍḍhetabbā ca.",
  "atk-s0503a4:82_0": "Asubhāti ekādasasu asubhakammaṭṭhānesu yathārahaṁ yattha katthaci asubhabhāvanā.",
  "atk-s0503a4:82_1": "Rāgassa pahānāyāti kāmarāgassa pajahanatthāya. Ayamattho sālilāyakopamāya vibhāvetabbo",
  "atk-s0503a4:82_2": "– eko hi puriso asitaṁ gahetvā koṭito paṭṭhāya sālikhette sāliyo lāyati, athassa",
  "atk-s0503a4:82_3": "vatiṁ bhinditvā gāvo pavisiṁsu. So asitaṁ ṭhapetvā, yaṭṭhiṁ ādāya, teneva maggena",
  "atk-s0503a4:82_4": "gāvo nīharitvā, vatiṁ pākatikaṁ katvā, puna asitaṁ gahetvā sāliyo lāyi. Tattha sālikhettaṁ",
  "atk-s0503a4:82_5": "viya buddhasāsanaṁ daṭṭhabbaṁ, sālilāyako viya yogāvacaro, asitaṁ viya paññā, lāyanakālo",
  "atk-s0503a4:82_6": "viya vipassanāya kammakaraṇakālo, yaṭṭhi viya asubhakammaṭṭhānaṁ, vati viya saṁvaro",
  "atk-s0503a4:82_7": ", vatiṁ bhinditvā gāvīnaṁ pavisanaṁ viya sahasā appaṭisaṅkhāya pamādaṁ āgamma rāgassa",
  "atk-s0503a4:82_8": "uppajjanaṁ, asitaṁ ṭhapetvā, yaṭṭhiṁ ādāya, paviṭṭhamaggeneva gāvo nīharitvā, vatiṁ",
  "atk-s0503a4:82_9": "paṭipākatikaṁ katvā, puna ṭhitaṭṭhānato paṭṭhāya sālilāyanaṁ viya asubhakammaṭṭhānena",
  "atk-s0503a4:82_10": "rāgaṁ vikkhambhetvā, puna vipassanāya kammakaraṇakāloti idamettha upamāsaṁsandanaṁ.",
  "atk-s0503a4:82_11": "Evaṁbhūtaṁ bhāvanāvidhiṁ sandhāya vuttaṁ ‘‘asubhā bhāvetabbā rāgassa pahānāyā’’ti.",
  "atk-s0503a4:83_0": "Mettāti mettākammaṭṭhānaṁ. Byāpādassa pahānāyāti vuttanayeneva uppannakopassa pajahanatthāya.",
  "atk-s0503a4:83_1": "Ānāpānassatīti soḷasavatthukā ānāpānassati. Vitakkupacchedāyāti vuttanayeneva uppannānaṁ",
  "atk-s0503a4:83_2": "vitakkānaṁ upacchedanatthāya. Asmimānasamugghātāyāti asmīti uppajjanakassa navavidhassa",
  "atk-s0503a4:83_3": "mānassa samucchedanatthāya. Aniccasaññinoti hutvā abhāvato udayabbayavantato pabhaṅguto",
  "atk-s0503a4:83_4": "tāvakālikato niccappaṭipakkhato ca ‘‘sabbe saṅkhārā aniccā’’ti (dha. pa. 277; cūḷani.",
  "atk-s0503a4:83_5": "hemakamāṇavapucchāniddesa 56) pavattaaniccānupassanāvasena aniccasaññino. Anattasaññā",
  "atk-s0503a4:83_6": "saṇṭhātīti asārakato avasavattanato parato rittato tucchato suññato ca ‘‘sabbe dhammā",
  "atk-s0503a4:83_7": "anattā’’ti (dha. pa. 279; cūḷani. hemakamāṇavapucchāniddesa 56) evaṁ pavattā anattānupassanāsaṅkhātā",
  "atk-s0503a4:83_8": "anattasaññā citte saṇṭhahati, atidaḷhaṁ patiṭṭhāti. Aniccalakkhaṇe hi diṭṭhe anattalakkhaṇaṁ",
  "atk-s0503a4:83_9": "diṭṭhameva hoti. Tīsu hi lakkhaṇesu ekasmiṁ diṭṭhe itaradvayaṁ diṭṭhameva hoti. Tena",
  "atk-s0503a4:83_10": "vuttaṁ – ‘‘aniccasaññino hi, meghiya, anattasaññā saṇṭhātī’’ti. Anattalakkhaṇe diṭṭhe",
  "atk-s0503a4:83_11": "asmīti uppajjanakamāno suppajahova hotīti āha – ‘‘anattasaññī asmimānasamugghātaṁ",
  "atk-s0503a4:83_12": "pāpuṇātī’’ti diṭṭheva dhamme nibbānanti diṭṭheyeva dhamme imasmiṁyeva attabhāve apaccayaparinibbānaṁ",
  "atk-s0503a4:83_13": "pāpuṇāti. Ayamettha saṅkhepo, vitthārato pana asubhādibhāvanānayo visuddhimagge (visuddhi.",
  "atk-s0503a4:83_14": "1.102) vuttanayena gahetabbo.",
  "atk-s0503a4:84_0": "Etamatthaṁviditvāti etaṁ āyasmato meghiyassa micchāvitakkacorehi kusalabhaṇḍupacchedasaṅkhātaṁ",
  "atk-s0503a4:84_1": "atthaṁ jānitvā. Imaṁ udānanti imaṁ kāmavitakkādīnaṁ avinodane vinodane ca ādīnavānisaṁsadīpakaṁ udānaṁ udānesi.",
  "atk-s0503a4:85_0": "Tattha khuddāti hīnā lāmakā. Vitakkāti kāmavitakkādayo tayo pāpavitakkā. Te hi sabbavitakkehi",
  "atk-s0503a4:85_1": "patikiṭṭhatāya idha khuddāti vuttā ‘‘na ca khuddamācare’’tiādīsu (khu. pā. 9.3; su.",
  "atk-s0503a4:85_2": "ni. 145) viya. Sukhumāti ñātivitakkādayo adhippetā. Ñātivitakko janapadavitakko amarāvitakko",
  "atk-s0503a4:85_3": "parānuddayatāya paṭisaṁyutto vitakko lābhasakkārasilokapaṭisaṁyutto vitakko anavaññattipaṭisaṁyutto",
  "atk-s0503a4:85_4": "vitakkoti ete hi vitakkā kāmavitakkādayo viya dāruṇā na hontīti anoḷārikasabhāvatāya",
  "atk-s0503a4:85_5": "sukhumāti vuttā. Anugatāti cittena anuvattitā. Vitakke hi uppajjamāne cittaṁ tadanugatameva",
  "atk-s0503a4:85_6": "hoti tassa ārammaṇābhiniropanato. ‘‘Anuggatā’’tipi pāḷi, anuuṭṭhitāti attho. Manaso",
  "atk-s0503a4:85_7": "uppilāvāti cetaso uppilāvitattakarā.",
  "atk-s0503a4:86_0": "Ete avidvā manaso vitakketi ete kāmavitakkādike manovitakke assādādīnavanissaraṇato",
  "atk-s0503a4:86_1": "ñātatīraṇapahānapariññāhi yathābhūtaṁ ajānanto. Hurā huraṁ dhāvati bhantacittoti",
  "atk-s0503a4:86_2": "appahīnamicchāvitakkattā anavaṭṭhitacitto ‘‘kadāci rūpe, kadāci sadde’’tiādinā tasmiṁ",
  "atk-s0503a4:86_3": "tasmiṁ ārammaṇe assādādivasena aparāparaṁ dhāvati paribbhamati. Atha vā hurā huraṁ",
  "atk-s0503a4:86_4": "dhāvati bhantacittoti apariññātavitakkattā tannimittānaṁ avijjātaṇhānaṁ vasena paribbhamanamānaso",
  "atk-s0503a4:86_5": "idhalokato paralokaṁ ādānanikkhepehi aparāparaṁ dhāvati saṁsaratīti attho.",
  "atk-s0503a4:87_0": "Ete ca vidvā manaso vitakketi ete yathāvuttappabhede kāmavitakkādike manovitakke",
  "atk-s0503a4:87_1": "assādādito yathābhūtaṁ jānanto. Ātāpiyoti vīriyavā. Saṁvaratīti pidahati. Satimāti",
  "atk-s0503a4:87_2": "satisampanno. Anuggateti dullabhavasena anuppanne. Idaṁ vuttaṁ hoti – ete vuttappakāre",
  "atk-s0503a4:87_3": "kāmavitakkādike manovitakke cittassa uppilāvitahetutāya manaso uppilāve vidvā vipassanāpaññāsahitāya",
  "atk-s0503a4:87_4": "maggapaññāya sammadeva jānanto, tassa sahāyabhūtānaṁ sammāvāyāmasatīnaṁ atthitāya",
  "atk-s0503a4:87_5": "ātāpiyo satimā te ariyamaggabhāvanāya āyatiṁ uppattirahe anuggate anuppanne eva maggakkhaṇe",
  "atk-s0503a4:87_6": "saṁvarati, ñāṇasaṁvaravasena pidahati, āgamanapathaṁ pacchindati, evaṁbhūto ca catusaccappabodhena",
  "atk-s0503a4:87_7": "buddho ariyasāvako arahattādhigamena asesaṁ, anavasesaṁ ete kāmavitakkādike pajahāsi",
  "atk-s0503a4:87_8": "samucchindīti. Etthāpi ‘‘anugate’’tipi paṭhanti. Tassattho heṭṭhā vuttoyeva.",
  "atk-s0503a4:88": "Paṭhamasuttavaṇṇanā niṭṭhitā.",
  "atk-s0503a4:89": "2. Uddhatasuttavaṇṇanā",
  "atk-s0503a4:90_0": "32. Dutiye kusinārāyanti kusinārāyaṁ nāma mallarājūnaṁ nagare. Upavattane mallānaṁ",
  "atk-s0503a4:90_1": "sālavaneti yathā hi anurādhapurassa thūpārāmo, evaṁ kusinārāya uyyānaṁ dakkhiṇapacchimadisāya",
  "atk-s0503a4:90_2": "hoti. Yathā thūpārāmato dakkhiṇadvārena nagarapavisanamaggo pācīnamukho gantvā uttarena",
  "atk-s0503a4:90_3": "nivattati, evaṁ uyyānato sālapanti pācīnamukhā gantvā uttarena nivattā, tasmā ‘‘upavattana’’nti",
  "atk-s0503a4:90_4": "vuccati. Tasmiṁ upavattane mallarājūnaṁ sālavane. Araññakuṭikāyanti sālapantiyā avidūre",
  "atk-s0503a4:90_5": "rukkhagacchasañchannaṭṭhāne katā kuṭikā, taṁ sandhāya vuttaṁ ‘‘araññakuṭikāyaṁ viharatī’’ti.",
  "atk-s0503a4:90_6": "Te pana bhikkhū paṭisaṅkhānavirahitā ossaṭṭhavīriyā pamattavihārino, tena vuttaṁ ‘‘uddhatā’’tiādi.",
  "atk-s0503a4:91_0": "Tattha uddhaccabahulattā avūpasantacittatāya uddhatā. Tucchabhāvena māno naḷo viyāti",
  "atk-s0503a4:91_1": "naḷo, mānasaṅkhāto uggato naḷo etesanti unnaḷā, uggatatucchamānāti attho. Pattacīvaramaṇḍanādicāpallena",
  "atk-s0503a4:91_2": "samannāgatattā bahukatāya vā capalā. Pharusavācatāya mukhena kharāti mukharā. Tiracchānakathābahulatāya",
  "atk-s0503a4:91_3": "vikiṇṇā byākulā vācā etesanti vikiṇṇavācā. Muṭṭhā naṭṭhā sati etesanti muṭṭhassatino,",
  "atk-s0503a4:91_4": "sativirahitā pamādavihārinoti attho. Sabbena sabbaṁ sampajaññābhāvato asampajānā.",
  "atk-s0503a4:91_5": "Gaddūhanamattampi kālaṁ cittasamādhānassa abhāvato na samāhitāti asamāhitā. Lolasabhāvattā",
  "atk-s0503a4:91_6": "bhantamigasappaṭibhāgatāya vibbhantacittā. Manacchaṭṭhānaṁ indriyānaṁ asaṁvaraṇato",
  "atk-s0503a4:91_7": "asaññatindriyatāya pākatindriyā.",
  "atk-s0503a4:92_0": "Etamatthaṁviditvāti etaṁ tesaṁ bhikkhūnaṁ uddhaccādivasena pamādavihāraṁ jānitvā.",
  "atk-s0503a4:92_1": "Imaṁ udānanti imaṁ pamādavihāre appamādavihāre ca yathākkamaṁ ādīnavānisaṁsavibhāvanaṁ udānaṁ udānesi.",
  "atk-s0503a4:93_0": "Tattha arakkhitenāti satiārakkhābhāvena aguttena. Kāyenāti chaviññāṇakāyena cakkhuviññāṇena",
  "atk-s0503a4:93_1": "hi rūpaṁ disvā tattha nimittānubyañjanaggahaṇavasena abhijjhādipavattito viññāṇadvārassa",
  "atk-s0503a4:93_2": "satiyā arakkhitabhāvato. Sotaviññāṇādīsupi eseva nayo. Evaṁ chaviññāṇakāyassa arakkhitabhāvaṁ",
  "atk-s0503a4:93_3": "sandhāyāha ‘‘arakkhitena kāyenā’’ti. Keci pana ‘‘kāyenā’’ti atthaṁ vadanti, tesampi",
  "atk-s0503a4:93_4": "vuttanayeneva atthayojanāya sati yujjeyya. Apare pana ‘‘arakkhitena cittenā’’ti paṭhanti,",
  "atk-s0503a4:93_5": "tesampi vuttanayo eva attho. Micchādiṭṭhihatenāti sassatādimicchābhinivesadūsitena.",
  "atk-s0503a4:93_6": "Thinamiddhābhibhūtenāti cittassa akalyatālakkhaṇena thinena kāyassa akalyatālakkhaṇena",
  "atk-s0503a4:93_7": "middhena ca ajjhotthaṭena, tena kāyena cittenāti vā sambandho. Vasaṁ mārassa gacchatīti",
  "atk-s0503a4:93_8": "kilesamārādikassa sabbassapi mārassa vasaṁ yathākāmakaraṇīyataṁ upagacchati, tesaṁ",
  "atk-s0503a4:93_9": "visayaṁ nātikkamatīti attho.",
  "atk-s0503a4:94_0": "Imāya hi gāthāya bhagavā ye satiārakkhābhāvena sabbaso arakkhitacittā, yonisomanasikārassa",
  "atk-s0503a4:94_1": "hetubhūtāya paññāya abhāvato ayoniso ummujjanena niccantiādinā vipariyesagāhino,",
  "atk-s0503a4:94_2": "tato eva kusalakiriyāya vīriyārambhābhāvato kosajjābhibhūtā saṁsāravaṭṭato sīsaṁ",
  "atk-s0503a4:94_3": "na ukkhipissantīti tesaṁ bhikkhūnaṁ pamādavihāragarahāmukhena vaṭṭaṁ dassetvā idāni",
  "atk-s0503a4:94_4": "vivaṭṭaṁ dassetuṁ, ‘‘tasmā rakkhitacittassā’’ti dutiyagāthamāha.",
  "atk-s0503a4:95_0": "Tattha tasmā rakkhitacittassāti yasmā arakkhitacitto mārassa yathākāmakaraṇīyo hutvā",
  "atk-s0503a4:95_1": "saṁsāreyeva hoti, tasmā satisaṁvarena manacchaṭṭhānaṁ indriyānaṁ rakkhaṇena pidahanena",
  "atk-s0503a4:95_2": "rakkhitacitto assa. Citte hi rakkhite cakkhādiindriyāni rakkhitāneva hontīti. Sammāsaṅkappagocaroti",
  "atk-s0503a4:95_3": "yasmā micchāsaṅkappagocaro tathā tathā ayoniso vitakketvā nānāvidhāni micchādassanāni",
  "atk-s0503a4:95_4": "gaṇhanto micchādiṭṭhihatena cittena mārassa yathākāmakaraṇīyo hoti, tasmā yonisomanasikārena",
  "atk-s0503a4:95_5": "kammaṁ karonto nekkhammasaṅkappādisammāsaṅkappagocaro assa, jhānādisampayuttaṁ sammāsaṅkappameva",
  "atk-s0503a4:95_6": "attano cittassa pavattiṭṭhānaṁ kareyya. Sammādiṭṭhipurekkhāroti sammāsaṅkappagocaratāya",
  "atk-s0503a4:95_7": "vidhūtamicchādassano puretaraṁyeva kammassakatālakkhaṇaṁ, tato yathābhūtañāṇalakkhaṇañca",
  "atk-s0503a4:95_8": "sammādiṭṭhiṁ purato katvā pubbe vuttanayeneva sīlasamādhīsu yutto payutto vipassanaṁ",
  "atk-s0503a4:95_9": "ārabhitvā saṅkhāre sammasanto ñatvāna udayabbayaṁ pañcasu upādānakkhandhesu samapaññāsāya",
  "atk-s0503a4:95_10": "ākārehi uppādanirodhaṁ vavatthapetvā udayabbayañāṇamadhigantvā tato paraṁ bhaṅgānupassanādivasena",
  "atk-s0503a4:95_11": "vipassanaṁ ussukkāpetvā anukkamena ariyamaggaṁ gaṇhanto aggamaggena, thinamiddhābhibhū",
  "atk-s0503a4:95_12": "bhikkhu sabbā duggatiyo jaheti, evaṁ so heṭṭhimamaggavajjhānaṁ kilesānaṁ paṭhamameva",
  "atk-s0503a4:95_13": "pahīnattā diṭṭhivippayuttalobhasahagatacittuppādesu uppajjanakathinamiddhānaṁ adhigatena",
  "atk-s0503a4:95_14": "arahattamaggena samucchindanato tadekaṭṭhānaṁ mānādīnampi pahīnattā sabbaso bhinnakileso",
  "atk-s0503a4:95_15": "khīṇāsavo bhikkhu tividhadukkhatāyogena duggatisaṅkhātā sabbāpi gatiyo ucchinnabhavamūlattā",
  "atk-s0503a4:95_16": "jahe, pajaheyya. Tāsaṁ parabhāge nibbāne patiṭṭheyyāti attho.",
  "atk-s0503a4:96": "Dutiyasuttavaṇṇanā niṭṭhitā.",
  "atk-s0503a4:97": "3. Gopālakasuttavaṇṇanā",
  "atk-s0503a4:98_0": "33. Tatiye kosalesūti kosalā nāma jānapadino rājakumārā, tesaṁ nivāso ekopi janapado",
  "atk-s0503a4:98_1": "‘‘kosalā’’tveva vuccati, tesu kosalesu janapade. Cārikaṁ caratīti aturitacārikāvasena",
  "atk-s0503a4:98_2": "janapadacārikaṁ carati. Mahatāti guṇamahattenapi mahatā, aparicchinnasaṅkhyattā saṅkhyāmahattenapi",
  "atk-s0503a4:98_3": "mahatā. Bhikkhusaṅghenāti diṭṭhisīlasāmaññasaṁhatena samaṇagaṇena. Saddhinti ekato.",
  "atk-s0503a4:98_4": "Maggā okkammāti maggato apakkamitvā. Aññataraṁ rukkhamūlanti ghanapattasākhāviṭapasampannassa",
  "atk-s0503a4:98_5": "sandacchāyassa mahato rukkhassa samīpasaṅkhātaṁ mūlaṁ.",
  "atk-s0503a4:99_0": "Aññataro gopālakoti eko gogaṇarakkhako, nāmena pana nando nāma. So kira aḍḍho mahaddhano",
  "atk-s0503a4:99_1": "mahābhogo, yathā keṇiyo jaṭilo pabbajjāvasena, evaṁ anāthapiṇḍikassa goyūthaṁ rakkhanto",
  "atk-s0503a4:99_2": "gopālakattena rājapīḷaṁ apaharanto attano kuṭumbaṁ rakkhati. So kālena kālaṁ pañca",
  "atk-s0503a4:99_3": "gorase gahetvā, mahāseṭṭhissa santikaṁ āgantvā niyyātetvā satthu santikaṁ gantvā,",
  "atk-s0503a4:99_4": "satthāraṁ passati, dhammaṁ suṇāti, attano vasanaṭṭhānaṁ āgamanatthāya satthāraṁ yācati.",
  "atk-s0503a4:99_5": "Satthā tasseva ñāṇaparipākaṁ āgamayamāno agantvā, aparabhāge mahatā bhikkhusaṅghena",
  "atk-s0503a4:99_6": "parivuto janapadacārikaṁ caranto, ‘‘idānissa ñāṇaṁ paripakka’’nti ñatvā tassa vasanaṭṭhānassa",
  "atk-s0503a4:99_7": "avidūre maggā okkamma aññatarasmiṁ rukkhamūle nisīdi tassa āgamanaṁ āgamayamāno.",
  "atk-s0503a4:99_8": "Nandopi kho ‘‘satthā kira janapadacārikaṁ caranto ito āgacchatī’’ti sutvā, haṭṭhatuṭṭho",
  "atk-s0503a4:99_9": "vegena gantvā, satthāraṁ upasaṅkamitvā vanditvā katapaṭisanthāro ekamantaṁ nisīdi,",
  "atk-s0503a4:99_10": "athassa bhagavā dhammaṁ desesi. So sotāpattiphale patiṭṭhahitvā bhagavantaṁ nimantetvā",
  "atk-s0503a4:99_11": "sattāhaṁ pāyāsadānamadāsi, sattame divase bhagavā anumodanaṁ katvā pakkāmi. Tena",
  "atk-s0503a4:99_12": "vuttaṁ – ‘‘ekamantaṁ nisinnaṁ kho taṁ gopālakaṁ bhagavā dhammiyā kathāya sandassesi…pe…",
  "atk-s0503a4:99_13": "uṭṭhāyāsanā pakkāmī’’ti.",
  "atk-s0503a4:100_0": "Tattha sandassesīti ‘‘ime dhammā kusalā, ime dhammā akusalā’’tiādinā kusalādidhamme",
  "atk-s0503a4:100_1": "kammavipāke idhalokaparaloke paccakkhato dassento anupubbikathāvasāne cattāri ariyasaccāni",
  "atk-s0503a4:100_2": "sammā dassesi. Samādapesīti ‘‘saccādhigamāya ime nāma dhammā attani uppādetabbā’’ti",
  "atk-s0503a4:100_3": "sīlādidhamme sammā gaṇhāpetvā tesu taṁ patiṭṭhapesi. Samuttejesīti te dhammā samādinnā",
  "atk-s0503a4:100_4": "anukkamena bhāviyamānā nibbedhabhāgiyā hutvā tikkhavisadā yathā khippaṁ ariyamaggaṁ",
  "atk-s0503a4:100_5": "āvahanti, tathā sammā uttejesi sammadeva tejesi. Sampahaṁsesīti bhāvanāya pubbenāparaṁ",
  "atk-s0503a4:100_6": "visesabhāvadassanena cittassa pamodāpanavasena suṭṭhu pahaṁsesi. Apicettha sāvajjānavajjadhammesu",
  "atk-s0503a4:100_7": "dukkhādīsu ca sammohavinodanena sandassanaṁ, sammāpaṭipattiyaṁ pamādāpanodanena samādapanaṁ,",
  "atk-s0503a4:100_8": "cittassālasiyāpattivinodanena samuttejanaṁ, sammāpaṭipattisiddhiyā sampahaṁsanaṁ",
  "atk-s0503a4:100_9": "veditabbaṁ. Evaṁ so bhagavato sāmukkaṁsikāya dhammadesanāya sotāpattiphale patiṭṭhahi.",
  "atk-s0503a4:100_10": "Adhivāsesīti tena diṭṭhasaccena ‘‘adhivāsetu me, bhante bhagavā’’tiādinā nimantito",
  "atk-s0503a4:100_11": "kāyaṅgavācaṅgaṁ acopento citteneva adhivāsesi sādiyi. Tenevāha ‘‘tuṇhībhāvenā’’ti.",
  "atk-s0503a4:101_0": "Appodakapāyāsanti nirudakapāyāsaṁ. Paṭiyādāpetvāti sampādetvā sajjetvā. Navañca sappinti",
  "atk-s0503a4:101_1": "navanītaṁ gahetvā tāvadeva vilīnaṁ maṇḍasappiñca paṭiyādāpetvā. Sahatthāti ādarajāto",
  "atk-s0503a4:101_2": "sahattheneva parivisanto. Santappesīti paṭiyattaṁ bhojanaṁ bhojesi. Sampavāresīti",
  "atk-s0503a4:101_3": "‘‘alaṁ ala’’nti vācāya paṭikkhipāpesi. Bhuttāvinti katabhattakiccaṁ. Onītapattapāṇinti",
  "atk-s0503a4:101_4": "pattato apanītapāṇiṁ, ‘‘dhotapattapāṇi’’ntipi pāṭho, dhotapattahatthanti attho. Nīcanti",
  "atk-s0503a4:101_5": "anuccaṁ āsanaṁ gahetvā āsaneyeva nisīdanaṁ ariyadesavāsīnaṁ cārittaṁ, so pana satthu",
  "atk-s0503a4:101_6": "santike upacāravasena paññattassa dāruphalakāsanassa samīpe nisīdi. Dhammiyā kathāyātiādi",
  "atk-s0503a4:101_7": "sattame divase kataṁ anumodanaṁ sandhāya vuttaṁ . So kira sattāhaṁ bhagavantaṁ bhikkhusaṅghañca",
  "atk-s0503a4:101_8": "tattha vasāpetvā mahādānaṁ pavattesi. Sattame pana divase appodakapāyāsadānaṁ adāsi.",
  "atk-s0503a4:101_9": "Satthā tassa tasmiṁ attabhāve uparimaggatthāya ñāṇaparipākābhāvato anumodanameva katvā pakkāmi.",
  "atk-s0503a4:102_0": "Sīmantarikāyāti sīmantare, tassa gāmassa antaraṁ. Gāmavāsino kira ekaṁ taḷākaṁ nissāya",
  "atk-s0503a4:102_1": "tena saddhiṁ kalahaṁ akaṁsu. So te abhibhavitvā taṁ taḷākaṁ gaṇhi. Tena baddhāghāto",
  "atk-s0503a4:102_2": "eko puriso taṁ satthu pattaṁ gahetvā dūraṁ anugantvā ‘‘nivattāhi upāsakā’’ti vutte",
  "atk-s0503a4:102_3": "bhagavantaṁ vanditvā padakkhiṇaṁ katvā bhikkhusaṅghassa ca añjaliṁ katvā yāva dassanūpacārasamatikkamā",
  "atk-s0503a4:102_4": "dasanakhasamodhānasamujjalaṁ añjaliṁ sirasi paggayha paṭinivattitvā dvinnaṁ gāmānaṁ",
  "atk-s0503a4:102_5": "antare araññappadese ekakaṁ gacchantaṁ sarena vijjhitvā māresi. Tena vuttaṁ acirapakkantassa…pe…",
  "atk-s0503a4:102_6": "voropesī’’ti. Kenacideva karaṇīyena ohīyitvā pacchā gacchantā bhikkhū taṁ tathā mataṁ",
  "atk-s0503a4:102_7": "disvā bhagavato tamatthaṁ ārocesuṁ, taṁ sandhāya vuttaṁ ‘‘atha kho sambahulā bhikkhū’’tiādi.",
  "atk-s0503a4:103_0": "Etamatthaṁ viditvāti yasmā diṭṭhisampannaṁ ariyasāvakaṁ nandaṁ mārentena purisena",
  "atk-s0503a4:103_1": "ānantariyakammaṁ bahulaṁ apuññaṁ pasutaṁ, tasmā yaṁ corehi ca verīhi ca kattabbaṁ,",
  "atk-s0503a4:103_2": "tatopi ghorataraṁ imesaṁ sattānaṁ micchāpaṇihitaṁ cittaṁ karotīti imamatthaṁ jānitvā",
  "atk-s0503a4:103_3": "tadatthadīpanaṁ imaṁ udānaṁ udānesi.",
  "atk-s0503a4:104_0": "Tattha diso disanti dūsako dūsanīyaṁ coro coraṁ, disvāti vacanaseso. Yaṁ taṁ kayirāti",
  "atk-s0503a4:104_1": "yaṁ tassa anayabyasanaṁ kareyya, dutiyapadepi eseva nayo. Idaṁ vuttaṁ hoti – eko",
  "atk-s0503a4:104_2": "ekassa mittadubbhī coro puttadārakhettavatthugomahiṁsādīsu aparajjhanto yassa aparajjhati,",
  "atk-s0503a4:104_3": "tampi tatheva attani aparajjhantaṁ coraṁ disvā, verī vā pana kenacideva kāraṇena",
  "atk-s0503a4:104_4": "baddhaveraṁ veriṁ disvā attano kakkhaḷatāya dāruṇatāya yaṁ tassa anayabyasanaṁ kareyya,",
  "atk-s0503a4:104_5": "puttadāraṁ vā pīḷeyya, khettādīni vā nāseyya, jīvitā vā voropeyya , dasasu akusalakammapathesu",
  "atk-s0503a4:104_6": "micchāṭhapitattā micchāpaṇihitaṁ cittaṁ pāpiyo naṁ tato kare, naṁ purisaṁ pāpataraṁ",
  "atk-s0503a4:104_7": "tato kareyya. Vuttappakāro hi diso vā verī vā disassa vā verino vā imasmiṁyeva attabhāve",
  "atk-s0503a4:104_8": "dukkhaṁ vā uppādeyya, jīvitakkhayaṁ vā kareyya. Idaṁ pana akusalakammapathesu micchāṭhapitaṁ",
  "atk-s0503a4:104_9": "cittaṁ diṭṭheva dhamme anayabyasanaṁ pāpeti, attabhāvasatasahassesupi catūsu apāyesu",
  "atk-s0503a4:104_10": "khipitvā sīsamassa ukkhipituṁ na detīti.",
  "atk-s0503a4:105": "Tatiyasuttavaṇṇanā niṭṭhitā.",
  "atk-s0503a4:106": "4. Yakkhapahārasuttavaṇṇanā",
  "atk-s0503a4:107_0": "34. Catutthe kapotakandarāyanti evaṁnāmake vihāre. Tasmiṁ kira pabbatakandare pubbe",
  "atk-s0503a4:107_1": "bahū kapotā vasiṁsu, tena sā pabbatakandarā ‘‘kapotakandarā’’ti vuccati. Aparabhāge",
  "atk-s0503a4:107_2": "tattha katavihāropi ‘‘kapotakandarā’’tveva paññāyittha. Tena vuttaṁ – ‘‘kapotakandarāyanti",
  "atk-s0503a4:107_3": "evaṁnāmake vihāre’’ti. Juṇhāya rattiyāti sukkapakkharattiyaṁ. Navoropitehi kesehīti",
  "atk-s0503a4:107_4": "aciraohāritehi kesehi, itthambhūtalakkhaṇe cetaṁ karaṇavacanaṁ. Abbhokāseti yattha",
  "atk-s0503a4:107_5": "uparicchadanaṁ parikkhepo vā natthi, tādise ākāsaṅgaṇe.",
  "atk-s0503a4:108_0": "Tattha āyasmā sāriputto suvaṇṇavaṇṇo, āyasmā mahāmoggallāno nīluppalavaṇṇo. Ubhopi",
  "atk-s0503a4:108_1": "pana te mahātherā udiccabrāhmaṇajaccā kappānaṁ satasahassādhikaṁ ekaṁ asaṅkhyeyyaṁ",
  "atk-s0503a4:108_2": "abhinīhārasampannā chaḷabhiññāpaṭisambhidāppattā mahākhīṇāsavā samāpattilābhino sattasaṭṭhiyā",
  "atk-s0503a4:108_3": "sāvakapāramiñāṇānaṁ matthakappattā etaṁ kapotakandaravihāraṁ upasobhayantā ekaṁ kanakaguhaṁ",
  "atk-s0503a4:108_4": "paviṭṭhā dve sīhā viya, ekaṁ vijambhanabhūmiṁ otiṇṇā dve byagghā viya, ekaṁ supupphitasālavanaṁ",
  "atk-s0503a4:108_5": "paviṭṭhā dve chaddantanāgarājāno viya, ekaṁ simbalivanaṁ paviṭṭhā dve supaṇṇarājāno",
  "atk-s0503a4:108_6": "viya, ekaṁ naravāhanayānaṁ abhiruḷhā dve vessavaṇā viya, ekaṁ paṇḍukambalasilāsanaṁ",
  "atk-s0503a4:108_7": "abhinisinnā dve sakkā viya, ekavimānabbhantaragatā dve mahābrahmāno viya, ekasmiṁ",
  "atk-s0503a4:108_8": "gaganaṭṭhāne ṭhitāni dve candamaṇḍalāni viya, dve sūriyamaṇḍalāni viya ca virociṁsu.",
  "atk-s0503a4:108_9": "Tesu āyasmā mahāmoggallāno tuṇhī nisīdi, āyasmā pana sāriputto samāpajji. Tena vuttaṁ",
  "atk-s0503a4:108_10": "– ‘‘aññataraṁ samādhiṁ samāpajjitvā’’ti.",
  "atk-s0503a4:109_0": "Tattha aññataraṁ samādhinti upekkhābrahmavihārasamāpattiṁ. Keci ‘‘saññāvedayitanirodhasamāpatti’’nti",
  "atk-s0503a4:109_1": "vadanti, apare panāhu ‘‘āruppapādakaṁ phalasamāpatti’’nti. Imā eva hi tisso kāyarakkhaṇasamatthā",
  "atk-s0503a4:109_2": "samāpattiyo. Tattha nirodhasamāpattiyā samādhipariyāyasambhavo heṭṭhā vuttova, pacchimaṁyeva",
  "atk-s0503a4:109_3": "pana ācariyā vaṇṇenti. Uttarāya disāya dakkhiṇaṁ disaṁ gacchantīti uttarāya disāya",
  "atk-s0503a4:109_4": "yakkhasamāgamaṁ gantvā attano bhavanaṁ gantuṁ dakkhiṇaṁ disaṁ gacchanti. Paṭibhāti",
  "atk-s0503a4:109_5": "manti upaṭṭhāti mama. Manti hi paṭisaddayogena sāmiatthe upayogavacanaṁ, imassa sīse",
  "atk-s0503a4:109_6": "pahāraṁ dātuṁ cittaṁ me uppajjatīti attho. So kira purimajātiyaṁ there baddhāghāto,",
  "atk-s0503a4:109_7": "tenassa theraṁ disvā paduṭṭhacittassa evaṁ ahosi. Itaro pana sappaññajātiko, tasmā",
  "atk-s0503a4:109_8": "taṁ paṭisedhento ‘‘alaṁ sammā’’tiādimāha. Tattha mā āsādesīti mā ghaṭṭesi, mā pahāraṁ",
  "atk-s0503a4:109_9": "dehīti vuttaṁ hoti. Uḷāroti uḷārehi uttamehi sīlādiguṇehi samannāgato.",
  "atk-s0503a4:110_0": "Anādiyitvāti ādaraṁ akatvā, tassa vacanaṁ aggahetvā. Yasmā pana tassa vacanaṁ aggaṇhanto",
  "atk-s0503a4:110_1": "taṁ anādiyanto nāma hoti, tasmā vuttaṁ – ‘‘taṁ yakkhaṁ anādiyitvā’’ti. Sīse pahāraṁ",
  "atk-s0503a4:110_2": "adāsīti sabbathāmena ussāhaṁ janetvā ākāse ṭhitova sīse khaṭakaṁ adāsi, muddhani",
  "atk-s0503a4:110_3": "muṭṭhighātaṁ akāsīti attho. Tāva mahāti thāmamahattena tattakaṁ mahanto pahāro ahosi.",
  "atk-s0503a4:110_4": "Tena pahārenāti tena pahārena karaṇabhūtena. Sattaratananti pamāṇamajjhimassa purisassa",
  "atk-s0503a4:110_5": "ratanena sattaratanaṁ. Nāganti hatthināgaṁ. Osādeyyāti pathaviyaṁ osīdāpeyya nimujjāpeyya.",
  "atk-s0503a4:110_6": "‘‘Osāreyyā’’tipi pāṭho, cuṇṇavicuṇṇaṁ kareyyāti attho. Aḍḍhaṭṭhamaratananti aḍḍhena",
  "atk-s0503a4:110_7": "aṭṭhannaṁ pūraṇāni aḍḍhaṭṭhamāni, aḍḍhaṭṭhamāni ratanāni pamāṇaṁ etassāti aḍḍhaṭṭhamaratano,",
  "atk-s0503a4:110_8": "taṁ aḍḍhaṭṭhamaratanaṁ. Mahantaṁ pabbatakūṭanti kelāsakūṭappamāṇaṁ vipulaṁ girikūṭaṁ.",
  "atk-s0503a4:110_9": "Padāleyyāti sakalikākārena bhindeyya. Api osādeyya, api padāleyyāti sambandho.",
  "atk-s0503a4:111_0": "Tāvadeva cassa sarīre mahāpariḷāho uppajji, so vedanāturo ākāse ṭhātuṁ asakkonto",
  "atk-s0503a4:111_1": "bhūmiyaṁ pati, taṅkhaṇaññeva aṭṭhasaṭṭhisahassādhikayojanasatasahassubbedhaṁ sinerumpi",
  "atk-s0503a4:111_2": "pabbatarājānaṁ sandhārentī catunahutādhikadviyojanasatasahassabahalā mahāpathavī",
  "atk-s0503a4:111_3": "taṁ pāpasattaṁ dhāretuṁ asakkontī viya vivaramadāsi. Avīcito jālā uṭṭhahitvā kandantaṁyeva",
  "atk-s0503a4:111_4": "taṁ gaṇhiṁsu, so kandanto vippalapanto pati. Tena vuttaṁ – ‘‘atha ca pana so yakkho",
  "atk-s0503a4:111_5": "‘ḍayhāmi ḍayhāmī’ti vatvā tattheva mahānirayaṁ apatāsīti. Tattha apatāsīti apati.",
  "atk-s0503a4:112_0": "Kiṁ pana so yakkhattabhāveneva nirayaṁ upagacchīti? Na upagacchi, yañhettha diṭṭhadhammavedanīyaṁ",
  "atk-s0503a4:112_1": "pāpakammaṁ ahosi, tassa balena yakkhattabhāve mahantaṁ dukkhaṁ anubhavi. Yaṁ pana",
  "atk-s0503a4:112_2": "upapajjavedanīyaṁ ānantariyakammaṁ, tena cutianantaraṁ niraye uppajjīti. Therassa",
  "atk-s0503a4:112_3": "pana samāpattibalena upatthambhitasarīrassa na koci vikāro ahosi. Samāpattito avuṭṭhitakāle",
  "atk-s0503a4:112_4": "hi taṁ yakkho pahari, tathā paharantaṁ dibbacakkhunā disvā āyasmā mahāmoggallāno",
  "atk-s0503a4:112_5": "dhammasenāpatiṁ upasaṅkami, upasaṅkamanasamakālameva ca dhammasenāpati samāpattito",
  "atk-s0503a4:112_6": "uṭṭhāsi. Atha naṁ mahāmoggallāno sarīravuttiṁ pucchi, sopissa byākāsi, tena vuttaṁ",
  "atk-s0503a4:112_7": "– ‘‘addasā kho āyasmā mahāmoggallāno…pe… api ca me sīsaṁ thokaṁ dukkha’’nti.",
  "atk-s0503a4:113_0": "Tattha thokaṁ dukkhanti thokaṁ appamattakaṁ madhurakajātaṁ viya me sīsaṁ dukkhitaṁ,",
  "atk-s0503a4:113_1": "dukkhappattanti attho. Dukkhādhiṭṭhānañhi sīsaṁ dukkhanti vuttaṁ. ‘‘Sīse thokaṁ dukkha’’ntipi",
  "atk-s0503a4:113_2": "pāṭho. Kathaṁ pana samāpattibalena sarīre upatthambhite therassa sīse thokampi dukkhaṁ",
  "atk-s0503a4:113_3": "ahosīti? Acireneva vuṭṭhitattā. Antosamāpattiyaṁ apaññāyamānadukkhañhi kāyanissitattā",
  "atk-s0503a4:113_4": "niddaṁ upagatassa makasādijanitaṁ viya paṭibuddhassa thokaṁ paññāyittha.",
  "atk-s0503a4:114_0": "‘‘Mahābalena yakkhena tathā sabbussāhena pahaṭe sarīrepi vikāro nāma natthī’’ti acchariyabbhutacittajātena",
  "atk-s0503a4:114_1": "āyasmatā mahāmoggallānena ‘‘acchariyaṁ, āvuso sāriputtā’’tiādinā dhammasenāpatino",
  "atk-s0503a4:114_2": "mahānubhāvatāya vibhāvitāya sopissa ‘acchariyaṁ, āvuso moggallānā’’tiādinā iddhānubhāvamahantatāpakāsanāpadesena",
  "atk-s0503a4:114_3": "attano issāmacchariyāhaṅkārādimalānaṁ suppahīnataṁ dīpeti. Paṁsupisācakampi na passāmāti",
  "atk-s0503a4:114_4": "saṅkārakūṭādīsu vicaraṇakakhuddakapetampi na passāma. Iti adhigamappicchānaṁ aggabhūto",
  "atk-s0503a4:114_5": "mahāthero tasmiṁ kāle anāvajjanena tesaṁ adassanaṁ sandhāya vadati. Tenevāha ‘‘etarahī’’ti.",
  "atk-s0503a4:115": "Bhagavā pana veḷuvane ṭhito ubhinnaṁ aggasāvakānaṁ imaṁ kathāsallāpaṁ dibbasotena assosi. Tena vuttaṁ – ‘‘assosi kho bhagavā’’tiādi, taṁ vuttatthameva.",
  "atk-s0503a4:116": "Etamatthaṁ viditvāti etaṁ āyasmato sāriputtassa samāpattibalūpagataṁ iddhānubhāvamahantataṁ viditvā. Imaṁ udānanti tasseva tādibhāvappattidīpakaṁ imaṁ udānaṁ udānesi.",
  "atk-s0503a4:117_0": "Tattha yassa selūpamaṁ cittaṁ, ṭhitaṁ nānupakampatīti yassa khīṇāsavassa cittaṁ ekagghanasilāmayapabbatūpamaṁ",
  "atk-s0503a4:117_1": "sabbesaṁ iñjanānaṁ abhāvato vasībhāvappattiyāva ṭhitaṁ sabbehipi lokadhammehi nānupakampati",
  "atk-s0503a4:117_2": "na pavedhati. Idānissa akampanākāraṁ saddhiṁ kāraṇena dassetuṁ ‘‘viratta’’ntiādi",
  "atk-s0503a4:117_3": "vuttaṁ. Tattha virattaṁ rajanīyesūti virāgasaṅkhātena ariyamaggena rajanīyesu rāguppattihetubhūtesu",
  "atk-s0503a4:117_4": "sabbesu tebhūmakadhammesu virattaṁ, tattha sabbaso samucchinnarāganti attho. Kopaneyyeti",
  "atk-s0503a4:117_5": "paṭighaṭṭhānīye sabbasmimpi āghātavatthusmiṁ na kuppati na dussati na vikāraṁ āpajjati.",
  "atk-s0503a4:117_6": "Yassevaṁ bhāvitaṁ cittanti yassa yathāvuttassa ariyapuggalassa cittaṁ evaṁ vuttanayena",
  "atk-s0503a4:117_7": "tādibhāvāvahanabhāvena bhāvitaṁ. Kuto taṁ dukkhamessatīti taṁ uttamapuggalaṁ kuto",
  "atk-s0503a4:117_8": "sattato saṅkhārato vā dukkhaṁ upagamissati, na tādisassa dukkhaṁ atthīti attho.",
  "atk-s0503a4:118": "Catutthasuttavaṇṇanā niṭṭhitā.",
  "atk-s0503a4:119": "5. Nāgasuttavaṇṇanā",
  "atk-s0503a4:120_0": "35. Pañcame kosambiyanti kusumbena nāma isinā vasitaṭṭhāne māpitattā ‘‘kosambī’’ti",
  "atk-s0503a4:120_1": "evaṁladdhanāmake nagare. Ghositārāmeti ghositaseṭṭhinā kārite ārāme. Bhagavā ākiṇṇo",
  "atk-s0503a4:120_2": "viharatīti bhagavā sambādhappatto viharati. Kiṁ pana bhagavato sambādho atthi, saṁsaggo",
  "atk-s0503a4:120_3": "vāti? Natthi. Na hi koci bhagavantaṁ anicchāya upasaṅkamituṁ sakkoti. Durāsadā hi",
  "atk-s0503a4:120_4": "buddhā bhagavanto sabbattha ca anupalittattā. Hitesitāya pana sattesu anukampaṁ upādāya",
  "atk-s0503a4:120_5": "‘‘mutto mocessāmī’’ti paṭiññānurūpaṁ caturoghanittharaṇatthaṁ aṭṭhannaṁ parisānaṁ",
  "atk-s0503a4:120_6": "attano santikaṁ kālena kālaṁ upasaṅkamanaṁ adhivāseti, sayañca mahākaruṇāsamussāhito",
  "atk-s0503a4:120_7": "kālaññū hutvā tattha upasaṅkamati, idaṁ sabbabuddhānaṁ āciṇṇaṁ, ayamidha ākiṇṇavihāroti adhippeto.",
  "atk-s0503a4:121_0": "Idha pana kosambikānaṁ bhikkhūnaṁ kalahajātānaṁ satthā dīghītissa kosalarañño vatthuṁ",
  "atk-s0503a4:121_1": "āharitvā, ‘‘na hi verena verāni, sammantīdha kudācana’’ntiādinā (dha. pa. 5; ma.",
  "atk-s0503a4:121_2": "ni. 3.237; mahāva. 464) ovādaṁ adāsi, taṁ divasaṁ tesaṁ kalahaṁ karontānaṁyeva ratti",
  "atk-s0503a4:121_3": "vibhātā. Dutiyadivasepi bhagavā tameva vatthuṁ kathesi, taṁ divasampi tesaṁ kalahaṁ",
  "atk-s0503a4:121_4": "karontānaṁyeva ratti vibhātā. Tatiyadivasepi bhagavā tameva vatthuṁ kathesi, athaññataro",
  "atk-s0503a4:121_5": "bhikkhu bhagavantaṁ evamāha – ‘‘appossukko, bhante bhagavā, diṭṭhadhammasukhavihāramanuyutto",
  "atk-s0503a4:121_6": "viharatu, mayametena bhaṇḍanena kalahena viggahena vivādena paññāyissāmā’’ti. Satthā",
  "atk-s0503a4:121_7": "‘‘pariyādinnacittā kho ime moghapurisā na dānime sakkā saññāpetuṁ, natthi cettha",
  "atk-s0503a4:121_8": "saññāpetabbā, yaṁnūnāhaṁ ekacārikavāsaṁ vaseyyaṁ, evaṁ ime bhikkhū kalahato oramissantī’’ti",
  "atk-s0503a4:121_9": "cintesi. Evaṁ tehi kalahakārakehi bhikkhūhi saddhiṁ ekavihāre vāsaṁ vinetabbābhāvato",
  "atk-s0503a4:121_10": "upāsakādīhi upasaṅkamanañca ākiṇṇavihāraṁ katvā vuttaṁ – ‘‘tena kho pana samayena",
  "atk-s0503a4:121_11": "bhagavā ākiṇṇo viharatī’’tiādi.",
  "atk-s0503a4:122_0": "Tattha dukkhanti na sukhaṁ, anārādhitacittatāya na iṭṭhanti attho. Tenevāha ‘‘na",
  "atk-s0503a4:122_1": "phāsu viharāmī’’ti. Vūpakaṭṭhoti pavivekaṭṭho dūrībhūto. Tathā cintetvāva bhagavā",
  "atk-s0503a4:122_2": "pātova sarīrappaṭijagganaṁ katvā kosambiyaṁ piṇḍāya caritvā kañci anāmantetvā eko",
  "atk-s0503a4:122_3": "adutiyo gantvā kosalaraṭṭhe pālileyyake vanasaṇḍe bhaddasālamūle vihāsi. Tena vuttaṁ",
  "atk-s0503a4:122_4": "– ‘‘atha kho bhagavā pubbaṇhasamayaṁ…pe… bhaddasālamūle’’ti. Tattha sāmanti sayaṁ.",
  "atk-s0503a4:122_5": "Saṁsāmetvāti paṭisāmetvā. Pattacīvaramādāyāti etthāpi sāmanti padaṁ ānetvā yojetabbaṁ.",
  "atk-s0503a4:122_6": "Upaṭṭhāketi kosambinagaravāsino ghositaseṭṭhiādike upaṭṭhāke, vihāre ca aggupaṭṭhākaṁ",
  "atk-s0503a4:122_7": "āyasmantaṁ ānandaṁ anāmantetvā.",
  "atk-s0503a4:123_0": "Evaṁ gate satthari pañcasatā bhikkhū āyasmantaṁ ānandaṁ āhaṁsu – ‘‘āvuso ānanda,",
  "atk-s0503a4:123_1": "satthā ekakova gato, mayaṁ anubandhissāmā’’ti. ‘‘Āvuso, yadā bhagavā sāmaṁ senāsanaṁ",
  "atk-s0503a4:123_2": "saṁsāmetvā pattacīvaramādāya anāmantetvā upaṭṭhāke ca anapaloketvā bhikkhusaṅghaṁ",
  "atk-s0503a4:123_3": "adutiyo gacchati, tadā ekacāraṁ carituṁ bhagavato ajjhāsayo, sāvakena nāma satthu",
  "atk-s0503a4:123_4": "ajjhāsayānurūpaṁ paṭipajjitabbaṁ, tasmā na imesu divasesu bhagavā anugantabbo’’ti",
  "atk-s0503a4:123_5": "nivāresi, sayampi nānugacchi.",
  "atk-s0503a4:124_0": "Anupubbenāti anukkamena, gāmanigamapaṭipāṭiyā cārikaṁ caramāno ‘‘ekacāravāsaṁ tāva",
  "atk-s0503a4:124_1": "vasamānaṁ bhikkhuṁ passissāmī’’ti bālakaloṇakāragāmaṁ gantvā tattha bhaguttherassa",
  "atk-s0503a4:124_2": "sakalaṁ pacchābhattañceva tiyāmañca rattiṁ ekacāravāse ānisaṁsaṁ kathetvā punadivase",
  "atk-s0503a4:124_3": "tena pacchāsamaṇena piṇḍāya caritvā taṁ tattheva nivattetvā ‘‘samaggavāsaṁ vasamāne",
  "atk-s0503a4:124_4": "tayo kulaputte passissāmī’’ti pācīnavaṁsamigadāyaṁ gantvā tesampi sakalarattiṁ samaggavāse",
  "atk-s0503a4:124_5": "ānisaṁsaṁ kathetvā tepi tattheva nivattetvā ekakova pālileyyagāmaṁ sampatto. Pālileyyagāmavāsino",
  "atk-s0503a4:124_6": "paccuggantvā bhagavato dānaṁ datvā pālileyyagāmassa avidūre rakkhitavanasaṇḍo nāma",
  "atk-s0503a4:124_7": "atthi, tattha bhagavato paṇṇasālaṁ katvā ‘‘ettha bhagavā vasatū’’ti yācitvā vāsayiṁsu.",
  "atk-s0503a4:124_8": "Bhaddasāloti pana tattheko manāpo bhaddako sālarukkho, bhagavā taṁ gāmaṁ upanissāya",
  "atk-s0503a4:124_9": "vanasaṇḍe paṇṇasālasamīpe tasmiṁ rukkhamūle vihāsi. Tena vuttaṁ – ‘‘pālileyyake viharati",
  "atk-s0503a4:124_10": "rakkhitavanasaṇḍe bhaddasālamūle’’ti.",
  "atk-s0503a4:125_0": "Hatthināgoti mahāhatthī yūthapati. Hatthikalabhehīti hatthipotakehi. Hatthicchāpehīti",
  "atk-s0503a4:125_1": "khīrūpagehi daharahatthipotakehi, ye ‘‘bhiṅkā’’tipi vuccanti. Chinnaggānīti purato",
  "atk-s0503a4:125_2": "purato gacchantehi tehi hatthiādīhi chinnaggāni khāditāvasesāni khāṇusadisāni khādati.",
  "atk-s0503a4:125_3": "Obhaggobhagganti tena hatthināgena uccaṭṭhānato bhañjitvā bhañjitvā pātitaṁ. Assa",
  "atk-s0503a4:125_4": "sākhābhaṅganti etassa santakaṁ sākhābhaṅgaṁ te khādanti. Āvilānīti tehi paṭhamataraṁ",
  "atk-s0503a4:125_5": "otaritvā pivantehi āluḷitattā āvilāni kaddamamissāni pānīyāni pivati. Ogāhāti titthato.",
  "atk-s0503a4:125_6": "‘‘Ogāha’’ntipi pāḷi. Assāti hatthināgassa. Upanighaṁsantiyoti ghaṭṭentiyo, upanighaṁsiyamānopi",
  "atk-s0503a4:125_7": "attano uḷārabhāvena na kujjhati, tena tā taṁ ghaṁsantiyeva. Yūthāti hatthighaṭā.",
  "atk-s0503a4:126_0": "Yena bhagavā tenupasaṅkamīti so kira hatthināgo yūthavāse ukkaṇṭhito taṁ vanasaṇḍaṁ",
  "atk-s0503a4:126_1": "paviṭṭho tattha bhagavantaṁ disvā ghaṭasahassena nibbāpitasantāpo viya nibbuto hutvā",
  "atk-s0503a4:126_2": "pasannacitto bhagavato santike aṭṭhāsi, tato paṭṭhāya vattasīse ṭhatvā bhaddasālassa",
  "atk-s0503a4:126_3": "paṇṇasālāya ca samantato appaharitakaṁ katvā sākhābhaṅgehi sammajjati, bhagavato",
  "atk-s0503a4:126_4": "mukhadhovanaṁ deti, nhānodakaṁ āharati, dantakaṭṭhaṁ deti, araññato madhurāni phalāni",
  "atk-s0503a4:126_5": "āharitvā satthu upaneti, satthā tāni paribhuñjati . Tena vuttaṁ – ‘‘tatra sudaṁ so",
  "atk-s0503a4:126_6": "hatthināgo yasmiṁ padese bhagavā viharati, taṁ padesaṁ appaharitañca karoti, soṇḍāya",
  "atk-s0503a4:126_7": "bhagavato pānīyaṁ paribhojanīyaṁ upaṭṭhāpetī’’ti. Soṇḍāya dārūni āharitvā aññamaññaṁ",
  "atk-s0503a4:126_8": "ghaṁsitvā aggiṁ uṭṭhāpetvā dārūni jālāpetvā tattha pāsāṇakhaṇḍāni tāpetvā tāni daṇḍakehi",
  "atk-s0503a4:126_9": "pavaṭṭetvā soṇḍiyaṁ khipitvā udakassa tattabhāvaṁ ñatvā bhagavato santikaṁ upagantvā",
  "atk-s0503a4:126_10": "tiṭṭhati, bhagavā ‘‘hatthināgo mama nhānaṁ icchatī’’ti tattha gantvā nhānakiccaṁ",
  "atk-s0503a4:126_11": "karoti, pānīyepi eseva nayo. Tasmiṁ pana sītale sañjāte upasaṅkamati, taṁ sandhāya",
  "atk-s0503a4:126_12": "vuttaṁ – ‘‘soṇḍāya bhagavato pānīyaṁ paribhojanīyaṁ upaṭṭhāpetī’’ti.",
  "atk-s0503a4:127_0": "Atha kho bhagavato rahogatassātiādi ubhinnaṁ mahānāgānaṁ vivekasukhapaccavekkhaṇadassanaṁ,",
  "atk-s0503a4:127_1": "taṁ vuttatthameva. Attano ca pavivekaṁ viditvāti kehici anākiṇṇabhāvaladdhaṁ kāyavivekaṁ",
  "atk-s0503a4:127_2": "jānitvā, itare pana vivekā bhagavato sabbakālaṁ vijjantiyeva.",
  "atk-s0503a4:128": "Imaṁudānanti imaṁ attano hatthināgassa ca pavivekābhiratiyā samānajjhāsayabhāvadīpanaṁ udānaṁ udānesi.",
  "atk-s0503a4:129_0": "Tatthāyaṁ saṅkhepattho – etaṁ īsādantassa rathaīsāsadisadantassa hatthināgassa cittaṁ",
  "atk-s0503a4:129_1": "nāgena buddhanāgassa cittena sameti saṁsandati. Kathaṁ sameti ce? Yadeko ramatī vane",
  "atk-s0503a4:129_2": "yasmā buddhanāgo ‘‘ahaṁ kho pubbe ākiṇṇo vihāsi’’nti purimaṁ ākiṇṇavihāraṁ jigucchitvā",
  "atk-s0503a4:129_3": "vivekaṁ upabrūhayamāno idāni yathā eko adutiyo vane araññe ramati abhiramati, evaṁ",
  "atk-s0503a4:129_4": "ayampi hatthināgo pubbe attano hatthiādīhi ākiṇṇavihāraṁ jigucchitvā vivekaṁ upabrūhayamāno",
  "atk-s0503a4:129_5": "idāni eko asahāyo vane araññe ramati abhiramati. Tasmāssa cittaṁ nāgena sameti tassa",
  "atk-s0503a4:129_6": "cittena sametīti katvā ekībhāvaratiyā ekasadisaṁ hotīti attho.",
  "atk-s0503a4:130": "Pañcamasuttavaṇṇanā niṭṭhitā.",
  "atk-s0503a4:131": "6. Piṇḍolasuttavaṇṇanā",
  "atk-s0503a4:132_0": "36. Chaṭṭhe piṇḍolabhāradvājoti piṇḍaṁ ulamāno pariyesamāno pabbajitoti piṇḍolo.",
  "atk-s0503a4:132_1": "So kira parijiṇṇabhogo brāhmaṇo hutvā mahantaṁ bhikkhusaṅghassa lābhasakkāraṁ disvā",
  "atk-s0503a4:132_2": "piṇḍatthāya nikkhamitvā pabbajito. So mahantaṁ kapallaṁ ‘‘patta’’nti gahetvā carati,",
  "atk-s0503a4:132_3": "kapallapūraṁ yāguṁ pivati, bhattaṁ bhuñjati, pūvakhajjakañca khādati. Athassa mahagghasabhāvaṁ",
  "atk-s0503a4:132_4": "satthu ārocesuṁ. Satthā tassa pattatthavikaṁ nānujāni, heṭṭhāmañce pattaṁ nikkujjitvā",
  "atk-s0503a4:132_5": "ṭhapeti, so ṭhapentopi ghaṁsentova paṇāmetvā ṭhapeti, gaṇhantopi ghaṁsentova ākaḍḍhitvā",
  "atk-s0503a4:132_6": "gaṇhāti. Taṁ gacchante gacchante kāle ghaṁsanena parikkhīṇaṁ, nāḷikodanamattasseva",
  "atk-s0503a4:132_7": "gaṇhanakaṁ jātaṁ. Tato satthu ārocesuṁ, athassa satthā pattatthavikaṁ anujāni. Thero",
  "atk-s0503a4:132_8": "aparena samayena indriyabhāvanaṁ bhāvento aggaphale arahatte patiṭṭhāsi. Iti so pubbe",
  "atk-s0503a4:132_9": "savisesaṁ piṇḍatthāya ulatīti piṇḍolo, gottena pana bhāradvājoti ubhayaṁ ekato katvā",
  "atk-s0503a4:132_10": "‘‘piṇḍolabhāradvājo’’ti vuccati.",
  "atk-s0503a4:133_0": "Āraññakoti gāmantasenāsanapaṭikkhipanena araññe nivāso assāti āraññako, āraññakadhutaṅgaṁ",
  "atk-s0503a4:133_1": "samādāya vattantassetaṁ nāmaṁ. Tathā bhikkhāsaṅkhātānaṁ āmisapiṇḍānaṁ pāto piṇḍapāto,",
  "atk-s0503a4:133_2": "parehi dinnānaṁ piṇḍānaṁ patte nipatananti attho. Piṇḍapātaṁ uñchati taṁ taṁ kulaṁ",
  "atk-s0503a4:133_3": "upasaṅkamanto gavesatīti piṇḍapātiko, piṇḍāya vā patituṁ carituṁ vatametassāti piṇḍapātī,",
  "atk-s0503a4:133_4": "piṇḍapātīyeva piṇḍapātiko. Saṅkārakūṭādīsu paṁsūnaṁ upari ṭhitattā abbhuggataṭṭhena",
  "atk-s0503a4:133_5": "paṁsukūlaṁ viyāti paṁsukūlaṁ, paṁsu viya vā kucchitabhāvaṁ ulati gacchatīti paṁsukūlaṁ,",
  "atk-s0503a4:133_6": "paṁsukūlassa dhāraṇaṁ paṁsukūlaṁ, taṁ sīlaṁ etassāti paṁsukūliko. Saṅghāṭiuttarāsaṅgaantaravāsakasaṅkhātāni",
  "atk-s0503a4:133_7": "tīṇi cīvarāni ticīvaraṁ, ticīvarassa dhāraṇaṁ ticīvaraṁ, taṁ sīlaṁ etassāti tecīvariko.",
  "atk-s0503a4:133_8": "Appicchotiādīnaṁ padānaṁ attho heṭṭhā vuttoyeva.",
  "atk-s0503a4:134_0": "Dhutavādoti dhuto vuccati dhutakileso puggalo, kilesadhunanakadhammo vā. Tattha atthi",
  "atk-s0503a4:134_1": "dhuto, na dhutavādo, atthi na dhuto, dhutavādo, atthi neva dhuto, na dhutavādo, atthi",
  "atk-s0503a4:134_2": "dhuto ceva, dhutavādo cāti idaṁ catukkaṁ veditabbaṁ. Tesu yo sayaṁ dhutadhamme samādāya",
  "atk-s0503a4:134_3": "vattati, na paraṁ tadatthāya samādapeti, ayaṁ paṭhamo. Yo pana sayaṁ na dhutadhamme",
  "atk-s0503a4:134_4": "samādāya vattati, paraṁ samādapeti, ayaṁ dutiyo. Yo ubhayarahito, ayaṁ tatiyo. Yo",
  "atk-s0503a4:134_5": "pana ubhayasampanno, ayaṁ catuttho. Evarūpo ca āyasmā piṇḍolabhāradvājoti. Tena vuttaṁ",
  "atk-s0503a4:134_6": "‘‘dhutavādo’’ti. Ekadesasarūpekasesavasena hi ayaṁ niddeso yathā taṁ ‘‘nāmarūpa’’nti.",
  "atk-s0503a4:135_0": "Adhicittamanuyuttoti ettha aṭṭhasamāpattisampayogato arahattaphalasamāpattisampayogato",
  "atk-s0503a4:135_1": "vā cittassa adhicittabhāvo veditabbo, idha pana ‘‘arahattaphalacitta’’nti vadanti.",
  "atk-s0503a4:135_2": "Taṁtaṁsamāpattīsu samādhi eva adhicittaṁ, idha pana arahattaphalasamādhi veditabbo.",
  "atk-s0503a4:135_3": "Keci pana ‘‘adhicittamanuyuttena, bhikkhave, bhikkhunā kālena kālaṁ tīṇi nimittāni",
  "atk-s0503a4:135_4": "manasi kātabbānīti etasmiṁ adhicittasutte (a. ni. 3.103) viya samathavipassanācittaṁ",
  "atk-s0503a4:135_5": "adhicittanti idhādhippeta’’nti vadanti, taṁ na sundaraṁ. Purimoyevattho gahetabbo.",
  "atk-s0503a4:136_0": "Etamatthaṁviditvāti etaṁ āyasmato piṇḍolabhāradvājassa adhiṭṭhānaparikkhārasampadāsampannaṁ",
  "atk-s0503a4:136_1": "adhicittānuyogasaṅkhātaṁ atthaṁ sabbākārato viditvā. Evaṁ ‘‘adhicittānuyogo mama",
  "atk-s0503a4:136_2": "sāsanānuṭṭhāna’’nti dīpento imaṁ udānaṁ udānesi.",
  "atk-s0503a4:137_0": "Tattha anūpavādoti vācāya kassacipi anupavadanaṁ. Anūpaghātoti kāyena kassaci upaghātākaraṇaṁ.",
  "atk-s0503a4:137_1": "Pātimokkheti ettha pātimokkhapadassa attho heṭṭhā nānappakārehi vutto, tasmiṁ pātimokkhe.",
  "atk-s0503a4:137_2": "Sattannaṁ āpattikkhandhānaṁ avītikkamalakkhaṇo saṁvaro. Mattaññutāti paṭiggahaṇaparibhogavasena",
  "atk-s0503a4:137_3": "pamāṇaññutā. Pantañca sayanāsananti vivittaṁ saṅghaṭṭanavirahitaṁ senāsanaṁ. Adhicitte",
  "atk-s0503a4:137_4": "ca āyogoti aṭṭhannaṁ samāpattīnaṁ adhigamāya bhāvanānuyogo.",
  "atk-s0503a4:138_0": "Aparo nayo – anūpavādoti kassacipi uparujjhanavacanassa avadanaṁ. Tena sabbampi vācasikaṁ",
  "atk-s0503a4:138_1": "sīlaṁ saṅgaṇhāti. Anūpaghātoti kāyena kassaci upaghātassa paraviheṭhanassa akaraṇaṁ.",
  "atk-s0503a4:138_2": "Tena sabbampi kāyikaṁ sīlaṁ saṅgaṇhāti. Yādisaṁ panidaṁ ubhayaṁ buddhānaṁ sāsanantogadhaṁ",
  "atk-s0503a4:138_3": "hoti, taṁ dassetuṁ – ‘‘pātimokkhe ca saṁvaro’’ti vuttaṁ. Casaddo nipātamattaṁ. Pātimokkhe",
  "atk-s0503a4:138_4": "ca saṁvaroti pātimokkhasaṁvarabhūto anūpavādo anūpaghāto cāti attho.",
  "atk-s0503a4:139_0": "Atha vā pātimokkheti adhikaraṇe bhummaṁ. Pātimokkhe nissayabhūte saṁvaro. Ko pana",
  "atk-s0503a4:139_1": "soti? Anūpavādo anūpaghāto. Upasampadavelāyañhi avisesena pātimokkhasīlaṁ samādinnaṁ",
  "atk-s0503a4:139_2": "nāma hoti, tasmiṁ pātimokkhe ṭhitassa tato paraṁ upavādūpaghātānaṁ akaraṇavasena",
  "atk-s0503a4:139_3": "saṁvaro, so anūpavādo anūpaghāto cāti vutto.",
  "atk-s0503a4:140_0": "Atha vā pātimokkheti nipphādetabbe bhummaṁ yathā ‘‘cetaso avūpasamo ayonisomanasikārapadaṭṭhāna’’nti",
  "atk-s0503a4:140_1": "(saṁ. ni. 5.232). Tena pātimokkhena sādhetabbo anūpavādo anūpaghāto, pātimokkhasaṁvarasaṅgahito",
  "atk-s0503a4:140_2": "anūpavādo anūpaghātoicceva attho. Saṁvaroti iminā pana satisaṁvaro , ñāṇasaṁvaro,",
  "atk-s0503a4:140_3": "khantisaṁvaro, vīriyasaṁvaroti imesaṁ catunnaṁ saṁvarānaṁ gahaṇaṁ, pātimokkhasādhanaṁ",
  "atk-s0503a4:140_4": "idaṁ saṁvaracatukkaṁ.",
  "atk-s0503a4:141_0": "Mattaññutā ca bhattasminti pariyesanapaṭiggahaṇaparibhogavissajjanānaṁ vasena bhojane",
  "atk-s0503a4:141_1": "pamāṇaññutā. Pantañca sayanāsananti bhāvanānukūlaṁ araññarukkhamūlādivivittasenāsanaṁ.",
  "atk-s0503a4:141_2": "Adhicitte ca āyogoti sabbacittānaṁ adhikattā uttamattā adhicittasaṅkhāte arahattaphalacitte",
  "atk-s0503a4:141_3": "sādhetabbe tassa nipphādanatthaṁ samathavipassanābhāvanāvasena āyogo. Etaṁ buddhāna",
  "atk-s0503a4:141_4": "sāsananti etaṁ parassa anūpavadanaṁ, anūpaghātanaṁ, pātimokkhasaṁvaro , pariyesanapaṭiggahaṇādīsu",
  "atk-s0503a4:141_5": "mattaññutā, vivittavāso, yathāvuttaadhicittānuyogo ca buddhānaṁ sāsanaṁ ovādo anusiṭṭhīti",
  "atk-s0503a4:141_6": "attho. Evaṁ imāya gāthāya tisso sikkhā kathitāti veditabbā.",
  "atk-s0503a4:142": "Chaṭṭhasuttavaṇṇanā niṭṭhitā.",
  "atk-s0503a4:143": "7. Sāriputtasuttavaṇṇanā",
  "atk-s0503a4:144_0": "37. Sattame apubbaṁ natthi. Gāthāya adhicetasoti adhicittavato, sabbacittānaṁ adhikena",
  "atk-s0503a4:144_1": "arahattaphalacittena samannāgatassāti attho. Appamajjatoti na pamajjato, appamādena",
  "atk-s0503a4:144_2": "anavajjadhammesu sātaccakiriyāya samannāgatassāti vuttaṁ hoti. Muninoti ‘‘yo munāti",
  "atk-s0503a4:144_3": "ubho loke, muni tena pavuccatī’’ti (dha. pa. 269; cūḷani. mettagūmāṇavapucchāniddesa",
  "atk-s0503a4:144_4": "21) evaṁ ubhayalokamunanena monaṁ vuccati ñāṇaṁ, tena arahattaphalañāṇasaṅkhātena",
  "atk-s0503a4:144_5": "ñāṇena samannāgatattā vā khīṇāsavo muni nāma, tassa munino. Monapathesu sikkhatoti",
  "atk-s0503a4:144_6": "arahattañāṇasaṅkhātassa monassa pathesu sattatiṁsabodhipakkhiyadhammesu tīsu vā sikkhāsu",
  "atk-s0503a4:144_7": "sikkhato. Idañca pubbabhāgappaṭipadaṁ gahetvā vuttaṁ. Pariniṭṭhitasikkho hi arahā,",
  "atk-s0503a4:144_8": "tasmā evaṁ sikkhato, imāya sikkhāya munibhāvaṁ pattassa muninoti evamettha attho",
  "atk-s0503a4:144_9": "daṭṭhabbo. Yasmā ca etadeva, tasmā heṭṭhimamaggaphalacittānaṁ vasena adhicetaso,",
  "atk-s0503a4:144_10": "catusaccasambodhapaṭipattiyaṁ appamādavasena appamajjato, maggañāṇasamannāgamena",
  "atk-s0503a4:144_11": "muninoti evametesaṁ tiṇṇaṁ padānaṁ attho yujjatiyeva. Atha vā ‘‘appamajjato sikkhato’’ti",
  "atk-s0503a4:144_12": "padānaṁ hetuatthatā daṭṭhabbā appamajjanahetu sikkhanahetu ca adhicetasoti.",
  "atk-s0503a4:145_0": "Sokā na bhavanti tādinoti tādisassa khīṇāsavamunino abbhantare iṭṭhaviyogādivatthukā",
  "atk-s0503a4:145_1": "sokā cittasantāpā na honti. Atha vā tādinoti tādilakkhaṇasamannāgatassa evarūpassa",
  "atk-s0503a4:145_2": "munino sokā na bhavantīti ayamettha attho. Upasantassāti rāgādīnaṁ accantūpasamena",
  "atk-s0503a4:145_3": "upasantassa. Sadā satīmatoti sativepullappattiyā niccakālaṁ satiyā avirahitassa.",
  "atk-s0503a4:146_0": "Ettha ca ‘‘adhicetaso’’ti iminā adhicittasikkhā, ‘‘appamajjato’’ti etena adhisīlasikkhā,",
  "atk-s0503a4:146_1": "‘‘munino monapathesu sikkhato’’ti etehi adhipaññāsikkhā. ‘‘Munino’’ti vā etena adhipaññāsikkhā,",
  "atk-s0503a4:146_2": "‘‘monapathesu sikkhato’’ti etena tāsaṁ lokuttarasikkhānaṁ pubbabhāgapaṭipadā, ‘‘sokā",
  "atk-s0503a4:146_3": "na bhavantī’’tiādīhi sikkhāpāripūriyā ānisaṁso pakāsitoti veditabbaṁ. Sesaṁ vuttanayameva.",
  "atk-s0503a4:147": "Sattamasuttavaṇṇanā niṭṭhitā.",
  "atk-s0503a4:148": "8. Sundarīsuttavaṇṇanā",
  "atk-s0503a4:149": "38. Aṭṭhame sakkatotiādīnaṁ padānaṁ attho heṭṭhā vaṇṇitoyeva. Asahamānāti na sahamānā, usūyantāti attho. Bhikkhusaṅghassa ca sakkāraṁ asahamānāti sambandho.",
  "atk-s0503a4:150_0": "Sundarīti tassā nāmaṁ. Sā kira tasmiṁ kāle sabbaparibbājikāsu abhirūpā dassanīyā",
  "atk-s0503a4:150_1": "pāsādikā paramāya vaṇṇapokkharatāya samannāgatā, teneva sā ‘‘sundarī’’ti paññāyittha.",
  "atk-s0503a4:150_2": "Sā ca anatītayobbanā asaṁyatasamācārāva hoti, tasmā te sundariṁ paribbājikaṁ pāpakamme",
  "atk-s0503a4:150_3": "uyyojesuṁ. Te hi aññatitthiyā buddhuppādato paṭṭhāya sayaṁ hatalābhasakkārā heṭṭhā",
  "atk-s0503a4:150_4": "akkosasuttavaṇṇanāyaṁ āgatanayena bhagavato bhikkhusaṅghassa ca uḷāraṁ aparimitaṁ",
  "atk-s0503a4:150_5": "lābhasakkāraṁ pavattamānaṁ disvā issāpakatā ekato hutvā sammantayiṁsu – mayaṁ samaṇassa",
  "atk-s0503a4:150_6": "gotamassa uppannakālato paṭṭhāya naṭṭhā hatalābhasakkārā, na no koci atthibhāvampi",
  "atk-s0503a4:150_7": "jānāti, kiṁ nissāya nu kho loko samaṇe gotame abhippasanno uḷāraṁ sakkārasammānaṁ",
  "atk-s0503a4:150_8": "upanetīti? Tattheko āha – ‘‘uccākulappasuto asambhinnāya mahāsammatappaveṇiyā jāto’’ti,",
  "atk-s0503a4:150_9": "aparo ‘‘abhijātiyaṁ tassa anekāni acchariyāni pātubhūtānī’’ti, añño ‘‘kāladevilaṁ",
  "atk-s0503a4:150_10": "vandāpetuṁ upanītassa pādā parivattitvā tassa jaṭāsu patiṭṭhitā’’ti, aparo ‘‘vappamaṅgalakāle",
  "atk-s0503a4:150_11": "jambucchāyāya sayāpitassa vītikkantepi majjhanhike jambucchāyā aparivattitvā ṭhitā’’ti,",
  "atk-s0503a4:150_12": "añño ‘‘abhirūpo dassanīyo pāsādiko rūpasampattiyā’’ti, aparo ‘‘jiṇṇāturamatapabbajitasaṅkhātanimitte",
  "atk-s0503a4:150_13": "disvā saṁvegajāto āgāminaṁ cakkavattirajjaṁ pahāya pabbajito’’ti. Evaṁ aparimāṇakāle",
  "atk-s0503a4:150_14": "sambhataṁ anaññasādhāraṇaṁ bhagavato puññañāṇasambhāraṁ ukkaṁsapāramippattaṁ nirupamaṁ",
  "atk-s0503a4:150_15": "sallekhappaṭipadaṁ anuttarañca ñāṇapahānasampadādibuddhānubhāvaṁ ajānantā attanā",
  "atk-s0503a4:150_16": "yathādiṭṭhaṁ yathāsutaṁ dharamānaṁ taṁ taṁ bhagavato bahumānakāraṇaṁ kittetvā abahumānakāraṇaṁ",
  "atk-s0503a4:150_17": "pariyesitvā apassantā ‘‘kena nu kho kāraṇena mayaṁ samaṇassa gotamassa ayasaṁ uppādetvā",
  "atk-s0503a4:150_18": "lābhasakkāraṁ nāseyyāmā’’ti. Tesu eko tikhiṇamantī evamāha – ‘‘ambho imasmiṁ sattaloke",
  "atk-s0503a4:150_19": "mātugāmasukhe asattasattā nāma natthi, ayañca samaṇo gotamo abhirūpo devasamo taruṇo,",
  "atk-s0503a4:150_20": "attano samarūpaṁ mātugāmaṁ labhitvā sajjeyya. Athāpi na sajjeyya, janassa pana saṅkiyo",
  "atk-s0503a4:150_21": "bhaveyya, handa mayaṁ sundariṁ paribbājikaṁ tathā uyyojema, yathā samaṇassa gotamassa",
  "atk-s0503a4:150_22": "ayaso pathaviyaṁ patthareyyā’’ti.",
  "atk-s0503a4:151_0": "Taṁ sutvā itare ‘‘idaṁ suṭṭhu tayā cintitaṁ, evañhi kate samaṇo gotamo ayasakena",
  "atk-s0503a4:151_1": "upadduto sīsaṁ ukkhipituṁ asakkonto yena vā tena vā palāyissatī’’ti sabbeva ekajjhāsayā",
  "atk-s0503a4:151_2": "hutvā tathā uyyojetuṁ sundariyā santikaṁ agamaṁsu. Sā te disvā ‘‘kiṁ tumhe ekato",
  "atk-s0503a4:151_3": "āgatatthā’’ti āha. Titthiyā anālapantā ārāmapariyante paṭicchanne ṭhāne nisīdiṁsu.",
  "atk-s0503a4:151_4": "Sā tattha gantvā punappunaṁ ālapantī paṭivacanaṁ alabhitvā kiṁ tumhākaṁ aparajjhaṁ?",
  "atk-s0503a4:151_5": "Kasmā me paṭivacanaṁ na dethāti? Tathā hi pana tvaṁ amhe viheṭhiyamāne ajjhupekkhasīti",
  "atk-s0503a4:151_6": ". Ko tumhe viheṭhetīti? ‘‘Kiṁ pana tvaṁ na passasi, samaṇaṁ gotamaṁ amhe viheṭhetvā",
  "atk-s0503a4:151_7": "hatalābhasakkāre katvā vicaranta’’nti vatvā ‘‘tattha mayā kiṁ kātabba’’nti vutte",
  "atk-s0503a4:151_8": "‘‘tena hi tvaṁ abhikkhaṇaṁ jetavanasamīpaṁ gantvā mahājanassa evañcevañca vadeyyāsī’’ti",
  "atk-s0503a4:151_9": "āhaṁsu. Sāpi ‘‘sādhū’’ti sampaṭicchi. Tena vuttaṁ – ‘‘aññatitthiyā paribbājakā bhagavatosakkāraṁ asahamānā’’tiādi.",
  "atk-s0503a4:152_0": "Tattha ussahasīti sakkosi. Atthanti hitaṁ kiccaṁ vā. Kyāhanti kiṁ ahaṁ. Yasmā te",
  "atk-s0503a4:152_1": "titthiyā tassā aññātakāpi samānā pabbajjasambandhamattena saṅgaṇhituṁ ñātakā viya",
  "atk-s0503a4:152_2": "hutvā ‘‘ussahasi tvaṁ bhagini ñātīnaṁ atthaṁ kātu’’nti āhaṁsu. Tasmā sāpi migaṁ valli",
  "atk-s0503a4:152_3": "viya pāde laggā jīvitampi me pariccattaṁ ñātīnaṁ atthāyāti āha.",
  "atk-s0503a4:153_0": "Tena hīti ‘‘yasmā tvaṁ ‘jīvitampi me tumhākaṁ atthāya pariccatta’nti vadasi, tvañca",
  "atk-s0503a4:153_1": "paṭhamavaye ṭhitā abhirūpā sobhaggappattā ca, tasmā yathā taṁ nissāya samaṇassa gotamassa",
  "atk-s0503a4:153_2": "ayaso uppajjissati, tathā kareyyāsī’’ti vatvā ‘‘abhikkhaṇaṁ jetavanaṁ gacchāhī’’ti",
  "atk-s0503a4:153_3": "uyyojesuṁ. Sāpi kho bālā kakacadantapantiyā pupphāvalikīḷaṁ kīḷitukāmā viya, pabhinnamadaṁ",
  "atk-s0503a4:153_4": "caṇḍahatthiṁ soṇḍāya parāmasantī viya, nalāṭena maccuṁ gaṇhantī viya titthiyānaṁ",
  "atk-s0503a4:153_5": "vacanaṁ sampaṭicchitvā mālāgandhavilepanatambūlamukhavāsādīni gahetvā mahājanassa",
  "atk-s0503a4:153_6": "satthu dhammadesanaṁ sutvā nagaraṁ pavisanakāle jetavanābhimukhī gacchantī ‘‘kahaṁ",
  "atk-s0503a4:153_7": "gacchasī’’ti ca puṭṭhā ‘‘samaṇassa gotamassa santikaṁ, ahañhi tena saddhiṁ ekagandhakuṭiyaṁ",
  "atk-s0503a4:153_8": "vasāmī’’ti vatvā aññatarasmiṁ titthiyārāme vasitvā pātova jetavanamaggaṁ otaritvā",
  "atk-s0503a4:153_9": "nagarābhimukhī āgacchantī ‘‘kiṁ sundari kahaṁ gatāsī’’ti ca puṭṭhā ‘‘samaṇena gotamena",
  "atk-s0503a4:153_10": "saddhiṁ ekagandhakuṭiyaṁ vasitvā taṁ kilesaratiyā ramāpetvā āgatāmhī’’ti vadati.",
  "atk-s0503a4:153_11": "Tena vuttaṁ – ‘‘evaṁ ayyāti kho sundarī paribbājikā tesaṁ aññatitthiyānaṁ paribbājakānaṁ",
  "atk-s0503a4:153_12": "paṭissutvā abhikkhaṇaṁ jetavanaṁ agamāsī’’ti.",
  "atk-s0503a4:154_0": "Titthiyā katipāhassa accayena dhuttānaṁ kahāpaṇe datvā ‘‘gacchatha, sundariṁ māretvā",
  "atk-s0503a4:154_1": "samaṇassa gotamassa gandhakuṭiyā avidūre mālākacavarantare nikkhipitvā ethā’’ti vadiṁsu.",
  "atk-s0503a4:154_2": "Te tathā akaṁsu. Tato titthiyā ‘‘sundariṁ na passāmā’’ti kolāhalaṁ katvā rañño ārocetvā",
  "atk-s0503a4:154_3": "‘‘kattha pana tumhe parisaṅkathā’’ti raññā vuttā imesu divasesu jetavane vasati,",
  "atk-s0503a4:154_4": "tatthassā pavattiṁ na jānāmāti. ‘‘Tena hi gacchatha, naṁ tattha vicinathā’’ti raññā",
  "atk-s0503a4:154_5": "anuññātā attano upaṭṭhāke gahetvā jetavanaṁ gantvā vicinantā viya hutvā mālākacavaraṁ",
  "atk-s0503a4:154_6": "byūhitvā tassā sarīraṁ mañcakaṁ āropetvā nagaraṁ pavesetvā ‘‘samaṇassa gotamassa",
  "atk-s0503a4:154_7": "sāvakā ‘satthunā kataṁ pāpakammaṁ paṭicchādessāmā’ti sundariṁ māretvā mālākacavarantare",
  "atk-s0503a4:154_8": "nikkhipiṁsū’’ti rañño ārocesuṁ. Rājāpi anupaparikkhitvā ‘‘tena hi gacchatha, nagaraṁ",
  "atk-s0503a4:154_9": "āhiṇḍathā’’ti āha. Te nagaravīthīsu ‘‘passatha samaṇānaṁ sakyaputtiyānaṁ kamma’’ntiādīni",
  "atk-s0503a4:154_10": "vadantā vicaritvā puna rañño nivesanadvāraṁ agamaṁsu. Rājā sundariyā sarīraṁ āmakasusāne",
  "atk-s0503a4:154_11": "aṭṭakaṁ āropetvā rakkhāpesi. Sāvatthivāsino ṭhapetvā ariyasāvake yebhuyyena ‘‘passatha",
  "atk-s0503a4:154_12": "samaṇānaṁ sakyaputtiyānaṁ kamma’’ntiādīni vatvā antonagare bahinagare ca bhikkhū",
  "atk-s0503a4:154_13": "akkosantā vicariṁsu. Tena vuttaṁ – ‘‘yadā te aññiṁsu titthiyā paribbājakā ‘vodiṭṭhā",
  "atk-s0503a4:154_14": "kho sundarī’’’tiādi.",
  "atk-s0503a4:155_0": "Tattha aññiṁsūti jāniṁsu. Vodiṭṭhāti byapadiṭṭhā, jetavanaṁ āgacchantī ca gacchantī",
  "atk-s0503a4:155_1": "ca visesato diṭṭhā, bahulaṁ diṭṭhāti attho. Parikhākūpeti dīghikāvāṭe . Yā sā, mahārāja,",
  "atk-s0503a4:155_2": "sundarīti, mahārāja, yā sā imasmiṁ nagare rūpasundaratāya ‘‘sundarī’’ti pākaṭā abhiññātā",
  "atk-s0503a4:155_3": "paribbājikā. Sā no na dissatīti sā amhākaṁ cakkhu viya jīvitaṁ viya ca piyāyitabbā,",
  "atk-s0503a4:155_4": "idāni na dissati. Yathānikkhittanti purise āṇāpetvā mālākacavarantare attanā yathāṭhapitaṁ.",
  "atk-s0503a4:155_5": "‘‘Yathānikhāta’’ntipi pāṭho, pathaviyaṁ nikhātappakāranti attho.",
  "atk-s0503a4:156_0": "Rathiyāya rathiyanti vīthito vīthiṁ. Vīthīti hi vinivijjhanakaracchā. Siṅghāṭakanti",
  "atk-s0503a4:156_1": "tikoṇaracchā. Alajjinoti na lajjino, pāpajigucchāvirahitāti attho. Dussīlāti nissīlā.",
  "atk-s0503a4:156_2": "Pāpadhammāti lāmakasabhāvā nihīnācārā. Musāvādinoti dussīlā samānā ‘‘sīlavanto maya’’nti",
  "atk-s0503a4:156_3": "alikavāditāya musāvādino. Abrahmacārinoti ‘‘methunappaṭisevitāya aseṭṭhacārino ime",
  "atk-s0503a4:156_4": "hi nāmā’’ti hīḷentā vadanti. Dhammacārinoti kusaladhammacārino. Samacārinoti kāyakammādisamacārino.",
  "atk-s0503a4:156_5": "Kalyāṇadhammāti sundarasabhāvā, paṭijānissanti nāmāti sambandho. Nāmasaddayogena",
  "atk-s0503a4:156_6": "hi ettha paṭijānissantīti anāgatakālavacanaṁ. Sāmaññanti samaṇabhāvo samitapāpatā.",
  "atk-s0503a4:156_7": "Brahmaññanti seṭṭhabhāvo bāhitapāpatā. Kutoti kena kāraṇena. Apagatāti apetā paribhaṭṭhā.",
  "atk-s0503a4:156_8": "Purisakiccanti methunappaṭisevanaṁ sandhāya vadanti.",
  "atk-s0503a4:157_0": "Atha bhikkhū taṁ pavattiṁ bhagavato ārocesuṁ. Satthā ‘‘tena hi, bhikkhave, tumhepi",
  "atk-s0503a4:157_1": "te manusse imāya gāthāya paṭicodethā’’ti vatvā ‘‘abhūtavādī’’ti gāthamāha. Taṁ sandhāya",
  "atk-s0503a4:157_2": "vuttaṁ – ‘‘atha kho sambahulā…pe… nihīnakammā manujā paratthā’’ti. Tattha neso, bhikkhave,",
  "atk-s0503a4:157_3": "saddo ciraṁbhavissatīti idaṁ satthā tassa ayasassa nipphattiṁ sabbaññutaññāṇena jānitvā",
  "atk-s0503a4:157_4": "bhikkhū samassāsento āha.",
  "atk-s0503a4:158_0": "Gāthāyaṁ abhūtavādīti parassa dosaṁ adisvāva musāvādaṁ katvā abhūtena atacchena paraṁ",
  "atk-s0503a4:158_1": "abbhācikkhanto. Yo vāpi katvāti yo vā pana pāpakammaṁ katvā ‘‘nāhaṁ etaṁ karomī’’ti",
  "atk-s0503a4:158_2": "āha. Pecca samā bhavantīti te ubhopi janā ito paralokaṁ gantvā nirayūpagamanena gatiyā",
  "atk-s0503a4:158_3": "samā bhavanti. Gatiyeva hi nesaṁ paricchinnā, āyū pana aparicchinnā. Bahukañhi pāpaṁ",
  "atk-s0503a4:158_4": "katvā ciraṁ niraye paccati, parittakaṁ katvā appamattakameva kālaṁ paccati. Yasmā",
  "atk-s0503a4:158_5": "pana nesaṁ ubhinnampi lāmakameva kammaṁ, tena vuttaṁ – nihīnakammā manujā paratthāti.",
  "atk-s0503a4:158_6": "‘‘Paratthā’’ti imassa pana padassa purato ‘‘peccā’’tipadena sambandho, pecca parattha",
  "atk-s0503a4:158_7": "ito gantvā te nihīnakammā paraloke samā bhavantīti attho.",
  "atk-s0503a4:159_0": "Pariyāpuṇitvāti uggahetvā. Akārakāti aparādhassa na kārakā. Nayimehi katanti evaṁ",
  "atk-s0503a4:159_1": "kira nesamahosi – imehi samaṇehi sakyaputtiyehi addhā taṁ pāpakammaṁ na kataṁ, yaṁ",
  "atk-s0503a4:159_2": "aññatitthiyā ugghositvā sakalanagaraṁ āhiṇḍiṁsu, yasmā ime amhesu evaṁ asabbhāhi",
  "atk-s0503a4:159_3": "pharusāhi vācāhi abbhācikkhantesupi na kiñci vikāraṁ dassenti, khantisoraccañca na",
  "atk-s0503a4:159_4": "vijahanti, kevalaṁ pana ‘‘abhūtavādī nirayaṁ upetī’’ti dhammaṁyeva vadantā sapantiyeva,",
  "atk-s0503a4:159_5": "ime samaṇā sakyaputtiyā amhe anupadhāretvā abbhācikkhante sapanti, sapathaṁ karontā",
  "atk-s0503a4:159_6": "viya vadanti . Atha vā ‘‘yo vāpi katvā ‘na karomi’ cāhā’’ti vadantā sapanti, attano",
  "atk-s0503a4:159_7": "akārakabhāvaṁ bodhetuṁ amhākaṁ sapathaṁ karonti imeti attho.",
  "atk-s0503a4:160_0": "Tesañhi manussānaṁ bhagavatā bhāsitagāthāya savanasamanantarameva buddhānubhāvena",
  "atk-s0503a4:160_1": "sārajjaṁ okkami, saṁvego uppajji ‘‘nayidaṁ amhehi paccakkhato diṭṭhaṁ, sutaṁ nāma",
  "atk-s0503a4:160_2": "tathāpi hoti, aññathāpi hoti, ete ca aññatitthiyā imesaṁ anatthakāmā ahitakāmā, tasmā",
  "atk-s0503a4:160_3": "te saddhāya nayidaṁ amhehi vattabbaṁ, dujjānā hi samaṇā’’ti. Te tato paṭṭhāya tato oramiṁsu.",
  "atk-s0503a4:161_0": "Rājāpi yehi sundarī māritā, tesaṁ jānanatthaṁ purise āṇāpesi. Atha te dhuttā tehi",
  "atk-s0503a4:161_1": "kahāpaṇehi suraṁ pivantā aññamaññaṁ kalahaṁ kariṁsu. Tesu hi eko ekaṁ āha – ‘‘tvaṁ",
  "atk-s0503a4:161_2": "sundariṁ ekappahārena māretvā mālākacavarantare khipitvā tato laddhakahāpaṇehi suraṁ",
  "atk-s0503a4:161_3": "pivasi, hotu hotū’’ti. Rājapurisā taṁ sutvā te dhutte gahetvā rañño dassesuṁ. Rājā",
  "atk-s0503a4:161_4": "‘‘tumhehi sā māritā’’ti te dhutte pucchi. ‘‘Āma, devā’’ti. ‘‘Kehi mārāpitā’’ti? ‘‘Aññatitthiyehi,",
  "atk-s0503a4:161_5": "devā’’ti. Rājā titthiye pakkosāpetvā tamatthaṁ paṭijānāpetvā, ‘‘ayaṁ sundarī tassa",
  "atk-s0503a4:161_6": "samaṇassa gotamassa avaṇṇaṁ āropetukāmehi amhehi mārāpitā, neva gotamassa, na gotamasāvakānaṁ",
  "atk-s0503a4:161_7": "doso atthi, amhākameva dosoti evaṁ vadantā nagaraṁ āhiṇḍathā’’ti āṇāpesi. Te tathā",
  "atk-s0503a4:161_8": "akaṁsu. Mahājano sammadeva saddahi. Titthiyānaṁ dhikkāraṁ akāsi, titthiyā manussavadhadaṇḍaṁ",
  "atk-s0503a4:161_9": "pāpuṇiṁsu. Tato paṭṭhāya buddhassa bhikkhusaṅghassa ca bhiyyosomattāya sakkārasammāno",
  "atk-s0503a4:161_10": "mahā ahosi. Bhikkhū acchariyabbhutacittajātā bhagavantaṁ abhivādetvā attamanā paṭivedesuṁ.",
  "atk-s0503a4:161_11": "Tena vuttaṁ – ‘‘atha kho sambahulā bhikkhū…pe… antarahito so, bhante, saddo’’ti.",
  "atk-s0503a4:162_0": "Kasmā pana bhagavā ‘‘titthiyānaṁ idaṁ kamma’’nti bhikkhūnaṁ nārocesi? Ariyānaṁ tāva",
  "atk-s0503a4:162_1": "ārocanena payojanaṁ natthi, puthujjanesu pana ‘‘ye na saddaheyyuṁ, tesaṁ taṁ dīgharattaṁ",
  "atk-s0503a4:162_2": "ahitāya dukkhāya saṁvatteyyā’’ti nārocesi. Apicetaṁ buddhānaṁ anāciṇṇaṁ, yaṁ anāgatassa",
  "atk-s0503a4:162_3": "īdisassa vatthussa ācikkhanaṁ. Parānuddesikameva hi bhagavā saṁkilesapakkhaṁ vibhāveti",
  "atk-s0503a4:162_4": ", kammañca katokāsaṁ na sakkā nivattetunti abbhakkhānaṁ tannimittañca bhagavā ajjhupekkhanto",
  "atk-s0503a4:162_5": "nisīdi. Vuttañhetaṁ –",
  "atk-s0503a4:163": "‘‘Na antalikkhe na samuddamajjhe,",
  "atk-s0503a4:164": "Na pabbatānaṁ vivaraṁ pavissa;",
  "atk-s0503a4:165": "Na vijjatī so jagatippadeso,",
  "atk-s0503a4:166": "Yatthaṭṭhito mucceyya pāpakammā’’ti. (dha. pa. 127; mi. pa. 4.2.4);",
  "atk-s0503a4:167_0": "Etamatthaṁ viditvāti mammacchedanavasenāpi bālajanehi pavattitaṁ duruttavacanaṁ khantibalasamannāgatassa",
  "atk-s0503a4:167_1": "dhīrassa duttitikkhā nāma natthīti imamatthaṁ sabbākārato viditvā. Imaṁ udānanti",
  "atk-s0503a4:167_2": "imaṁ adhivāsanakhantibalavibhāvanaṁ udānaṁ udānesi.",
  "atk-s0503a4:168_0": "Tattha tudanti vācāya janā asaññatā, sarehi saṅgāmagataṁvakuñjaranti kāyikasaṁvarādīsu",
  "atk-s0503a4:168_1": "kassacipi saṁvarassa abhāvena asaṁyatā avinītā bālajanā sarehi sāyakehi saṅgāmagataṁ",
  "atk-s0503a4:168_2": "yuddhagataṁ kuñjaraṁva hatthināgaṁ paṭiyodhā viya vācāsattīhi tudanti vijjhanti,",
  "atk-s0503a4:168_3": "ayaṁ tesaṁ sabhāvo . Sutvāna vākyaṁ pharusaṁ udīritaṁ, adhivāsaye bhikkhu aduṭṭhacittoti",
  "atk-s0503a4:168_4": "taṁ pana tehi bālajanehi udīritaṁ bhāsitaṁ mammaghaṭṭanavasena pavattitaṁ pharusaṁ",
  "atk-s0503a4:168_5": "vākyaṁ vacanaṁ abhūtaṁ bhūtato nibbeṭhento mama kakacūpamaovādaṁ (ma. ni. 1.222 ādayo)",
  "atk-s0503a4:168_6": "anussaranto īsakampi aduṭṭhacitto hutvā ‘‘saṁsārasabhāvo eso’’ti saṁsāre bhayaṁ ikkhaṇasīlo",
  "atk-s0503a4:168_7": "bhikkhu adhivāsaye, adhivāsanakhantiyaṁ ṭhatvā khameyyāti attho.",
  "atk-s0503a4:169_0": "Etthāha – kiṁ pana taṁ kammaṁ, yaṁ aparimāṇakālaṁ sakkaccaṁ upacitavipulapuññasambhāro",
  "atk-s0503a4:169_1": "satthā evaṁ dāruṇaṁ abhūtabbhakkhānaṁ pāpuṇīti? Vuccate – ayaṁ so bhagavā bodhisattabhūto",
  "atk-s0503a4:169_2": "atītajātiyaṁ munāḷi nāma dhutto hutvā pāpajanasevī ayonisomanasikārabahulo vicarati.",
  "atk-s0503a4:169_3": "So ekadivasaṁ surabhiṁ nāma paccekasambuddhaṁ nagaraṁ piṇḍāya pavisituṁ cīvaraṁ pārupantaṁ",
  "atk-s0503a4:169_4": "passi. Tasmiñca samaye aññatarā itthī tassa avidūrena gacchati. Dhutto ‘‘abrahmacārī",
  "atk-s0503a4:169_5": "ayaṁ samaṇo’’ti abbhācikkhi. So tena kammena bahūni vassasatasahassāni niraye paccitvā",
  "atk-s0503a4:169_6": "tasseva kammassa vipākāvasesena idāni buddho hutvāpi sundariyā kāraṇā abhūtabbhakkhānaṁ",
  "atk-s0503a4:169_7": "pāpuṇi. Yathā cetaṁ, evaṁ ciñcamāṇavikādīnaṁ vikārakitthīnaṁ bhagavato abbhakkhānādīni",
  "atk-s0503a4:169_8": "dukkhāni pattāni, sabbāni pubbe katassa kammassa vipākāvasesāni, yāni ‘‘kammapilotikānī’’ti",
  "atk-s0503a4:169_9": "vuccanti. Vuttañhetaṁ apadāne (apa. thera 1.39.64-96) –",
  "atk-s0503a4:170": "‘‘Anotattasarāsanne, ramaṇīye silātale;",
  "atk-s0503a4:171": "Nānāratanapajjote, nānāgandhavanantare.",
  "atk-s0503a4:172": "‘‘Mahatā bhikkhusaṅghena, pareto lokanāyako;",
  "atk-s0503a4:173": "Āsīno byākarī tattha, pubbakammāni attano.",
  "atk-s0503a4:174": "‘‘Suṇātha bhikkhavo mayhaṁ, yaṁ kammaṁ pakataṁ mayā;",
  "atk-s0503a4:175": "Pilotikassa kammassa, buddhattepi vipaccati.",
  "atk-s0503a4:176": "1.",
  "atk-s0503a4:177": " ‘‘Munāḷi nāmahaṁ dhutto, pubbe aññāsu jātisu;",
  "atk-s0503a4:178": "Paccekabuddhaṁ surabhiṁ, abbhācikkhiṁ adūsakaṁ.",
  "atk-s0503a4:179": "‘‘Tena kammavipākena, niraye saṁsariṁ ciraṁ;",
  "atk-s0503a4:180": "Bahū vassasahassāni, dukkhaṁ vedemi vedanaṁ.",
  "atk-s0503a4:181": "‘‘Tena kammāvasesena, idha pacchimake bhave;",
  "atk-s0503a4:182": "Abbhakkhānaṁ mayā laddhaṁ, sundarikāya kāraṇā.",
  "atk-s0503a4:183": "2.",
  "atk-s0503a4:184": " ‘‘Sabbābhibhussa buddhassa, nando nāmāsi sāvako;",
  "atk-s0503a4:185": "Taṁ abbhakkhāya niraye, ciraṁ saṁsaritaṁ mayā.",
  "atk-s0503a4:186": "‘‘Dasa vassasahassāni, niraye saṁsariṁ ciraṁ;",
  "atk-s0503a4:187": "Manussabhāvaṁ laddhāhaṁ, abbhakkhānaṁ bahuṁ labhiṁ.",
  "atk-s0503a4:188": "‘‘Tena kammāvasesena, ciñcamāṇavikā mamaṁ;",
  "atk-s0503a4:189": "Abbhācikkhi abhūtena, janakāyassa aggato.",
  "atk-s0503a4:190": "3.",
  "atk-s0503a4:191": " ‘‘Brāhmaṇo sutavā āsiṁ, ahaṁ sakkatapūjito;",
  "atk-s0503a4:192": "Mahāvane pañcasate, mante vācemi māṇave.",
  "atk-s0503a4:193": "‘‘Tatthāgato isī bhīmo, pañcābhiñño mahiddhiko;",
  "atk-s0503a4:194": "Tañcāhaṁ āgataṁ disvā, abbhācikkhiṁ adūsakaṁ.",
  "atk-s0503a4:195": "‘‘Tatohaṁ avacaṁ sisse, kāmabhogī ayaṁ isi;",
  "atk-s0503a4:196": "Mayhampi bhāsamānassa, anumodiṁsu māṇavā.",
  "atk-s0503a4:197": "‘‘Tato māṇavakā sabbe, bhikkhamānaṁ kule kule;",
  "atk-s0503a4:198": "Mahājanassa āhaṁsu, kāmabhogī ayaṁ isi.",
  "atk-s0503a4:199": "‘‘Tena kammavipākena, pañca bhikkhusatā ime;",
  "atk-s0503a4:200": "Abbhakkhānaṁ labhuṁ sabbe, sundarikāya kāraṇā.",
  "atk-s0503a4:201": "4.",
  "atk-s0503a4:202": " ‘‘Vemātubhātikaṁ pubbe, dhanahetu haniṁ ahaṁ;",
  "atk-s0503a4:203": "Pakkhipiṁgiriduggasmiṁ, silāya ca apiṁsayiṁ.",
  "atk-s0503a4:204": "‘‘Tena kammavipākena, devadatto silaṁ khipi;",
  "atk-s0503a4:205": "Aṅguṭṭhaṁ piṁsayī pāde, mama pāsāṇasakkharā.",
  "atk-s0503a4:206": "5.",
  "atk-s0503a4:207": " ‘‘Purehaṁ dārako hutvā, kīḷamāno mahāpathe;",
  "atk-s0503a4:208": "Paccekabuddhaṁ disvāna, magge sakalikaṁ khipiṁ.",
  "atk-s0503a4:209": "‘‘Tena kammavipākena, idha pacchimake bhave;",
  "atk-s0503a4:210": "Vadhatthaṁ maṁ devadatto, abhimāre payojayi.",
  "atk-s0503a4:211": "6.",
  "atk-s0503a4:212": " ‘‘Hatthāroho pure āsiṁ, paccekamunimuttamaṁ;",
  "atk-s0503a4:213": "Piṇḍāya vicarantaṁ taṁ, āsādesiṁ gajenahaṁ.",
  "atk-s0503a4:214": "‘‘Tena kammavipākena, bhanto nāḷāgirī gajo;",
  "atk-s0503a4:215": "Giribbaje puravare, dāruṇo samupāgami.",
  "atk-s0503a4:216": "7.",
  "atk-s0503a4:217": " ‘‘Rājāhaṁ patthivo āsiṁ, sattiyā purise haniṁ;",
  "atk-s0503a4:218": "Tena kammavipākena, niraye paccisaṁ bhusaṁ.",
  "atk-s0503a4:219": "‘‘Kammuno tassa sesena, sodāni sakalaṁ mama;",
  "atk-s0503a4:220": "Pāde chaviṁ pakappesi, na hi kammaṁ vinassati.",
  "atk-s0503a4:221": "8.",
  "atk-s0503a4:222": " ‘‘Ahaṁ kevaṭṭagāmasmiṁ, ahuṁ kevaṭṭadārako;",
  "atk-s0503a4:223": "Macchake ghātite disvā, janayiṁ somanassakaṁ.",
  "atk-s0503a4:224": "‘‘Tena kammavipākena, sīsadukkhaṁ ahū mama;",
  "atk-s0503a4:225": "Sakkā ca sabbe haññiṁsu, yadā hani viṭaṭūbho.",
  "atk-s0503a4:226": "9.",
  "atk-s0503a4:227": " ‘‘Phussassāhaṁ pāvacane, sāvake paribhāsayiṁ;",
  "atk-s0503a4:228": "Yavaṁ khādatha bhuñjatha, mā ca bhuñjatha sālayo.",
  "atk-s0503a4:229": "‘‘Tena kammavipākena, temāsaṁ khāditaṁ yavaṁ;",
  "atk-s0503a4:230": "Nimantito brāhmaṇena, verañjāyaṁ vasiṁ tadā.",
  "atk-s0503a4:231": "10.",
  "atk-s0503a4:232": " ‘‘Nibbuddhe vattamānamhi, mallaputtaṁ niheṭhayiṁ;",
  "atk-s0503a4:233": "Tena kammavipākena, piṭṭhidukkhaṁ ahū mama.",
  "atk-s0503a4:234": "11.",
  "atk-s0503a4:235": " ‘‘Tikicchako ahaṁ āsiṁ, seṭṭhiputtaṁ virecayiṁ;",
  "atk-s0503a4:236": "Tena kammavipākena, hoti pakkhandikā mama.",
  "atk-s0503a4:237": "12.",
  "atk-s0503a4:238": " ‘‘Avacāhaṁ jotipālo, kassapaṁ sugataṁ tadā;",
  "atk-s0503a4:239": "Kuto nu bodhi muṇḍassa, bodhi paramadullabhā.",
  "atk-s0503a4:240": "‘‘Tena kammavipākena, acariṁ dukkaraṁ bahuṁ;",
  "atk-s0503a4:241": "Chabbassānuruvelāyaṁ, tato bodhiṁ apāpuṇiṁ.",
  "atk-s0503a4:242": "‘‘Nāhaṁ etena maggena, pāpuṇiṁ bodhimuttamaṁ;",
  "atk-s0503a4:243": "Kummaggena gavesissaṁ, pubbakammena vārito.",
  "atk-s0503a4:244": "‘‘Puññapāpaparikkhīṇo, sabbasantāpavajjito;",
  "atk-s0503a4:245": "Asoko anupāyāso, nibbāyissamanāsavo.",
  "atk-s0503a4:246": "‘‘Evaṁ jino viyākāsi, bhikkhusaṅghassa aggato;",
  "atk-s0503a4:247": "Sabbābhiññābalappatto, anotattamahāsare’’ti. (apa. thera 1.39.64-96);",
  "atk-s0503a4:248": "Aṭṭhamasuttavaṇṇanā niṭṭhitā.",
  "atk-s0503a4:249": "9. Upasenasuttavaṇṇanā",
  "atk-s0503a4:250": "39. Navame upasenassāti ettha upasenoti tassa therassa nāmaṁ, vaṅgantabrāhmaṇassa pana puttattā ‘‘vaṅgantaputto’’ti ca naṁ voharanti.",
  "atk-s0503a4:251_0": "Ayañhi thero āyasmato sāriputtassa kaniṭṭhabhātā, sāsane pabbajitvā apaññatte sikkhāpade",
  "atk-s0503a4:251_1": "upasampadāya dvivasso upajjhāyo hutvā ekaṁ bhikkhuṁ upasampādetvā tena saddhiṁ bhagavato",
  "atk-s0503a4:251_2": "upaṭṭhānaṁ gato, tassa bhikkhuno bhagavatā tassa saddhivihārikabhāvaṁ pucchitvā khandhake",
  "atk-s0503a4:251_3": "āgatanayena ‘‘atilahuṁ kho tvaṁ, moghapurisa, āvatto bāhullāya, yadidaṁ gaṇabandhiya’’nti",
  "atk-s0503a4:251_4": "(mahāva. 75) vigarahito patodābhitunno viya ājānīyo saṁviggamānaso ‘‘yadipāhaṁ idāni",
  "atk-s0503a4:251_5": "parisaṁ nissāya bhagavatā vigarahito, parisaṁyeva pana nissāya pāsaṁsiyo bhaveyya’’nti",
  "atk-s0503a4:251_6": "ussāhajāto sabbe dhutadhamme samādāya vattamāno vipassanaṁ ārabhitvā na cirasseva",
  "atk-s0503a4:251_7": "chaḷabhiñño paṭisambhidāppatto mahākhīṇāsavo hutvā attano nissitake dhutaṅgadhare",
  "atk-s0503a4:251_8": "eva katvā tehi saddhiṁ bhagavantaṁ upasaṅkamitvā santhatasikkhāpade (pārā. 565 ādayo)",
  "atk-s0503a4:251_9": "āgatanayena ‘‘pāsādikā kho tyāyaṁ, upasena, parisā’’ti parisavasena bhagavato santikā",
  "atk-s0503a4:251_10": "laddhapasaṁso ‘‘etadaggaṁ, bhikkhave, mama sāvakānaṁ bhikkhūnaṁ samantapāsādikānaṁ",
  "atk-s0503a4:251_11": "yadidaṁ upaseno vaṅgantaputto’’ti (a. ni. 1.213) etadagge ṭhapito asītiyā mahāsāvakesu abbhantaro.",
  "atk-s0503a4:252_0": "So ekadivasaṁ pacchābhattaṁ piṇḍapātappaṭikkanto antevāsikesu attano attano divāṭṭhānaṁ",
  "atk-s0503a4:252_1": "gatesu udakakumbhato udakaṁ gahetvā pāde pakkhāletvā gattāni sītiṁ katvā cammakkhaṇḍaṁ",
  "atk-s0503a4:252_2": "attharitvā divāṭṭhāne divāvihāraṁ nisinno attano guṇe āvajjesi. Tassa te anekasatā",
  "atk-s0503a4:252_3": "anekasahassā poṅkhānupoṅkhaṁ upaṭṭhahiṁsu. So ‘‘mayhaṁ tāva sāvakassa sato ime evarūpā",
  "atk-s0503a4:252_4": "guṇā, kīdisā nu kho mayhaṁ satthu guṇā’’ti bhagavato guṇābhimukhaṁ manasikāraṁ pesesi.",
  "atk-s0503a4:252_5": "Te tassa ñāṇabalānurūpaṁ anekakoṭisahassā upaṭṭhahiṁsu. So ‘‘evaṁsīlo me satthā evaṁdhammo",
  "atk-s0503a4:252_6": "evaṁpañño evaṁvimuttī’’tiādinā ca ‘‘itipi so bhagavā arahaṁ sammāsambuddho’’tiādinā",
  "atk-s0503a4:252_7": "ca āvibhāvānurūpaṁ satthu guṇe anussaritvā , tato ‘‘svākkhāto’’tiādinā dhammassa,",
  "atk-s0503a4:252_8": "‘‘suppaṭipanno’’tiādinā ariyasaṅghassa ca guṇe anussari. Evaṁ mahāthero anekākāravokāraṁ",
  "atk-s0503a4:252_9": "ratanattayaguṇesu āvibhūtesu attamano pamudito uḷārapītisomanassaṁ paṭisaṁvedento",
  "atk-s0503a4:252_10": "nisīdi. Tamatthaṁ dassetuṁ ‘‘āyasmato upasenassa vaṅgantaputtassa rahogatassā’’tiādi vuttaṁ.",
  "atk-s0503a4:253_0": "Tattha rahogatassāti rahasi gatassa. Paṭisallīnassāti ekībhūtassa. Evaṁ cetaso parivitakko",
  "atk-s0503a4:253_1": "udapādīti evaṁ idāni vuccamānākāro cittassa vitakko uppajji. Lābhā vata meti ye ime",
  "atk-s0503a4:253_2": "manussattabuddhuppādasaddhāsamadhigamādayo, aho vata me ete lābhā. Suladdhaṁ vata",
  "atk-s0503a4:253_3": "meti yañcidaṁ mayā bhagavato sāsane pabbajjūpasampadāratanattayapayirupāsanādi paṭiladdhaṁ,",
  "atk-s0503a4:253_4": "taṁ me aho vata suṭṭhu laddhaṁ. Tattha kāraṇamāha ‘‘satthā ca me’’tiādinā.",
  "atk-s0503a4:254_0": "Tattha diṭṭhadhammikasamparāyikaparamatthehi yathārahaṁ satte anusāsatīti satthā.",
  "atk-s0503a4:254_1": "Bhāgyavantatādīhi kāraṇehi bhagavā. Ārakattā kilesehi, kilesārīnaṁ hatattā, saṁsāracakkassa",
  "atk-s0503a4:254_2": "vā arānaṁ hatattā, paccayādīnaṁ arahattā, pāpakaraṇe rahābhāvā arahaṁ. Sammā sāmañca",
  "atk-s0503a4:254_3": "sabbadhammānaṁ buddhattā sammāsambuddhoti ayamettha saṅkhepo, vitthāro pana visuddhimagge",
  "atk-s0503a4:254_4": "(visuddhi. 1.123 ādayo) buddhānussatiniddesato gahetabbo.",
  "atk-s0503a4:255_0": "Svākkhāteti suṭṭhu akkhāte, ekantaniyyānikaṁ katvā bhāsite. Dhammavinayeti pāvacane.",
  "atk-s0503a4:255_1": "Tañhi yathānusiṭṭhaṁ paṭipajjamānānaṁ saṁsāradukkhapātato dhāraṇena, rāgādikilese",
  "atk-s0503a4:255_2": "vinayanena ca dhammavinayoti vuccati. Sabrahmacārinoti seṭṭhaṭṭhena brahmasaṅkhātaṁ",
  "atk-s0503a4:255_3": "bhagavato sāsanaṁ ariyamaggaṁ saha caranti paṭipajjantīti sabrahmacārino. Sīlavantoti",
  "atk-s0503a4:255_4": "maggaphalasīlavasena sīlavanto. Kalyāṇadhammāti samādhipaññāvimuttivimuttiñāṇadassanādayo",
  "atk-s0503a4:255_5": "kalyāṇā sundarā dhammā etesaṁ atthīti kalyāṇadhammā. Etena saṅghassa suppaṭipattiṁ",
  "atk-s0503a4:255_6": "dasseti. Sīlesu camhi paripūrakārīti ‘‘ahampi pabbajitvā na tiracchānakathākathiko",
  "atk-s0503a4:255_7": "kāyadaḷhibahulo hutvā vihāsiṁ, atha kho pātimokkhasaṁvarādiṁ catubbidhampi sīlaṁ",
  "atk-s0503a4:255_8": "akhaṇḍaṁ achiddaṁ asabalaṁ akammāsaṁ bhujissaṁ viññuppasatthaṁ aparāmaṭṭhaṁ katvā",
  "atk-s0503a4:255_9": "paripūrento ariyamaggaṁyeva pāpesi’’nti vadati. Etena heṭṭhimaphaladvayasampattimattano",
  "atk-s0503a4:255_10": "dīpeti. Sotāpannasakadāgāmino hi sīlesu paripūrakārino. Susamāhito camhi ekaggacittoti",
  "atk-s0503a4:255_11": "upacārappanābhedena samādhinā sabbathāpi samāhito ca amhi avikkhittacitto. Iminā",
  "atk-s0503a4:255_12": "samādhismiṁ paripūrakāritāvacanena tatiyaphalasampattimattano dīpeti. Anāgāmino hi",
  "atk-s0503a4:255_13": "samādhismiṁ paripūrakārino. Arahā camhi khīṇāsavoti kāmāsavādīnaṁ sabbaso khīṇattā",
  "atk-s0503a4:255_14": "khīṇāsavo, tato eva parikkhīṇabhavasaṁyojano sadevake loke aggadakkhiṇeyyatāya arahā",
  "atk-s0503a4:255_15": "camhi. Etena attano katakaraṇīyataṁ dasseti. Mahiddhikocamhi mahānubhāvoti adhiṭṭhānavikubbanādiiddhīsu",
  "atk-s0503a4:255_16": "mahatā vasībhāvena samannāgatattā mahiddhiko uḷārassa puññānubhāvassa guṇānubhāvassa",
  "atk-s0503a4:255_17": "ca sampattiyā mahānubhāvo ca asmi. Etena lokiyābhiññānavānupubbavihārasamāpattiyogamattano",
  "atk-s0503a4:255_18": "dīpeti. Abhiññāsu vasībhāvena hi ariyā yathicchitanipphādanena mahiddhikā, pubbūpanissayasampattiyā",
  "atk-s0503a4:255_19": "nānāvihārasamāpattīhi ca visodhitasantānattā mahānubhāvā ca hontīti.",
  "atk-s0503a4:256_0": "Bhaddakaṁ me jīvitanti evaṁvidhasīlādiguṇasamannāgatassa me yāvāyaṁ kāyo dharati,",
  "atk-s0503a4:256_1": "tāva sattānaṁ hitasukhameva vaḍḍhati, puññakkhettabhāvato jīvitampi me bhaddakaṁ",
  "atk-s0503a4:256_2": "sundaraṁ. Bhaddakaṁ maraṇanti sace panidaṁ khandhapañcakaṁ ajja vā imasmiṁyeva vā",
  "atk-s0503a4:256_3": "khaṇe anupādāno viya jātavedo nibbāyati, taṁ appaṭisandhikaṁ parinibbānasaṅkhātaṁ",
  "atk-s0503a4:256_4": "maraṇampi me bhaddakanti ubhayattha tādibhāvaṁ dīpeti. Evaṁ mahāthero appahīnasomanassuppilāvitavāsanussannattā",
  "atk-s0503a4:256_5": "uḷārasomanassito dhammabahumānena dhammapītipaṭisaṁvedanena parivitakkesi.",
  "atk-s0503a4:257": "Taṁ satthā gandhakuṭiyaṁ nisinnova sabbaññutaññāṇena jānitvā jīvite maraṇe ca tassa tādibhāvavibhāvanaṁ imaṁ udānaṁ udānesi. Tena vuttaṁ – ‘‘atha kho bhagavā…pe… udānesī’’ti.",
  "atk-s0503a4:258_0": "Tattha yaṁ jīvitaṁ na tapatīti yaṁ khīṇāsavapuggalaṁ jīvitaṁ āyatiṁ khandhappavattiyā",
  "atk-s0503a4:258_1": "sabbena sabbaṁ abhāvato na tapati na bādhati, vattamānameva vā jīvitaṁ sabbaso saṅkhatadhammattā",
  "atk-s0503a4:258_2": "satipaññāvepullappattiyā sabbattha satisampajaññasamāyogato na bādhati. Yo hi andhaputhujjano",
  "atk-s0503a4:258_3": "pāpajanasevī ayonisomanasikārabahulo akatakusalo akatapuñño, so ‘‘akataṁ vata me",
  "atk-s0503a4:258_4": "kalyāṇa’’ntiādinā vippaṭisārena tapatīti tassa jīvitaṁ taṁ tapati nāma. Itare pana",
  "atk-s0503a4:258_5": "akatapāpā katapuññā kalyāṇaputhujjanena saddhiṁ satta sekhā tapanīyadhammaparivajjanena",
  "atk-s0503a4:258_6": "atapanīyadhammasamannāgamena ca pacchānutāpena na tapantīti na tesaṁ jīvitaṁ tapati.",
  "atk-s0503a4:258_7": "Khīṇāsave pana vattabbameva natthīti pavattidukkhavasena atthavaṇṇanā katā.",
  "atk-s0503a4:259_0": "Maraṇante na socatīti maraṇasaṅkhāte ante pariyosāne, maraṇasamīpe vā na socati anāgāmimaggeneva",
  "atk-s0503a4:259_1": "sokassa samugghātitattā. Sa ve diṭṭhapado dhīro, sokamajjhe na socatīti so anabhijjhādīnaṁ",
  "atk-s0503a4:259_2": "catunnaṁ dhammapadānaṁ nibbānasseva vā diṭṭhattā diṭṭhapado, dhitisampannattā dhīro",
  "atk-s0503a4:259_3": "khīṇāsavo socanadhammattā ‘‘sokā’’ti laddhanāmānaṁ avītarāgānaṁ sattānaṁ, sokahetūnaṁ",
  "atk-s0503a4:259_4": "vā lokadhammānaṁ majjhe ṭhatvāpi na socati.",
  "atk-s0503a4:260_0": "Idānissa sabbaso sokahetūnaṁ abhāvaṁ dīpetuṁ ‘‘ucchinnabhavataṇhassā’’tiādimāha.",
  "atk-s0503a4:260_1": "Tattha yassa aggamaggena sabbaso ucchinnā bhavataṇhā, so ucchinnabhavataṇho. Tassa",
  "atk-s0503a4:260_2": "avasesakilesānaṁ anavasesavūpasamena santacittassa khīṇāsavabhikkhuno. Vikkhīṇo jātisaṁsāroti jātiādiko –",
  "atk-s0503a4:261": "‘‘Khandhānañca paṭipāṭi, dhātuāyatanāna ca;",
  "atk-s0503a4:262": "Abbocchinnaṁ vattamānā, ‘saṁsāro’ti pavuccatī’’ti. –",
  "atk-s0503a4:263_0": "Vuttalakkhaṇo saṁsāro visesato khīṇo. Tasmā natthi tassa punabbhavoti yasmā tassa",
  "atk-s0503a4:263_1": "evarūpassa ariyapuggalassa āyatiṁ punabbhavo natthi, tasmā tassa jātisaṁsāro khīṇo.",
  "atk-s0503a4:263_2": "Kasmā panassa punabbhavo natthi? Yasmā ucchinnabhavataṇho santacitto ca hoti, tasmāti",
  "atk-s0503a4:263_3": "āvattetvā vattabbaṁ. Atha vā vikkhīṇo jātisaṁsāro, tato eva natthi tassa punabbhavoti attho yojetabbo.",
  "atk-s0503a4:264": "Navamasuttavaṇṇanā niṭṭhitā.",
  "atk-s0503a4:265": "10. Sāriputtaupasamasuttavaṇṇanā",
  "atk-s0503a4:266": "40. Dasame attano upasamanti sāvakapāramīmatthakappattiyā hetubhūtaṁ aggamaggena attano anavasesakilesavūpasamaṁ.",
  "atk-s0503a4:267_0": "Āyasmā hi sāriputto anupasantakilesānaṁ sattānaṁ rāgādikilesajanitasantāpadarathapariḷāhadukkhañceva",
  "atk-s0503a4:267_1": "kilesābhisaṅkhāranimittaṁ jātijarābyādhimaraṇasokaparidevādidukkhañca paccakkhato",
  "atk-s0503a4:267_2": "disvā atītānāgatepi nesaṁ vaṭṭamūlakadukkhaṁ parituletvā karuṇāyamāno attanāpi puthujjanakāle",
  "atk-s0503a4:267_3": "anubhūtaṁ kilesanimittaṁ vā anappakaṁ dukkhaṁ anussaritvā ‘‘īdisassa nāma mahādukkhassa",
  "atk-s0503a4:267_4": "hetubhūtā kilesā idāni me suppahīnā’’ti attano kilesavūpasamaṁ abhiṇhaṁ paccavekkhati.",
  "atk-s0503a4:267_5": "Paccavekkhanto ca ‘‘ime ettakā kilesā sotāpattimaggena upasamitā, ettakā sakadāgāmimaggena,",
  "atk-s0503a4:267_6": "ettakā anāgāmimaggena, ettakā arahattamaggena upasamitā’’ti taṁtaṁmaggañāṇehi odhiso",
  "atk-s0503a4:267_7": "kilesānaṁ upasamitabhāvaṁ paccavekkhati, tena vuttaṁ – ‘‘attano upasamaṁ paccavekkhamāno’’ti.",
  "atk-s0503a4:268_0": "Apare ‘‘thero arahattaphalasamāpattiṁ samāpajjitvā taṁ paccavekkhitvā ‘imassa vatāyaṁ",
  "atk-s0503a4:268_1": "santapaṇītabhāvo accantasantāya asaṅkhatāya dhātuyā ārammaṇato, sayañca sammadeva",
  "atk-s0503a4:268_2": "kilesavūpasamato’ti evaṁ abhiṇhaṁ upasamaṁ paccavekkhatī’’ti vadanti. Aññe pana ‘‘anavasesakilesānaṁ",
  "atk-s0503a4:268_3": "upasamapariyosāne jātaṁ aggaphalamevettha upasamo nāma, taṁ paccavekkhamāno nisinno’’ti.",
  "atk-s0503a4:269_0": "Etamatthaṁ viditvāti yadidaṁ āyasmato sāriputtassa mahāpaññatādihetubhūtaṁ sāvakesu",
  "atk-s0503a4:269_1": "anaññasādhāraṇaṁ kilesappahānaṁ aggaphalaṁ vā upasamapariyāyena vuttaṁ, tassa paccavekkhaṇasaṅkhātaṁ",
  "atk-s0503a4:269_2": "atthaṁ sabbākārato viditvā tadanubhāvadīpakaṁ imaṁ udānaṁ udānesi.",
  "atk-s0503a4:270_0": "Tattha upasantasantacittassāti upasantameva hutvā santaṁ cittaṁ etassāti upasantasantacitto.",
  "atk-s0503a4:270_1": "Samāpattiyā vikkhambhanena hi upasantakilesattā upasantacittaṁ na sabbathā ‘‘upasantasanta’’nti",
  "atk-s0503a4:270_2": "vuccati tassa upasamassa anaccantikabhāvato, na tathā aggamaggena. Tena pana accantameva",
  "atk-s0503a4:270_3": "kilesānaṁ samucchinnattā arahato cittaṁ puna kilesānaṁ anupasametabbatāya samathavipassanāheṭṭhimamaggehi",
  "atk-s0503a4:270_4": "upasantakilesaṁ hutvā accantasantabhāvatova ‘‘upasantasanta’’nti vuccati. Tena vuttaṁ",
  "atk-s0503a4:270_5": "– ‘‘upasantameva hutvā santaṁ cittaṁ etassāti upasantasantacitto’’ti. Upasantanti",
  "atk-s0503a4:270_6": "vā upasamo vuccati, tasmā ‘‘upasantasantacittassā’’ti accantūpasamena santacittassāti attho.",
  "atk-s0503a4:271_0": "Atha vā satipi sabbesaṁ khīṇāsavānaṁ anavasesakilesavūpasame sāvakapāramīñāṇassa",
  "atk-s0503a4:271_1": "pana matthakappattihetubhūto sāvakesu anaññasādhāraṇo saviseso dhammasenāpatino kilesavūpasamoti",
  "atk-s0503a4:271_2": "dassetuṁ satthā upasantasaddena visesetvā āha ‘‘upasantasantacittassā’’ti.",
  "atk-s0503a4:272_0": "Tatrāyamattho – bhusaṁ daḷhaṁ vā santaṁ upasantaṁ, tena upasantena upasantameva hutvā",
  "atk-s0503a4:272_1": "santaṁ upasantasantaṁ , tādisaṁ cittaṁ etassāti sabbaṁ purimasadisameva. Tathā hesa",
  "atk-s0503a4:272_2": "bhagavatā – ‘‘sāriputto, bhikkhave, mahāpañño puthupañño hāsapañño javanapañño tikkhapañño",
  "atk-s0503a4:272_3": "nibbedhikapañño’’tiādinā (ma. ni. 3.93) anekapariyāyena vaṇṇito thomito. Netticchinnassāti",
  "atk-s0503a4:272_4": "netti vuccati bhavataṇhā saṁsārassa nayanato, sā netti chinnā etassāti netticchinno.",
  "atk-s0503a4:272_5": "Tassa netticchinnassa, pahīnataṇhassāti attho. Mutto so mārabandhanāti so evaṁvidho",
  "atk-s0503a4:272_6": "parikkhīṇabhavasaṁyojano sabbasmā mārabandhanato mutto, na tassa mārabandhanamocanāya",
  "atk-s0503a4:272_7": "karaṇīyaṁ atthi, tasmā dhammasenāpati attano upasamaṁ paccavekkhatīti. Sesaṁ vuttanayameva.",
  "atk-s0503a4:273": "Dasamasuttavaṇṇanā niṭṭhitā.",
  "atk-s0503a4:274": "Niṭṭhitā ca meghiyavaggavaṇṇanā."
}