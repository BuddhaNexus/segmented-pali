{
  "tika-vin09t1:0": "Pārājikakaṇḍaṁ",
  "tika-vin09t1:1": "1. Paṭhamapārājikavaṇṇanā",
  "tika-vin09t1:2_0": "Idha pana ṭhatvā sikkhāpadānaṁ kamabhedo pakāsetabbo. Kathaṁ – sabbasikkhāpadānaṁ",
  "tika-vin09t1:2_1": "yathāsambhavaṁ desanākkamo, pahānakkamo, paṭipattikkamo, uppattikkamoti catubbidho",
  "tika-vin09t1:2_2": "kamo labbhati. Tattha bhagavatā rājagahe bhikkhūnaṁ pātimokkhuddesaṁ anujānantena",
  "tika-vin09t1:2_3": "pātimokkhuddesassa yo desanākkamo anuññāto, taṁ desanākkamaṁ anukkamantova mahākassapo",
  "tika-vin09t1:2_4": "paṭhamaṁ pārājikuddesaṁ pucchi, tadanantaraṁ saṅghādisesuddesaṁ, tadanantaraṁ aniyatuddesaṁ,",
  "tika-vin09t1:2_5": "tadanantaraṁ vitthāruddesaṁ. Tadanantaraṁ bhikkhunivibhaṅgañca teneva anukkamena",
  "tika-vin09t1:2_6": "pucchi. Tato paraṁ tayo āpattikkhandhe saṅgahetuṁ vinā gaṇanaparicchedena sekhiyadhamme",
  "tika-vin09t1:2_7": "pucchi. Āpattikkhandhe sabhāgato paṭṭhāya pucchanto vīsatikhandhake pucchi. Nidānuddesantogadhānaṁ",
  "tika-vin09t1:2_8": "vā sarūpena anuddiṭṭhānaṁ pucchanatthaṁ khandhake pucchi. Etena khandhake paññattā",
  "tika-vin09t1:2_9": "thullaccayāpi saṅgahitā honti. Pucchitānukkameneva āyasmā upālitthero byākāsi. Ayamettha",
  "tika-vin09t1:2_10": "desanākkamo. Ubhatovibhaṅgakhandhakato pana uccinitvā tadā parivāro visuṁ pāḷi kato,",
  "tika-vin09t1:2_11": "imameva vacanaṁ sandhāya aṭṭhakathāyaṁ vuttaṁ ‘‘eteneva upāyena khandhakaṁ parivārepi",
  "tika-vin09t1:2_12": "āropayiṁsū’’tiādi (pārā. aṭṭha. 1.paṭhamamahāsaṅgaītikathā). Apica pāḷiyaṁ ‘‘eteneva",
  "tika-vin09t1:2_13": "upāyena ubhatovibhaṅge pucchi. Puṭṭho puṭṭho āyasmā upāli vissajjesī’’ti (cūḷava.",
  "tika-vin09t1:2_14": "439) ettakameva vuttaṁ. Tasmā thero ubhatovibhaṅge eva pucchi. Vissajjanto pana āyasmā",
  "tika-vin09t1:2_15": "upāli niravasesaṁ dassento khandhakaparivāre anto katvā desesi. Gaṇasajjhāyakāle",
  "tika-vin09t1:2_16": "pana tadā khandhakaparivārā visuṁ pāḷi katāti ayamettha desanākkamo.",
  "tika-vin09t1:3_0": "Yadi evaṁ nidānuddeso paṭhamadesanāti ce? Na, uposathakkhandhake (mahāva. 133) ‘‘yāni",
  "tika-vin09t1:3_1": "mayā bhikkhūnaṁ sikkhāpadāni paññattāni, tāni nesaṁ pātimokkhuddesaṁ anujāneyya’’nti",
  "tika-vin09t1:3_2": "vacanato, ‘‘yassa siyā āpattī’’ti (mahāva. 134) vacanato ca. Akusalābyākatānaṁ āpattīnaṁ",
  "tika-vin09t1:3_3": "diṭṭhadhammasamparāyikāsavaṭṭhāniyattā yathābhūtaṁ sīlasaṁvarakena parivajjanena",
  "tika-vin09t1:3_4": "pahātabbattā pahānakkamopettha sambhavati ‘‘tāvadeva cattāri akaraṇīyāni ācikkhitabbānī’’ti",
  "tika-vin09t1:3_5": "vacanato. Tathā ‘‘samādāya sikkhati sikkhāpadesū’’ti (ma. ni. 3.75; vibha. 508) vacanato",
  "tika-vin09t1:3_6": "yathābhūtaṁ ācikkhanasikkhanena paṭipattikkamopi sambhavati. Yathuddesakkamaṁ pariyāpuṇitabbapariyattiatthenāpi",
  "tika-vin09t1:3_7": "paṭipattikkamo, evamimehi tīhi kamehi desetabbānametesaṁ sikkhāpadānaṁ yathāsambhavaṁ",
  "tika-vin09t1:3_8": "uppattikkamo sambhavati. Tathā hi yaṁ yaṁ sādhāraṇaṁ, taṁ taṁ bhikkhuṁ ārabbha uppanne",
  "tika-vin09t1:3_9": "eva vatthusmiṁ ‘‘yā pana bhikkhunī chandaso methunaṁ dhamma’’ntiādinā nayena bhikkhunīnampi",
  "tika-vin09t1:3_10": "paññattaṁ. Yato bhikkhunīnaṁ taṁ anuppannapaññatti na siyā, tato anuppannapaññatti",
  "tika-vin09t1:3_11": "tasmiṁ natthīti (pari. 201-202) parivāravacanaṁ na virujjhati. Ettāvatā purimena",
  "tika-vin09t1:3_12": "kamattayena yaṁ paṭhamaṁ desetabbaṁ, taṁ pārājikuddese paṭhamuppannattā methunadhammapārājikaṁ",
  "tika-vin09t1:3_13": "sabbapaṭhamaṁ desetukāmo āyasmā upālitthero ‘‘tatra sudaṁ bhagavā vesāliyaṁ viharatī’’ti",
  "tika-vin09t1:3_14": "(pārā. 23) vesāliyameva pāpetvā ṭhapesi.",
  "tika-vin09t1:4_0": "Idāni sabbesaṁ sikkhāpadānaṁ paññāpanavidhānaṁ veditabbaṁ. Kathaṁ? ‘‘Evañca pana,",
  "tika-vin09t1:4_1": "bhikkhave, imaṁ sikkhāpadaṁ uddiseyyāthā’’ti (pārā. 39, 43) evaṁ sauddesaanuddesabhedato",
  "tika-vin09t1:4_2": "duvidhaṁ. Tattha pātimokkhe sarūpato āgatā pañca āpattikkhandhā sauddesapaññatti",
  "tika-vin09t1:4_3": "nāma. Sāpi dvidhā sapuggalāpuggalaniddesabhedato. Tattha yassā paññattiyā anto āpattiyā",
  "tika-vin09t1:4_4": "saha, vinā vā puggalo dassito, sā sapuggalaniddesā. Itarā apuggalaniddesā.",
  "tika-vin09t1:5_0": "Tattha sapuggalaniddesā dvidhā adassitadassitāpattibhedato. Tattha adassitāpattikā",
  "tika-vin09t1:5_1": "nāma aṭṭha pārājikā dhammā veditabbā. ‘‘Pārājiko hoti asaṁvāso’’ti (pārā. 39, 44,",
  "tika-vin09t1:5_2": "89, 91, 167, 171, 195, 197) hi puggalova tattha dassito, nāpatti. Dassitāpattikā",
  "tika-vin09t1:5_3": "nāma bhikkhunipātimokkhe āgatā sattarasa saṅghādisesā dhammā. ‘‘Ayampi bhikkhunī",
  "tika-vin09t1:5_4": "paṭhamāpattikaṁ dhammaṁ āpannā nissāraṇīyaṁ saṅghādisesa’’nti (pāci. 683, 687) hi",
  "tika-vin09t1:5_5": "tattha āpatti dassitā saddhiṁ puggalena.",
  "tika-vin09t1:6": "Tathā apuggalaniddesāpi adassitadassitāpattibhedato dvidhā. Tattha adassitāpattikā nāma sekhiyā dhammā. Vuttāvasesā dassitāpattikāti veditabbā.",
  "tika-vin09t1:7_0": "Sāpi dvidhā aniddiṭṭhakārakaniddiṭṭhakārakabhedato. Tattha aniddiṭṭhakārakā nāma",
  "tika-vin09t1:7_1": "sukkavisaṭṭhimusāvādomasavādapesuññabhūtagāmaaññavādakaujjhāpanakagaṇabhojanaparamparabhojanasurāmerayaaṅgulipatodakahasadhammaanādariyatalaghātakajatumaṭṭhakasikkhāpadānaṁ",
  "tika-vin09t1:7_2": "vasena pañcadasavidhā honti. Tattha niddiṭṭhakārake missāmissabhedo veditabbo – tattha",
  "tika-vin09t1:7_3": "upayogabhummavibhattiyo ekaṁsena missā. Avasesā missā ca amissā ca. Seyyathidaṁ –",
  "tika-vin09t1:7_4": "paccattaṁ tāva dvīsu aniyatesu upayogena missaṁ, dvādasasu pāṭidesanīyesu karaṇena",
  "tika-vin09t1:7_5": "missaṁ, ūnapañcabandhanapattasikkhāpadesu sāmikaraṇehi, ūnavīsativasse bhummena,",
  "tika-vin09t1:7_6": "mohanake upayogasāmibhummehi. Yasmā ‘‘vivaṇṇaka’’nti bhāvo adhippeto, na kattā, tasmā",
  "tika-vin09t1:7_7": "vivaṇṇakasikkhāpadaṁ yadā na sambhavati, evaṁ paccattaṁ pañcavidhaṁ missaṁ hoti.",
  "tika-vin09t1:7_8": "Sesesu paṭhamāniyataṁ ṭhapetvā ādimhi ‘‘yo pana bhikkhū’’ti evamāgataṁ paccattaṁ",
  "tika-vin09t1:7_9": "vā, dutiyāniyataṁ ṭhapetvā paṇītabhojanasamaṇuddesatatiyacatutthapāṭidesanīyasikkhāpadesu",
  "tika-vin09t1:7_10": "majjhe ‘‘yo pana bhikkhū’’ti evamāgataṁ paccattaṁ vā, dubbacakuladūsakasaṁsaṭṭhasikkhāpadesu",
  "tika-vin09t1:7_11": "ādimhi kevalaṁ ‘‘bhikkhū’’ti āgataṁ paccattaṁ vā, bhedānuvattakasikkhāpade majjhe",
  "tika-vin09t1:7_12": "āgataṁ paccattaṁ vā aññāya vibhattiyā amissameva hoti. Tattha bhedānuvattakatuvaṭṭanadvayasaṁsaṭṭhadutiyapāṭidesanīyasikkhāpadesu",
  "tika-vin09t1:7_13": "bahuvacanaṁ, itarattha sabbattha ekavacanamevāti veditabbaṁ.",
  "tika-vin09t1:8_0": "Tathā upayogo dvīsu vikappanasikkhāpadesu, tantavāyasikkhāpade ca paccattena misso,",
  "tika-vin09t1:8_1": "abhihaṭasikkhāpade karaṇena, rājasikkhāpade karaṇasāmipaccattehīti upayogo tidhā",
  "tika-vin09t1:8_2": "misso hoti. Karaṇañca kuṭikāramahallakadutiyakathinadvebhāganisīdanasanthatadubbaṇṇakaraṇasikkhāpadesu",
  "tika-vin09t1:8_3": "chasu paccattena missaṁ, paṭhamatatiyakathinaaṭṭhaṅgulapādakanisīdanakaṇḍuppaṭicchādikavassikasāṭikaudakasāṭikadvedhammapaccāsīsanasikkhāpadesu",
  "tika-vin09t1:8_4": "aṭṭhasu sāminā missanti karaṇaṁ dvidhā missaṁ hoti. Avasesesu chabbassavassikasāṭikadvatticchadanāvasathapiṇḍamahānāmagarulahupāvuraṇasikkhāpadesu",
  "tika-vin09t1:8_5": "sattasu karaṇavibhatti aññavibhattiyā amissā, accekaeḷakalomasikkhāpadesu sāmivibhatti",
  "tika-vin09t1:8_6": "karaṇavibhattiyā missā. Atirekapattabhesajjasikkhāpadesu aggahitaggahaṇena sāmivibhatti",
  "tika-vin09t1:8_7": "amissāva hotīti veditabbā. Evaṁ tāva niddiṭṭhakārakesu sikkhāpadesu –",
  "tika-vin09t1:9": "Pañcadhā ca tidhā ceva, dvidhā cepi tathekadhā;",
  "tika-vin09t1:10": "Bhinnā vibhattiyo pañca, sabbekādasadhā siyuṁ.",
  "tika-vin09t1:11_0": "Evaṁ tāva yathāvuttesu sauddesapaññattisaṅkhātesu sikkhāpadesu aggahitaggahaṇena",
  "tika-vin09t1:11_1": "paññāsuttaresu tisatesu navutianiddiṭṭhakārake vajjetvā niddiṭṭhakārakāni atirekasaṭṭhidvisatāni",
  "tika-vin09t1:11_2": "honti. Tesu paccattakaraṇāni tiṁsuttarāni dvisatāni honti. Tesu amissapaccattakaraṇāni",
  "tika-vin09t1:11_3": "dvādasuttarāni dvisatāni, missapaccattakaraṇāni aṭṭhārasa honti. Avasesesu tiṁsatiyā",
  "tika-vin09t1:11_4": "sikkhāpadesu missopayogakaraṇāni pañca honti, missakaraṇāni cuddasa, amissāni satta,",
  "tika-vin09t1:11_5": "missāmissakaraṇāni dve, amissāni dveti sabbesupi niddiṭṭhakārakesu",
  "tika-vin09t1:11_6": "bhedānuvattakadubbacakuladūsakapaṭhamadutiyatatiyakathinaabhihaṭakuṭikāramahallakavikappanadvayadvebhāgachabbassanisīdanasanthataeḷakalomātirekapattabhesajjavassikasāṭikatantavāyaaccekachārattadva",
  "tika-vin09t1:11_7": "pañcattiṁsesu ‘‘yo pana bhikkhū’’ti natthi. Dutiyāniyatapaṇītabhojanasamaṇuddesatatiyacatutthapāṭidesanīyesu majjhe atthi.",
  "tika-vin09t1:12_0": "Ettāvatā sauddesānuddesadukaṁ, sapuggalāpuggalaniddesadukaṁ, paccekadassitāpattidukadvayaṁ,",
  "tika-vin09t1:12_1": "aniddiṭṭhakārakadukaṁ, tattha niddiṭṭhakārakesu paccattabhummadukaṁ, sayopanāyopanadukaṁ,",
  "tika-vin09t1:12_2": "ayopanamajjheyopanadukaṁ, ekānekavacanadukanti nava dukāni dassitāni honti. Visesakāraṇaṁ",
  "tika-vin09t1:12_3": "tasmiṁ tasmiṁ sikkhāpade sampatte āvibhavissati. Evaṁ tāva sauddesapaññattiṁ ñatvā",
  "tika-vin09t1:12_4": "sesavinayapiṭake yā kāci paññatti anuddesapaññattīti veditabbā. Sā padabhājanantarāpattivinītavatthupaṭikkhepapaññattiavuttasiddhisikkhāpadavasena chabbidhā hoti.",
  "tika-vin09t1:13_0": "Tattha ‘‘yebhuyyena khayite āpatti thullaccayassa (pari. 157-158), vaṭṭakate mukhe",
  "tika-vin09t1:13_1": "acchupantassa āpatti dukkaṭassā’’ti (pārā. 73) evamādikā padabhājane sandissamānāpatti",
  "tika-vin09t1:13_2": "padabhājanasikkhāpadaṁ nāma. ‘‘Na ca, bhikkhave, sabbamattikāmayā kuṭi kātabbā, yo",
  "tika-vin09t1:13_3": "kareyya, āpatti dukkaṭassā’’tiādi (pārā. 85) antarāpattisikkhāpadaṁ nāma. ‘‘Anujānāmi,",
  "tika-vin09t1:13_4": "bhikkhave, divāpaṭisallīyantena dvāraṁ saṁvaritvā paṭisallīyitu’’nti (pārā. 77) evamādi",
  "tika-vin09t1:13_5": "vinītavatthusikkhāpadaṁ nāma. ‘‘Saṅghabhedako, bhikkhave, anupasampanno na upasampādetabbo’’ti",
  "tika-vin09t1:13_6": "(mahāva. 115) evamādi paṭikkhepasikkhāpadaṁ nāma.",
  "tika-vin09t1:14_0": "Yasmā pana tena tena paṭikkhepena ‘‘yo pana bhikkhu samaggaṁ saṅghaṁ adhammasaññī",
  "tika-vin09t1:14_1": "bhindeyya, pārājiko hoti asaṁvāso. Yo pana bhikkhu duṭṭhacitto bhagavato jīvamānakasarīre",
  "tika-vin09t1:14_2": "lohitaṁ uppādeyya, pārājiko hoti asaṁvāso’’ti sikkhāpadāni paññattāni honti. Yāni",
  "tika-vin09t1:14_3": "sandhāya ‘‘ekassa chejjakā hoti, catunnaṁ thullaccayaṁ, catunnañceva anāpatti, sabbesaṁ",
  "tika-vin09t1:14_4": "ekavatthukā’’ti vuttaṁ. ‘‘Atthāpatti tiṭṭhante bhagavati āpajjati, no parinibbute’’ti",
  "tika-vin09t1:14_5": "(pari. 323) ca vuttaṁ. Tena na kevalaṁ ‘‘na, bhikkhave, jānaṁ saṅghabhedako anupasampanno",
  "tika-vin09t1:14_6": "upasampādetabbo…pe… āpatti dukkaṭassā’’ti idameva sikkhāpadaṁ paññattaṁ hoti sādhakaṁ",
  "tika-vin09t1:14_7": "hoti. ‘‘Paṇḍako, bhikkhave, anupasampanno na upasampādetabbo, upasampanno nāsetabbo’’ti",
  "tika-vin09t1:14_8": "(mahāva. 109) evamādīsu pana upajjhāyādīnaṁ dukkaṭameva paññattaṁ, na paṇḍakādīnaṁ",
  "tika-vin09t1:14_9": "pārājikāpatti. Na hi tesaṁ bhikkhubhāvo atthi. Yato siyā pārājikāpatti. Tathā ‘‘na",
  "tika-vin09t1:14_10": "acchinne theve pakkamitabba’’nti (mahāva. 66, 67, 78, 79) evamādikañca paṭikkhepasikkhāpadameva nāma.",
  "tika-vin09t1:15_0": "Khandhakesu paññattadukkaṭathullaccayāni paññattisikkhāpadaṁ nāma. ‘‘Tena hi, sāriputta,",
  "tika-vin09t1:15_1": "bhedānuvattake thullaccayaṁ desāpehī’’ti (cūḷava. 345) vuttaṁ, thullaccayampi tattheva",
  "tika-vin09t1:15_2": "samodhānaṁ gacchati. Idaṁ tesaṁ vibhattikammakkhaṇe apaññattattā avijjamānampi bhagavato",
  "tika-vin09t1:15_3": "vacanena visuddhakkhaṇepi vijjamānaṁ jātanti eke. ‘‘Bhedānuvattake desāpehī’’ti vacanato",
  "tika-vin09t1:15_4": "sesabhedānuvattakānaṁ ‘‘yo pana bhikkhu jānaṁ saṅghabhedakānaṁ anuvatteyya, āpatti",
  "tika-vin09t1:15_5": "thullaccayassā’’ti sikkhāpadaṁ paññattaṁ hotīti veditabbaṁ. Tathā sabbāni khandhakavattāni,",
  "tika-vin09t1:15_6": "vinayakammāni ca tattheva samodhānaṁ gacchanti. Yathāha ‘‘paññatte taṁ upāli mayā",
  "tika-vin09t1:15_7": "āgantukānaṁ bhikkhūnaṁ āgantukavattaṁ…pe… evaṁ supaññatte kho mayā upāli sikkhāpade’’tiādi.",
  "tika-vin09t1:15_8": "‘‘Yā pana bhikkhunī naccaṁ vā gītaṁ vā vāditaṁ vā dassanāya gaccheyya , pācittiya’’nti",
  "tika-vin09t1:15_9": "(pāci. 834) iminā suttena bhikkhunī nacceyya vā gāyeyya vā vādeyya vā, pācittiyanti",
  "tika-vin09t1:15_10": "evamādikaṁ yaṁ kiñci aṭṭhakathāya dissamānaṁ āpattijātaṁ vinayakammaṁ vā avuttasiddhisikkhāpadaṁ",
  "tika-vin09t1:15_11": "nāma. Chabbidhampetaṁ chahi ākārehi uddesārahaṁ na hotīti anuddesasikkhāpadaṁ nāmāti",
  "tika-vin09t1:15_12": "veditabbaṁ. Seyyathidaṁ – pañcahi uddesehi yathāsambhavaṁ visabhāgattā thullaccayadubbhāsitānaṁ",
  "tika-vin09t1:15_13": "sabhāgavatthukampi dukkaṭathullaccayadvayaṁ asabhāgāpattikattā antarāpattipaññattisikkhāpadānaṁ,",
  "tika-vin09t1:15_14": "nānāvatthukāpattikattā paṭikkhepasikkhāpadānaṁ, kesañci vinītavatthupaññattisikkhāpadānañca",
  "tika-vin09t1:15_15": "adassitāpattikattā, adassitavatthukattā bhedānuvattakathullaccayassa, adassitāpattivatthukattā",
  "tika-vin09t1:15_16": "avuttasiddhisikkhāpadānanti. Ettāvatā ‘‘duvidhaṁ sikkhāpadapaññāpanaṁ sauddesānuddesabhedato’’ti",
  "tika-vin09t1:15_17": "yaṁ vuttaṁ, taṁ samāsato pakāsitaṁ hoti.",
  "tika-vin09t1:16": "Paññattiyaṁ tāva –",
  "tika-vin09t1:17": "‘‘Kārako idha niddiṭṭho, apekkhāya abhāvato;",
  "tika-vin09t1:18": "Pubbe vattabbavidhānā-bhāvato ca ādito yopanena sahā’’ti. –",
  "tika-vin09t1:19_0": "Ayaṁ nayo veditabbo. Tassattho – ye te aniddiṭṭhakārakā pubbe vuttappabhedā sukkavisaṭṭhiādayo",
  "tika-vin09t1:19_1": "sikkhāpadavisesā, tesu adhippāyakammavatthupuggalapayoge apekkhāya bhāvato kārako",
  "tika-vin09t1:19_2": "na niddiṭṭho tesaṁ sāpekkhabhāvadassanatthaṁ. Taṁ sabbaṁ tasmiṁ tasmiṁ sikkhāpade",
  "tika-vin09t1:19_3": "āvibhavissati, idha pana pārājikapaññattiyaṁ apekkhāya abhāvato kārako niddiṭṭho.",
  "tika-vin09t1:19_4": "Yo pana kārako ‘‘niṭṭhitacīvarasmiṁ bhikkhunā ubbhatasmi’’ntiādīsu (pārā. 462, 472,",
  "tika-vin09t1:19_5": "475) viya pubbe vattabbavidhānābhāvato karaṇādivasena aniddisitvā paccattavasena",
  "tika-vin09t1:19_6": "niddiṭṭho apekkhāya abhāvato. Tattha niddisiyamāno sesadutiyāniyatapaṇītabhojanaṁ",
  "tika-vin09t1:19_7": "samaṇuddesatatiyacatautthapāṭidesanīyesu viya majjhe aniddisitvā ‘‘na heva kho pana…pe…",
  "tika-vin09t1:19_8": "obhāsitu’’ntiādi (pārā. 453) viya pubbe vattabbavidhānābhāvato eva ādimhi niddiṭṭho.",
  "tika-vin09t1:19_9": "Ādimhi niddisiyamānopi pubbe vuttappabhedesu bhedānuvattakādīsu pañcattiṁsesu sikkhāpadesu",
  "tika-vin09t1:19_10": "viya aniddisitvā pubbe vattabbavidhānābhāvato eva ‘‘yo pana bhikkhū’’tiāditova yopana-saddena",
  "tika-vin09t1:19_11": "saha niddiṭṭho. Evaṁ niddisiyamānopi so yasmā ‘‘yā pana bhikkhuniyo dve ekamañce",
  "tika-vin09t1:19_12": "tuvaṭṭeyyu’’ntiādi (pāci. 933) āpatti viya parappabhavaṁ āpattiṁ na āpajjati, tasmā",
  "tika-vin09t1:19_13": "‘‘yo pana bhikkhū’’ti ekavacanena niddiṭṭho. Methunadhammāpattipi parappabhavā ‘‘dvayaṁdvayasamāpattī’’ti",
  "tika-vin09t1:19_14": "(pārā. 39) vacanatoti ce? Taṁ na, adhippāyajānanato. Anekissā eva bhikkhuniyā āpatti,",
  "tika-vin09t1:19_15": "na ekissāti niyamo tattha atthi, na evaṁ idha niyamoti aniyamitādhippāyo. Lambīmudupiṭṭhīnaṁ",
  "tika-vin09t1:19_16": "kuto ‘‘dvayaṁdvayasamāpattī’’ti (pārā. 55) vacanato tesaṁ methunadhammāpatti. Ayamattho",
  "tika-vin09t1:19_17": "catasso methunadhammapaccayāti aṭṭhavatthukaṁ sandhāya ‘‘chejjaṁ siyā methunadhammapaccayā’’ti",
  "tika-vin09t1:19_18": "(pari. 481) ca parivāre vuttavacanena sādhetabbo.",
  "tika-vin09t1:20_0": "Bhedānuvattakasikkhāpade tiṇṇaṁ uddhaṁ na samanubhāsitabbā, na saṅghena saṅghaṁ ekato",
  "tika-vin09t1:20_1": "kātabbanti. Nayadassanatthaṁ āditova ‘‘bhikkhū hontī’’ti bahuvacananiddesaṁ katvā",
  "tika-vin09t1:20_2": "puna ‘‘eko vā dve vā tayo vā’’ti (pārā. 418) vuttaṁ, aññathā na tato uddhaṁ ‘‘anuvattakā",
  "tika-vin09t1:20_3": "hontī’’ti āpajjati. Tato nidānavirodho. Pañcasatamattā hi tadanuvattakā ahesuṁ. Yaṁ",
  "tika-vin09t1:20_4": "pana sattasatikakkhandhake ‘‘saṅgho cattāro pācīnake bhikkhū, cattāro pāveyyake bhikkhū",
  "tika-vin09t1:20_5": "sammanneyya …pe… sammatā’’tiādi (cūḷava. 456) ñattidutiyakammaṁ vuttaṁ, taṁ ‘‘ubbāhikāya",
  "tika-vin09t1:20_6": "imaṁ adhikaraṇaṁ vūpasametu’’nti vuttattā tehi kattabbavidhānaṁ. Sammutikaraṇameva",
  "tika-vin09t1:20_7": "vā tatiyaṁ katvā kappati. Na hi te tena kammena kammārahā kammakatā honti. Yassa",
  "tika-vin09t1:20_8": "saṅgho kammaṁ karoti, so kammārahoti lakkhaṇaṁ. Na ca tadā saṅgho tesaṁ aṭṭhannampi",
  "tika-vin09t1:20_9": "bhikkhūnaṁ kammaṁ akāsi. Bhajāpiyamānā te kammapattabhāvaṁ bhajanti. Adhikaraṇavūpasamakammassa",
  "tika-vin09t1:20_10": "pattā yuttā saṅghena katāti katvā kammapattā eva hi te honti. ‘‘Te bhikkhū bhikkhūhi",
  "tika-vin09t1:20_11": "yāvatatiyaṁ samanubhāsitabbā tassa paṭinissaggāyā’’ti (pārā. 418) vacanato tehi kattabbavidhānaṁ.",
  "tika-vin09t1:20_12": "Sammutikaraṇameva kammaṁ hotīti ce? Taṁ na, adhippāyajānanato, tassa paṭinissaggāya",
  "tika-vin09t1:20_13": "eva te bhikkhū kammārahā kātabbā, na dosāgativasenāti ayamettha adhippāyo. Na hi",
  "tika-vin09t1:20_14": "pācīnakādīnaṁ sammutiyā adhikaraṇavūpasamasiddhi viya tesaṁ samanubhāsanakammena",
  "tika-vin09t1:20_15": "tassa paṭinissaggasiddhi hoti, sammuti nāmesā paṭhamaṁ anumatiṁ gahetvā yācitvāva",
  "tika-vin09t1:20_16": "karīyati, na tathā kammanti. Kammakaraṇe pana tadatthasiddhi hotiyeva. Parasammutiyā",
  "tika-vin09t1:20_17": "bahutarāva sammannitabbāti veditabbaṁ.",
  "tika-vin09t1:21_0": "‘‘Methunadhamma’’nti evaṁ bāhullanayena laddhanāmakaṁ sakapayogena vā parapayogena",
  "tika-vin09t1:21_1": "vā attano nimittassa sakamagge vā paramagge vā paranimittassa vā sakamagge eva pavesanapaviṭṭhaṭṭhitauddharaṇesu",
  "tika-vin09t1:21_2": "yaṁ kiñci ekaṁ paṭisādiyanavasena seveyya, pārājiko hoti asaṁvāsoti. Keci pana ‘‘pavesanādīni",
  "tika-vin09t1:21_3": "cattāri vā tīṇi vā dve vā ekaṁ vā paṭiseveyya, pārājiko hoti. Vuttañhetaṁ ‘so ce",
  "tika-vin09t1:21_4": "pavesanaṁ sādiyati, paviṭṭhaṁ sādiyati, ṭhitaṁ sādiyati, uddharaṇaṁ sādiyati, āpatti",
  "tika-vin09t1:21_5": "pārājikassā’tiādī’’ti (pārā. 58) vadanti. Tesaṁ matena catūsupi catasso pārājikāpattiyo",
  "tika-vin09t1:21_6": "āpajjati. Teyeva evaṁ vadanti – āpajjatu methunadhammapārājikāpatti, methunadhammapārājikāpattiyā",
  "tika-vin09t1:21_7": "taṁbhāgiyāti attano vītikkame pārājikāpattiyo, saṅghādisesāpattiñca āpajjitvā sikkhaṁ",
  "tika-vin09t1:21_8": "paccakkhāya gahaṭṭhakāle methunādikaṁ pārājikaṁ āpajjitvā puna pabbajitvā upasampajjitvā",
  "tika-vin09t1:21_9": "ekaṁ saṅghādisesāpattiṁ ekamanekaṁ vā paṭikaritvāva so puggalo yasmā nirāpattiko",
  "tika-vin09t1:21_10": "hoti, tasmā so gahaṭṭhakāle sāpattikovāti. Antimavatthuajjhāpannassāpi attheva āpatti.",
  "tika-vin09t1:21_11": "Vuṭṭhānadesanāhi pana asujjhanato ‘‘payoge payoge āpatti pārājikassā’’ti na vuttaṁ.",
  "tika-vin09t1:21_12": "Gaṇanapayojanābhāvato kiñcāpi na vuttaṁ, atha kho padabhājane (pārā. 58) ‘‘āpatti",
  "tika-vin09t1:21_13": "pārājikassā’’ti vacanenāyamattho siddhoti yuttiñca vadanti.",
  "tika-vin09t1:22_0": "Yadi evaṁ mātikāyampi ‘‘yo pana bhikkhu methunaṁ dhammaṁ paṭiseveyya, pārājika’’nti",
  "tika-vin09t1:22_1": "vattabbaṁ bhaveyya, pārājikassa anavasesavacanampi na yujjeyya. Sabbepi hi āpattikkhandhe,",
  "tika-vin09t1:22_2": "bhikkhugaṇanañca anavasesetvā tiṭṭhatīti anavasesavacananti katvā paveseva āpatti,",
  "tika-vin09t1:22_3": "na paviṭṭhādīsu. Tamevekaṁ sandhāya ‘‘yassa siyā āpattī’’ti (mahāva. 134) pārājikāpattimpi",
  "tika-vin09t1:22_4": "anto katvā nidānuddesavacanaṁ veditabbaṁ. Tasmā mātikāyaṁ ‘‘pārājika’’nti avatvā",
  "tika-vin09t1:22_5": "‘‘pārājiko hotī’’ti (pārā. 42, 44) puggalaniddesavacanaṁ tena sarīrabandhanena upasampadāya",
  "tika-vin09t1:22_6": "abhabbabhāvadīpanatthaṁ. ‘‘Āpatti pārājikassā’’ti padabhājane vacanaṁ antimavatthuṁ",
  "tika-vin09t1:22_7": "ajjhāpannassāpi pārājikassa asaṁvāsassa sato puggalassa atheyyasaṁvāsakabhāvadīpanatthaṁ.",
  "tika-vin09t1:22_8": "Na hi so saṁvāsaṁ sādiyantopi theyyasaṁvāsako hoti, tasmā upasampanno ‘‘bhikkhū’’tveva",
  "tika-vin09t1:22_9": "vuccati. Tenevāha ‘‘asuddho hoti puggalo aññataraṁ pārājikaṁ dhammaṁ ajjhāpanno,",
  "tika-vin09t1:22_10": "tañce suddhadiṭṭhi samāno anokāsaṁ kārāpetvā akkosādhippāyo vadati, āpatti omasavādena",
  "tika-vin09t1:22_11": "dukkaṭassā’’ti (pārā. 389) anupasampannassa tadabhāvato siddho so upasampanno ‘‘bhikkhū’’tveva",
  "tika-vin09t1:22_12": "vuccatīti, tena padasodhammaṁ, sahaseyyañca janeti, bhikkhupesuññādiñca janetīti",
  "tika-vin09t1:22_13": "veditabbaṁ (vajira. ṭī. pārājika 39).",
  "tika-vin09t1:23": "Nidānā mātikābhedo, vibhaṅgo tanniyāmako;",
  "tika-vin09t1:24": "Tato āpattiyā bhedo, anāpatti tadaññathāti. (vajira. ṭī. pārājika 43-44) –",
  "tika-vin09t1:25_0": "Ayaṁ nayo veditabbo. Tattha sudinnavatthu (pārā. 24 ādayo)-makkaṭivatthu (pārā. 40",
  "tika-vin09t1:25_1": "ādayo)-vajjiputtakavatthu (pārā. 43) cāti tippabhedavatthu imassa sikkhāpadassa nidānaṁ",
  "tika-vin09t1:25_2": "nāma. Tato nidānā ‘‘yo pana bhikkhu bhikkhūnaṁ…pe… asaṁvāso’’ti (pārā. 44) imissā",
  "tika-vin09t1:25_3": "mātikāya bhedo jāto. Tattha hi ‘‘antamaso tiracchānagatāyā’’ti (pārā. 44) itthiliṅgavasena",
  "tika-vin09t1:25_4": "‘‘saccaṁ, āvuso, bhagavatā sikkhāpadaṁ paññattaṁ, tañca kho itthiyā, no purise, no",
  "tika-vin09t1:25_5": "paṇḍake, no ubhatobyañjanake cā’’ti makkaṭipārājiko viya aññopi lesaṁ oḍḍetuṁ sakkoti,",
  "tika-vin09t1:25_6": "tasmā tādisassa alesokāsassa dassanatthaṁ idaṁ vuccati, makkaṭisaṅkhātā nidānā ‘‘antamaso",
  "tika-vin09t1:25_7": "tiracchānagatāyapī’’ti mātikāya vacanabhedo, na itthiyā eva methunasiddhidassanato.",
  "tika-vin09t1:25_8": "Tasmā vibhaṅgo tanniyāmako tassā mātikāya adhippetatthaniyāmako vibhaṅgoti. Vibhaṅge",
  "tika-vin09t1:25_9": "hi ‘‘tisso itthiyo, tayo ubhatobyañjanakā, tayo paṇḍakā, tayo purisā. Manussitthiyā",
  "tika-vin09t1:25_10": "tayo magge, tiracchānagatapurisassa dve magge’’tiādinā (pārā. 56) nayena sabbalesokāsaṁ",
  "tika-vin09t1:25_11": "pidahitvā niyamo kato. Etthāha – yadi evaṁ sādhāraṇasikkhāpadavasena vā liṅgaparivattanavasena",
  "tika-vin09t1:25_12": "vā na kevalaṁ bhikkhūnaṁ, bhikkhunīnampi ‘‘sikkhāsājīvasamāpanno’’ti vibhaṅge vattabbaṁ",
  "tika-vin09t1:25_13": "siyā. Tadavacanena hi bhikkhunī purisaliṅgapātubhāvena bhikkhubhāve ṭhitā evaṁ vadeyya",
  "tika-vin09t1:25_14": "‘‘nāhaṁ upasampadākaraṇakāle bhikkhūnaṁ sikkhāsājīvasamāpannā, tasmā na apaccakkhātasikkhāpi",
  "tika-vin09t1:25_15": "methunadhammena pārājikā homī’’ti. Vuccate – yathā vuttaṁ, tathā na vattabbaṁ aniṭṭhappasaṅgato.",
  "tika-vin09t1:25_16": "Tathā vutte bhikkhunīnampi sikkhāpaccakkhānaṁ atthīti āpajjati. Tañcāniṭṭhaṁ. Idamaparamaniṭṭhaṁ",
  "tika-vin09t1:25_17": "‘‘sabbasikkhāpadāni sādhāraṇāneva nāsādhāraṇānī’’ti. Apicāyaṁ bhikkhūnaṁ sikkhāsājīvasamāpannāva",
  "tika-vin09t1:25_18": "hotīti dassanatthaṁ ‘‘anujānāmi, bhikkhave, taṁyeva upajjhaṁ tameva upasampadaṁ tāni",
  "tika-vin09t1:25_19": "vassāni bhikkhūhi saṅgamitu’’ntiādi (pārā. 69) vuttaṁ. Tato āpattiyā bhedoti tato",
  "tika-vin09t1:25_20": "vibhaṅgato ‘‘akkhayite sarīre pārājikaṁ, yebhuyyena khayite thullaccaya’’ntiādi (pārā.",
  "tika-vin09t1:25_21": "73, pari. 157) āpattiyā bhedo hoti. Anāpatti tadaññathāti tato eva vibhaṅgato yena",
  "tika-vin09t1:25_22": "ākārena āpatti vuttā, tato aññenākārena anāpattibhedova hoti. ‘‘Sādiyati, āpatti",
  "tika-vin09t1:25_23": "pārājikassa, na sādiyati, anāpattī’’ti hi vibhaṅge asati na paññāyati. Ettāvatā ‘‘nidānā",
  "tika-vin09t1:25_24": "mātikābhedo’’ti ayaṁ gāthā samāsato vuttatthā hoti. Visesakāraṇaṁ pana tasmiṁ tasmiṁ",
  "tika-vin09t1:25_25": "sikkhāpade āvibhavissati.",
  "tika-vin09t1:26_0": "Paṭhamapaññatti tāva paṭhamabodhiṁ atikkamitvā paññattattā, āyasmato sudinnassa aṭṭhavassikakāle",
  "tika-vin09t1:26_1": "paññattattā ca rattaññumahattaṁ pattakāle paññattā, dutiyapaññatti bāhusaccamahattaṁ",
  "tika-vin09t1:26_2": "pattakāle. So hi āyasmā makkaṭipārājiko yathā mātugāmappaṭisaṁyuttesu sikkhāpadesu",
  "tika-vin09t1:26_3": "tiracchānagatitthī na adhippetā, tathā idhāpīti saññāya ‘‘saccaṁ, āvuso…pe… tañca",
  "tika-vin09t1:26_4": "kho manussitthiyā, no tiracchānagatāyā’’ti (pārā. 41) āha. Tatiyapaññatti lābhaggamahattaṁ",
  "tika-vin09t1:26_5": "pattakāle uppannā ‘‘yāvadatthaṁ bhuñjitvā’’tiādi (pārā. 43) vacanato, vepullamahattampi",
  "tika-vin09t1:26_6": "ettheva labbhatīti imaṁ paṭhamapārājikasikkhāpadaṁ tividhampi vatthuṁ upādāya catubbidhampi",
  "tika-vin09t1:26_7": "taṁ kālaṁ patvā paññattanti veditabbaṁ.",
  "tika-vin09t1:27_0": "Tattha yo panāti anavasesapariyādānapadaṁ. Bhikkhūti tassa atippasaṅganiyamapadaṁ.",
  "tika-vin09t1:27_1": "Bhikkhūnaṁ sikkhāsājīvasamāpannoti tassa visesanavacanaṁ. Na hi sabbopi bhikkhunāmako,",
  "tika-vin09t1:27_2": "yā bhagavatā yāya kāyaci upasampadāya upasampannabhikkhūnaṁ heṭṭhimaparicchedena",
  "tika-vin09t1:27_3": "sikkhitabbā sikkhā vihitā , ‘‘ettha saha jīvantī’’ti yo ca sājīvo vutto, taṁ ubhayaṁ",
  "tika-vin09t1:27_4": "samāpannova hoti. Kadā pana samāpanno hoti? Yāya kāyaci upasampadāya upasampannasamanantarameva",
  "tika-vin09t1:27_5": "tadubhayaṁ jānantopi ajānantopi tadajjhupagatattā samāpannova nāma hoti. Saha jīvantīti",
  "tika-vin09t1:27_6": "yāva sikkhaṁ na paccakkhāti, pārājikabhāvaṁ vā na pāpuṇāti. Yaṁ pana vuttaṁ andhakaṭṭhakathāyaṁ",
  "tika-vin09t1:27_7": "‘‘sikkhaṁ paripūrento sikkhāsamāpanno sājīvaṁ avītikkamanto sājīvasamāpanno’’ti,",
  "tika-vin09t1:27_8": "taṁ ukkaṭṭhaparicchedavasena vuttaṁ. Na hi sikkhaṁ aparipūrento, kāmavitakkādibahulo",
  "tika-vin09t1:27_9": "vā ekaccaṁ sāvasesaṁ sājīvaṁ vītikkamanto vā sikkhāsājīvasamāpanno nāma na hoti.",
  "tika-vin09t1:28_0": "Ukkaṭṭhaparicchedena pana catukkaṁ labbhati – ‘‘atthi bhikkhu sikkhāsamāpanno sīlāni",
  "tika-vin09t1:28_1": "paccavekkhanto na sājīvasamāpanno acittakaṁ sikkhāpadaṁ vītikkamanto, atthi na sikkhāsamāpanno",
  "tika-vin09t1:28_2": "kāmavitakkādibahulo sājīvasamāpanno nirāpattiko, atthi na sikkhāsamāpanno na ca sājīvasamāpanno",
  "tika-vin09t1:28_3": "anavasesaṁ āpattiṁ āpanno, atthi ubhayasamāpanno sikkhaṁ paripūrento sājīvañca avītikkamanto’’ti.",
  "tika-vin09t1:28_4": "Ayamettha catuttho bhikkhu ukkaṭṭho idha adhippeto siyā. Na hi bhagavā anukkaṭṭhaṁ",
  "tika-vin09t1:28_5": "vattuṁ yuttoti ce? Na, ‘‘tatra yāyaṁ adhisīlasikkhā, ayaṁ imasmiṁ atthe adhippetā",
  "tika-vin09t1:28_6": "sikkhā’’ti vacanavirodhato, ukkaṭṭhaggahaṇādhippāye sati ‘‘sikkhāti tisso sikkhā’’ti",
  "tika-vin09t1:28_7": "ettakameva vattabbanti adhippāyo. Sikkhattayasamāpanno hi sabbukkaṭṭho. ‘‘Methunaṁ",
  "tika-vin09t1:28_8": "dhammaṁ paṭiseveyyā’’ti parato vacanaṁ apekkhitvā adhisīlasikkhāva vuttāti ce? Na,",
  "tika-vin09t1:28_9": "tassāpi abhabbattā. Na hi adhisīlasikkhaṁ paripūrento, sājīvañca avītikkamanto methunadhammaṁ",
  "tika-vin09t1:28_10": "paṭisevituṁ bhabbo, taṁ sikkhaṁ aparipūrento, sājīvañca vītikkamantoyeva hi paṭiseveyyāti",
  "tika-vin09t1:28_11": "adhippāyā. Tasmā evamettha attho gahetabbo. Yasmā sikkhāpadasaṅkhāto sājīvo adhisīlasikkhameva",
  "tika-vin09t1:28_12": "saṅgaṇhāti, na itarasikkhādvayaṁ, tasmā ‘‘tatra yāyaṁ adhisīlasikkhā, ayaṁ imasmiṁ",
  "tika-vin09t1:28_13": "atthe adhippetā sikkhā’’ti vuttaṁ. Tasmā adhisīlasikkhāya saṅgāhako sājīvo sikkhāsājīvoti",
  "tika-vin09t1:28_14": "vutto. Iti sājīvavisesanatthaṁ sikkhāggahaṇaṁ kataṁ. Tadatthadīpanatthameva vibhaṅge",
  "tika-vin09t1:28_15": "sikkhaṁ aparāmasitvā ‘‘tasmiṁ sikkhati, tena vuccati sājīvasamāpanno’’ti (pārā. 45)",
  "tika-vin09t1:28_16": "vuttaṁ. Tena ekamevidaṁ atthapadanti dīpitaṁ hoti. Tañca upasampadūpagamanantarato",
  "tika-vin09t1:28_17": "paṭṭhāya sikkhanādhikārattā ‘‘sikkhatī’’ti ca ‘‘samāpanno’’ti ca vuccati. Yo evaṁ",
  "tika-vin09t1:28_18": "‘‘sikkhāsājīvasamāpanno’’ti saṅkhaṁ gato, tādisaṁ paccayaṁ paṭicca aparabhāge sājīvasaṅkhātameva",
  "tika-vin09t1:28_19": "sikkhaṁ apaccakkhāya tasmiṁyeva dubbalyaṁ anāvikatvā methunaṁ dhammaṁ paṭiseveyyāti ayamattho yujjati.",
  "tika-vin09t1:29_0": "Kintu aṭṭhakathānayo paṭikkhitto hoti, so ca na paṭikkhepāraho hoti, adhippāyo panettha",
  "tika-vin09t1:29_1": "pariyesitabbo. Sabbesu sikkhāpadesu idameva bhikkhulakkhaṇaṁ sādhāraṇaṁ yadidaṁ ‘‘bhikkhūnaṁ",
  "tika-vin09t1:29_2": "sikkhāsājīvasamāpanno’’ti. Khīṇāsavopi sāvako āpattiṁ āpajjati acittakaṁ, tathā sekkho,",
  "tika-vin09t1:29_3": "puthujjano pana sacittakampi, tasmā sekkhāsekkhaputhujjanānaṁ sāmaññamidaṁ bhikkhulakkhaṇanti",
  "tika-vin09t1:29_4": "katvā kevalaṁ sikkhāsamāpanno, kevalaṁ sājīvasamāpanno, ubhayasamāpanno cāti sarūpekadesaekasesanayena",
  "tika-vin09t1:29_5": "‘‘sikkhāsājīvasamāpanno’’tveva sampiṇḍetvā ukkaṭṭhaggahaṇena anukkaṭṭhānaṁ gahaṇasiddhito",
  "tika-vin09t1:29_6": "aṭṭhakathāyaṁ ukkaṭṭhova vutto. Tameva sampādetuṁ ‘‘tasmiṁ sikkhati, tena vuccati",
  "tika-vin09t1:29_7": "sājīvasamāpanno’’ti ettha sikkhāsaddassa avacane parihāraṁ vatvā yasmā pana so sikkhampi",
  "tika-vin09t1:29_8": "samāpanno, tasmā sikkhāsamāpannotipi atthato veditabboti ca vatvā ‘‘yaṁ sikkhaṁ samāpanno,",
  "tika-vin09t1:29_9": "taṁ apaccakkhāya, yañca sājīvaṁ samāpanno, tattha dubbalyaṁ anāvikatvā’’ti vuttanti",
  "tika-vin09t1:29_10": "ayamaṭṭhakathāya adhippāyo veditabbo. Etasmiṁ pana adhippāye adhisīlasikkhāya eva",
  "tika-vin09t1:29_11": "gahaṇaṁ sabbatthikattā, sīlādhikārato ca vinayassāti veditabbaṁ. Yathā ca sikkhāpadaṁ",
  "tika-vin09t1:29_12": "samādiyanto sīlaṁ samādiyatīti vuccati, evaṁ sikkhāpadaṁ paccakkhanto sīlaṁ paccakkhātīti",
  "tika-vin09t1:29_13": "vattuṁ yujjati, tasmā tattha vuttaṁ ‘‘yaṁ sikkhaṁ samāpanno, taṁ apaccakkhāyā’’ti",
  "tika-vin09t1:29_14": "(pārā. aṭṭha. sikkhāpaccakkhānavibhaṅgavaṇṇanā). Ettāvatā samāsato ‘‘sikkhāsājīvasamāpanno’’ti",
  "tika-vin09t1:29_15": "ettha vattabbavinicchayo niṭṭhito hoti.",
  "tika-vin09t1:30_0": "Kiṁ iminā visesavacanena payojanaṁ, nanu ‘‘yo pana bhikkhu sikkhaṁ apaccakkhāya dubbalyaṁ",
  "tika-vin09t1:30_1": "anāvikatvā…pe… asaṁvāso’’ti ettakameva vattabbanti ce? Na vattabbaṁ aniṭṭhappasaṅgato.",
  "tika-vin09t1:30_2": "‘‘Yo pana sikkhāsājīvasamāpanno theyyasaṁvāsādiko kevalena samaññāmattena, paṭiññāmattena",
  "tika-vin09t1:30_3": "vā bhikkhu, tassāpi sikkhāpaccakkhānaṁ atthi, sikkhaṁ apaccakkhāya ca methunaṁ dhammaṁ",
  "tika-vin09t1:30_4": "paṭisevantassa pārājikāpatti. Yo vā pacchā pārājikaṁ āpattiṁ āpajjitvā na sikkhāsājīvasamāpanno,",
  "tika-vin09t1:30_5": "tassa ca, yo vā pakkhapaṇḍakattā paṇḍakabhāvūpagamanena na sikkhāsājīvasamāpanno,",
  "tika-vin09t1:30_6": "tassa ca tadubhayaṁ atthīti āpajjati. Paṇḍakabhāvapakkhe ca paṇḍako upasampadāya",
  "tika-vin09t1:30_7": "na vatthū’’ti vuttaṁ. Tasmā itarasmiṁ pakkhe vatthūti siddhaṁ. Tasmiṁ pakkhe upasampanno",
  "tika-vin09t1:30_8": "paṇḍakabhāvapakkhe paṇḍakattā na sikkhāsājīvasamāpanno, so pariccajitabbāya sikkhāya",
  "tika-vin09t1:30_9": "abhāvena sikkhaṁ apaccakkhāya mukhena parassa aṅgajātaggahaṇanayena methunaṁ dhammaṁ",
  "tika-vin09t1:30_10": "paṭiseveyya, tassa kuto pārājikāpattīti adhippāyo. Ayaṁ nayo apaṇḍakapakkhaṁ alabhamānasseva",
  "tika-vin09t1:30_11": "parato yujjati, labhantassa pana arūpasattānaṁ kusalādisamāpattikkhaṇe bhavaṅgavicchede",
  "tika-vin09t1:30_12": "satipi amaraṇaṁ viya paṇḍakabhāvapakkhepi bhikkhubhāvo atthi. Saṁvāsaṁ vā sādiyantassa",
  "tika-vin09t1:30_13": "na theyyasaṁvāsakabhāvo atthi antimavatthuajjhāpannassa viya. Na ca sahaseyyādiṁ",
  "tika-vin09t1:30_14": "janeti . Gaṇapūrako pana na hoti antimavatthuṁ ajjhāpanno viya. Na so sikkhāsājīvasamāpanno.",
  "tika-vin09t1:30_15": "Itarasmiṁ pana pakkhe hoti, ayaṁ imassa tato viseso. Kimayaṁ sahetuko, udāhu ahetukoti?",
  "tika-vin09t1:30_16": "Na ahetuko. Yato upasampadā tassa apaṇḍakapakkhe anuññātā sahetukappaṭisandhikattā.",
  "tika-vin09t1:30_17": "Paṇḍakabhāvapakkhepi kissa nānuññātāti ce? Paṇḍakabhūtattā opakkamikapaṇḍakassa viya.",
  "tika-vin09t1:31_0": "Apica ‘‘sikkhāsājīvasamāpanno’’ti iminā tassa sikkhāsamādānaṁ dīpetvā taṁ samādinnaṁ",
  "tika-vin09t1:31_1": "sikkhaṁ apaccakkhāya, tattha ca dubbalyaṁ anāvikatvāti vattuṁ yujjati, na aññathāti",
  "tika-vin09t1:31_2": "iminā kāraṇena yathāvuttāniṭṭhappasaṅgato ‘‘yo pana bhikkhu bhikkhūnaṁ sikkhāsājīvasamāpanno",
  "tika-vin09t1:31_3": "sikkhaṁ apaccakkhāyā’’tiādi vuttaṁ. Yathā cettha, evaṁ ‘‘yo pana bhikkhu bhikkhūnaṁ",
  "tika-vin09t1:31_4": "sikkhāsājīvasamāpanno sikkhaṁ apaccakkhāya dubbalyaṁ anāvikatvā gāmā vā araññā vā",
  "tika-vin09t1:31_5": "adinnaṁ…pe… yo pana bhikkhu bhikkhūnaṁ sikkhāsājīvasamāpanno sikkhaṁ apaccakkhāya",
  "tika-vin09t1:31_6": "dubbalyaṁ anāvikatvā sugatacīvarappamāṇaṁ cīvaraṁ kārāpeyyā’’ti sabbattha yojetabbaṁ.",
  "tika-vin09t1:32_0": "‘‘Antamaso tiracchānagatāyapī’’ti manussitthiṁ upādāya vuttaṁ. Na hi pageva paṇḍake,",
  "tika-vin09t1:32_1": "purise vāti vattuṁ yujjati. Sesaṁ tattha tattha vuttanayameva . Ayaṁ tāva mātikāya",
  "tika-vin09t1:32_2": "vinicchayo aññatthāpi yathāsambhavaṁ yojetvā dīpetabbo.",
  "tika-vin09t1:33_0": "Sāriputtabelaṭṭhasīsānandādayopi sikkhāpadapaññattikāraṇattā ca āpattiāpajjanato",
  "tika-vin09t1:33_1": "ca kasmā mahāvibhaṅge ñatticatutthaupasampadāyeva āgatāti? Paṭikkhittāya saraṇagamanūpasampadāya",
  "tika-vin09t1:33_2": "anuññātappasaṅgabhayāti upatissatthero. Āpattiyā bhabbataṁ sandhāya tasmimpi vutte",
  "tika-vin09t1:33_3": "pubbe paṭikkhittāpi bhagavatā puna anuññātāti bhikkhūnaṁ micchāgāho vā vimati vā",
  "tika-vin09t1:33_4": "uppajjati, tasmā na vuttāti vuttaṁ hoti.",
  "tika-vin09t1:34_0": "‘‘Adhammakammaṁ vaggakamma’’ti (mahāva. 387) vacanato kuppakammampi katthaci ‘‘kamma’’nti",
  "tika-vin09t1:34_1": "vuccati, tasmā ‘‘akuppenā’’ti vuttaṁ. Yasmā akuppakammampi ekaccaṁ na ṭhānārahaṁ,",
  "tika-vin09t1:34_2": "yena apatto osāraṇaṁ suosāritoti vuccati, tasmā ‘‘ṭhānārahenā’’ti vuttaṁ. Yadi evaṁ",
  "tika-vin09t1:34_3": "‘‘ṭhānārahenā’’ti idameva vattabbaṁ iminā akuppasiddhitoti ce? Na, aṭṭhānārahena",
  "tika-vin09t1:34_4": "akuppena upasampanno imasmiṁ atthe na adhippeto aniṭṭhappasaṅgato. Dvīhi panetehi",
  "tika-vin09t1:34_5": "ekato vuttehi ayamattho paññāyati – kevalaṁ tena akuppena upasampanno ayampi imasmiṁ",
  "tika-vin09t1:34_6": "atthe adhippeto bhikkhūti, ṭhānārahena ca akuppena ca upasampanno ayampi imasmiṁ",
  "tika-vin09t1:34_7": "atthe adhippeto bhikkhūti, kuppena upasampanno nādhippetoti.",
  "tika-vin09t1:35_0": "‘‘Paṭisandhiggahaṇato paṭṭhāya aparipuṇṇavīsativasso’’ti vuttattā opapātikañcāti",
  "tika-vin09t1:35_1": "soḷasavassuddesikā opapātikā paṭisandhito paṭṭhāya aparipuṇṇavīsativassāti vadanti.",
  "tika-vin09t1:35_2": "‘Soḷasavassuddesikā hontī’ti vuttattā puna cattāri vassāni icchitabbāni, ‘paṭisandhiggahaṇato",
  "tika-vin09t1:35_3": "paṭṭhāyā’ti idaṁ gabbhaseyyakānaṁ vasena vutta’’nti eke. ‘‘Keci vadantī’’ti yattha",
  "tika-vin09t1:35_4": "yattha likhīyati, tattha tattha vicāretvā atthaṁ suṭṭhu upalakkhaye. Opakkamike paṇḍakabhāvo",
  "tika-vin09t1:35_5": "āruḷhanayena veditabbo. ‘‘Pakkhapaṇḍako apaṇḍakapakkhe pabbājetvā paṇḍakapakkhe nāsetabbo’’ti",
  "tika-vin09t1:35_6": "(vajira. ṭī. mahāvagga 109) likhitaṁ.",
  "tika-vin09t1:36": "‘‘Binduṁ adatvā ce nivāseti, theyyasaṁvāsako na hotī’’ti vadanti, vīmaṁsitabbaṁ. Liṅgānurūpassāti sāmaṇerārahassa saṁvāsassa sāditattāti adhippāyo.",
  "tika-vin09t1:37_0": "Rājabhayādīhi gahitaliṅgānaṁ ‘‘gihī maṁ ‘samaṇo’ti jānantū’’ti vañcanacitte satipi",
  "tika-vin09t1:37_1": "bhikkhūnaṁ vañcetukāmatāya ca tehi saṁvasitukāmatāya ca abhāvā doso na jātoti. ‘‘Yo",
  "tika-vin09t1:37_2": "evaṁ pabbajati, so theyyasaṁvāsako nāma hotī’’ti vā ‘‘evaṁ kātuṁ na labbhatī’’ti",
  "tika-vin09t1:37_3": "vā ‘‘evaṁ pabbajito sāmaṇero na hotī’’ti vā na jānāti, vaṭṭati. ‘‘Jānāti, na vaṭṭatī’’ti",
  "tika-vin09t1:37_4": "ca likhitaṁ. ‘‘Rājadubbhikkhādiatthāya cīvaraṁ pārupitvā saṁvāsaṁ sādiyanto theyyasaṁvāsako",
  "tika-vin09t1:37_5": "hoti. Kasmā? Asuddhacittattā. Puna so ‘suddhaṁ brahmacariyaṁ karissāmi, kiṁ etenāti",
  "tika-vin09t1:37_6": "vippaṭisārena vā paccayādisulabhatāya vā karissāmī’ti suddhamānaso hutvā yāva so",
  "tika-vin09t1:37_7": "saṁvāsaṁ nādhivāseti, tāva theyyasaṁvāsako na hoti. Evaṁ suddhacittuppattito paṭṭhāya",
  "tika-vin09t1:37_8": "saṁvāsaṁ sādiyati ce, theyyasaṁvāsako hotīti adhippeto. Itarathā sabbaṁ virujjhatī’’ti eke.",
  "tika-vin09t1:38": "‘‘Nābhiparāmāsādinā jāto tathārūpaṁ pitaraṁ ghāteti ce, pitughātako hotī’’ti vadanti.",
  "tika-vin09t1:39_0": "Yo pana kāyasaṁsaggena sīlavināsaṁ pāpeti, na so bhikkhunidūsako ‘‘tiṇṇaṁ maggāna’’nti",
  "tika-vin09t1:39_1": "vacanato. Bhikkhuniṁ pana ekatoupasampannaṁ dūsetvāpi bhikkhunidūsako hoti, sopi",
  "tika-vin09t1:39_2": "pārājiko hotīti vinicchayo. Bhikkhunī pana theyyasaṁvāsikā, mātupituarahantaghātikā,",
  "tika-vin09t1:39_3": "lohituppādikā, titthiyapakkantikā ca hoti, aṭṭhakathāsu anāgataṁ vinayadharā sampaṭicchanti.",
  "tika-vin09t1:40_0": "‘‘Sampajānamusāvāde pācittiya’’nti (pāci. 2) vuttaṁ mariyādaṁ avītikkamanto tasmiñca",
  "tika-vin09t1:40_1": "sikkhāpade sikkhatīti vuccati. Sikkhāpadanti asabhāvadhammo saṅketova, idha paññatti",
  "tika-vin09t1:40_2": "adhippetā. ‘‘Methunasaṁvarassetaṁ adhivacana’’nti samantapāsādikāyaṁ vuttaṁ, taṁ",
  "tika-vin09t1:40_3": "panatthaṁ sandhāyāti likhitaṁ. Sikkhāti taṁ taṁ sikkhāpadaṁ, sikkhanabhāvena pavattacittuppādo.",
  "tika-vin09t1:40_4": "Sājīvanti paññatti. Tadatthadassanatthaṁ pubbe ‘‘methunasaṁvarassetaṁ adhivacana’’nti",
  "tika-vin09t1:40_5": "vuttaṁ. Yasmā sikkhāya guṇasammatāya puññasammatāya tantiyā abhāvato lokassa dubbalyāvikammaṁ",
  "tika-vin09t1:40_6": "tattha na sambhavati. Patthanīyā hi sā, tasmā ‘‘yañca sājīvaṁsamāpanno, tasmiṁ dubbalabhāvaṁ",
  "tika-vin09t1:40_7": "appakāsetvā’’ti vuttaṁ. Āṇāya hi dubbalyaṁ sambhavatīti upatisso. Dubbalyāvikammapadaṁ",
  "tika-vin09t1:40_8": "sikkhāpaccakkhānapadassa byañjanasiliṭṭhatāya vā parivārakabhāvena vā veditabbaṁ.",
  "tika-vin09t1:40_9": "Atha vā yasmā sikkhāpaccakkhānassa ekaccaṁ dubbalyāvikammaṁ akataṁ hoti, tasmā taṁ",
  "tika-vin09t1:40_10": "sandhāya ‘‘sikkhaṁ apaccakkhāyā’’ti padassa atthaṁ vivaranto ‘‘dubbalyaṁ anāvikatvā’’ti",
  "tika-vin09t1:40_11": "āha. Tattha siyā yasmā na sabbaṁ dubbalyāvikammaṁ sikkhāpaccakkhānaṁ, tasmā ‘‘dubbalyaṁ",
  "tika-vin09t1:40_12": "anāvikatvā’’ti paṭhamaṁ vatvā tassa atthaniyamatthaṁ ‘‘sikkhaṁ apaccakkhāyā’’ti vattabbanti?",
  "tika-vin09t1:40_13": "Taṁ na, kasmā? Atthānukkamābhāvato. ‘‘Sikkhāsājīvasamāpanno’’ti hi vuttattā ‘‘yaṁ",
  "tika-vin09t1:40_14": "sikkhaṁ samāpanno, taṁ apaccakkhāya, yañca sājīvaṁ samāpanno, tattha dubbalyaṁ anāvikatvā’’ti",
  "tika-vin09t1:40_15": "vuccamāne anukkameneva attho vutto hoti, na aññathā, tasmā idameva paṭhamaṁ vuttanti.",
  "tika-vin09t1:40_16": "Tesaṁyevāti cuddasannaṁ.",
  "tika-vin09t1:41": "‘‘Sikkhaṁ apaccakkhāyā’’ti sabbasikkhāpadānaṁ sādhāraṇatthaṁ ‘‘ayamettha anupaññattī’’ti vuttaṁ.",
  "tika-vin09t1:42_0": "Pavesanaṁ nāma aṅgajātaṁ pavesentassa aṅgajātena samphusanaṁ. Paviṭṭhaṁ nāma yāva",
  "tika-vin09t1:42_1": "mūlaṁ pavesentassa vippakatakālo vāyāmakālo. Sukkavisaṭṭhisamaye aṅgajātaṁ ṭhitaṁ",
  "tika-vin09t1:42_2": "nāma. Uddharaṇaṁ nāma nīharaṇakālo. Vinayagaṇṭhipade pana ‘‘vāyāmato oramitvā ṭhānaṁ",
  "tika-vin09t1:42_3": "ṭhitaṁ nāmā’’ti vuttaṁ, taṁ asaṅkarato dassanatthaṁ vuttaṁ. Pavesanapaviṭṭhauddharaṇakālesupi",
  "tika-vin09t1:42_4": "sukkavisaṭṭhi hotiyeva. Sādiyanaṁ nāma sevanacittassa adhivāsanacittassa uppādanaṁ.",
  "tika-vin09t1:43_0": "Ubhatovibhaṅge eva paññattāni sandhāya ‘‘idañhi sabbasikkhāpadānaṁ nidāna’’nti vuttaṁ.",
  "tika-vin09t1:43_1": "‘‘Vinayadharapañcamena gaṇena upasampadā’’ti (mahāva. 259) vuttattā idha tatiyā sahayogena",
  "tika-vin09t1:43_2": "vuttā. Tasmā vīsatipi bhikkhū ce nisinnā, pañcamo vinayadharova icchitabbo, evaṁ",
  "tika-vin09t1:43_3": "sati pārājiko ce vinayadharo, upasampadākammaṁ kopetīti ce? Na, parivārāvasāne kammavagge",
  "tika-vin09t1:43_4": "(pari. 482 ādayo) yaṁ kammavipattilakkhaṇaṁ vuttaṁ, tassa tasmiṁ natthitāya. ‘‘Kathaṁ",
  "tika-vin09t1:43_5": "vatthuto vā ñattito vā anussāvanato vā sīmato vā parisato vā’’ti ettakaṁ vuttaṁ,",
  "tika-vin09t1:43_6": "nanu ayaṁ ‘‘parisato vā’’ti vacanena saṅgahitoti ce? Na, ‘‘dvādasahi ākārehi parisato",
  "tika-vin09t1:43_7": "kammāni vipajjantī’’ti (pari. 487) suttassa hi vibhaṅge tassa anāmaṭṭhattāti ayamattho",
  "tika-vin09t1:43_8": "yasmā tattha tattha sarūpena vuttapāḷivaseneva sakkā jānituṁ, tasmā nayamukhaṁ dassetvā",
  "tika-vin09t1:43_9": "saṁkhittoti likhitaṁ. ‘‘Aṅga’’nti padaṁ uddharitvā ‘‘sabbasikkhāpadesu āpattīnaṁ",
  "tika-vin09t1:43_10": "aṅgānaṅgaṁ veditabba’’nti vuttaṁ, idha pana ‘‘aṅga’’nti vuttaṁ, kasmā? Samuṭṭhanādīnaṁ",
  "tika-vin09t1:43_11": "parivārādīsu saṅkhepena āgatattā tattha gahetvā idhāpi niddiṭṭhānaṁ anaṅgānaṁ vavatthānābhāvato,",
  "tika-vin09t1:43_12": "sabbattha saṅkhepato ca vitthārato ca anaṅgatte vuccamāne ativitthāratāya tasmiṁ",
  "tika-vin09t1:43_13": "tasmiṁ sikkhāpade anūnaṁ vattabbato cāti veditabbo, sabbāpattīnaṁ saṅgāhakavasenāti attho.",
  "tika-vin09t1:44_0": "Yāni sikkhāpadāni ‘‘kiriyānī’’ti vuccanti, tesaṁ vasena kāyavācā saha viññattiyā",
  "tika-vin09t1:44_1": "veditabbā, akiriyānaṁ vasena vinā viññattiyā veditabbā. Cittaṁ panettha appamāṇaṁ",
  "tika-vin09t1:44_2": "bhūtārocanasamuṭṭhānassa kiriyattā, acittakattā ca. Tattha kiriyā āpattiyā anaṅgantaracittasamuṭṭhānā",
  "tika-vin09t1:44_3": "veditabbā. Aviññattijanakampi ekaccaṁ bāhullanayena ‘‘kiriya’’nti vuccati yatheva",
  "tika-vin09t1:44_4": "paṭhamapārājikaṁ. Viññattiyā abhāvepi ‘‘so ce sādiyati, āpatti pārājikassa, na sādiyati,",
  "tika-vin09t1:44_5": "anāpattī’’ti hi vuttaṁ, viññattisaṅkhātāpi kiriyā vinā sevanacittena na hoti vuttacittajattā,",
  "tika-vin09t1:44_6": "vikārarūpattā, cittānuparivattikattā ca. Tasmā kiriyāsaṅkhātamidaṁ viññattirūpaṁ,",
  "tika-vin09t1:44_7": "itaraṁ cittajarūpaṁ viya janakacittena vinā na tiṭṭhati, itaraṁ saddāyatanaṁ tiṭṭhati,",
  "tika-vin09t1:44_8": "tasmā kiriyāya sati ekantato tajjanakaṁ sevanacittaṁ atthi evāti katvā na sādiyati,",
  "tika-vin09t1:44_9": "anāpattīti na yujjatīti. Yasmā viññattijanakampi samānaṁ sevanacittaṁ na sabbakālaṁ",
  "tika-vin09t1:44_10": "viññattiṁ janeti, tasmā vināpi viññattiyā sayaṁ uppajjatīti katvā ‘‘sādiyati, āpatti",
  "tika-vin09t1:44_11": "pārājikassā’’ti vuttaṁ. Nuppajjati ce, na sādiyati nāma, tassa anāpatti. Teneva bhagavā",
  "tika-vin09t1:44_12": "‘‘kiṁcitto tvaṁ bhikkhū’’ti (pārā. 135) citteneva āpattiṁ paricchindati, na kiriyāyāti veditabbaṁ.",
  "tika-vin09t1:45_0": "Ettha samuṭṭhānaggahaṇaṁ kattabbato vā akattabbato vā kāyādibhedāpekkhameva āpattiṁ",
  "tika-vin09t1:45_1": "āpajjati, na aññathāti dassanappayojanaṁ. Tesu kiriyāggahaṇaṁ kāyādīnaṁ saviññattikāviññattikabhedadassanappayojanaṁ.",
  "tika-vin09t1:45_2": "Saññāggahaṇaṁ āpattiyā aṅgānaṅgacittavisesadassanappayojanaṁ. Tena yaṁ cittaṁ kiriyalakkhaṇe",
  "tika-vin09t1:45_3": "vā akiriyalakkhaṇe vā sannihitaṁ, yato vā kiriyā vā akiriyā vā hoti, na taṁ avisesena",
  "tika-vin09t1:45_4": "āpattiyā aṅgaṁ vā anaṅgaṁ vā hoti. Kintu yāya saññāya ‘‘saññāvimokkha’’nti vuccati,",
  "tika-vin09t1:45_5": "tāya sampayuttaṁ cittaṁ aṅgaṁ, itaraṁ anaṅganti dassitaṁ hoti. Idāni yena cittena",
  "tika-vin09t1:45_6": "sikkhāpadaṁ sacittakaṁ hoti, tadabhāvā acittakaṁ, tena tassa avisesena sāvajjatāya",
  "tika-vin09t1:45_7": "‘‘lokavajjamevā’’ti vuttaṁ. Kintu sāvajjaṁyeva samānaṁ ekaccaṁ lokavajjaṁ, ekaccaṁ",
  "tika-vin09t1:45_8": "paṇṇattivajjanti dassanappayojanaṁ cittalokavajjaggahaṇaṁ. Cittameva yasmā ‘‘lokavajja’’nti",
  "tika-vin09t1:45_9": "vuccati, tasmā manokammampi siyā āpattīti aniṭṭhappasaṅganivāraṇappayojanaṁ kammaggahaṇaṁ.",
  "tika-vin09t1:46_0": "Yaṁ panettha akiriyalakkhaṇaṁ kammaṁ, taṁ kusalattikavinimuttaṁ siyāti aniṭṭhappasaṅganivāraṇappayojanaṁ",
  "tika-vin09t1:46_1": "kusalattikaggahaṇaṁ. Yā panettha abyākatāpatti, taṁ ekaccaṁ avedanampi nirodhaṁ samāpanno",
  "tika-vin09t1:46_2": "āpajjatīti vedanāttikaṁ ettha na labbhatīti aniṭṭhappasaṅganivāraṇatthaṁ vedanāttikaggahaṇaṁ.",
  "tika-vin09t1:46_3": "Sikkhāpadañhi sacittakapuggalavasena ‘‘ticittaṁ tivedana’’nti laddhavohāraṁ acittakenāpannampi",
  "tika-vin09t1:46_4": "‘‘ticittaṁ tivedana’’miceva vuccati. Tatridaṁ sādhakasuttaṁ – ‘‘atthāpatti acittako",
  "tika-vin09t1:46_5": "āpajjati acittako vuṭṭhāti (pari. 324), atthāpatti kusalacitto āpajjati kusalacitto",
  "tika-vin09t1:46_6": "vuṭṭhātī’’tiādi (pari. 470). ‘‘Sacittakaṁ āpattidīpanaṁ, saññāvimokkhaṁ anāpattidīpanaṁ,",
  "tika-vin09t1:46_7": "acittakaṁ vatthuajānanaṁ, nosaññāvimokkhaṁ vītikkamanājānanaṁ. Idameva tesaṁ nānātta’’nti",
  "tika-vin09t1:46_8": "(vajira. ṭī. pārājika 61-66 pakiṇṇakakathāvaṇṇanā) likhitaṁ.",
  "tika-vin09t1:47_0": "Sacittakapakkheti ettha ayaṁ tāva gaṇṭhipadanayo – sacittakapakkheti surāpānādiacittake",
  "tika-vin09t1:47_1": "sandhāya vuttaṁ. Sacittakesu pana yaṁ ekantamakusaleneva samuṭṭhāti, tañca ubhayaṁ",
  "tika-vin09t1:47_2": "lokavajjaṁ nāma. Surāpānasmiñhi ‘‘surā’’ti vā ‘‘pātuṁ na vaṭṭatī’’ti vā jānitvā pivane",
  "tika-vin09t1:47_3": "akusalamevāti. Tattha ‘‘na vaṭṭatīti jānitvā’’ti vuttavacanaṁ na yujjati paṇṇattivajjassapi",
  "tika-vin09t1:47_4": "lokavajjatāpasaṅgato. Imaṁ aniṭṭhappasaṅgaṁ pariharitukāmatāya ca vajirabuddhittherena",
  "tika-vin09t1:47_5": "likhitaṁ – ‘‘idha ‘sacittaka’nti ca ‘acittaka’nti ca vicāraṇā vatthuvijānane eva",
  "tika-vin09t1:47_6": "hoti, na paññattivijānane. Yadi paññattivijānane hoti , sabbasikkhāpadāni lokavajjāneva",
  "tika-vin09t1:47_7": "siyuṁ, na ca sabbasikkhāpadāni lokavajjāni. Tasmā vatthuvijānane eva hotīti idaṁ",
  "tika-vin09t1:47_8": "yujjati. Kasmā? Yasmā sekhiyesu paññattivijānanameva pamāṇaṁ, na vatthumattavijānana’’nti.",
  "tika-vin09t1:47_9": "Ayaṁ panettha attho sikkhāpadasīsena āpattiṁ gahetvā yassa sikkhāpadassa sacittakassa",
  "tika-vin09t1:47_10": "cittaṁ akusalameva hoti, taṁ lokavajjaṁ, sacittakācittakasaṅkhātassa acittakassa",
  "tika-vin09t1:47_11": "ca sacittakapakkhe cittaṁ akusalameva hoti, tampi surāpānādilokavajjanti imamatthaṁ",
  "tika-vin09t1:47_12": "sandhāya ‘‘yassā sacittakapakkhe cittaṁ akusalameva hoti, ayaṁ lokavajjā nāmā’’ti",
  "tika-vin09t1:47_13": "vuttaṁ. ‘‘Sacittakapakkhe’’ti hi idaṁ vacanaṁ acittakaṁ sandhāyāha. Na hi ekaṁsato",
  "tika-vin09t1:47_14": "sacittakāya ‘‘sacittakapakkhe’’ti visesane payojanaṁ atthīti, evaṁ santepi aniyamena",
  "tika-vin09t1:47_15": "vuttañca niyamavasena eva gahetabbanti attho.",
  "tika-vin09t1:48_0": "Tiracchānānaṁ panāti pana-saddena thullaccayādikāraṁ nivatteti. Kiriyāti ettha ‘‘ṭhitaṁ",
  "tika-vin09t1:48_1": "sādiyatī’’ti (pārā. 58) vuttattā taṁ kathanti ce? ‘‘Sādiyatī’’ti vuttattā kiriyā",
  "tika-vin09t1:48_2": "eva. Evaṁ sante ‘‘kāyakammaṁ manokamma’’nti vattabbanti ce? Na, pacuravohāravasena",
  "tika-vin09t1:48_3": "‘‘kāyakamma’’nti vuttattā. Ubbhajāṇumaṇḍalikāya labbhati evāti likhitaṁ. Pubbe vuttanayena",
  "tika-vin09t1:48_4": "saṁsandetvā gahetabbaṁ. ‘‘Dunnikkhittassa, bhikkhave, padabyañjanassa atthopi dunnayo",
  "tika-vin09t1:48_5": "hotī’’ti (a. ni. 2.20) vadantenāpi atthassa sukhaggahaṇatthameva padabyañjanassa",
  "tika-vin09t1:48_6": "sunikkhittabhāvo icchito, na akkharavacanāya, tasmā āha ‘‘atthañhi nātho saraṇaṁ avocā’’tiādi.",
  "tika-vin09t1:49": "Paṭhamapārājikavaṇṇanā niṭṭhitā.",
  "tika-vin09t1:50": "2. Dutiyapārājikavaṇṇanā",
  "tika-vin09t1:51_0": "Gāmā vā araññā vāti lakkhaṇānupaññattikattā ādimhi vuttā. Sabbasmiñhi vinayapiṭake",
  "tika-vin09t1:51_1": "gāmo, gāmūpacāro, gāmakkhettaṁ, gāmasīmā, gāmasīmūpacāroti pañcavidho gāmabhedo veditabbo.",
  "tika-vin09t1:51_2": "Tathā āraññakasīmāya ekaṁ agāmakaṁ araññaṁ, saṁvidhānasikkhāpadānaṁ (pāci. 180 ādayo)",
  "tika-vin09t1:51_3": "ekaṁ, sagāmakaṁ ekaṁ , avippavāsasīmāya ekaṁ, gaṇamhāohīyanakassa (pāci. 691) ekanti",
  "tika-vin09t1:51_4": "pañcavidho araññabhedo veditabbo. Tattha atthi gāmo na gāmaparihāraṁ katthaci labhati,",
  "tika-vin09t1:51_5": "atthi gāmo na gāmakiccaṁ karoti, tathā atthi araññaṁ na araññaparihāraṁ katthaci",
  "tika-vin09t1:51_6": "labhati, atthi araññaṁ na araññakiccaṁ karotīti ayampi bhedo veditabbo.",
  "tika-vin09t1:52_0": "Tattha avippavāsasīmāsammannanakammavācāya ṭhapetvā ‘‘gāmañca gāmūpacārañcā’’ti (mahāva.",
  "tika-vin09t1:52_1": "144) ettha gāmo nāma parikkhitto ce, parikkhepassa anto, aparikkhitto ce, parikkhepokāsato",
  "tika-vin09t1:52_2": "anto veditabbo. Ayaṁ udositasikkhāpade ‘‘antogāmo’’ti (pārā. 478) āgato. Sāsaṅkasikkhāpade",
  "tika-vin09t1:52_3": "‘‘antaraghara’’nti (pārā. 654) āgato anāsaṅkato. Yathāha ‘‘antaraghare nikkhipeyyāti",
  "tika-vin09t1:52_4": "samantā gocaragāme nikkhipeyyā’’ti (pārā. 654). Tathā antaragharappaṭisaṁyuttānaṁ",
  "tika-vin09t1:52_5": "sekhiyānaṁ ayameva paricchedo veditabbo. ‘‘Yā pana bhikkhunī ekā gāmantaraṁ gaccheyyā’’ti",
  "tika-vin09t1:52_6": "(pāci. 687) etthāpi ayameva paricchedo adhippeto ‘‘parikkhittassa gāmassa parikkhepaṁ",
  "tika-vin09t1:52_7": "atikkamantiyā, aparikkhittassa gāmassa upacāraṁ atikkamantiyā’’ti vuttattā.",
  "tika-vin09t1:53_0": "Yesu purāṇapotthakesu ‘‘upacāraṁ okkamantiyā’’ti likhitaṁ, taṁ vikāle gāmappavesanasikkhāpadesu",
  "tika-vin09t1:53_1": "āciṇṇaṁ nayaṁ gahetvā pamādena likhīyati, na pamāṇaṁ. Yesu ca potthakesu vikāle gāmappavesanasikkhāpadassa",
  "tika-vin09t1:53_2": "vibhaṅge (pāci. 513) ‘‘gāmaṁ paviseyyāti parikkhittassa gāmassa parikkhepaṁ atikkamantassa,",
  "tika-vin09t1:53_3": "aparikkhittassa gāmassa upacāraṁ atikkamantassā’’ti likhīyati, sā pamādalekhā. Upacāraṁ",
  "tika-vin09t1:53_4": "okkamantassāti tattha pāṭho. Vuttañhi samantapāsādikāyaṁ ‘‘aparikkhittassa gāmassa",
  "tika-vin09t1:53_5": "upacāro adinnādāne vuttanayeneva veditabbo’’ti (pāci. aṭṭha. 512). Idha kaṅkhāvitaraṇiyampi",
  "tika-vin09t1:53_6": "vuttaṁ ‘‘santaṁ bhikkhuṁ anāpucchitvāti…pe… upacāraṁ okkamantassā’’tiādi (kaṅkhā.",
  "tika-vin09t1:53_7": "aṭṭha. vikālagāmappavesanasikkhāpadavaṇṇanā).",
  "tika-vin09t1:54_0": "Yaṁ pana katthaci potthake ‘‘bhikkhuniyā gāmantarādhikāre ekena pādena itarassa gāmassa",
  "tika-vin09t1:54_1": "parikkhepaṁ vā atikkamante, upacāraṁ vā okkante thullaccayaṁ, dutiyena atikkantamatte,",
  "tika-vin09t1:54_2": "okkantamatte ca saṅghādiseso’’ti pāṭho dissati. Tattha ‘‘okkante, okkantamatte’’ti",
  "tika-vin09t1:54_3": "etāni padāni adhikāni , kevalaṁ likhitakehi aññehi likhitāni. Katthaci potthake ‘‘okkantamatte",
  "tika-vin09t1:54_4": "cā’’ti padaṁ na dissati, itaraṁ dissati. Tāni dve padāni pāḷiyā virujjhanti. ‘‘Aparikkhittassa",
  "tika-vin09t1:54_5": "gāmassa upacāraṁ atikkāmentiyā’’ti (pāci. 692) hi pāḷi . Tathā samantapāsādikāya",
  "tika-vin09t1:54_6": "(pāci. aṭṭha. 692) virujjhanti. ‘‘Parikkhepārahaṭṭhānaṁ ekena pādena atikkamati,",
  "tika-vin09t1:54_7": "thullaccayaṁ, dutiyena atikkamati, saṅghādiseso. Apicettha sakagāmato…pe… ekena pādena",
  "tika-vin09t1:54_8": "itarassa gāmassa parikkhepe vā upacāre vā atikkante thullaccayaṁ, dutiyena atikkantamatte",
  "tika-vin09t1:54_9": "saṅghādiseso’’ti (pāci. aṭṭha. 692) hi vuttaṁ.",
  "tika-vin09t1:55_0": "Gaṇṭhipade cassa ‘‘parikkhepaṁ atikkāmentiyā’’ti vatvā ‘‘upacārepi eseva nayo’’ti",
  "tika-vin09t1:55_1": "vuttaṁ. Anugaṇṭhipade ca ‘‘aparikkhittassa gāmassa upacāraṁ ‘okkamantiyā’tipi potthakesu",
  "tika-vin09t1:55_2": "ekaccesu dissati, taṁ na gahetabba’’nti vuttaṁ. Aparampi vuttaṁ ‘‘aparikkhittassa",
  "tika-vin09t1:55_3": "gāmassa upacāraṁ ‘atikkāmentiyā’ti vacanenāpi evaṁ veditabbaṁ – vikāle gāmappavesane",
  "tika-vin09t1:55_4": "dvinnaṁ leḍḍupātānaṁ eva vasena upacāro paricchinditabbo, itarathā yathā ettha parikkhepārahaṭṭhānaṁ",
  "tika-vin09t1:55_5": "parikkhepaṁ viya katvā ‘atikkāmentiyā’ti vuttaṁ, evaṁ tatthāpi ‘aparikkhittassa gāmassa",
  "tika-vin09t1:55_6": "upacāraṁ atikkāmentassā’ti vadeyya. Yasmā pana tattha parikkhepārahaṭṭhānato uttarimeko",
  "tika-vin09t1:55_7": "leḍḍupāto upacāroti adhippeto. Tasmā tadatthadīpanatthaṁ ‘aparikkhittassa gāmassa",
  "tika-vin09t1:55_8": "upacāraṁ okkamantassā’ti vutta’’nti.",
  "tika-vin09t1:56_0": "Yaṁ pana andhakaṭṭhakathāyaṁ parikkhepārahaṭṭhānaṁyeva upacāranti sallakkhetvā ‘‘parikkhepapaakkhepārahaṭṭhānānaṁ",
  "tika-vin09t1:56_1": "ninnānākaraṇadīpanatthaṁ upacāraṁ okkamantassā’’ti vuttaṁ, pāḷivisesamasallakkhetvā",
  "tika-vin09t1:56_2": "‘‘aparikkhittassa gāmassa upacāraṁ atikkamantassa idha upacāro parikkhepo yathā bhaveyya,",
  "tika-vin09t1:56_3": "taṁ upacāraṁ paṭhamaṁ pādaṁ atikkāmentassa āpatti dukkaṭassa, dutiyaṁ pādaṁ atikkāmentassa",
  "tika-vin09t1:56_4": "āpatti pācittiyassā’’ti vuttaṁ, taṁ na gahetabbameva pāḷiyā visesasambhavatoti. Porāṇagaṇṭhipade",
  "tika-vin09t1:56_5": "‘‘upacāraṁ atikkāmentiyā bhikkhuniyā gāmantarāpattī’’ti vuttaṁ. Tasmā idha kaṅkhāvitaraṇiyā",
  "tika-vin09t1:56_6": "‘‘ekena pādena itarassa…pe… atikkantamatte saṅghādiseso’’ti ayameva pāṭho veditabbo.",
  "tika-vin09t1:56_7": "Ettāvatā imesu yathāvuttesu ṭhānesu yathāvuttaparicchedova gāmoti veditabbo. Imassa",
  "tika-vin09t1:56_8": "atthassa dīpanatthaṁ ‘‘gāmo nāma ekakuṭikopī’’tiādi (pārā. 92) vuttaṁ. Imassa vasena",
  "tika-vin09t1:56_9": "asatipi parikkhepātikkame, upacārokkamane vā antarārāmato vā bhikkhunupassayato vā",
  "tika-vin09t1:56_10": "titthiyaseyyato vā paṭikkamanato vā taṁ gāmaṁ pavisantassa antarārāmaparikkhepassa,",
  "tika-vin09t1:56_11": "upacārassa vā atikkamanavasena gāmapaccayā āpattiyo veditabbā.",
  "tika-vin09t1:57_0": "Gāmūpacāro pana ‘‘ṭhapetvā gāmañca gāmūpacārañcā’’ti (mahāva. 144) ettha parikkhittassa",
  "tika-vin09t1:57_1": "gāmassa parikkhepova, aparikkhittassa gāmassa parikkhepokāsova. Vuttañhetaṁ aṭṭhakathāyaṁ",
  "tika-vin09t1:57_2": "‘‘gāmūpacāroti parikkhittassa gāmassa parikkhepo, aparikkhittassa gāmassa parikkhepokāso.",
  "tika-vin09t1:57_3": "Tesu adhiṭṭhitatecīvariko bhikkhu parihāraṁ na labhatī’’ti (mahāva. aṭṭha. 144).",
  "tika-vin09t1:57_4": "Kiṁ panettha kāraṇaṁ, yena ayaṁ gāmo, gāmūpacāro ca idha aññathā, aññattha tathāti?",
  "tika-vin09t1:57_5": "Aṭṭhuppattito ‘‘tena kho pana samayena bhikkhū ‘bhagavatā ticīvarena avippavāsasammuti",
  "tika-vin09t1:57_6": "anuññātā’ti antaraghare cīvarāni nikkhipantī’’ti (mahāva. 143) imissā hi aṭṭhuppattiyā",
  "tika-vin09t1:57_7": "‘‘ṭhapetvā gāmañca gāmūpacārañcā’’ti (mahāva. 144) vuttaṁ. Tasmā yattha antaragharasaññā,",
  "tika-vin09t1:57_8": "tattha avippavāsasīmā na gacchatīti veditabbā. Tena ca udositasikkhāpade ‘‘antogāme",
  "tika-vin09t1:57_9": "cīvaraṁ nikkhipitvā antogāme vatthabba’’nti (pārā. 478) ca ‘‘sabhāye vā dvāramūle",
  "tika-vin09t1:57_10": "vā, hatthapāsā vā na vijahitabba’’nti ca vuttaṁ. Kappiyabhūmiyaṁ vasantoyeva hi kappiyabhūmiyaṁ",
  "tika-vin09t1:57_11": "nikkhittacīvaraṁ rakkhati. Sāsaṅkasikkhāpade pana ‘‘yasmā yattha gāme cīvaraṁ nikkhittaṁ,",
  "tika-vin09t1:57_12": "tena gāmena vippavasanto cīvarena vippavasatīti vuccati, tasmā puna gāmasīmaṁ okkamitvā",
  "tika-vin09t1:57_13": "vasitvā pakkamatī’’ti vuttaṁ. Tasmiñhi sikkhāpade gāmasīmā gāmo nāmāti adhippeto.",
  "tika-vin09t1:57_14": "Tattha vikāle gāmappavesanasikkhāpadavibhaṅge ‘‘parikkhittassa gāmassa parikkhepaṁ",
  "tika-vin09t1:57_15": "atikkamantassa āpatti pācittiyassā’’ti (pāci. 513) vacanato parikkhepo na gāmo. Kintu",
  "tika-vin09t1:57_16": "gāmūpacāroti lesena dassitaṁ hoti. Imasmiṁ pana sikkhāpadavibhaṅge ‘‘gāmūpacāro nāmā’’ti",
  "tika-vin09t1:57_17": "ārabhitvā ‘‘aparikkhittassa gāmassa gharūpacāre ṭhitassa majjhimassa purisassa leḍḍupāto’’ti",
  "tika-vin09t1:57_18": "iminā aparikkhittassa parikkhepokāso gāmūpacāroti siddhaṁ. Tadatthasambhavato tasmiṁ",
  "tika-vin09t1:57_19": "gharūpacāre ṭhitassa leḍḍupāto gāmūpacāroti kurundaṭṭhakathāyaṁ, mahāpaccariyampi",
  "tika-vin09t1:57_20": "vuttaṁ . Upacāro hi ‘‘gāmo ekūpacāro nānūpacāro’’tiādīsu dvāraṁ, ‘‘ajjhokāso ekūpacāro’’ti",
  "tika-vin09t1:57_21": "ettha samantā sattabbhantarasaṅkhātaṁ pamāṇaṁ, tasmā ‘‘gāmūpacāroti parikkhittassa",
  "tika-vin09t1:57_22": "gāmassa parikkhepo, aparikkhittassa gāmassa parikkhepokāso’’ti andhakaṭṭhakathāyaṁ",
  "tika-vin09t1:57_23": "vuttanti veditabbaṁ. Tathā kurundiyaṁ, mahāpaccariyañca. Tathā pāḷiyampi ‘‘ajjhārāmo",
  "tika-vin09t1:57_24": "nāma parikkhittassa ārāmassa anto ārāmo, aparikkhittassa upacāro. Ajjhāvasatho nāma",
  "tika-vin09t1:57_25": "parikkhittassa āvasathassa anto āvasatho, aparikkhittassa upacāro’’tiādīsu dissati.",
  "tika-vin09t1:57_26": "Mahāaṭṭhakathāyaṁ pana ‘‘gāmūpacāro’’tiādīsu dissati. Tasmā dutiyo leḍḍupāto upacāroti adhippeto.",
  "tika-vin09t1:58_0": "‘‘Aparikkhittassa gāmassa upacāraṁ okkamantassa āpatti pācittiyassā’’ti pāḷivisesasambhavato",
  "tika-vin09t1:58_1": "ca paṭhamo leḍḍupāto gāmo eva, dutiyo gāmūpacāroti vuttaṁ. Parikkhittassa pana gāmassa",
  "tika-vin09t1:58_2": "indakhīle ṭhitassa majjhimassa purisassa leḍḍupāto gāmūpacāroti vuttanti ettha bhedo",
  "tika-vin09t1:58_3": "natthi. Ettāvatā parikkhittassa duvidho upacāro, aparikkhittassa catubbidho upacāro",
  "tika-vin09t1:58_4": "yattha sambhavati, yattha ca na sambhavati, taṁ sabbaṁ dassitaṁ hoti.",
  "tika-vin09t1:59": "Gāmakhettassa ca gāmasīmāya ca lakkhaṇaṁ aṭṭhakathāyameva vuttaṁ. Ubhayañhi atthato ekaṁ. Tattha gāmasīmāya gāmabhāvo sāsaṅkasikkhāpadavasena veditabbo.",
  "tika-vin09t1:60_0": "Gāmasīmūpacāro nāma manussānaṁ kaṭṭhatiṇapupphaphalādiatthikānaṁ vanacarakānaṁ valañjanaṭṭhānaṁ.",
  "tika-vin09t1:60_1": "Imassa gāmasīmūpacārabhāvo udositasikkhāpade, ‘‘agāmake araññe samantā sattabbhantarā’’ti",
  "tika-vin09t1:60_2": "(pārā. 494) āgataṭṭhāne khandhake (mahāva. 147) ca veditabbo. Ettha hi bhagavā gāmantavāsīnaṁ",
  "tika-vin09t1:60_3": "bhikkhūnaṁ sīmaṁ dassento ‘‘yaṁ gāmaṁ vā nigamaṁ vā upanissāya viharatī’’ti (mahāva.",
  "tika-vin09t1:60_4": "147) vatvā dasseti. Tadanantarameva ‘‘agāmake’’tiādinā sattabbhantarasīmaṁ dasseti.",
  "tika-vin09t1:60_5": "Tasmā yo bhikkhu gāmaṁ vā nigamaṁ vā upanissāya na viharati, kevalaṁ nāvāyaṁ vā thalamaggena",
  "tika-vin09t1:60_6": "vā addhānamaggappaṭipanno hoti, tassa tattha tattha sattabbhantarasīmā labbhatīti",
  "tika-vin09t1:60_7": "veditabbo. Vuttañhi ‘‘ekakulassa sattho hoti , satthe cīvaraṁ nikkhipitvā purato",
  "tika-vin09t1:60_8": "vā pacchato vā sattabbhantarā na vijahitabba’’ntiādi (pārā. 489). Idameva araññaṁ",
  "tika-vin09t1:60_9": "sandhāya ‘‘āraññakasīmāya ekaṁ agāmakaṁ arañña’’nti vuttaṁ.",
  "tika-vin09t1:61": "Yaṁ sandhāya ‘‘agāmake araññe addhayojane addhayojane āpatti pācittiyassā’’ti (pāci. 414) pāḷiyaṁ vuttaṁ. Idaṁ saṁvidhānasikkhāpadānaṁ ekaṁ agāmakaṁ araññaṁ nāma.",
  "tika-vin09t1:62_0": "Purimena pana sagharaṁ saṅgahitaṁ, iminā tamasaṅgahitanti. Yaṁ sandhāya gaṇamhā ohīyanādhikāre",
  "tika-vin09t1:62_1": "aṭṭhakathāyaṁ (pāci. aṭṭha. 692) ‘‘agāmake araññeti ettha ‘nikkhamitvā bahi indakhīlā",
  "tika-vin09t1:62_2": "sabbametaṁ arañña’nti evaṁ vuttaṁ lakkhaṇaṁ araññaṁ. Taṁ paneta kevalaṁ gāmābhāvena",
  "tika-vin09t1:62_3": "‘agāmaka’nti vuttaṁ, na viñjhāṭavisadisatāyā’’ti vuttaṁ. Yaṁ sandhāya ‘‘āraññakaṁ",
  "tika-vin09t1:62_4": "nāma senāsanaṁ pañcadhanusatikaṁ pacchima’’nti (pārā. 654; pāci. 573) vuttaṁ. Idaṁ",
  "tika-vin09t1:62_5": "āraññakasenāsanaṁ nāma parikkhittassa parikkhepato bahi, aparikkhittassa pana parikkhepokāsato",
  "tika-vin09t1:62_6": "bahi sarukkhaṁ vā arukkhaṁ vā vihāre kunnadisamākiṇṇampi araññaṁ nāma. Tathā ‘‘gaṇamhā",
  "tika-vin09t1:62_7": "ohīyanakassa eka’’nti vuttaṁ. Idaṁ araññaṁva. Idaṁ pana pubbe agāmakabhāvena āgataṭṭhāne",
  "tika-vin09t1:62_8": "vuttalakkhaṇameva hutvā nikkhamitvā bahi indakhīlā dassanūpacāravijahane ekameva",
  "tika-vin09t1:62_9": "āpattiṁ karoti, tato uddhaṁ anāpatti. ‘‘Saṁvidhānasikkhāpadānaṁ eka’’nti vuttaṁ pana",
  "tika-vin09t1:62_10": "addhayojane addhayojane ekekaṁ āpattiṁ karoti, na tato oraṁ. Itarāni tīṇi yathāvuttaparicchedato",
  "tika-vin09t1:62_11": "orameva tattha vuttavidhiṁ na sampādenti, paraṁ sampādenti. Evametesaṁ aññamaññanānattaṁ veditabbaṁ.",
  "tika-vin09t1:63_0": "Tattha pañcavidhe gāme yo ‘‘parikkhittassa gāmassa indakhīle ṭhitassa leḍḍupāto’’ti",
  "tika-vin09t1:63_1": "(pārā. 92) vutto, so na katthaci vinayapiṭake upayogaṁ gato, kevalaṁ aparikkhittassa",
  "tika-vin09t1:63_2": "parikkhepokāsato aparo eko leḍḍupāto gāmūpacāro nāmāti dīpanatthaṁ vutto. Parikkhittassapi",
  "tika-vin09t1:63_3": "ce gāmassa eko leḍḍupāto kappiyabhūmisamāno upacāroti vutto, pageva aparikkhittassa",
  "tika-vin09t1:63_4": "parikkhepokāsato eko. So pana pākaṭattā ca ajjhokāsattā ca okkamantassa āpattiṁ karoti",
  "tika-vin09t1:63_5": "ṭhapetvā bhikkhuniyā gāmantarāpattiṁ. Bhikkhuniyo hi tasmiṁ dutiyaleḍḍupātasaṅkhāte",
  "tika-vin09t1:63_6": "gāmūpacāre vasantī āpattiñca āpajjanti, gāmaṁ pavisantī gāmantarāpattiñca. Tāsañhi",
  "tika-vin09t1:63_7": "ṭhitaṭṭhānaṁ araññasaṅkhyaṁ gacchati ‘‘tāvadeva chāyā metabbā…pe… tassā tayo ca nissaye,",
  "tika-vin09t1:63_8": "aṭṭha ca akaraṇīyāni ācikkheyyāthā’’ti (cūḷava. 430) vacanato. Araññappaṭisaṁyuttānaṁ",
  "tika-vin09t1:63_9": "sikkhāpadānaṁ, vikālegāmappavesanasikkhāpadassa (pāci. 508) ca bhikkhunīnaṁ asādhāraṇattā",
  "tika-vin09t1:63_10": "ca antarārāmabhikkhunupassayappaṭikkamanādīnaṁ kappiyabhūmibhāvavacanato ca ‘‘ekā",
  "tika-vin09t1:63_11": "gaṇamhā ohīyeyyāti agāmake araññe dutiyikāya bhikkhuniyā dassanūpacāraṁ vā savanūpacāraṁ",
  "tika-vin09t1:63_12": "vā vijahantiyā āpatti thullaccayassā’’tiādisikkhāpadapaññattito (pāci. 692) ca bhikkhunikkhandhakanayaena",
  "tika-vin09t1:63_13": "vā yasmā parikkhittassa gāmassa indakhīlato paṭṭhāya aparikkhittassa upacārato paṭṭhāya",
  "tika-vin09t1:63_14": "nīyati, tattha antaraghare nikkhittacīvare sati caturaṅgasamodhānena bhikkhū vasanti,",
  "tika-vin09t1:63_15": "tasmā sagāmakaṁ nāma hoti.",
  "tika-vin09t1:64_0": "Avippavāsasīmāya ekaṁ nāma ‘‘na, bhikkhave, bhikkhuniyā araññe vatthabbaṁ, yā vaseyya,",
  "tika-vin09t1:64_1": "āpatti dukkaṭassā’’ti (cūḷava. 431) vacanato bhikkhunīnaṁ araññavāso nāma natthīti",
  "tika-vin09t1:64_2": "siddhaṁ. Tāya hi araññe bhikkhunupassaye sati antoāvāsepi dutiyikāya dassanasavanūpacāraṁ",
  "tika-vin09t1:64_3": "vijahantiyā āpatti. Tasmā avippavāsasīmādhikāre ‘‘ṭhapetvā gāmañca gāmūpacārañcā’’ti",
  "tika-vin09t1:64_4": "(mahāva. 144) ettha yaṁ ṭhānaṁ ṭhapitaṁ, tattheva bhikkhunupassayopi kappati, na tato paraṁ.",
  "tika-vin09t1:65_0": "Tāsañca avippavāsasīmākammavācāyaṁ ‘‘ṭhapetvā gāmañca gāmūpacārañcā’’ti vacanaṁ natthīti",
  "tika-vin09t1:65_1": "katvā tesveva gāmagāmūpacāresu pharati. Tato paraṁ dutiyesu leḍḍupātādīsu tāsaṁ akappiyabhūmikattā",
  "tika-vin09t1:65_2": "na samānasaṁvāsakasīmā araññe pharati bhikkhūnaṁ gāmagāmūpacāraṁ viya. Tasmā vuttaṁ",
  "tika-vin09t1:65_3": "‘‘bhikkhuniyā ṭhapetvā gāmantarāpatti’’nti.",
  "tika-vin09t1:66_0": "Evaṁ tāva pañcavidhaṁ gāmabhedaṁ, araññabhedañca ñatvā idāni ‘‘atthi gāmo na gāmaparihāraṁ",
  "tika-vin09t1:66_1": "katthaci labhatī’’tiādibhedo veditabbo. Tattha yo aṭṭhakathāyaṁ ‘‘amanusso nāma yo",
  "tika-vin09t1:66_2": "sabbaso vā manussānaṁ abhāvena yakkhapariggahabhūto’’ti vutto, so gāmo na gāmaparihāraṁ",
  "tika-vin09t1:66_3": "katthaci sikkhāpade labhati. Yañhi sandhāya aṭṭhakathāyaṁ ‘‘taṁ panetaṁ buddhakāle,",
  "tika-vin09t1:66_4": "cakkavattikāle ca nagaraṁ hoti, sesakāle suññaṁ hoti yakkhapariggahita’’nti (pārā.",
  "tika-vin09t1:66_5": "aṭṭha. 1.84; dī. ni. aṭṭha. 1.150) vuttaṁ. Yo pana paṭirājacorādīhi viluttattā, kevalaṁ",
  "tika-vin09t1:66_6": "bhayena vā chaḍḍito sagharova antarahitagāmabhūto, so ‘‘gāmantare gāmantare āpatti",
  "tika-vin09t1:66_7": "pācittiyassā’’ti (pāci. 183) vuttapācittiyaṁ janeti, vikāle gāmappavesanaṁ, sekhiye",
  "tika-vin09t1:66_8": "cattāri janetīti veditabbā. Yo pana gāmo yato vā manussā kenacideva karaṇīyena punapi",
  "tika-vin09t1:66_9": "āgantukāmā eva apakkantāti vutto, amanusso so pakatigāmasadisova.",
  "tika-vin09t1:67_0": "Atthi araññaṁ na araññaparihāraṁ katthaci labhatīti ettha ‘‘ajjhokāso ekūpacāro nāma",
  "tika-vin09t1:67_1": "agāmake araññe samantā sattabbhantarā ekūpacāro, tato paraṁ nānūpacāro’’ti (pārā.",
  "tika-vin09t1:67_2": "494) ettha yvāyaṁ nānūpacāroti vutto, taṁ veditabbaṁ. Yo pana parikkhittassa ekaleḍḍupātasaṅkhāto",
  "tika-vin09t1:67_3": "gāmūpacāranāmako gāmo, yo vā sattho nātirekacātumāsaniviṭṭho, so atthi gāmo na gāmakiccaṁ",
  "tika-vin09t1:67_4": "karoti. Na hi taṁ ṭhānaṁ okkamanto gāmappavesanāpattiṁ āpajjati. Yaṁ pana gāmasīmāya",
  "tika-vin09t1:67_5": "pariyāpannaṁ manussānaṁ valañjanaṭṭhānabhūtaṁ araññaṁ, taṁ atthi araññaṁ na araññakiccaṁ",
  "tika-vin09t1:67_6": "karoti nāma. Na hi tattha āraññakasīmā labbhatīti. Ettāvatā ‘‘gāmā vā araññā vā’’ti",
  "tika-vin09t1:67_7": "imissā anupaññattiyā lakkhaṇānupaññattibhāvo dassito hoti.",
  "tika-vin09t1:68_0": "‘‘Gonisādiniviṭṭhopi gāmo’’ti ettha sace tassa gāmassa gāmakhettaparicchedo atthi,",
  "tika-vin09t1:68_1": "sabbopi eko gāmo. No ce, upacārena vā parikkhepena vā paricchinditabbo. Sace gāmakhette",
  "tika-vin09t1:68_2": "sati kānici tāni gharāni aññamaññaupacārappahonakaṁ ṭhānaṁ atikkamitvā dūre dūre",
  "tika-vin09t1:68_3": "katāni honti, vikāle gāmappavese upacārova pamāṇaṁ. Antaragharappaṭisaṁyuttesu sekhiyesu,",
  "tika-vin09t1:68_4": "bhikkhuniyā gāmantarāpattīsu ca gharānaṁ parikkhepārahaṭṭhānaṁ pamāṇaṁ, uposathādikammānaṁ",
  "tika-vin09t1:68_5": "gāmakhettaṁ pamāṇaṁ, āraññakasenāsanassa āsannagharassa dutiyaleḍḍupātato paṭṭhāya",
  "tika-vin09t1:68_6": "pañcadhanusatantaratā pamāṇanti evaṁ no paṭibhānanti ācariyā.",
  "tika-vin09t1:69_0": "‘‘Yampi ekasmiṁyeva gāmakhette ekaṁ padesaṁ ‘ayampi visuṁgāmo hotū’ti paricchinditvā",
  "tika-vin09t1:69_1": "rājā kassaci deti, sopi visuṁgāmasīmā hotiyevā’’ti (mahāva. aṭṭha. 147) aṭṭhakathāvacanato",
  "tika-vin09t1:69_2": "taṁ pavisantiyā bhikkhuniyā gāmantarāpatti hoti eva. Sace tattha vihāro vā devakulaṁ",
  "tika-vin09t1:69_3": "vā sabhā vā gehaṁ vā natthi, kevalaṁ vatthumattakameva hoti, gāmoti vinayakammaṁ",
  "tika-vin09t1:69_4": "sabbaṁ tattha kappati. ‘‘Amanusso gāmo’’ti hi vuttaṁ. Tañca ṭhānaṁ itarassa gāmassa",
  "tika-vin09t1:69_5": "parikkhepabbhantare vā upacārabbhantare vā hoti, vikāle gāmappavesanaṁ āpucchitvāva",
  "tika-vin09t1:69_6": "gantabbaṁ. No ce, araññaṁ viya yathāsukhaṁ gantabbaṁ. Tattha ce ārāmo vā titthiyaseyyādīsu",
  "tika-vin09t1:69_7": "aññatarovā hoti, laddhakappameva. Bhikkhunupassayo ce hoti, gāmaṁ piṇḍāya pavisantiyā",
  "tika-vin09t1:69_8": "bhikkhuniyā gāmantarāpatti pariharitabbā. ‘‘Araññaṁ nāma ṭhapetvā gāmañca gāmūpacārañca",
  "tika-vin09t1:69_9": "avasesaṁ araññaṁ nāmā’’ti (pārā. 92) ettha parikkhepe sati yathāvuttaparicchedaṁ",
  "tika-vin09t1:69_10": "gāmameva ṭhapetvā avasesaṁ tassa upacāraṁ, tato parañca araññaṁ nāma, parikkhepe",
  "tika-vin09t1:69_11": "asati yathāvuttaparicchedaṁ gāmūpacārameva ṭhapetvā tato paraṁ avasesaṁ araññaṁ nāmāti",
  "tika-vin09t1:69_12": "adhippāyo. Evaṁ sati ‘‘nikkhamitvā bahi indakhīlā sabbametaṁ arañña’’nti (vibha.",
  "tika-vin09t1:69_13": "529) vuttalakkhaṇe agāmake araññe gaṇamhāohīyanāpatti, tattha avippavāsasīmāya pharaṇaṁ",
  "tika-vin09t1:69_14": "vikāle gāmappavesanāpattiyā anāpattīti evamādivinayavidhi sameti, aññathā na sameti.",
  "tika-vin09t1:70_0": "‘‘Ṭhapetvā gāmūpacāraṁ avasesaṁ araññaṁ nāmā’’ti (mahāva. 144) vutte gāmūpacārato",
  "tika-vin09t1:70_1": "paro araññanti siddhe ‘‘ṭhapetvā gāma’’nti visesattho na dissati, gāmassa pana araññabhāvappasaṅgabhayā",
  "tika-vin09t1:70_2": "vuttanti ce? Na, gāmūpacārassa abhāvappasaṅgato. Sati hi gāme gāmūpacāro hoti, so",
  "tika-vin09t1:70_3": "ca tava matena araññabhūto. Kuto dāni gāmūpacāro. Gāmūpacāropi ce araññasaṅkhyaṁ",
  "tika-vin09t1:70_4": "gacchati, parova gāmoti katvā na yuttaṁ gāmassa araññabhāvappasaṅgato ca. Tasmā ‘‘gāmā",
  "tika-vin09t1:70_5": "vā araññā vā’’ti ettha gāmūpacāropi ‘‘gāmo’’ tveva saṅgahito. Tasmā gāmassa araññabhāvappasaṅgo",
  "tika-vin09t1:70_6": "na yujjati. Yadi evaṁ ‘‘ṭhapetvā gāmaṁ avasesaṁ araññaṁ nāmā’’ti ettakaṁ vattabbanti",
  "tika-vin09t1:70_7": "ce? Na, araññassa paricchedajānanappasaṅgato. Tathā hi vutto ‘‘araññaparicchedo na",
  "tika-vin09t1:70_8": "paññāyatī’’ti no laddhi. Gāmūpacārapariyanto hi idha gāmo nāma. Yadi evaṁ ‘‘gāmassa",
  "tika-vin09t1:70_9": "ca araññassa ca paricchedadassanatthaṁ vutta’’nti aṭṭhakathāyaṁ vattabbaṁ, ‘‘araññassa",
  "tika-vin09t1:70_10": "paricchedadassanatthaṁ vutta’’nti kimatthaṁ vuttanti ce? Vuccate – aṭṭhakathācariyena",
  "tika-vin09t1:70_11": "paṭhamagāmūpacāraṁyeva sandhāya vuttaṁ ‘‘araññaparicchedadassanattha’’nti sabbasikkhāpade",
  "tika-vin09t1:70_12": "hi bāhiraindakhīlato paṭṭhāya gāmūpacāraṁ araññaṁ nāma. Gāmaparicchedavacane payojanaṁ",
  "tika-vin09t1:70_13": "panettha natthi parikkhepeneva pākaṭabhūtattā. Dutiyagāmūpacārova gāmassa paricchedadassanatthaṁ",
  "tika-vin09t1:70_14": "vutto parikkhepabhāvena apākaṭattā. Tattha paṭhamagāmūpacāro ce araññaparicchedadassanatthaṁ",
  "tika-vin09t1:70_15": "vutto, tattha na vattabbo. ‘‘Nikkhamitvā indakhīlā sabbametaṁ arañña’’nti vattabbaṁ.",
  "tika-vin09t1:70_16": "Evaṁ sante subyattataraṁ araññaparicchedo dassito hoti, micchāgāho ca na hoti.",
  "tika-vin09t1:71_0": "‘‘Majjhimassa purisassa leḍḍupāto’’ti hi vutte ayaṁ gāmūpacārova araññaṁ gāmūpacārassa",
  "tika-vin09t1:71_1": "vibhaṅgattā. Yadi araññaparicchedadassanatthaṁ vuttaṁ, avuttakameva, araññato paranti",
  "tika-vin09t1:71_2": "ca micchāgāho hotīti ce, nanu vuttaṁ ‘‘paṭhamameva idaṁ parikkhittassa gāmassa upacāraniyamanatthaṁ",
  "tika-vin09t1:71_3": "vutta’’nti? Araññaparicchedadassanatthaṁ kiñcāpi ‘‘gāmūpacāro’’tiādi āraddhaṁ, indakhīle",
  "tika-vin09t1:71_4": "ṭhitassa majjhimassa purisassa leḍḍupātoti pana evaṁ vacanappayojanaṁ. Aparikkhittassa",
  "tika-vin09t1:71_5": "ca gāmassa yvāyaṁ leḍḍupāto upacāro’’ti mahāaṭṭhakathāyaṁ vutto, tassa niyamananti",
  "tika-vin09t1:71_6": "vuttaṁ hoti. Kathaṁ paññāyatīti ce? ‘‘Araññaṁ nāmā’’ti padaṁ anuddharitvā ‘‘gāmūpacāro",
  "tika-vin09t1:71_7": "nāmā’’ti uddharaṇassa katattā. Tattha ‘‘gāmūpacāro nāmā’’ti mātikāyaṁ avijjamānaṁ",
  "tika-vin09t1:71_8": "padaṁ uddharanto tayo atthavase dasseti. Seyyathidaṁ – araññaparicchedadassanameko",
  "tika-vin09t1:71_9": "attho, aparikkhittassa gāmassa upacārena saddhiṁ paricchedadassanameko, na kevalaṁ",
  "tika-vin09t1:71_10": "aparikkhittassayeva upacāro vinayādhikāre sappayojano dassitabbo, nippayojanopi parikkhittassa",
  "tika-vin09t1:71_11": "upacāro iminā pariyāyena labbhatīti anusaṅgappayojanameko atthopi veditabbo.",
  "tika-vin09t1:72_0": "‘‘Aparikkhittassa gāmassa gharūpacāre ṭhitassa majjhimassa purisassa leḍḍupāto’’ti",
  "tika-vin09t1:72_1": "idaṁ bhagavā tayo atthavase paṭicca abhāsi. Seyyathidaṁ – aparikkhittassa gāmassa",
  "tika-vin09t1:72_2": "paricchedadassanameko, avippavāsasīmādhikāre ayameva gāmūpacāroti dassanameko, tattha",
  "tika-vin09t1:72_3": "ṭhitassa dutiyo leḍḍupāto sabbattha gāmappaṭisaṁyuttesu sikkhāpadesu sakiccako upacāroti",
  "tika-vin09t1:72_4": "dassanamekoti evaṁ bhagavā attano desanāvilāsappattiyā ekekapaduddhāraṇena tayo atthavase",
  "tika-vin09t1:72_5": "dassetīti veditabbaṁ.",
  "tika-vin09t1:73_0": "Tathā avippavāsasīmākammavācāya ‘‘ṭhapetvā gāmañca gāmūpacārañcā’’ti (mahāva. 144)",
  "tika-vin09t1:73_1": "etthāpi parikkhepe sati gāmaṁ ṭhapetvā, asati gāmūpacāraṁ ṭhapetvāti attho. Parikkhittassa,",
  "tika-vin09t1:73_2": "aparikkhittassa ca majjhe ārāme avippavāsasīmāsammannanakāle ayaṁ nayo ativiya yujjati.",
  "tika-vin09t1:73_3": "Ubhayaparivajjanato pubbe vuttanayena vā ubhayattha ubhayaṁ labbhateva. ‘‘Antarārāmesu",
  "tika-vin09t1:73_4": "pana āciṇṇakappā bhikkhū avippavāsasīmaṁ sammannantī’’ti gaṇṭhipade vuttaṁ. ‘‘Antaragharappaṭisaṁyuttānaṁ",
  "tika-vin09t1:73_5": "sekhiyānaṁ antarārāmesu asambhavato antarārāmo na gāmasaṅkhaṁ gacchati, tasmā tatthapi",
  "tika-vin09t1:73_6": "avippavāsasīmā ruhatevā’’ti eke. Te bhikkhū dutiyassa gāmūpacārassa gāmasaṅkhāsabhāvato",
  "tika-vin09t1:73_7": "tāsaṁ imāya dutiyāya avippavāsakammavācāya abhāvaṁ dassetvā paṭikkhipitabbā. Ajjhārāmo",
  "tika-vin09t1:73_8": "pana gāmopi samāno titthiyaseyyādi viya kappiyabhūmīti veditabbo.",
  "tika-vin09t1:74": "Āpattiyā paricchedaṁ, tathānāpattiyāpi ca;",
  "tika-vin09t1:75": "Dassetuṁ gāmasambandha-sikkhāpadavibhāvane.",
  "tika-vin09t1:76": "Gāmagāmūpacārā dve, dassitā idha tādinā;",
  "tika-vin09t1:77": "Sīmā sīmūpacārā tu, anekantāti nuddhaṭā.",
  "tika-vin09t1:78": "Upacārā ca dve honti, bāhirabbhantarabbasā;",
  "tika-vin09t1:79": "Parikkhittāparikkhitta-bhedā ce caturo siyuṁ.",
  "tika-vin09t1:80_0": "Ayañhi upacārasaddo vinayapiṭake ‘‘anujānāmi, bhikkhave, agilānenapi ārāme ārāmūpacāre",
  "tika-vin09t1:80_1": "chattaṁ dhāretu’’nti (cūḷava. 270) evamādīsu bāhire upacāre dissati. Bāhiro upacāro",
  "tika-vin09t1:80_2": "nāma parikkhepato, parikkhepārahaṭṭhānato vā eko leḍḍupāto. ‘‘Ajjhārāmo nāma parikkhittassa",
  "tika-vin09t1:80_3": "ārāmassa antoārāmo, aparikkhittassa upacāro. Ajjhāvasatho nāma parikkhittassa āvasathassa",
  "tika-vin09t1:80_4": "antoāvasatho, aparikkhittassa upacāro’’tiādīsu (pāci. 506) pana upacārasaddo abbhantare",
  "tika-vin09t1:80_5": "upacāre dissati. Abbhantaro upacāro ca nāma parikkhepo, parikkhepārahaṭṭhānañca hoti.",
  "tika-vin09t1:80_6": "Idha pana parikkhepo ‘‘ajjhārāmo, ajjhāvasatho’’ti vā na vuccati, anto eva ārāmo,",
  "tika-vin09t1:80_7": "āvasathoti vā. Tesu bāhirabbhantarabhedabhinnesu dvīsu upacāresu avippavāsasīmādhikāre",
  "tika-vin09t1:80_8": "‘‘ṭhapetvā gāmañca gāmūpacārañcā’’ti (mahāva. 144) ettha gāmūpacāro nāma abbhantarūpacāro",
  "tika-vin09t1:80_9": "adhippeto, na bāhiro. Bhikkhuniyā araññasaññitatāya tassa bāhirassa, tassā gāmantarāpattiyā",
  "tika-vin09t1:80_10": "ṭhānabhūtattā ca abbhantaraupacārassāti idamettha kāraṇadvayaṁ veditabbaṁ. Tattha",
  "tika-vin09t1:80_11": "idha adinnādānapārājikavibhaṅgeyeva paṭhamo gāmūpacāro dassito, so bāhiro, dutiyo",
  "tika-vin09t1:80_12": "abbhantaroti veditabbo. Paṭhamena ca aparikkhittassa gāmassa dutiyaleḍḍupātasaṅkhāto",
  "tika-vin09t1:80_13": "bāhiro upacāro, dutiyena ca parikkhittassa gāmassa parikkhepato bāhirasaṅkhāto abbhantaro",
  "tika-vin09t1:80_14": "upacāro lesena dassitoti veditabbo. Evaṁ cattāropi upacārā idha bhagavatā desanāvilāsappattena",
  "tika-vin09t1:80_15": "desanālīlāya dassitā hontīti ayaṁ nayo suṭṭhu lakkhetvā ācariyehi sammantayitvā yathānurūpaṁ",
  "tika-vin09t1:80_16": "tattha yojetabbo. Itarathā –",
  "tika-vin09t1:81": "Asambudhaṁ buddhamahānubhāvaṁ;",
  "tika-vin09t1:82": "Dhammassa gambhīranayattatañca;",
  "tika-vin09t1:83": "Yo vaṇṇaye naṁ vinayaṁ aviññū;",
  "tika-vin09t1:84": "So duddaso sāsananāsahetu.",
  "tika-vin09t1:85": "Pāḷiṁ tadatthañca asambudhañhi;",
  "tika-vin09t1:86": "Nāseti yo aṭṭhakathānayañca;",
  "tika-vin09t1:87": "Anicchayaṁ nicchayato parehi;",
  "tika-vin09t1:88": "Gāmoti teyeva purakkhato so.",
  "tika-vin09t1:89": "Anukkameneva mahājanena;",
  "tika-vin09t1:90": "Purakkhato paṇḍitamāni bhikkhu;",
  "tika-vin09t1:91": "Apaṇḍitānaṁ vimatiṁ akatvā;",
  "tika-vin09t1:92": "Ācariyalīlaṁ purato karoti.",
  "tika-vin09t1:93_0": "Tattha hi pāḷiyaṁ ‘‘gāmassa upacāro gāmūpacāro, gāmasaṅkhāto upacāro gāmūpacāro nāmā’’ti",
  "tika-vin09t1:93_1": "uddharitvā gāmassa upacāraṁ dassento ‘‘indakhīle ṭhitassa majjhimassa purisassa leḍḍupāto’’ti",
  "tika-vin09t1:93_2": "(pārā. 92) vatvā puna gāmasaṅkhātaṁ upacāraṁ dassento ‘‘gharūpacāre ṭhitassa majjhimassa",
  "tika-vin09t1:93_3": "purisassa leḍḍupāto’’ti vuttaṁ. Imamatthaṁ sandhāya vikāle gāmappavesanagāmantaraaappavāsasammutiādīsu",
  "tika-vin09t1:93_4": "parikkhepārahaṭṭhānameva gāmūpacāranti vuttanti likhitaṁ.",
  "tika-vin09t1:94_0": "Atthatoekanti ettha saṅkhāsaddaṁ saṅkhātasaddena samānayati. ‘‘Ādiyeyyā’’ti idaṁ",
  "tika-vin09t1:94_1": "pañcavīsatiyā avahārānaṁ sādhāraṇapadaṁ. Ṭhānācāvanavasena ca khīlādīni saṅkāmetvā",
  "tika-vin09t1:94_2": "khettādiggahaṇavasena cāti attho. Ṭhānācāvane yathā sāmikassa dhuranikkhepādiṁ anoloketvāva",
  "tika-vin09t1:94_3": "āpatti, tathā ihāpīti gahetabbā.",
  "tika-vin09t1:95": "‘‘Asukaṁ nāma bhaṇḍaṁ avaharissāmī’’ti sabbesaṁ ekāsayattā ‘‘ekenāpī’’ti vuttaṁ. Yadi āṇatti icchitabbā, saṁvidhāvahāro nāma eko avahāro parihāyitabbo.",
  "tika-vin09t1:96_0": "Okāsaparikappe ṭhānācāvanāya gahitampi okāsaparikappitattā rakkhati. Okāsātikkamova",
  "tika-vin09t1:96_1": "pamāṇaṁ pubbe asuddhacittena gahitattā. Idāni suddhacittena gahitepi hoti evāti vadanti,",
  "tika-vin09t1:96_2": "taṁ na sundaraṁ. Ettha pana vinicchayo samantapāsādikaṁ oloketvā gahetabbo.",
  "tika-vin09t1:97": "Uddhāro natthīti ṭhānācāvanaṁ natthīti attho.",
  "tika-vin09t1:98_0": "Uddhatamatte avahāro sakalassa payogassa niṭṭhāpitattā, na atthasādhakavasena. Uddhāreyeva",
  "tika-vin09t1:98_1": "rakkhatīti ettha eva-saddena pātane na rakkhatīti atthe siddhepi atthasādhakavasena",
  "tika-vin09t1:98_2": "atthaṁ dassetuṁ ‘‘taṁ uddharitvā’’tiādi vuttaṁ.",
  "tika-vin09t1:99_0": "‘‘Pathabyārājapadesarājādayo bahū, tesaṁ saṅgaṇhanatthaṁ ‘rājāno’ti bahuvacanaṁ vutta’’nti",
  "tika-vin09t1:99_1": "likhitaṁ. Kiñcāpi bahuvacanaṁ kataṁ, idaṁ pana ekaṁ bimbisāramevāti daṭṭhabbaṁ. Rājānoti",
  "tika-vin09t1:99_2": "kiñci aniddisitvā sādhāraṇavasena kiñcāpi vuttaṁ, idaṁ pana bimbisāramevāti.",
  "tika-vin09t1:100_0": "Pubbappayogeti ettha gamanakāle maggasodhanādhikaraṇe apācittiyakhette dukkaṭaṁ,",
  "tika-vin09t1:100_1": "latācchedanādīsu pācittiyameva. Gantvā pana kumbhimatthake jātalatādicchedane sahapayogattā",
  "tika-vin09t1:100_2": "dukkaṭaṁ. ‘‘Ekabhaṇḍe evaṁ bhāriyamidaṁ, ‘tvampi ekapassaṁ gaṇha, ahampi ekapassaṁ",
  "tika-vin09t1:100_3": "gaṇhāmī’ti saṁvidahitvā ubhayesaṁ payogena ṭhānācāvane kate kāyavācācittehi samuṭṭhāti.",
  "tika-vin09t1:100_4": "Aññathā sāhatthikaṁ vā āṇattikassa aṅgaṁ na hoti , āṇattikaṁ vā sāhatthikassāti vuttalakkhaṇena",
  "tika-vin09t1:100_5": "virujjhatī’’ti vinayagaṇṭhipade likhitaṁ. Pi-saddo panettha tattheva likhito.",
  "tika-vin09t1:101": "Kāyavācāsamuṭṭhānaṁ, yassā āpattiyā siyā;",
  "tika-vin09t1:102": "Tatra vācaṅgaṁ cittaṁva, kammaṁ nassā vidhīyati.",
  "tika-vin09t1:103": "Kiriyākiriyādikaṁ yañce, yampi kammattayaṁ bhave;",
  "tika-vin09t1:104": "Na yuttaṁ taṁ viruddhattā, kammamekaṁva yujjatīti. (vajira. ṭī. pārājika 131 pakiṇṇakakathāvaṇṇanā);",
  "tika-vin09t1:105": "Dutiyapārājikavaṇṇanā niṭṭhitā.",
  "tika-vin09t1:106": "3. Tatiyapārājikavaṇṇanā",
  "tika-vin09t1:107_0": "Yathā ñātapariññā dhammānaṁ sabhāvajānanameva ‘‘idaṁ rūpaṁ, ayaṁ vedanā’’ti, tīraṇapariññā",
  "tika-vin09t1:107_1": "pana dhammasabhāvena saddhiṁ aniccādivasena pavattamānaṁ ‘‘rūpaṁ aniccanti vā’’tiādi,",
  "tika-vin09t1:107_2": "evamidha saddhiṁ cetetvā ekattenāpi pāṇātipātābhāvā ‘‘jīvitā voropeyyā’’ti vuttaṁ.",
  "tika-vin09t1:107_3": "‘‘Manussaviggaha’’nti vuttattā gabbhaseyyakānaṁ vasena sabbasukhumaattabhāvato paṭṭhāya",
  "tika-vin09t1:107_4": "dassetuṁ ‘‘kalalato paṭṭhāyā’’ti āha. Ettha jīvitā voropento paccuppannato viyojeti.",
  "tika-vin09t1:107_5": "Tattha khaṇapaccuppannaṁ na sakkā voropetuṁ, santatipaccuppannaṁ vā addhāpaccuppannaṁ",
  "tika-vin09t1:107_6": "vā sakkā. Kathaṁ? Tasmiñhi upakkame kate laddhūpakkamaṁ jīvitadasakaṁ nirujjhamānaṁ",
  "tika-vin09t1:107_7": "dubbalassa parihīnavegassa paccayo hoti. Santatipaccuppannaṁ yathā dve tayo javanavāre",
  "tika-vin09t1:107_8": "javitvā nirujjhati, addhāpaccuppannañca tadanurūpaṁ katvā nirujjhati, tathā paccayo",
  "tika-vin09t1:107_9": "hoti. Tato santatipaccuppannaṁ vā addhāpaccuppannaṁ vā yathāparicchinnakālaṁ apatvā",
  "tika-vin09t1:107_10": "antarāva nirujjhati. Evaṁ tadubhayampi voropetuṁ sakkā. Tasmā paccuppannaṁ viyojeti.",
  "tika-vin09t1:108_0": "‘‘Imassa panatthassā’’ti vohāravasena vuttamatthaṁ paramatthavasena āvibhāvatthaṁ",
  "tika-vin09t1:108_1": "‘‘pāṇo veditabbo’’tiādi vuttaṁ. Kāyaviññattisahitāya cetanāya payujjatīti payogo,",
  "tika-vin09t1:108_2": "ko so? Sarīre satthādīnaṁ gamanaṁ paharaṇanti kāyavacīviññattisahitāya cetanāya parasarīre",
  "tika-vin09t1:108_3": "satthapātanaṁ. Dūre ṭhitanti dūre vā tiṭṭhatu, samīpe vā. Hatthato muttena pahāro",
  "tika-vin09t1:108_4": "nissaggiyo. Tatthāti nissaggiyappayoge. Yo koci maratūti ettha mahājanasamūhe na",
  "tika-vin09t1:108_5": "sakkā. Yassūpari saro patati, tasseva jīvitamaraṇaṁ kātuṁ, na yassa kassaci jīvitamaraṇaṁ.",
  "tika-vin09t1:108_6": "Āṇāpananti vacīviññattisahitāya cetanāya adhippetatthasādhanaṁ. Teneva ‘‘sāvetukāmo",
  "tika-vin09t1:108_7": "na sāvetī’’ti (pārā. 54) vuttaṁ. Āṇattiniyāmakāti āṇattikappayogasādhikā. Etesu hi",
  "tika-vin09t1:108_8": "avirajjhitesu eva āṇattipayogo hoti, na aññathā.",
  "tika-vin09t1:109": "Rūpūpahāroti ettha –",
  "tika-vin09t1:110": "‘‘Mamālābhena esitthī, maratū’’ti samīpago;",
  "tika-vin09t1:111": "Duṭṭhacitto sace yāti, hoti so itthimārako.",
  "tika-vin09t1:112": "Bhikkhatthāya sace yāti, jānantopi na mārako;",
  "tika-vin09t1:113": "Anatthiko hi so tassā, maraṇena upekkhako.",
  "tika-vin09t1:114": "Viyogena ca me jāyā, jananī ca na jīvati;",
  "tika-vin09t1:115": "Iti jānaṁ viyuñjanto, tadatthiko hoti mārako.",
  "tika-vin09t1:116": "Pabbajjādinimittañce, yāti jānaṁ na mārako;",
  "tika-vin09t1:117": "Anatthiko hi so tassā, maraṇena upekkhako.",
  "tika-vin09t1:118_0": "Hārakasaddassa bhedato atthaṁ vitthāretvā ubhayampi ekamevāti dassetuṁ ‘‘satthañca",
  "tika-vin09t1:118_1": "taṁ hārakañcā’’tiādi vuttaṁ. Etena thāvarappayogaṁ dasseti sāhatthikādīsu payogesu.",
  "tika-vin09t1:118_2": "‘‘Iti cittamano’’ti uddharitvāpi itisaddassa attho na tāva vutto. Kiñcāpi na vutto,",
  "tika-vin09t1:118_3": "adhikāravasena pana āgataṁ itisaddaṁ yojetvā iti cittasaṅkappoti ettha ‘‘maraṇasaññī",
  "tika-vin09t1:118_4": "maraṇacetano maraṇādhippāyo’’ti vuttattā maraṇaṁyeva vakkhatīti veditabbo. Vuttanayenāti",
  "tika-vin09t1:118_5": "chappayogavasena. Sāhatthikanissaggiyappayogesu sanniṭṭhāpakacetanāya sattamāya saha",
  "tika-vin09t1:118_6": "uppannakāyaviññattiyā sāhatthikatā veditabbā. Āṇattike pana sattahipi cetanāhi saha",
  "tika-vin09t1:118_7": "vacīviññattisambhavato satta satta saddā ekato hutvā ekekakkharabhāvaṁ gantvā yattakehi",
  "tika-vin09t1:118_8": "akkharehi attano adhippāyaṁ viññāpenti, tadavasānakkharasamuṭṭhāpikāya sattamacetanāya",
  "tika-vin09t1:118_9": "sahajātavacīviññattiyā āṇattikatā veditabbā.",
  "tika-vin09t1:119": "Tatiyapārājikavaṇṇanā niṭṭhitā.",
  "tika-vin09t1:120": "4. Catutthapārājikavaṇṇanā",
  "tika-vin09t1:121_0": "Idheva saṅgahanti ‘‘iti jānāmi, iti passāmī’’ti pade kathanti ce, ‘‘iti jānāmī’’tiādimāha",
  "tika-vin09t1:121_1": ". Kevalaṁ ‘‘pāpicchatāyā’’ti (kaṅkhā. aṭṭha. catutthapārājikavaṇṇanā) vacanato mandattā",
  "tika-vin09t1:121_2": "momūhattā samudācarantassa anāpattīti dīpitaṁ. ‘‘Atītakāle sotāpannomhī’’ti vadanto",
  "tika-vin09t1:121_3": "pariyāyena vadati, ‘‘yo te vihāre vasati, so bhikkhu arahā’’tiādīsu (pari. 165) viya",
  "tika-vin09t1:121_4": "sikkhāpadepi ‘‘iti jānāmī’’ti (pārā. 195, 197) paccuppannameva vuttaṁ.",
  "tika-vin09t1:122": "Catutthapārājikavaṇṇanā niṭṭhitā.",
  "tika-vin09t1:123_0": "Mātughātakapitughātakaarahantaghātakā tatiyapārājikaṁ āpannā, bhikkhunidūsako, lambīādayo",
  "tika-vin09t1:123_1": "ca cattāro paṭhamapārājikaṁ āpannā evāti katvā kuto catuvīsatīti ce? Na, adhippāyājānanato.",
  "tika-vin09t1:123_2": "Mātughātakādayo hi cattāro idhānupasampannā eva adhippetā, lambīādayo cattāro kiñcāpi",
  "tika-vin09t1:123_3": "paṭhamapārājikena saṅgahitā, yasmā pana ekena pariyāyena methunadhammaṁ paṭisevino",
  "tika-vin09t1:123_4": "honti, tasmā visuṁ vuttā. Na labhati bhikkhūhīti ettha ‘‘uposathādibhedaṁ saṁvāsa’’nti",
  "tika-vin09t1:123_5": "ettakaṁ vuttaṁ. Vinayaṭṭhakathāyaṁ ‘‘uposathappavāraṇāpātimokkhuddesasaṅghakammappabheda’’nti",
  "tika-vin09t1:123_6": "vuttaṁ. Pāḷiyaṁ ‘‘saṁvāso nāma ekakammaṁ ekuddeso samasikkhatā’’ti (pārā. 55, 92,",
  "tika-vin09t1:123_7": "172, 198) vuttaṁ. Tividhenāpi saṅghakammaṁ kātuṁ na vaṭṭatīti paṭikkhittaṁ. ‘‘Na,",
  "tika-vin09t1:123_8": "bhikkhave, gahaṭṭhena nisinnaparisāya pātimokkhaṁ uddisitabba’’ntiādi (mahāva. 154)",
  "tika-vin09t1:123_9": "pātimokkhappavāraṇāsu eva āgataṁ, aññesu ca evarūpesu ṭhānesu sesaṁ kammaṁ kātuṁ",
  "tika-vin09t1:123_10": "natthi paṭikkhepo. Ācariyāpi ‘‘sesaṁ kammaṁ kātuṁ vaṭṭati, natthi āpattī’’ti vadanti.",
  "tika-vin09t1:123_11": "‘‘Antimavatthu ajjhāpannaṁ amūlakena pārājikena codentassa saṅghādiseso, saṅghādisesena",
  "tika-vin09t1:123_12": "codentassa pācittiyanti bhikkhuno viya vuttaṁ, na anupasampannassa viya dukkaṭaṁ.",
  "tika-vin09t1:123_13": "Tasmā tena sahaseyyā, tassa paṭiggahaṇañca bhikkhussa vaṭṭatīti ācariyā vadantī’’ti",
  "tika-vin09t1:123_14": "likhitaṁ. ‘‘Yathā pure tathā pacchāti ‘ekakammaṁ ekuddeso samasikkhatā’ti evaṁ vuttasaṁvāsassa",
  "tika-vin09t1:123_15": "abhabbatāmattaṁ sandhāya vutta’’nti vadanti, vīmaṁsitabbaṁ.",
  "tika-vin09t1:124_0": "Idāni catunnampi sādhāraṇaṁ pakiṇṇakaṁ – methunadhammaṁ paṭisevanto atthi koci pārājiko",
  "tika-vin09t1:124_1": "hoti asaṁvāso, atthi koci na pārājiko hoti asaṁvāso, atthi koci na pārājiko saṁvāso",
  "tika-vin09t1:124_2": "dukkaṭavatthusmiṁ vā thullaccayavatthusmiṁ vā paṭisevanto, atthi koci na pārājiko",
  "tika-vin09t1:124_3": "pakkhapaṇḍako apaṇḍakapakkhe upasampanno paṇḍakapakkhe methunadhammaṁ paṭisevanto.",
  "tika-vin09t1:124_4": "So āpattiṁ nāpajjatīti na pārājiko nāma. Na hi abhikkhussa āpatti nāma atthi. So",
  "tika-vin09t1:124_5": "anāpattikattā apaṇḍakapakkhe āgato kiṁ asaṁvāso hoti, na hotīti? Hoti. ‘‘Abhabbo",
  "tika-vin09t1:124_6": "tena sarīrabandhanenā’’ti (mahāva. 129) hi vuttaṁ. ‘‘Yo pana bhikkhu bhikkhūnaṁ sikkhāsājīvasamāpanno…pe…",
  "tika-vin09t1:124_7": "asaṁvāso’’ti (pārā. 44) vuttattā yo bhikkhubhāvena methunaṁ dhammaṁ paṭisevati, so",
  "tika-vin09t1:124_8": "eva abhabbo. Nāyaṁ apārājikattāti ce? Na, ‘‘byattena bhikkhunā paṭibalena saṅgho",
  "tika-vin09t1:124_9": "ñāpetabbo’’ti (mahāva. 126) vuttaṭṭhāne yathā abhikkhunā kammavācāya sāvitāyapi kammaṁ",
  "tika-vin09t1:124_10": "ruhati kammavipattiyā asambhavato, evaṁsampadamidaṁ daṭṭhabbaṁ. Tatrāyaṁ viseso –",
  "tika-vin09t1:124_11": "upasampannapubbo evaṁ ce kammavācaṁ sāveti, saṅgho ca tasmiṁ upasampannasaññī eva",
  "tika-vin09t1:124_12": "ce, kammaṁ ruhati, nāññathāti no khantīti ācariyo.",
  "tika-vin09t1:125_0": "Gahaṭṭho vā titthiyo vā paṇḍako vā kammavācaṁ sāveti, saṅghena kammavācā na vuttā",
  "tika-vin09t1:125_1": "hoti. ‘‘Saṅgho upasampādeyya saṅgho upasampādeti, upasampanno saṅghenā’’ti (mahāva.",
  "tika-vin09t1:125_2": "127) hi vacanato saṅghena kammavācāya vattabbatāya saṅghapariyāpannena, saṅghapariyāpannasaññitena",
  "tika-vin09t1:125_3": "vā ekena vuttāya saṅghena vuttā hotīti veditabbo, na gahaṭṭhatitthiyapaṇḍakādīsu",
  "tika-vin09t1:125_4": "aññatarena. Ayameva sabbakammesu yutti daṭṭhabbā.",
  "tika-vin09t1:126_0": "Tathā atthi methunaṁ dhammaṁ paṭisevanto koci nāsetabbo, ‘‘yo bhikkhunidūsako, ayaṁ",
  "tika-vin09t1:126_1": "nāsetabbo’’ti (mahāva. 114-115 atthato samānaṁ) vuttattā tena eva so anupasampannova",
  "tika-vin09t1:126_2": "sahaseyyāpattiṁ vā aññaṁ vā tādisaṁ janeti, tassa omasane ca dukkaṭaṁ hoti. Abhikkhuniyā",
  "tika-vin09t1:126_3": "methunadhammaṁ paṭisevanto na nāsetabbo, ‘‘antimavatthuṁ ajjhāpanno, bhikkhave, anupasampanno",
  "tika-vin09t1:126_4": "na upasampādetabbo’’ti pāḷiyā abhāvato, teneva so upasampannasaṅkhaṁ gacchati, sahaseyyāpattiādiṁ",
  "tika-vin09t1:126_5": "na janeti, kevalaṁ asaṁvāsoti katvā gaṇapūrako na hoti. Ekakammaekuddeso hi saṁvāsoti",
  "tika-vin09t1:126_6": "vutto, samasikkhatāpi saṁvāsoti katvā so tena saddhiṁ natthīti. Padasodhammāpattiṁ",
  "tika-vin09t1:126_7": "pana janetīti kāraṇacchāyā dissatīti. Yathā bhikkhuniyā saddhiṁ bhikkhusaṅghassa",
  "tika-vin09t1:126_8": "ekakammādino saṁvāsassa abhāvā bhikkhunī asaṁvāsā bhikkhussa, tathā bhikkhu ca bhikkhuniyā,",
  "tika-vin09t1:126_9": "padasodhammāpattiṁ pana na janeti. Tathā antimavatthuṁ ajjhāpannopi ekecco ‘‘yo nāsetabboti",
  "tika-vin09t1:126_10": "vutto’’ti iminā nidassanena sakāraṇacchāyā ajjhupekkhitā hotīti na gahaṇaṁ gacchati.",
  "tika-vin09t1:126_11": "Apica ‘‘ubho nāsetabbā, dūsako nāsetabbo’’ti (pārā. 66) vacanato, ‘‘mettiyaṁ bhikkhuniṁ",
  "tika-vin09t1:126_12": "nāsethā’’ti (pārā. 384) vacanato ca yo saṅghamajjhaṁ pavisitvā anuvijjakena anuvijjiyamāno",
  "tika-vin09t1:126_13": "parājito, sopi anupasampannova, na omasavādapācittiyaṁ janetīti veditabbo.",
  "tika-vin09t1:127_0": "Apicettha sikkhāpaccakkhātakacatukkaṁ veditabbaṁ. Atthi hi puggalo sikkhāpaccakkhātako",
  "tika-vin09t1:127_1": "na sikkhāsājīvasamāpanno, atthi puggalo na sikkhāpaccakkhātako sikkhāsājīvasamāpanno,",
  "tika-vin09t1:127_2": "atthi puggalo sikkhāpaccakkhātako ceva sikkhāsājīvasamāpanno ca, atthi puggalo neva",
  "tika-vin09t1:127_3": "sikkhāpaccakkhātako na sikkhāsājīvasamāpanno. Tattha tatiyo bhikkhunī sikkhāpaccakkhātakā",
  "tika-vin09t1:127_4": "veditabbā. Sā hi yāva na liṅgaṁ pariccajati, kāsāvesu saussāhāva samānā sāmaññā cavitukāmā",
  "tika-vin09t1:127_5": "sikkhaṁ paccakkhantīpi bhikkhunī eva sikkhāsājīvasamāpannāva. Vuttañhi bhagavatā",
  "tika-vin09t1:127_6": "‘‘natthi, bhikkhave, bhikkhuniyā sikkhāpaccakkhāna’’nti. Kadā pana sā abhikkhunī",
  "tika-vin09t1:127_7": "hotīti? Yadā sā vibbhantāti saṅkhaṁ gacchati. Vuttañhi bhagavatā ‘‘yadeva sā vibbhantā,",
  "tika-vin09t1:127_8": "tadeva sā abhikkhunī’’ti (cūḷava. 434). Kittāvatā pana vibbhantā hotīti? Sāmaññā",
  "tika-vin09t1:127_9": "cavitukāmā kāsāvesu anālayā kāsāvaṁ vā apaneti, naggā vā gacchati, tiṇapaṇṇādinā",
  "tika-vin09t1:127_10": "vā paṭicchādetvā gacchati, kāsāvaṁyeva vā gihinivāsanākārena nivāseti, odātaṁ vā",
  "tika-vin09t1:127_11": "vatthaṁ nivāseti, liṅgeneva vā saddhiṁ titthiyesu pavisitvā kesaluñcanādivataṁ samādiyati,",
  "tika-vin09t1:127_12": "titthiyaliṅgaṁ vā samādiyati, tadā vibbhantā nāma hoti. Tattha yā saliṅge ṭhitāva",
  "tika-vin09t1:127_13": "titthiyavataṁ samādiyati, sā titthiyapakkantabhikkhu viya pacchā pabbajjampi na labhati.",
  "tika-vin09t1:127_14": "Sesā pabbajjameva labhati, na upasampadaṁ. Pāḷiyaṁ kiñcāpi ‘‘yā, bhikkhave, bhikkhunī",
  "tika-vin09t1:127_15": "sakāvāsā titthāyatanaṁ saṅkantā, sā āgatā na upasampādetabbā’’ti (cūḷava. 434) vacanato",
  "tika-vin09t1:127_16": "yā paṭhamaṁ vibbhamitvā pacchā titthāyatanaṁ saṅkantā, sā āgatā upasampādetabbāti",
  "tika-vin09t1:127_17": "anuññātaṁ viya dissati. Saṅgītiācariyehi pana ‘‘catuvīsati pārājikānī’’ti (pārā.",
  "tika-vin09t1:127_18": "aṭṭha. 2.233) vuttattā na puna sā upasampādetabbā. Tasmā eva sikkhāpaccakkhānaṁ nānuññātaṁ",
  "tika-vin09t1:127_19": "bhagavatā. Antimavatthuṁ ajjhāpannā pana bhikkhunī eva. Pakkhapaṇḍakīpi bhikkhunī",
  "tika-vin09t1:127_20": "eva. Imaṁ nayaṁ catūsupi yojetvā yathārahaṁ kathetabbaṁ.",
  "tika-vin09t1:128": "Pārājikavaṇṇanā niṭṭhitā."
}