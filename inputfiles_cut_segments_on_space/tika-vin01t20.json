{
  "tika-vin01t20:0": " Namo tassa bhagavato arahato sammāsambuddhassa",
  "tika-vin01t20:1": "Vinayapiṭake",
  "tika-vin01t20:2": "Sāratthadīpanī-ṭīkā (dutiyo bhāgo)",
  "tika-vin01t20:3": "1. Pārājikakaṇḍaṁ",
  "tika-vin01t20:4": "1. Paṭhamapārājikaṁ",
  "tika-vin01t20:5": "Sudinnabhāṇavāravaṇṇanā",
  "tika-vin01t20:6_0": "24.Anupadavaṇṇananti padaṁ padaṁ paṭivaṇṇanaṁ, padānukkamena vaṇṇanaṁ vā. Bhaṇḍappayojanauddhārasāraṇādinā",
  "tika-vin01t20:6_1": "kiccenāti ettha vikkāyikabhaṇḍassa vikkiṇanaṁ bhaṇḍappayojanaṁ, dātuṁ saṅketite divase",
  "tika-vin01t20:6_2": "gantvā gahaṇaṁ uddhāro, ‘‘asukasmiṁ divase dātabba’’nti satuppādanaṁ sāraṇaṁ. Catubbidhāyāti",
  "tika-vin01t20:6_3": "khattiyabrāhmaṇagahapatisamaṇānaṁ vasena catubbidhāya, bhikkhubhikkhunīupāsakaupāsikānaṁ",
  "tika-vin01t20:6_4": "vasena vā. Disvānassa etadahosīti hetuattho ayaṁ disvāna-saddo asamānakattuko yathā",
  "tika-vin01t20:6_5": "‘‘ghataṁ pivitvā balaṁ hoti, sīhaṁ disvā bhayaṁ hotī’’ti. Dassanakāraṇā hi evaṁ parivitakkanaṁ",
  "tika-vin01t20:6_6": "ahosi. Kiñcāpi ettha ‘‘bhabbakulaputtassā’’ti vuttaṁ, tathāpi upanissayasampannassapi",
  "tika-vin01t20:6_7": "ajātasattuno viya antarāyo bhavissatīti imassa therassapi katapāpakammamūlavippaṭisāravasena",
  "tika-vin01t20:6_8": "adhigamantarāyo ahosīti vadanti.",
  "tika-vin01t20:7_0": "Kiṁ pana yesaṁ maggaphalānaṁ upanissayo atthi, buddhānaṁ sammukhībhāvepi tesaṁ antarāyo",
  "tika-vin01t20:7_1": "hotīti? Āma hoti, na pana buddhe paṭicca. Buddhā hi paresaṁ maggaphalādhigamāya ussāhajātā",
  "tika-vin01t20:7_2": "tattha nirantaraṁ yuttapayuttā eva honti, tasmā te paṭicca tesaṁ antarāyo na hoti,",
  "tika-vin01t20:7_3": "atha kho kiriyāparihāniyā vā pāpamittatāya vā hoti, kiriyāparihāni ca desakassa tasseva",
  "tika-vin01t20:7_4": "vā puggalassa tajjapayogābhāvato veditabbā, desakavasena panettha parihāni sāvakānaṁ",
  "tika-vin01t20:7_5": "vaseneva veditabbā, na buddhānaṁ vasena. Tathā hi sace dhammasenāpati dhanañjāniyassa",
  "tika-vin01t20:7_6": "brāhmaṇassa āsayaṁ ñatvā dhammaṁ desayissa, brāhmaṇo sotāpanno abhavissa. Evaṁ tāva",
  "tika-vin01t20:7_7": "desakassa vasena kiriyāparihāniyā antarāyo hoti. Sace pesso hatthārohaputto bhagavato",
  "tika-vin01t20:7_8": "sammukhā dhammaṁ suṇanto muhuttaṁ nisīdeyya, yāva tassa bhagavā attantapādike cattāro",
  "tika-vin01t20:7_9": "puggale vitthārena vibhajitvā deseti, sotāpattiphalena saṁyutto abhavissa. Evaṁ puggalassa",
  "tika-vin01t20:7_10": "vasena kiriyāparihāniyā antarāyo hoti nāma. Imassa hi upāsakassa kiriyāparihāni jātā",
  "tika-vin01t20:7_11": "apariniṭṭhitāya desanāya uṭṭhahitvā pakkantattā. Sace ajātasattu devadattassa vacanaṁ",
  "tika-vin01t20:7_12": "gahetvā pitughātakammaṁ nākarissa, sāmaññaphalasuttakathitadivase sotāpanno abhavissa,",
  "tika-vin01t20:7_13": "tassa vacanaṁ gahetvā pitughātakammassa katattā pana nāhosi. Evaṁ pāpamittatāya antarāyo",
  "tika-vin01t20:7_14": "hoti. Sudinnassapi pāpamittavasena antarāyo ahosīti daṭṭhabbaṁ. Yadi hi tena mātāpitūnaṁ",
  "tika-vin01t20:7_15": "vacanaṁ gahetvā purāṇadutiyikāya methunadhammo paṭisevito nābhavissa, na taṁmūlavippaṭisāravasena",
  "tika-vin01t20:7_16": "adhigamantarāyo abhavissa.",
  "tika-vin01t20:8_0": "Yannūnāti parivitakkanatthe nipātoti āha ‘‘parivitakkadassanameta’’nti. ‘‘Dhammaṁ",
  "tika-vin01t20:8_1": "suṇeyya’’nti kiriyāpadena vuccamāno eva hi attho ‘‘yannūnā’’ti nipātapadena jotīyati.",
  "tika-vin01t20:8_2": "Ahaṁ yannūna dhammaṁ suṇeyyanti yojanā. Yannūnāti ca yadi panāti attho. Yadi panāti",
  "tika-vin01t20:8_3": "idampi hi tena samānatthameva. Yaṁ dhammaṁ suṇātīti sambandho. Uḷāruḷārajanāti khattiyamahāsālādiuḷāruḷārajanākiṇṇā",
  "tika-vin01t20:8_4": ". Sace ayampi paṭhamaṁ āgaccheyya, bhagavantaṁ upasaṅkamitvā nisīdituṁ araharūpoti",
  "tika-vin01t20:8_5": "āha ‘‘pacchā āgatenā’’ti. Sikkhattayūpasaṁhitanti adhisīlaadhicittaadhipaññāsaṅkhātasikkhattayayuttaṁ.",
  "tika-vin01t20:8_6": "Thokaṁ dhammakathaṁ sutvā ahosīti sambandho. Idhāpi sutvā-saddo hetuatthoti daṭṭhabbo,",
  "tika-vin01t20:8_7": "savanakāraṇā etadahosīti vuttaṁ hoti. Yadi evaṁ atha kasmā ‘‘ekamantaṁ nisinnassa…pe…",
  "tika-vin01t20:8_8": "etadahosī’’ti vuttanti āha ‘‘taṁ panassa yasmā’’tiādi. Tattha tanti parivitakkanaṁ.",
  "tika-vin01t20:9_0": "Saṅkhepakathāti visuṁ visuṁ paduddhāraṁ akatvā samāsato atthavaṇṇanā. Yena yena ākārenāti",
  "tika-vin01t20:9_1": "yena yena pakārena. Tena tena me upaparikkhatoti ‘‘kāmā nāmete aniccā dukkhā vipariṇāmadhammā",
  "tika-vin01t20:9_2": "aṭṭhikaṅkalūpamā’’ti (ma. ni. 1.234; 2.42; pāci. 417; mahāni. 3; cūḷani. khaggavisāṇasuttaniddesa",
  "tika-vin01t20:9_3": "147) ca ādinā yena yena ākārena kāmesu ādīnavaṁ okāraṁ saṁkilesaṁ, tabbipariyāyato",
  "tika-vin01t20:9_4": "nekkhamme ānisaṁsaṁ guṇaṁ pakāsentaṁ bhagavatā dhammaṁ desitaṁ ājānāmi avabujjhāmi,",
  "tika-vin01t20:9_5": "tena tena pakārena upaparikkhato vīmaṁsantassa mayhaṁ evaṁ hoti evaṁ upaṭṭhāti. Sikkhattayabrahmacariyanti",
  "tika-vin01t20:9_6": "adhisīlasikkhādisikkhattayasaṅgahaṁ seṭṭhacariyaṁ. Ekampi divasanti ekadivasamattampi.",
  "tika-vin01t20:9_7": "Akhaṇḍaṁ katvāti dukkaṭamattassapi anāpajjanena akhaṇḍitaṁ katvā, akhaṇḍaacchiddādibhāvāpādanena",
  "tika-vin01t20:9_8": "vā. Akhaṇḍalakkhaṇavacanañhetaṁ. Carimakacittanti cuticittaṁ. Kiñcipi ekadesaṁ asesetvā",
  "tika-vin01t20:9_9": "ekanteneva paripūretabbatāya ekantaparipuṇṇaṁ. Kilesamalena amalīnaṁ katvāti taṇhāsaṁkilesādinā",
  "tika-vin01t20:9_10": "asaṁkiliṭṭhaṁ katvā, cittuppādamattampi saṁkilesamalaṁ anuppādetvā. Accantameva visuddhaṁ",
  "tika-vin01t20:9_11": "katvā pariharitabbatāya ekantaparisuddhaṁ. Tato eva saṅkhaṁ viya likhitanti saṅkhalikhitaṁ.",
  "tika-vin01t20:9_12": "Tenāha ‘‘likhitasaṅkhasadisa’’nti. Pariyodātaṭṭhena nimmalabhāvena saṅkhaṁ viya likhitaṁ",
  "tika-vin01t20:9_13": "dhotanti saṅkhalikhitanti āha ‘‘dhotasaṅkhasappaṭibhāga’’nti. ‘‘Ajjhāvasatā’’ti padappayogena",
  "tika-vin01t20:9_14": "agāranti bhummatthe upayogavacananti āha ‘‘agāramajjhe’’ti. Dāṭhikāpi massuggahaṇeneva",
  "tika-vin01t20:9_15": "gahetvā ‘‘massu’’tveva vuttaṁ, uttarādharamassunti attho. Kasāyena rattānīti kāsāyānīti",
  "tika-vin01t20:9_16": "āha ‘‘kasāyarasapītatāyā’’ti. Paridahitvāti nivāsetvā ceva pārupitvā ca. Agārassa",
  "tika-vin01t20:9_17": "hitanti agāravāso agāraṁ uttarapadalopena, tassa vaḍḍhiāvahaṁ agārassa hitaṁ.",
  "tika-vin01t20:10_0": "25.Ñātisālohitātiādīsu ‘‘ayaṁ ajjhattiko’’ti jānanti, ñāyanti vāti ñātī, lohitena",
  "tika-vin01t20:10_1": "sambandhāti sālohitā. Pitupakkhikā ñātī, mātupakkhikā sālohitā. Mātupakkhikā pitupakkhikā",
  "tika-vin01t20:10_2": "vā ñātī , sassusasurapakkhikā sālohitā. Mittāyantīti mittā, minanti vā sabbaguyhesu",
  "tika-vin01t20:10_3": "anto pakkhipantīti mittā. Kiccakaraṇīyesu sahabhāvaṭṭhena amā hontīti amaccā. Mamāyatīti",
  "tika-vin01t20:10_4": "mātā, piyāyatīti pitā. Sarīrakiccalesenāti uccārapassāvādisarīrakiccalesena. Ananuññātaṁ",
  "tika-vin01t20:10_5": "puttaṁ na pabbājetīti ‘‘mātāpitūnaṁ lokiyamahājanassa ca cittaññathattaṁ mā hotū’’ti",
  "tika-vin01t20:10_6": "na pabbājeti. Tatoyeva ca suddhodanamahārājassa tathā varo dinno.",
  "tika-vin01t20:11_0": "26.Dhuranikkhepenāti bhaṇḍappayojanādīsu dhuranikkhepena. Tenāha ‘‘na hī’’tiādi.",
  "tika-vin01t20:11_1": "Piyāyitabboti piyoti āha ‘‘pītijananako’’ti. Manassa appāyanato manāpoti āha ‘‘manavaḍḍhanako’’ti.",
  "tika-vin01t20:11_2": "Sukhedhito taruṇadārakakāle, tato parañca sappikhīrādisādurasamanuññabhojanādiāhārasampattiyā",
  "tika-vin01t20:11_3": "sukhaparihato. Atha vā daḷhabhattikadhātijanādiparijanasampattiyā ceva paricchedasampattiyā",
  "tika-vin01t20:11_4": "ca uḷārapaṇītasukhapaccayūpahārehi ca sukhedhito, akiccheneva dukkhapaccayavinodanena",
  "tika-vin01t20:11_5": "sukhaparihato. Ajjhattikaṅgasampattiyā vā sukhedhito, bāhiraṅgasampattiyā sukhaparihato.",
  "tika-vin01t20:12_0": "Kiñcīti etassa vivaraṇaṁ ‘‘appamattakampi kalabhāga’’nti. Yadā jānāti-saddo bodhanattho",
  "tika-vin01t20:12_1": "na hoti, tadā tassa payoge ‘‘sappino jānāti, madhuno jānātī’’tiādīsu viya karaṇatthe",
  "tika-vin01t20:12_2": "sāmivacanaṁ saddatthavidū icchantīti āha ‘‘kiñci dukkhena nānubhosī’’ti. Tenāha ‘‘karaṇatthe",
  "tika-vin01t20:12_3": "sāmivacanaṁ, anubhavanatthe ca jānanā’’ti. Ettha ca kiñci dukkhena nānubhosīti kenaci",
  "tika-vin01t20:12_4": "dukkhena karaṇabhūtena visayaṁ nānubhosīti evamattho veditabbo. ‘‘Kiñcī’’ti etthāpi",
  "tika-vin01t20:12_5": "hi karaṇatthe sāmivacanassa lopo kato. Teneva ca vakkhati ‘‘vikappadvayepi purimapadassa",
  "tika-vin01t20:12_6": "uttarapadena samānavibhattilopo daṭṭhabbo’’ti. Yadā pana jānāti-saddo saraṇattho",
  "tika-vin01t20:12_7": "hoti, tadā saraṇatthānaṁ dhātusaddānaṁ payoge ‘‘mātu sarati, pitu sarati, bhātu jānātī’’tiādīsu",
  "tika-vin01t20:12_8": "viya upayogatthe sāmivacanaṁ saddasatthavidū vadantīti āha ‘‘atha vā kiñci dukkhaṁ",
  "tika-vin01t20:12_9": "nassarasīti attho’’ti, kassaci dukkhassa ananubhūtattā attanā anubhūtaṁ appamattakampi",
  "tika-vin01t20:12_10": "dukkhaṁ pariyesamānopi abhāvatoyeva nassarasīti attho . Vikappadvayepīti anubhavanasaraṇatthavasena",
  "tika-vin01t20:12_11": "vutte dutiyatatiyavikappadvaye. Purimapadassāti ‘‘kiñcī’’ti padassa. Uttarapadenāti",
  "tika-vin01t20:12_12": "‘‘dukkhassā’’ti padena. Samānavibhattilopoti uttarapadena samānassa sāmivacanassa",
  "tika-vin01t20:12_13": "lopo. ‘‘Kassaci dukkhassā’’ti vattabbe vikappadvayepi purimapade sāmivacanassa lopaṁ",
  "tika-vin01t20:12_14": "katvā ‘‘kiñci dukkhassā’’ti niddeso kato. Anicchakāti anicchantā. Evaṁ santeti nanu",
  "tika-vin01t20:12_15": "mayaṁ sudinna sāmādīsu kenacipi upāyena appaṭisādhanena appaṭikārena maraṇenapi tayā",
  "tika-vin01t20:12_16": "akāmakāpi vinā bhavissāma, evaṁ sati. Yenāti yena kāraṇena. Kiṁ panāti ettha kinti",
  "tika-vin01t20:12_17": "karaṇatthe paccattavacananti dassento āha ‘‘kena pana kāraṇenā’’ti.",
  "tika-vin01t20:13_0": "28.Gandhabbanaṭanāṭakādīnīti ettha gandhabbā nāma gāyanakā, naṭā nāma raṅganaṭā,",
  "tika-vin01t20:13_1": "nāṭakā laṅghanakādayo. Paricārehīti ettha parito tattha tattha yathāsakaṁ visayesu",
  "tika-vin01t20:13_2": "cārehīti atthoti āha ‘‘indriyāni cārehī’’tiādi. Paricārehīti vā sukhūpakaraṇehi attānaṁ",
  "tika-vin01t20:13_3": "paricārehi attano paricaraṇaṁ kārehi. Tathābhūto ca yasmā laḷanto kīḷanto nāma hoti,",
  "tika-vin01t20:13_4": "tasmā ‘‘laḷā’’tiādi vuttaṁ. Bhuñjitabbato paribhuñjitabbato visesato pañca kāmaguṇā",
  "tika-vin01t20:13_5": "bhogā nāmāti āha ‘‘bhoge bhuñjanto’’ti. Dānappadānānīti ettha niccadānaṁ dānaṁ nāma,",
  "tika-vin01t20:13_6": "uposathadivasādīsu dātabbaṁ atirekadānaṁ padānaṁ nāma. Paveṇīrakkhaṇavasena vā dīyamānaṁ",
  "tika-vin01t20:13_7": "dānaṁ nāma, attanāva paṭṭhapetvā dīyamānaṁ padānaṁ nāma. Pacurajanasādhāraṇaṁ vā",
  "tika-vin01t20:13_8": "nātiuḷāraṁ dānaṁ nāma, anaññasādhāraṇaṁ atiuḷāraṁ padānaṁ nāma. Ādi-saddena sīlādīni",
  "tika-vin01t20:13_9": "saṅgaṇhāti. Natthi etassa vacanappaṭivacanasaṅkhāto ālāpasallāpoti nirālāpasallāpo.",
  "tika-vin01t20:14_0": "30.Balaṁ gāhetvāti ettha balaggahaṇaṁ nāma kāyabalassa uppādanamevāti āha ‘‘kāyabalaṁ",
  "tika-vin01t20:14_1": "janetvā’’ti. Assumukhanti assūni mukhe etassāti assumukho, taṁ assumukhaṁ, assukilinnamukhanti",
  "tika-vin01t20:14_2": "attho. Gāmoyeva gāmantasenāsanaṁ gāmapariyāpannattā gāmantasenāsanassa. Atirekalābhapaṭikkhepenāti",
  "tika-vin01t20:14_3": "‘‘piṇḍiyālopabhojanaṁ nissāyā’’ti (mahāva. 128) evaṁ vuttabhikkhāhāralābhato adhikalābho",
  "tika-vin01t20:14_4": "saṅghabhattādiatirekalābho, tassa paṭikkhepenāti attho. Tenāha ‘‘cuddasabhattāni",
  "tika-vin01t20:14_5": "paṭikkhipitvā’’ti. Saṅghabhattaṁ uddesabhattaṁ nimantanabhattaṁ salākabhattaṁ pakkhikaṁ",
  "tika-vin01t20:14_6": "uposathikaṁ pāṭipadikaṁ āgantukabhattaṁ gamikabhattaṁ gilānabhattaṁ gilānupaṭṭhākabhattaṁ",
  "tika-vin01t20:14_7": "vihārabhattaṁ dhurabhattaṁ vārabhattanti imāni cuddasa bhattāni. Tattha sakalassa",
  "tika-vin01t20:14_8": "saṅghassa dātabbaṁ bhattaṁ saṅghabhattaṁ. Katipaye bhikkhū uddisitvā dātabbaṁ bhattaṁ",
  "tika-vin01t20:14_9": "uddesabhattaṁ. Ekasmiṁ pakkhe ekadivasaṁ dātabbaṁ bhattaṁ pakkhikaṁ. Uposathe dātabbaṁ",
  "tika-vin01t20:14_10": "bhattaṁ uposathikaṁ. Pāṭipadadivase dātabbaṁ bhattaṁ pāṭipadikaṁ. Vihāraṁ uddissa",
  "tika-vin01t20:14_11": "dātabbaṁ bhattaṁ vihārabhattaṁ. Dhurageheyeva ṭhapetvā dātabbaṁ bhattaṁ dhurabhattaṁ.",
  "tika-vin01t20:14_12": "Gāmavāsīādīhi vārena dātabbaṁ bhattaṁ vārabhattaṁ.",
  "tika-vin01t20:15_0": "Atha ‘‘gahapaticīvaraṁ paṭikkhipitvā’’ti kasmā vuttaṁ. Gahaṇe hi sati paṭikkhepo",
  "tika-vin01t20:15_1": "yujjeyya, na ca paṭhamabodhiyaṁ gahapaticīvarassa paṭiggahaṇaṁ anuññātaṁ parato jīvakavatthusmiṁ",
  "tika-vin01t20:15_2": "anuññātattā. Teneva vakkhati jīvakavatthusmiṁ (mahāva. aṭṭha. 337) ‘‘bhagavato hi",
  "tika-vin01t20:15_3": "buddhabhāvappattito paṭṭhāya yāva idaṁ vatthaṁ, etthantare vīsati vassāni na koci",
  "tika-vin01t20:15_4": "gahapaticīvaraṁ sādiyi, sabbe paṁsukūlikāva ahesu’’nti. Sudinno ca paṭhamabodhiyaṁyeva",
  "tika-vin01t20:15_5": "pabbajito. Teneva vakkhati ‘‘sudinno hi bhagavato dvādasame vasse pabbajito, vīsatime",
  "tika-vin01t20:15_6": "vasse ñātikulaṁ piṇḍāya paviṭṭho, sayaṁ pabbajjāya aṭṭhavassiko hutvā’’ti. Tasmā",
  "tika-vin01t20:15_7": "‘‘gahapaticīvaraṁ paṭikkhipitvā’’ti kasmā vuttanti? Vuccate – ananuññātepi gahapaticīvare",
  "tika-vin01t20:15_8": "paṁsukūlikaṅgasamādānavasena gahapaticīvaraṁ paṭikkhittaṁ nāma hotīti katvā vuttaṁ",
  "tika-vin01t20:15_9": "‘‘gahapaticīvaraṁ paṭikkhipitvā’’ti.",
  "tika-vin01t20:16_0": "Loluppacāraṁ paṭikkhipitvāti kusalabhaṇḍassa bhusaṁ vilumpanaṭṭhena loluppaṁ vuccati",
  "tika-vin01t20:16_1": "taṇhā, loluppena caraṇaṁ loluppacāro, taṇhāvasena gharapaṭipāṭiṁ atikkamitvā bhikkhāya",
  "tika-vin01t20:16_2": "caraṇaṁ, taṁ paṭikkhipitvāti attho. Tenāha ‘‘gharapaṭipāṭiyā bhikkhāya pavisatī’’ti.",
  "tika-vin01t20:16_3": "Ettha ca āraññikaṅgādipadhānaṅgavasena sesadhutaṅgānipi gahitāneva hontīti veditabbaṁ.",
  "tika-vin01t20:16_4": "Vajjīnanti rājāno apekkhitvā sāmivacanaṁ kataṁ, vajjīrājūnanti attho. Janapada-saddassa",
  "tika-vin01t20:16_5": "taṁnivāsīsupi pavattanato ‘‘vajjīsū’’ti janapadāpekkhaṁ bhummavacanaṁ, vajjināmake janapadeti attho.",
  "tika-vin01t20:17_0": "Upabhogaparibhogūpakaraṇamahantatāyāti pañcakāmaguṇasaṅkhātānaṁ upabhogānañceva hatthiassarathaitthiyādiupabhogūpakaraṇānañca",
  "tika-vin01t20:17_1": "mahantatāya. Upabhogūpakaraṇāneva hi idha paribhogūpakaraṇasaddena vuttāni. Tenevāha",
  "tika-vin01t20:17_2": "‘‘ye hi tesaṁ upabhogā, yāni ca upabhogūpakaraṇāni, tāni mahantānī’’ti. ‘‘Upabhogā",
  "tika-vin01t20:17_3": "hatthiassarathaitthīādayo, upabhogūpakaraṇāni tesameva suvaṇṇādiupakaraṇānī’’tipi",
  "tika-vin01t20:17_4": "vadanti. Sārakānīti sārabhūtāni. Nidhetvāti nidahitvā, nidhānaṁ katvāti attho. Divasaparibbayasaṅkhātabhogamahantatāyāti",
  "tika-vin01t20:17_5": "divase divase paribhuñjitabbasaṅkhātabhogānaṁ mahantatāya. Jātarūparajatasseva pahūtatāyāti",
  "tika-vin01t20:17_6": "piṇḍapiṇḍavasena ceva suvaṇṇamāsakarajatamāsakādivasena ca jātarūparajatasseva pahūtatāya.",
  "tika-vin01t20:17_7": "Vittīti tuṭṭhi, vittiyā upakaraṇaṁ vittūpakaraṇaṁ, pahūtaṁ nānāvidhālaṅkārabhūtaṁ",
  "tika-vin01t20:17_8": "vittūpakaraṇametesanti pahūtavittūpakaraṇā. Tenāha ‘‘alaṅkārabhūtassā’’tiādi. Vohāravasenāti",
  "tika-vin01t20:17_9": "vaṇijjāvasena vaḍḍhikatādivasena. Dhanadhaññassa pahūtatāyāti sattaratanasaṅkhātassa",
  "tika-vin01t20:17_10": "dhanassa sabbapubbaṇṇāparaṇṇasaṅgahitassa dhaññassa ca pahūtatāyāti attho. Tattha",
  "tika-vin01t20:17_11": "‘‘suvaṇṇarajatamaṇimuttāveḷuriyavajirapavāḷāni satta ratanānī’’ti vadanti. Sālivīhiādi",
  "tika-vin01t20:17_12": "pubbaṇṇaṁ purakkhataṁ sassaphalanti katvā, tabbipariyāyato muggamāsādi aparaṇṇanti",
  "tika-vin01t20:17_13": "veditabbaṁ. Ukkaṭṭhapiṇḍapātikattāti sesadhutaṅgaparivāritena ukkaṭṭhapiṇḍapātadhutaṅgena",
  "tika-vin01t20:17_14": "samannāgatattā. Tenāha ‘‘sapadānacāraṁ caritukāmo’’ti.",
  "tika-vin01t20:18_0": "31. Antojātatāya vā ñātisadisī dāsīti ñātidāsī. Pūtibhāveneva lakkhitabbadoso vā",
  "tika-vin01t20:18_1": "ābhidosiko, abhidosaṁ vā paccūsakālaṁ gato patto atikkantoti ābhidosiko. Tenāha ‘‘ekarattātikkantassa",
  "tika-vin01t20:18_2": "vā’’tiādi. Pūtibhūtabhāvena paribhogaṁ nārahatīti aparibhogāraho. Chaḍḍanīyasabhāve",
  "tika-vin01t20:18_3": "nicchitepi pucchākāle sandehavohāravaseneva pucchituṁ yuttanti āha ‘‘sace’’ti. Ariyavohārenāti",
  "tika-vin01t20:18_4": "ariyasamudācārena. Ariyā hi mātugāmaṁ bhaginivādena samudācaranti. Nissaṭṭhapariggahanti pariccattālayaṁ.",
  "tika-vin01t20:19_0": "‘‘Ākirā’’ti vuttattā ‘‘viññatti vā’’ti vuttaṁ, ‘‘sace taṁ chaḍḍanīyadhamma’’nti pariyāyaṁ",
  "tika-vin01t20:19_1": "amuñcitvā vuttattā ‘‘payuttavācā vā’’ti vuttaṁ, paccayapaṭisaṁyuttā vācā payuttavācā.",
  "tika-vin01t20:19_2": "Vattuṁ vaṭṭatīti nirapekkhabhāvato vuttaṁ , idha pana visesato aparibhogārahattāva",
  "tika-vin01t20:19_3": "vatthuno. Aggaariyavaṁsikoti ariyavaṁsapaṭipattipūrakānaṁ aggo uttamo. Nimīyati saññāyatīti",
  "tika-vin01t20:19_4": "nimittaṁ, yathāsallakkhito ākāroti āha ‘‘gihikāle sallakkhitapubbaṁ ākāra’’nti. Hatthapiṭṭhiādīni",
  "tika-vin01t20:19_5": "olokayamānā ‘‘sāmiputtassa me sudinnassa viya suvaṇṇakacchapapiṭṭhisadisā imā hatthapādapiṭṭhiyo,",
  "tika-vin01t20:19_6": "haritālavaṭṭiyo viya suvaṭṭitā aṅguliyo, madhuro saro’’ti gihikāle sallakkhitapubbaṁ",
  "tika-vin01t20:19_7": "ākāraṁ aggahesi sañjāni sallakkhesi. Kasmā pana sā ñātidāsī disvāva na sañjānīti",
  "tika-vin01t20:19_8": "āha ‘‘sudinno hī’’tiādi. Pabbajjupagatenāti pabbajjaṁ upagatena, pabbajitenāti attho.",
  "tika-vin01t20:19_9": "Gharaṁ pavisitvāti gehasāminiyā nisīditabbaṭṭhānabhūtaṁ antogehaṁ pavisitvā. Yaggheti",
  "tika-vin01t20:19_10": "imassa ārocayāmīti ayamatthoti āha ‘‘ārocanatthe nipāto’’ti. ‘‘Yagghe jāneyyāsīti",
  "tika-vin01t20:19_11": "suṭṭhu jāneyyāsī’’tipi atthaṁ vadanti. Ālapaneti dāsijanassa ālapane. Tenāha ‘‘evañhī’’tiādi.",
  "tika-vin01t20:20_0": "32.Gharesu sālā hontīti gharesu ekamante bhojanasālā honti pākāraparikkhittā susaṁvihitadvārabandhā",
  "tika-vin01t20:20_1": "susammaṭṭhavālikaṅgaṇā. Udakakañjiyanti udakañca kañjiyañca. Kasmā pana īdisāyameva",
  "tika-vin01t20:20_2": "sālāya aññataraṁ kuṭṭamūlanti ayamattho vuttoti āha ‘‘na hi pabbajitā’’tiādi. Asāruppe",
  "tika-vin01t20:20_3": "ṭhāneti bhikkhūnaṁ ananucchavike padese. Atthi nu khoti nu-saddo pucchanatthe, kho-saddo",
  "tika-vin01t20:20_4": "vacanasiliṭṭhatāya vutto. Nukhoti vā nipātasamudāyo pucchanattho. Tena nāma-saddassa",
  "tika-vin01t20:20_5": "pucchanatthataṁ dasseti. Yesaṁ no tvanti yesaṁ no putto tvaṁ. Īdise ṭhāneti kiñcāpi",
  "tika-vin01t20:20_6": "taṁ ṭhānaṁ bhikkhūnaṁ ananurūpaṁ na hoti, tathāpi mādisānaṁ mahābhogakulānaṁ puttassa",
  "tika-vin01t20:20_7": "parakule āsanasālāyaṁ nisīditvā bhojanaṁ nāma ayuttarūpanti maññamāno āha. Tenevāha",
  "tika-vin01t20:20_8": "‘‘nanu nāma, tāta sudinna, sakaṁ gehaṁ gantabba’’nti. Aññenapi pakārena nāmasaddassa",
  "tika-vin01t20:20_9": "pucchanatthatameva dassento āha ‘‘tathā atthi nu kho tātā’’tiādi. Tathāti samuccayattho.",
  "tika-vin01t20:20_10": "Idāni nāmasaddassa maññanatthataṁ dassento āha ‘‘tathā atthi maññe’’tiādi.",
  "tika-vin01t20:21_0": "Dukkhābhitunnatāyāti mānasikena dukkhena abhipīḷitattā. Etamatthanti ‘‘atthi nu kho,",
  "tika-vin01t20:21_1": "tāta sudinna, amhākaṁ dhana’’ntiādinā yathāvuttamatthaṁ. Anokappanāmarisanatthavasenāti",
  "tika-vin01t20:21_2": "ettha anokappanaṁ asaddahanaṁ. Amarisanaṁ asahanaṁ. Anāgatavacanaṁ anāgatasaddappayogo,",
  "tika-vin01t20:21_3": "attho pana vattamānakālikova. Tenāha ‘‘paccakkhampī’’ti. Na marisayāmīti na visahāmi.",
  "tika-vin01t20:21_4": "Taṁ na sundaranti ‘‘tadāya’’nti pāṭhaṁ sandhāyāha. Alaṁ, gahapati, kataṁ me ajja",
  "tika-vin01t20:21_5": "bhattakiccanti thero ukkaṭṭhaekāsanikatāya paṭikkhipanto evamāha. Ukkaṭṭhaekāsanikatāyāti",
  "tika-vin01t20:21_6": "ca idaṁ bhūtakathanavasena vuttaṁ therassa tathābhāvadīpanatthaṁ. Mudukassapi hi",
  "tika-vin01t20:21_7": "ekāsanikassa yāya nisajjāya kiñcimattampi bhojanaṁ bhuttaṁ, vattasīsenapi tato vuṭṭhitassa",
  "tika-vin01t20:21_8": "puna bhuñjituṁ na vaṭṭati. Tenāha tipiṭakacūḷābhayatthero ‘‘āsanaṁ vā rakkheyya bhojanaṁ",
  "tika-vin01t20:21_9": "vā’’ti. Ukkaṭṭhapiṇḍapātikopi samānoti nidassanamattamidaṁ, thero sapadānacārikesupi",
  "tika-vin01t20:21_10": "ukkaṭṭhoyeva. Ukkaṭṭhasapadānacārikopi hi purato ca pacchato ca āhaṭabhikkhampi aggahetvāva",
  "tika-vin01t20:21_11": "gharadvāre ṭhatvā pattavissajjanameva karoti, tasmā thero ukkaṭṭhasapadānacārikattāpi",
  "tika-vin01t20:21_12": "svātanāya bhikkhaṁ nādhivāseti. Atha kasmā ‘‘adhivāsesī’’ti āha ‘‘sace ekabhattampi",
  "tika-vin01t20:21_13": "na gahessāmī’’tiādi. Paṇḍitā hi mātāpitūnaṁ ācariyupajjhāyānaṁ vā kātabbaṁ anuggahaṁ",
  "tika-vin01t20:21_14": "ajjhupekkhitvā dhutaṅgavisuddhikā na bhavanti.",
  "tika-vin01t20:22_0": "33.Majjhimappamāṇoti catuhattho puriso majjhimappamāṇo. ‘‘Chahattho’’tipi keci. Tiro",
  "tika-vin01t20:22_1": "karonti etāyāti tirokaraṇīti sāṇipākāravacano ayaṁ tirokaraṇī-saddoti āha ‘‘tirokaraṇiyanti",
  "tika-vin01t20:22_2": "karaṇatthe bhumma’’nti. ‘‘Tirokaraṇiyā’’ti vattabbe ‘‘tirokaraṇiya’’nti karaṇatthe",
  "tika-vin01t20:22_3": "bhummaṁ vuttaṁ. Tirokaraṇīya-saddo vā ayaṁ sāṇipākārapariyāyoti dassento āha ‘‘atha",
  "tika-vin01t20:22_4": "vā’’tiādi. Taṁ parikkhipitvāti taṁ samantato khipitvā, parito bandhitvāti vuttaṁ",
  "tika-vin01t20:22_5": "hoti. Tenāha ‘‘samantato katvā’’ti. Vibhattipatirūpakopi nipāto hotīti āha ‘‘tenāti ayampi vā’’tiādi.",
  "tika-vin01t20:23_0": "34. ‘‘Atha kho āyasmato sudinnassa pitā sake nivesane paṇītaṁ khādanīyaṁ bhojanīyaṁ",
  "tika-vin01t20:23_1": "paṭiyādāpetvā āyasmato sudinnassa kālaṁ ārocesi – ‘kālo, tāta sudinna, niṭṭhitaṁ",
  "tika-vin01t20:23_2": "bhatta’nti’’ evaṁ kālārocanassa pāḷiyaṁ anāruḷhattā āha – ‘‘kiñcāpi pāḷiyaṁ kālārocanaṁ",
  "tika-vin01t20:23_3": "na vutta’’nti. Ārociteyeva kāleti ‘‘kālo, tāta sudinna, niṭṭhitaṁ bhatta’’nti kāle",
  "tika-vin01t20:23_4": "ārociteyeva. Dve puñjeti kahāpaṇapuñjañca suvaṇṇapuñjañca.",
  "tika-vin01t20:24_0": "Pettikanti pitito āgataṁ pettikaṁ. Nihitanti bhūmigataṁ. Payuttanti vaḍḍhivasena",
  "tika-vin01t20:24_1": "payojitaṁ. Taddhitalopaṁ katvā veditabbanti yathā aññatthāpi ‘‘pitāmahaṁ dhanaṁ laddhā,",
  "tika-vin01t20:24_2": "sukhaṁ jīvati sañjayo’’ti vuttaṁ, evaṁ taddhitalopaṁ katvā vuttanti daṭṭhabbaṁ. Pitāmahato",
  "tika-vin01t20:24_3": "āgataṁ, pitāmahassa vā idaṁ petāmahaṁ. Pabbajitaliṅganti samaṇavesaṁ. Na rājabhītoti",
  "tika-vin01t20:24_4": "aparādhakāraṇā na rājakulā bhīto. Yesaṁ santakaṁ dhanaṁ gahitaṁ, te iṇāyikā. Palibuddho pīḷito.",
  "tika-vin01t20:25_0": "Vibhattipatirūpakoti ‘‘tenā’’ti padaṁ sandhāyāha. Taṁnidānanti taṁ dhanaṁ nidānaṁ",
  "tika-vin01t20:25_1": "kāraṇamassāti taṁnidānaṁ. Assāti paccattavacanassa, padassa vā. Bhayanti cittassa",
  "tika-vin01t20:25_2": "utrastākārena pavattabhayaṁ adhippetaṁ, na ñāṇabhayaṁ, nāpi ‘‘bhāyati etasmā’’ti",
  "tika-vin01t20:25_3": "evaṁ vuttaṁ ārammaṇabhayanti āha ‘‘cittutrāsoti attho’’ti. Chambhitattanti teneva",
  "tika-vin01t20:25_4": "cittutrāsabhayena sakalasarīrassa chambhitabhāvo. Visesato pana hadayamaṁsacalananti",
  "tika-vin01t20:25_5": "āha ‘‘kāyakampo hadayamaṁsacalana’’nti. Lomahaṁsoti tena bhayena tena chambhitattena",
  "tika-vin01t20:25_6": "sakalasarīralomānaṁ haṭṭhabhāvo, so pana nesaṁ bhittiyaṁ nāgadantānaṁ viya uddhaṁmukhatāti",
  "tika-vin01t20:25_7": "āha ‘‘lomānaṁ haṁsanaṁ uddhaggabhāvo’’ti.",
  "tika-vin01t20:26_0": "35.Attanāti paccatte karaṇavacanaṁ, sayanti attho. Devaccharānanti anaccantiyo sandhāyāha.",
  "tika-vin01t20:26_1": "Devanāṭakānanti naccantiyo, pariyāyavacanaṁ vā etaṁ devakaññānaṁ. Samuppannabalavasokā",
  "tika-vin01t20:26_2": "hutvāti ayaṁ loko nāma attānaṁva cinteti, tasmā sāpi ‘‘idāni ahaṁ anāthā jātā’’ti",
  "tika-vin01t20:26_3": "attānaṁva cintayamānā ‘‘ayaṁ ajja āgamissati, ajja āgamissatī’’ti aṭṭha vassāni bahi",
  "tika-vin01t20:26_4": "na nikkhantā etaṁ nissāya mayā dārakopi na laddho, yassa ānubhāvena jīveyyāmi, ito",
  "tika-vin01t20:26_5": "cāmhi parihīnā aññato cāti samuppannabalavasokā hutvā. Kularukkhapatiṭṭhāpane bījasadisattā",
  "tika-vin01t20:26_6": "kulavaṁsappatiṭṭhāpako putto idha bījakoti adhippetoti āha ‘‘kulavaṁsabījakaṁekaṁ",
  "tika-vin01t20:26_7": "putta’’nti. Saṁ nāma dhanaṁ, tassa patīti saṁpati, dhanavā vibhavasampanno. Diṭṭhadhammikasamparāyikahitāvahattā",
  "tika-vin01t20:26_8": "tassa hitanti sāpateyyaṁ, tadeva dhanaṁ vibhavoti āha – ‘‘imaṁ sāpateyyaṁ evaṁ mahantaṁ",
  "tika-vin01t20:26_9": "amhākaṁ vibhava’’nti.",
  "tika-vin01t20:27_0": "36. Itthīnaṁ kumārībhāvappattito paṭṭhāya pacchimavayato oraṁ asati vibandhe aṭṭhame",
  "tika-vin01t20:27_1": "aṭṭhame sattāhe gabbhāsayasaññite tatiye āvatte katipayā lohitapīḷakā saṇṭhahitvā",
  "tika-vin01t20:27_2": "aggahitapubbā eva bhijjanti, tato lohitaṁ paggharati, tattha utusamaññā pupphasamaññā",
  "tika-vin01t20:27_3": "cāti āha – ‘‘pupphanti utukāle uppannalohitassa nāma’’nti. Gabbhapatiṭṭhānaṭṭhāneti",
  "tika-vin01t20:27_4": "yasmiṁ okāse dārako nibbattati, tasmiṁ padese. Saṇṭhahitvāti nibbattitvā. Bhijjantīti",
  "tika-vin01t20:27_5": "aggahitapubbā eva bhijjanti. Ayañhi tāsaṁ sabhāvo. Dosenāti lohitamalena. Suddhe",
  "tika-vin01t20:27_6": "vatthumhīti paggharitalohitattā anāmayattā ca nahānato paraṁ catutthadivasato paṭṭhāya",
  "tika-vin01t20:27_7": "suddhe gabbhāsaye. Suddhe pana vatthumhi mātāpitūsu ekavāraṁ sannipatitesu yāva satta",
  "tika-vin01t20:27_8": "divasāni khettameva hoti gabbhasaṇṭhahanassa parittassa lohitalepassa vijjamānattā.",
  "tika-vin01t20:27_9": "Keci pana ‘‘aḍḍhamāsamattampi khettamevā’’ti vadanti. Bāhāyanti adhikaraṇe bhummanti",
  "tika-vin01t20:27_10": "āha ‘‘purāṇadutiyikāya yā bāhā, tatra naṁ gahetvā’’ti. Upayogatthe bhummavacanampi",
  "tika-vin01t20:27_11": "yujjatiyeva yathā ‘‘sudinnassa pādesu gahetvā’’ti.",
  "tika-vin01t20:28_0": "Pubbepi paññattasikkhāpadānaṁ sabbhāvato apaññatte sikkhāpadeti pārājikaṁ sandhāya",
  "tika-vin01t20:28_1": "vuttanti āha – ‘‘paṭhamapārājikasikkhāpade aṭṭhapite’’ti. Vuttamevatthaṁ vibhāvento",
  "tika-vin01t20:28_2": "āha – ‘‘bhagavato kira paṭhamabodhiya’’ntiādi. Evarūpanti pārājikapaññattiyā anurūpaṁ.",
  "tika-vin01t20:28_3": "Nidassanamattañcetaṁ, saṅghādisesapaññattiyā anurūpampi ajjhācāraṁ nākaṁsuyeva. Tenevāha",
  "tika-vin01t20:28_4": "– ‘‘avasese pañca khuddakāpattikkhandhe eva paññapesī’’ti. Idañca thullaccayādīnaṁ",
  "tika-vin01t20:28_5": "pañcannaṁ lahukāpattikkhandhānaṁ sabbhāvamattaṁ sandhāya vuttaṁ, na pañcāpattikkhandhānaṁ",
  "tika-vin01t20:28_6": "anavasesato paññattattāva. Paṭhamabodhiyaṁ pañcannaṁ lahukāpattīnaṁ sabbhāvavacaneneva",
  "tika-vin01t20:28_7": "dhammasenāpatissa sikkhāpadapaññattiyācanā visesato garukāpattipaññattiyā pātimokkhuddesassa",
  "tika-vin01t20:28_8": "ca hetubhūtāti daṭṭhabbā. Keci pana ‘‘tasmiṁ tasmiṁ pana vatthusmiṁ avasesapañcakhuddakāpattikkhandhe",
  "tika-vin01t20:28_9": "eva paññapesīti idaṁ dvādasame vasse verañjāyaṁ vutthavassena bhagavatā tato paṭṭhāya",
  "tika-vin01t20:28_10": "aṭṭhavassabbhantare paññattasikkhāpadaṁ sandhāya vutta’’nti vadanti, taṁ na sundaraṁ",
  "tika-vin01t20:28_11": "tato pubbepi sikkhāpadapaññattiyā sabbhāvato. Teneva verañjakaṇḍe ‘‘ekabhikkhunāpi",
  "tika-vin01t20:28_12": "ratticchedo vā pacchimikāya tattha vassaṁ upagacchāmāti vassacchedo vā na kato’’ti",
  "tika-vin01t20:28_13": "ca ‘‘sāmampi pacanaṁ samaṇasāruppaṁ na hoti, na ca vaṭṭatī’’ti ca vuttaṁ. Ārādhayiṁsūti",
  "tika-vin01t20:28_14": "cittaṁ gaṇhiṁsu, ajjhāsayaṁ pūrayiṁsu, hadayagāhiniṁ paṭipattiṁ paṭipajjiṁsūti attho.",
  "tika-vin01t20:28_15": "Ekaṁ samayanti ekasmiṁ samaye, paṭhamabodhiyanti attho.",
  "tika-vin01t20:29_0": "Yaṁ ādīnavanti sambandho. Sikkhāpadaṁ paññapentoti paṭhamapārājikasikkhāpadaṁ paññapento.",
  "tika-vin01t20:29_1": "Ādīnavaṁ dassessatīti ‘‘varaṁ te, moghapurisa, āsīvisassa ghoravisassa mukhe aṅgajātaṁ",
  "tika-vin01t20:29_2": "pakkhittaṁ, na tveva mātugāmassa aṅgajāte aṅgajātaṁ pakkhitta’’ntiādinā yaṁ ādīnavaṁ",
  "tika-vin01t20:29_3": "dassessati. Abhiviññāpesīti imassa ‘‘pavattesī’’ti ayamattho kathaṁ laddhoti āha",
  "tika-vin01t20:29_4": "‘‘pavattanāpi hī’’tiādi. Kāyaviññatticopanatoti kāyaviññattivasena pavattacalanato.",
  "tika-vin01t20:29_5": "Kasmā panesa methunadhammena anatthikopi samāno tikkhattuṁ abhiviññāpesīti āha –",
  "tika-vin01t20:29_6": "‘‘tikkhattuṁ abhiviññāpanañcesā’’tiādi. Tattha tikkhattuṁ abhiviññāpananti muttipāpanavasena",
  "tika-vin01t20:29_7": "tīsu vāresu methunadhammassa pavattanaṁ.",
  "tika-vin01t20:30": "Sabbesampi padānaṁ avadhāraṇaphalattā vināpi evakāraṁ avadhāraṇattho viññāyatīti āha ‘‘teneva ajjhācārenā’’ti. Aṭṭha hi gabbhakāraṇāni. Vuttañhetaṁ –",
  "tika-vin01t20:31": "‘‘Methunacoḷaggahaṇaṁ, tanusaṁsaggo ca nābhiāmasanaṁ;",
  "tika-vin01t20:32": "Pānaṁ dassanasavanaṁ, ghāyanamiti gabbhahetavo aṭṭhā’’ti.",
  "tika-vin01t20:33_0": "Idāni avadhāraṇena nivattitamatthaṁ dassetukāmo āha – ‘‘kiṁ pana aññathāpi gabbhaggahaṇaṁ",
  "tika-vin01t20:33_1": "hotī’’tiādi. Nanu ca nābhiparāmasanampi kāyasaṁsaggoyeva, kasmā naṁ visuṁ vuttanti?",
  "tika-vin01t20:33_2": "Ubhayesaṁ chandarāgavasena kāyasaṁsaggo vutto, itthiyā chandarāgavasena nābhiparāmasanaṁ,",
  "tika-vin01t20:33_3": "vatthuvasena vā taṁ visuṁ vuttanti daṭṭhabbaṁ. Kathaṁ pana kāyasaṁsaggena gabbhaggahaṇaṁ",
  "tika-vin01t20:33_4": "hoti, kathañca tattha sukkasoṇitassa sambhavoti āha ‘‘itthiyo hī’’tiādi . Chandarāguppattivasena",
  "tika-vin01t20:33_5": "itthiyā sukkakoṭṭhāso calito hoti, sopi gabbhasaṇṭhānassa paccayo hotīti adhippāyo.",
  "tika-vin01t20:33_6": "Itthisantānepi hi rasādisattadhātuyo labbhantiyeva. Tenāha – ‘‘aṅgapaccaṅgaparāmasanaṁ",
  "tika-vin01t20:33_7": "sādiyantiyopi gabbhaṁ gaṇhantī’’ti. Gaṇṭhipadesu pana ‘‘kāyasaṁsaggādinā sattappakārena",
  "tika-vin01t20:33_8": "gabbhaggahaṇe pitu sukkakoṭṭhāsaṁ vinā chandarāgavasena mātu vikārappattaṁ lohitameva",
  "tika-vin01t20:33_9": "gabbhasaṇṭhānassa paccayo hotī’’ti vuttaṁ. ‘‘Yassa aṅgapaccaṅgaparāmasanaṁ sādiyitvā",
  "tika-vin01t20:33_10": "mātā puttaṁ paṭilabhati, sace so aparena samayena paripuṇṇindriyo hutvā tādisaṁ pitaraṁ",
  "tika-vin01t20:33_11": "manussajātikaṁ jīvitā voropeti, pitughātakova hotī’’ti vadanti.",
  "tika-vin01t20:34_0": "Taṁasuciṁ ekadesaṁ mukhena aggahesīti purāṇacīvaraṁ dhovantī tattha yaṁ asuciṁ addasa,",
  "tika-vin01t20:34_1": "taṁ asuciṁ ekadesaṁ pivi. ‘‘Vaṭṭati tumhākaṁ methunadhammo’’ti puṭṭho ‘‘kappatu vā",
  "tika-vin01t20:34_2": "mā vā kappatu, mayaṁ tena anatthikā’’ti dassento āha ‘‘anatthikā mayaṁ etenā’’ti.",
  "tika-vin01t20:34_3": "Kiñcāpi nābhiparāmasane methunarāgo natthi, tathāpi nābhiparāmasanakāle phassasādiyanavasena",
  "tika-vin01t20:34_4": "assādamattaṁ tassā ahosīti gahetabbaṁ, aññathā gabbhasaṇṭhahanaṁ na siyā. Diṭṭhamaṅgalikāya",
  "tika-vin01t20:34_5": "nābhiparāmasanena maṇḍabyassa nibbatti ahosi, caṇḍapajjotamātu nābhiyaṁ vicchikā",
  "tika-vin01t20:34_6": "pharitvā gatā, tena caṇḍapajjotassa nibbatti ahosīti āha ‘‘eteneva nayenā’’tiādi.",
  "tika-vin01t20:34_7": "Purisaṁ upanijjhāyatīti vātapānādinā disvā vā diṭṭhapubbaṁ vā purisaṁ upanijjhāyati.",
  "tika-vin01t20:34_8": "Rājorodhā viyāti sīhaḷadīpe kira ekissā itthiyā tathā ahosi, tasmā evaṁ vuttaṁ.",
  "tika-vin01t20:35_0": "Idhāti imasmiṁ vatthusmiṁ. Ayanti sudinnassa purāṇadutiyikā. Yaṁ sandhāyāti yaṁ ajjhācāraṁ",
  "tika-vin01t20:35_1": "sandhāya. Sukkaṁ sandhāya ‘‘mātāpitaro ca sannipatitā hontī’’ti vuttaṁ, mātā ca utunī",
  "tika-vin01t20:35_2": "hotīti lohitaṁ sandhāya. Tattha sannipatitā hontīti asaddhammavasena ekasmiṁ ṭhāne",
  "tika-vin01t20:35_3": "samāgatā saṅgatā honti. Mātā ca utunī hotīti idaṁ utusamayaṁ sandhāya vuttaṁ, na",
  "tika-vin01t20:35_4": "lokasamaññākarajassa lagganadivasamattaṁ. Gandhabboti tatrūpagasatto, gantabboti",
  "tika-vin01t20:35_5": "vuttaṁ hoti. Ta-kārassa dha-kāro katoti daṭṭhabbaṁ. Atha vā gandhanato uppajjanagatiyā",
  "tika-vin01t20:35_6": "nimittupaṭṭhānena sūcanato dīpanato gandhoti laddhanāmena bhavagāmikammunā abbati",
  "tika-vin01t20:35_7": "pavattatīti gandhabbo, tattha uppajjanakasatto. Paccupaṭṭhito hotīti upagato hoti.",
  "tika-vin01t20:35_8": "Ettha ca na mātāpitūnaṁ sannipātaṁ olokayamāno samīpe ṭhito nāma hoti, kammayantayantito",
  "tika-vin01t20:35_9": "pana eko satto tasmiṁ okāse nibbattanako purimajātiyaṁ ṭhitoyeva gatinimittādiārammaṇakaraṇavasena",
  "tika-vin01t20:35_10": "upapattābhimukho hotīti adhippāyo.",
  "tika-vin01t20:36_0": "Sannipātāti samodhānena samāgamena. Gabbhassāti gabbhe nibbattanakasattassa. Gabbhe",
  "tika-vin01t20:36_1": "nibbattanakasattopi hi gabbhoti vuccati. Yathāha – ‘‘yathā kho panānanda, aññā itthikā",
  "tika-vin01t20:36_2": "nava vā dasa vā māse gabbhaṁ kucchinā pariharitvā vijāyantī’’ti (ma. ni. 3.205).",
  "tika-vin01t20:36_3": "Katthaci pana gabbhoti mātukucchi vutto. Yathāha –",
  "tika-vin01t20:37": "‘‘Yamekarattiṁ paṭhamaṁ, gabbhe vasati māṇavo;",
  "tika-vin01t20:38": "Abbhuṭṭhitova so yāti, sa gacchaṁ na nivattatī’’ti. (jā. 1.15.363); –",
  "tika-vin01t20:39_0": "Ettha ca gabbhati attabhāvabhāvena pavattatīti gabbho, kalalādiavattho dhammappabandho,",
  "tika-vin01t20:39_1": "taṁnissitattā pana sattasantāno ‘‘gabbho’’ti vutto yathā ‘‘mañcā ukkuṭṭhiṁ karontī’’ti.",
  "tika-vin01t20:39_2": "Taṁnissayabhāvato mātukucchi ‘‘gabbho’’ti veditabbo. Gabbho viyāti vā. Yathā hi nivāsaṭṭhānatāya",
  "tika-vin01t20:39_3": "sattānaṁ ovarako ‘‘gabbho’’ti vuccati, evaṁ gabbhaseyyakānaṁ sattānaṁ yāva abhijāti",
  "tika-vin01t20:39_4": "nivāsaṭṭhānatāya mātukucchi ‘‘gabbho’’ti vuttoti veditabbo. Avakkanti hotīti nibbatti hoti.",
  "tika-vin01t20:40_0": "Ārakkhadevatāti tassa ārakkhatthāya ṭhitā devatā. Assa taṁ ajjhācāranti sambandho.",
  "tika-vin01t20:40_1": "Tathā nicchāresunti tathā mahantaṁ saddaṁ katvā nicchāresuṁ. Kiñcāpi idha pāḷiyaṁ",
  "tika-vin01t20:40_2": "ākāsaṭṭhadevatā visuṁ na āgatā, tathāpi saddassa anussāvane ayamanukkamoti dassetuṁ",
  "tika-vin01t20:40_3": "cātumahārājikadevatāyo dvidhā katvā ākāsaṭṭhadevatā visuṁ vuttā. Tenettha ākāsaṭṭhakānaṁ",
  "tika-vin01t20:40_4": "visuṁ gahitattā cātumahārājikāti paribhaṇḍapabbataṭṭhakā veditabbā. Itihāti nipātasamudāyo",
  "tika-vin01t20:40_5": "evaṁsaddassa atthe daṭṭhabboti āha ‘‘eva’’nti. Khaṇena muhuttenāti padadvayaṁ vevacanabhāvato",
  "tika-vin01t20:40_6": "samānatthamevāti daṭṭhabbaṁ. Ekakolāhalamahosīti devabrahmalokesu ekakolāhalamahosi.",
  "tika-vin01t20:40_7": "Kiñcāpi hi so saddo yāva brahmalokā abbhuggacchi, tathāpi na so manussānaṁ visayo",
  "tika-vin01t20:40_8": "tesaṁ rūpaṁ viya, teneva bhikkhū pucchiṁsu – ‘‘kacci no tvaṁ, āvuso sudinna, anabhirato’’ti.",
  "tika-vin01t20:41_0": "37.‘‘Evaṁ mātāputtānaṁ pabbajjā saphalā ahosi, pitā pana vippaṭisārābhibhūto vihāsī’’ti",
  "tika-vin01t20:41_1": "vacanato sudinnassa tasmiṁ attabhāve arahattādhigamo nāhosīti viññāyati. Keci pana",
  "tika-vin01t20:41_2": "‘‘pubbekatapuññatāya codiyamānassa bhabbakulaputtassāti vuttattā sudinno taṁ kukkuccaṁ",
  "tika-vin01t20:41_3": "vinodetvā arahattaṁ sacchākāsi, teneva pabbajjā anuññātā’’ti vadanti. Taṁ pāḷiyā",
  "tika-vin01t20:41_4": "aṭṭhakathāya ca na sameti. Pubbekatapuññatā ca appamāṇaṁ tādisassapi antarākatapāpakammassa",
  "tika-vin01t20:41_5": "vasena ajātasattuno viya adhigamantarāyadassanato. Katākatānusocanalakkhaṇaṁ kukkuccaṁ",
  "tika-vin01t20:41_6": "idhādhippetanti āha ‘‘ajjhācārahetuko pacchānutāpo’’ti. Kataṁ ajjhācāraṁ paṭicca",
  "tika-vin01t20:41_7": "anusocanavasena virūpaṁ saraṇaṁ cintanaṁ vippaṭisāroti āha ‘‘vippaṭisārotipi tasseva",
  "tika-vin01t20:41_8": "nāma’’nti. Kucchitaṁ kataṁ kiriyāti kukataṁ, kukatameva kukkuccanti āha ‘‘kucchitakiriyābhāvato",
  "tika-vin01t20:41_9": "kukkucca’’nti. Pariyādinnamaṁsalohitattāti parikkhīṇamaṁsalohitattā. Avipphārikoti",
  "tika-vin01t20:41_10": "uddesādīsu byāpārarahito, abyāvaṭoti attho. Vahacchinnoti chinnavaho, bhāravahanena",
  "tika-vin01t20:41_11": "chinnakkhandhoti vuttaṁ hoti. Taṁ taṁ cintayīti ‘‘yadi ahaṁ taṁ pāpaṁ na karissaṁ,",
  "tika-vin01t20:41_12": "ime bhikkhū viya paripuṇṇasīlo assa’’ntiādinā taṁ taṁ cintayi.",
  "tika-vin01t20:42_0": "38.Evaṁbhūtanti kisalūkhādibhāvappattaṁ. Gaṇasaṅgaṇikāpapañcenāti gaṇe janasamāgame",
  "tika-vin01t20:42_1": "sannipatanaṁ gaṇasaṅgaṇikā, gaṇasaṅgaṇikāyeva papañco gaṇasaṅgaṇikāpapañco, tena.",
  "tika-vin01t20:42_2": "Yassāti ye assa. Kathāphāsukāti vissāsikabhāveneva kathākaraṇe phāsukā, sukhena vattuṁ",
  "tika-vin01t20:42_3": "sakkuṇeyyā, sukhasambhāsāti attho. Pasādassa pamāṇato ūnādhikattaṁ sabbadā sabbesaṁ",
  "tika-vin01t20:42_4": "natthīti āha ‘‘pasādapatiṭṭhānokāsassa sampuṇṇattā’’ti. Dānīti imasmiṁ atthe etarahi-saddo",
  "tika-vin01t20:42_5": "atthīti āha ‘‘dānīti nipāto’’ti. No-saddopi nu-saddo viya pucchanatthoti āha ‘‘kaccinu",
  "tika-vin01t20:42_6": "tva’’nti. Tameva anabhiratinti tehi bhikkhūhi pucchitaṁ tameva gihibhāvapatthanākāraṁ",
  "tika-vin01t20:42_7": "anabhiratiṁ. ‘‘Tamevā’’ti avadhāraṇena nivattitamatthaṁ dassento āha ‘‘adhikusalāna’’ntiādi.",
  "tika-vin01t20:42_8": "Adhikusalā dhammā samathavipassanādayo. Atthīti visayabhāvena citte parivattanaṁ",
  "tika-vin01t20:42_9": "sandhāya vuttaṁ, na pāpassa vattamānataṁ sandhāya, atthi visayabhāvena citte parivattatīti",
  "tika-vin01t20:42_10": "vuttaṁ hoti. Tenāha – ‘‘niccakālaṁ abhimukhaṁ viya me tiṭṭhatī’’ti.",
  "tika-vin01t20:43_0": "Yaṁ tvanti ettha yanti hetuatthe nipāto, karaṇatthe vā paccattavacananti āha ‘‘yena",
  "tika-vin01t20:43_1": "pāpenā’’ti. Anekapariyāyenāti ettha pariyāya-saddo kāraṇavacanoti āha ‘‘anekakāraṇenā’’ti.",
  "tika-vin01t20:43_2": "Virāgatthāyāti bhavabhogesu virajjanatthāya. No rāgena rajjanatthāyāti bhavabhogesuyeva",
  "tika-vin01t20:43_3": "rāgena arañjanatthāya. Tenāha ‘‘bhagavatā hī’’tiādi. Esa nayo sabbapadesūti adhippāyikamattaṁ",
  "tika-vin01t20:43_4": "sabbapadesu atidissati. Idaṁ panettha pariyāyavacanamattanti ‘‘visaṁyogāyā’’tiādīsu",
  "tika-vin01t20:43_5": "sabbapadesu ‘‘kilesehi visaṁyujjanatthāyā’’tiādinā padatthavibhāvanavasena vuttapariyāyavacanaṁ",
  "tika-vin01t20:43_6": "sandhāya vadati. Na saṁyujjanatthāyāti kilesehi na saṁyujjanatthāya. Aggahaṇatthāyāti",
  "tika-vin01t20:43_7": "kilese aggahaṇatthāya, bhavabhoge vā taṇhādiṭṭhivasena aggahaṇatthāya. Na saṅgahaṇatthāyāti",
  "tika-vin01t20:43_8": "etthāpi imināva nayena attho veditabbo.",
  "tika-vin01t20:44_0": "Nibbattitalokuttaranibbānamevāti saṅkhārehi nikkhantaṁ vivittaṁ, tatoyeva lokato",
  "tika-vin01t20:44_1": "uttiṇṇattā lokuttaraṁ nibbānaṁ. Madanimmadanāyāti vāti ettha avuttasamuccayatthena",
  "tika-vin01t20:44_2": "vā-saddena ādiatthena iti-saddena vā ‘‘pipāsavinayāyā’’tiādi sabbaṁ saṅgahitanti",
  "tika-vin01t20:44_3": "daṭṭhabbaṁ. Nibbānaṁ ārammaṇaṁ katvā pavattamānena ariyamaggena pahīyamānā rāgamānamadādayo",
  "tika-vin01t20:44_4": "taṁ patvā pahīyanti nāmāti āha ‘‘yasmā pana taṁ āgammā’’tiādi. Tattha taṁ āgammāti",
  "tika-vin01t20:44_5": "nibbānaṁ āgamma paṭicca ariyamaggassa ārammaṇapaccayabhāvahetu. Mānamadapurisamadādayoti",
  "tika-vin01t20:44_6": "ettha jātiādiṁ nissāya seyyassa ‘‘seyyohamasmī’’tiādinā uppajjanakamānoyeva madajananaṭṭhena",
  "tika-vin01t20:44_7": "madoti mānamado. Purisamado vuccati purisamāno, ‘‘ahaṁ puriso’’ti uppajjanakamāno.",
  "tika-vin01t20:44_8": "‘‘Asaddhammasevanasamatthataṁ nissāya pavatto māno, rāgo eva vā purisamado’’ti keci.",
  "tika-vin01t20:44_9": "Ādi-saddena balamadayobbanamadādiṁ saṅgaṇhāti . Mahāgaṇṭhipade pana majjhimagaṇṭhipade",
  "tika-vin01t20:44_10": "ca ‘‘purisamado nāma sambhavo’’ti vuttaṁ, taṁ idha yuttaṁ viya na dissati. Na hi",
  "tika-vin01t20:44_11": "‘‘bhagavatā sambhavassa vināsāya dhammo desito’’ti vattuṁ vaṭṭati. Nimmadāti vigatamadabhāvā.",
  "tika-vin01t20:44_12": "Imameva hi atthaṁ dassetuṁ ‘‘amadā’’ti vuttaṁ. Madā nimmadīyanti ettha amadabhāvaṁ",
  "tika-vin01t20:44_13": "vināsaṁ gacchantīti madanimmadano. Esa nayo sesapadesupi.",
  "tika-vin01t20:45_0": "Kāmapipāsāti kāmānaṁ pātukamyatā, kāmataṇhāti attho. Ālīyanti abhiramitabbaṭṭhena",
  "tika-vin01t20:45_1": "sevīyantīti ālayā, pañca kāmaguṇāti āha ‘‘pañca kāmaguṇālayā’’ti. Pañcasu hi kāmaguṇesu",
  "tika-vin01t20:45_2": "chandarāgappahāneneva pañca kāmaguṇāpi pahīnā nāma honti, teneva ‘‘yo, bhikkhave,",
  "tika-vin01t20:45_3": "rūpesu chandarāgo’’tiādi (saṁ. ni. 3.323) vuttaṁ. Pañcakāmaguṇesu vā ālayā pañcakāmaguṇālayā.",
  "tika-vin01t20:45_4": "Ālīyanti allīyanti abhiramanavasena sevantīti ālayāti hi taṇhāvicaritānaṁ adhivacanaṁ.",
  "tika-vin01t20:45_5": "Tebhūmakavaṭṭanti tīsu bhūmīsu kammakilesavipākā vaṭṭanaṭṭhena vaṭṭaṁ. Virajjatīti",
  "tika-vin01t20:45_6": "palujjati. ‘‘Virajjatīti kāmavināso vutto, nirujjhatīti ekappahārena vināso’’ti gaṇṭhipadesu",
  "tika-vin01t20:45_7": "vuttaṁ. Virāgo nirodhoti sāmaññacodanāyapi ‘‘taṇhākkhayo’’ti adhikatattā taṇhāya",
  "tika-vin01t20:45_8": "eva virajjanaṁ nirujjhanañca vuttaṁ.",
  "tika-vin01t20:46_0": "Catasso yoniyoti ettha yonīti khandhakoṭṭhāsassapi kāraṇassapi passāvamaggassapi",
  "tika-vin01t20:46_1": "nāmaṁ. ‘‘Catasso nāgayoniyo (saṁ. ni. 3.342-343) catasso supaṇṇayoniyo’’ti ettha",
  "tika-vin01t20:46_2": "hi khandhakoṭṭhāso yoni nāma. ‘‘Yoni hesā bhūmija phalassa adhigamāyā’’ti (ma. ni.",
  "tika-vin01t20:46_3": "3.226) ettha kāraṇaṁ. ‘‘Na cāhaṁ brāhmaṇaṁ brūmi, yonijaṁ mattisambhava’’nti (ma.",
  "tika-vin01t20:46_4": "ni. 2.457; dha. pa. 396) ettha passāvamaggo. Idha pana khandhakoṭṭhāso ‘‘yonī’’ti",
  "tika-vin01t20:46_5": "adhippeto. Yavanti tāya sattā amissitāpi samānajātitāya missitā hontīti yoni. Sā",
  "tika-vin01t20:46_6": "pana atthato aṇḍādiuppattiṭṭhānavisiṭṭho khandhānaṁ bhāgaso pavattiviseso, sā ca",
  "tika-vin01t20:46_7": "aṇḍajajalābujasaṁsedajaopapātikavasena catubbidhā. Vuttañhetaṁ ‘‘catasso kho imā,",
  "tika-vin01t20:46_8": "sāriputta, yoniyo. Katamā catasso? Aṇḍajā yoni jalābujā yoni saṁsedajā yoni opapātikā",
  "tika-vin01t20:46_9": "yonī’’ti (ma. ni. 1.152).",
  "tika-vin01t20:47_0": "Tattha aṇḍe jātā aṇḍajā. Jalābumhi jātā jalābujā. Saṁsede jātā saṁsedajā. Vinā etehi",
  "tika-vin01t20:47_1": "kāraṇehi uppatitvā viya nibbattāti opapātikā. Ettha ca petaloke tiracchāne manussesu",
  "tika-vin01t20:47_2": "ca aṇḍajādayo catassopi yoniyo sambhavanti, manussesu panettha kecideva opapātikā",
  "tika-vin01t20:47_3": "honti mahāpadumakumārādayo viya. Aṇḍajāpi kontaputtā dvebhātiyatherā viya, saṁsedajāpi",
  "tika-vin01t20:47_4": "padumagabbhe nibbattapokkharasātibrāhmaṇapadumavatīdevīādayo viya kecideva honti,",
  "tika-vin01t20:47_5": "yebhuyyena pana manussā jalābujāva. Petesupi nijjhāmataṇhikapetānaṁ niccadukkhāturatāya",
  "tika-vin01t20:47_6": "kāmasevanā natthi, tasmā te gabbhaseyyakā na honti. Jālāvantatāya na tāsaṁ kucchiyaṁ",
  "tika-vin01t20:47_7": "gabbho saṇṭhāti, tasmā te opapātikāyeva saṁsedajatāyapi asambhavato, avasesapetā",
  "tika-vin01t20:47_8": "pana catuyonikāpi honti. Yathā ca te, evaṁ yakkhāpi sabbacatuppadapakkhijātidīghajātiādayopi",
  "tika-vin01t20:47_9": "sabbe catuyonikāyeva. Sabbe nerayikā ca catumahārājikato paṭṭhāya uparidevā ca opapātikāyeva,",
  "tika-vin01t20:47_10": "bhummadevā pana catuyonikāva honti. Tattha devamanussesu saṁsedajaopapātikānaṁ ayaṁ",
  "tika-vin01t20:47_11": "viseso – saṁsedajā mandā daharā hutvā nibbattanti, opapātikā soḷasavassuddesikā hutvā.",
  "tika-vin01t20:48_0": "Pañca gatiyoti ettha sukatadukkaṭakammavasena gantabbā upapajjitabbāti gatiyo. Yathā",
  "tika-vin01t20:48_1": "hi kammabhavo paramatthato asatipi kārake paccayasāmaggiyā siddho, taṁsamaṅginā santānalakkhaṇena",
  "tika-vin01t20:48_2": "sattena katoti voharīyati, evaṁ upapattibhavalakkhaṇagatiyo paramatthato asatipi",
  "tika-vin01t20:48_3": "gamake taṁtaṁkammavasena yesaṁ tāni kammāni tehi gantabbāti voharīyanti. Apica gatigati",
  "tika-vin01t20:48_4": "nibbattigati ajjhāsayagati vibhavagati nipphattigatīti bahuvidhā gati nāma. Tattha",
  "tika-vin01t20:48_5": "‘‘taṁ gatiṁ pecca gacchāmī’’ti (a. ni. 4.184) ca ‘‘yassa gatiṁ na jānanti, devā gandhabbamānusā’’ti",
  "tika-vin01t20:48_6": "(dha. pa. 420; su. ni. 649) ca ayaṁ gatigati nāma. ‘‘Imesaṁ kho panāhaṁ bhikkhūnaṁ",
  "tika-vin01t20:48_7": "sīlavantānaṁ neva jānāmi āgatiṁ vā gatiṁ vā’’ti (ma. ni. 1.508) ayaṁ nibbattigati",
  "tika-vin01t20:48_8": "nāma. ‘‘Evampi kho te ahaṁ brahme gatiñca pajānāmi cutiñca pajānāmī’’ti (ma. ni.",
  "tika-vin01t20:48_9": "1.503) ayaṁ ajjhāsayagati nāma. ‘‘Vibhavo gati dhammānaṁ, nibbānaṁ arahato gatī’’ti",
  "tika-vin01t20:48_10": "(pari. 339) ayaṁ vibhavagati nāma. ‘‘Dveyeva gatiyo sambhavanti anaññā’’ti (dī. ni.",
  "tika-vin01t20:48_11": "1.258; 2.34; 3.200) ayaṁ nipphattigati nāma. Tāsu idha gatigati adhippetā, sā pana",
  "tika-vin01t20:48_12": "nirayatiracchānayonipettivisayamanaussadevānaṁ vasena pañcavidhā hoti. Vuttañhetaṁ",
  "tika-vin01t20:48_13": "– ‘‘pañca kho imā, sāriputta, gatiyo. Katamā pañca? Nirayo tiracchānayoni pettivisayo",
  "tika-vin01t20:48_14": "manussā devā’’ti (ma. ni. 1.153).",
  "tika-vin01t20:49_0": "Tattha yassa uppajjati, taṁ brūhentoyeva uppajjatīti ayo, sukhaṁ. Natthi ettha ayoti",
  "tika-vin01t20:49_1": "nirayo, tato eva ramitabbaṁ assādetabbaṁ tattha natthīti niratiatthena nirassādaṭṭhena",
  "tika-vin01t20:49_2": "ca nirayoti vuccati. Tiriyaṁ añcitāti tiracchānā, devamanussādayo viya uddhaṁ dīghā",
  "tika-vin01t20:49_3": "ahutvā tiriyaṁ dīghāti attho. Pakaṭṭhato sukhato ayanaṁ apagamo peccabhāvo, taṁ peccabhāvaṁ",
  "tika-vin01t20:49_4": "pattānaṁ visayoti pettivisayo, petayoni. Manassa ussannatāya manussā, satisūrabhāvabrahmacariyayogyatādiguṇavasena",
  "tika-vin01t20:49_5": "upacitamānasatāya ukkaṭṭhaguṇacittatāya manussāti vuttaṁ hoti, ayaṁ panattho nippariyāyato",
  "tika-vin01t20:49_6": "jambudīpavāsīvasena veditabbo. Yathāha – ‘‘tīhi, bhikkhave, ṭhānehi jambudīpakā manussā",
  "tika-vin01t20:49_7": "uttarakuruke ca manusse adhiggaṇhanti deve ca tāvatiṁse. Katamehi tīhi? Sūrā satimanto",
  "tika-vin01t20:49_8": "idha brahmacariyavāso’’ti (a. ni. 9.21). Tathā hi buddhā ca bhagavanto paccekabuddhā",
  "tika-vin01t20:49_9": "aggasāvakā mahāsāvakā cakkavattino aññe ca mahānubhāvā sattā tattheva uppajjanti,",
  "tika-vin01t20:49_10": "tehi samānarūpāditāya pana saddhiṁ parittadīpavāsīhi itaramahādīpavāsinopi manussātveva paññāyiṁsu.",
  "tika-vin01t20:50_0": "Apare pana bhaṇanti ‘‘lobhādīhi alobhādīhi ca sahitassa manassa ussannatāya manussā.",
  "tika-vin01t20:50_1": "Ye hi sattā manussajātikā, tesu visesato lobhādayo alobhādayo ca ussannā. Te lobhādiussannatāya",
  "tika-vin01t20:50_2": "apāyamaggaṁ, alobhādiussannatāya sugatimaggaṁ nibbānagāmimaggañca paripūrenti, tasmā",
  "tika-vin01t20:50_3": "lobhādīhi alobhādīhi ca sahitassa manassa ussannatāya parittadīpavāsīhi saddhiṁ catumahādīpavāsino",
  "tika-vin01t20:50_4": "sattavisesā manussāti vuccantī’’ti. Lokiyā pana ‘‘manuno apaccabhāvena manussā’’ti",
  "tika-vin01t20:50_5": "vadanti. Manu nāma paṭhamakappiko lokamariyādāya ādibhūto sattānaṁ hitāhitavidhāyako",
  "tika-vin01t20:50_6": "kattabbākattabbatāvasena pituṭṭhāniyo, yo sāsane mahāsammatoti vuccati amhākaṁ bodhisatto,",
  "tika-vin01t20:50_7": "paccakkhato paramparāya ca tassa ovādānusāsaniyaṁ ṭhitā sattā puttasadisatāya ‘‘manussā,",
  "tika-vin01t20:50_8": "mānusā’’ti ca vuccanti. Tato eva hi te ‘‘mānavā manujā’’ti ca voharīyanti.",
  "tika-vin01t20:51_0": "Pañcahi kāmaguṇehi attano attano devānubhāvasaṅkhātehi iddhivisesehi ca dibbanti",
  "tika-vin01t20:51_1": "kīḷanti laḷanti jotantīti devā. Tattha kāmadevā kāmaguṇehi ceva iddhivisesehi ca,",
  "tika-vin01t20:51_2": "itare iddhiviseseheva dibbantīti veditabbā. Saraṇanti vā gamiyanti abhitthavīyantīti",
  "tika-vin01t20:51_3": "vā devā. Ettha ca nirayagatidevagatimanussagatīhi saddhiṁ okāsena khandhā vuttā.",
  "tika-vin01t20:51_4": "Tiracchānayonipettivisayaggahaṇena khandhānaṁ eva gahaṇaṁ veditabbaṁ tesaṁ tādisassa",
  "tika-vin01t20:51_5": "paricchinnassa okāsassa abhāvato. Yattha yattha vā te araññasamuddapabbatapādādike",
  "tika-vin01t20:51_6": "nibaddhavāsaṁ vasanti, tādisassa ṭhānassa vasena okāsopi gahetabbo. Satta viññāṇaṭṭhitiyo",
  "tika-vin01t20:51_7": "nava sattāvāsā ca heṭṭhā saṁvaṇṇitanayā eva. Aparāparabhāvāyāti aparāparaṁ yoniādito",
  "tika-vin01t20:51_8": "yoniādibhāvāya. Ābandhanaṁ gaṇṭhikaraṇaṁ, saṁsibbanaṁ tunnakaraṇaṁ. Taṇhāya nikkhantaṁ",
  "tika-vin01t20:51_9": "tattha tassā sabbaso abhāvato, nikkhamanañcassa taṇhāya visaṁyogo evāti āha ‘‘visaṁyutta’’nti.",
  "tika-vin01t20:52_0": "Kāmānaṁ pahānanti ettha kāmaggahaṇena kāmīyatīti kāmo, kāmetīti kāmoti duvidhassapi",
  "tika-vin01t20:52_1": "kāmassa saṅgaho katoti āha ‘‘vatthukāmānaṁ kilesakāmānañca pahāna’’nti. Vatthukāmappahānañcettha",
  "tika-vin01t20:52_2": "tesu chandarāgappahānenāti veditabbaṁ. Kāmasaññānanti kāmesu, kāmasahagatānaṁ vā",
  "tika-vin01t20:52_3": "saññānaṁ. Pariññāti tividhāpi pariññā idhādhippetāti āha ‘‘ñātatīraṇapahānavasena",
  "tika-vin01t20:52_4": "tividhā pariññā’’ti. Tattha katamā ñātapariññā? Sabbaṁ tebhūmakaṁ nāmarūpaṁ ‘‘idaṁ",
  "tika-vin01t20:52_5": "rūpaṁ, ettakaṁ rūpaṁ, na ito bhiyyo, idaṁ nāmaṁ, ettakaṁ nāmaṁ, na ito bhiyyo’’ti",
  "tika-vin01t20:52_6": "bhūtupādāyabhedaṁ rūpaṁ phassādibhedaṁ nāmañca lakkhaṇarasapaccupaṭṭhānapadaṭṭhānato",
  "tika-vin01t20:52_7": "vavatthapeti, kammāvijjādikañcassa paccayaṁ pariggaṇhāti, ayaṁ ñātapariññā.",
  "tika-vin01t20:53_0": "Katamā tīraṇapariññā? Evaṁ ñātaṁ katvā taṁ sabbaṁ tīreti aniccato dukkhato rogatoti",
  "tika-vin01t20:53_1": "dvācattālīsāya ākārehi, ayaṁ tīraṇapariññā nāma. Katamā pahānapariññā? Evaṁ tīrayitvā",
  "tika-vin01t20:53_2": "aggamaggena sabbasmiṁ chandarāgaṁ pajahati, ayaṁ pahānapariññā. Diṭṭhivisuddhikaṅkhāvitaraṇavisuddhiyo",
  "tika-vin01t20:53_3": "vā ñātapariññā, maggāmaggapaṭipadāñāṇadassanavisuddhiādayo, kalāpasammasanādianulomapariyosānā",
  "tika-vin01t20:53_4": "vā paññā tīraṇapariññā, ariyamagge ñāṇaṁ nippariyāyena pahānapariññā. Idha pana kāmasaññānaṁ",
  "tika-vin01t20:53_5": "sabhāvalakkhaṇapaṭivedhavasena aniccādisāmaññalakkhaṇavasena ca pavattamānānaṁ ñātatīraṇapariññānampi",
  "tika-vin01t20:53_6": "kiccanipphattiyā maggeneva ijjhanato maggakkhaṇaṁyeva sandhāya tividhāpi pariññā",
  "tika-vin01t20:53_7": "vuttā. Teneva ‘‘imesu pañcasu ṭhānesu kilesakkhayakaro lokuttaramaggova kathito’’ti vuttaṁ.",
  "tika-vin01t20:54_0": "Kāmesu, kāme vā pātumicchā kāmapipāsāti āha – ‘‘kāmesu pātabyatānaṁ, kāme vā pātumicchāna’’nti.",
  "tika-vin01t20:54_1": "Imesu pañcasu ṭhānesūti ‘‘kāmānaṁ pahānaṁ akkhāta’’ntiādinā vuttesu pañcasu ṭhānesu.",
  "tika-vin01t20:54_2": "Tīsu ṭhānesūti ‘‘virāgāya dhammo desito, no sarāgāya, visaṁyogāya dhammo desito,",
  "tika-vin01t20:54_3": "no saṁyogāya, anupādānāya dhammo desito, no saupādānāyā’’ti evaṁ vuttesu ṭhānesu.",
  "tika-vin01t20:54_4": "Vippaṭisāraṁ karotīti evaṁ taṁ pāpaṁ vippaṭisāraṁ uppādeti. Kīdisaṁ vippaṭisāraṁ",
  "tika-vin01t20:54_5": "karotīti āha ‘‘īdisepi nāmā’’tiādi.",
  "tika-vin01t20:55_0": "39.Nevapiyakamyatāyāti attani satthu neva piyabhāvakāmatāya. Na bhedapurekkhāratāyāti",
  "tika-vin01t20:55_1": "na satthu tena bhikkhunā bhedanādhippāyapurekkhāratāya. Na kalisāsanāropanatthāyāti",
  "tika-vin01t20:55_2": "na dosāropanatthāya. Kalīti kodhassetaṁ adhivacanaṁ, tassa sāsanaṁ kalisāsanaṁ, kodhavasena",
  "tika-vin01t20:55_3": "vuccamāno garahadoso. Velanti sikkhāpadavelaṁ. Mariyādanti tasseva vevacanaṁ. Sikkhāpadañhi",
  "tika-vin01t20:55_4": "anatikkamanīyaṭṭhena ‘‘velā, mariyādā’’ti ca vuccati.",
  "tika-vin01t20:56_0": "Ajjhācāravītikkamoti methunavasena pavattaajjhācārasaṅkhāto vītikkamo. Pakaraṇeti",
  "tika-vin01t20:56_1": "ettha pa-saddo ārambhavacanoti āha ‘‘kattuṁ ārabhatī’’ti. Katthaci upasaggo dhātuatthameva",
  "tika-vin01t20:56_2": "vadati, na visesatthajotakoti āha ‘‘karotiyeva vā’’ti. Jātiyāti khattiyādijātiyā.",
  "tika-vin01t20:56_3": "Gottenāti gotamakassapādigottena. Kolaputtiyenāti khattiyādijātīsuyeva sakkakulasotthiyakulādivisiṭṭhakulānaṁ",
  "tika-vin01t20:56_4": "puttabhāvena. Yasassīti mahāparivāro. Pesalanti piyasīlaṁ. Avikampamānenāti paṭighānunayehi",
  "tika-vin01t20:56_5": "akampamānena. Yassa tasmiṁ attabhāve uppajjanārahānaṁ maggaphalānaṁ upanissayo natthi,",
  "tika-vin01t20:56_6": "taṁ buddhā ‘‘moghapurisā’’ti vadanti ariṭṭhalāḷudāyīādike viya. Upanissaye satipi",
  "tika-vin01t20:56_7": "tasmiṁ khaṇe magge vā phale vā asati ‘‘moghapurisā’’ti vadantiyeva dhaniyaupasenattherādike",
  "tika-vin01t20:56_8": "viya. Sudinnassa pana tasmiṁ attabhāve maggaphalānaṁ upanissayo samucchinnoyeva,",
  "tika-vin01t20:56_9": "tena naṁ ‘‘moghapurisā’’ti āha.",
  "tika-vin01t20:57_0": "Samaṇakaraṇānaṁ dhammānanti hirottappādīnaṁ. Maggaphalanibbānaggahaṇena paṭivedhasāsanassa",
  "tika-vin01t20:57_1": "gahitattā sāsanānanti paṭipattipariyattisāsanānaṁ gahaṇaṁ veditabbaṁ. Chavinti tesaṁ",
  "tika-vin01t20:57_2": "pabhassarakaraṇaṁ chaviṁ. Kiṁ tanti āha ‘‘chāya’’nti, tesaṁ pakāsakaṁ obhāsanti attho.",
  "tika-vin01t20:57_3": "Kiṁ tanti āha ‘‘sundarabhāva’’nti. Chavimanugataṁ anucchavikaṁ. Patirūpantiādīsupi",
  "tika-vin01t20:57_4": "‘‘tesa’’nti ānetvā sambandhitabbaṁ. Samaṇānaṁ kammaṁ sāmaṇakaṁ, na sāmaṇakaṁ assāmaṇakaṁ.",
  "tika-vin01t20:57_5": "Kathaṁ-saddayogena ‘‘na sakkhissasī’’ti anāgatavacanaṁ kataṁ. ‘‘Nāma-saddayogenā’’ti ca vadanti.",
  "tika-vin01t20:58_0": "Dayālukenāti anukampāya sahitena. Paribhāsantoti garahanto. Niruttinayena āsīvisa-saddassa",
  "tika-vin01t20:58_1": "atthaṁ dassento āha ‘‘āsu sīgha’’ntiādi. Etassāti āsīvisassa. Āgacchatīti yo tena",
  "tika-vin01t20:58_2": "daṭṭho, taṁ patiāgacchati. Āsittavisotipi āsīviso, sakalakāye āsiñcitvā viya ṭhapitaviso",
  "tika-vin01t20:58_3": "parassa ca sarīre āsiñcanavisoti attho. Asitavisotipi āsīviso. Yaṁ yañhi etena asitaṁ",
  "tika-vin01t20:58_4": "hoti paribhuttaṁ, taṁ visameva sampajjati, tasmā asitaṁ visaṁ etassāti asitavisoti",
  "tika-vin01t20:58_5": "vattabbe ‘‘āsīviso’’ti niruttinayena vuttaṁ. Asisadisavisotipi āsīviso, asi viya",
  "tika-vin01t20:58_6": "tikhiṇaṁ parassa mammacchedanasamatthaṁ visaṁ etassāti āsīvisoti vuttaṁ hoti. Āsīti",
  "tika-vin01t20:58_7": "vā dāṭhā vuccati, tattha sannihitavisoti āsīviso. Sesasappehi kaṇhasappassa mahāvisattā",
  "tika-vin01t20:58_8": "āsīvisassānantaraṁ kaṇhasappo vutto. Sappamukhampi aṅgārakāsu viya bhayāvahattā akusaluppattiyā",
  "tika-vin01t20:58_9": "ṭhānaṁ na hotīti akusalakammato nivāraṇādhippāyena sīlabhedatopi suddhasīle ṭhitassa",
  "tika-vin01t20:58_10": "maraṇameva varataranti dassetuṁ ‘‘āsīvisassa kaṇhasappassa mukhe aṅgajātaṁ pakkhittaṁ",
  "tika-vin01t20:58_11": "vara’’nti vuttaṁ. Pabbajitena hi katapāpakammaṁ bhagavato āṇātikkamanato vatthumahantatāya",
  "tika-vin01t20:58_12": "mahāsāvajjaṁ. Kāsunti āvāṭopi vuccati rāsipi.",
  "tika-vin01t20:59": "‘‘Kinnu santaramānova, kāsuṁ khaṇasi sārathi;",
  "tika-vin01t20:60": "Puṭṭho me samma akkhāhi, kiṁ kāsuyā karissasī’’ti. (jā. 2.22.3) –",
  "tika-vin01t20:61": "Ettha hi āvāṭo kāsu nāma.",
  "tika-vin01t20:62": "‘‘Aṅgārakāsuṁ apare phuṇanti, narā rudantā paridaḍḍhagattā’’ti (jā. 2.22.462) –",
  "tika-vin01t20:63_0": "Ettha rāsi. Idha pana ubhayampi adhippetanti āha ‘‘aṅgārapuṇṇakūpe aṅgārarāsimhi",
  "tika-vin01t20:63_1": "vā’’ti. Kassati khaṇīyatīti kāsu, āvāṭo. Kasīyati cīyatīti kāsu, rāsi. Padittāyāti",
  "tika-vin01t20:63_2": "dippamānāya. Saṁ-saddo ettha samantapariyāyoti āha ‘‘samantato pajjalitāyā’’ti.",
  "tika-vin01t20:64_0": "Idaṁ mātugāmassa aṅgajāte aṅgajātapakkhipanaṁ nidānaṁ kāraṇamassa nirayupapajjanassāti",
  "tika-vin01t20:64_1": "itonidānaṁ, bhāvanapuṁsakañcetaṁ. Paccattavacanassa to-ādeso kato, tassa ca samāsepi",
  "tika-vin01t20:64_2": "alopo. Tattha nāma tvanti ettha tvaṁ-saddo ‘‘samāpajjissasī’’ti iminā sambandhamupagacchamāno",
  "tika-vin01t20:64_3": "atthīti āha ‘‘tvanti taṁsaddassa vevacana’’nti. ‘‘Yaṁ tanti pana pāṭho yuttarūpo’’ti",
  "tika-vin01t20:64_4": "gaṇṭhipadesu vuttaṁ. Yaṁ tanti nāyaṁ uddesaniddeso, yathā loke yaṁ vā taṁ vāti avaññātavacanaṁ,",
  "tika-vin01t20:64_5": "evaṁ daṭṭhabbanti āha – ‘‘yaṁ vā taṁ vā hīḷitaṁ avaññātanti vuttaṁ hotī’’ti. Nīcajanānanti",
  "tika-vin01t20:64_6": "nihīnaguṇānaṁ sattānaṁ. Gāmadhammanti ettha gāma-saddena gāmavāsino vuttā abhedūpacārenāti",
  "tika-vin01t20:64_7": "āha ‘‘gāmavāsikamanussāna’’nti. Kilesapaggharaṇakaṁ dhammanti rāgādikilesavissandanakadhammaṁ",
  "tika-vin01t20:64_8": ". Methunadhammo hi rāgaṁ paggharati. Methunadhammassa mahāsāvajjatāya oḷārikattā",
  "tika-vin01t20:64_9": "vuttaṁ ‘‘asukhuma’’nti. Anipuṇanti tasseva vevacanaṁ. Udake bhavaṁ odakaṁ. Kiṁ taṁ?",
  "tika-vin01t20:64_10": "Udakakiccanti āha – ‘‘udakakiccaṁ antikaṁ avasānaṁ assā’’ti. Samāpajjissatīti anāgatavacanaṁ",
  "tika-vin01t20:64_11": "nāma-saddayogena katanti āha – ‘‘samāpajjissatīti…pe… nāma-saddenayojetabba’’nti.",
  "tika-vin01t20:64_12": "Loke methunadhammassa ādikattā koci paṭhamakappiko, na panāyanti āha – ‘‘sāsanaṁ",
  "tika-vin01t20:64_13": "sandhāya vadatī’’ti. Bahūnanti puggalāpekkhaṁ, na pana akusalāpekkhanti āha ‘‘bahūnaṁ puggalāna’’nti.",
  "tika-vin01t20:65_0": "Yaṁ asaṁvaraṁ paṭicca dubbharatādupposatādi hoti, so asaṁvaro dubbharatādi-saddena",
  "tika-vin01t20:65_1": "vutto kāraṇe phalūpacārenāti āha – ‘‘dubbharatādīnaṁ vatthubhūtassa asaṁvarassā’’ti.",
  "tika-vin01t20:65_2": "Vatthubhūtassāti kāraṇabhūtassa. Vasati ettha phalaṁ tadāyattavuttitāyāti hi kāraṇaṁ",
  "tika-vin01t20:65_3": "vatthu. Attāti cittaṁ sarīrañca, cittameva vā. Dubbharatañceva dupposatañca āpajjatīti",
  "tika-vin01t20:65_4": "attanā paccayadāyakehi ca dukkhena bharitabbataṁ posetabbatañca āpajjati. Asaṁvare",
  "tika-vin01t20:65_5": "ṭhito hi ekacco attanopi dubbharo hoti dupposo, ekacco upaṭṭhākānampi. Kathaṁ? Yo",
  "tika-vin01t20:65_6": "hi ambilādīni laddhā anambilādīni pariyesati, aññassa ghare laddhaṁ aññassa ghare",
  "tika-vin01t20:65_7": "chaḍḍento sabbaṁ gāmaṁ caritvā rittapattova vihāraṁ pavisitvā nipajjati, ayaṁ attano",
  "tika-vin01t20:65_8": "dubbharo. Yo pana sālimaṁsodanādīnaṁ patte pūretvā dinnepi dummukhabhāvaṁ anattamanabhāvameva",
  "tika-vin01t20:65_9": "dasseti, tesaṁ vā sammukhāva taṁ piṇḍapātaṁ ‘‘kiṁ tumhehi dinna’’nti apasādento sāmaṇeragahaṭṭhādīnaṁ",
  "tika-vin01t20:65_10": "deti, ayaṁ upaṭṭhākānaṁ dubbharo. Etaṁ disvā manussā dūratova parivajjenti ‘‘dubbharo",
  "tika-vin01t20:65_11": "bhikkhu na sakkā posetu’’nti.",
  "tika-vin01t20:66_0": "Mahicchatanti ettha mahantāni vatthūni icchati, mahatī vā panassa icchāti mahiccho,",
  "tika-vin01t20:66_1": "tassa bhāvo mahicchatā, santaguṇavibhāvanatā paṭiggahaṇe amattaññutā ca. Mahiccho",
  "tika-vin01t20:66_2": "hi icchācāre ṭhatvā attani vijjamānasīladhutadhammādiguṇe vibhāveti, tādisassa paṭiggahaṇe",
  "tika-vin01t20:66_3": "amattaññutāpi hoti. Yaṁ sandhāya vadanti ‘‘santaguṇasambhāvanatā paṭiggahaṇe ca amattaññutā,",
  "tika-vin01t20:66_4": "etaṁ mahicchatālakkhaṇa’’nti. Sā panesā mahicchatā ‘‘idhekacco saddho samāno ‘saddhoti",
  "tika-vin01t20:66_5": "maṁ jano jānātū’ti icchati, sīlavā samāno ‘sīlavāti maṁ jano jānātū’ti’’ iminā nayena",
  "tika-vin01t20:66_6": "āgatāyeva, tāya samannāgato puggalo dussantappiyo hoti, vijātamātāpissa cittaṁ gahetuṁ",
  "tika-vin01t20:66_7": "na sakkoti. Tenetaṁ vuccati –",
  "tika-vin01t20:67": "‘‘Aggikkhandho samuddo ca, mahiccho cāpi puggalo;",
  "tika-vin01t20:68": "Sakaṭena paccayaṁ dentu, tayopete atappiyā’’ti. (ma. ni. aṭṭha. 1.252; a. ni. aṭṭha. 1.1.63; vibha. aṭṭha. 850; udā. aṭṭha. 31; mahāni. aṭṭha. 85);",
  "tika-vin01t20:69_0": "Sattehi kilesehi ca saṅgaṇanaṁ samodhānaṁ saṅgaṇikāti āha – ‘‘gaṇasaṅgaṇikāya ceva",
  "tika-vin01t20:69_1": "kilesasaṅgaṇikāya cā’’ti. Kosajjānugato ca hotīti kusītabhāvena anugato hoti, kusītassa",
  "tika-vin01t20:69_2": "bhāvo kosajjaṁ. Aṭṭhakusītavatthupāripūriyāti ettha kucchitaṁ sīdatīti kusīto da-kārassa",
  "tika-vin01t20:69_3": "ta-kāraṁ katvā. Yassa dhammassa vasena puggalo ‘‘kusīto’’ti vuccati, so kusītabhāvo",
  "tika-vin01t20:69_4": "idha kusīta-saddena vutto. Vināpi hi bhāvajotanasaddaṁ bhāvattho viññāyati yathā",
  "tika-vin01t20:69_5": "‘‘paṭassa sukka’’nti, tasmā kusītabhāvavatthūnīti attho, kosajjakāraṇānīti vuttaṁ hoti. Tathā hi –",
  "tika-vin01t20:70_0": "‘‘Kammaṁ kho me kattabbaṁ bhavissati, kammaṁ kho pana me karontassa kāyo kilamissati,",
  "tika-vin01t20:70_1": "handāhaṁ nipajjāmīti so nipajjati, na vīriyaṁ ārabhati appattassa pattiyā anadhigatassa",
  "tika-vin01t20:70_2": "adhigamāya asacchikatassa sacchikiriyāya, idaṁ paṭhamaṁ kusītavatthu. Ahaṁ kho kammaṁ",
  "tika-vin01t20:70_3": "akāsiṁ, kammaṁ kho pana me karontassa kāyo kilanto, handāhaṁ nipajjāmi…pe… maggo",
  "tika-vin01t20:70_4": "kho me gantabbo bhavissati, maggaṁ kho pana me gacchantassa kāyo kilamissati, handāhaṁ",
  "tika-vin01t20:70_5": "nipajjāmi…pe… ahaṁ kho maggaṁ agamāsiṁ, maggaṁ kho pana me gacchantassa kāyo kilanto,",
  "tika-vin01t20:70_6": "handāhaṁ nipajjāmi…pe… ahaṁ kho gāmaṁ vā nigamaṁ vā piṇḍāya caranto nālatthaṁ lūkhassa",
  "tika-vin01t20:70_7": "vā paṇītassa vā bhojanassa yāvadatthaṁ pāripūriṁ, tassa me kāyo kilanto akammañño,",
  "tika-vin01t20:70_8": "handāhaṁ nipajjāmi…pe… ahaṁ kho gāmaṁ vā nigamaṁ vā piṇḍāya caranto alatthaṁ lūkhassa",
  "tika-vin01t20:70_9": "vā paṇītassa vā bhojanassa yāvadatthaṁ pāripūriṁ, tassa me kāyo garuko akammañño",
  "tika-vin01t20:70_10": "māsācitaṁ maññe, handāhaṁ nipajjāmi…pe… uppanno kho me ayaṁ appamattako ābādho, atthi",
  "tika-vin01t20:70_11": "kappo nipajjituṁ, handāhaṁ nipajjāmi…pe… ahaṁ kho gilānā vuṭṭhito aciravuṭṭhito gelaññā,",
  "tika-vin01t20:70_12": "tassa me kāyo dubbalo akammañño, handāhaṁ nipajjāmīti so nipajjati, na vīriyaṁ ārabhati",
  "tika-vin01t20:70_13": "appattassa pattiyā anadhigatassa adhigamāya asacchikatassa sacchikiriyāya. Idaṁ aṭṭhamaṁ",
  "tika-vin01t20:70_14": "kusītavatthu’’nti (dī. ni. 3.334; a. ni. 8.80) –",
  "tika-vin01t20:71": "Evamāgatāni ‘‘handāhaṁ nipajjāmī’’ti evaṁ pavattaosīdanāni uparūpari kosajjakāraṇattā aṭṭha kusītavatthūni nāma, tesaṁ pāripūriyā saṁvattatīti attho.",
  "tika-vin01t20:72_0": "Subharo hoti suposoti attano upaṭṭhākehi ca sukhena bharitabbo posetabboti attho.",
  "tika-vin01t20:72_1": "Saṁvare ṭhito hi ekacco attanopi subharo hoti suposo, ekacco upaṭṭhākānampi. Kathaṁ?",
  "tika-vin01t20:72_2": "Yo hi yaṁ kiñci lūkhaṁ vā paṇītaṁ vā laddhā tuṭṭhacittova bhuñjitvā vihāraṁ gantvā",
  "tika-vin01t20:72_3": "attano kammaṁ karoti, ayaṁ attano subharo. Yo pana paresampi appaṁ vā bahuṁ vā lūkhaṁ",
  "tika-vin01t20:72_4": "vā paṇītaṁ vā dānaṁ ahīḷetvā attamano vippasannamukho hutvā etesaṁ sammukhāva paribhuñjitvā",
  "tika-vin01t20:72_5": "yāti, ayaṁ upaṭṭhākānaṁ subharo. Etaṁ disvā manussā ativiya vissatthā honti, ‘‘amhākaṁ",
  "tika-vin01t20:72_6": "bhadanto subharo, thokathokenapi tussati, mayameva naṁ posessāmā’’ti paṭiññaṁ katvā",
  "tika-vin01t20:72_7": "posenti. Appicchatanti icchāvirahitattaṁ. Ettha hi byañjanaṁ sāvasesaṁ viya, attho",
  "tika-vin01t20:72_8": "pana niravaseso. Appa-saddo hettha abhāvatthoti sakkā viññātuṁ ‘‘appābādhatañca sañjānāmī’’tiādīsu",
  "tika-vin01t20:72_9": "(ma. ni. 1.225) viya. Tenevāha ‘‘nittaṇhabhāva’’nti.",
  "tika-vin01t20:73_0": "Tippabhedāya santuṭṭhiyāti yathālābhādisantosasāmaññena vuttaṁ, catūsu pana paccayesu",
  "tika-vin01t20:73_1": "tayo tayo santosāti dvādasavidho hoti santoso. Kathaṁ? Cīvare yathālābhasantoso yathābalasantoso",
  "tika-vin01t20:73_2": "yathāsāruppasantosoti tividho hoti santoso. Evaṁ piṇḍapātādīsu. Tassāyaṁ pabhedasaṁvaṇṇanā",
  "tika-vin01t20:73_3": "(ma. ni. aṭṭha. 1.252; saṁ. ni. aṭṭha. 2.2.144; a. ni. aṭṭha. 1.1.65) – idha bhikkhu",
  "tika-vin01t20:73_4": "cīvaraṁ labhati sundaraṁ vā asundaraṁ vā, so teneva yāpeti aññaṁ na pattheti, labhantopi",
  "tika-vin01t20:73_5": "na gaṇhāti. Ayamassa cīvare yathālābhasantoso. Atha pana pakatidubbalo vā hoti ābādhajarābhibhūto",
  "tika-vin01t20:73_6": "vā, garucīvaraṁ pārupanto kilamati, so sabhāgena bhikkhunā saddhiṁ taṁ parivattetvā",
  "tika-vin01t20:73_7": "lahukena yāpentopi santuṭṭhoyeva hoti. Ayamassa cīvare yathābalasantoso. Pakatidubbalādīnañhi",
  "tika-vin01t20:73_8": "garucīvarāni na phāsubhāvāvahāni sarīrakhedāvahāni ca hontīti payojanavasena anatricchatādivasena",
  "tika-vin01t20:73_9": "tāni parivattetvā lahukacīvaraparibhogo na santosavirodhīti. Aparo paṇītapaccayalābhī",
  "tika-vin01t20:73_10": "hoti, so paṭṭacīvarādīnaṁ aññataraṁ mahagghacīvaraṁ bahūni vā pana cīvarāni labhitvā",
  "tika-vin01t20:73_11": "‘‘idaṁ therānaṁ cirapabbajitānaṁ, idaṁ bahussutānaṁ anurūpaṁ, idaṁ gilānānaṁ, idaṁ",
  "tika-vin01t20:73_12": "appalābhānaṁ hotū’’ti datvā tesaṁ purāṇacīvaraṁ vā saṅkārakūṭādito vā nantakāni uccinitvā",
  "tika-vin01t20:73_13": "tehi saṅghāṭiṁ katvā dhārentopi santuṭṭhova hoti. Ayamassa cīvare yathāsāruppasantoso.",
  "tika-vin01t20:73_14": "Mahagghañhi cīvaraṁ bahūni vā cīvarāni labhitvāpi tāni vissajjetvā tadaññassa gahaṇaṁ",
  "tika-vin01t20:73_15": "yathāsāruppanaye ṭhitattā na santosavirodhīti.",
  "tika-vin01t20:74_0": "Idha pana bhikkhu piṇḍapātaṁ labhati lūkhaṁ vā paṇītaṁ vā, so teneva yāpeti aññaṁ",
  "tika-vin01t20:74_1": "na pattheti, labhantopi na gaṇhāti. Ayamassa piṇḍapāte yathālābhasantoso. Yo pana",
  "tika-vin01t20:74_2": "attano pakativiruddhaṁ vā byādhiviruddhaṁ vā piṇḍapātaṁ labhati, yenassa paribhuttena",
  "tika-vin01t20:74_3": "aphāsu hoti, so sabhāgassa bhikkhuno taṁ datvā tassa hatthato sappāyabhojanaṁ bhuñjitvā",
  "tika-vin01t20:74_4": "samaṇadhammaṁ karontopi santuṭṭhova hoti. Ayamassa piṇḍapāte yathābalasantoso. Aparo",
  "tika-vin01t20:74_5": "bahuṁ paṇītaṁ piṇḍapātaṁ labhati, so taṁ cīvaraṁ viya cirapabbajitabahussutaappalābhagilānānaṁ",
  "tika-vin01t20:74_6": "datvā tesaṁ vā sesakaṁ piṇḍāya vā caritvā missakāhāraṁ bhuñjantopi santuṭṭhova hoti.",
  "tika-vin01t20:74_7": "Ayamassa piṇḍapāte yathāsāruppasantoso.",
  "tika-vin01t20:75_0": "Idha pana bhikkhu senāsanaṁ labhati manāpaṁ vā amanāpaṁ vā, so tena neva somanassaṁ,",
  "tika-vin01t20:75_1": "na paṭighaṁ uppādeti, antamaso tiṇasantharakenapi yathāladdheneva tussati. Ayamassa",
  "tika-vin01t20:75_2": "senāsane yathālābhasantoso. Yo pana attano pakativiruddhaṁ vā byādhiviruddhaṁ vā",
  "tika-vin01t20:75_3": "senāsanaṁ labhati, yatthassa vasato aphāsu hoti, so taṁ sabhāgassa bhikkhuno datvā",
  "tika-vin01t20:75_4": "tassa santake sappāyasenāsane vasantopi santuṭṭhova hoti. Ayamassa senāsane yathābalasantoso.",
  "tika-vin01t20:75_5": "Aparo mahāpuñño leṇamaṇḍapakūṭāgārādīni bahūni paṇītasenāsanāni labhati, so tāni",
  "tika-vin01t20:75_6": "cīvarādīni viya cirapabbajitabahussutaappalābhagilānānaṁ datvā yattha katthaci vasantopi",
  "tika-vin01t20:75_7": "santuṭṭhova hoti. Ayamassa senāsane yathāsāruppasantoso. Yopi ‘‘uttamasenāsanaṁ nāma",
  "tika-vin01t20:75_8": "pamādaṭṭhānaṁ, tattha nisinnassa thinamiddhaṁ okkamati, niddābhibhūtassa puna paṭibujjhato",
  "tika-vin01t20:75_9": "pāpavitakkā pātubhavantī’’ti paṭisañcikkhitvā tādisaṁ senāsanaṁ pattampi na sampaṭicchati,",
  "tika-vin01t20:75_10": "so taṁ paṭikkhipitvā abbhokāsarukkhamūlādīsu vasantopi santuṭṭhova hoti. Ayampissa",
  "tika-vin01t20:75_11": "senāsane yathāsāruppasantoso.",
  "tika-vin01t20:76_0": "Idha pana bhikkhu bhesajjaṁ labhati lūkhaṁ vā paṇītaṁ vā, so yaṁ labhati, teneva",
  "tika-vin01t20:76_1": "tussati aññaṁ na pattheti, labhantopi na gaṇhāti. Ayamassa gilānapaccaye yathālābhasantoso.",
  "tika-vin01t20:76_2": "Yo pana telena atthiko phāṇitaṁ labhati, so taṁ sabhāgassa bhikkhuno datvā tassa",
  "tika-vin01t20:76_3": "hatthato telaṁ gahetvā aññadeva vā pariyesitvā bhesajjaṁ karontopi santuṭṭhova hoti.",
  "tika-vin01t20:76_4": "Ayamassa gilānapaccaye yathābalasantoso. Aparo mahāpuñño bahuṁ telamadhuphāṇitādipaṇītabhesajjaṁ",
  "tika-vin01t20:76_5": "labhati, so taṁ cīvaraṁ viya cirapabbajitabahussutaappalābhagilānānaṁ datvā tesaṁ",
  "tika-vin01t20:76_6": "ābhatena yena kenaci yāpentopi santuṭṭhova hoti. Yo pana ekasmiṁ bhājane muttaharītakaṁ",
  "tika-vin01t20:76_7": "ṭhapetvā ekasmiṁ catumadhuraṁ ‘‘gaṇha, bhante, yadicchasī’’ti vuccamāno sacassa tesu",
  "tika-vin01t20:76_8": "aññatarenapi rogo vūpasammati, atha ‘‘muttaharītakaṁ nāma buddhādīhi vaṇṇita’’nti",
  "tika-vin01t20:76_9": "catumadhuraṁ paṭikkhipitvā muttaharītakeneva bhesajjaṁ karonto paramasantuṭṭhova",
  "tika-vin01t20:76_10": "hoti. Ayamassa gilānapaccaye yathāsāruppasantoso. Evaṁ yathālābhādivasena tippabhedo",
  "tika-vin01t20:76_11": "santoso catunnaṁ paccayānaṁ vasena dvādasavidho hotīti veditabbo.",
  "tika-vin01t20:77_0": "Kāmavitakkabyāpādavitakkavihiṁsāvitakkānaṁ vasena akusalavitakkattayaṁ. Nekkhammavitakkaabyāpādavitakkaavihiṁ",
  "tika-vin01t20:77_1": "sāvitakkānaṁ vasena kusalavitakkattayaṁ. Sabbakilesāpacayabhūtāya vivaṭṭāyāti rāgādisabbakilesānaṁ",
  "tika-vin01t20:77_2": "apacayahetubhūtāya nibbānadhātuyā. Aṭṭhavīriyārambhavatthupāripūriyāti aṭṭhannaṁ",
  "tika-vin01t20:77_3": "vīriyārambhakāraṇānaṁ pāripūriyā. Yathā tathā paṭhamaṁ pavattaabbhussahanañhi upari",
  "tika-vin01t20:77_4": "vīriyārambhassa kāraṇaṁ hoti. Anurūpapaccavekkhaṇāsahitāni hi abbhussahanāni tammūlakāni",
  "tika-vin01t20:77_5": "vā paccavekkhaṇāni aṭṭha vīriyārambhavatthūnīti veditabbāni. Tathā hi –",
  "tika-vin01t20:78_0": "‘‘Kammaṁ kho me kattabbaṁ bhavissati, kammaṁ kho pana me karontena na sukaraṁ buddhānaṁ",
  "tika-vin01t20:78_1": "sāsanaṁ manasi kātuṁ, handāhaṁ vīriyaṁ ārabhāmi appattassa pattiyā anadhigatassa",
  "tika-vin01t20:78_2": "adhigamāya asacchikatassa sacchikiriyāya. Ahaṁ kho kammaṁ akāsiṁ, kammaṁ kho panāhaṁ",
  "tika-vin01t20:78_3": "karonto nāsakkhiṁ buddhānaṁ sāsanaṁ manasi kātuṁ, handāhaṁ vīriyaṁ ārabhāmi…pe… maggo",
  "tika-vin01t20:78_4": "kho me gantabbo bhavissati, maggaṁ kho pana me gacchantena na sukaraṁ buddhānaṁ sāsanaṁ",
  "tika-vin01t20:78_5": "manasi kātuṁ, handāhaṁ vīriyaṁ ārabhāmi…pe… ahaṁ kho maggaṁ agamāsiṁ, maggaṁ kho",
  "tika-vin01t20:78_6": "panāhaṁ gacchanto nāsakkhiṁ buddhānaṁ sāsanaṁ manasi kātuṁ, handāhaṁ vīriyaṁ ārabhāmi…pe…",
  "tika-vin01t20:78_7": "ahaṁ kho gāmaṁ vā nigamaṁ vā piṇḍāya caranto nālatthaṁ lūkhassa vā paṇītassa vā bhojanassa",
  "tika-vin01t20:78_8": "yāvadatthaṁ pāripūriṁ, tassa me kāyo lahuko kammañño, handāhaṁ vīriyaṁ ārabhāmi…pe…",
  "tika-vin01t20:78_9": "ahaṁ kho gāmaṁ vā nigamaṁ vā piṇḍāya caranto alatthaṁ lūkhassa vā paṇītassa vā bhojanassa",
  "tika-vin01t20:78_10": "yāvadatthaṁ pāripūriṁ, tassa me kāyo balavā kammañño, handāhaṁ vīriyaṁ ārabhāmi…pe…",
  "tika-vin01t20:78_11": "uppanno kho me ayaṁ appamattako ābādho, ṭhānaṁ kho panetaṁ vijjati, yaṁ me ābādho",
  "tika-vin01t20:78_12": "pavaḍḍheyya, handāhaṁ vīriyaṁ ārabhāmi…pe… ahaṁ kho gilānā vuṭṭhito aciravuṭṭhito",
  "tika-vin01t20:78_13": "gelaññā, ṭhānaṁ kho panetaṁ vijjati, yaṁ me ābādho paccudāvatteyya, handāhaṁ vīriyaṁ",
  "tika-vin01t20:78_14": "ārabhāmi appattassa pattiyā anadhigatassa adhigamāya asacchikatassa sacchikiriyāyā’’ti",
  "tika-vin01t20:78_15": "(dī. ni. 3.335; a. ni. 8.80) –",
  "tika-vin01t20:79": "Evaṁ pavattaanurūpapaccavekkhaṇāsahitāni abbhussahanāni tammūlakāni vā paccavekkhaṇāni aṭṭha vīriyārambhavatthūni nāma.",
  "tika-vin01t20:80_0": "Tadanucchavikaṁ tadanulomikanti ettha ta-saddo vakkhamānāpekkho ca atītāpekkho ca",
  "tika-vin01t20:80_1": "hotīti āha ‘‘yaṁ idāni sikkhāpadaṁ paññapessatī’’tiādi. Sabbanāmāni hi vakkhamānavacanānipi",
  "tika-vin01t20:80_2": "honti pakkantavacanānipi. Saṁvarappahānapaṭisaṁyuttanti pañcasaṁvarehi ceva pañcapahānehi",
  "tika-vin01t20:80_3": "ca paṭisaṁyuttaṁ. Pañcavidho hi saṁvaro sīlasaṁvaro satisaṁvaro ñāṇasaṁvaro khantisaṁvaro",
  "tika-vin01t20:80_4": "vīriyasaṁvaroti. Pahānampi pañcavidhaṁ tadaṅgappahānaṁ vikkhambhanappahānaṁ samucchedappahānaṁ",
  "tika-vin01t20:80_5": "paṭippassaddhippahānaṁ nissaraṇappahānanti.",
  "tika-vin01t20:81_0": "Tattha ‘‘iminā pātimokkhasaṁvarena upeto hoti samupeto’’ti (vibha. 511) evamāgato",
  "tika-vin01t20:81_1": "pātimokkhasaṁvaro sīlasaṁvaro nāma, so ca atthato kāyikavācasiko avītikkamo. ‘‘Rakkhati",
  "tika-vin01t20:81_2": "cakkhundriyaṁ, cakkhundriye saṁvaraṁ āpajjatī’’ti (dī. ni. 1.213; ma. ni. 1.295;",
  "tika-vin01t20:81_3": "saṁ. ni. 4.239; a. ni. 3.16) evamāgatā indriyārakkhā satisaṁvaro, sā ca atthato tathāpavattā",
  "tika-vin01t20:81_4": "sati eva. ‘‘Sotānaṁ saṁvaraṁ brūmi, paññāyete pidhīyare’’ti (su. ni. 1041; netti.",
  "tika-vin01t20:81_5": "11) evamāgato ñāṇasaṁvaro. Ettha hi ‘‘sotānaṁ saṁvaraṁ brūmī’’ti vatvā ‘‘paññāyete",
  "tika-vin01t20:81_6": "pidhīyare’’ti vacanato sotasaṅkhātānaṁ taṇhādiṭṭhiduccaritaavijjādikilesānaṁ samucchedakañāṇaṁ",
  "tika-vin01t20:81_7": "pidahanaṭṭhena saṁvaroti vuttaṁ. ‘‘Khamo hoti sītassa uṇhassā’’tievamāgatā (ma. ni.",
  "tika-vin01t20:81_8": "1.24; ma. ni. 3.159; a. ni. 4.114) adhivāsanā khantisaṁvaro, sā ca atthato tathāpavattā",
  "tika-vin01t20:81_9": "khandhā adoso vā. Paññāti eke, taṁ na gahetabbaṁ. ‘‘Uppannaṁ kāmavitakkaṁ nādhivāsetī’’ti",
  "tika-vin01t20:81_10": "(ma. ni. 1.26) evamāgataṁ kāmavitakkādīnaṁ vinodanavasena pavattaṁ vīriyameva vīriyasaṁvaro.",
  "tika-vin01t20:81_11": "Sabbo cāyaṁ saṁvaro yathāsakaṁ saṁvaritabbānaṁ dussīlyasaṅkhātānaṁ kāyavacīduccaritānaṁ",
  "tika-vin01t20:81_12": "muṭṭhassaccasaṅkhātassa pamādassa abhijjhādīnaṁ vā akkhanti aññāṇakosajjānañca saṁvaraṇato",
  "tika-vin01t20:81_13": "pidahanato chādanato ‘‘saṁvaro’’ti vuccati. Saṁvaratīti saṁvaro, pidahati nivāreti",
  "tika-vin01t20:81_14": "pavattituṁ na detīti attho. Paccayasamavāye uppajjanārahānaṁ kāyaduccaritādīnaṁ tathā",
  "tika-vin01t20:81_15": "tathā anuppādanameva hi idha saṁvaraṇaṁ nāma. Evaṁ tāva pañcavidho saṁvaro veditabbo.",
  "tika-vin01t20:82_0": "Tena tena guṇaṅgena tassa tassa aguṇaṅgassa pahānaṁ tadaṅgappahānaṁ. Nāmarūpaparicchedādīsu",
  "tika-vin01t20:82_1": "hi vipassanāñāṇesu paṭipakkhabhāvato dīpālokeneva tamassa nāmarūpavavatthānena sakkāyadiṭṭhiyā,",
  "tika-vin01t20:82_2": "paccayapariggahena ahetuvisamahetudiṭṭhīnaṁ, tasseva aparabhāge uppannena kaṅkhāvitaraṇena",
  "tika-vin01t20:82_3": "kathaṁkathībhāvassa, kalāpasammasanena ‘‘ahaṁ mamā’’ti gāhassa, maggāmaggavavatthānena",
  "tika-vin01t20:82_4": "amagge maggasaññāya, udayadassanena ucchedadiṭṭhiyā, vayadassanena sassatadiṭṭhiyā,",
  "tika-vin01t20:82_5": "bhayadassanena sabhaye abhayasaññāyātiādinā nayena tena tena vipassanāñāṇena tassa",
  "tika-vin01t20:82_6": "tassa aguṇaṅgassa pahānaṁ tadaṅgappahānanti veditabbaṁ. Yaṁ pana upacārappanābhedena",
  "tika-vin01t20:82_7": "samādhinā pavattinivāraṇato ghaṭappahāreneva udakapiṭṭhe sevālassa tesaṁ tesaṁ nīvaraṇādidhammānaṁ",
  "tika-vin01t20:82_8": "pahānaṁ, etaṁ vikkhambhanappahānaṁ nāma. Vikkhambhanameva pahānaṁ vikkhambhanappahānaṁ.",
  "tika-vin01t20:82_9": "Yaṁ catunnaṁ ariyamaggānaṁ bhāvitattā taṁtaṁmaggavato attano santāne ‘‘diṭṭhigatānaṁ",
  "tika-vin01t20:82_10": "pahānāyā’’tiādinā (dha. sa. 277) nayena vuttassa samudayapakkhiyassa kilesagaṇassa",
  "tika-vin01t20:82_11": "accantaṁ appavattibhāvena pahānaṁ, idaṁ samucchedappahānaṁ nāma. Yaṁ pana phalakkhaṇe",
  "tika-vin01t20:82_12": "paṭippassaddhattaṁ vūpasantatā kilesānaṁ, etaṁ paṭippassaddhippahānaṁ nāma. Yaṁ sabbasaṅkhatanissaṭattā",
  "tika-vin01t20:82_13": "pahīnasabbasaṅkhataṁ nibbānaṁ, etaṁ nissaraṇappahānaṁ nāma. Sabbampi cetaṁ cāgaṭṭhena",
  "tika-vin01t20:82_14": "pahānanti vuccati. Evamimehi yathāvuttasaṁvarehi ceva pahānehi ca paṭisaṁyuttā dhammadesanā",
  "tika-vin01t20:82_15": "‘‘saṁvarappahānapaṭisaṁyuttā’’ti veditabbā.",
  "tika-vin01t20:83_0": "Asuttantavinibaddhanti suttantesu anibaddhaṁ, pāḷianāruḷhanti attho. Pakiṇṇakadhammadesanā",
  "tika-vin01t20:83_1": "hi saṅgahaṁ na ārohati. Vuttamevatthaṁ pakāsento āha ‘‘pāḷivinimutta’’nti. Atha vā",
  "tika-vin01t20:83_2": "asuttantavinibaddhanti suttābhidhammapāḷiṁ anāruḷhabhāvaṁ sandhāya vuttaṁ, pāḷivinimuttanti",
  "tika-vin01t20:83_3": "vinayapāḷiṁ anāruḷhabhāvaṁ sandhāya. Okkantikadhammadesanā nāma ñāṇena anupavisitvā",
  "tika-vin01t20:83_4": "antarā kathiyamānā dhammadesanā, paṭikkhipanādhippāyā bhaddālittherasadisā. Samparetabbato",
  "tika-vin01t20:83_5": "pecca gantabbato samparāyo, paraloko. Tattha bhavaṁ samparāyikaṁ. Vaṭṭabhayena tajjentoti",
  "tika-vin01t20:83_6": "‘‘evaṁ dussīlā nirayādīsu dukkhaṁ pāpuṇantī’’ti tajjento. Dīghanikāyappamāṇampi majjhimanikāyappamāṇampi",
  "tika-vin01t20:83_7": "dhammadesanaṁ karotīti ‘‘tena khaṇena tena muhuttena kathaṁ bhagavā tāvamahantaṁ",
  "tika-vin01t20:83_8": "dhammadesanaṁ karotī’’ti na vattabbaṁ. Yāvatā hi lokiyamahājanā ekaṁ padaṁ kathenti,",
  "tika-vin01t20:83_9": "tāva ānandatthero aṭṭha padāni katheti. Ānandatthere pana ekaṁ padaṁ kathenteyeva",
  "tika-vin01t20:83_10": "bhagavā soḷasa padāni katheti. Iminā nayena lokiyajanassa ekapaduccāraṇakkhaṇe bhagavā",
  "tika-vin01t20:83_11": "aṭṭhavīsasataṁ padāni katheti. Kasmā? Bhagavato hi jivhā mudu, dantāvaraṇaṁ suphusitaṁ,",
  "tika-vin01t20:83_12": "vacanaṁ agaḷitaṁ, bhavaṅgaparivāso lahuko, tasmā sace eko bhikkhu kāyānupassanaṁ",
  "tika-vin01t20:83_13": "pucchati, añño vedanānupassanaṁ, añño cittānupassanaṁ, añño dhammānupassanaṁ, ‘‘iminā",
  "tika-vin01t20:83_14": "puṭṭhe ahaṁ pucchissāmī’’ti eko ekaṁ na oloketi, evaṁ santepi tesaṁ bhikkhūnaṁ ‘‘ayaṁ",
  "tika-vin01t20:83_15": "paṭhamaṁ pucchi, ayaṁ dutiya’’ntiādinā pucchanavāro tādisassa paññavato paññāyati",
  "tika-vin01t20:83_16": "sukhumassa antarassa labbhanato. Buddhānaṁ pana desanāvāro aññesaṁ na paññāyateva",
  "tika-vin01t20:83_17": "accharāsaṅghātamatte khaṇe anekakoṭisahassacittappavattisambhavato. Daḷhadhammena",
  "tika-vin01t20:83_18": "dhanuggahena khittasarassa vidatthicaturaṅgulaṁ tālacchāyaṁ atikkamanato puretaraṁyeva",
  "tika-vin01t20:83_19": "bhagavā cuddasavidhena kāyānupassanaṁ, navavidhena vedanānupassanaṁ, soḷasavidhena",
  "tika-vin01t20:83_20": "cittānupassanaṁ, pañcavidhena dhammānupassanaṁ katheti. Tiṭṭhantu vā ete cattāro,",
  "tika-vin01t20:83_21": "sace hi aññe cattāro sammappadhānesu, aññe iddhipādesu, aññe pañcindriyesu, aññe",
  "tika-vin01t20:83_22": "pañcabalesu, aññe sattabojjhaṅgesu, aññe aṭṭhamaggaṅgesu pañhe puccheyyuṁ, tampi",
  "tika-vin01t20:83_23": "bhagavā katheyya. Tiṭṭhantu vā ete aṭṭha, sace aññe sattatiṁsa janā bodhipakkhiyesu",
  "tika-vin01t20:83_24": "pañhe puccheyyuṁ, tampi bhagavā tāvadeva katheyya.",
  "tika-vin01t20:84_0": "Mūlaṁ nissayo patiṭṭhāti pacchimaṁ pacchimaṁ paṭhamassa paṭhamassa vevacananti daṭṭhabbaṁ.",
  "tika-vin01t20:84_1": "Tattha patiṭṭhāti sampayogavasena upanissayavasena ca okāsabhāvo. Sikkhāsaṅkhātānañhi",
  "tika-vin01t20:84_2": "avasesakusaladhammānaṁ methunaviratisampayogavasena vā patiṭṭhā siyā upanissayabhāvena",
  "tika-vin01t20:84_3": "vā. Tenevāha ‘‘methunasaṁvaro hī’’tiādi. Vuttatthavasenāti patiṭṭhāadhigamūpāyavasena.",
  "tika-vin01t20:84_4": "Sikkhāpadavibhaṅge niddiṭṭhaviraticetanā taṁsampayuttadhammā ca sikkhāpadanti dassetukāmo",
  "tika-vin01t20:84_5": "āha – ‘‘ayañca attho sikkhāpadavibhaṅge vuttanayena veditabbo’’ti. Sikkhāpadavibhaṅge",
  "tika-vin01t20:84_6": "hi viratiādayo dhammā nippariyāyato pariyāyato ca ‘‘sikkhāpada’’nti vuttā. Vuttañhetaṁ –",
  "tika-vin01t20:85_0": "‘‘Tattha katamaṁ kāmesumicchācārā veramaṇī sikkhāpadaṁ? Yasmiṁ samaye kāmāvacaraṁ",
  "tika-vin01t20:85_1": "kusalaṁ cittaṁ uppannaṁ hoti somanassasahagataṁ ñāṇasampayuttaṁ kāmesumicchācārā",
  "tika-vin01t20:85_2": "viramantassa, yā tasmiṁ samaye kāmesumicchācārā ārati virati paṭivirati veramaṇī",
  "tika-vin01t20:85_3": "akiriyā akaraṇaṁ anajjhāpatti velānatikkamo setughāto, idaṁ vuccati kāmesumicchācārā",
  "tika-vin01t20:85_4": "veramaṇī sikkhāpadaṁ. Avasesā dhammā veramaṇiyā sampayuttā.",
  "tika-vin01t20:86_0": "‘‘Tattha katamaṁ kāmesumicchācārā veramaṇī sikkhāpadaṁ? Yasmiṁ samaye kāmāvacaraṁ",
  "tika-vin01t20:86_1": "kusalaṁ cittaṁ uppannaṁ hoti somanassasahagataṁ ñāṇasampayuttaṁ kāmesumicchācārā",
  "tika-vin01t20:86_2": "viramantassa, yā tasmiṁ samaye cetanā sañcetanā cetayitattaṁ, idaṁ vuccati kāmesumicchācārā",
  "tika-vin01t20:86_3": "veramaṇī sikkhāpadaṁ. Avasesā dhammā cetanāya sampayuttā.",
  "tika-vin01t20:87_0": "‘‘Tattha katamaṁ kāmesumicchācārā veramaṇī sikkhāpadaṁ? Yasmiṁ samaye kāmāvacaraṁ",
  "tika-vin01t20:87_1": "kusalaṁ cittaṁ uppannaṁ hoti somanassasahagataṁ ñāṇasampayuttaṁ kāmesumicchācārā",
  "tika-vin01t20:87_2": "viramantassa, yo tasmiṁ samaye phasso…pe… paggāho avikkhepo, idaṁ vuccati kāmesumicchācārā",
  "tika-vin01t20:87_3": "veramaṇī sikkhāpada’’nti (vibha. 706).",
  "tika-vin01t20:88_0": "Ettha hi yasmā na kevalaṁ viratiyeva sikkhāpadaṁ, cetanāpi sikkhāpadameva, tasmā",
  "tika-vin01t20:88_1": "taṁ dassetuṁ dutiyanayo vutto. Yasmā ca na kevalaṁ eteyeva dve dhammā sikkhāpadaṁ,",
  "tika-vin01t20:88_2": "cetanāsampayuttā pana paropaṇṇāsa dhammāpi sikkhitabbakoṭṭhāsato sikkhāpadameva,",
  "tika-vin01t20:88_3": "tasmā tatiyanayo dassito. Duvidhañhi sikkhāpadaṁ nippariyāyasikkhāpadaṁ pariyāyasikkhāpadanti.",
  "tika-vin01t20:88_4": "Tattha virati nippariyāyasikkhāpadaṁ. Sā hi ‘‘pāṇātipātā veramaṇī’’ti pāḷiyaṁ āgatā,",
  "tika-vin01t20:88_5": "no cetanā. Viramanto ca tāya eva tato tato viramati, na cetanāya, cetanampi pana",
  "tika-vin01t20:88_6": "āharitvā dasseti, tathā sesacetanāsampayuttadhamme. Tasmā cetanā ceva avasesasampayuttadhammā",
  "tika-vin01t20:88_7": "ca pariyāyasikkhāpadanti veditabbaṁ.",
  "tika-vin01t20:89_0": "Idāni na kevalaṁ idha viratiādayo dhammāva sikkhāpadaṁ, atha kho tadatthajotikā paññattipīti",
  "tika-vin01t20:89_1": "dassento āha ‘‘apicā’’tiādi. ‘‘Yo tattha nāmakāyo padakāyoti idaṁ mahāaṭṭhakathāyaṁ",
  "tika-vin01t20:89_2": "vutta’’nti vadanti. Nāmakāyoti nāmasamūho nāmapaṇṇattiyeva. Padaniruttibyañjanāni",
  "tika-vin01t20:89_3": "nāmavevacanāneva ‘‘nāmaṁ nāmakammaṁ nāmaniruttī’’tiādīsu (dha. sa. 1313-1315) viya.",
  "tika-vin01t20:89_4": "Sikkhākoṭṭhāsoti viratiādayova vuttā, tadatthajotakaṁ vacanampi sikkhāpadanti idampi ettha labbhateva.",
  "tika-vin01t20:90_0": "Atthavaseti vuddhivisese ānisaṁsavisese. Tesaṁ pana sikkhāpadapaññattikāraṇattā āha",
  "tika-vin01t20:90_1": "‘‘dasa kāraṇavase’’ti, dasa kāraṇaviseseti attho. Tenāha ‘‘hitavisese’’ti. Atthoyeva",
  "tika-vin01t20:90_2": "vā atthavaso, dasa atthe dasa kāraṇānīti vuttaṁ hoti. Atha vā attho phalaṁ tadadhīnavuttitāya",
  "tika-vin01t20:90_3": "vaso etassāti atthavaso, hetūti evampettha attho daṭṭhabbo. Suṭṭhu devāti idaṁ rājantepurappavesanasikkhāpade",
  "tika-vin01t20:90_4": "(pāci. 494 ādayo) vuttaṁ. ‘‘Ye mama sotabbaṁ saddahātabbaṁ maññissanti, tesaṁ taṁ",
  "tika-vin01t20:90_5": "assa dīgharattaṁ hitāya sukhāyā’’ti vuttattā ‘‘yo ca tathāgatassa vacanaṁ sampaṭicchati,",
  "tika-vin01t20:90_6": "tassa taṁ dīgharattaṁ hitāya sukhāya hotī’’ti vuttaṁ. Asampaṭicchane ādīnavanti bhaddālisutte",
  "tika-vin01t20:90_7": "(ma. ni. 2.134 ādayo) viya asampaṭicchane ādīnavaṁ dassetvā. Sukhavihārābhāve sahajīvamānassa",
  "tika-vin01t20:90_8": "abhāvato sahajīvitāpi sukhavihārova vutto. Sukhavihāro nāma catunnaṁ iriyāpathavihārānaṁ phāsutā.",
  "tika-vin01t20:91_0": "Maṅkutanti nittejabhāvaṁ. Dhammenātiādīsu dhammoti bhūtaṁ vatthu. Vinayoti codanā",
  "tika-vin01t20:91_1": "ceva sāraṇā ca. Satthusāsananti ñattisampadā ceva anussāvanasampadā ca. Piyasīlānanti",
  "tika-vin01t20:91_2": "sikkhākāmānaṁ. Tesañhi sīlaṁ piyaṁ hoti. Tenevāha ‘‘sikkhattayapāripūriyā ghaṭamānā’’ti.",
  "tika-vin01t20:91_3": "Sandiṭṭhamānāti saṁsayaṁ āpajjamānā. Ubbāḷhā hontīti pīḷitā honti. Saṅghakammānīti",
  "tika-vin01t20:91_4": "satipi uposathapavāraṇānaṁ saṅghakammabhāve gobalibaddañāyena uposathaṁ pavāraṇañca",
  "tika-vin01t20:91_5": "ṭhapetvā upasampadādisesasaṅghakammānaṁ gahaṇaṁ veditabbaṁ. Samaggānaṁ bhāvo sāmaggī.",
  "tika-vin01t20:92": "‘‘Na vo ahaṁ, cunda, diṭṭhadhammikānaṁyeva āsavānaṁ saṁvarāya dhammaṁ desemī’’ti (dī. ni. 3.182) ettha vivādamūlabhūtā kilesā āsavāti āgatā.",
  "tika-vin01t20:93": "‘‘Yena devūpapatyassa, gandhabbo vā vihaṅgamo;",
  "tika-vin01t20:94": "Yakkhattaṁ yena gaccheyyaṁ, manussattañca abbaje;",
  "tika-vin01t20:95": "Te mayhaṁ āsavā khīṇā, viddhastā vinaḷīkatā’’ti. (a. ni. 4.36) –",
  "tika-vin01t20:96_0": "Ettha tebhūmakaṁ kammaṁ avasesā ca akusalā dhammā. Idha pana parūpavādavippaṭisāravadhabandhādayo",
  "tika-vin01t20:96_1": "ceva apāyadukkhabhūtā ca nānappakārā upaddavā āsavāti āha – ‘‘asaṁvare ṭhitena tasmiṁyeva",
  "tika-vin01t20:96_2": "attabhāve pattabbā’’tiādi. Yadi hi bhagavā sikkhāpadaṁ na paññapeyya, tato asaddhammapaṭisevanaadinnādānapāṇātipātādihetu",
  "tika-vin01t20:96_3": "ye uppajjeyyuṁ parūpavādādayo diṭṭhadhammikā nānappakārā anatthā, ye ca taṁnimittameva",
  "tika-vin01t20:96_4": "nirayādīsu nibbattassa pañcavidhabandhanakammakāraṇādivasena mahādukkhānubhavananānappakārā",
  "tika-vin01t20:96_5": "anatthā, te sandhāya idaṁ vuttaṁ ‘‘diṭṭhadhammikānaṁ āsavānaṁ saṁvarāya samparāyikānaṁ",
  "tika-vin01t20:96_6": "āsavānaṁ paṭighātāyā’’ti. Diṭṭhadhammo vuccati paccakkho attabhāvo , tattha bhavā",
  "tika-vin01t20:96_7": "diṭṭhadhammikā. Tena vuttaṁ ‘‘tasmiṁyeva attabhāve pattabbā’’ti. Sammukhā garahaṇaṁ",
  "tika-vin01t20:96_8": "akitti, parammukhā garahaṇaṁ ayaso. Atha vā sammukhā parammukhā ca garahaṇaṁ akitti,",
  "tika-vin01t20:96_9": "parivārahāni ayasoti veditabbaṁ. Āgamanamaggathakanāyāti āgamanadvārapidahanatthāya.",
  "tika-vin01t20:96_10": "Samparetabbato pecca gantabbato samparāyo, paralokoti āha ‘‘samparāye narakādīsū’’ti.",
  "tika-vin01t20:96_11": "Methunādīni rajjanaṭṭhānāni, pāṇātipātādīni dussanaṭṭhānāni.",
  "tika-vin01t20:97_0": "Cuddasa khandhakavattāni nāma vattakkhandhake vuttāni āgantukavattaṁ āvāsikagamikaanumodanabhattaggapiṇḍacārikaāraññikasenāsanajantāgharavaccakuṭiupajjhāyasaddhivihārikaācariyaantevāsikavattanti",
  "tika-vin01t20:97_1": "imāni cuddasa vattāni. Tato aññāni pana kadāci tajjanīyakammakatādikāleyeva caritabbāni",
  "tika-vin01t20:97_2": "dveasīti mahāvattāni, na sabbāsu avatthāsu caritabbāni, tasmā cuddasakhandhakavattesu",
  "tika-vin01t20:97_3": "agaṇitāni, tāni pana ‘‘pārivāsikānaṁ bhikkhūnaṁ vattaṁ paññapessāmī’’ti (cūḷava.",
  "tika-vin01t20:97_4": "75 ādayo) ārabhitvā ‘‘na upasampādetabbaṁ…pe… na chamāyaṁ caṅkamante caṅkame caṅkamitabba’’nti",
  "tika-vin01t20:97_5": "(cūḷava. 76) vuttāvasānāni chasaṭṭhi, tato paraṁ ‘‘na, bhikkhave, pārivāsikena bhikkhunā",
  "tika-vin01t20:97_6": "pārivāsikavuḍḍhatarena bhikkhunā saddhiṁ, mūlāyapaṭikassanārahena, mānattārahena,",
  "tika-vin01t20:97_7": "mānattacārikena, abbhānārahena bhikkhunā saddhiṁ ekacchanne āvāse vatthabba’’ntiādinā",
  "tika-vin01t20:97_8": "(cūḷava. 82) vuttavattāni pakatattacaritabbehi anaññattā visuṁ agaṇetvā pārivāsikavuḍḍhatarādīsu",
  "tika-vin01t20:97_9": "puggalantaresu caritabbattā tesaṁ vasena sampiṇḍetvā ekekaṁ katvā gaṇitāni pañcāti",
  "tika-vin01t20:97_10": "ekasattati vattāni, ukkhepanīyakammakatavattesu vuttaṁ ‘‘na pakatattassa bhikkhuno",
  "tika-vin01t20:97_11": "abhivādanaṁ paccuṭṭhānaṁ…pe… nahāne piṭṭhiparikammaṁ sāditabba’’nti (cūḷava. 75)",
  "tika-vin01t20:97_12": "idaṁ abhivādanādīnaṁ asādiyanaṁ ekaṁ, ‘‘na pakatatto bhikkhu sīlavipattiyā anuddhaṁsetabbo’’tiādīni",
  "tika-vin01t20:97_13": "(cūḷava. 51) dasāti evametāni dvāsīti vattāni. Etesveva pana kānici tajjanīyakammādivattāāni,",
  "tika-vin01t20:97_14": "kānici pārivāsikādivattānīti aggahitaggahaṇena dvāsīti eva, aññattha pana aṭṭhakathāpadese",
  "tika-vin01t20:97_15": "appakaṁ ūnamadhikaṁ vā gaṇanūpagaṁ na hotīti ‘‘asīti khandhakavattānī’’ti vuttaṁ.",
  "tika-vin01t20:98_0": "Saṁvaravinayoti sīlasaṁvaro satisaṁvaro ñāṇasaṁvaro khantisaṁvaro vīriyasaṁvaroti",
  "tika-vin01t20:98_1": "pañcavidhopi saṁvaro yathāsakaṁ saṁvaritabbānaṁ vinetabbānañca kāyaduccaritādīnaṁ",
  "tika-vin01t20:98_2": "saṁvaraṇato saṁvaro, vinayanato vinayoti vuccati. Pahānavinayoti tadaṅgappahānaṁ",
  "tika-vin01t20:98_3": "vikkhambhanappahānaṁ samucchedappahānaṁ paṭippassaddhippahānaṁ nissaraṇappahānanti",
  "tika-vin01t20:98_4": "pañcavidhampi pahānaṁ yasmā cāgaṭṭhena pahānaṁ , vinayanaṭṭhena vinayo, tasmā pahānavinayoti",
  "tika-vin01t20:98_5": "vuccati. Samathavinayoti satta adhikaraṇasamathā. Paññattivinayoti sikkhāpadameva.",
  "tika-vin01t20:98_6": "Sikkhāpadapaññattiyā hi vijjamānāya eva sikkhāpadasambhavato paññattivinayopi sikkhāpadapaññattiyā anuggahito hoti.",
  "tika-vin01t20:99": "Idāni –",
  "tika-vin01t20:100_0": "‘‘Yaṁ saṅghasuṭṭhu, taṁ saṅghaphāsu, yaṁ saṅghaphāsu, taṁ dummaṅkūnaṁ puggalānaṁ",
  "tika-vin01t20:100_1": "niggahāya, yaṁ dummaṅkūnaṁ puggalānaṁ niggahāya, taṁ pesalānaṁ bhikkhūnaṁ phāsuvihārāya,",
  "tika-vin01t20:100_2": "yaṁ pesalānaṁ bhikkhūnaṁ phāsuvihārāya, taṁ diṭṭhadhammikānaṁ āsavānaṁ saṁvarāya,",
  "tika-vin01t20:100_3": "yaṁ diṭṭhadhammikānaṁ āsavānaṁ saṁvarāya, taṁ samparāyikānaṁ āsavānaṁ paṭighātāya,",
  "tika-vin01t20:100_4": "yaṁ samparāyikānaṁ āsavānaṁ paṭighātāya, taṁ appasannānaṁ pasādāya, yaṁ appasannānaṁ",
  "tika-vin01t20:100_5": "pasādāya, taṁ pasannānaṁ bhiyyobhāvāya, yaṁ pasannānaṁ bhiyyobhāvāya, taṁ saddhammaṭṭhitiyā,",
  "tika-vin01t20:100_6": "yaṁ saddhammaṭṭhitiyā, taṁ vinayānuggahāya.",
  "tika-vin01t20:101_0": "‘‘Yaṁ saṅghasuṭṭhu, taṁ saṅghaphāsu, yaṁ saṅghasuṭṭhu, taṁ dummaṅkūnaṁ puggalānaṁ",
  "tika-vin01t20:101_1": "niggahāya, yaṁ saṅghasuṭṭhu, taṁ pesalānaṁ bhikkhūnaṁ phāsuvihārāya, yaṁ saṅghasuṭṭhu,",
  "tika-vin01t20:101_2": "taṁ diṭṭhadhammikānaṁ āsavānaṁ saṁvarāya, yaṁ saṅghasuṭṭhu, taṁ samparāyikānaṁ āsavānaṁ",
  "tika-vin01t20:101_3": "paṭighātāya, yaṁ saṅghasuṭṭhu, taṁ appasannānaṁ pasādāya, yaṁ saṅghasuṭṭhu, taṁ pasannānaṁ",
  "tika-vin01t20:101_4": "bhiyyobhāvāya, yaṁ saṅghasuṭṭhu, taṁ saddhammaṭṭhitiyā, yaṁ saṅghasuṭṭhu, taṁ vinayānuggahāya.",
  "tika-vin01t20:102_0": "‘‘Yaṁ saṅghaphāsu, taṁ dummaṅkūnaṁ puggalānaṁ niggahāya, yaṁ saṅghaphāsu, taṁ pesalānaṁ",
  "tika-vin01t20:102_1": "bhikkhūnaṁ phāsuvihārāya, yaṁ saṅghaphāsu, taṁ diṭṭhadhammikānaṁ āsavānaṁ saṁvarāya,",
  "tika-vin01t20:102_2": "yaṁ saṅghaphāsu, taṁ samparāyikānaṁ āsavānaṁ paṭighātāya, yaṁ saṅghaphāsu, taṁ appasannānaṁ",
  "tika-vin01t20:102_3": "pasādāya, yaṁ saṅghaphāsu, taṁ pasannānaṁ bhiyyobhāvāya, yaṁ saṅghaphāsu, taṁ saddhammaṭṭhitiyā,",
  "tika-vin01t20:102_4": "yaṁ saṅghaphāsu, taṁ vinayānuggahāya, yaṁ saṅghaphāsu, taṁ saṅghasuṭṭhutāya.",
  "tika-vin01t20:103_0": "‘‘Yaṁ dummaṅkūnaṁ puggalānaṁ niggahāya…pe… yaṁ pesalānaṁ bhikkhūnaṁ phāsuvihārāya…pe…",
  "tika-vin01t20:103_1": "yaṁ diṭṭhadhammikānaṁ āsavānaṁ saṁvarāya…pe… yaṁ samparāyikānaṁ āsavānaṁ paṭighātāya…pe…",
  "tika-vin01t20:103_2": "yaṁ appasannānaṁ pasādāya…pe… yaṁ pasannānaṁ bhiyyobhāvāya…pe… yaṁ saddhammaṭṭhitiyā…pe…",
  "tika-vin01t20:103_3": "yaṁ vinayānuggahāya, taṁ saṅghasuṭṭhutāya , yaṁ vinayānuggahāya, taṁ saṅghaphāsutāya,",
  "tika-vin01t20:103_4": "yaṁ vinayānuggahāya, taṁ dummaṅkūnaṁ puggalānaṁ niggahāya, yaṁ vinayānuggahāya, taṁ",
  "tika-vin01t20:103_5": "pesalānaṁ bhikkhūnaṁ phāsuvihārāya, yaṁ vinayānuggahāya, taṁ diṭṭhadhammikānaṁ āsavānaṁ",
  "tika-vin01t20:103_6": "saṁvarāya, yaṁ vinayānuggahāya, taṁ samparāyikānaṁ āsavānaṁ paṭighātāya, yaṁ vinayānuggahāya,",
  "tika-vin01t20:103_7": "taṁ appasannānaṁ pasādāya, yaṁ vinayānuggahāya, taṁ pasannānaṁ bhiyyobhāvāya, yaṁ",
  "tika-vin01t20:103_8": "vinayānuggahāya, taṁ saddhammaṭṭhitiyā (pari. 334).",
  "tika-vin01t20:104": "‘‘Atthasataṁ dhammasataṁ, dve ca niruttisatāni;",
  "tika-vin01t20:105": "Cattāri ñāṇasatāni, atthavase pakaraṇe’’ti (pari. 334) –",
  "tika-vin01t20:106": "Yaṁ vuttaṁ parivāre, taṁ dassento ‘‘apicetthā’’tiādimāha.",
  "tika-vin01t20:107_0": "Tattha ‘‘yaṁ saṅghasuṭṭhu, taṁ saṅghaphāsu, yaṁ saṅghaphāsu, taṁ dummaṅkūnaṁ puggalānaṁ",
  "tika-vin01t20:107_1": "niggahāyā’’ti iminā anukkamena yaṁ vuttaṁ, taṁ sandhāya āsannāsannapadānaṁ uparūparipadehi",
  "tika-vin01t20:107_2": "saddhiṁ yojitattā saṅkhalikabandhanasadisattā ‘‘saṅkhalikanaya’’nti vuttaṁ. Saṅkhalikanayaṁ",
  "tika-vin01t20:107_3": "katvāti sambandho. ‘‘Yaṁ saṅghasuṭṭhu, taṁ saṅghaphāsu, yaṁ saṅghasuṭṭhu, taṁ dummaṅkūnaṁ",
  "tika-vin01t20:107_4": "puggalānaṁ niggahāyā’’ti evamādinā dasasu padesu ekamekaṁ padaṁ tadavasesehi navanavapadehi",
  "tika-vin01t20:107_5": "yojetvā yaṁ vuttaṁ, taṁ sandhāya ‘‘ekekapadamūlikaṁ dasakkhattuṁ yojanaṁ katvā’’ti vuttaṁ.",
  "tika-vin01t20:108_0": "Atthasatantiādīsu saṅkhalikanaye tāva purimapurimapadānaṁ vasena dhammasataṁ veditabbaṁ,",
  "tika-vin01t20:108_1": "pacchimapacchimānaṁ vasena atthasataṁ daṭṭhabbaṁ. Kathaṁ? Kiñcāpi parivāre ‘‘yaṁ",
  "tika-vin01t20:108_2": "saṅghasuṭṭhu, taṁ saṅghaphāsū’’tiādinā saṅkhalikanaye khaṇḍacakkameva vuttaṁ, tathāpi",
  "tika-vin01t20:108_3": "teneva nayena baddhacakkassapi nayo dinno, tasmā ‘‘yaṁ saṅghasuṭṭhu, taṁ saṅghaphāsū’’tiādiṁ",
  "tika-vin01t20:108_4": "vatvā ‘‘yaṁ vinayānuggahāya, taṁ saṅghasuṭṭhū’’ti yojetvā baddhacakkaṁ kātabbaṁ.",
  "tika-vin01t20:108_5": "Evaṁ ‘‘yaṁ saṅghaphāsu, taṁ dummaṅkūnaṁ puggalānaṁ niggahāyā’’tiādiṁ vatvāpi ‘‘yaṁ",
  "tika-vin01t20:108_6": "vinayānuggahāya, taṁ saṅghasuṭṭhu, yaṁ saṅghasuṭṭhu, taṁ saṅghaphāsū’’ti yojetvā",
  "tika-vin01t20:108_7": "baddhacakkaṁ kātabbaṁ. Iminā anukkamena sesapadesupi yojitesu saṅkhalikanayena dasa",
  "tika-vin01t20:108_8": "baddhacakkāni honti. Tesu ekekasmiṁ cakke purimapurimapadānaṁ vasena dasa dasa dhammā,",
  "tika-vin01t20:108_9": "pacchimapacchimapadānaṁ vasena dasa dasa atthāti saṅkhalikanaye atthasataṁ dhammasatañca",
  "tika-vin01t20:108_10": "sampajjati. Ekamūlakanaye pana ‘‘yaṁ saṅghasuṭṭhu, taṁ saṅghaphāsu, yaṁ saṅghasuṭṭhu,",
  "tika-vin01t20:108_11": "taṁ dummaṅkūnaṁ puggalānaṁ niggahāyā’’ti evamādinā ekameva padaṁ sesehi navahi padehi",
  "tika-vin01t20:108_12": "yojitanti purimapadassa ekattā ekameva dhammapadaṁ naveva atthapadāni honti, tasmā",
  "tika-vin01t20:108_13": "ekamūlakanaye dasasu padesu ekamekaṁ mūlaṁ katvā dasakkhattuṁ yojanāya katāya dhammapadānaṁ",
  "tika-vin01t20:108_14": "vasena dhammapadāni dasa, atthapadāni navutīti atthasataṁ dhammasatañca na sampajjati,",
  "tika-vin01t20:108_15": "tasmā ekamūlakanaye saṅkhalikanaye vuttanayena atthasataṁ dhammasatañca aggahetvā",
  "tika-vin01t20:108_16": "yaṁ tattha dasadhammapadānaṁ navutiatthapadānañca vasena padasataṁ vuttaṁ, taṁ sabbaṁ",
  "tika-vin01t20:108_17": "dhammasatanti gahetvā tadatthajotanavasena aṭṭhakathāyaṁ vuttāni saṅghasuṭṭhubhāvādīni",
  "tika-vin01t20:108_18": "atthapadāni atthasatanti evaṁ gahite atthasataṁ dhammasatañca sampajjati. Evaṁ tāva",
  "tika-vin01t20:108_19": "atthasataṁ dhammasatañca veditabbaṁ. Dve ca niruttisatānīti ettha pana atthajotikānaṁ",
  "tika-vin01t20:108_20": "niruttīnaṁ vasena niruttisataṁ, dhammabhūtānaṁ niruttīnaṁ vasena niruttisatanti dve",
  "tika-vin01t20:108_21": "niruttisatāni ca veditabbāni. Cattāri ñāṇasatānīti atthasate ñāṇasataṁ, dhammasate",
  "tika-vin01t20:108_22": "ñāṇasataṁ, dvīsu niruttisatesu dve ñāṇasatānīti cattāri ñāṇasatāni.",
  "tika-vin01t20:109_0": "Evañca pana, bhikkhaveti ettha ca-saddo bhinnakkamena yojetabboti āha ‘‘uddiseyyātha",
  "tika-vin01t20:109_1": "cā’’ti. Kathaṁ panettha ‘‘uddiseyyāthā’’ti vutte pariyāpuṇeyyāthātiādi atthasambhavoti",
  "tika-vin01t20:109_2": "āha ‘‘atirekānayanattho hi ettha ca-saddo’’ti. Vuttatthato atirekassa atthassa ānayanaṁ",
  "tika-vin01t20:109_3": "atirekānayanaṁ, so attho etassāti atirekānayanattho, avuttasamuccayatthoti vuttaṁ",
  "tika-vin01t20:109_4": "hoti. ‘‘Asaṁvāso’’ti vuttattā ‘‘daḷhaṁ katvā’’ti vuttaṁ.",
  "tika-vin01t20:110": "Iti samantapāsādikāya vinayaṭṭhakathāya sāratthadīpaniyaṁ",
  "tika-vin01t20:111": "Paṭhamapaññattikathā niṭṭhitā.",
  "tika-vin01t20:112": "Sudinnabhāṇavāravaṇṇanā niṭṭhitā.",
  "tika-vin01t20:113": "Makkaṭivatthukathāvaṇṇanā",
  "tika-vin01t20:114_0": "40.Anuttānapadavaṇṇanāti uttānaṁ vuccati pākaṭaṁ, tappaṭipakkhena anuttānaṁ apākaṭaṁ",
  "tika-vin01t20:114_1": "appacuraṁ duviññeyyañca, anuttānānaṁ padānaṁ vaṇṇanā anuttānapadavaṇṇanā. Uttānapadavaṇṇanāya",
  "tika-vin01t20:114_2": "payojanābhāvato anuttānaggahaṇaṁ. Pacurapaṭisevano hotīti bahulapaṭisevano hoti,",
  "tika-vin01t20:114_3": "divase divase nirantaraṁ paṭisevatīti attho. Pacuratthe hi vattamānavacananti sabbadā",
  "tika-vin01t20:114_4": "paṭisevanābhāvepi ‘‘iha mallā yujjhantī’’tiādīsu viya bāhullavuttiṁ upādāya vattamānavacanaṁ.",
  "tika-vin01t20:114_5": "Āhiṇḍantāti vicarantā. Aññesupīti aññesupi bhikkhūsu.",
  "tika-vin01t20:115_0": "41.Sahoḍḍhaggahitoti saha bhaṇḍena gahito. Attano micchāgāhena lesaoḍḍanena vā paripuṇṇatthampi",
  "tika-vin01t20:115_1": "paṭhamapaññattiṁ aññathā karonto ‘‘tañca kho manussitthiyā, no tiracchānagatāyā’’ti",
  "tika-vin01t20:115_2": "āha. Dassananti sānurāgadassanaṁ. Gahaṇanti anurāgavaseneva hatthena gahaṇaṁ. Āmasanaṁ",
  "tika-vin01t20:115_3": "attano sarīrena tassā sarīrassa upari āmasanamattaṁ, phusanaṁ tato daḷhataraṁ katvā",
  "tika-vin01t20:115_4": "saṁphusanaṁ, ghaṭṭanaṁ tatopi daḷhataraṁ katvā sarīrena sarīrassa ghaṭṭanaṁ. Taṁ",
  "tika-vin01t20:115_5": "sabbampīti dassanādi sabbampi.",
  "tika-vin01t20:116_0": "42.Daḷhataraṁ sikkhāpadamakāsīti imasmiṁ adhikāre anupaññattiyā sikkhāpadassa daḷhīkaraṇaṁ",
  "tika-vin01t20:116_1": "sithilakaraṇañca pasaṅgato āpannaṁ vibhajitvā dassetukāmo ‘‘duvidhañhi sikkhāpada’’ntiādimāha.",
  "tika-vin01t20:116_2": "Tattha yassa sacittakassa sikkhāpadassa cittaṁ akusalameva hoti, taṁ lokavajjaṁ.",
  "tika-vin01t20:116_3": "Yassa sacittakācittakapakkhasahitassa acittakassa ca sacittakapakkhe cittaṁ akusalameva",
  "tika-vin01t20:116_4": "hoti, tampi surāpānādi lokavajjanti imamatthaṁ sampiṇḍetvā dassetuṁ ‘‘yassa sacittakapakkhe",
  "tika-vin01t20:116_5": "cittaṁ akusalameva hoti, taṁ lokavajjaṁ nāmā’’ti vuttaṁ. ‘‘Sacittakapakkhe’’ti hi",
  "tika-vin01t20:116_6": "idaṁ vacanaṁ acittakaṁ sandhāya vuttaṁ. Na hi ekaṁsato sacittakassa ‘‘sacittakapakkhe’’ti",
  "tika-vin01t20:116_7": "visesane payojanaṁ atthi. Sacittakapakkheti ca vatthuvītikkamavijānanacittena ‘‘sacittakapakkhe’’ti",
  "tika-vin01t20:116_8": "gahetabbaṁ, na paṇṇattivijānanacittena. Yadi hi ‘‘na vaṭṭatī’’ti paṇṇattivijānanacittenapi",
  "tika-vin01t20:116_9": "yassa sikkhāpadassa sacittakapakkhe cittaṁ akusalameva, tampi lokavajjanti vadeyya,",
  "tika-vin01t20:116_10": "sabbesaṁ paṇṇattivajjasikkhāpadānampi lokavajjatā āpajjeyya paṇṇattivajjānampi ‘‘na",
  "tika-vin01t20:116_11": "vaṭṭatī’’ti jānitvā vītikkame akusalacittasseva sambhavato. Na hi bhagavato āṇaṁ",
  "tika-vin01t20:116_12": "jānitvā maddantassa kusalacittaṁ uppajjati anādariyavasena paṭighacittasseva uppajjanato.",
  "tika-vin01t20:117_0": "Apicettha ‘‘sacittakapakkhe cittaṁ akusalamevā’’ti vacanato acittakassa vatthuajānanavasena",
  "tika-vin01t20:117_1": "acittakapakkhe cittaṁ akusalamevāti ayaṁ niyamo natthīti viññāyati. Yadi hi acittakassa",
  "tika-vin01t20:117_2": "acittakapakkhepi cittaṁ akusalameva siyā, ‘‘sacittakapakkhe’’ti idaṁ visesanaṁ niratthakaṁ",
  "tika-vin01t20:117_3": "siyā. ‘‘Yassa cittaṁ akusalameva hoti, taṁ lokavajja’’nti ettake vutte surāti ajānitvā",
  "tika-vin01t20:117_4": "pivantassa gandhavaṇṇakādibhāvaṁ ajānitvā tāni limpantīnaṁ bhikkhunīnañca vināpi",
  "tika-vin01t20:117_5": "akusalacittena āpattisambhavato ekantākusalaṁ sacittakasikkhāpadaṁ ṭhapetvā surāpānādiacittakasikkhāpadānaṁ",
  "tika-vin01t20:117_6": "lokavajjatā na siyāti tesampi saṅgaṇhatthaṁ ‘‘yassa sacittakapakkhe cittaṁ akusalameva",
  "tika-vin01t20:117_7": "hoti, taṁ lokavajja’’nti vuttaṁ. Teneva cūḷagaṇṭhipade majjhimagaṇṭhipade ca vuttaṁ",
  "tika-vin01t20:117_8": "‘‘etaṁ sattaṁ māressāmīti tasmiṁyeva padese nipannaṁ aññaṁ mārentassa pāṇasāmaññassa",
  "tika-vin01t20:117_9": "atthitāya yathā pāṇātipāto hoti, evaṁ etaṁ majjaṁ pivissāmīti aññaṁ majjaṁ pivantassa",
  "tika-vin01t20:117_10": "majjasāmaññassa atthitāya akusalameva hoti. Yathā pana kaṭṭhasaññāya sappaṁ ghātentassa",
  "tika-vin01t20:117_11": "pāṇātipāto na hoti, evaṁ nāḷikerapānasaññāya majjaṁ pivantassa akusalaṁ na hotī’’ti.",
  "tika-vin01t20:118_0": "Keci pana vadanti ‘‘sāmaṇerassa surāti ajānitvā pivantassa pārājiko natthi, akusalaṁ",
  "tika-vin01t20:118_1": "pana hotī’’ti, taṁ tesaṁ matimattaṁ. ‘‘Bhikkhuno ajānitvāpi bījato paṭṭhāya majjaṁ",
  "tika-vin01t20:118_2": "pivantassa pācittiyaṁ, sāmaṇero jānitvā pivanto sīlabhedaṁ āpajjati, na ajānitvā’’ti",
  "tika-vin01t20:118_3": "ettakameva hi aṭṭhakathāyaṁ vuttaṁ, ‘‘akusalaṁ pana hotī’’ti na vuttanti. Aparampi",
  "tika-vin01t20:118_4": "vadanti ‘‘ajānitvā pivantassapi sotāpannassa mukhaṁ surā na pavisati kammapathappattaakusalacitteneva",
  "tika-vin01t20:118_5": "pātabbato’’ti, tampi na sundaraṁ. Bodhisatte kucchigate bodhisattamātu sīlaṁ viya",
  "tika-vin01t20:118_6": "hi idampi ariyasāvakānaṁ dhammatāsiddhanti veditabbaṁ. Teneva dīghanikāye kūṭadantasuttaṭṭhakathāyaṁ",
  "tika-vin01t20:118_7": "(dī. ni. aṭṭha. 1.352) vuttaṁ –",
  "tika-vin01t20:119_0": "‘‘Bhavantarepi hi ariyasāvako jīvitahetupi neva pāṇaṁ hanati, na suraṁ pivati. Sacepissa",
  "tika-vin01t20:119_1": "surañca khīrañca missetvā mukhe pakkhipanti, khīrameva pavisati, na surā. Yathā kiṁ?",
  "tika-vin01t20:119_2": "Yathā koñcasakuṇānaṁ khīramissake udake khīrameva pavisati, na udakaṁ. Idaṁ yonisiddhanti",
  "tika-vin01t20:119_3": "ce? Idampi dhammatāsiddhanti veditabba’’nti.",
  "tika-vin01t20:120_0": "Yadi evaṁ surāpānasikkhāpadaṭṭhakathāyaṁ (pāci. aṭṭha. 329) ‘‘vatthuajānanatāya cettha",
  "tika-vin01t20:120_1": "acittakatā veditabbā, akusaleneva pātabbatāya lokavajjatā’’ti kasmā vuttaṁ? Nāyaṁ",
  "tika-vin01t20:120_2": "doso. Ayañhettha adhippāyo – sacittakapakkhe akusalacitteneva pātabbatāya lokavajjatāti.",
  "tika-vin01t20:120_3": "Imināyeva hi adhippāyena aññesupi lokavajjesu acittakasikkhāpadesu akusalacittatāyeva",
  "tika-vin01t20:120_4": "vuttā, na pana sacittakatā. Teneva bhikkhunīvibhaṅgaṭṭhakathāyaṁ (pāci. aṭṭha. 1227) vuttaṁ –",
  "tika-vin01t20:121_0": "‘‘Giraggasamajjaṁ cittāgārasikkhāpadaṁ saṅghāṇi itthālaṅkāro gandhakavaṇṇako vāsitakapiññāko",
  "tika-vin01t20:121_1": "bhikkhunīādīhi ummaddanaparimaddanāti imāni dasa sikkhāpadāni acittakāni lokavajjāni akusalacittānī’’ti,",
  "tika-vin01t20:122_0": "Ayaṁ panettha adhippāyo – vināpi cittena āpajjitabbattā acittakāni, citte pana sati",
  "tika-vin01t20:122_1": "akusaleneva āpajjitabbattā lokavajjāni ceva akusalacittāni cāti. Tasmā bhikkhuvibhaṅge",
  "tika-vin01t20:122_2": "āgatāni surāpānauyyuttauyyodhikasikkhāpadāni tīṇi, bhikkhunīvibhaṅge āgatāni giraggasamajjādīni",
  "tika-vin01t20:122_3": "dasāti imesaṁ terasannaṁ acittakasikkhāpadānaṁ lokavajjatādassanatthaṁ ‘‘sacittakapakkhe’’ti",
  "tika-vin01t20:122_4": "idaṁ visesanaṁ katanti niṭṭhamettha gantabbaṁ. Yasmā pana paṇṇattivajjassa vatthuvītikkamavijānanacittena",
  "tika-vin01t20:122_5": "sacittakapakkhe cittaṁ siyā kusalaṁ, siyā akusalaṁ, siyā abyākataṁ, tasmā tassa sacittakapakkhe",
  "tika-vin01t20:122_6": "cittaṁ akusalamevāti ayaṁ niyamo natthīti sesaṁ paṇṇattivajjanti vuttaṁ.",
  "tika-vin01t20:123_0": "Rundhantīti vītikkamaṁ rundhantī. Dvāraṁ pidahantīti vītikkamalesassa dvāraṁ pidahantī.",
  "tika-vin01t20:123_1": "Sotaṁ pacchindamānāti uparūpari vītikkamasotaṁ pacchindamānā. Atha vā rundhantīti",
  "tika-vin01t20:123_2": "anāpattilesaṁ rundhantī. Dvāraṁ pidahantīti anāpattilesassa dvāraṁ pidahantī. Sotaṁ",
  "tika-vin01t20:123_3": "pacchindamānāti anāpattisotaṁ pacchindamānā, āpattimeva kurumānāti vuttaṁ hoti. Nanu",
  "tika-vin01t20:123_4": "ca lokavajje kāci anupaññatti uppajjamānā sithilaṁ karontī uppajjati, tasmā ‘‘lokavajje",
  "tika-vin01t20:123_5": "anupaññatti uppajjamānā…pe… gāḷhataraṁ karontī uppajjatī’’ti idaṁ kasmā vuttanti",
  "tika-vin01t20:123_6": "āha ‘‘aññatra adhimānā aññatra supinantā’’tiādi. ‘‘Aññatra adhimānā’’ti imissā anupaññattiyā",
  "tika-vin01t20:123_7": "‘‘vītikkamābhāvā’’ti kāraṇaṁ vuttaṁ, ‘‘aññatra supinantā’’ti imissā ‘‘abbohārikattā’’ti",
  "tika-vin01t20:123_8": "kāraṇaṁ vuttaṁ. Tattha vītikkamābhāvāti pāpiccho icchāpakatotiādivītikkamābhāvā.",
  "tika-vin01t20:123_9": "Uttarimanussadhamme hi ‘‘pāpiccho icchāpakato uttarimanussadhammaṁ ullapatī’’ti (mahāva.",
  "tika-vin01t20:123_10": "129) vacanato visaṁvādanādhippāyena musā bhaṇanto pārājiko hoti. Ayaṁ pana adhimānena",
  "tika-vin01t20:123_11": "adhigatasaññī hutvā ullapati, na sikkhāpadaṁ vītikkamitukāmo, tasmā ‘‘aññatra adhimānā’’ti",
  "tika-vin01t20:123_12": "ayaṁ anupaññatti uppajjamānā vītikkamābhāvā anāpattikarā jātā. Abbohārikattāti supinante",
  "tika-vin01t20:123_13": "vijjamānāyapi cetanāya vītikkamicchāya ca abbohārikattā. Kiñcāpi hi supinante mocanassādacetanā",
  "tika-vin01t20:123_14": "saṁvijjati, kadāci upakkamanampi hoti, tathāpi thinamiddhena abhibhūtattā taṁ cittaṁ",
  "tika-vin01t20:123_15": "abbohārikaṁ, cittassa abbohārikattā upakkamakiriyāsaṁvattanikāpi cetanā abbohārikā.",
  "tika-vin01t20:123_16": "Teneva ‘‘atthesā bhikkhave cetanā, sā ca kho abbohārikā’’ti (pārā. 235) bhagavatā",
  "tika-vin01t20:123_17": "vuttā, tasmā ‘‘aññatra supinantā’’ti ayaṁ anupaññatti abbohārikattā anāpattikarā jātā.",
  "tika-vin01t20:124_0": "Akate vītikkameti ‘‘kukkuccāyantā na bhuñjiṁsū’’tiādīsu viya vītikkame akate. Sithilaṁ",
  "tika-vin01t20:124_1": "karontīti paṭhamaṁ sāmaññato baddhasikkhāpadaṁ mocetvā attano attano visaye anāpattikaraṇavasena",
  "tika-vin01t20:124_2": "sithilaṁ karontī. Dvāraṁ dadamānāti anāpattiyā dvāraṁ dadamānā. Tenevāha ‘‘aparāparampi",
  "tika-vin01t20:124_3": "anāpattiṁ kurumānā’’ti. Nanu ca sañcarittasikkhāpade ‘‘antamaso taṅkhaṇikāyapī’’ti",
  "tika-vin01t20:124_4": "anupaññatti uppajjamānā āpattimeva karontī uppannā, atha kasmā ‘‘anāpattiṁ kurumānā",
  "tika-vin01t20:124_5": "uppajjatī’’ti vuttanti āha ‘‘antamaso taṅkhaṇikāyapī’’tiādi. Udāyinā bhikkhunā taṅkhaṇikāya",
  "tika-vin01t20:124_6": "sañcarittaṁ āpannavatthusmiṁ paññattattā ‘‘kate vītikkame’’ti vuttaṁ. Paññattigatikāva",
  "tika-vin01t20:124_7": "hotīti mūlapaññattiyaṁyeva antogadhā hoti.",
  "tika-vin01t20:125": "Makkaṭivatthukathāvaṇṇanā niṭṭhitā.",
  "tika-vin01t20:126": "Santhatabhāṇavāro",
  "tika-vin01t20:127": "Vajjiputtakavatthuvaṇṇanā",
  "tika-vin01t20:128_0": "43. Vesālī nivāso etesanti vesālikāti āha ‘‘vesālivāsino’’ti. Vajjīsu janapade vasantā",
  "tika-vin01t20:128_1": "vajjino, vajjīnaṁ puttakā vajjiputtakāti āha ‘‘vajjiraṭṭhe vesāliyaṁ kulānaṁ puttā’’ti.",
  "tika-vin01t20:128_2": "Ñātīnaṁ byasananti ñātīnaṁ vināso. So pana ñātīnaṁ vināso rājadaṇḍādikāraṇena hotīti",
  "tika-vin01t20:128_3": "āha ‘‘rājadaṇḍabyādhimaraṇavippavāsanimittenā’’ti. Bhogānaṁ byasanaṁ vināso bhogabyasanaṁ.",
  "tika-vin01t20:128_4": "Tañca hiraññasuvaṇṇadāsidāsādīnaṁ upabhogaparibhogavatthūnaṁ rājadaṇḍādinā vināsoti",
  "tika-vin01t20:128_5": "āha ‘‘esa nayo dutiyapadepī’’ti. Na buddhaṁ garahāmāti ‘‘asabbaññu buddho’’tiādinā",
  "tika-vin01t20:128_6": "buddhaṁ na garahāma. Na dhammagarahinoti ‘‘aniyyāniko dhammo’’tiādinā dhammaṁ na",
  "tika-vin01t20:128_7": "garahāma. Na saṅghagarahinoti ‘‘duppaṭipanno saṅgho’’tiādinā saṅghaṁ na garahāma.",
  "tika-vin01t20:128_8": "Aṭṭhatiṁsārammaṇesūti dasa kasiṇā dasa asubhā dasānussatiyo cattāro brahmavihārā",
  "tika-vin01t20:128_9": "cattāro āruppā catudhātuvavatthānaṁ āhāre paṭikūlasaññāti imesu cattālīsakammaṭṭhānesu",
  "tika-vin01t20:128_10": "pāḷiyaṁ anāgatattā ālokākāsakasiṇadvayaṁ ṭhapetvā avasesāni gahetvā vuttaṁ. Vibhattā",
  "tika-vin01t20:128_11": "kusalādhammāti ‘‘imasmiṁ ārammaṇe idaṁ hotī’’ti evaṁ vibhattā upacārajjhānena saddhiṁ",
  "tika-vin01t20:128_12": "paṭhamajjhānādayo mahaggatakusalā dhammā . Teva dhammeti te eva kusale dhamme. Majjhimayāmo",
  "tika-vin01t20:128_13": "bhikkhūnaṁ niddākilamathavinodanokāsattā na gahitoti āha ‘‘paṭhamayāmañca pacchimayāmañcā’’ti.",
  "tika-vin01t20:128_14": "Saccāni bujjhati paṭivijjhatīti bodhi, arahattamaggañāṇaṁ. Upakārakattena tassa pakkhe",
  "tika-vin01t20:128_15": "bhavā bodhipakkhiyāti āha ‘‘bodhissa pakkhe bhavānaṁ, arahattamaggañāṇassa upakārakāna’’nti.",
  "tika-vin01t20:128_16": "Cattāro satipaṭṭhānā, cattāro sammappadhānā, cattāro iddhipādā, pañcindriyāni, pañca",
  "tika-vin01t20:128_17": "balāni, satta bojjhaṅgā, ariyo aṭṭhaṅgiko maggoti ime sattatiṁsa bodhipakkhiyadhammā.",
  "tika-vin01t20:128_18": "‘‘Gihipalibodhaṁ āvāsapalibodhañca pahāyā’’ti imesaṁyeva dvinnaṁ palibodhānaṁ upacchedassa",
  "tika-vin01t20:128_19": "sudukkarabhāvato vuttaṁ. Yuttapayuttāti sammadeva yuttā.",
  "tika-vin01t20:129_0": "Āsayanti ajjhāsayaṁ. Sikkhaṁ appaccakkhāya bhikkhubhāve ṭhatvā paṭisevitamethunānaṁ",
  "tika-vin01t20:129_1": "tesaṁ vajjiputtakānaṁ upasampadaṁ anujānanto bhagavā ‘‘pārājiko hoti asaṁvāso’’ti",
  "tika-vin01t20:129_2": "evaṁ paññattasikkhāpadaṁ samūhanati nāmāti āha – ‘‘yadi hi bhagavā…pe… paññattaṁ",
  "tika-vin01t20:129_3": "samūhaneyyā’’ti. ‘‘Yo pana bhikkhū’’ti vuttattā pana sikkhaṁ paccakkhāya paṭisevitamethunassa",
  "tika-vin01t20:129_4": "upasampadaṁ anujānanto na samūhanati nāma. Na hi so bhikkhu hutvā paṭisevati. ‘‘So",
  "tika-vin01t20:129_5": "āgato na upasampādetabbo’’ti vacanato sāmaṇerabhūmi anuññātāti āha ‘‘sāmaṇerabhūmiyaṁ",
  "tika-vin01t20:129_6": "pana ṭhito’’tiādi. Uttamatthanti arahattaṁ nibbānameva vā.",
  "tika-vin01t20:130": "Vajjiputtakavatthuvaṇṇanā niṭṭhitā.",
  "tika-vin01t20:131": "Catubbidhavinayakathāvaṇṇanā",
  "tika-vin01t20:132_0": "45.Nīharitvāti sāsanato nīharitvā. Tathā hi ‘‘pañcahupāli aṅgehi samannāgatena bhikkhunā",
  "tika-vin01t20:132_1": "nānuyuñjitabbaṁ. Katamehi pañcahi? Suttaṁ na jānāti, suttānulomaṁ na jānātī’’ti (pari.",
  "tika-vin01t20:132_2": "442) evamādipariyattisāsanato suttaṁ suttānulomañca nīharitvā pakāsesuṁ, ‘‘anāpatti",
  "tika-vin01t20:132_3": "evaṁ amhākaṁ ācariyānaṁ uggaho paripucchāti gaṇhātī’’ti evamādipariyattisāsanato",
  "tika-vin01t20:132_4": "ācariyavādaṁ nīharitvā pakāsesuṁ, bhārukacchakavatthusmiṁ (pārā. 78) ‘‘āyasmā upāli",
  "tika-vin01t20:132_5": "evamāha anāpatti āvuso supinantenā’’ti evamādipariyattisāsanato eva attanomatiṁ nīharitvā",
  "tika-vin01t20:132_6": "pakāsesuṁ. Tāya hi attanomatiyā thero etadaggaṭṭhānaṁ labhi.",
  "tika-vin01t20:133_0": "Vuttanti nāgasenattherena vuttaṁ. Pajjate anena atthoti padaṁ, bhagavatā kaṇṭhādivaṇṇappavattiṭṭhānaṁ",
  "tika-vin01t20:133_1": "āhacca visesetvā bhāsitaṁ padaṁ āhaccapadaṁ, bhagavatoyeva vacanaṁ. Tenāha ‘‘āhaccapadanti",
  "tika-vin01t20:133_2": "suttaṁ adhippeta’’nti. ‘‘Idaṁ kappati, idaṁ na kappatī’’ti evaṁ avisesetvā ‘‘yaṁ,",
  "tika-vin01t20:133_3": "bhikkhave, mayā ‘idaṁ na kappatī’ti appaṭikkhittaṁ, tañce akappiyaṁ anulometi, kappiyaṁ",
  "tika-vin01t20:133_4": "paṭibāhati, taṁ vo na kappatī’’tiādinā (mahāva. 305) vuttaṁ sāmaññalakkhaṇaṁ idha",
  "tika-vin01t20:133_5": "‘‘raso’’ti adhippetanti āha ‘‘rasoti suttānuloma’’nti. Dhammasaṅgāhakappabhutiācariyaparamparato",
  "tika-vin01t20:133_6": "ānītā aṭṭhakathātanti idha ‘‘ācariyavaṁso’’ti adhippetāti āha ‘‘ācariyavaṁsoti ācariyavādo’’ti.",
  "tika-vin01t20:134_0": "Idha vinayavinicchayassa adhikatattā tadanucchavikameva suttaṁ dassento āha – ‘‘suttaṁ",
  "tika-vin01t20:134_1": "nāma sakale vinayapiṭake pāḷī’’ti. Mahāpadesāti mahāokāsā, mahantāni vinayassa patiṭṭhāpanaṭṭhānāni",
  "tika-vin01t20:134_2": "yesu patiṭṭhāpito vinayo vinicchayati asandehato. Mahantāni vā kāraṇāni mahāpadesā,",
  "tika-vin01t20:134_3": "mahantāni vinayavinicchayakāraṇānīti vuttaṁ hoti. ‘‘Atthato pana ‘yaṁ, bhikkhave’tiādinā",
  "tika-vin01t20:134_4": "vuttā sādhippāyā pāḷiyeva mahāpadesā’’ti vadanti. Tenevāha ‘‘ye bhagavatā evaṁ vuttā’’tiādi.",
  "tika-vin01t20:134_5": "Ime ca mahāpadesā khandhake āgatā, tasmā tesaṁ vinicchayakathā tattheva āvi bhavissatīti",
  "tika-vin01t20:134_6": "idha na vuccati. Yadipi tattha tattha bhagavatā pavattitā pakiṇṇakadesanāva aṭṭhakathā,",
  "tika-vin01t20:134_7": "sā pana dhammasaṅgāhakehi paṭhamaṁ tīṇi piṭakāni saṅgāyitvā tassa atthavaṇṇanānurūpeneva",
  "tika-vin01t20:134_8": "vācanāmaggaṁ āropitattā ‘‘ācariyavādo’’ti vuccati ācariyā vadanti saṁvaṇṇenti pāḷiṁ",
  "tika-vin01t20:134_9": "etenāti katvā. Tenāha – ‘‘ācariyavādo nāma…pe… aṭṭhakathātantī’’ti. Tisso saṅgītiyo",
  "tika-vin01t20:134_10": "āruḷhoyeva ca buddhavacanassa atthasaṁvaṇṇanābhūto kathāmaggo mahāmahindattherena",
  "tika-vin01t20:134_11": "tambapaṇṇidīpaṁ ābhato, pacchā tambapaṇṇiyehi mahātherehi sīhaḷabhāsāya ṭhapito nikāyantaraladdhisaṅkarapariharaṇatthaṁ.",
  "tika-vin01t20:134_12": "Kiñcāpi attanomati suttādīhi saṁsanditvāva parikappīyati, tathāpi sā na suttādīsu",
  "tika-vin01t20:134_13": "visesato niddiṭṭhāti āha ‘‘suttasuttānulomaācariyavāde muñcitvā’’ti. Anubuddhiyāti",
  "tika-vin01t20:134_14": "suttādīniyeva anugatabuddhiyā. Nayaggāhenāti suttādito labbhamānanayaggahaṇena.",
  "tika-vin01t20:135_0": "Attanomatiṁ sāmaññato paṭhamaṁ dassetvā idāni tameva visesetvā dassento ‘‘apicā’’tiādimāha.",
  "tika-vin01t20:135_1": "Idāni tattha paṭipajjitabbākāraṁ dassento āha – ‘‘taṁ pana attanomatiṁ gahetvā kathentenā’’tiādi.",
  "tika-vin01t20:135_2": "Atthenāti attanā sallakkhitena atthena. Ācariyavāde otāretabbāti ācariyavāde ñāṇena",
  "tika-vin01t20:135_3": "anuppavesetabbā. Sabbadubbalāti puggalassa sayaṁ paṭibhānabhāvato. Pamādapāṭhavasena",
  "tika-vin01t20:135_4": "ācariyavādassa kadāci suttānulomena asaṁsandanāpi siyā, so na gahetabboti dassento",
  "tika-vin01t20:135_5": "āha – ‘‘ācariyavādopi…pe… samento eva gahetabbo’’ti. Samentameva gahetabbanti yathā",
  "tika-vin01t20:135_6": "suttena saṁsandati, evaṁ mahāpadesato atthā uddharitabbāti dasseti. Suttānulomassa",
  "tika-vin01t20:135_7": "suttekadesattepi sutte viya ‘‘idaṁ kappati, idaṁ na kappatī’’ti paricchinditvā āhaccabhāsitaṁ",
  "tika-vin01t20:135_8": "kiñci natthīti āha – ‘‘suttānulomato hi suttameva balavatara’’nti. Appaṭivattiyanti",
  "tika-vin01t20:135_9": "appaṭibāhiyaṁ. Kārakasaṅghasadisanti pamāṇattā saṅgītikārakasaṅghasadisaṁ. Buddhānaṁ",
  "tika-vin01t20:135_10": "ṭhitakālasadisanti iminā buddheheva kathitattā dharamānabuddhasadisanti vuttaṁ hoti.",
  "tika-vin01t20:135_11": "Sutte hi paṭibāhite buddhova paṭibāhito hoti. Sakavādī suttaṁ gahetvā kathetīti sakavādī",
  "tika-vin01t20:135_12": "attano suttaṁ gahetvā voharati. Paravādī suttānulomanti aññanikāyavādī attano nikāye",
  "tika-vin01t20:135_13": "suttānulomaṁ gahetvā katheti. Khepaṁ vā garahaṁ vā akatvāti ‘‘kiṁ iminā’’ti khepaṁ",
  "tika-vin01t20:135_14": "vā ‘‘kimesa bālo vadatī’’ti garahaṁ vā akatvā. Suttānulomanti paravādinā vuttaṁ aññanikāye",
  "tika-vin01t20:135_15": "suttānulomaṁ. Sutte otāretabbanti sakavādinā attano sutte otāretabbaṁ. Suttasmiṁyeva",
  "tika-vin01t20:135_16": "ṭhātabbanti attano sutteyeva ṭhātabbaṁ. Evaṁ sesavāresupi atthayojanā kātabbā. Ayanti",
  "tika-vin01t20:135_17": "sakavādī. Paroti aññanikāyavādī. Evaṁ sesesupi.",
  "tika-vin01t20:136_0": "Nanu ca ‘‘suttānulomato suttameva balavatara’’nti heṭṭhā vuttaṁ, idha pana ‘‘suttānulome",
  "tika-vin01t20:136_1": "suttaṁ otāretabba’’ntiādi kasmā vuttanti? Nāyaṁ virodho. ‘‘Suttānulomato suttameva",
  "tika-vin01t20:136_2": "balavatara’’nti hi idaṁ sakamateyeva suttaṁ sandhāya vuttaṁ. Tattha hi sakamatipariyāpannameva",
  "tika-vin01t20:136_3": "suttādiṁ sandhāya ‘‘attanomati sabbadubbalā, attanomatito ācariyavādo balavataro,",
  "tika-vin01t20:136_4": "ācariyavādato suttānulomaṁ balavataraṁ, suttānulomato suttameva balavatara’’nti ca",
  "tika-vin01t20:136_5": "vuttaṁ. Idha pana paravādinā ānītaṁ aññanikāye suttaṁ sandhāya ‘‘suttānulome suttaṁ",
  "tika-vin01t20:136_6": "otāretabba’’ntiādi vuttaṁ. Tasmā paravādinā ānītaṁ suttādiṁ attano suttānulomaācariyavādaattanomatīsu",
  "tika-vin01t20:136_7": "otāretvā samentaṁyeva gahetabbaṁ, itaraṁ na gahetabbanti ayaṁ nayo idha vuccatīti",
  "tika-vin01t20:136_8": "na koci pubbāparavirodho.",
  "tika-vin01t20:137_0": "Bāhirakasuttanti tisso saṅgītiyo anāruḷhaguḷhavessantarādīni mahāsaṅghikanikāyavāsīnaṁ",
  "tika-vin01t20:137_1": "suttāni. Vedallādīnanti ādi-saddena guḷhaummaggādiggahaṇaṁ veditabbaṁ, itaraṁ gārayhasuttaṁ",
  "tika-vin01t20:137_2": "na gahetabbaṁ. Attanomatiyameva ṭhātabbanti iminā aññanikāyato ānītasuttatopi sakanikāye",
  "tika-vin01t20:137_3": "attanomatiyeva balavatarāti dasseti. Sakavādī suttaṁ gahetvā katheti, paravādīpi",
  "tika-vin01t20:137_4": "suttamevātievamādinā samānajātikānaṁ vasena vāro na vutto, suttassa sutteyeva otāraṇaṁ",
  "tika-vin01t20:137_5": "bhinnaṁ viya hutvā na paññāyati, vuttanayeneva ca sakkā yojetunti.",
  "tika-vin01t20:138_0": "Idāni sakavādīparavādīnaṁ kappiyākappiyādibhāvaṁ sandhāya vivāde uppanne tattha paṭipajjitabbavidhiṁ",
  "tika-vin01t20:138_1": "dassento āha – ‘‘atha panāyaṁ kappiyanti gahetvā kathetī’’tiādi. Tattha sutte ca",
  "tika-vin01t20:138_2": "suttānulome ca otāretabbanti sakavādinā attanoyeva sutte ca suttānulome ca otāretabbaṁ.",
  "tika-vin01t20:138_3": "Paro kāraṇaṁ na vindatīti paravādī kāraṇaṁ na labhati. Suttato bahuṁ kāraṇañca vinicchayañca",
  "tika-vin01t20:138_4": "dassetīti paravādī attano suttato bahuṁ kāraṇaṁ vinicchayañca āharitvā dasseti. Sādhūti",
  "tika-vin01t20:138_5": "sampaṭicchitvā akappiyeva ṭhātabbanti iminā attano nikāye suttādīni alabhantena sakavādinā",
  "tika-vin01t20:138_6": "paravādīvacaneyeva ṭhātabbanti vadati. Dvinnampi kāraṇacchāyā dissatīti sakavādīparavādīnaṁ",
  "tika-vin01t20:138_7": "ubhinnampi kappiyākappiyabhāvasādhakaṁ kāraṇapatirūpakaṁ dissati. Yadi dvinnampi",
  "tika-vin01t20:138_8": "kāraṇacchāyā dissati, kasmā ‘‘akappiyeva ṭhātabba’’nti āha ‘‘vinayañhi patvā’’tiādi.",
  "tika-vin01t20:138_9": "‘‘Vinayaṁ patvā’’ti vuttamevatthaṁ pākaṭataraṁ katvā dassento āha ‘‘kappiyākappiyavicāraṇamāgammā’’ti.",
  "tika-vin01t20:138_10": "Rundhitabbantiādīsu dubbiññeyyavinicchaye kappiyākappiyabhāve sati kappiyanti gahaṇaṁ",
  "tika-vin01t20:138_11": "rundhitabbaṁ, akappiyanti gahaṇaṁ gāḷhaṁ kātabbaṁ. Aparāparaṁ pavattakappiyagahaṇasotaṁ",
  "tika-vin01t20:138_12": "pacchinditabbaṁ, garukabhāvasaṅkhāte akappiyabhāveyeva ṭhātabbanti attho.",
  "tika-vin01t20:139_0": "Bahūhi suttavinicchayakāraṇehīti bahūhi suttehi ceva tato ānītavinicchayakāraṇehi",
  "tika-vin01t20:139_1": "ca. Attano gahaṇaṁ na vissajjetabbanti sakavādinā attano akappiyanti gahaṇaṁ na vissajjetabbaṁ.",
  "tika-vin01t20:139_2": "Idāni vuttamevatthaṁ nigamento ‘‘eva’’ntiādimāha. Tattha yoti sakavādīparavādīsu",
  "tika-vin01t20:139_3": "yo koci. Keci pana ‘‘sakavādīsuyeva yo koci idhādhippeto’’ti vadanti, evaṁ sante",
  "tika-vin01t20:139_4": "‘‘atha panāyaṁ kappiyanti gahetvā kathetī’’tiādīsu sabbattha ubhopi sakavādinoyeva",
  "tika-vin01t20:139_5": "siyuṁ heṭṭhā vuttasseva nigamanavasena ‘‘eva’’ntiādīnaṁ vuttattā, tasmā taṁ na gahetabbaṁ.",
  "tika-vin01t20:139_6": "Atirekakāraṇaṁ labhatīti ettha suttādīsu purimaṁ purimaṁ atirekakāraṇaṁ nāma, yo",
  "tika-vin01t20:139_7": "vā suttādīsu catūsu bahutaraṁ kāraṇaṁ labhati, so atirekakāraṇaṁ labhati nāma.",
  "tika-vin01t20:140_0": "Suṭṭhu pavatti etassāti suppavatti, suṭṭhu pavattati sīlenāti vā suppavatti. Tenāha",
  "tika-vin01t20:140_1": "‘‘suppavattīti suṭṭhu pavatta’’nti. Vācāya uggataṁ vācuggataṁ, vacasā suggahitanti",
  "tika-vin01t20:140_2": "vuttaṁ hoti. Suttatoti imassa vivaraṇaṁ ‘‘pāḷito’’ti. Ettha ca ‘‘suttaṁ nāma sakalaṁ",
  "tika-vin01t20:140_3": "vinayapiṭaka’’nti vuttattā pāḷitoti tadatthadīpikā aññāyeva pāḷi veditabbā. Anubyañjanasoti",
  "tika-vin01t20:140_4": "imassa vivaraṇaṁ ‘‘paripucchato ca aṭṭhakathāto cā’’ti. Pāḷiṁ anugantvā atthassa",
  "tika-vin01t20:140_5": "byañjanato pakāsanato anubyañjananti hi paripucchā aṭṭhakathā ca vuccati. Ettha ca",
  "tika-vin01t20:140_6": "aṭṭhakathāya visuṁ gahitattā paripucchāti theravādo vutto. Saṅghabhedassa pubbabhāge",
  "tika-vin01t20:140_7": "pavattakalahassetaṁ adhivacanaṁ saṅgharājīti. Kukkuccakoti aṇumattesupi vajjesu bhayadassanavasena",
  "tika-vin01t20:140_8": "kukkuccaṁ uppādento. Tantiṁ avisaṁvādetvāti pāḷiṁ aññathā akatvā. Avokkamantoti anatikkamanto.",
  "tika-vin01t20:141_0": "Vitthunatīti atthaṁ adisvā nitthunati. Vipphandatīti kampati. Santiṭṭhituṁ na sakkotīti",
  "tika-vin01t20:141_1": "ekasmiṁyeva atthe patiṭṭhātuṁ na sakkoti. Tenāha ‘‘yaṁyaṁ parena vuccati, taṁ taṁ",
  "tika-vin01t20:141_2": "anujānātī’’ti. Paravādaṁ gaṇhātīti ‘‘ucchumhi kasaṭaṁ yāvajīvikaṁ, raso sattāhakāliko,",
  "tika-vin01t20:141_3": "tadubhayavinimutto ca ucchu nāma visuṁ natthi, tasmā ucchupi vikāle vaṭṭatī’’ti paravādinā",
  "tika-vin01t20:141_4": "vutte tampi gaṇhāti. Ekekalomanti palitaṁ sandhāya vuttaṁ. Yamhīti yasmiṁ puggale.",
  "tika-vin01t20:141_5": "Parikkhayaṁ pariyādānanti atthato ekaṁ.",
  "tika-vin01t20:142_0": "Ācariyaparamparā kho panassa suggahitā hotīti ettha ācariyaparamparāti ācariyānaṁ",
  "tika-vin01t20:142_1": "vinicchayaparamparā. Teneva vakkhati ‘‘yathā ācariyo ca ācariyācariyo ca pāḷiñca",
  "tika-vin01t20:142_2": "paripucchañca vadanti, tathā ñātuṁ vaṭṭatī’’ti. Pubbāparānusandhitoti ‘‘idaṁ pubbavacanaṁ,",
  "tika-vin01t20:142_3": "idaṁ paravacanaṁ, ayamanusandhī’’ti evaṁ pubbāparānusandhito. Ācariyaparamparanti",
  "tika-vin01t20:142_4": "imasseva vevacanaṁ theravādaṅganti, therapaṭipāṭinti attho. Dve tayo parivaṭṭāti",
  "tika-vin01t20:142_5": "dve tisso paramparā.",
  "tika-vin01t20:143_0": "Imehi ca pana tīhi lakkhaṇehīti ‘‘suttamassa svāgataṁ hotī’’tiādinā heṭṭhā vuttehi",
  "tika-vin01t20:143_1": "tīhi lakkhaṇehi. Ettha ca paṭhamena lakkhaṇena vinayassa suṭṭhu uggahitabhāvo vutto,",
  "tika-vin01t20:143_2": "dutiyena uggahitena acalatā suppatiṭṭhitatā vuttā, tatiyena yaṁ pāḷiyā aṭṭhakathāya",
  "tika-vin01t20:143_3": "ca natthi, tampi ācariyavacanena vinicchinituṁ samatthatā vuttā. Otiṇṇe vatthusminti",
  "tika-vin01t20:143_4": "codanāsaṅkhāte vītikkamasaṅkhāte vā vatthusmiṁ saṅghamajjhe otiṇṇe, osaṭeti attho.",
  "tika-vin01t20:143_5": "Vuttameva vibhāvento ‘‘codakena ca cuditakena ca vutte vattabbe’’ti āha. Keci pana",
  "tika-vin01t20:143_6": "‘‘codakena otiṇṇe vatthusmiṁ cuditakena ca vutte vattabbe’’ti evaṁ yojenti. Apare",
  "tika-vin01t20:143_7": "pana ‘‘codakena ca cuditakena ca vutte vinayadharena ca vattabbe’’ti evampi yojenti.",
  "tika-vin01t20:143_8": "‘‘Codakena ca cuditakena ca vutte vattabbe’’ti ayameva pana yojanā sundaratarāti",
  "tika-vin01t20:143_9": "veditabbā. Vatthu oloketabbanti tassa tassa sikkhāpadassa vatthu oloketabbaṁ. ‘‘Tiṇena",
  "tika-vin01t20:143_10": "vā paṇṇena vā…pe… yo āgaccheyya, āpatti dukkaṭassā’’ti (pārā. 517) hi idaṁ nissaggiye",
  "tika-vin01t20:143_11": "aññātakaviññattisikkhāpadassa vatthusmiṁ paññattaṁ, thullaccayadubbhāsitāpattīnaṁ",
  "tika-vin01t20:143_12": "mātikāya anāgatattā ‘‘pañcannaṁ āpattīnaṁ aññatara’’nti vuttaṁ. Aññataraṁ vā āpattinti",
  "tika-vin01t20:143_13": "‘‘kāle vikālasaññī āpatti dukkaṭassa, kāle vematiko āpatti dukkaṭassā’’ti evamādinā",
  "tika-vin01t20:143_14": "(pāci. 250) āgataṁ dukkaṭaṁ sandhāya vuttaṁ. Sikkhāpadantaresūti vinītavatthuṁ antokatvā",
  "tika-vin01t20:143_15": "ekekasmiṁ sikkhāpadantare.",
  "tika-vin01t20:144_0": "Sukhumāti attanopi duviññeyyasabhāvassa lahuparivattino cittassa sīghaparivattitāya",
  "tika-vin01t20:144_1": "vuttaṁ. Tenāha ‘‘cittalahukā’’ti. Cittaṁ lahu sīghaparivatti etesanti cittalahukā.",
  "tika-vin01t20:144_2": "Teti te vītikkame. Taṁvatthukanti te adinnādānamanussaviggahavītikkamā vatthu adhiṭṭhānaṁ",
  "tika-vin01t20:144_3": "kāraṇametassāti taṁvatthukaṁ. Sīlāni sodhetvāti yaṁvatthukaṁ kukkuccaṁ uppannaṁ,",
  "tika-vin01t20:144_4": "taṁ amanasikaritvā avasesasīlāni sodhetvā. Pākaṭabhāvato sukhavaḷañjanatāya ca ‘‘dvattiṁsākāraṁ",
  "tika-vin01t20:144_5": "tāva manasi karohī’’ti vuttaṁ. Aññasmiṁ pana kammaṭṭhāne kataparicayena tadeva manasi",
  "tika-vin01t20:144_6": "kātabbaṁ. Kammaṭṭhānaṁ ghaṭayatīti antarantarā khaṇḍaṁ adassetvā cittena saddhiṁ",
  "tika-vin01t20:144_7": "ālambanabhāvena cirakālaṁ ghaṭayati. Saṅkhārā pākaṭā hutvā upaṭṭhahantīti vipassanākammaṭṭhāniko",
  "tika-vin01t20:144_8": "ce, tassa saṅkhārā pākaṭā hutvā upaṭṭhahanti. Sace katapārājikavītikkamo bhaveyya,",
  "tika-vin01t20:144_9": "tassa satipi asaritukāmatāya vippaṭisāravatthuvasena punappunaṁ taṁ upaṭṭhahatīti",
  "tika-vin01t20:144_10": "cittekaggataṁ na vindati. Tena vuttaṁ ‘‘kammaṭṭhānaṁ na ghaṭayatī’’tiādi. Attanā",
  "tika-vin01t20:144_11": "jānātīti sayameva jānāti. Paccatte cetaṁ karaṇavacanaṁ, attā jānātīti vuttaṁ hoti.",
  "tika-vin01t20:144_12": "Aññā ca devatā jānantīti ārakkhadevatāhi aññā paracittaviduniyo devatā ca jānanti.",
  "tika-vin01t20:145": "Niṭṭhitā catubbidhavinayakathāvaṇṇanā",
  "tika-vin01t20:146": "Vinayadharassa ca lakkhaṇādikathāvaṇṇanā.",
  "tika-vin01t20:147": "Bhikkhupadabhājanīyavaṇṇanā",
  "tika-vin01t20:148_0": "Tasmāti yasmā pana-saddaṁ apanetvā aniyamena puggaladīpakaṁ yo-saddameva āha, tasmā.",
  "tika-vin01t20:148_1": "Etthāti imasmiṁ yo-sadde. Pana-saddassa nipātamattattā yo-saddasseva atthaṁ pakāsento",
  "tika-vin01t20:148_2": "‘‘yo kocīti vuttaṁ hotī’’ti āha. Yo koci nāmāti yo vā so vā yo kocīti vutto. Vāsadhurayutto",
  "tika-vin01t20:148_3": "vāti vipassanādhurayutto vā. Sīlesūti pakatīsu.",
  "tika-vin01t20:149_0": "Bhikkhatīti yācati. Labhanto vā alabhanto vāti yo koci bhikkhati bhikkhaṁ esati gavesati,",
  "tika-vin01t20:149_1": "so taṁ labhatu vā mā vā, tathāpi bhikkhatīti bhikkhūti ayamettha adhippāyo. Ariyāya",
  "tika-vin01t20:149_2": "yācanāyāti ‘‘uddissa ariyā tiṭṭhanti, esā ariyāna yācanā’’ti evaṁ vuttāya ariyayācanāya,",
  "tika-vin01t20:149_3": "na kapaṇaddhikavaṇibbakayācakānaṁ viya ‘‘dehi dehī’’ti evaṁ pavattayācanāya. Bhikkhācariyanti",
  "tika-vin01t20:149_4": "uñchācariyaṁ. Ajjhupagatattāti anuṭṭhitattā. Kājabhattanti kājehi ānītaṁ bhattaṁ.",
  "tika-vin01t20:149_5": "Agghaphassavaṇṇabhedenāti agghādīnaṁ purimapakativijahena. Purimapakativijahanañhettha",
  "tika-vin01t20:149_6": "bhedoti adhippetaṁ. Dhovitvā apanetuṁ asakkuṇeyyasabhāvaṁ malaṁ, tathā apanetuṁ sakkuṇeyyasabhāvā",
  "tika-vin01t20:149_7": "jallikā. Bhinnapaṭadharoti nibbacanaṁ bhinnapaṭadhare bhikkhu-saddassa niruḷhattā kataṁ.",
  "tika-vin01t20:150_0": "Upanissayasampannanti pubbe aṭṭhaparikkhāradānūpanissayasampannaṁ. Yo hi cīvarādike",
  "tika-vin01t20:150_1": "aṭṭha parikkhāre pattacīvarameva vā sotāpannādiariyassa puthujjanasseva vā sīlasampannassa",
  "tika-vin01t20:150_2": "datvā ‘‘idaṁ parikkhāradānaṁ anāgate ehibhikkhubhāvāya paccayo hotū’’ti patthanaṁ",
  "tika-vin01t20:150_3": "paṭṭhapesi, tassa taṁ sati adhikārasampattiyaṁ buddhānaṁ sammukhībhāve iddhimayaparikkhāralābhāya",
  "tika-vin01t20:150_4": "saṁvattatīti veditabbaṁ. Brahmaghosanti uttamaghosaṁ, brahmuno ghosasadisaṁ vā ghosaṁ.",
  "tika-vin01t20:150_5": "Brahmacariyanti sāsanabrahmacariyaṁ maggabrahmacariyañca. Dukkhassa sammā antakiriyāyāti",
  "tika-vin01t20:150_6": "yojetabbaṁ. Bhaṇḍūti muṇḍo. Vāsīti dantakaṭṭhacchedanavāsi. Bandhananti kāyabandhanaṁ.",
  "tika-vin01t20:150_7": "Yutto bhāvanānuyogo assāti yuttayogo, tassa yuttayogassa, bhāvanānuyogamanuyuttassāti",
  "tika-vin01t20:150_8": "vuttaṁ hoti. Iriyāpathasampannatāvibhāvanatthaṁ ‘‘saṭṭhivassikatthero viyā’’ti vuttaṁ.",
  "tika-vin01t20:150_9": "Buddhova pabbajjācariyo upasampadācariyo ca assāti buddhācariyako. Paṭhamabodhiyampi",
  "tika-vin01t20:150_10": "paṭhamakāleyeva sesaupasampadānaṁ abhāvoti āha ‘‘paṭhamabodhiyaṁ ekasmiṁ kāle’’ti.",
  "tika-vin01t20:150_11": "Pañca pañcavaggiyattherāti pañcavaggiyattherā pañca. Tīṇi satanti tīṇi satāni, gāthābandhasukhatthaṁ",
  "tika-vin01t20:150_12": "vacanavipallāso kato. Eko ca theroti aṅgulimālattheraṁ sandhāya vuttaṁ. Na vuttāti",
  "tika-vin01t20:150_13": "aṭṭhakathāyaṁ na vuttā. Tatthāti vinayapāḷiyaṁ.",
  "tika-vin01t20:151_0": "Veḷuvanamahāvihāre gandhakuṭiyaṁ nisinnoyeva bhagavā mahākassapattherassa attānaṁ",
  "tika-vin01t20:151_1": "uddissa pabbajitabhāvaṁ viditvā tassa paccuggamanaṁ karonto tigāvutaṁ maggaṁ ekakova",
  "tika-vin01t20:151_2": "gantvā bahuputtanigrodhamūle pallaṅkaṁ ābhujitvā nisinno attano santikaṁ āgantvā",
  "tika-vin01t20:151_3": "paramanipaccakāraṁ dassetvā ‘‘satthā me bhante bhagavā, sāvakohamasmi, satthā me",
  "tika-vin01t20:151_4": "bhante bhagavā, sāvakohamasmī’’ti tikkhattuṁ attano sāvakattaṁ sāvetvā ṭhitassa mahākassapattherassa",
  "tika-vin01t20:151_5": "nipaccakāramahattataṁ attano ca mahānubhāvataṁ dīpetuṁ yassa aññassa ajānaṁyeva ‘‘jānāmī’’ti",
  "tika-vin01t20:151_6": "paṭiññassa bāhirakassa satthuno evaṁ sabbacetasā samannāgato pasannacitto sāvako",
  "tika-vin01t20:151_7": "evarūpaṁ paramanipaccakāraṁ kareyya, tassa vaṇṭacchinnatālapakkaṁ viya gīvato muddhāpi",
  "tika-vin01t20:151_8": "vipateyya, sattadhā vā phaleyyāti dassento ‘‘yo kho, kassapa, evaṁ sabbacetasā samannāgataṁ",
  "tika-vin01t20:151_9": "sāvakaṁ ajānaṁyeva vadeyya ‘jānāmī’ti, apassaṁyeva vadeyya ‘passāmī’ti, muddhāpi",
  "tika-vin01t20:151_10": "tassa vipateyya, sattadhā vā phaleyya, ahaṁ kho, kassapa, jānaṁyeva vadāmi ‘jānāmī’ti,",
  "tika-vin01t20:151_11": "passaṁyeva vadāmi ‘passāmī’’’ (saṁ. ni. 2.154) ti vatvā jātimadamānamadarūpamadappahānatthaṁ",
  "tika-vin01t20:151_12": "tīhi ovādehi mahākassapattheraṁ ovadanto ‘‘tasmātiha te kassapā’’tiādimāha.",
  "tika-vin01t20:152_0": "Tattha (saṁ. ni. aṭṭha. 2.2.154) tasmātihāti tasmā icceva vuttaṁ hoti, yasmā ahaṁ",
  "tika-vin01t20:152_1": "jānantova ‘‘jānāmī’’ti passanto eva ca ‘‘passāmī’’ti vadāmi, tasmāti attho. Ti-kāra",
  "tika-vin01t20:152_2": "ha-kārā nipātā. Ihāti vā imasmiṁ sāsane, ta-kāro padasandhivasena āgato. Evaṁ sikkhitabbanti",
  "tika-vin01t20:152_3": "idāni vuccamānākārena sikkhitabbaṁ. Tibbanti bahalaṁ mahantaṁ. Hirottappañcāti hirī",
  "tika-vin01t20:152_4": "ca ottappañca. Paccupaṭṭhitaṁ bhavissatīti upasaṅkamanato paṭhamatarameva upaṭṭhitaṁ",
  "tika-vin01t20:152_5": "bhavissati. Tathā hi sati tesaṁ purato assa sagāravasappatissavatā saṇṭhāti. Yo ca",
  "tika-vin01t20:152_6": "therādīsu hirottappaṁ upaṭṭhapetvā upasaṅkamati, therādayopi taṁ sahirikā saottappā",
  "tika-vin01t20:152_7": "ca hutvā upasaṅkamantīti ayamettha ānisaṁso. Kusalūpasaṁhitanti kusalanissitaṁ, anavajjadhammanissitanti",
  "tika-vin01t20:152_8": "attho. Aṭṭhiṁ katvāti attānaṁ tena dhammena aṭṭhikaṁ katvā, taṁ vā dhammaṁ ‘‘esa",
  "tika-vin01t20:152_9": "mayhaṁ dhammo’’ti aṭṭhiṁ katvā. Manasi katvāti citte ṭhapetvā. Sabbacetasā samannāharitvāti",
  "tika-vin01t20:152_10": "cittassa thokampi bahi gantuṁ adento sabbena samannāhāracittena samannāharitvā. Ohitasototi",
  "tika-vin01t20:152_11": "ṭhapitasoto, dhamme nihitasototi attho. Evañhi te sikkhitabbanti ñāṇasotañca pasādasotañca",
  "tika-vin01t20:152_12": "odahitvā ‘‘mayā desitaṁ dhammaṁ sakkaccameva suṇissāmī’’ti evañhi te sikkhitabbaṁ.",
  "tika-vin01t20:152_13": "Sātasahagatā ca me kāyagatāsatīti asubhesu ceva ānāpāne ca paṭhamajjhānavasena sukhasampayuttā",
  "tika-vin01t20:152_14": "kāyagatāsati. Yo ca panāyaṁ tividho ovādo, therassa ayameva pabbajjā ca upasampadā ca ahosi.",
  "tika-vin01t20:153_0": "Kasiṇārammaṇaṁ rūpāvacarajjhānaṁ rūpasaññā. Saññāsīsena hettha jhānaṁ vuttaṁ, tadeva",
  "tika-vin01t20:153_1": "ca uddhumātakapaṭibhāgārammaṇattā ‘‘uddhumātakasaññā’’ti vuttaṁ. Sopākasāmaṇero bhagavatā",
  "tika-vin01t20:153_2": "puṭṭho ‘‘ete dve rūpāvacarabhāvena ekatthā, byañjanameva nāna’’nti āha. Āraddhacittoti",
  "tika-vin01t20:153_3": "ārādhitacitto. Garudhammapaṭiggahaṇādiupasampadā upari vitthārato sayameva āvi bhavissati.",
  "tika-vin01t20:154_0": "Kalyāṇaputhujjanādayoti ettha bahūnaṁ nānappakārānaṁ sakkāyadiṭṭhiādīnaṁ avihatattā",
  "tika-vin01t20:154_1": "janeti, tāhi vā janitoti puthujjano, kalyāṇo ca so puthujjano cāti kalyāṇaputhujjano,",
  "tika-vin01t20:154_2": "so ādi yesaṁ sotāpannādīnaṁ te kalyāṇaputhujjanādayo. Kalyāṇaggahaṇena cettha andhaputhujjanaṁ",
  "tika-vin01t20:154_3": "nivatteti. Dvidhā hi puthujjanā andhaputhujjano kalyāṇaputhujjanoti. Vuttañhetaṁ –",
  "tika-vin01t20:155": "‘‘Duve puthujjanā vuttā, buddhenādiccabandhunā;",
  "tika-vin01t20:156": "Andho puthujjano eko, kalyāṇeko puthujjano’’ti. (dī. ni. aṭṭha. 1.7; ma. ni. aṭṭha. 1.2; saṁ. ni. aṭṭha. 2.2.61; a. ni. aṭṭha. 1.1.51);",
  "tika-vin01t20:157_0": "Bhadrāya paññāya bhadrāya vimuttiyāti yojetabbaṁ. Sīlenātiādīsu sīlanti catupārisuddhisīlaṁ.",
  "tika-vin01t20:157_1": "Samādhīti vipassanāpādakā aṭṭha samāpattiyo. Paññāti lokiyalokuttarañāṇaṁ. Vimuttīti",
  "tika-vin01t20:157_2": "ariyaphalavimutti. Vimuttiñāṇadassananti ekūnavīsatividhaṁ paccavekkhaṇañāṇaṁ. Yathāsambhavena",
  "tika-vin01t20:157_3": "cettha yojanā veditabbā. Kalyāṇaputhujjanassa hi sīlādayo tayo eva sambhavanti, ariyānaṁ",
  "tika-vin01t20:157_4": "pana sabbepi sīlādayo. Sāro bhikkhūtipi kalyāṇaputhujjanādayova vuttāti āha ‘‘tehiyeva",
  "tika-vin01t20:157_5": "sīlasārādīhī’’tiādi. Atha vā nippariyāyato khīṇāsavova sāro bhikkhu nāmāti āha ‘‘vigatakilesapheggubhāvato vā’’tiādi.",
  "tika-vin01t20:158_0": "Yopi kalyāṇaputhujjano anulomapaṭipadāya paripūrakārī sīlasampanno indriyesu guttadvāro",
  "tika-vin01t20:158_1": "bhojane mattaññū jāgariyānuyogamanuyutto pubbarattāpararattaṁ bodhipakkhiyānaṁ dhammānaṁ",
  "tika-vin01t20:158_2": "bhāvanānuyogamanuyutto viharati ‘‘ajja vā sve vā aññataraṁ sāmaññaphalaṁ adhigamissāmī’’ti,",
  "tika-vin01t20:158_3": "sopi vuccati sikkhatīti sekhoti āha ‘‘puthujjanakalyāṇakena saddhi’’nti. Satta ariyāti",
  "tika-vin01t20:158_4": "cattāro maggaṭṭhā, heṭṭhimā ca tayo phalaṭṭhāti ime satta ariyā. Tisso sikkhāti adhisīlādikā",
  "tika-vin01t20:158_5": "tisso sikkhā. Sikkhāsu jātoti vā sekho. Ariyapuggalo hi ariyāya jātiyā jāyamāno sikkhāsu",
  "tika-vin01t20:158_6": "jāyati, na yoniyaṁ. Sikkhanasīloti vā sekho, puggalādhiṭṭhānāya vā kathāya sekhassa",
  "tika-vin01t20:158_7": "ayanti anaññasādhāraṇā maggaphalattayadhammā sekhapariyāyena vuttā. Asekhoti ca yattha",
  "tika-vin01t20:158_8": "sekhabhāvāsaṅkā atthi, tatthāyaṁ paṭisedhoti lokiyanibbānesu asekhabhāvānāpatti daṭṭhabbā.",
  "tika-vin01t20:158_9": "Sīlasamādhipaññāsaṅkhātā hi sikkhā attano paṭipakkhakilesehi vimuttattā parisuddhā,",
  "tika-vin01t20:158_10": "upakkilesānaṁ ārammaṇabhāvampi anupagamanato etā sikkhāti vattuṁ yuttā, aṭṭhasupi",
  "tika-vin01t20:158_11": "maggaphalesu vijjanti, tasmā catumaggaheṭṭhimaphalattayasamaṅgino viya arahattaphalasamaṅgīpi",
  "tika-vin01t20:158_12": "tāsu sikkhāsu jātoti taṁsamaṅgino arahato itaresaṁ viya sekhatte sati sekhassa ayanti,",
  "tika-vin01t20:158_13": "sikkhā sīlaṁ etassāti ca sekhoti vattabbo siyāti taṁ nivattanatthaṁ ‘‘asekho’’ti",
  "tika-vin01t20:158_14": "yathāvuttasekhabhāvapaṭisedho kato. Arahattaphalehi pavattamānā sikkhā pariniṭṭhitasikkhākiccattā",
  "tika-vin01t20:158_15": "na sikkhākiccaṁ karonti, kevalaṁ sikkhāphalabhāveneva pavattanti, tasmā tā na sikkhāvacanaṁ",
  "tika-vin01t20:158_16": "arahanti, nāpi taṁsamaṅgī sekhavacanaṁ, na ca sikkhanasīlo, sikkhāsu jātoti ca vattabbataṁ",
  "tika-vin01t20:158_17": "arahati, heṭṭhimaphalesu pana sikkhā sakadāgāmimaggavipassanādīnaṁ upanissayabhāvato",
  "tika-vin01t20:158_18": "sikkhākiccaṁ karontīti sikkhāvacanaṁ arahanti, taṁsamaṅgino ca sekhavacanaṁ sikkhanasīlā,",
  "tika-vin01t20:158_19": "sikkhāsu jātāti ca vattabbataṁ arahanti ‘‘sikkhantīti sekhā’’ti apariyositasikkhānaṁ",
  "tika-vin01t20:158_20": "dassitattā, ‘‘na sikkhatīti asekho’’ti iminā pariyositasikkho dassito, na sikkhāya",
  "tika-vin01t20:158_21": "rahitoti āha – ‘‘sekkhadhamme atikkamma…pe… khīṇāsavo asekhoti vuccatī’’ti. Vuddhippattasikkho",
  "tika-vin01t20:158_22": "vā asekhoti etasmiṁ atthe sekhadhammesu eva ṭhitassa kassaci ariyassa asekhabhāvāpattīti",
  "tika-vin01t20:158_23": "arahattamaggadhammā vuddhippattā ca yathāvuttehi atthehi sekhāti katvā taṁsamaṅgino",
  "tika-vin01t20:158_24": "aggamaggaṭṭhassa asekhabhāvo āpannoti? Na, taṁsadisesu tabbohārato. Arahattamaggato",
  "tika-vin01t20:158_25": "hi ninnānākaraṇaṁ arahattaphalaṁ ṭhapetvā pariññākiccakaraṇaṁ vipākabhāvañca, tasmā",
  "tika-vin01t20:158_26": "te eva sekhā aggaphaladhammabhāvaṁ āpannāti sakkā vattuṁ. Kusalasukhato ca vipākasukhaṁ",
  "tika-vin01t20:158_27": "santataratāya paṇītataranti vuddhippattā ca te dhammā hontīti taṁsamaṅgī asekhoti vuccatīti.",
  "tika-vin01t20:159_0": "Sabbantimena pariyāyenāti sabbantimena paricchedena. Upasampadākammassa adhikārattā",
  "tika-vin01t20:159_1": "‘‘pañcavaggakaraṇīye’’ti vuttaṁ. Pañcannaṁ vaggo samūhoti pañcavaggo, pañcaparimāṇayutto",
  "tika-vin01t20:159_2": "vā vaggo pañcavaggo, tena kattabbaṁ kammaṁ pañcavaggakaraṇīyaṁ. Yāvatikā bhikkhūti",
  "tika-vin01t20:159_3": "yattakā bhikkhū. Kammappattāti kammārahā pārājikaṁ anāpannā anukkhittā ca. Upasampadākammassa",
  "tika-vin01t20:159_4": "pañcavaggakaraṇīyattā pañceva bhikkhū kammappattā ettakehipi kammasiddhito, itare",
  "tika-vin01t20:159_5": "chandārahā. Ñatticatutthenāti ettha kiñcāpi ñatti sabbapaṭhamaṁ vuccati, tissannaṁ",
  "tika-vin01t20:159_6": "pana anussāvanānaṁ atthabyañjanabhedābhāvato atthabyañjanabhinnā ñatti tāsaṁ catutthāti",
  "tika-vin01t20:159_7": "katvā ‘‘ñatticatuttha’’nti vuccati. Byañjanānurūpameva aṭṭhakathāyaṁ ‘‘tīhi anussāvanāhi",
  "tika-vin01t20:159_8": "ekāya ca ñattiyā’’ti vuttaṁ, atthappavattikkamena pana ‘‘ekāya ñattiyā tīhi anussāvanāhī’’ti",
  "tika-vin01t20:159_9": "vattabbaṁ. Vatthuñattianaussāvanasīmāparisasampattisampannattāti ettha vatthūti upasampadāpekkho",
  "tika-vin01t20:159_10": "puggalo, so ṭhapetvā ūnavīsativassaṁ antimavatthuṁ ajjhāpannapubbaṁ paṇḍakādayo ca",
  "tika-vin01t20:159_11": "ekādasa abhabbapuggale veditabbo. Ūnavīsativassādayo hi terasa puggalā upasampadāya",
  "tika-vin01t20:159_12": "avatthu, ime pana ṭhapetvā aññasmiṁ upasampadāpekkhe sati upasampadākammaṁ vatthusampattisampannaṁ nāma hoti.",
  "tika-vin01t20:160_0": "Vatthusaṅghapuggalañattīnaṁ aparāmasanāni pacchā ñattiṭṭhapanañcāti ime tāva pañca",
  "tika-vin01t20:160_1": "ñattidosā. Tattha ‘‘ayaṁ itthannāmo’’ti upasampadāpekkhassa akittanaṁ vatthuaparāmasanaṁ",
  "tika-vin01t20:160_2": "nāma. ‘‘Suṇātu me, bhante, saṅgho’’ti ettha ‘‘suṇātu me, bhante’’ti vatvā ‘‘saṅgho’’ti",
  "tika-vin01t20:160_3": "abhaṇanaṁ saṅghaaparāmasanaṁ nāma. ‘‘Itthannāmassa upasampadāpekkho’’ti upajjhāyassa",
  "tika-vin01t20:160_4": "akittanaṁ puggalaaparāmasanaṁ nāma. Sabbena sabbaṁ ñattiyā anuccāraṇaṁ ñattiaparāmasanaṁ",
  "tika-vin01t20:160_5": "nāma. Paṭhamaṁ kammavācaṁ niṭṭhāpetvā ‘‘esā ñattī’’ti vatvā ‘‘khamati saṅghassā’’ti",
  "tika-vin01t20:160_6": "evaṁ ñattikittanaṁ pacchā ñattiṭṭhapanaṁ nāma. Iti imehi dosehi vimuttāya ñattiyā",
  "tika-vin01t20:160_7": "sampannaṁ ñattisampattisampannaṁ nāma.",
  "tika-vin01t20:161_0": "Vatthusaṅghapuggalānaṁ aparāmasanāni sāvanāya hāpanaṁ akāle sāvananti ime pañca anussāvanadosā.",
  "tika-vin01t20:161_1": "Tattha vatthādīnaṁ aparāmasanāni ñattiyaṁ vuttasadisāneva. Tīsu pana anussāvanāsu",
  "tika-vin01t20:161_2": "yattha katthaci etesaṁ aparāmasanaṁ aparāmasanameva, sabbena sabbaṁ pana kammavācaṁ",
  "tika-vin01t20:161_3": "avatvā catukkhattuṁ ñattikittanameva. Atha vā pana kammavācabbhantare akkharassa",
  "tika-vin01t20:161_4": "vā padassa vā anuccāraṇaṁ vā duruccāraṇaṁ vā sāvanāya hāpanaṁ nāma. Sāvanāya anokāse",
  "tika-vin01t20:161_5": "paṭhamaṁ ñattiṁ aṭṭhapetvā anussāvanakaraṇaṁ akāle sāvanaṁ nāma. Iti imehi dosehi",
  "tika-vin01t20:161_6": "vimuttāya anussāvanāya sampannaṁ anussāvanasampattisampannaṁ nāma.",
  "tika-vin01t20:162_0": "Vipattisīmālakkhaṇaṁ samatikkantāya pana sīmāya kataṁ sīmāsampattisampannaṁ nāma.",
  "tika-vin01t20:162_1": "Yāvatikā bhikkhū kammappattā, tesaṁ anāgamanaṁ, chandārahānaṁ chandassa anāharaṇaṁ,",
  "tika-vin01t20:162_2": "sammukhībhūtānaṁ paṭikkosananti ime pana tayo parisadosā, tehi vimuttāya parisāya",
  "tika-vin01t20:162_3": "kataṁ parisasampattisampannaṁ nāma.",
  "tika-vin01t20:163_0": "Upasampadākammavācāsaṅkhātaṁ bhagavato vacanaṁ upasampadākammakaraṇassa kāraṇattā",
  "tika-vin01t20:163_1": "ṭhānaṁ, yathā ca taṁ kattabbanti bhagavatā anusiṭṭhaṁ, tathā katattā tadanucchavikaṁ",
  "tika-vin01t20:163_2": "yathāvuttaṁ anūnaṁ ñattianussāvanaṁ uppaṭipāṭiyā ca avuttaṁ ṭhānārahaṁ. Yathā kattabbanti",
  "tika-vin01t20:163_3": "hi bhagavatā vuttaṁ, tathā akate upasampadākammassa kāraṇaṁ na hotīti na taṁ ṭhānārahaṁ.",
  "tika-vin01t20:163_4": "Tenāha ‘‘kāraṇārahena satthusāsanārahenā’’ti. Iminā ñattianussāvanasampatti kathitāti",
  "tika-vin01t20:163_5": "veditabbā. ‘‘Samaggena saṅghenā’’ti iminā pana parisasampatti kathitāva. ‘‘Akuppenā’’ti",
  "tika-vin01t20:163_6": "iminā pārisesato vatthusīmāsampattiyo kathitāti veditabbā. Aṭṭhakathāyaṁ pana akuppalakkhaṇaṁ",
  "tika-vin01t20:163_7": "ekattha sampiṇḍetvā dassetuṁ akuppenāti imassa ‘‘vatthuñattianussāvanasīmāparisasampattisampannattā",
  "tika-vin01t20:163_8": "akopetabbataṁ appaṭikkositabbataṁ upagatenā’’ti attho vutto. Keci pana ‘‘ṭhānārahenātiettha",
  "tika-vin01t20:163_9": "‘na hatthacchinno pabbājetabbo’tiādi (mahāva. 119) satthusāsanaṁ ṭhāna’’nti vadanti.",
  "tika-vin01t20:164_0": "‘‘Ñatticatutthena kammenā’’ti imasmiṁ adhikāre pasaṅgato āharitvā yaṁ kammalakkhaṇaṁ",
  "tika-vin01t20:164_1": "sabbaaṭṭhakathāsu papañcitaṁ, taṁ yathāāgataṭṭhāneyeva dassetukāmo idha tassa avacane",
  "tika-vin01t20:164_2": "tattha vacane ca payojanaṁ dassetuṁ ‘‘imasmiṁ pana ṭhāne ṭhatvā’’tiādimāha.",
  "tika-vin01t20:165_0": "Aṭṭhasu upasampadāsu ehibhikkhūpasampadā saraṇagamanūpasampadā ovādapaṭiggahaṇūpasampadā",
  "tika-vin01t20:165_1": "pañhabyākaraṇūpasampadāti imāhi upasampadāhi upasampannānaṁ lokavajjasikkhāpadavītikkame",
  "tika-vin01t20:165_2": "abhabbattā garudhammapaṭiggahaṇūpasampadā dūtenūpasampadā aṭṭhavācikūpasampadāti",
  "tika-vin01t20:165_3": "imāsañca tissannaṁ upasampadānaṁ bhikkhunīnaṁyeva anuññātattā ñatticatuttheneva kammena",
  "tika-vin01t20:165_4": "upasampanno gahitoti veditabbo. Tathā hi ehibhikkhūpasampadā antimabhavikānaṁyeva,",
  "tika-vin01t20:165_5": "saraṇagamanūpasampadā parisuddhānaṁ, ovādapaṭiggahaṇapañhabyākaraṇūpasampadā mahākassapasopākānaṁ,",
  "tika-vin01t20:165_6": "na ca te bhabbā pārājikādilokavajjaṁ āpajjituṁ, garudhammapaṭiggahaṇādayo ca bhikkhunīnaṁyeva",
  "tika-vin01t20:165_7": "anuññātā, ayañca bhikkhu, tasmā ettha ñatticatutthena upasampannova gahitoti veditabbo.",
  "tika-vin01t20:166_0": "Paṇṇattivajjesu pana sikkhāpadesu aññepi ehibhikkhūpasampadāya upasampannādayo saṅgahaṁ",
  "tika-vin01t20:166_1": "gacchanti. Tepi hi sahaseyyādipaṇṇattivajjaṁ āpattiṁ āpajjantiyeva. Yadi evaṁ paṇṇattivajjesupi",
  "tika-vin01t20:166_2": "sikkhāpadesu ‘‘ayaṁ imasmiṁ atthe adhippeto bhikkhū’’ti ñatticatuttheneva kammena",
  "tika-vin01t20:166_3": "upasampanno kasmā vuttoti? Sabbasikkhāpadavītikkamārahattā sabbakālikattā ca. Ehibhikkhūpasampadādayo",
  "tika-vin01t20:166_4": "hi na sabbasikkhāpadavītikkamārahā asabbakālikā ca. Tathā hi aṭṭhasu upasampadāsu",
  "tika-vin01t20:166_5": "ñatticatutthakammūpasampadā dūtenūpasampadā aṭṭhavācikūpasampadāti imā tissoyeva",
  "tika-vin01t20:166_6": "thāvarā, sesā buddhe dharamāneyeva ahesuṁ. Teneva ca bhikkhunīvibhaṅgepi (pāci. 658)",
  "tika-vin01t20:166_7": "‘‘tatra yāyaṁ bhikkhunī samaggena ubhatosaṅghena ñatticatutthena kammena akuppena",
  "tika-vin01t20:166_8": "ṭhānārahena upasampannā, ayaṁ imasmiṁ atthe adhippetā bhikkhunī’’ti dūtenūpasampadāya",
  "tika-vin01t20:166_9": "aṭṭhavācikūpasampadāya ca upasampannaṁ antokatvā ubhatosaṅghena ñatticatuttheneva",
  "tika-vin01t20:166_10": "kammena upasampannā bhikkhunī vuttā, na garudhammapaṭiggahaṇūpasampadāya upasampannā",
  "tika-vin01t20:166_11": "tassā upasampadāya pāṭipuggalikabhāvato asabbakālikattā. Garudhammapaṭiggahaṇūpasampadā",
  "tika-vin01t20:166_12": "hi mahāpajāpatiyā eva anuññātattā pāṭipuggalikāti, tasmā sabbasikkhāpadavītikkamārahaṁ",
  "tika-vin01t20:166_13": "sabbakālikāya ñatticatutthakammūpasampadāya upasampannameva gahetvā sabbasikkhāpadāni",
  "tika-vin01t20:166_14": "paññattānīti gahetabbaṁ. Yadi evaṁ paṇṇattivajjesu sikkhāpadesu ca ehibhikkhūpasampannādīnampi",
  "tika-vin01t20:166_15": "saṅgaho kathaṁ viññāyatīti? Atthato āpannattā. Tathā hi ‘‘dve puggalā abhabbā āpattiṁ",
  "tika-vin01t20:166_16": "āpajjituṁ buddhā ca paccekabuddhā ca, dve puggalā bhabbā āpattiṁ āpajjituṁ bhikkhū",
  "tika-vin01t20:166_17": "ca bhikkhuniyo cā’’ti (pari. 322) sāmaññato vuttattā ehibhikkhūpasampannādayopi asañcicca",
  "tika-vin01t20:166_18": "assatiyā acittakaṁ paṇṇattivajjaṁ sahaseyyādiāpattiṁ āpajjantīti atthato āpannanti",
  "tika-vin01t20:166_19": "ayamettha sāro. Yaṁ panettha ito aññathā kenaci papañcitaṁ, na taṁ sārato paccetabbaṁ.",
  "tika-vin01t20:167_0": "Niruttivasenāti nibbacanavasena. Abhilāpavasenāti vohāravasena. Anuppannāya kammavācāyāti",
  "tika-vin01t20:167_1": "anuppannāya ñatticatutthakammavācāya. Guṇavasenāti sīlāditaṁtaṁguṇayogato. Ettha",
  "tika-vin01t20:167_2": "ca bhindati pāpake akusale dhammeti bhikkhūti nibbacanaṁ veditabbaṁ.",
  "tika-vin01t20:168": "Bhikkhupadabhājanīyavaṇṇanā niṭṭhitā.",
  "tika-vin01t20:169": "Sikkhāsājīvapadabhājanīyavaṇṇanā",
  "tika-vin01t20:170_0": "Sikkhitabbāti āsevitabbā. Uttamanti visiṭṭhaṁ. Adhisīlādīsu vijjamānesu sīlādīhipi",
  "tika-vin01t20:170_1": "bhavitabbaṁ. Yathā hi omakatarappamāṇaṁ chattaṁ vā dhajaṁ vā upādāya atirekappamāṇaṁ",
  "tika-vin01t20:170_2": "‘‘atichattaṁ atidhajo’’ti vuccati, evamihāpi ‘‘anukkaṭṭhasīlaṁ upādāya adhisīlena",
  "tika-vin01t20:170_3": "bhavitabbaṁ, tathā anukkaṭṭhaṁ cittaṁ paññañca upādāya adhicittena adhipaññāya ca",
  "tika-vin01t20:170_4": "bhavitabba’’nti manasi katvā sīlādiṁ sarūpato vibhāvetukāmo ‘‘katamaṁ panettha sīla’’ntiādimāha.",
  "tika-vin01t20:170_5": "Aṭṭhaṅgasīlaṁ dasaṅgasīlesveva antogadhattā visuṁ aggahetvā ‘‘pañcaṅgadasaṅgasīla’’nti",
  "tika-vin01t20:170_6": "ettakameva vuttaṁ. Pātimokkhasaṁvarasīlanti cārittavārittavasena duvidhaṁ vinayapiṭakapariyāpannaṁ",
  "tika-vin01t20:170_7": "sikkhāpadasīlaṁ. Tañhi yo naṁ pāti rakkhati, taṁ mokkheti moceti āpāyikādīhi dukkhehīti",
  "tika-vin01t20:170_8": "pātimokkhanti vuccati. Saṁvaraṇaṁ saṁvaro , kāyavācāhi avītikkamo. Pātimokkhameva",
  "tika-vin01t20:170_9": "saṁvaro pātimokkhasaṁvaro. So eva sīlanaṭṭhena sīlanti pātimokkhasaṁvarasīlaṁ.",
  "tika-vin01t20:171_0": "Aparo nayo (udā. aṭṭha. 31; itivu. aṭṭha. 97) – kilesānaṁ balavabhāvato pāpakiriyāya",
  "tika-vin01t20:171_1": "sukarabhāvato puññakiriyāya ca dukkarabhāvato bahukkhattuṁ apāyesu patanasīloti pātī,",
  "tika-vin01t20:171_2": "puthujjano. Aniccatāya vā bhavābhavādīsu kammavegakkhitto ghaṭiyantaṁ viya anavaṭṭhānena",
  "tika-vin01t20:171_3": "paribbhamanato gamanasīloti pātī, maraṇavasena vā tamhi tamhi sattanikāye attabhāvassa",
  "tika-vin01t20:171_4": "patanasīloti pātī, sattasantāno, cittameva vā. Taṁ pātinaṁ saṁsāradukkhato mokkhetīti",
  "tika-vin01t20:171_5": "pātimokkhaṁ. Cittassa hi vimokkhena satto vimuttoti vuccati. Vuttañhi ‘‘cittavodānā",
  "tika-vin01t20:171_6": "visujjhantī’’ti (saṁ. ni. 3.100), ‘‘anupādāya āsavehi cittaṁ vimutta’’nti (mahāva. 28) ca.",
  "tika-vin01t20:172_0": "Atha vā avijjādinā hetunā saṁsāre patati gacchati pavattatīti pāti. ‘‘Avijjānīvaraṇānaṁ",
  "tika-vin01t20:172_1": "sattānaṁ taṇhāsaṁyojanānaṁ sandhāvataṁ saṁsarata’’nti (saṁ. ni. 2.124) hi vuttaṁ.",
  "tika-vin01t20:172_2": "Tassa pātino sattassa taṇhādisaṁkilesattayato mokkho etenāti pātimokkho. ‘‘Kaṇṭhekāḷo’’tiādīnaṁ",
  "tika-vin01t20:172_3": "viyassa samāsasiddhi veditabbā.",
  "tika-vin01t20:173_0": "Atha vā pāteti vinipāteti dukkhehīti pāti, cittaṁ. Vuttañhi ‘‘cittena nīyati loko,",
  "tika-vin01t20:173_1": "cittena parikassatī’’ti (saṁ. ni. 1.62). Tassa pātino mokkho etenāti pātimokkho.",
  "tika-vin01t20:173_2": "Patati vā etena apāyadukkhe saṁsāradukkhe cāti pāti, taṇhāsaṁkileso. Vuttañhi ‘‘taṇhā",
  "tika-vin01t20:173_3": "janeti purisaṁ (saṁ. ni. 1.55-57), taṇhādutiyo puriso’’ti (a. ni. 4.9; itivu. 15,",
  "tika-vin01t20:173_4": "105) ca ādi. Tato pātito mokkhoti pātimokkho.",
  "tika-vin01t20:174_0": "Atha vā patati etthāti pāti, cha ajjhattikabāhirāni āyatanāni. Vuttañhi ‘‘chasu loko",
  "tika-vin01t20:174_1": "samuppanno, chasu kubbati santhava’’nti (saṁ. ni. 1.70; su. ni. 171). Tato chaajjhattikabāhirāyatanasaṅkhātato",
  "tika-vin01t20:174_2": "pātito mokkhoti pātimokkho.",
  "tika-vin01t20:175": "Atha vā pāto vinipāto assa atthīti pātī, saṁsāro. Tato mokkhoti pātimokkho.",
  "tika-vin01t20:176_0": "Atha vā sabbalokādhipatibhāvato dhammissaro bhagavā patīti vuccati, muccati etenāti",
  "tika-vin01t20:176_1": "mokkho, patino mokkho tena paññattattāti patimokkho, patimokkho eva pātimokkho. Sabbaguṇānaṁ",
  "tika-vin01t20:176_2": "vā mūlabhāvato uttamaṭṭhena pati ca so yathāvuttena atthena mokkho cāti patimokkho,",
  "tika-vin01t20:176_3": "patimokkho eva pātimokkho. Tathā hi vuttaṁ ‘‘pātimokkhanti mukhametaṁ pamukhameta’’nti",
  "tika-vin01t20:176_4": "(mahāva. 135) vitthāro.",
  "tika-vin01t20:177_0": "Atha vā pa-iti pakāre, atīti accantatthe nipāto, tasmā pakārehi accantaṁ mokkhetīti",
  "tika-vin01t20:177_1": "pātimokkho. Idañhi sīlaṁ sayaṁ tadaṅgavasena samādhisahitaṁ paññāsahitañca vikkhambhanavasena",
  "tika-vin01t20:177_2": "samucchedavasena ca accantaṁ mokkheti mocetīti pātimokkho.",
  "tika-vin01t20:178_0": "Pati pati mokkhoti vā patimokkho, tamhā tamhā vītikkamadosato paccekaṁ mokkhetīti",
  "tika-vin01t20:178_1": "attho, patimokkho eva pātimokkho. Mokkho vā nibbānaṁ, tassa mokkhassa paṭibimbabhūtoti",
  "tika-vin01t20:178_2": "patimokkho. Sīlasaṁvaro hi sūriyassa aruṇuggamanaṁ viya nibbānassa udayabhūto tappaṭibhāgo",
  "tika-vin01t20:178_3": "ca yathārahaṁ kilesanibbāpanato, patimokkhoyeva pātimokkho. Pativattati mokkhābhimukhanti",
  "tika-vin01t20:178_4": "vā patimokkhaṁ, patimokkhameva pātimokkhanti evaṁ tāvettha pātimokkhasaddassa attho veditabbo.",
  "tika-vin01t20:179": "Saṁvarati pidahati etenāti saṁvaro, pātimokkhameva saṁvaro pātimokkhasaṁvaro. So eva sīlaṁ pātimokkhasaṁvarasīlaṁ, atthato pana tato tato vītikkamitabbato viratiyo ceva cetanā ca.",
  "tika-vin01t20:180_0": "Adhisīlanti vuccatīti anavasesato kāyikavācasikasaṁvarabhāvato ca maggasīlassa padaṭṭhānabhāvato",
  "tika-vin01t20:180_1": "ca pātimokkhasaṁvarasīlaṁ adhikaṁ visiṭṭhaṁ sīlaṁ adhisīlanti vuccati. Pajjotānanti",
  "tika-vin01t20:180_2": "ālokānaṁ. Nanu ca paccekabuddhāpi dhammatāvasena pātimokkhasaṁvarasīlena samannāgatāva",
  "tika-vin01t20:180_3": "honti, evaṁ sati kasmā ‘‘buddhuppādeyeva pavattati, na vinā buddhuppādā’’ti niyametvā",
  "tika-vin01t20:180_4": "vuttanti āha – ‘‘na hi taṁ paññattiṁ uddharitvā’’tiādi. Kiñcāpi paccekabuddhā pātimokkhasaṁvarasampannāgatā",
  "tika-vin01t20:180_5": "honti, na pana tesaṁ vasena vitthāritaṁ hutvā pavattatīti adhippāyo. ‘‘Imasmiṁ vatthusmiṁ",
  "tika-vin01t20:180_6": "imasmiṁ vītikkame idaṁ nāma hotī’’ti paññapanaṁ aññesaṁ avisayo, buddhānaṁyeva esa",
  "tika-vin01t20:180_7": "visayo, buddhānaṁ balanti āha – ‘‘buddhāyeva panā’’tiādi. Lokiyasīlassa adhisīlabhāvo",
  "tika-vin01t20:180_8": "pariyāyenāti nippariyāyameva taṁ dassetuṁ ‘‘pātimokkhasaṁvaratopi ca maggaphalasampayuttameva",
  "tika-vin01t20:180_9": "sīlaṁ adhisīla’’nti vuttaṁ. Na hi taṁ samāpanno bhikkhūti gahaṭṭhesu sotāpannānaṁ",
  "tika-vin01t20:180_10": "sadāravītikkamasambhavato vuttaṁ. Tathā hi te saputtadārā agāraṁ ajjhāvasanti.",
  "tika-vin01t20:181_0": "Samādāpanaṁsamādānañcāti aññesaṁ samādāpanaṁ sayaṁ samādānañca. Adhicittanti vuccatīti",
  "tika-vin01t20:181_1": "maggasamādhissa adhiṭṭhānabhāvato adhicittanti vuccati. Na vinā buddhuppādāti kiñcāpi",
  "tika-vin01t20:181_2": "paccekabuddhānaṁ vipassanāpādakaṁ aṭṭhasamāpatticittaṁ hotiyeva, na pana te tattha",
  "tika-vin01t20:181_3": "aññe samādāpetuṁ sakkontīti na tesaṁ vasena vitthāritaṁ hutvā pavattatīti adhippāyo.",
  "tika-vin01t20:181_4": "Vipassanāpaññāyapi adhipaññatāsādhane ‘‘na vinā buddhuppādā’’ti vacanaṁ imināva adhippāyena",
  "tika-vin01t20:181_5": "vuttanti veditabbaṁ. Lokiyacittassa adhicittatā pariyāyenāti nippariyāyameva taṁ",
  "tika-vin01t20:181_6": "dassetuṁ ‘‘tatopi ca maggaphalacittameva adhicitta’’nti āha. Taṁ pana idha anadhippetanti",
  "tika-vin01t20:181_7": "iminā aṭṭhakathāvacanena lokiyacittassa vasena adhicittasikkhāpi idha adhippetāti",
  "tika-vin01t20:181_8": "viññāyati. Na hi taṁ samāpanno bhikkhu methunaṁ dhammaṁ paṭisevatīti ca iminā lokiyaadhicittaṁ",
  "tika-vin01t20:181_9": "samāpanno methunaṁ dhammaṁ paṭisevatīti āpannaṁ. Adhipaññāniddese ca ‘‘tatopi ca",
  "tika-vin01t20:181_10": "maggaphalapaññāva adhipaññā’’ti vatvā ‘‘sā pana idha anadhippetā. Na hi taṁ samāpanno",
  "tika-vin01t20:181_11": "bhikkhu methunaṁ dhammaṁ paṭisevatī’’ti vuttattā lokiyapaññāvasena adhipaññāsikkhāyapi",
  "tika-vin01t20:181_12": "idhādhippetabhāvo taṁ samāpannassa methunadhammapaṭisevanañca aṭṭhakathāyaṁ anuññātanti",
  "tika-vin01t20:181_13": "viññāyati. Idañca sabbaṁ ‘‘tatra yāyaṁ adhisīlasikkhā, ayaṁ imasmiṁ atthe adhippetā",
  "tika-vin01t20:181_14": "sikkhā’’ti imāya pāḷiyā na sameti. Ayañhi pāḷi adhisīlasikkhāva idha adhippetā, na",
  "tika-vin01t20:181_15": "itarāti dīpeti, tasmā pāḷiyā aṭṭhakathāya ca evamadhippāyo veditabbo – lokiyaadhicittaadhipaññāsamāpannassa",
  "tika-vin01t20:181_16": "tathārūpapaccayaṁ paṭicca ‘‘methunaṁ dhammaṁ paṭisevissāmī’’ti citte uppanne tato",
  "tika-vin01t20:181_17": "adhicittato adhipaññato ca parihāni sambhavatīti taṁ dvayaṁ samāpannena na sakkā",
  "tika-vin01t20:181_18": "methunaṁ dhammaṁ paṭisevitunti pāḷiyaṁ adhisīlasikkhāva vuttā. Adhisīlasikkhañhi",
  "tika-vin01t20:181_19": "yāva vītikkamaṁ na karoti, tāva samāpannova hoti. Na hi cittuppādamattena pātimokkhasaṁvarasīlaṁ",
  "tika-vin01t20:181_20": "bhinnaṁ nāma hotīti. Aṭṭhakathāyaṁ pana lokiyaadhicittato adhipaññato ca parihāyitvāpi",
  "tika-vin01t20:181_21": "bhikkhuno methunadhammapaṭisevanaṁ kadāci bhaveyyāti taṁ dvayaṁ appaṭikkhipitvā maggaphaladhammānaṁ",
  "tika-vin01t20:181_22": "akuppasabhāvattā taṁ samāpannassa bhikkhuno tato parihāyitvā methunadhammapaṭisevanaṁ",
  "tika-vin01t20:181_23": "nāma na kadāci sambhavatīti lokuttarādhicittaadhipaññānaṁyeva paṭikkhepo katoti veditabbo.",
  "tika-vin01t20:182": "Atthi dinnaṁ atthi yiṭṭhantiādinayappavattanti iminā –",
  "tika-vin01t20:183_0": "‘‘Tattha katamaṁ kammassakataññāṇaṁ? ‘Atthi dinnaṁ, atthi yiṭṭhaṁ, atthi hutaṁ, atthi",
  "tika-vin01t20:183_1": "sukatadukkaṭānaṁ kammānaṁ phalaṁ vipāko, atthi ayaṁ loko, atthi paro loko, atthi",
  "tika-vin01t20:183_2": "mātā, atthi pitā, atthi sattā opapātikā, atthi loke samaṇabrāhmaṇā sammaggatā sammā",
  "tika-vin01t20:183_3": "paṭipannā, ye imañca lokaṁ parañca lokaṁ sayaṁ abhiññā sacchikatvā pavedentī’ti yā",
  "tika-vin01t20:183_4": "evarūpā paññā pajānanā…pe… amoho dhammavicayo sammādiṭṭhi, idaṁ vuccati kammassakataññāṇaṁ.",
  "tika-vin01t20:183_5": "Ṭhapetvā saccānulomikaṁ ñāṇaṁ sabbāpi sāsavā kusalā paññā kammassakataññāṇa’’nti (vibha. 793) –",
  "tika-vin01t20:184": "Imaṁ vibhaṅgapāḷiṁ saṅgaṇhāti.",
  "tika-vin01t20:185_0": "Tattha (vibha. aṭṭha. 793) atthi dinnantiādīsu dinnapaccayā phalaṁ atthīti iminā",
  "tika-vin01t20:185_1": "upāyena attho veditabbo. Dinnanti ca deyyadhammasīsena dānaṁ vuttaṁ. Yiṭṭhanti mahāyāgo,",
  "tika-vin01t20:185_2": "sabbasādhāraṇaṁ mahādānanti attho. Hutanti pahonakasakkāro adhippeto. Atthi mātā,",
  "tika-vin01t20:185_3": "atthi pitāti mātāpitūsu sammāpaṭipattimicchāpaṭipattiādīnaṁ phalasambhavo vutto.",
  "tika-vin01t20:185_4": "Idaṁ vuccatīti yaṁ ñāṇaṁ ‘‘idaṁ kammaṁ sakaṁ, idaṁ no saka’’nti jānāti, idaṁ kammassakataññāṇaṁ",
  "tika-vin01t20:185_5": "nāma vuccatīti attho. Tattha tividhaṁ kāyaduccaritaṁ catubbidhaṁ vacīduccaritaṁ tividhaṁ",
  "tika-vin01t20:185_6": "manoduccaritanti idaṁ na sakakammaṁ nāma, tīsu dvāresu dasavidhampi sucaritaṁ sakakammaṁ",
  "tika-vin01t20:185_7": "nāma. Attano vāpi hotu parassa vā, sabbampi akusalaṁ na sakakammaṁ nāma. Kasmā? Atthabhañjanato",
  "tika-vin01t20:185_8": "anatthajananato ca. Attano vā hotu parassa vā, sabbampi kusalaṁ sakakammaṁ nāma.",
  "tika-vin01t20:185_9": "Kasmā? Anatthabhañjanato atthajananato ca. Evaṁ jānanasamatthe imasmiṁ kammassakataññāṇe",
  "tika-vin01t20:185_10": "ṭhatvā bahuṁ dānaṁ datvā sīlaṁ pūretvā uposathaṁ samādiyitvā sukhena sukhaṁ sampattiyā",
  "tika-vin01t20:185_11": "sampattiṁ anubhavitvā nibbānaṁ pattānaṁ sattānaṁ gaṇanaparicchedo natthi. Ṭhapetvā",
  "tika-vin01t20:185_12": "saccānulomikaṁ ñāṇanti maggasaccassa paramatthasaccassa ca anulomanato saccānulomikanti",
  "tika-vin01t20:185_13": "laddhanāmaṁ vipassanāñāṇaṁ ṭhapetvā avasesā sabbāpi sāsavā kusalā paññā kammassakataññāṇamevāti attho.",
  "tika-vin01t20:186": "Tilakkhaṇākāraparicchedakanti aniccādilakkhaṇattayassa hutvā abhāvādiākārapaacchindanakaṁ. Adhipaññāti vuccatīti maggapaññāya adhiṭṭhānabhāvato vipassanāñāṇaṁ adhipaññāti vuccati.",
  "tika-vin01t20:187": "‘‘Kalyāṇakārī kalyāṇaṁ, pāpakārī ca pāpakaṁ;",
  "tika-vin01t20:188": "Anubhoti dvayametaṁ, anubandhati kāraka’’nti. (saṁ. ni. 1.256);",
  "tika-vin01t20:189_0": "Evaṁ atīte anāgate ca vaṭṭamūlakadukkhasallakkhaṇavasena saṁvegavatthutāya vimuttiākaṅkhāya",
  "tika-vin01t20:189_1": "paccayabhūtā kammassakatapaññā adhipaññātipi vadanti. Lokiyapaññāya adhipaññābhāvo",
  "tika-vin01t20:189_2": "pariyāyenāti nippariyāyameva taṁ dassetuṁ ‘‘tatopi ca maggaphalapaññāva adhipaññā’’ti vuttaṁ.",
  "tika-vin01t20:190_0": "Saha ājīvanti etthāti sājīvoti sabbasikkhāpadaṁ vuttanti āha – ‘‘sabbampi…pe… tasmā",
  "tika-vin01t20:190_1": "sājīvanti vuccatī’’ti. Tattha sikkhāpadanti ‘‘nāmakāyo padakāyo niruttikāyo byañjanakāyo’’ti",
  "tika-vin01t20:190_2": "vuttaṁ bhagavato vacanasaṅkhātaṁ sikkhāpadaṁ. Sabhāgavuttinoti samānavuttikā, sadisappavattikāti",
  "tika-vin01t20:190_3": "attho. Tasmiṁ sikkhatīti ettha ādheyyāpekkhattā adhikaraṇassa kimādheyyamapekkhitvā",
  "tika-vin01t20:190_4": "‘‘tasmi’’nti adhikaraṇaṁ niddiṭṭhanti āha – ‘‘taṁ sikkhāpadaṁ cittassa adhikaraṇaṁ",
  "tika-vin01t20:190_5": "katvā’’ti, taṁ sājīvasaṅkhātaṁ sikkhāpadaṁ ‘‘yathāsikkhāpadaṁ nu kho sikkhāmi, na",
  "tika-vin01t20:190_6": "sikkhāmī’’ti evaṁ pavattivasena sikkhāpadavisayattā tadādheyyabhūtassa cittassa adhikaraṇaṁ",
  "tika-vin01t20:190_7": "katvāti attho. Nanu ca ‘‘sikkhāsājīvasamāpanno’’ti imassa padabhājanaṁ karontena",
  "tika-vin01t20:190_8": "‘‘yaṁ sikkhaṁ sājīvañca samāpanno, tadubhayaṁ dassetvā tesu sikkhati, tena vuccati",
  "tika-vin01t20:190_9": "sikkhāsājīvasamāpanno’’ti vattabbaṁ siyā, evamavatvā ‘‘tasmiṁ sikkhati, tena vuccati",
  "tika-vin01t20:190_10": "sājīvasamāpanno’’ti ettakameva kasmā vuttanti antolīnacodanaṁ sandhāyāha ‘‘na kevalañcāyametasmi’’ntiādi.",
  "tika-vin01t20:191": "Tassā ca sikkhāyāti tassā adhisīlasaṅkhātāya sikkhāya. Sikkhaṁ paripūrentoti",
  "tika-vin01t20:192_0": "Sīlasaṁvaraṁ paripūrento, vārittasīlavasena viratisampayuttaṁ cetanaṁ cārittasīlavasena",
  "tika-vin01t20:192_1": "virativippayuttaṁ cetanañca attani pavattentoti attho. Tasmiñca sikkhāpade avītikkamanto",
  "tika-vin01t20:192_2": "sikkhatīti ‘‘nāmakāyo padakāyo niruttikāyo byañjanakāyo’’ti evaṁ vuttaṁ bhagavato",
  "tika-vin01t20:192_3": "vacanasaṅkhātaṁ sikkhāpadaṁ avītikkamanto hutvā tasmiṁ yathāvuttasikkhāpade sikkhatīti",
  "tika-vin01t20:192_4": "attho. Sīlasaṁvarapūraṇaṁ sājīvānatikkamanañcāti idameva ca dvayaṁ idha sikkhanaṁ",
  "tika-vin01t20:192_5": "nāmāti adhippāyo. Tattha sājīvānatikkamo sikkhāpāripūriyā paccayo. Sājīvānatikkamato",
  "tika-vin01t20:192_6": "hi yāva maggā sikkhāpāripūrī hoti. Apicettha ‘‘sikkhaṁ paripūrento sikkhatī’’ti iminā",
  "tika-vin01t20:192_7": "viraticetanāsaṅkhātassa sīlasaṁvarassa visesato santāne pavattanakālova gahito, ‘‘avītikkamanto",
  "tika-vin01t20:192_8": "sikkhatī’’ti iminā pana appavattanakālopi. Sikkhañhi paripūraṇavasena attani pavattentopi",
  "tika-vin01t20:192_9": "niddādivasena appavattentopi vītikkamābhāvā ‘‘avītikkamanto sikkhatī’’ti vuccatīti.",
  "tika-vin01t20:193": "Sikkhāsājīvapadabhājanīyavaṇṇanā niṭṭhitā.",
  "tika-vin01t20:194": "Sikkhāpaccakkhānavibhaṅgavaṇṇanā",
  "tika-vin01t20:195_0": "‘‘Appaccakkhāya appaccakkhātāyā’’ti ubhayathāpi pāṭho tīsupi gaṇṭhipadesu vutto.",
  "tika-vin01t20:195_1": "Dubbalye āvikatepīti ‘‘yaṁnūnāhaṁ buddhaṁ paccakkheyya’’ntiādinā dubbalabhāve pakāsitepi.",
  "tika-vin01t20:195_2": "Sikkhāya pana paccakkhātāyāti ‘‘buddhaṁ paccakkhāmī’’tiādinā sikkhāya paccakkhātāya.",
  "tika-vin01t20:195_3": "Yasmā dirattavacane gahite tena purimapacchimapadāni saṁsiliṭṭhāni honti, na tasmiṁ",
  "tika-vin01t20:195_4": "aggahite, tasmā dirattavacanena byañjanasiliṭṭhatāmattameva payojananti āha ‘‘byañjanasiliṭṭhatāyā’’ti.",
  "tika-vin01t20:195_5": "Mukhāruḷhatāyāti yasmā evarūpaṁ vacanaṁ lokassa mukhamāruḷhaṁ, tasmāti attho.",
  "tika-vin01t20:196_0": "Byañjanaṁsampādetīti tassa visuṁ atthābhāvato vuttamevatthaṁ aññapadena dīpento byañjanaṁ",
  "tika-vin01t20:196_1": "sampādeti. Vuttamevatthaṁ kāraṇena vibhāvento āha ‘‘parivārakapadavirahitañhī’’tiādi.",
  "tika-vin01t20:196_2": "Atthadīpakaṁ padaṁ atthapadaṁ.",
  "tika-vin01t20:197_0": "Sikkhāpaccakkhānassāti ‘‘buddhaṁ paccakkhāmī’’tiādisikkhāpaccakkhānavacanassa. ‘‘Buddhaṁ",
  "tika-vin01t20:197_1": "paccakkhāmī’’tiādīsu ‘‘evaṁ kho, bhikkhave, dubbalyāvikammañceva hoti sikkhā ca paccakkhātā’’ti",
  "tika-vin01t20:197_2": "vuttattā ubhayampi hotīti āha – ‘‘ekaccaṁ dubbalyāvikammaṁ attho hotī’’ti. Kiñcāpi",
  "tika-vin01t20:197_3": "‘‘buddhaṁ paccakkhāmī’’tiādisikkhāpaccakkhānavacanassa dubbalyāvikammapadattho na",
  "tika-vin01t20:197_4": "hoti, tathāpi ‘‘buddhaṁ paccakkhāmī’’ti vutte sikkhāparipūraṇe dubbalyāvibhāvassapi",
  "tika-vin01t20:197_5": "gamyamānattā ‘‘sikkhāpaccakkhānassa ekaccaṁ dubbalyāvikammaṁ attho hotī’’ti vuttaṁ.",
  "tika-vin01t20:197_6": "Naṁ sandhāyāti naṁ atthabhūtaṁ dubbalyāvikammaṁ sandhāya.",
  "tika-vin01t20:198_0": "Visesāvisesanti ettha yena dubbalyāvikammameva hoti, na sikkhāpaccakkhānaṁ, tattha",
  "tika-vin01t20:198_1": "sikkhāpaccakkhānadubbalyāvikammānaṁ atthi viseso. Yena pana sikkhāpaccakkhānañceva",
  "tika-vin01t20:198_2": "dubbalyāvikammañca hoti, tattha nevatthi visesoti veditabbaṁ. Kaṭhakicchajīvaneti",
  "tika-vin01t20:198_3": "dhātūsu paṭhitattā vuttaṁ ‘‘kicchajīvikappatto’’ti. Ukkaṇṭhanaṁ ukkaṇṭhā, kicchajīvikā,",
  "tika-vin01t20:198_4": "taṁ ito pattoti ukkaṇṭhito. Itoti ito ṭhānato, ito vihārato vā. Etthāti gantumicchitaṁ",
  "tika-vin01t20:198_5": "padesaṁ vadati. Anabhiratiyā pīḷito vikkhittacitto hutvā sīsaṁ ukkhipitvā uddhaṁmukho",
  "tika-vin01t20:198_6": "ito cito ca olokento āhiṇḍatīti āha ‘‘uddhaṁ kaṇṭhaṁ katvā viharamāno’’ti.",
  "tika-vin01t20:199_0": "Aṭṭīyamānoti ettha aṭṭamiva attānamācarati aṭṭīyatīti aṭṭīyasaddassa antogadhaupamānabhūtakammattā",
  "tika-vin01t20:199_1": "upameyyabhūtena attanāva sakammakattaṁ, na bhikkhubhāvenāti āha ‘‘bhikkhubhāvanti",
  "tika-vin01t20:199_2": "bhikkhubhāvenā’’ti. Na hi so bhikkhubhāvaṁ aṭṭamiva ācarati, kiñcarahi attānaṁ tasmā",
  "tika-vin01t20:199_3": "bhikkhubhāvena karaṇabhūtena attānaṁ aṭṭīyamānoti evamettha attho daṭṭhabboti āha",
  "tika-vin01t20:199_4": "‘‘karaṇatthe upayogavacana’’nti. Kaṇṭhe āsattena aṭṭīyeyyāti ettha pana karaṇattheyeva",
  "tika-vin01t20:199_5": "karaṇavacananti āha – ‘‘yathālakkhaṇaṁ karaṇavacaneneva vutta’’nti. Kattuatthe vā",
  "tika-vin01t20:199_6": "upayogavacanaṁ daṭṭhabbanti āha – ‘‘tena vā bhikkhubhāvenā’’tiādi, tena kattubhūtena",
  "tika-vin01t20:199_7": "bhikkhubhāvenāti attho. Imasmiṁ panatthe aṭṭaṁ karotīti aṭṭīyatīti aṭṭīya-saddaṁ",
  "tika-vin01t20:199_8": "nipphādetvā tato kammani māna-sadde kate ‘‘aṭṭīyamāno’’ti padasiddhi veditabbā. Tenevāha",
  "tika-vin01t20:199_9": "– ‘‘aṭṭo kariyamāno pīḷiyamāno’’ti. Jigucchamānoti iminā pana sambandhe kariyamāne",
  "tika-vin01t20:199_10": "bhikkhubhāvanti upayogatthe eva upayogavacananti āha – ‘‘asuciṁ viya taṁ jigucchanto’’ti,",
  "tika-vin01t20:199_11": "taṁ bhikkhubhāvaṁ jigucchantoti attho. Sacāhanti sace ahaṁ.",
  "tika-vin01t20:200_0": "Paccakkhānākārena vuttānīti ‘‘paccakkheyyaṁ paccakkheyya’’nti vuttattā paccakkhānākārasambandhena",
  "tika-vin01t20:200_1": "vuttāni. Bhāvavikappākārenāti ‘‘assaṁ assa’’nti āgatattā yaṁ yaṁ bhavitukāmo, tassa",
  "tika-vin01t20:200_2": "tassa bhāvassa vikappākārena, bhikkhubhāvato aññabhāvavikappākārenāti adhippāyo.",
  "tika-vin01t20:201_0": "50.Na ussahāmīti attano tattha tattha ussahābhāvaṁ dasseti. Na visahāmīti ekabhattādīnaṁ",
  "tika-vin01t20:201_1": "asayhabhāvaṁ dasseti. Na ramāmīti ‘‘pabbajjāmūlakaṁ natthi me sukha’’nti dasseti.",
  "tika-vin01t20:201_2": "Nābhiramāmīti pabbajjāya attano santosābhāvaṁ dasseti.",
  "tika-vin01t20:202_0": "Idāni sikkhāpaccakkhānavāre ṭhatvā ayaṁ vinicchayo veditabbo – tattha ‘‘sāmaññā cavitukāmo’’tiādīhi",
  "tika-vin01t20:202_1": "padehi cittaniyamaṁ dasseti. ‘‘Buddhaṁ dhamma’’ntiādīhi padehi khettaniyamaṁ dasseti.",
  "tika-vin01t20:202_2": "Yathā hi loke sassānaṁ ruhanaṭṭhānaṁ ‘‘khetta’’nti vuccati, evamidampi sikkhāpaccakkhānassa",
  "tika-vin01t20:202_3": "ruhanaṭṭhānattā ‘‘khetta’’nti vuccati. ‘‘Paccakkhāmi dhārehī’’ti etena kālaniyamaṁ",
  "tika-vin01t20:202_4": "dasseti. ‘‘Vadatī’’ti iminā payoganiyamaṁ dasseti. ‘‘Alaṁ me buddhena, kinnu me buddhena,",
  "tika-vin01t20:202_5": "na mamattho buddhena, sumuttāhaṁ buddhenā’’tiādīhi anāmaṭṭhakālavasenapi paccakkhānaṁ",
  "tika-vin01t20:202_6": "hotīti dasseti. ‘‘Viññāpetī’’ti iminā vijānananiyamaṁ dasseti. ‘‘Ummattako sikkhaṁ",
  "tika-vin01t20:202_7": "paccakkhāti, ummattakassa santike sikkhaṁ paccakkhātī’’tiādīhi puggalaniyamaṁ dasseti.",
  "tika-vin01t20:202_8": "‘‘Ariyakena milakkhassa santike sikkhaṁ paccakkhāti, so ca nappaṭivijānāti, appaccakkhātā",
  "tika-vin01t20:202_9": "hoti sikkhā’’tiādīhi puggalādiniyame satipi vijānananiyamāsambhavaṁ dasseti . ‘‘Davāya",
  "tika-vin01t20:202_10": "sikkhaṁ paccakkhāti, appaccakkhātā hoti sikkhā’’tiādīhi khettādiniyame satipi cittaniyamābhāvena",
  "tika-vin01t20:202_11": "na ruhatīti dasseti. ‘‘Sāvetukāmo na sāveti, apaccakkhātā hoti sikkhā’’ti iminā cittaniyamepi",
  "tika-vin01t20:202_12": "sati payoganiyamābhāvena na ruhatīti dasseti. ‘‘Aviññussa sāveti, viññussa na sāvetī’’ti",
  "tika-vin01t20:202_13": "etehi cittakhettakālapayogapuggalavijānananiyamepi sati yaṁ puggalaṁ uddissa sāveti,",
  "tika-vin01t20:202_14": "tasseva savanena ruhati, na aññassāti dasseti. ‘‘Sabbaso vā pana na sāveti, appaccakkhātā",
  "tika-vin01t20:202_15": "hoti sikkhā’’ti idaṁ pana cittādiniyameneva sikkhā paccakkhātā hoti, na aññathāti",
  "tika-vin01t20:202_16": "dassanatthaṁ vuttaṁ. Tasmā cittakhettakālapayogapuggalavijānananiyamavasena sikkhāya",
  "tika-vin01t20:202_17": "paccakkhānaṁ ñatvā tadabhāvena appaccakkhānaṁ veditabbaṁ.",
  "tika-vin01t20:203": "Kathaṁ? Upasampannabhāvato cavitukāmatācitteneva hi sikkhāpaccakkhānaṁ hoti, na davā vā ravā vā bhaṇantassa. Evaṁ cittavasena sikkhāpaccakkhānaṁ hoti, na tadabhāvena.",
  "tika-vin01t20:204_0": "Tathā ‘‘buddhaṁ paccakkhāmi, dhammaṁ paccakkhāmi, saṅghaṁ paccakkhāmi, sikkhaṁ, vinayaṁ,",
  "tika-vin01t20:204_1": "pātimokkhaṁ, uddesaṁ, upajjhāyaṁ, ācariyaṁ, saddhivihārikaṁ, antevāsikaṁ, samānupajjhāyakaṁ,",
  "tika-vin01t20:204_2": "samānācariyakaṁ, sabrahmacāriṁ paccakkhāmī’’ti evaṁ vuttānaṁ buddhādīnaṁ catuddasannaṁ,",
  "tika-vin01t20:204_3": "‘‘gihīti maṁ dhārehi, upāsako, ārāmiko, sāmaṇero, titthiyo, titthiyasāvako, assamaṇo,",
  "tika-vin01t20:204_4": "asakyaputtiyoti maṁ dhārehī’’ti evaṁ vuttānaṁ gihiādīnaṁ aṭṭhannañcāti imesaṁ dvāvīsatiyā",
  "tika-vin01t20:204_5": "khettapadānaṁ yassa kassaci savevacanassa vasena tesu ca yaṁkiñci vattukāmassa yaṁkiñci",
  "tika-vin01t20:204_6": "vadatopi sikkhāpaccakkhānaṁ hoti, na rukkhādīnaṁ aññatarassa nāmaṁ gahetvā sikkhaṁ",
  "tika-vin01t20:204_7": "paccakkhantassa. Evaṁ khettavasena sikkhāpaccakkhānaṁ hoti, na tadabhāvena.",
  "tika-vin01t20:205_0": "Tattha yadetaṁ ‘‘paccakkhāmī’’ti ca ‘‘maṁ dhārehī’’ti ca vuttaṁ vattamānakālavacanaṁ,",
  "tika-vin01t20:205_1": "yāni ca ‘‘alaṁ me buddhena, kinnu me buddhena, na mamattho buddhena, sumuttāhaṁ buddhenā’’tiādinā",
  "tika-vin01t20:205_2": "nayena ākhyātavasena kālaṁ anāmasitvā purimehi cuddasahi padehi saddhiṁ yojetvā vuttāni",
  "tika-vin01t20:205_3": "‘‘alaṁ me’’tiādīni cattāri padāni, tesaṁyeva ca savevacanānaṁ vasena paccakkhānaṁ",
  "tika-vin01t20:205_4": "hoti, na ‘‘paccakkhāsi’’nti vā ‘‘paccakkhissa’’nti vā ‘‘maṁ dhāresī’’ti vā ‘‘dhāressasī’’ti",
  "tika-vin01t20:205_5": "vā ‘‘yanūnāhaṁ paccakkheyya’’nti vātiādīni atītānāgataparikappavacanāni bhaṇantassa.",
  "tika-vin01t20:205_6": "Evaṁ vattamānakālavasena ceva anāmaṭṭhakālavasena ca paccakkhānaṁ hoti, na tadabhāvena.",
  "tika-vin01t20:206_0": "Payogo pana duvidho kāyiko vācasiko. Tattha ‘‘buddhaṁ paccakkhāmī’’tiādinā nayena",
  "tika-vin01t20:206_1": "yāya kāyaci bhāsāya vacībhedaṁ katvā vācasikapayogeneva paccakkhānaṁ hoti, na akkharalikhanaṁ",
  "tika-vin01t20:206_2": "vā hatthamuddādidassanaṁ vā kāyapayogaṁ karontassa. Evaṁ vācasikapayogeneva paccakkhānaṁ",
  "tika-vin01t20:206_3": "hoti, na tadabhāvena.",
  "tika-vin01t20:207_0": "Puggalo pana duvidho yo ca paccakkhāti, yassa ca paccakkhāti. Tattha yo paccakkhāti,",
  "tika-vin01t20:207_1": "so sace ummattakakhittacittavedanāṭṭānaṁ aññataro na hoti. Yassa pana paccakkhāti,",
  "tika-vin01t20:207_2": "so sace manussajātiko hoti, na ca ummattakādīnaṁ aññataro, sammukhībhūto ca sikkhāpaccakkhānaṁ",
  "tika-vin01t20:207_3": "hoti. Na hi asammukhībhūtassa dūtena vā paṇṇena vā ārocanaṁ ruhati. Evaṁ yathāvuttapuggalavasena",
  "tika-vin01t20:207_4": "paccakkhānaṁ hoti, na tadabhāvena.",
  "tika-vin01t20:208_0": "Vijānanampi niyamitāniyamitavasena duvidhaṁ. Tattha yassa yesaṁ vā niyametvā ‘‘imassa",
  "tika-vin01t20:208_1": "imesaṁ vā ārocemī’’ti vadati, sace te yathā pakatiyā loke manussā vacanaṁ sutvā āvajjanasamaye",
  "tika-vin01t20:208_2": "jānanti, evaṁ tassa vacanānantarameva tassa ‘‘ayaṁ ukkaṇṭhito’’ti vā ‘‘gihibhāvaṁ",
  "tika-vin01t20:208_3": "patthayatī’’ti vā yena kenaci ākārena sikkhāpaccakkhānabhāvaṁ jānanti, paccakkhātā",
  "tika-vin01t20:208_4": "hoti sikkhā. Atha aparabhāge ‘‘kiṁ iminā vutta’’nti cintetvā jānanti, aññe vā jānanti,",
  "tika-vin01t20:208_5": "appaccakkhātāva hoti sikkhā. Aniyametvā ārocentassa pana sace vuttanayena yo koci",
  "tika-vin01t20:208_6": "manussajātiko vacanatthaṁ jānāti, paccakkhātāva hoti sikkhā. Evaṁ vijānanavasena",
  "tika-vin01t20:208_7": "paccakkhānaṁ hoti, na tadabhāvena. Iti imesaṁ vuttappakārānaṁ cittādīnaṁ vaseneva",
  "tika-vin01t20:208_8": "sikkhāpaccakkhānaṁ hoti, na aññathāti daṭṭhabbaṁ.",
  "tika-vin01t20:209_0": "51. ‘‘Vadatī’’ti vacībhedappayogaṁ dassetvā tadanantaraṁ ‘‘viññāpetī’’ti vuttattā",
  "tika-vin01t20:209_1": "teneva vacībhedena adhippāyaviññāpanaṁ idhādhippetaṁ, na yena kenaci upāyenāti āha",
  "tika-vin01t20:209_2": "‘‘teneva vacībhedenā’’ti. Padapaccābhaṭṭhaṁ katvāti padaviparāvuttiṁ katvā. Idañca",
  "tika-vin01t20:209_3": "padappayogassa aniyamitattā vuttaṁ. Yathā hi loke ‘‘āhara pattaṁ, pattaṁ āharā’’ti",
  "tika-vin01t20:209_4": "aniyamitena padappayogena tadatthaviññāpanaṁ diṭṭhaṁ, evamidhāpi ‘‘buddhaṁ paccakkhāmi,",
  "tika-vin01t20:209_5": "paccakkhāmi buddha’’nti aniyamitena padappayogena tadatthaviññāpanaṁ hotiyevāti adhippāyo.",
  "tika-vin01t20:209_6": "Buddhaṁ paccakkhāmīti atthappadhāno ayaṁ niddeso, na saddappadhānoti āha ‘‘milakkhabhāsāsu",
  "tika-vin01t20:209_7": "vā aññatarabhāsāya tamatthaṁ vadeyyā’’ti. Māgadhabhāsato avasiṭṭhā sabbāpi andhadamiḷādibhāsā",
  "tika-vin01t20:209_8": "milakkhabhāsāti veditabbā. Khettapadesu ekaṁ vattukāmo sacepi aññaṁ vadeyya, khettapadantogadhattā",
  "tika-vin01t20:209_9": "paccakkhātāva hoti sikkhāti dassento āha ‘‘buddhaṁ paccakkhāmīti vattukāmo’’tiādi.",
  "tika-vin01t20:209_10": "Yadipi ‘‘buddhaṁ paccakkhāmī’’ti vattuṁ anicchanto cittena taṁ paṭikkhipitvā aññaṁ",
  "tika-vin01t20:209_11": "vattukāmo puna virajjhitvā tameva vadeyya, tathāpi sāsanato cavitukāmatācitte sati",
  "tika-vin01t20:209_12": "khettapadasseva vuttattā aṅgapāripūrisambhavato hotveva sikkhāpaccakkhānanti veditabbaṁ.",
  "tika-vin01t20:209_13": "Khettameva otiṇṇanti sikkhāpaccakkhānassa ruhanaṭṭhānabhūtaṁ khettameva otiṇṇaṁ.",
  "tika-vin01t20:210_0": "‘‘Paccakkhāmi dhārehī’’ti vattamānakālassa padhānabhāvena vattumicchitattā atītānāgataparikappavacanehi",
  "tika-vin01t20:210_1": "nevatthi sikkhāpaccakkhānanti dassento āha ‘‘sace pana buddhaṁ paccakkhinti vā’’tiādi.",
  "tika-vin01t20:210_2": "Vadati viññāpetīti ettha vadatīti iminā payogassa niyamitattā ekassa santike attano",
  "tika-vin01t20:210_3": "vacībhedappayogeneva sikkhāpaccakkhānaṁ hoti, na dūtasāsanādippayogenāti dassento",
  "tika-vin01t20:210_4": "āha ‘‘dūtaṁ vā pahiṇātī’’tiādi. Tattha ‘‘mama sikkhāpaccakkhānabhāvaṁ kathehī’’ti",
  "tika-vin01t20:210_5": "mukhasāsanavasena ‘‘dūtaṁ vā pahiṇātī’’ti vuttaṁ. Paṇṇe likhitvā pahiṇanavasena ‘‘sāsanaṁ",
  "tika-vin01t20:210_6": "vā pesetī’’ti vuttaṁ. Rukkhādīsu akkharāni likhitvā dassanavasena ‘‘akkharaṁ vā chindatī’’ti",
  "tika-vin01t20:210_7": "vuttaṁ. Hatthamuddāya vā tamatthaṁ ārocetīti hatthena adhippāyaviññāpanaṁ sandhāya",
  "tika-vin01t20:210_8": "vuttaṁ. Adhippāyaviññāpako hi hatthavikāro hatthamuddā. Hattha-saddo cettha tadekadesesu",
  "tika-vin01t20:210_9": "aṅgulīsu daṭṭhabbo ‘‘na sabbaṁ hatthaṁ mukhe pakkhipissāmī’’tiādīsu (pāci. 618) viya.",
  "tika-vin01t20:210_10": "Tasmā adhippāyaviññāpakena aṅgulisaṅkocādinā hatthavikārena tamatthaṁ ārocetīti evamettha attho daṭṭhabbo.",
  "tika-vin01t20:211_0": "Cittasampayuttanti paccakkhātukāmatācittasampayuttaṁ. Idāni vijānanavasena sikkhāpaccakkhānaṁ",
  "tika-vin01t20:211_1": "niyamitāniyamitavasena dvidhā veditabbanti dassento āha – ‘‘yadi ayameva jānātū’’tiādi.",
  "tika-vin01t20:211_2": "Ayañca vibhāgo ‘‘vadati viññāpetīti ekavisayattā yassa vadati, tasseva vijānanaṁ",
  "tika-vin01t20:211_3": "adhippetaṁ, na aññassā’’ti iminā nayena laddhoti daṭṭhabbaṁ. Na hi yassa vadati,",
  "tika-vin01t20:211_4": "tato aññaṁ viññāpetīti ayamattho sambhavati. Soyeva jānātīti avadhāraṇena tasmiṁ",
  "tika-vin01t20:211_5": "avijānanteyeva aññassa jānanaṁ paṭikkhipati. Tenevāha – ‘‘atha so na jānāti, añño",
  "tika-vin01t20:211_6": "samīpe ṭhito jānāti, apaccakkhātā hoti sikkhā’’ti. Tasmā ‘‘ayameva jānātū’’ti ekaṁ",
  "tika-vin01t20:211_7": "niyametvā ārocite yadipi sopi jānāti aññopi, niyamitassa pana niyamitavasena vijānanasambhavato",
  "tika-vin01t20:211_8": "sikkhāpaccakkhānaṁ hotiyevāti daṭṭhabbaṁ ‘‘añño mā jānātū’’ti aniyamitattā. Dvinnampi",
  "tika-vin01t20:211_9": "niyametvāti idaṁ ‘‘dve vā jānantu eko vā, imesaṁyeva dvinnaṁ ārocemī’’ti evaṁ niyametvā",
  "tika-vin01t20:211_10": "ārocanaṁ sandhāya vuttaṁ. Tenevāha – ‘‘ekasmiṁjānantepi dvīsu jānantesupī’’ti. Tasmā",
  "tika-vin01t20:211_11": "‘‘dveyeva jānantu, eko mā jānātū’’ti evaṁ dvinnaṁ niyametvā ārocite dvīsuyeva jānantesu",
  "tika-vin01t20:211_12": "sikkhāpaccakkhānaṁ hoti, na ekasmiṁ jānanteti vadanti.",
  "tika-vin01t20:212_0": "Sabhāgeti vissāsike. Parisaṅkamānoti ‘‘sace te jāneyyuṁ, maṁ te vāressantī’’ti āsaṅkamāno.",
  "tika-vin01t20:212_1": "Samayaññūti sāsanācārakusalo, idha pana tadadhippāyajānanamattenapi samayaññū nāma",
  "tika-vin01t20:212_2": "hoti. Teneva āha – ‘‘ukkaṇṭhito ayaṁ…pe… sāsanato cutoti jānātī’’ti. Tasmā ‘‘buddhaṁ",
  "tika-vin01t20:212_3": "paccakkhāmī’’ti imassa atthaṁ ñatvāpi sace ‘‘ayaṁ bhikkhubhāvato cavitukāmo, gihī",
  "tika-vin01t20:212_4": "vā hotukāmo’’ti na jānāti, appaccakkhātāva hoti sikkhā. Sace pana ‘‘buddhaṁ paccakkhāmī’’ti",
  "tika-vin01t20:212_5": "vacanassa atthaṁ ajānitvāpi ‘‘ukkaṇṭhito gihī hotukāmo’’ti adhippāyaṁ jānāti, paccakkhātāva",
  "tika-vin01t20:212_6": "hoti sikkhā. Aññasmiṁ khaṇe sotaviññāṇavīthiyā saddaggahaṇaṁ, aññasmiṁyeva ca manoviññāṇavīthiyā",
  "tika-vin01t20:212_7": "tadatthavijānananti āha – ‘‘taṅkhaṇaññeva pana apubbaṁ acarimaṁ dujjāna’’nti. Na",
  "tika-vin01t20:212_8": "hi ekasmiṁyeva khaṇe saddasavanaṁ tadatthavijānanañca sambhavati. Tathā hi ‘‘ghaṭo’’ti",
  "tika-vin01t20:212_9": "vā ‘‘paṭo’’ti vā kenaci vutte tattha gha-saddaṁ paccuppannaṁ gahetvā ekā sotaviññāṇavīthi",
  "tika-vin01t20:212_10": "uppajjitvā nirujjhati, tadanantaraṁ ekā manoviññāṇavīthi tameva atītaṁ gahetvā uppajjati.",
  "tika-vin01t20:212_11": "Evaṁ tena vuttavacane yattakāni akkharāni honti, tesu ekamekaṁ akkharaṁ paccuppannamatītañca",
  "tika-vin01t20:212_12": "gahetvā sotaviññāṇavīthiyā manoviññāṇavīthiyā ca uppajjitvā niruddhāya avasāne tāni",
  "tika-vin01t20:212_13": "akkharāni sampiṇḍetvā akkharasamūhaṁ gahetvā ekā manoviññāṇavīthi uppajjitvā nirujjhati.",
  "tika-vin01t20:212_14": "Tadanantaraṁ ‘‘ayamakkharasamūho etassa nāma’’nti nāmapaññattiggahaṇavasena aparāya",
  "tika-vin01t20:212_15": "manoviññāṇavīthiyā uppajjitvā niruddhāya tadanantaraṁ uppannāya manoviññāṇavīthiyā",
  "tika-vin01t20:212_16": "‘‘ayametassa attho’’ti pakatiyā tadatthavijānanaṁ sambhavati.",
  "tika-vin01t20:213_0": "Āvajjanasamayenāti bhummatthe karaṇavacanaṁ, atthābhogasamayeti attho. Idāni tameva",
  "tika-vin01t20:213_1": "āvajjanasamayaṁ vibhāvento āha – ‘‘yathā pakatiyā…pe… jānantī’’ti. Teneva vacībhedena",
  "tika-vin01t20:213_2": "adhippāyaviññāpanassa idhādhippetattā aparabhāge ‘‘kiṁ iminā vutta’’nti taṁ kaṅkhantassa",
  "tika-vin01t20:213_3": "cirena adhippāyavijānanaṁ aññenapi kenaci upāyantarena sambhavati, na kevalaṁ vacībhedamattenāti",
  "tika-vin01t20:213_4": "āha – ‘‘atha aparabhāge…pe… appaccakkhātā hoti sikkhā’’ti. ‘‘Gihī bhavissāmī’’ti",
  "tika-vin01t20:213_5": "vutte atthabhedo kālabhedo ca hotīti appaccakkhātā hoti sikkhā. ‘‘Dhārehī’’ti hi",
  "tika-vin01t20:213_6": "imassa yo attho kālo ca, na so ‘‘bhavissāmī’’ti etassa. ‘‘Gihī homī’’ti vutte pana",
  "tika-vin01t20:213_7": "atthabhedoyeva, na kālabhedo ‘‘homī’’ti vattamānakālasseva vuttattā. ‘‘Gihī jātomhi,",
  "tika-vin01t20:213_8": "gihīmhī’’ti etthāpi atthassa ceva kālassa ca bhinnattā appaccakkhātā hoti sikkhā.",
  "tika-vin01t20:213_9": "‘‘Ajja paṭṭhāyā’’ti idaṁ tathā vuttepi dosabhāvato paripuṇṇaṁ katvā vuttaṁ. ‘‘Dhārehī’’ti",
  "tika-vin01t20:213_10": "atthappadhānattā niddesassa pariyāyavacanehipi sikkhāpaccakkhānaṁ hotiyevāti dassento",
  "tika-vin01t20:213_11": "āha ‘‘jānāhī’’tiādi. Dhārehi jānāhi sañjānāhi manasi karohīti hi etāni padāni atthato",
  "tika-vin01t20:213_12": "kālato ca abhinnāni.",
  "tika-vin01t20:214": "52.Purimāneva cuddasāti buddhādisabrahmacārīpariyantāni. Hotu bhavatūti idampi paṭikkhepamattamevāti āha ‘‘hotu, pariyattanti attho’’ti.",
  "tika-vin01t20:215": "53.Vaṇṇapaṭṭhānanti mahāsaṅghikānaṁ buddhaguṇaparidīpakaṁ ekaṁ suttanti vadanti. Upāligāthāsūti (ma. ni. 2.76) –",
  "tika-vin01t20:216": "‘‘Dhīrassa vigatamohassa,",
  "tika-vin01t20:217": "Pabhinnakhīlassa vijitavijayassa;",
  "tika-vin01t20:218": "Anīghassa susamacittassa;",
  "tika-vin01t20:219": "Vuddhasīlassa sādhupaññassa;",
  "tika-vin01t20:220": "Vesamantarassa vimalassa;",
  "tika-vin01t20:221": "Bhagavato tassa sāvakohamasmi.",
  "tika-vin01t20:222": "‘‘Akathaṁkathissa tusitassa;",
  "tika-vin01t20:223": "Vantalokāmisassa muditassa;",
  "tika-vin01t20:224": "Katasamaṇassa manujassa;",
  "tika-vin01t20:225": "Antimasārīrassa narassa;",
  "tika-vin01t20:226": "Anopamassa virajassa;",
  "tika-vin01t20:227": "Bhagavato tassa sāvakohamasmi.",
  "tika-vin01t20:228": "‘‘Asaṁsayassa kusalassa;",
  "tika-vin01t20:229": "Venayikassa sārathivarassa;",
  "tika-vin01t20:230": "Anuttarassa ruciradhammassa;",
  "tika-vin01t20:231": "Nikkaṅkhassa pabhāsakassa;",
  "tika-vin01t20:232": "Mānacchidassa vīrassa;",
  "tika-vin01t20:233": "Bhagavato tassa sāvakohamasmi.",
  "tika-vin01t20:234": "‘‘Nisabhassa appameyyassa;",
  "tika-vin01t20:235": "Gambhīrassa monappattassa;",
  "tika-vin01t20:236": "Khemaṅkarassa vedassa;",
  "tika-vin01t20:237": "Dhammaṭṭhassa saṁvutattassa;",
  "tika-vin01t20:238": "Saṅgātigassa muttassa;",
  "tika-vin01t20:239": "Bhagavato tassa sāvakohamasmi.",
  "tika-vin01t20:240": "‘‘Nāgassa pantasenassa;",
  "tika-vin01t20:241": "Khīṇasaṁyojanassa muttassa;",
  "tika-vin01t20:242": "Paṭimantakassa dhonassa;",
  "tika-vin01t20:243": "Pannaddhajassa vītarāgassa;",
  "tika-vin01t20:244": "Dantassa nippapañcassa;",
  "tika-vin01t20:245": "Bhagavato tassa sāvakohamasmi.",
  "tika-vin01t20:246": "‘‘Isisattamassa akuhassa;",
  "tika-vin01t20:247": "Tevijjassa brahmappattassa;",
  "tika-vin01t20:248": "Nhātakassa padakassa;",
  "tika-vin01t20:249": "Passaddhassa viditavedassa;",
  "tika-vin01t20:250": "Purindadassa sakkassa;",
  "tika-vin01t20:251": "Bhagavato tassa sāvakohamasmi.",
  "tika-vin01t20:252": "‘‘Ariyassa bhāvitattassa;",
  "tika-vin01t20:253": "Pattippattassa veyyākaraṇassa;",
  "tika-vin01t20:254": "Satimato vipassissa;",
  "tika-vin01t20:255": "Anabhinatassa no apanatassa;",
  "tika-vin01t20:256": "Anejassa vasippattassa;",
  "tika-vin01t20:257": "Bhagavato tassa sāvakohamasmi.",
  "tika-vin01t20:258": "‘‘Samuggatassa jhāyissa;",
  "tika-vin01t20:259": "Ananugatantarassa suddhassa;",
  "tika-vin01t20:260": "Asitassa hitassa;",
  "tika-vin01t20:261": "Pavivittassa aggappattassa;",
  "tika-vin01t20:262": "Tiṇṇassa tārayantassa;",
  "tika-vin01t20:263": "Bhagavato tassa sāvakohamasmi.",
  "tika-vin01t20:264": "‘‘Santassa bhūripaññassa;",
  "tika-vin01t20:265": "Mahāpaññassa vītalobhassa;",
  "tika-vin01t20:266": "Tathāgatassa sugatassa;",
  "tika-vin01t20:267": "Appaṭipuggalassa asamassa;",
  "tika-vin01t20:268": "Visāradassa nipuṇassa;",
  "tika-vin01t20:269": "Bhagavato tassa sāvakohamasmi.",
  "tika-vin01t20:270": "‘‘Taṇhacchidassa buddhassa;",
  "tika-vin01t20:271": "Vītadhūmassa anupalittassa;",
  "tika-vin01t20:272": "Āhuneyyassa yakkhassa;",
  "tika-vin01t20:273": "Uttamapuggalassa atulassa;",
  "tika-vin01t20:274": "Mahato yasaggappattassa;",
  "tika-vin01t20:275": "Bhagavato tassa sāvakohamasmī’’ti. –",
  "tika-vin01t20:276": "Evaṁ upāligahapatinā vuttāsu upālisutte āgatagāthāsu.",
  "tika-vin01t20:277_0": "Yathārutamevāti yathāvuttameva, pāḷiyaṁ āgatamevāti adhippāyo. Yasmā ‘‘sammāsambuddhaṁ",
  "tika-vin01t20:277_1": "anantabuddhiṁ anomabuddhiṁ bodhipaññāṇa’’nti imāni vaṇṇapaṭṭhāne āgatanāmāni, ‘‘dhīra’’ntiādīni",
  "tika-vin01t20:277_2": "pana upāligāthāsu āgatanāmāni. Tattha bodhi vuccati sabbaññutaññāṇaṁ, taṁ sañjānanahetuttā",
  "tika-vin01t20:277_3": "paññāṇaṁ etassāti bodhipaññāṇo, bhagavā. Dhiyā paññāya rāti gaṇhāti , sevatīti vā",
  "tika-vin01t20:277_4": "dhīro. Samucchinnasabbacetokhīlattā pabhinnakhīlo. Sabbaputhujjane vijiniṁsu vijayanti",
  "tika-vin01t20:277_5": "vijinissanti cāti vijayā. Ke te? Maccumārakilesamāradevaputtamārā. Te vijitā vijayā",
  "tika-vin01t20:277_6": "etenāti vijitavijayo, bhagavā. Kilesamāramaccumāravijayeneva panettha abhisaṅkhārakkhandhamārāpi",
  "tika-vin01t20:277_7": "vijitāva hontīti daṭṭhabbaṁ.",
  "tika-vin01t20:278_0": "Svākkhātantiādīsu (visuddhi. 1.147) sātthasabyañjanakevalaparipuṇṇaparisuddhabrahmacariyassa",
  "tika-vin01t20:278_1": "pakāsanato svākkhāto dhammo, atthavipallāsābhāvato vā suṭṭhu akkhātoti svākkhāto.",
  "tika-vin01t20:278_2": "Yathā hi aññatitthiyānaṁ dhammassa attho vipallāsaṁ āpajjati ‘‘antarāyikā’’ti vuttadhammānaṁ",
  "tika-vin01t20:278_3": "antarāyikattābhāvato, ‘‘niyyānikā’’ti ca vuttadhammānaṁ niyyānikattābhāvato, tena",
  "tika-vin01t20:278_4": "te aññatitthiyā durakkhātadhammāyeva honti, na tathā bhagavato dhammassa attho vipallāsaṁ",
  "tika-vin01t20:278_5": "āpajjati ‘‘ime dhammā antarāyikā niyyānikā’’ti evaṁ vuttadhammānaṁ tathābhāvānatikkamanatoti.",
  "tika-vin01t20:278_6": "Evaṁ tāva pariyattidhammo svākkhāto dhammo.",
  "tika-vin01t20:279": "Lokuttaradhammo pana nibbānānurūpāya paṭipattiyā paṭipadānurūpassa ca nibbānassa akkhātattā svākkhāto. Yathāha –",
  "tika-vin01t20:280_0": "‘‘Supaññattā kho pana tena bhagavatā sāvakānaṁ nibbānagāminī paṭipadā saṁsandati",
  "tika-vin01t20:280_1": "nibbānañca paṭipadā ca. Seyyathāpi nāma gaṅgodakaṁ yamunodakena saṁsandati sameti,",
  "tika-vin01t20:280_2": "evameva supaññattā tena bhagavatā sāvakānaṁ nibbānagāminī paṭipadā saṁsandati nibbānañca",
  "tika-vin01t20:280_3": "paṭipadā cā’’ti (dī. ni. 2.296).",
  "tika-vin01t20:281_0": "Ariyamaggo cettha antadvayaṁ anupagamma majjhimāpaṭipadābhūtova ‘‘majjhimā paṭipadā’’ti",
  "tika-vin01t20:281_1": "akkhātattā svākkhāto. Sāmaññaphalāni paṭippassaddhakilesāneva ‘‘paṭippassaddhakilesānī’’ti",
  "tika-vin01t20:281_2": "akkhātattā svākkhātāni. Nibbānaṁ sassatāmatatāṇaleṇādisabhāvameva sassatādisabhāvavasena",
  "tika-vin01t20:281_3": "akkhātattā svākkhātanti evaṁ lokuttaradhammopi svākkhāto.",
  "tika-vin01t20:282_0": "Ariyamaggo attano santāne rāgādīnaṁ abhāvaṁ karontena ariyapuggalena sāmaṁ daṭṭhabbo",
  "tika-vin01t20:282_1": "‘‘ariyamaggena mama rāgādayo pahīnā’’ti sayaṁ attanā anaññaneyyena passitabboti sandiṭṭhi,",
  "tika-vin01t20:282_2": "sandiṭṭhi eva sandiṭṭhiko. Apica navavidho lokuttaradhammo yena yena adhigato hoti,",
  "tika-vin01t20:282_3": "tena tena ariyasāvakena parasaddhāya gantabbataṁ hitvā paccakkhañāṇena sayaṁ daṭṭhabboti",
  "tika-vin01t20:282_4": "sandiṭṭhiko. Atha vā pasatthā diṭṭhi sandiṭṭhi, sandiṭṭhiyā jayatīti sandiṭṭhiko.",
  "tika-vin01t20:282_5": "Tathā hettha ariyamaggo sampayuttāya, ariyaphalaṁ kāraṇabhūtāya, nibbānaṁ visayibhūtāya",
  "tika-vin01t20:282_6": "sandiṭṭhiyā kilese jayati, tasmā yathā rathena jayatīti rathiko, evaṁ navavidhopi",
  "tika-vin01t20:282_7": "lokuttaradhammo sandiṭṭhiyā jayatīti sandiṭṭhiko. Atha vā diṭṭhanti dassanaṁ vuccati,",
  "tika-vin01t20:282_8": "diṭṭhameva sandiṭṭhaṁ, sandassananti attho. Sandiṭṭhaṁ arahatīti sandiṭṭhiko. Lokuttaradhammo",
  "tika-vin01t20:282_9": "hi bhāvanābhisamayavasena sacchikiriyābhisamayavasena ca dissamānoyeva vaṭṭabhayaṁ",
  "tika-vin01t20:282_10": "nivatteti, tasmā yathā vatthamarahatīti vatthiko, evaṁ sandiṭṭhaṁ arahatīti sandiṭṭhiko.",
  "tika-vin01t20:283_0": "Attano phaladānaṁ sandhāya nāssa āgametabbo kālo atthīti akālo. Yathā hi lokiyakusalassa",
  "tika-vin01t20:283_1": "upapajjaaparāpariyāyetiādinā phaladānaṁ pati āgametabbo kālo atthi, na evametassāti",
  "tika-vin01t20:283_2": "attho. Akāloyeva akāliko, na pañcāhasattāhādibhedaṁ kālaṁ khepetvā phalaṁ deti, attano",
  "tika-vin01t20:283_3": "pana pavattisamanantarameva phaladoti vuttaṁ hoti. Atha vā attano phalappadāne vippakaṭṭho",
  "tika-vin01t20:283_4": "dūro kālo patto upanīto assāti kāliko, kālantaraphaladāyī. Ko so? Lokiyo kusaladhammo.",
  "tika-vin01t20:283_5": "Ayaṁ pana samanantaraphaladāyakattā na kālikoti akāliko. Maggameva hi sandhāya ‘‘akāliko’’ti idaṁ vuttaṁ.",
  "tika-vin01t20:284_0": "‘‘Ehi passa imaṁ dhamma’’nti evaṁ pavattaṁ ehipassavidhiṁ arahatīti ehipassiko. Kasmā",
  "tika-vin01t20:284_1": "panesa taṁ vidhiṁ arahatīti? Paramatthato vijjamānattā parisuddhattā ca. Rittamuṭṭhiyañhi",
  "tika-vin01t20:284_2": "hiraññaṁ vā suvaṇṇaṁ vā atthīti vatvāpi ‘‘ehi passa ima’’nti na sakkā vattuṁ. Kasmā?",
  "tika-vin01t20:284_3": "Avijjamānattā. Vijjamānampi ca gūthaṁ vā muttaṁ vā manuññabhāvappakāsanena cittasampahaṁsanatthaṁ",
  "tika-vin01t20:284_4": "‘‘ehi passa ima’’nti na sakkā vattuṁ, apica kho naṁ tiṇehi vā paṇṇehi vā paṭicchādetabbameva",
  "tika-vin01t20:284_5": "hoti. Kasmā? Aparisuddhattā. Ayaṁ pana navavidhopi lokuttaradhammo sabhāvato ca vijjamāno",
  "tika-vin01t20:284_6": "vigatavalāhake ca ākāse sampuṇṇacandamaṇḍalaṁ viya paṇḍukambale nikkhittajātimaṇi",
  "tika-vin01t20:284_7": "viya ca parisuddho, tasmā vijjamānattā parisuddhattā ca ehipassavidhiṁ arahatīti ehipassiko.",
  "tika-vin01t20:285_0": "Upanetabboti opaneyyiko. Ayaṁ panettha vinicchayo – upanayanaṁ upanayo, ādittaṁ celaṁ",
  "tika-vin01t20:285_1": "vā sīsaṁ vā ajjhupekkhitvāpi bhāvanāvasena attano citte upanayanaṁ uppādanaṁ arahatīti",
  "tika-vin01t20:285_2": "opaneyyiko. Idaṁ saṅkhate lokuttaradhamme yujjati, asaṅkhato pana attano citte ārammaṇabhāvena",
  "tika-vin01t20:285_3": "upanayanaṁ arahatīti opaneyyiko, sacchikiriyāvasena allīyanaṁ arahatīti attho . Atha",
  "tika-vin01t20:285_4": "vā nibbānaṁ upaneti ariyapuggalanti ariyamaggo upaneyyo, sacchikātabbataṁ upanetabboti",
  "tika-vin01t20:285_5": "phalanibbānadhammo upaneyyo, upaneyyo eva opaneyyiko.",
  "tika-vin01t20:286_0": "Sabbehi ugghaṭitaññūādīhi viññūhi ‘‘bhāvito me maggo, adhigataṁ phalaṁ, sacchikato",
  "tika-vin01t20:286_1": "nirodho’’ti attani attani veditabboti paccattaṁ veditabbo viññūhi. Na hi upajjhāyena",
  "tika-vin01t20:286_2": "bhāvitena maggena saddhivihārikassa kilesā pahīyanti, na so tassa phalasamāpattiyā",
  "tika-vin01t20:286_3": "phāsu viharati, na tena sacchikataṁ nibbānaṁ sacchikaroti, tasmā na esa parassa sīse",
  "tika-vin01t20:286_4": "ābharaṇaṁ viya daṭṭhabbo, attano pana citteyeva daṭṭhabbo, anubhavitabbo viññūhīti vuttaṁ hoti.",
  "tika-vin01t20:287_0": "Asaṅkhatanti saṅgamma samāgamma paccayasamodhānalakkhaṇena saṅgamena sannipatitvā",
  "tika-vin01t20:287_1": "anurūpehi paccayehi akataṁ anibbattitanti asaṅkhataṁ. Natthi ettha matanti amataṁ,",
  "tika-vin01t20:287_2": "etasmiṁ vā adhigate natthi puggalassa mataṁ maraṇanti amataṁ. Kiñcāpi ettha ‘‘svākkhātaṁ",
  "tika-vin01t20:287_3": "dhammaṁ paccakkhāmī’’tiādinā sabbattha dhamma-saddappayogo dassito, tathāpi dhamma-saddena",
  "tika-vin01t20:287_4": "ayojetvā vutte vevacane na paccakkhānaṁ nāma na hotīti ‘‘svākkhātaṁ paccakkhāmī’’tiādinā",
  "tika-vin01t20:287_5": "vuttepi sikkhāpaccakkhānaṁ hotiyevāti daṭṭhabbaṁ. ‘‘Svākkhātaṁ dhamma’’ntiādinā pana",
  "tika-vin01t20:287_6": "dhamma-saddappayogo svākkhātā-disaddānaṁ dhamma-visesanabhāvadassanatthaṁ katoti",
  "tika-vin01t20:287_7": "veditabbaṁ. Ekadhammakkhandhassapi nāmanti ettha ‘‘paṭhamadhammakkhandhaṁ dutiyadhammakkhandhaṁ",
  "tika-vin01t20:287_8": "pucchādhammakkhandhaṁ vissajjanādhammakkhandha’’ntiādinā dhammakkhandhanāmāni veditabbāni.",
  "tika-vin01t20:288_0": "Suppaṭipannanti svākkhāte dhammavinaye yathānusiṭṭhaṁ paṭipannattā suppaṭipannaṁ.",
  "tika-vin01t20:288_1": "Majjhimāya paṭipadāya antadvayaṁ anupagamma paṭipannattā kāyavacīmanovaṅkakuṭilajimhadosappahānāya",
  "tika-vin01t20:288_2": "paṭipannattā ca ujuppaṭipannaṁ. Ñāyo vuccati nibbānaṁ ariyamaggādīhi ñāyati paṭivijjhīyati",
  "tika-vin01t20:288_3": "sacchikarīyatīti katvā, tadatthāya paṭipannattā ñāyappaṭipannaṁ. Yathā paṭipannā",
  "tika-vin01t20:288_4": "guṇasambhāvanāya parehi kariyamānaṁ paccuṭṭhānādisāmīcikammaṁ arahanti, tathā paṭipannattā sāmīcippaṭipannaṁ.",
  "tika-vin01t20:289_0": "Yugaḷavasena paṭhamamaggaṭṭho phalaṭṭhoti idamekaṁ yugaḷanti evaṁ cattāri purisayugāni",
  "tika-vin01t20:289_1": "honti. Ettha pana ‘‘catupurisayugaṁ saṅgha’’nti vattabbe ‘‘cattārī’’ti vibhattilopaṁ",
  "tika-vin01t20:289_2": "akatvā niddeso katoti daṭṭhabbaṁ. Cattāri purisayugāni etthāti catupurisayugoti hi",
  "tika-vin01t20:289_3": "saṅgho vuccati. Aṭṭhapurisapuggalanti purisapuggalavasena eko paṭhamamaggaṭṭho, eko",
  "tika-vin01t20:289_4": "phalaṭṭhoti iminā nayena aṭṭheva purisapuggalā honti. Aṭṭha purisapuggalā etthāti",
  "tika-vin01t20:289_5": "aṭṭhapurisapuggalo, saṅgho. Ettha ca purisoti vā puggaloti vā ekatthānetāni padāni,",
  "tika-vin01t20:289_6": "veneyyavasena panetaṁ vuttaṁ.",
  "tika-vin01t20:290_0": "Āhuneyyantiādīsu (visuddhi. 1.156) ānetvā hunitabbanti āhunaṁ, dūratopi ānetvā sīlavantesu",
  "tika-vin01t20:290_1": "dātabbānaṁ catunnaṁ paccayānametaṁ adhivacanaṁ. Taṁ āhunaṁ paṭiggahetuṁ yutto tassa",
  "tika-vin01t20:290_2": "mahapphalabhāvakaraṇatoti āhuneyyo, saṅgho. Atha vā dūratopi āgantvā sabbasāpateyyampi",
  "tika-vin01t20:290_3": "ettha hunitabbanti āhavanīyo, sakkādīnampi vā āhavanaṁ arahatīti āhavanīyo. Yo cāyaṁ",
  "tika-vin01t20:290_4": "brāhmaṇānaṁ āhavanīyo aggi, yattha hutaṁ mahapphalanti tesaṁ laddhi. Sace hutassa",
  "tika-vin01t20:290_5": "mahapphalatāya āhavanīyo, saṅghova āhavanīyo. Saṅghe hutañhi mahapphalaṁ hoti. Yathāha –",
  "tika-vin01t20:291": "‘‘Yo ca vassasataṁ jantu, aggiṁ paricare vane;",
  "tika-vin01t20:292": "Ekañca bhāvitattānaṁ, muhuttamapi pūjaye;",
  "tika-vin01t20:293": "Sāyeva pūjanā seyyo, yañce vassasataṁ huta’’nti. (dha. pa. 107);",
  "tika-vin01t20:294": "Tadetaṁ nikāyantare ‘‘āhavanīyo’’ti padaṁ idha ‘‘āhuneyyo’’ti iminā padena atthato ekaṁ, byañjanato panettha kiñcimattameva nānaṁ.",
  "tika-vin01t20:295_0": "Pāhuneyyanti ettha pana pāhunaṁ vuccati disāvidisato āgatānaṁ piyamanāpānaṁ ñātimittānaṁ",
  "tika-vin01t20:295_1": "atthāya sakkārena paṭiyattaṁ āgantukadānaṁ. Tampi ṭhapetvā te tathārūpe piyamittādike",
  "tika-vin01t20:295_2": "pāhunake saṅghasseva dātuṁ yuttaṁ, saṅghova taṁ paṭiggahetuṁ yutto. Saṅghasadiso",
  "tika-vin01t20:295_3": "hi pāhunako natthi. Tathā hesa ekabuddhantare vītivatteyeva dissati, abbokiṇṇañca",
  "tika-vin01t20:295_4": "piyamanāpattakarehi sīlādidhammehi samannāgatoti evaṁ pāhunamassa dātuṁ yuttaṁ, pāhunañca",
  "tika-vin01t20:295_5": "paṭiggahetuṁ yuttoti pāhuneyyo.",
  "tika-vin01t20:296_0": "Dakkhanti etāya sattā yathādhippetāhi sampattīhi vaḍḍhantīti dakkhiṇā, paralokaṁ",
  "tika-vin01t20:296_1": "saddahitvā dātabbadānaṁ. Taṁ dakkhiṇaṁ arahati, dakkhiṇāya vā hito yasmā naṁ mahapphalakaratāya",
  "tika-vin01t20:296_2": "visodhetīti dakkhiṇeyyo. Ubho hatthe sirasi patiṭṭhāpetvā sabbalokena kariyamānaṁ",
  "tika-vin01t20:296_3": "añjalikammaṁ arahatīti añjalikaraṇīyo. Anuttaraṁ puññakkhettanti sabbalokassa asadisaṁ",
  "tika-vin01t20:296_4": "puññaviruhanaṭṭhānaṁ . Yathā hi rañño vā amaccassa vā sālīnaṁ vā yavānaṁ vā viruhanaṭṭhānaṁ",
  "tika-vin01t20:296_5": "rañño sālikkhettaṁ yavakkhettanti vuccati, evaṁ saṅgho sabbalokassa puññānaṁ viruhanaṭṭhānaṁ.",
  "tika-vin01t20:296_6": "Saṅghaṁ nissāya hi lokassa nānappakārahitasukhasaṁvattanikāni puññāni viruhanti,",
  "tika-vin01t20:296_7": "tasmā saṅgho anuttaraṁ puññakkhettaṁ lokassa. Etthāpi ‘‘suppaṭipannaṁ saṅgha’’ntiādinā",
  "tika-vin01t20:296_8": "sabbattha saṅgha-saddappayogo suppaṭipannā-disaddānaṁ saṅghavisesanabhāvadassanatthaṁ",
  "tika-vin01t20:296_9": "kato, tasmā ‘‘suppaṭipannaṁ paccakkhāmī’’tiādinā vuttepi sikkhāpaccakkhānaṁ hotiyevāti daṭṭhabbaṁ.",
  "tika-vin01t20:297_0": "Sikkhāvevacanesu pana sikkhā-saddaṁ vinā kevalaṁ bhikkhu-saddo bhikkhunī-saddo ca",
  "tika-vin01t20:297_1": "sikkhāya adhivacanaṁ na hotīti ‘‘bhikkhusikkhaṁ bhikkhunīsikkha’’nti vutteyeva sīsaṁ",
  "tika-vin01t20:297_2": "eti, adhisīlādayo pana sikkhā evāti ‘‘adhisīlaṁ paccakkhāmī’’tiādinā vuttepi sīsaṁ",
  "tika-vin01t20:297_3": "eti. Paṭhamaṁ pārājikantiādinā sikkhāpadānaṁyeva gahaṇaṁ veditabbaṁ, na āpattīnaṁ.",
  "tika-vin01t20:298_0": "Upajjhāyavevacanesu upajjhāyo hutvā yo pabbājesi ceva upasampādesi ca, taṁ sandhāya",
  "tika-vin01t20:298_1": "‘‘yo maṁ pabbājesī’’tiādi vuttaṁ. Yassa mūlenāti yassa padhānabhāvena kāraṇabhāvena",
  "tika-vin01t20:298_2": "vā. Yassa mūlaṁ padhānabhāvo kāraṇabhāvo vā etissāti yassamūlikā, pabbajjā upasampadā",
  "tika-vin01t20:298_3": "ca. Mūla-saddassa sāpekkhabhāvepi niccasāpekkhatāya gamakattā taddhitavutti daṭṭhabbā.",
  "tika-vin01t20:299_0": "Ācariyavevacanesu pana yo upajjhaṁ adatvā ācariyova hutvā pabbājesi, kammavācācariyo",
  "tika-vin01t20:299_1": "hutvā upasampādesi ca, taṁ sandhāya ‘‘yo maṁ pabbājesi, yo maṁ anusāvesī’’ti vuttaṁ.",
  "tika-vin01t20:299_2": "Imehi dvīhi vacanehi pabbajjācariyo ca upasampadācariyo ca dassito. Yāhaṁ nissāya",
  "tika-vin01t20:299_3": "vasāmīti nissayācariyaṁ dasseti. Yāhaṁ uddisāpemītiādinā pana dhammācariyo vutto.",
  "tika-vin01t20:299_4": "Tattha uddisāpemīti pāṭhaṁ uddisāpemi. Paripucchāmīti uggahitapāṭhassa atthaṁ paripucchāmi.",
  "tika-vin01t20:299_5": "Saddhivihārikavevacanādīsu ca vuttānusāreneva attho veditabbo. Tassa mūleti ettha",
  "tika-vin01t20:299_6": "pana tassa santiketi attho daṭṭhabbo.",
  "tika-vin01t20:300_0": "Okallakoti khuppipāsādidukkhaparetānaṁ khīṇasukhānaṁ nahānādisarīrapaṭijagganarahitānaṁ",
  "tika-vin01t20:300_1": "kapaṇamanussānametaṁ adhivacanaṁ. Moḷibaddhoti sikhābaddho omukkamakuṭo vā. Kiñcāpi",
  "tika-vin01t20:300_2": "dvevāciko upāsako paṭhamabodhiyaṁyeva sambhavati, tathāpi tadā labbhamānanāmaṁ gahetvā",
  "tika-vin01t20:300_3": "vuttepi sikkhāpaccakkhānaṁ hotiyevāti dassanatthaṁ ‘‘dvevāciko upāsako’’ti vuttaṁ.",
  "tika-vin01t20:300_4": "‘‘Dvevāciko’’ti idameva panettha vevacananti daṭṭhabbaṁ, tasmā ‘‘dvevācikoti maṁ",
  "tika-vin01t20:300_5": "dhārehī’’ti ettakepi vutte sīsaṁ eti. Evaṁ sesesupi.",
  "tika-vin01t20:301_0": "Kumārakoti kumārāvattho ativiya daharasāmaṇero. Cellakoti tato mahantataro khuddakasāmaṇero.",
  "tika-vin01t20:301_1": "Ceṭakoti majjhimo. Moḷigalloti mahāsāmaṇero. Samaṇuddesoti pana avisesato sāmaṇerādhivacanaṁ.",
  "tika-vin01t20:301_2": "Nigaṇṭhupaṭṭhākotiādīnipi titthiyasāvakavevacanānīti daṭṭhabbaṁ.",
  "tika-vin01t20:302_0": "Dussīloti nissīlo sīlavirahito. Pāpadhammoti dussīlattā eva hīnajjhāsayatāya lāmakasabhāvo.",
  "tika-vin01t20:302_1": "Asucisaṅkassarasamācāroti aparisuddhakāyakammāditāya asuci hutvā saṅkāya saritabbasamācāro.",
  "tika-vin01t20:302_2": "Dussīlo hi kiñcideva asāruppaṁ disvā ‘‘idaṁ asukena kataṁ bhavissatī’’ti paresaṁ",
  "tika-vin01t20:302_3": "āsaṅkanīyo hoti. Kenacideva karaṇīyena mantayante bhikkhū disvā ‘‘kacci nu kho ime",
  "tika-vin01t20:302_4": "mayā katakammaṁ jānitvā mantentī’’ti attanoyeva saṅkāya saritabbasamācāro. Paṭicchannakammantoti",
  "tika-vin01t20:302_5": "lajjitabbatāya paṭicchādetabbakammanto. Assamaṇoti na samaṇo. Salākaggahaṇādīsu ‘‘ahampi",
  "tika-vin01t20:302_6": "samaṇo’’ti micchāpaṭiññāya samaṇapaṭiñño, aseṭṭhacāritāya abrahmacārī, uposathādīsu",
  "tika-vin01t20:302_7": "‘‘ahampi brahmacārī’’ti micchāpaṭiññāya brahmacāripaṭiñño, pūtinā kammena sīlavipattiyā",
  "tika-vin01t20:302_8": "anto anupaviṭṭhattā antopūti, chahi dvārehi rāgādikilesānussavanena tintattā avassuto,",
  "tika-vin01t20:302_9": "sañjātarāgādikacavarattā sīlavantehi chaḍḍetabbattā ca kasambujāto. Koṇṭhoti dussīlādhivacanametaṁ.",
  "tika-vin01t20:303_0": "‘‘Yāni vā panaññānipi atthi buddhavevacanāni vā’’tiādinā yaṁ-saddaparāmaṭṭhānaṁ buddhādivevacanānaṁyeva",
  "tika-vin01t20:303_1": "taṁ-saddena parāmasanaṁ hotīti āha – ‘‘tehi ākārehi…pe… buddhādīnaṁ vevacanehī’’ti.",
  "tika-vin01t20:303_2": "Kathaṁ pana tāni ākārādisaddehi voharīyantīti āha ‘‘vevacanāni hī’’tiādi. Saṇṭhānavantānaṁ",
  "tika-vin01t20:303_3": "buddhādīnaṁ saṇṭhānadīpanaṁ tāva hotu, saṇṭhānarahitānaṁ pana dhammasikkhādīnaṁ kathanti",
  "tika-vin01t20:303_4": "āha ‘‘sikkhāpaccakkhānasaṇṭhānattā eva vā’’ti. Sikkhāpaccakkhānarūpāni hi vevacanāni",
  "tika-vin01t20:303_5": "‘‘sikkhāpaccakkhānasaṇṭhānānī’’ti vuccanti. Evaṁ khoti ettha khoti avadhāraṇatthe",
  "tika-vin01t20:303_6": "nipātoti āha ‘‘evamevā’’ti.",
  "tika-vin01t20:304_0": "54.Mucchāparetoti mucchāya abhibhūto. Vacanatthavijānanasamatthaṁ tiracchānagataṁ",
  "tika-vin01t20:304_1": "dassetuṁ ‘‘nāgamāṇavakassā’’tiādi vuttaṁ. Tihetukapaṭisandhikāti yebhuyyavasena vuttaṁ.",
  "tika-vin01t20:304_2": "Na hi sabbāpi devatā tihetukapaṭisandhikāva honti dvihetukānampi sambhavato. Atikhippaṁ",
  "tika-vin01t20:304_3": "jānantīti devatānaṁ bhavaṅgaparivāsassa manussānaṁ viya adandhabhāvato vuttaṁ.",
  "tika-vin01t20:305_0": "Sabhāgassāti purisassa. Visabhāgassāti mātugāmassa. Anariyakoti māgadhavohārato añño.",
  "tika-vin01t20:305_1": "Davāti sahasā. Ravāti virajjhitvā. Aññaṁ bhaṇissāmīti aññaṁ bhaṇanto buddhaṁ paccakkhāmīti",
  "tika-vin01t20:305_2": "bhaṇatīti yojetabbaṁ. Akkharasamayānabhiññatāya vā karaṇasampattiyā abhāvato vā kathetabbaṁ",
  "tika-vin01t20:305_3": "kathetuṁ asakkonto hutvā aññaṁ kathento ravā bhaṇati nāma. Ubhayathāpi aññaṁ bhaṇitukāmassa",
  "tika-vin01t20:305_4": "aññabhaṇanaṁ samānanti āha ‘‘purimena ko viseso’’ti.",
  "tika-vin01t20:306_0": "Vācetīti pāḷiṁ kathento aññaṁ uggaṇhāpento vā vāceti. Paripucchatīti pāḷiyā atthaṁ",
  "tika-vin01t20:306_1": "paripucchanto pāḷiṁ paripucchati. Uggaṇhātīti aññassa santike pāḷiṁ uggaṇhāti. Sajjhāyaṁ",
  "tika-vin01t20:306_2": "karotīti uggahitapāḷiṁ sajjhāyati. Vaṇṇetīti pāḷiyā atthaṁ saṁvaṇṇento pāḷiṁ vaṇṇeti.",
  "tika-vin01t20:306_3": "Mahallakassa kiñci ajānanato aviditindriyatāya vā ‘‘potthakarūpasadisassā’’ti vuttaṁ,",
  "tika-vin01t20:306_4": "mattikāya katarūpasadisassāti attho. Garumedhassāti ārammaṇesu lahuppavattiyā abhāvato",
  "tika-vin01t20:306_5": "dandhagatikatāya garupaññassa, mandapaññassāti vuttaṁ hoti. Sabbaso vāti iminā ‘‘idaṁ",
  "tika-vin01t20:306_6": "padaṁ sāvessāmi ‘sikkhaṁ paccakkhāmī’’’ti evaṁ pavattacittuppādassa abhāvaṁ dasseti.",
  "tika-vin01t20:306_7": "Yasmā pana asati evarūpe cittuppāde kenaci pariyāyena tathāvidhaṁ vacībhedaṁ katvā",
  "tika-vin01t20:306_8": "sāvanaṁ nāma neva sambhavati, tasmā vuttaṁ ‘‘buddhaṁ paccakkhāmītiādīsu…pe… vacībhedaṁ",
  "tika-vin01t20:306_9": "katvā na sāvetī’’ti.",
  "tika-vin01t20:307": "Sikkhāpaccakkhānavibhaṅgavaṇṇanā niṭṭhitā.",
  "tika-vin01t20:308": "Mūlapaññattivaṇṇanā",
  "tika-vin01t20:309_0": "55.Niddisitabbassāti vivaritabbassa pakāsetabbassa. Kilesehīti ahirikādīhi kilesehi.",
  "tika-vin01t20:309_1": "Ito paṭṭhāyāti duṭṭhulla-padato paṭṭhāya. Tassa kammassāti methunadhammapaṭisevanasaṅkhātassa",
  "tika-vin01t20:309_2": "kammassa. Dassanantiādi vuttanayameva. Assāti methunadhammassa.",
  "tika-vin01t20:310_0": "Dvīhi dvīhi samāpajjitabbā dvayaṁdvayasamāpattīti āha ‘‘dvayena dvayena samāpajjitabbato’’ti.",
  "tika-vin01t20:310_1": "Rāgapariyuṭṭhānena sadisabhāvappattiyā mithunānaṁ idaṁ methunaṁ, methunameva dhammo",
  "tika-vin01t20:310_2": "methunadhammoti āha ‘‘ubhinnaṁ rattāna’’ntiādi. Tattha rattānanti methunarāgena rattānaṁ.",
  "tika-vin01t20:310_3": "Sārattānanti teneva rāgena ativiya rattānaṁ. Avassutānanti lokassādamittasanthavavasena",
  "tika-vin01t20:310_4": "uppannamethunarāgena tintānaṁ. Pariyuṭṭhitānanti methunarāguppattiyā pariyonaddhacittānaṁ.",
  "tika-vin01t20:310_5": "Sadisānanti rattatādīhi sadisānaṁ.",
  "tika-vin01t20:311_0": "Yasmā ‘‘paṭisevati nāmā’’ti padaṁ mātikāya natthi, tasmā ‘‘paṭisevati nāmāti kasmā",
  "tika-vin01t20:311_1": "uddhaṭa’’nti yo maññati, tassa kāraṇaṁ dassento ‘‘paṭiseveyyāti ettha…pe… mātikāpada’’nti",
  "tika-vin01t20:311_2": "āha. Itthiyā nimittenāti idaṁ ‘‘maggena gacchatī’’tiādi viya daṭṭhabbaṁ. Yathā hi",
  "tika-vin01t20:311_3": "‘‘maggena gacchatī’’ti vutte ‘‘maggaṁ gacchati, magge vā gacchatī’’ti ayamattho labbhati,",
  "tika-vin01t20:311_4": "evaṁ ‘‘itthiyā nimittena pavesetī’’ti vutte ‘‘itthiyā nimittaṁ paveseti, nimitte",
  "tika-vin01t20:311_5": "vā pavesetī’’ti ayamattho labbhati. Idañca yebhuyyena purisapayogadassanatthaṁ vuttaṁ.",
  "tika-vin01t20:311_6": "Nimittaṁ aṅgajātanti atthato ekaṁ. Pavesanaṁ nāma na bahi chupanamattanti āha ‘‘vātena",
  "tika-vin01t20:311_7": "asamphuṭṭhe allokāse’’ti. Abbhantarañhi pavesento ‘‘pavesetī’’ti vuccati, na bahi",
  "tika-vin01t20:311_8": "chupanto. Abbhantaranti ca pakatiyā sabbaso pihitassa nimittassa vātena asamphuṭṭhokāso vuccatīti.",
  "tika-vin01t20:312_0": "Idāni sabbathā lesokāsapidahanatthaṁ itthinimitte purisanimitte ca labbhamānaṁ pavesakāle",
  "tika-vin01t20:312_1": "aññamaññaṁ phassārahaṁ padesavisesaṁ vibhajitvā dassento ‘‘itthinimitte cattāri passānī’’tiādimāha.",
  "tika-vin01t20:312_2": "Vātena hi asamphuṭṭhe allokāse yattha katthaci ekenapi padesena chupitvā pavesento",
  "tika-vin01t20:312_3": "‘‘pavesetī’’ti vuccati. Vemajjhanti yathā cattāri passāni asamphusanto paveseti,",
  "tika-vin01t20:312_4": "evaṁ katavivarassa itthinimittassa heṭṭhimatalaṁ vuccati , purisanimitte pana majjhanti",
  "tika-vin01t20:312_5": "aggakoṭiṁ sandhāya vadati. Uparīti aggakoṭito uparibhāgappadeso. Idañca majjhena",
  "tika-vin01t20:312_6": "samiñjitvā pavesentassa majjhimapabbasamiñjitaṅguliṁ katthaci pavesentassa aṅguliyā",
  "tika-vin01t20:312_7": "majjhimapabbapiṭṭhisadisaṁ aṅgajātassa uparibhāgavemajjhaṁ sandhāya vuttaṁ. Heṭṭhā",
  "tika-vin01t20:312_8": "pavesentoti itthinimittassa heṭṭhimabhāgena chupantaṁ pavesento. Majjhena pavesentoti",
  "tika-vin01t20:312_9": "abbhantaratalaṁ chupitvā majjhena pavesento. Katthaci acchupantaṁ pavesetvā nīharantassa",
  "tika-vin01t20:312_10": "hi natthi pārājikaṁ, dukkaṭaṁ pana hoti chinnasīsavatthusmiṁ vaṭṭakate mukhe acchupantaṁ",
  "tika-vin01t20:312_11": "pavesetvā nīharantassa viya. Majjheneva chupantaṁ pavesentoti aggakoṭiyā chupantaṁ",
  "tika-vin01t20:312_12": "pavesento. Majjhimapabbapiṭṭhiyā samiñjitaṅgulinti sambandho. Atha vā samiñjitaṅguliṁ",
  "tika-vin01t20:312_13": "majjhimapabbapiṭṭhiyā pavesento viyāti yojetabbaṁ. Saṅkocetvāti nimittamajjhena bhinditvā.",
  "tika-vin01t20:312_14": "Uparibhāgenāti saṅkocitassa uparibhāgakoṭiyā. Idāni purisanimittassa heṭṭhā vuttesu",
  "tika-vin01t20:312_15": "chasu ṭhānesu uparīti vuttaṭṭhānantarassa vasena visuṁ cattāri passāni gahetvā purisanimitte",
  "tika-vin01t20:312_16": "dasadhā ṭhānabhedaṁ dassento ‘‘tatthā’’tiādimāha. Heṭṭhā pana visuṁ tāni aggahetvā",
  "tika-vin01t20:312_17": "‘‘cattāri passānī’’ti vacanasāmaññatopi visuṁ visuṁ labbhamānāni ekaccaṁ gahetvā",
  "tika-vin01t20:312_18": "cha ṭhānāni vuttāni. Tulādaṇḍasadisaṁ pavesentassāti ujukaṁ pavesentassa.",
  "tika-vin01t20:313_0": "Nimitte jātanti attano nimitte jātaṁ. Cammakhīlanti nimitte uṭṭhitaṁ cammameva. ‘‘Uṇṇigaṇḍo’’tipi",
  "tika-vin01t20:313_1": "vadanti. Nimitte jātampi cammakhīlādi nimittamevāti āha ‘‘āpatti pārājikassā’’ti.",
  "tika-vin01t20:313_2": "‘‘Upahatakāyappasāda’’nti avatvā ‘‘naṭṭhakāyappasāda’’nti vacanaṁ upādinnabhāvassa",
  "tika-vin01t20:313_3": "natthitādassanatthaṁ. Tenevāha – ‘‘matacammaṁ vā sukkhapīḷakaṁ vā’’ti. Sati hi upādinnabhāve",
  "tika-vin01t20:313_4": "upahatepi kāyappasāde upahatindriyavatthusmiṁ viya pārājikāpattiyeva siyā, matacammaṁ",
  "tika-vin01t20:313_5": "pana sukkhapīḷakañca anupādinnakaṁ upādinnakeyeva ca pārājikāpatti. Tenevāha ‘‘āpatti",
  "tika-vin01t20:313_6": "dukkaṭassā’’ti. Na ca evaṁ karontassa anāpatti sakkā vattunti dukkaṭaṁ vuttaṁ, itthinimittassa",
  "tika-vin01t20:313_7": "pana naṭṭhepi upādinnabhāve pārājikāpattiyeva. Mate akkhāyite yebhuyyena akkhāyite",
  "tika-vin01t20:313_8": "pārājikāpattivacanato methunassādenāti iminā kāyasaṁsaggarāgaṁ nivatteti. Sati hi",
  "tika-vin01t20:313_9": "kāyasaṁsaggarāge saṅghādisesova siyā, bījānipi nimittasaṅkhyaṁ na gacchantīti dukkaṭameva",
  "tika-vin01t20:313_10": "vuttaṁ. ‘‘Nimittena nimittaṁ pavesetī’’ti hi vuttaṁ.",
  "tika-vin01t20:314_0": "Idāni imissā methunakathāya asabbhirūpattā ‘‘īdisaṁ ṭhānaṁ kathentehi suṇantehi ca",
  "tika-vin01t20:314_1": "evaṁ paṭipajjitabba’’nti anusāsanto ‘‘ayañca methunakathā nāmā’’tiādimāha. Methunakathāya",
  "tika-vin01t20:314_2": "rāgavuddhihetuttā hāsavisayattā ca tadubhayanivattanatthaṁ paṭikūlamanasikārādīsu",
  "tika-vin01t20:314_3": "niyojeti. Paṭikūlamanasikārena hi rāgo nivattati, samaṇasaññādīsu paccupaṭṭhitesu",
  "tika-vin01t20:314_4": "hāso nivattati. Sattānuddayāyāti sattānaṁ apāyadukkhādīhi anurakkhaṇatthaṁ. Lokānukampāyāti",
  "tika-vin01t20:314_5": "sattalokavisayāya anukampāya.",
  "tika-vin01t20:315_0": "Mukhaṁ apidhāyāti mukhaṁ apidahitvā, yena kenaci pamādena kadāci mandahāso bhaveyya,",
  "tika-vin01t20:315_1": "tadā garuttaṁ kuppeyya, tasmā tādise kāle garubhāvassa avikopanatthaṁ bījakena mukhaṁ",
  "tika-vin01t20:315_2": "paṭicchādetvā nisīditabbanti adhippāyo. Atha vā mukhaṁ apidhāyāti mukhaṁ pidahitvāti",
  "tika-vin01t20:315_3": "attho. Bījakena mukhaṁ paṭicchādetvā hasamānena na nisīditabbanti ayamettha adhippāyo.",
  "tika-vin01t20:315_4": "Dantavidaṁsakanti dante dassetvā vivaritvā cāti attho. Gabbhitenāti saṅkocaṁ anāpajjantena,",
  "tika-vin01t20:315_5": "ussāhajātenāti attho. Yadi hi ‘‘īdisaṁ nāma asabbhiṁ kathemī’’ti saṅkocaṁ āpajjeyya,",
  "tika-vin01t20:315_6": "atthavibhāvanaṁ na siyā, tasmā ‘‘tādisena sammāsambuddhenapi tāva īdisaṁ kathitaṁ,",
  "tika-vin01t20:315_7": "kimaṅgaṁ panāhaṁ kathemī’’ti evaṁ ussāhajātena kathetabbanti adhippāyo. Satthupaṭibhāgenāti",
  "tika-vin01t20:315_8": "satthukappena, satthusadisenāti attho.",
  "tika-vin01t20:316": "Mūlapaññattivaṇṇanā niṭṭhitā.",
  "tika-vin01t20:317": "Anupaññattivaṇṇanā",
  "tika-vin01t20:318_0": "Tiracchānesu gatāyāti tiracchānesu uppannāya. Yasmā tiracchānagatā nāma atikhuddakāpi",
  "tika-vin01t20:318_1": "honti, yesaṁ maggesu tilaphalamattampi pavesanaṁ nappahoti, tasmā na sabbāva tiracchānagatitthiyo",
  "tika-vin01t20:318_2": "pārājikavatthubhūtāti pavesanappahonakavasena labbhamānakatiracchānagatitthiyo paricchinditvā",
  "tika-vin01t20:318_3": "dassento ‘‘pārājikavatthubhūtā eva cetthā’’tiādimāha. Apadānaṁ ahimacchātiādigāthā",
  "tika-vin01t20:318_4": "pārājikavatthūnaṁ heṭṭhimaparicchedadassanatthaṁ porāṇehi ṭhapitā. Tattha ahīti jātiniddesena",
  "tika-vin01t20:318_5": "sabbāpi sappajāti saṅgahitāti āha – ‘‘ahiggahaṇena…pe… dīghajāti saṅgahitā’’ti. Tattha",
  "tika-vin01t20:318_6": "gonasāti sappavisesā, yesaṁ piṭṭhīsu mahantāni maṇḍalāni sandissanti. Macchaggahaṇaṁ",
  "tika-vin01t20:318_7": "odakajātiyā upalakkhaṇapadanti āha – ‘‘macchaggahaṇena…pe… odakajāti saṅgahitā’’ti.",
  "tika-vin01t20:318_8": "Teneva maṇḍūkakacchapānaṁ sapādakattepi odakajātikattā saṅgaho kato.",
  "tika-vin01t20:319_0": "Mukhasaṇṭhānanti oṭṭhacammasaṇṭhānaṁ. Vaṇasaṅkhepaṁ gacchatīti vaṇasaṅgahaṁ gacchati",
  "tika-vin01t20:319_1": "navasu vaṇamukhesu saṅgahitattāti adhippāyo. Vaṇe thullaccayañca ‘‘amaggena amaggaṁ",
  "tika-vin01t20:319_2": "paveseti, āpatti thullaccayassā’’ti imassa vasena veditabbaṁ. Tasmiñhi sutte dvīsu",
  "tika-vin01t20:319_3": "sambhinnavaṇesu ekena vaṇena pavesetvā dutiyena nīharantassa thullaccayaṁ vuttaṁ.",
  "tika-vin01t20:319_4": "Vakkhati ca ‘‘imassa suttassa anulomavasena sabbattha vaṇasaṅkhepe thullaccayaṁ veditabba’’nti",
  "tika-vin01t20:319_5": "(pārā. aṭṭha. 1.66). Kukkuṭiggahaṇampi sabbāya pakkhijātiyā upalakkhaṇapadanti āha",
  "tika-vin01t20:319_6": "– ‘‘kukkuṭiggahaṇena…pe… pakkhijāti saṅgahitā’’ti. Majjāriggahaṇampi catuppadajātiyā",
  "tika-vin01t20:319_7": "upalakkhaṇapadanti daṭṭhabbaṁ. Tenāha – ‘‘majjāriggahaṇena…pe… catuppadajāti saṅgahitā’’ti.",
  "tika-vin01t20:319_8": "Rukkhasunakhā nāma kalandakātipi vadanti. Maṅgusāti naṅgulā.",
  "tika-vin01t20:320_0": "Parājita-saddo upasaggassa vuddhiṁ katvā ta-kārassa ca ka-kāraṁ katvā pārājikoti",
  "tika-vin01t20:320_1": "niddiṭṭhoti āha ‘‘pārājikoti parājito’’ti. ‘‘Katthaci āpattīti ‘pārājikena dhammena",
  "tika-vin01t20:320_2": "anuddhaṁseyyā’tiādīsu (pārā. 384, 391), katthaci sikkhāpadanti idaṁ pana disvā jānitabba’’nti",
  "tika-vin01t20:320_3": "gaṇṭhipadesu vuttaṁ. Parājayatīti pārājikaṁ, pārājikāti ca kattusādhanena pārājika-saddena",
  "tika-vin01t20:320_4": "sikkhāpadaṁ āpatti ca vuccatīti dassento āha ‘‘yo taṁ atikkamatī’’tiādi. Puggalo",
  "tika-vin01t20:320_5": "pana kammasādhanena pārājika-saddena vuccatīti dassento āha ‘‘puggalo yasmā parājito’’tiādi.",
  "tika-vin01t20:321_0": "Etameva hi atthaṁ sandhāyāti ‘‘taṁ āpattiṁ āpanno puggalo parājito hoti parājayamāpanno’’ti",
  "tika-vin01t20:321_1": "etamatthaṁ sandhāya. Cuto paraddhotiādinā hi taṁ āpattiṁ āpannapuggalo cuto hoti",
  "tika-vin01t20:321_2": "parājito parājayaṁ āpannoti ayamattho viññāyati, na pana puggalo pārājiko nāma hotīti",
  "tika-vin01t20:321_3": "etamatthaṁ sandhāyāti evamattho gahetabbo. Na hi parivārepi gāthā puggalavuttipārājikasaddanibbacanadassanatthaṁ",
  "tika-vin01t20:321_4": "vuttā āpattivuttīnaṁ pārājikā-disaddānaṁ nibbacanavibhāgappasaṅge vuttattā. Ayañhi",
  "tika-vin01t20:321_5": "parivāragāthāya attho (pari. aṭṭha. 339) – yadidaṁ puggalāpattisikkhāpadapārājikesu",
  "tika-vin01t20:321_6": "āpattipārājikaṁ nāma vuttaṁ, taṁ āpajjanto puggalo yasmā parājito parājayamāpanno",
  "tika-vin01t20:321_7": "saddhamā cuto paraddho bhaṭṭho niraṅkato ca hoti, anīhaṭe tasmiṁ puggale puna uposathapavāraṇādibhedo",
  "tika-vin01t20:321_8": "saṁvāso natthi, tenetaṁ iti vuccati tena kāraṇena etaṁ āpattipārājikaṁ iti vuccatīti.",
  "tika-vin01t20:321_9": "Ayaṁ panettha saṅkhepattho – yasmā parājito hoti etena, tasmā etaṁ pārājikanti vuccatīti.",
  "tika-vin01t20:321_10": "Paribhaṭṭhoti sāsanato bhaṭṭho, parihīnoti attho. Chinnoti antarā khaṇḍito.",
  "tika-vin01t20:322_0": "Saddhiṁ yojanāyāti padayojanāya saddhiṁ. Catubbidhaṁ saṅghakammanti apalokanādivasena",
  "tika-vin01t20:322_1": "catubbidhaṁ kammaṁ. Sīmāparicchinnehīti ekasīmāpariyāpannehi. Pakatattā nāma pārājikaṁ",
  "tika-vin01t20:322_2": "anāpannā anukkhittā ca. Pañcavidhopīti nidānuddesādivasena pañcavidhopi. Nahāpitapubbakānaṁ",
  "tika-vin01t20:322_3": "viya odhisaanuññātaṁ ṭhapetvā avasesaṁ sabbampi sikkhāpadaṁ sabbehipi lajjīpuggalehi",
  "tika-vin01t20:322_4": "anatikkamanīyattā vuttaṁ ‘‘sabbehipi lajjīpuggalehi samaṁ sikkhitabbabhāvato’’ti.",
  "tika-vin01t20:322_5": "Samanti saddhiṁ, ekappahārena vā. Sikkhitabbabhāvatoti anatikkamanavasena uggahaparipucchādinā",
  "tika-vin01t20:322_6": "ca sikkhitabbabhāvato. Sāmaññasikkhāpadesu ‘‘idaṁ tayā na sikkhitabba’’nti evaṁ abahikātabbato",
  "tika-vin01t20:322_7": "‘‘na ekopi tato bahiddhā sandissatī’’ti vuttaṁ. Yaṁ taṁ vuttanti sambandho.",
  "tika-vin01t20:323_0": "56.Na kevalaṁ itthiyā eva nimittaṁ pārājikavatthūti iminā kevalaṁ itthiyā eva nimittaṁ",
  "tika-vin01t20:323_1": "pārājikavatthu na hoti, atha kho ubhatobyañjanakapaṇḍakapurisānampi nimittaṁ pārājikavatthūti",
  "tika-vin01t20:323_2": "dasseti. Na ca manussitthiyā evāti iminā pana manussitthiyā eva nimittaṁ pārājikavatthu",
  "tika-vin01t20:323_3": "na hoti, amanussitthitiracchānagatitthiamanussubhatobyañjanakādīnampi nimittaṁ pārājikavatthūti",
  "tika-vin01t20:323_4": "dasseti. ‘‘Vatthumeva na hotīti amanussitthipasaṅgena āgataṁ suvaṇṇarajatādimayaṁ",
  "tika-vin01t20:323_5": "paṭikkhipatī’’ti tīsupi gaṇṭhipadesu vuttaṁ, taṁ yuttaṁ viya na dissati. Na hi ito",
  "tika-vin01t20:323_6": "pubbe amanussitthiggahaṇaṁ kataṁ atthi, yena tappasaṅgo siyā. Idāneva hi ‘‘tisso",
  "tika-vin01t20:323_7": "itthiyo’’tiādinā amanussitthiggahaṇaṁ kataṁ, na ca amanussitthiggahaṇena suvaṇṇarajatādimayānaṁ",
  "tika-vin01t20:323_8": "pasaṅgo yutto. Manussāmanussatiracchānajātivasena tividhā katvā pārājikavatthubhūtasattānaṁ",
  "tika-vin01t20:323_9": "niddesena suvaṇṇarajatādimayānaṁ pasaṅgassa nivattitattā. Tathā hi itthipurisādīsu",
  "tika-vin01t20:323_10": "manussāmanussādīsu vā kañci anāmasitvā avisesena ‘‘methunaṁ dhammaṁ paṭiseveyyā’’ti",
  "tika-vin01t20:323_11": "ettakameva mātikāyaṁ vuttaṁ. Tassa padabhājane ca ‘‘paṭisevati nāmā’’ti mātikaṁ padaṁ",
  "tika-vin01t20:323_12": "uddharitvā ‘‘yo nimittena nimittaṁ aṅgajātena aṅgajātaṁ antamaso tilaphalamattampi",
  "tika-vin01t20:323_13": "paveseti, eso paṭisevati nāmā’’ti paṭisevanākārova dassito, na pana pārājikavatthubhūtanimittanissayā",
  "tika-vin01t20:323_14": "manussāmanussatiracchānagatā itthipurisapaṇḍakaubhatobyañjanakā niyametvā dassitā,",
  "tika-vin01t20:323_15": "tasmā ‘‘itthiyā eva nu kho nimittaṁ pārājikavatthu, udāhu aññesampī’’ti evamādi sandeho",
  "tika-vin01t20:323_16": "siyā, nimittavohāro ca suvaṇṇarajatādimayarūpakesu ca labbhatiyeva. Teneva vinītavatthūsu",
  "tika-vin01t20:323_17": "(pārā. 71) ‘‘lepacittassa nimittaṁ aṅgajātena chupi, dārudhītalikāya nimittaṁ aṅgajātena",
  "tika-vin01t20:323_18": "chupī’’ti vuttaṁ, tasmā nimittasāmaññato ‘‘suvaṇṇarajatādimayānampi nimittaṁ pārājikavatthu",
  "tika-vin01t20:323_19": "hoti, na hotī’’ti kassaci āsaṅkā siyā. Teneva ‘‘lepacittādivatthūsu tassa kukkuccaṁ",
  "tika-vin01t20:323_20": "ahosī’’ti vuttaṁ. Tasmā tadāsaṅkānivattanatthaṁ pārājikavatthubhūtasattaniyamanatthañca",
  "tika-vin01t20:323_21": "jātivasena manussāmanussādito tidhā katvā pārājikavatthubhūte satte bhagavā vibhajitvā",
  "tika-vin01t20:323_22": "dasseti, tasmā ‘‘vatthumeva na hotī’’ti nimittasāmaññato pasaṅgāgataṁ suvaṇṇarajatādimayānaṁ",
  "tika-vin01t20:323_23": "nimittaṁ paṭikkhipatīti vattabbaṁ.",
  "tika-vin01t20:324": "Tayo maggeti bhummatthe upayogavacananti āha ‘‘tīsu maggesūti attho veditabbo’’ti. Evaṁ sabbatthāti iminā ‘‘dve magge’’ti etthāpi dvīsu maggesūti attho veditabboti atidissati.",
  "tika-vin01t20:325": "Anupaññattivaṇṇanā niṭṭhitā.",
  "tika-vin01t20:326": "Paṭhamacatukkakathāvaṇṇanā",
  "tika-vin01t20:327_0": "57.Assāti ākhyātikapadanti tassa atthaṁ dassento ‘‘hotī’’ti āha. Gaṇṭhipadesu pana",
  "tika-vin01t20:327_1": "‘‘assāti puggalaṁ parāmasitvā hotīti vacanaseso dassito’’tipi atthavikappo dassito,",
  "tika-vin01t20:327_2": "na so sundarataro. Yadi hi vacanaseso adhippeto siyā, ‘‘hotī’’ti vattabbaṁ, teneva",
  "tika-vin01t20:327_3": "aññasmiṁ atthavikappe hotīti vacanaseso kato.",
  "tika-vin01t20:328_0": "58.Sādiyantassevāti ettha sādiyanaṁ nāma sevetukāmatācittassa upaṭṭhāpananti āha",
  "tika-vin01t20:328_1": "‘‘paṭisevanacittasamaṅgissā’’ti. ‘‘Paṭipakkhaṁ atthayantīti sikkhākāmānaṁ bhikkhūnaṁ",
  "tika-vin01t20:328_2": "paṭipakkhaṁ dussīlabhāvaṁ atthayantī’’ti gaṇṭhipadesu vuttaṁ. Attano veripuggalassa",
  "tika-vin01t20:328_3": "pana paṭipakkhabhūtaṁ kañci amittaṁ atthayanti gavesantīti evamettha attho daṭṭhabbo.",
  "tika-vin01t20:328_4": "Paccatthikā hi attano veriṁ nāsetukāmā tassa paṭipakkhabhūtaṁ kañci amittaṁ attano",
  "tika-vin01t20:328_5": "sahāyabhāvamupagacchantaṁ icchanti. Rājapaccatthikādīnaṁ upari vakkhamānattā tadanurūpavasena",
  "tika-vin01t20:328_6": "atthaṁ dassento ‘‘bhikkhū eva paccatthikā bhikkhupaccatthikā’’ti āha. ‘‘Bhikkhussa",
  "tika-vin01t20:328_7": "paccatthikā bhikkhupaccatthikā’’ti evaṁ pana vuccamāne bhikkhussa paccatthikā rājādayopi",
  "tika-vin01t20:328_8": "ettheva saṅgayhantīti rājapaccatthikādayo visuṁ na vattabbā siyuṁ, aññattha pana",
  "tika-vin01t20:328_9": "bhikkhussa paccatthikā bhikkhupaccatthikāti ayamattho labbhateva ‘‘sāsanapaccatthikā’’ti",
  "tika-vin01t20:328_10": "yathā. Issāpakatāti paresaṁ lābhasakkārādiasahanalakkhaṇāya issāya abhibhūtā. Nipparipphandanti",
  "tika-vin01t20:328_11": "paripphandavirahitaṁ, yathā calituṁ parivattituṁ na sakkoti, tathā gahetvāti attho.",
  "tika-vin01t20:328_12": "Sampayojentīti vaccamaggena saddhiṁ yojenti.",
  "tika-vin01t20:329_0": "Tasmiṁ khaṇeti tasmiṁ pavesanakkhaṇe, aggato yāva mūlā pavesanakālo ‘‘pavesanakkhaṇo’’ti",
  "tika-vin01t20:329_1": "vuccati. Sādiyanaṁ nāma sevanacittassa uppādananti āha ‘‘sevanacittaṁ upaṭṭhāpetī’’ti.",
  "tika-vin01t20:329_2": "Paviṭṭhakāleti aṅgajātassa yattakaṁ ṭhānaṁ pavesanārahaṁ, tattakaṁ anavasesato paviṭṭhakāle.",
  "tika-vin01t20:329_3": "Evaṁ paviṭṭhassa uddharaṇārambhato antarā ṭhitakālo ṭhitaṁ nāma. Aṭṭhakathāyaṁ pana",
  "tika-vin01t20:329_4": "mātugāmassa sukkavissaṭṭhiṁ patvā sabbathā vāyamato oramitvā ṭhitakālaṁ sandhāya",
  "tika-vin01t20:329_5": "‘‘sukkavissaṭṭhisamaye’’ti vuttaṁ. Uddharaṇaṁ nāma yāva aggā nīharaṇakāloti āha –",
  "tika-vin01t20:329_6": "‘‘nīharaṇakāle paṭisevanacittaṁ upaṭṭhāpetī’’ti. Aṅgārakāsunti aṅgārarāsiṁ. Evarūpe",
  "tika-vin01t20:329_7": "kāle asādiyanaṁ nāma na sabbesaṁ visayoti āha ‘‘imañhi evarūpaṁ āraddhavipassaka’’ntiādi",
  "tika-vin01t20:329_8": ". Ekādasahi aggīhīti rāgadosamohajātijarāmaraṇasokaparidevadukkhadomanassupāyāsasaṅkhātehi",
  "tika-vin01t20:329_9": "ekādasahi aggīhi. Rāgādayo hi anuḍahanaṭṭhena ‘‘aggī’’ti vuccanti. Te hi yassa santi",
  "tika-vin01t20:329_10": ", taṁ niḍahanti, mahāpariḷāhā ca honti dunnibbāpayā ca. Bhagavatā ca dummaṅkūnaṁ",
  "tika-vin01t20:329_11": "puggalānaṁ niggaho icchitoyevāti āha – ‘‘paccatthikānañcassa manorathavighātaṁ karonto’’ti.",
  "tika-vin01t20:329_12": "Assāti asādiyantassa yathāvuttaguṇasamaṅgissa.",
  "tika-vin01t20:330": "Paṭhamacatukkakathāvaṇṇanā niṭṭhitā.",
  "tika-vin01t20:331": "Ekūnasattatidvisatacatukkakathāvaṇṇanā",
  "tika-vin01t20:332_0": "59-60. Akkhāyitanimittā akkhāyita-saddena vuttā uttarapadalopenāti āha ‘‘soṇasiṅgālādīhi",
  "tika-vin01t20:332_1": "akkhāyitanimitta’’nti. Akkhāyitaṁ nimittaṁ yassā sā akkhāyitanimittā. ‘‘Jāgaranti’’ntiādi",
  "tika-vin01t20:332_2": "visesanarahitattā ‘‘suddhikacatukkānī’’ti vuttaṁ.",
  "tika-vin01t20:333_0": "Samānācariyakā therāti ekācariyassa pāṭhakantevāsikā. Mahābhayeti brāhmaṇatissabhaye.",
  "tika-vin01t20:333_1": "Gaṅgāya aparabhāgo aparagaṅgaṁ. Vata reti garahatthe nipāto. Avissajjantena kiṁ kattabbanti",
  "tika-vin01t20:333_2": "āha ‘‘niccakālaṁ sotabba’’ntiādi. Evaṁ vinayagarukānanti iminā upari tehi vuccamānavinicchayassa",
  "tika-vin01t20:333_3": "garukaraṇīyatāya kāraṇaṁ vuttaṁ. Sabbaṁ pariyādiyitvāti sabbaṁ pārājikakkhettaṁ anavasesato",
  "tika-vin01t20:333_4": "gahetvā. Sotaṁ chinditvāti pārājikakkhette vītikkamasotaṁ chinditvā. Apaññattabhāvato",
  "tika-vin01t20:333_5": "yuttiabhāvato ca ‘‘pārājikacchāyā panettha na dissatī’’ti vuttaṁ. Keci pana ‘‘upaḍḍhakkhāyitabhāvassa",
  "tika-vin01t20:333_6": "dubbinicchayattā tattha pārājikaṁ na paññapesī’’ti vadanti, taṁ akāraṇaṁ, na ca dubbinicchayatā",
  "tika-vin01t20:333_7": "apaññattikāraṇaṁ yebhuyyakkhāyitādīsupi dubbinicchayabhāvassa samānattā. Upaḍḍhakkhāyitato",
  "tika-vin01t20:333_8": "hi kiñcideva adhikaṁ ūnaṁ vā yadi khāyitaṁ siyā, tampi yebhuyyena khāyitaṁ akkhāyitanti",
  "tika-vin01t20:333_9": "saṅkhyaṁ gacchatīti upaḍḍhakkhāyitamiva yebhuyyakkhāyitādīnipi dubbinicchayāneva.",
  "tika-vin01t20:333_10": "Apica upaḍḍhakkhāyitaṁ yadi sabhāvato pārājikakkhettaṁ siyā, na tattha bhagavā dubbinicchayanti",
  "tika-vin01t20:333_11": "pārājikaṁ na paññapeti.",
  "tika-vin01t20:334_0": "Idāni therena katavinicchayameva upatthambhetvā aparampi tattha kāraṇaṁ dassento",
  "tika-vin01t20:334_1": "‘‘apicā’’tiādimāha. Nimitte appamattikāpi maṁsarāji sace avasiṭṭhā hoti, taṁ yebhuyyakkhāyitameva",
  "tika-vin01t20:334_2": "hoti, tato paraṁ pana sabbaso khāyite nimitte dukkaṭamevāti dassento āha ‘‘tato paraṁ",
  "tika-vin01t20:334_3": "thullaccayaṁ natthī’’ti. Atha vā yebhuyyena khāyitaṁ nāma vaccamaggapassāvamaggamukhānaṁ",
  "tika-vin01t20:334_4": "catūsu koṭṭhāsesu dve koṭṭhāse atikkamma yāva tatiyakoṭṭhāsassa pariyosānā khāditaṁ,",
  "tika-vin01t20:334_5": "tato paraṁ pana tatiyakoṭṭhāsaṁ atikkamma yāva catutthakoṭṭhāsassa pariyosānā khāditaṁ",
  "tika-vin01t20:334_6": "dukkaṭavatthūti veditabbaṁ. Matasarīrasmiṁyeva veditabbanti ‘‘mataṁ yebhuyyena akkhāyita’’ntiādivacanato.",
  "tika-vin01t20:334_7": "‘‘Yadipi nimittaṁ sabbaso khāyitantiādi sabbaṁ jīvamānakasarīrameva sandhāya vutta’’nti",
  "tika-vin01t20:334_8": "mahāgaṇṭhipade vuttaṁ. Kenaci pana ‘‘taṁ vīmaṁsitvā gahetabba’’nti likhitaṁ. Kimettha",
  "tika-vin01t20:334_9": "vīmaṁsitabbaṁ jīvamānakasarīrasseva adhikatattā matasarīre labbhamānassa vinicchayassa",
  "tika-vin01t20:334_10": "visuṁ vakkhamānattā ca. Teneva mātikāṭṭhakathāyampi (kaṅkhā. aṭṭha. paṭhamapārājikavaṇṇanā) –",
  "tika-vin01t20:335_0": "‘‘Jīvamānakasarīrassa vuttappakāre magge sacepi tacādīni anavasesetvā sabbaso chinne",
  "tika-vin01t20:335_1": "nimittasaṇṭhānamattaṁ paññāyati, tattha antamaso aṅgajāte uṭṭhikaṁ anaṭṭhakāyappasādaṁ",
  "tika-vin01t20:335_2": "pīḷakaṁ vā cammakhīlaṁ vā pavesentassapi sevanacitte sati pārājikaṁ, naṭṭhakāyappasādaṁ",
  "tika-vin01t20:335_3": "sukkhapīḷakaṁ vā matacammaṁ vā lomaṁ vā pavesentassa dukkaṭaṁ. Sace nimittasaṇṭhānamattampi",
  "tika-vin01t20:335_4": "anavasesetvā sabbaso maggo uppāṭito, tattha upakkamato vaṇasaṅkhepavasena thullaccaya’’nti –",
  "tika-vin01t20:336": "Jīvamānakasarīrasmiṁyeva yathāvuttavinicchayo dassito.",
  "tika-vin01t20:337_0": "Sabbaso khāyitanti nimittappadese bahiṭṭhitaṁ chavicammaṁ sabbaso chinditvā soṇasiṅgālādīhi",
  "tika-vin01t20:337_1": "khāyitasadisaṁ kataṁ. Tenevāha ‘‘chavicammaṁ natthī’’ti. Nimittamaṁsassa pana abbhantare",
  "tika-vin01t20:337_2": "chavicammassa ca vijjamānattā ‘‘nimittasaṇṭhānaṁ paññāyatī’’ti vuttaṁ. Tenevāha ‘‘pavesanaṁ",
  "tika-vin01t20:337_3": "jāyatī’’ti. Nimittasaṇṭhānaṁ panaanavasesetvāti nimittākārena ṭhitaṁ chavicammamaṁsādiṁ",
  "tika-vin01t20:337_4": "anavasesetvā. Jīvamānakasarīre labbhamānavisesaṁ dassetvā idāni matasarīre labbhamānavisesaṁ",
  "tika-vin01t20:337_5": "dassento āha ‘‘matasarīre panā’’tiādi.",
  "tika-vin01t20:338_0": "Manussānaṁ jīvamānakasarīretiādinā pana akkhiādayopi vaṇasaṅgahaṁ gacchantīti vaṇena",
  "tika-vin01t20:338_1": "ekaparicchedaṁ katvā akkhiādīsupi thullaccayaṁ vuttaṁ. Tesañca vaṇasaṅgaho ‘‘navadvāro",
  "tika-vin01t20:338_2": "mahāvaṇo’’ti (mi. pa. 2.6.1) evamādisuttānusārena veditabbo. Tiracchānagatānaṁ akkhikaṇṇavaṇesu",
  "tika-vin01t20:338_3": "dukkaṭaṁ pana aṭṭhakathāppamāṇena gahetabbaṁ. Yathā hi manussāmanussatiracchānagatesu",
  "tika-vin01t20:338_4": "vaccamaggapassāvamaggamukhānaṁ pārājikavatthubhāve nānākaraṇaṁ natthi, evaṁ akkhiādīnampi",
  "tika-vin01t20:338_5": "thullaccayādivatthubhāve ninnānākaraṇena bhavitabbaṁ. Vaṇe thullaccayañca ‘‘amaggena",
  "tika-vin01t20:338_6": "amaggaṁ paveseti, āpatti thullaccayassā’’ti (pārā. 66) sāmaññato vuttaṁ, na pana",
  "tika-vin01t20:338_7": "‘‘manussāna’’nti visesanaṁ atthi. Yadi ca tiracchānagatānaṁ vaṇesu thullaccayena",
  "tika-vin01t20:338_8": "na bhavitabbaṁ, pataṅgamukhamaṇḍūkassa mukhasaṇṭhāne vaṇasaṅkhepato thullaccayaṁ",
  "tika-vin01t20:338_9": "na vattabbaṁ, vuttañca, tasmā aṭṭhakathācariyā evettha pamāṇaṁ. Bhagavato adhippāyaññuno",
  "tika-vin01t20:338_10": "hi aṭṭhakathācariyā. Teneva vuttaṁ ‘‘buddhena dhammo vinayo ca vutto, yo tassa puttehi",
  "tika-vin01t20:338_11": "tatheva ñāto’’tiādi (pārā. aṭṭha. 1.). Manussānanti itthipurisapaṇḍakaubhatobyañjanakānaṁ",
  "tika-vin01t20:338_12": "sāmaññato vuttaṁ. Vatthikosesūti vatthipuṭesu purisānaṁ aṅgajātakosesu. Matasarīraṁ",
  "tika-vin01t20:338_13": "yāva uddhumātakādibhāvena kuthitaṁ na hoti, tāva allasarīranti veditabbaṁ. Tenāha",
  "tika-vin01t20:338_14": "– ‘‘yadā pana sarīraṁ uddhumātakaṁ hotī’’tiādi. Pārājikavatthuñca thullaccayavatthuñca",
  "tika-vin01t20:338_15": "vijahatīti ettha pārājikavatthubhāvaṁ thullaccayavatthubhāvañca vijahatīti attho",
  "tika-vin01t20:338_16": "veditabbo. Matānaṁ tiracchānagatānanti sambandho.",
  "tika-vin01t20:339_0": "Methunarāgena vatthikosaṁ pavesentassa thullaccayaṁ vuttanti āha ‘‘patthikosaṁ appavesento’’ti.",
  "tika-vin01t20:339_1": "Itthiyā appavesentoti itthiyā nimittaṁ appavesento. Appavesentoti ca pavesanādhippāyassa",
  "tika-vin01t20:339_2": "abhāvaṁ dasseti. Pavesanādhippāyena bahi chupantassa pana methunassa pubbapayogattā",
  "tika-vin01t20:339_3": "dukkaṭeneva bhavitabbaṁ. Nimittena nimittaṁ chupati, thullaccayanti idaṁ ‘‘na ca,",
  "tika-vin01t20:339_4": "bhikkhave, rattacittena aṅgajātaṁ chupitabbaṁ, yo chupeyya, āpatti thullaccayassā’’ti",
  "tika-vin01t20:339_5": "(mahāva. 252) imassa suttassa vasena vuttaṁ. Tattha ca kesañci aññathāpi atthavikappassa",
  "tika-vin01t20:339_6": "vidhiṁ dassento ‘‘mahāaṭṭhakathāyaṁ panā’’tiādimāha. Tattha kiñcāpi ‘‘katvā mahāaṭṭhakathaṁ",
  "tika-vin01t20:339_7": "sarīra’’nti (pārā. aṭṭha. 1.ganthārambhakathā) vuttaṁ, tathāpi sesaaṭṭhakathāsu ‘‘methunarāgena",
  "tika-vin01t20:339_8": "mukhenā’’ti vacanassa abhāvaṁ dassetuṁ ‘‘mahāaṭṭhakathāyaṁ panā’’ti vuttaṁ. ‘‘Aṅgajātenā’’ti",
  "tika-vin01t20:339_9": "avuttattā ‘‘avisesenā’’ti vuttaṁ.",
  "tika-vin01t20:340_0": "Idāni mahāaṭṭhakathaṁ pāḷiyā saṁsanditvā dassento ‘‘yaṁ tāva mahāaṭṭhakathāya’’ntiādimāha.",
  "tika-vin01t20:340_1": "Itarathā hi dukkaṭaṁ siyāti pakatimukhena chupantassa visāṇādiggahaṇe viya dukkaṭaṁ",
  "tika-vin01t20:340_2": "siyā. Evaṁ mahāaṭṭhakathaṁ pāḷiyā saṁsanditvā idāni tattha kesañci aññathā atthavikappaṁ",
  "tika-vin01t20:340_3": "dassento ‘‘keci panā’’tiādimāha. Saṅghādisesoti kāyasaṁsaggasikkhāpadena saṅghādiseso.",
  "tika-vin01t20:340_4": "Vuttanayenevāti methunarāgeneva. ‘‘Nimittamukhenā’’ti vuttattā tiracchānagatitthiyā",
  "tika-vin01t20:340_5": "passāvamaggaṁ methunarāgena pakatimukhena chupantassa dukkaṭanti veditabbaṁ. Kāyasaṁsaggarāgena",
  "tika-vin01t20:340_6": "dukkaṭanti nimittamukhena vā pakatimukhena vā kāyasaṁsaggarāgena chupantassa dukkaṭameva.",
  "tika-vin01t20:341": "Ekūnasattatidvisatacatukkakathāvaṇṇanā niṭṭhitā.",
  "tika-vin01t20:342": "Santhatacatukkabhedakathāvaṇṇanā",
  "tika-vin01t20:343_0": "61-2.Paṭipannakassāti āraddhavipassakassa. Upādinnakanti kāyindriyaṁ sandhāya vuttaṁ.",
  "tika-vin01t20:343_1": "Upādinnakena phusatīti upādinnakena phusīyati ghaṭṭīyatīti evaṁ kammani ya-kāralopena",
  "tika-vin01t20:343_2": "attho veditabbo. Atha vā evaṁ karonto kiñci upādinnakaṁ upādinnakena na phusati na",
  "tika-vin01t20:343_3": "ghaṭṭetīti evamettha attho daṭṭhabbo. Lesaṁ oḍḍessantīti lesaṁ samuṭṭhāpessanti,",
  "tika-vin01t20:343_4": "parikappessantīti vuttaṁ hoti. Santhatādibhedehi bhinditvāti santhatādivisesanehi",
  "tika-vin01t20:343_5": "visesetvā, santhatādīhi catūhi yojetvāti vuttaṁ hoti.",
  "tika-vin01t20:344_0": "Santhatāyāti ekadese samudāyavohāro ‘‘paṭo daḍḍho’’tiādīsu viya. Tathā hi paṭassa",
  "tika-vin01t20:344_1": "ekadesepi daḍḍhe ‘‘paṭo daḍḍho’’ti voharanti , evaṁ itthiyā vaccamaggādīsu kismiñci",
  "tika-vin01t20:344_2": "magge santhate itthī ‘‘santhatā’’ti vuccati. Tenāha ‘‘santhatā nāmā’’tiādi. Vatthādīni",
  "tika-vin01t20:344_3": "anto appavesetvā bahi ṭhapetvā bandhanaṁ sandhāya ‘‘paliveṭhetvā’’ti vuttaṁ. Ekadese",
  "tika-vin01t20:344_4": "samudāyavohāravaseneva bhikkhupi ‘‘santhato’’ti vuccatīti āha ‘‘santhato nāmā’’tiādi.",
  "tika-vin01t20:344_5": "Yattake paviṭṭheti tilaphalamatte paviṭṭhe. Akkhiādimhi santhatepi yathāvatthukamevāti",
  "tika-vin01t20:344_6": "āha ‘‘thullaccayakkhette thullaccayaṁ, dukkaṭakkhette dukkaṭameva hotī’’ti.",
  "tika-vin01t20:345_0": "Khāṇuṁ ghaṭṭentassa dukkaṭanti itthinimittassa anto khāṇuṁ pavesetvā samatalaṁ atirittaṁ",
  "tika-vin01t20:345_1": "vā khāṇuṁ ghaṭṭentassa dukkaṭaṁ pavesābhāvato. Sace pana īsakaṁ anto pavisitvā ṭhitaṁ",
  "tika-vin01t20:345_2": "khāṇukameva aṅgajātena chupati, pārājikameva. Tassa talanti veḷunaḷādikassa antotalaṁ.",
  "tika-vin01t20:345_3": "Vinītavatthūsu ‘‘tena kho pana samayena aññataro bhikkhu sīvathikaṁ gantvā chinnasīsaṁ",
  "tika-vin01t20:345_4": "passitvā vaṭṭakate mukhe acchupantaṁ aṅgajātaṁ pavesesi. Tassa kukkuccaṁ ahosi…pe…",
  "tika-vin01t20:345_5": "anāpatti bhikkhu pārājikassa, āpatti dukkaṭassā’’ti vuttattā tassa suttassa anulomato",
  "tika-vin01t20:345_6": "‘‘ākāsagatameva katvā pavesetvā nīharati, dukkaṭa’’nti (pārā. 73) vuttaṁ. Bahiddhā",
  "tika-vin01t20:345_7": "khāṇuketi antopavesitaveṇupabbādikassa bahi nikkhantakhāṇuke. Methunarāgena indriyabaddhaānindriyabaddhasantānesu",
  "tika-vin01t20:345_8": "yattha katthaci upakkamantassa na sakkā anāpattiyā bhavitunti ‘‘dukkaṭamevā’’ti vuttaṁ.",
  "tika-vin01t20:345_9": "Teneva vinītavatthumhi aṭṭhikesu upakkamantassa dukkaṭaṁ vuttaṁ.",
  "tika-vin01t20:346": "Santhatacatukkabhedakathāvaṇṇanā niṭṭhitā.",
  "tika-vin01t20:347": "Rājapaccatthikādicatukkabhedakathāvaṇṇanā",
  "tika-vin01t20:348_0": "65. Sāmaññajotanāya pakaraṇato visesavinicchayoti āha ‘‘dhuttāti methunupasaṁhitakhiḍḍāpasutā’’tiādi.",
  "tika-vin01t20:348_1": "Idāni sāmaññatopi atthasambhavaṁ dassento ‘‘itthidhuttasurādhuttādayo vā’’ti āha.",
  "tika-vin01t20:348_2": "Hadayanti hadayamaṁsaṁ.",
  "tika-vin01t20:349": "Sabbākārena catukkabhedakathāvaṇṇanā niṭṭhitā.",
  "tika-vin01t20:350": "Āpattānāpattivāravaṇṇanā",
  "tika-vin01t20:351_0": "66.Paṭiññākaraṇaṁnatthīti pucchitabbābhāvato. Na hi dūsako ‘‘kena cittena vītikkamaṁ",
  "tika-vin01t20:351_1": "akāsi, jānitvā akāsi, udāhu ajānitvā’’ti evaṁ pucchāya arahati. Tatthevāti vesāliyaṁ",
  "tika-vin01t20:351_2": "mahāvane eva. Sabbaṅgagatanti ṭhapetvā kesalomadantanakhānaṁ maṁsavinimuttaṭṭhānañceva",
  "tika-vin01t20:351_3": "thaddhasukkhacammañca udakamiva telabindu avasesasabbasarīraṁ byāpetvā ṭhitaṁ. Sarīrakampādīnīti",
  "tika-vin01t20:351_4": "ādi-saddena akkhīnaṁ pītavaṇṇādiṁ saṅgaṇhāti. Pittakosake ṭhitanti hadayapapphāsānaṁ",
  "tika-vin01t20:351_5": "antare yakanamaṁsaṁ nissāya patiṭṭhite mahākosātakīkosasadise pittakose ṭhitaṁ. Kupiteti",
  "tika-vin01t20:351_6": "pittakosato calitvā bahi nikkhante.",
  "tika-vin01t20:352_0": "Vissaṭṭhacittoti vissaṭṭhapakaticitto. Yakkhummattakoti yakkhā kira yassa cittaṁ",
  "tika-vin01t20:352_1": "khipitukāmā honti, tassa setamukhaṁ nīlodaraṁ surattahatthapādaṁ mahāsīsaṁ pajjalitanettaṁ",
  "tika-vin01t20:352_2": "bheravaṁ vā attabhāvaṁ nimminitvā dassenti, bheravaṁ vā saddaṁ sāventi, kathentasseva",
  "tika-vin01t20:352_3": "vā mukhena hatthaṁ pakkhipitvā hadayamaṁsaṁ maddanti, tena so satto ummattako hoti",
  "tika-vin01t20:352_4": "khittacitto. Tenevāha ‘‘bheravāni vā ārammaṇāni dassetvā’’tiādi. Tattha bheravānīti",
  "tika-vin01t20:352_5": "dassanamatteneva sattānaṁ bhayaṁ chambhitattaṁ lomahaṁsaṁ uppādetuṁ samatthāni. Niccameva",
  "tika-vin01t20:352_6": "ummattako hotīti yassa pittakosato pittaṁ calitvā bahi nikkhantaṁ hoti, taṁ sandhāya",
  "tika-vin01t20:352_7": "vuttaṁ. Yassa pana pittaṁ calitvā pittakoseyeva ṭhitaṁ hoti bahi anikkhantaṁ, so",
  "tika-vin01t20:352_8": "antarantarā saññaṁ paṭilabhati, na niccameva ummattako hotīti veditabbaṁ. Ñatvāti",
  "tika-vin01t20:352_9": "saññāpaṭilābhena jānitvā. Adhimattāyāti adhikappamāṇāya.",
  "tika-vin01t20:353": "Āpattānāpattivāravaṇṇanā niṭṭhitā.",
  "tika-vin01t20:354": "Padabhājanīyavaṇṇanā niṭṭhitā.",
  "tika-vin01t20:355": "Pakiṇṇakakathāvaṇṇanā",
  "tika-vin01t20:356_0": "Pakiṇṇakanti vomissakanayaṁ. Samuṭṭhānanti uppattikāraṇaṁ. Kiriyātiādi nidassanamattaṁ,",
  "tika-vin01t20:356_1": "akiriyādīnampi saṅgaho daṭṭhabbo. Vedanāyāti sahayoge karaṇavacanaṁ, vedanāya saha",
  "tika-vin01t20:356_2": "kusalañcāti vuttaṁ hoti. Sabbasaṅgāhakavasenāti sabbesaṁ sikkhāpadānaṁ saṅgāhakavasena.",
  "tika-vin01t20:356_3": "Cha sikkhāpadasamuṭṭhānānīti kāyo vācā kāyavācā kāyacittaṁ vācācittaṁ kāyavācācittanti",
  "tika-vin01t20:356_4": "evaṁ vuttāni cha āpattisamuṭṭhānāni. Āpattiyeva hi sikkhāpadasīsena vuttā. Samuṭṭhānādayo",
  "tika-vin01t20:356_5": "hi āpattiyā honti, na sikkhāpadassa, imesu pana chasu samuṭṭhānesu purimāni tīṇi",
  "tika-vin01t20:356_6": "acittakāni, pacchimāni sacittakāni. Tesu ekena vā dvīhi vā tīhi vā catūhi vā chahi",
  "tika-vin01t20:356_7": "vā samuṭṭhānehi āpattiyo samuṭṭhahanti, pañcasamuṭṭhānā āpatti nāma natthi. Tattha",
  "tika-vin01t20:356_8": "ekasamuṭṭhānā catutthena ca pañcamena ca chaṭṭhena ca samuṭṭhānena samuṭṭhāti, na",
  "tika-vin01t20:356_9": "aññena. Dvisamuṭṭhānā paṭhamacatutthehi ca dutiyapañcamehi ca tatiyachaṭṭhehi ca",
  "tika-vin01t20:356_10": "catutthachaṭṭhehi ca pañcamachaṭṭhehi ca samuṭṭhānehi samuṭṭhāti, na aññehi. Tisamuṭṭhānā",
  "tika-vin01t20:356_11": "paṭhamehi ca tīhi, pacchimehi ca tīhi samuṭṭhānehi samuṭṭhāti, na aññehi. Catusamuṭṭhānā",
  "tika-vin01t20:356_12": "paṭhamatatiyacatutthachaṭṭhehi ca dutiyatatiyapañcamachaṭṭhehi ca samuṭṭhānehi samuṭṭhāti,",
  "tika-vin01t20:356_13": "na aññehi. Chasamuṭṭhānā chahipi samuṭṭhāti.",
  "tika-vin01t20:357_0": "Sikkhāpadaṁ nāma atthi chasamuṭṭhānanti etthāpi sikkhāpadasīsena āpatti vuttāti veditabbā.",
  "tika-vin01t20:357_1": "Teneva vakkhati ‘‘sabbañcetaṁ āpattiyaṁ yujjati, sikkhāpadasīsena pana sabbaaṭṭhakathāsu",
  "tika-vin01t20:357_2": "desanā āruḷhā’’ti. Kāyādīhi chahi samuṭṭhānaṁ uppatti, cha vā samuṭṭhānāni etassāti",
  "tika-vin01t20:357_3": "chasamuṭṭhānaṁ. Atthi catusamuṭṭhānanti kāyo kāyavācā kāyacittaṁ kāyavācācittanti",
  "tika-vin01t20:357_4": "imāni cattāri, vācā kāyavācā vācācittaṁ kāyavācācittanti imāni vā cattāri samuṭṭhānāni",
  "tika-vin01t20:357_5": "etassāti catusamuṭṭhānaṁ. Atthi tisamuṭṭhānanti kāyo vācā kāyavācāti imāni tīṇi,",
  "tika-vin01t20:357_6": "kāyacittaṁ vācācittaṁ kāyavācācittanti imāni vā tīṇi samuṭṭhānāni etassāti tisamuṭṭhānaṁ.",
  "tika-vin01t20:357_7": "Dvisamuṭṭhānaṁ ekasamuṭṭhānañca samuṭṭhānasīsavasena dassento ‘‘atthi kathinasamuṭṭhāna’’ntiādimāha.",
  "tika-vin01t20:357_8": "Terasa hi samuṭṭhānasīsāni paṭhamapārājikasamuṭṭhānaṁ adinnādānasamuṭṭhānaṁ sañcarittasamuṭṭhānaṁ",
  "tika-vin01t20:357_9": "samanubhāsanasamuṭṭhānaṁ kathinasamuṭṭhānaṁ eḷakalomasamuṭṭhānaṁ padasodhammasamuṭṭhānaṁ",
  "tika-vin01t20:357_10": "addhānasamuṭṭhānaṁ theyyasatthasamuṭṭhānaṁ dhammadesanāsamuṭṭhānaṁ bhūtārocanasamuṭṭhānaṁ",
  "tika-vin01t20:357_11": "corivuṭṭhāpanasamuṭṭhānaṁ ananuññātasamuṭṭhānanti.",
  "tika-vin01t20:358_0": "Tattha ‘‘atthi chasamuṭṭhāna’’nti iminā sañcarittasamuṭṭhānaṁ vuttaṁ. ‘‘Atthi catusamuṭṭhāna’’nti",
  "tika-vin01t20:358_1": "iminā pana addhānasamuṭṭhānaṁ ananuññātasamuṭṭhānañca saṅgahitaṁ. Yañhi paṭhamatatiyacatutthachaṭṭhehi",
  "tika-vin01t20:358_2": "samuṭṭhāti, idaṁ addhānasamuṭṭhānaṁ. Yaṁ pana dutiyatatiyapañcamachaṭṭhehi samuṭṭhāti,",
  "tika-vin01t20:358_3": "idaṁ ananuññātasamuṭṭhānaṁ. ‘‘Atthi tisamuṭṭhāna’’nti iminā adinnādānasamuṭṭhānaṁ",
  "tika-vin01t20:358_4": "bhūtārocanasamuṭṭhānañca saṅgahitaṁ. Yañhi sacittakehi tīhi samuṭṭhānehi samuṭṭhāti,",
  "tika-vin01t20:358_5": "idaṁ adinnādānasamuṭṭhānaṁ. Yaṁ pana acittakehi tīhi samuṭṭhāti, idaṁ bhūtārocanasamuṭṭhānaṁ.",
  "tika-vin01t20:358_6": "‘‘Atthi kathinasamuṭṭhāna’’ntiādinā pana avasesasamuṭṭhānasīsena dvisamuṭṭhānaṁ ekasamuṭṭhānañca",
  "tika-vin01t20:358_7": "saṅgaṇhāti. Tathā hi yaṁ tatiyachaṭṭhehi samuṭṭhāti, idaṁ kathinasamuṭṭhānanti vuccati.",
  "tika-vin01t20:358_8": "Yaṁ paṭhamacatutthehi samuṭṭhāti, idaṁ eḷakalomasamuṭṭhānaṁ. Yaṁ chaṭṭheneva samuṭṭhāti,",
  "tika-vin01t20:358_9": "idaṁ dhuranikkhepasamuṭṭhānaṁ, samanubhāsanasamuṭṭhānantipi tasseva nāmaṁ. Ādi-saddasaṅgahitesu",
  "tika-vin01t20:358_10": "pana paṭhamapārājikasamuṭṭhānapadasodhammatheyyasatthadhammadesanācorivuṭṭhāpanasamuṭṭhānesu",
  "tika-vin01t20:358_11": "yaṁ kāyacittato samuṭṭhāti, idaṁ paṭhamapārājikasamuṭṭhānaṁ. Yaṁ dutiyapañcamehi",
  "tika-vin01t20:358_12": "samuṭṭhāti, idaṁ padasodhammasamuṭṭhānaṁ. Yaṁ catutthachaṭṭhehi samuṭṭhāti, idaṁ",
  "tika-vin01t20:358_13": "theyyasatthasamuṭṭhānaṁ. Yaṁ pañcameneva samuṭṭhāti, idaṁ dhammadesanāsamuṭṭhānaṁ.",
  "tika-vin01t20:358_14": "Yaṁ pañcamachaṭṭhehi samuṭṭhāti, idaṁ corivuṭṭhāpanasamuṭṭhānanti veditabbaṁ.",
  "tika-vin01t20:359_0": "Evaṁ samuṭṭhānasīsena sabbasikkhāpadāni terasadhā dassetvā idāni kiriyāvasena pañcadhā",
  "tika-vin01t20:359_1": "dassento ‘‘tatrāpi kiñci kiriyato samuṭṭhātī’’tiādimāha. Tattha kiñcīti sikkhāpadasīsena",
  "tika-vin01t20:359_2": "āpattiṁ vadati. Tasmā yā kāyena vā vācāya vā pathavīkhaṇanādīsu viya vītikkamaṁ karontassa",
  "tika-vin01t20:359_3": "hoti, ayaṁ kiriyato samuṭṭhāti nāma. Yā kāyavācāya kattabbaṁ akarontassa hoti paṭhamakathināpatti",
  "tika-vin01t20:359_4": "viya, ayaṁ akiriyato samuṭṭhāti nāma. Yā karontassa ca akarontassa ca hoti aññātikāya",
  "tika-vin01t20:359_5": "bhikkhuniyā hatthato cīvarapaṭiggahaṇāpatti viya, ayaṁ kiriyākiriyato samuṭṭhāti",
  "tika-vin01t20:359_6": "nāma. Yā siyā karontassa ca siyā akarontassa ca hoti rūpiyapaṭiggahaṇāpatti viya,",
  "tika-vin01t20:359_7": "ayaṁ siyā kiriyato siyā akiriyato samuṭṭhāti nāma. Yā siyā karontassa ca siyā karontassa",
  "tika-vin01t20:359_8": "ca akarontassa ca hoti kuṭikārāpatti viya, ayaṁ siyā kiriyato siyā kiriyākiriyato samuṭṭhāti nāma.",
  "tika-vin01t20:360_0": "Idāni sabbasikkhāpadāni saññāvasena dvidhā katvā dassento ‘‘tatrāpi atthi saññāvimokkha’’ntiādimāha.",
  "tika-vin01t20:360_1": "Saññāya abhāvena vimokkho assāti saññāvimokkhanti majjhepadalopasamāso daṭṭhabbo.",
  "tika-vin01t20:360_2": "Yato hi vītikkamasaññāabhāvena muccati, idaṁ saññāvimokkhanti vuccati. Cittaṅgaṁ",
  "tika-vin01t20:360_3": "labhatiyevāti kāyacittādisacittakasamuṭṭhāneheva samuṭṭhahanato . ‘‘Labhatiyevā’’ti",
  "tika-vin01t20:360_4": "avadhāraṇena no na labhatīti dasseti. Tasmā yaṁ cittaṅgaṁ labhati, na labhati ca,",
  "tika-vin01t20:360_5": "taṁ ‘‘itara’’nti vuttaṁ itara-saddassa vuttapaṭiyogavisayattā.",
  "tika-vin01t20:361_0": "Puna sabbasikkhāpadāni cittavasena dvidhā dassento ‘‘puna atthi sacittaka’’ntiādimāha.",
  "tika-vin01t20:361_1": "Yaṁ saheva cittena āpajjatīti yaṁ sacittakeneva samuṭṭhānena āpajjati, no acittakena.",
  "tika-vin01t20:361_2": "Vināpīti api-saddena sahāpi cittena āpajjatīti dasseti. Yañhi kadāci acittakena,",
  "tika-vin01t20:361_3": "kadāci sacittakena samuṭṭhānena samuṭṭhāti, taṁ acittakanti vuccati. Ettha ca saññādukaṁ",
  "tika-vin01t20:361_4": "anāpattimukhena, sacittakadukaṁ āpattimukhena vuttanti idametesaṁ nānākaraṇanti veditabbaṁ.",
  "tika-vin01t20:362_0": "Lokavajjadukassa heṭṭhā vuttalakkhaṇattā taṁ avibhajitvā idāni sabbasikkhāpadāni",
  "tika-vin01t20:362_1": "kammavasena duvidhāni, kusalādivasena vedanāvasena ca tividhāni hontīti dassento",
  "tika-vin01t20:362_2": "‘‘kammakusalavedanāvasenā’’tiādimāha. Ettha pana kiñcāpi aṭṭhakathāsu āgatanayena",
  "tika-vin01t20:362_3": "kāyakammaṁ vacīkammanti kammavasena dukaṁ vuttaṁ, tikameva pana dassetuṁ vaṭṭati.",
  "tika-vin01t20:362_4": "Sabbameva hi sikkhāpadaṁ kāyadvāre āpajjitabbato vacīdvāre āpajjitabbato kāyavacīdvāre",
  "tika-vin01t20:362_5": "āpajjitabbato ca tividhaṁ hoti. Teneva mātikāṭṭhakathāyaṁ (kaṅkhā. aṭṭha. paṭhamapārājikavaṇṇanā)",
  "tika-vin01t20:362_6": "vuttaṁ ‘‘sabbāva kāyakammavacīkammatadubhayavasena tividhā honti. Tattha kāyadvāre",
  "tika-vin01t20:362_7": "āpajjitabbā kāyakammanti vuccati, vacīdvāre āpajjitabbā vacīkammanti vuccati, ubhayattha",
  "tika-vin01t20:362_8": "āpajjitabbā kāyakammavacīkamma’’nti. Tatoyeva ca adinnādānasikkhāpadādīsu kāyakammavacīkammanti",
  "tika-vin01t20:362_9": "tadubhayavasena dassitaṁ.",
  "tika-vin01t20:363_0": "Atthi pana sikkhāpadaṁ kusalantiādinā āpattiṁ āpajjanto kusalacittasamaṅgī vā āpajjati",
  "tika-vin01t20:363_1": "akusalacittasamaṅgī vā abyākatacittasamaṅgī vāti dasseti, na pana kusalāpi āpatti",
  "tika-vin01t20:363_2": "atthīti. Na hi kusalā āpatti nāma atthi ‘‘āpattādhikaraṇaṁ siyā akusalaṁ siyā abyākataṁ,",
  "tika-vin01t20:363_3": "natthi āpattādhikaraṇaṁ kusala’’nti (pari. 303) vacanato. Dasa kāmāvacarakiriyacittānīti",
  "tika-vin01t20:363_4": "hasituppādavoṭṭhabbanehi saddhiṁ aṭṭha mahākiriyacittāni. Dvinnaṁ abhiññācittānaṁ",
  "tika-vin01t20:363_5": "āpattisamuṭṭhāpakattaṁ paññattiṁ ajānantassa iddhivikubbanādīsu daṭṭhabbaṁ. Yaṁ kusalacittena",
  "tika-vin01t20:363_6": "āpajjatīti yaṁ sikkhāpadasīsena gahitaṁ āpattiṁ kusalacittasamaṅgī āpajjati. Iminā",
  "tika-vin01t20:363_7": "pana vacanena taṁ kusalanti āpattiyā vuccamāno kusalabhāvo pariyāyatova, na paramatthatoti",
  "tika-vin01t20:363_8": "dasseti. Kusalacittena hi āpattiṁ āpajjanto saviññattikaṁ aviññattikaṁ vā sikkhāpadavītikkamākārappavattaṁ",
  "tika-vin01t20:363_9": "rūpakkhandhasaṅkhātaṁ abyākatāpattiṁ āpajjati. Itarehi itaranti itarehi akusalābyākatacittehi",
  "tika-vin01t20:363_10": "yaṁ āpajjati, taṁ itaraṁ, akusalaṁ abyākatañcāti attho. Idañca āpattiṁ āpajjanto",
  "tika-vin01t20:363_11": "akusalacittasamaṅgī vā āpajjati kusalābyākatacittasamaṅgī vāti dassanatthaṁ vuttaṁ.",
  "tika-vin01t20:363_12": "Evaṁ santepi sabbasikkhāpadesu kiñci akusalacittameva kiñci kusalābyākatavasena dvicittaṁ,",
  "tika-vin01t20:363_13": "kiñci sabbesaṁ vasena ticittanti ayameva pabhedo labbhati, na aññoti veditabbaṁ.",
  "tika-vin01t20:364_0": "Tivedanaṁ dvivedanaṁ ekavedananti idañca yathāvuttavedanāvaseneva labbhati, nāññathāti",
  "tika-vin01t20:364_1": "daṭṭhabbaṁ. Nipajjitvā nirodhaṁ samāpannassa sahaseyyavasena tadākārappavattarūpakkhandhasseva",
  "tika-vin01t20:364_2": "āpattibhāvato ‘‘atthi avedana’’ntipi vattabbametaṁ, kadāci karahaci yadicchakaṁ sambhavatīti",
  "tika-vin01t20:364_3": "aggahetvā yebhuyyavasena labbhamānaṁyeva gahetvā vuttanti veditabbaṁ.",
  "tika-vin01t20:365_0": "Idāni yathāvuttasamuṭṭhānādīni imasmiṁ saṁvaṇṇiyamānasikkhāpade vibhajitvā dassento",
  "tika-vin01t20:365_1": "‘‘imaṁ pakiṇṇakaṁ viditvā’’tiādimāha. Tattha viditvāti imassa ‘‘veditabba’’nti iminā",
  "tika-vin01t20:365_2": "aparakālakiriyāvacanena sambandho veditabbo. Kiriyasamuṭṭhānanti idaṁ yebhuyyavasena",
  "tika-vin01t20:365_3": "vuttaṁ parūpakkame sati sādiyantassa akiriyasamuṭṭhānabhāvato. ‘‘Manodvāre āpatti",
  "tika-vin01t20:365_4": "nāma natthīti idampi bāhullavaseneva vutta’’nti vadanti. Cittaṁ panettha aṅgamattaṁ",
  "tika-vin01t20:365_5": "hotīti paṭhamapārājikaṁ kāyacittato samuṭṭhātīti cittamettha āpattiyā aṅgameva hoti.",
  "tika-vin01t20:365_6": "Na tassa vasena kammabhāvo labbhatīti viññattijanakavasena kāyadvāre pavattattā tassa",
  "tika-vin01t20:365_7": "cittassa vasena imassa sikkhāpadassa manokammabhāvo na labbhatīti attho. Sikkhāpadassa",
  "tika-vin01t20:365_8": "heṭṭhā vuttanayena paññattibhāvato ‘‘sabbañcetaṁ āpattiyaṁ yujjatī’’ti vuttaṁ. Na",
  "tika-vin01t20:365_9": "hi yathāvuttasamuṭṭhānādi paññattiyaṁ yujjati.",
  "tika-vin01t20:366": "Pakiṇṇakakathāvaṇṇanā niṭṭhitā.",
  "tika-vin01t20:367": "Vinītavatthuvaṇṇanā",
  "tika-vin01t20:368_0": "Idaṁ kinti kathetukamyatāya pucchati. Vinītāni vinicchitāni vatthūni vinītavatthūni.",
  "tika-vin01t20:368_1": "Tāni hi ‘‘āpattiṁ tvaṁ bhikkhu āpanno pārājikaṁ. Anāpatti bhikkhu pārājikassa, āpatti",
  "tika-vin01t20:368_2": "saṅghādisesassa. Anāpatti bhikkhu asādiyantassā’’tiādinā bhagavatāyeva vinicchitāni",
  "tika-vin01t20:368_3": ". Tenāha ‘‘bhagavatā sayaṁ vinicchitāna’’nti. Uddānagāthāti uddesagāthā, saṅgahagāthāti",
  "tika-vin01t20:368_4": "vuttaṁ hoti. Vatthugāthāti ‘‘tena kho pana samayena aññataro bhikkhū’’tiādikā nidānavatthudīpikā",
  "tika-vin01t20:368_5": "vinītavatthupāḷiyeva tesaṁ tesaṁ vatthūnaṁ ganthanato ‘‘vatthugāthā’’ti vuttā, na",
  "tika-vin01t20:368_6": "chandovicitilakkhaṇena. Gāthānaṁ vatthu vatthugāthāti evaṁ vā ettha attho daṭṭhabbo.",
  "tika-vin01t20:368_7": "Etthāti vinītavatthūsu. Dutiyādīnanti dutiyapārājikādīnaṁ. Dutiyādīni vinicchinitabbānīti",
  "tika-vin01t20:368_8": "yojetabbaṁ. Sippikānanti cittakārādisippikānaṁ. Yaṁ passitvā passitvā cittakārādayo",
  "tika-vin01t20:368_9": "cittakammādīni uggaṇhantā karonti, taṁ ‘‘paṭicchannakarūpa’’nti vuccati.",
  "tika-vin01t20:369_0": "67.Purimāni dve vatthūnīti makkaṭivatthuṁ vajjiputtakavatthuñca. Tāni pana kiñcāpi",
  "tika-vin01t20:369_1": "anupaññattiyaṁ āgatāneva, tathāpi bhagavatā sayaṁ vinicchitavatthubhāvato adinnādānādīsu",
  "tika-vin01t20:369_2": "anupaññattiyaṁ āgatāni rajakādivatthūni viya puna vinītavatthūsu pakkhittāni. Yadi",
  "tika-vin01t20:369_3": "evaṁ ‘‘tassa kukkuccaṁ ahosī’’ti idaṁ virujjheyya, anupaññattiyañhi aññe bhikkhū",
  "tika-vin01t20:369_4": "disvā taṁ bhikkhuṁ codesunti? Saccametaṁ, tehi pana bhikkhūhi anupaññattiyaṁ vuttanayena",
  "tika-vin01t20:369_5": "codetvā ‘‘nanu, āvuso, tatheva taṁ hotī’’ti vutte tassa kukkuccaṁ ahosīti gahetabbaṁ.",
  "tika-vin01t20:369_6": "‘‘Bhagavato etamatthaṁ ārocesī’’ti idañca tehi bhikkhūhi anupaññattiyaṁ vuttanayena",
  "tika-vin01t20:369_7": "bhagavato ārocite ‘‘saccaṁ kira tvaṁ bhikkhu makkaṭiyā methunaṁ dhammaṁ paṭisevī’’ti",
  "tika-vin01t20:369_8": "bhagavatā puṭṭho samāno ‘‘saccaṁ bhagavā’’ti bhagavato etamatthaṁ ārocesīti gahetabbaṁ.",
  "tika-vin01t20:370_0": "Vajjiputtakavatthumhi pana sikkhaṁ appaccakkhāya dubbalyaṁ anāvikatvā methunaṁ dhammaṁ",
  "tika-vin01t20:370_1": "paṭisevitvā vibbhamitvā ye ānandattheraṁ upasaṅkamitvā puna pabbajjaṁ upasampadañca",
  "tika-vin01t20:370_2": "yāciṁsu, te sandhāya ‘‘aṭṭhānametaṁ, ānanda, anavakāso, yaṁ tathāgato vajjīnaṁ vā",
  "tika-vin01t20:370_3": "vajjiputtakānaṁ vā kāraṇā sāvakānaṁ pārājikaṁ sikkhāpadaṁ paññattaṁ samūhaneyyā’’tiādi",
  "tika-vin01t20:370_4": "anupaññattiyaṁ vuttaṁ. Ye pana avibbhamitvā saliṅge ṭhitāyeva uppannakukkuccā bhagavato",
  "tika-vin01t20:370_5": "etamatthaṁ ārocesuṁ, te sandhāya ‘‘āpattiṁ tumhe, bhikkhave, āpannā pārājika’’nti",
  "tika-vin01t20:370_6": "idha vuttaṁ. Keci pana imaṁ adhippāyaṁ ajānantāva ‘‘aññameva makkaṭivatthu vajjiputtakavatthu",
  "tika-vin01t20:370_7": "ca vinītavatthūsu āgata’’nti vadanti.",
  "tika-vin01t20:371_0": "Kuse ganthetvāti kusatiṇāni ganthetvā. Kesehīti manussakesehi. Taṁ rāganti kāyasaṁsaggarāgaṁ.",
  "tika-vin01t20:371_1": "Ñatvāti sayameva jānitvā. Yadi kāyasaṁsaggarāgena kataṁ, kāyasaṁsaggarāgasikkhāpadassa",
  "tika-vin01t20:371_2": "vinītavatthūsu avatvā idha kasmā vuttanti? Vuccate – kiñcāpi taṁ kāyasaṁsaggarāgena",
  "tika-vin01t20:371_3": "kataṁ, tassa pana bhikkhuno pārājikakkhette katupakkamattā ‘‘pārājikaṁ nu kho ahaṁ",
  "tika-vin01t20:371_4": "āpanno’’ti pārājikavisayaṁ kukkuccaṁ ahosīti idha vuttaṁ. Tenevāha – ‘‘anāpatti bhikkhu",
  "tika-vin01t20:371_5": "pārājikassa, āpatti saṅghādisesassā’’ti.",
  "tika-vin01t20:372_0": "68.Atidassanīyāti divasampi passantānaṁ atittikaraṇato ativiya dassanayoggā. Vaṇṇapokkharatāyāti",
  "tika-vin01t20:372_1": "ettha pokkharatā vuccati sundarabhāvo, vaṇṇassa pokkharatā vaṇṇapokkharatā, tāya",
  "tika-vin01t20:372_2": "vaṇṇapokkharatāya, vaṇṇasampattiyāti attho. Porāṇā pana pokkharanti sarīraṁ vadanti,",
  "tika-vin01t20:372_3": "vaṇṇaṁ vaṇṇameva. Tesaṁ matena vaṇṇañca pokkharañca vaṇṇapokkharāni, tesaṁ bhāvo",
  "tika-vin01t20:372_4": "vaṇṇapokkharatā, tasmā vaṇṇapokkharatāyāti parisuddhena vaṇṇena ceva sarīrasaṇṭhānasampattiyā",
  "tika-vin01t20:372_5": "cāti attho. Atha vā vaṇṇasampannaṁ pokkharaṁ vaṇṇapokkharanti uttarapadalopo pubbapadassa",
  "tika-vin01t20:372_6": "daṭṭhabbo, tassa bhāvo vaṇṇapokkharatā, tāya vaṇṇapokkharatāya, vaṇṇasampannasarīratāyāti",
  "tika-vin01t20:372_7": "attho. Padhaṁsesīti abhibhavīti attho. Kathaṁ pana asādiyantī nisīdīti āha – ‘‘asaddhammādhippāyena…pe… khāṇukā viyā’’ti.",
  "tika-vin01t20:373_0": "Nalimpatīti na allīyati. Kāmesūti vatthukāmakilesakāmesu. Idaṁ vuttaṁ hoti – yathā",
  "tika-vin01t20:373_1": "paduminipaṇṇe udakabindu na saṇṭhāti, yathā ca sūcimukhe sāsapo na santiṭṭhati, evameva",
  "tika-vin01t20:373_2": "yo abbhantare duvidhenapi kāmena na limpati, tasmiṁ kāmo na saṇṭhāti, tamahaṁ brāhmaṇaṁ vadāmīti.",
  "tika-vin01t20:374_0": "69.Purisasaṇṭhānaṁ antarahitaṁ, itthisaṇṭhānaṁ uppannanti phalassa vināsuppādadassanena",
  "tika-vin01t20:374_1": "kāraṇassapi vināsuppādā vuttāti daṭṭhabbaṁ. Purisindriye hi naṭṭhe purisasaṇṭhānaṁ",
  "tika-vin01t20:374_2": "antaradhāyati, itthindriye samuppanne itthisaṇṭhānaṁ pātubhavati. Tathā hi ‘‘yassa",
  "tika-vin01t20:374_3": "itthindriyaṁ uppajjati, tassa purisindriyaṁ uppajjatīti? No. Yassa vā pana purisindriyaṁ",
  "tika-vin01t20:374_4": "uppajjati, tassa itthindriyaṁ uppajjatīti? No’’ti yamakapakaraṇe (yama. 3. indriyayamaka.188)",
  "tika-vin01t20:374_5": "vuttattā indriyadvayassa ekasmiṁ santāne sahapavattiyā asambhavato yasmiṁ khaṇe itthindriyaṁ",
  "tika-vin01t20:374_6": "pātubhavati, tato pubbe sattarasamacittato paṭṭhāya purisindriyaṁ nuppajjati. Tato",
  "tika-vin01t20:374_7": "pubbe uppannesu ca purisindriyesu sahajarūpehi saddhiṁ kamena niruddhesu tasmiṁ santāne",
  "tika-vin01t20:374_8": "itthindriyaṁ uppajjati. Tato purisasaṇṭhānākārena pavattesu kammajarūpesu sesarūpesu",
  "tika-vin01t20:374_9": "ca kañci kālaṁ pavattitvā niruddhesu itthisaṇṭhānākārena ca catujarūpasantatiyā pavattāya",
  "tika-vin01t20:374_10": "purisasaṇṭhānaṁ antarahitaṁ, itthisaṇṭhānaṁ pātubhūtanti vuccati. Itthiyā purisaliṅgapātubhāvepi",
  "tika-vin01t20:374_11": "ayameva nayo veditabbo.",
  "tika-vin01t20:375_0": "Purisaliṅgaṁ uttamaṁ, itthiliṅgaṁ hīnanti iminā ca purisindriyassa uttamabhāvo, itthindriyassa",
  "tika-vin01t20:375_1": "ca hīnabhāvo vuttoti daṭṭhabbaṁ. Na hi indriyassa hīnukkaṭṭhabhāvaṁ vinā tannissayassa",
  "tika-vin01t20:375_2": "liṅgassa hīnukkaṭṭhatā sambhavati. Purisaliṅgaṁ balavaakusalena antaradhāyatītiādināpi",
  "tika-vin01t20:375_3": "indriyasseva vināsuppādā vuttāti daṭṭhabbaṁ. Indriye hi vinaṭṭhe uppanne ca tannissayassa",
  "tika-vin01t20:375_4": "liṅgassapi antaradhānaṁ patiṭṭhānañca sambhavati. Kathaṁ panettha purisaliṅgaṁ balavaakausalena",
  "tika-vin01t20:375_5": "antaradhāyati, itthiliṅgaṁ dubbalakusalena patiṭṭhātīti? Vuccate – paṭisandhiyaṁ",
  "tika-vin01t20:375_6": "tāva purisindriyuppādakaṁ anupahatasāmatthiyaṁ balavakusalakammaṁ yāvatāyukaṁ purisindriyameva",
  "tika-vin01t20:375_7": "uppādeti, antarā pana kenaci laddhapaccayena pāradārikattādinā balavaakusalakammena",
  "tika-vin01t20:375_8": "upahatasāmatthiyaṁ tadeva paṭisandhidāyakaṁ kusalakammaṁ dubbalībhūtaṁ purisindriyaṁ",
  "tika-vin01t20:375_9": "anuppādetvā attano sāmatthiyānurūpaṁ itthindriyaṁ pavatte uppādeti. Yadā pana paṭisandhidānakāleyeva",
  "tika-vin01t20:375_10": "kenaci laddhapaccayena pāradārikattādinā balavaakusalakammena purisindriyuppādanasāmatthiyaṁ",
  "tika-vin01t20:375_11": "upahataṁ hoti, tadā dubbalībhūtaṁ kusalakammaṁ purisindriyaṁ anuppādetvā paṭisandhiyaṁyeva",
  "tika-vin01t20:375_12": "itthindriyaṁ uppādeti. Tasmā ‘‘purisaliṅgaṁ balavaakusalena antaradhāyati, itthiliṅgaṁ",
  "tika-vin01t20:375_13": "dubbalakusalena patiṭṭhātī’’ti vuccati.",
  "tika-vin01t20:376_0": "Dubbalaakusalena antaradhāyatīti pāradārikattādibalavaakusalakammassa purisindriyuppādanavibandhakassa",
  "tika-vin01t20:376_1": "dubbalabhāve sati antaradhāyantaṁ itthiliṅgaṁ dubbalaakusalena antaradhāyatīti vuttaṁ.",
  "tika-vin01t20:376_2": "Tathā hi pāradārikattādinā balavaakusalakammena bāhitattā purisindriyuppādane asamatthaṁ",
  "tika-vin01t20:376_3": "paṭisandhiyaṁ itthiyā itthindriyuppādakaṁ dubbalakusalakammaṁ yadā pavattiyaṁ brahmacariyavāsamicchācārapaṭivirativasena",
  "tika-vin01t20:376_4": "purisattapatthanāvasena vā katupacitabalavakusalakammena āhitasāmatthiyaṁ purisindriyuppādane",
  "tika-vin01t20:376_5": "samatthaṁ itthindriyaṁ anuppādetvā attano sāmatthiyānurūpaṁ purisindriyaṁ uppādeti,",
  "tika-vin01t20:376_6": "tadā purisindriyuppādanavibandhakassa balavaakusalakammassa dubbalabhāve sati taṁ",
  "tika-vin01t20:376_7": "itthindriyaṁ antarahitanti ‘‘itthiliṅgaṁ antaradhāyantaṁ dubbalaakusalena antaradhāyatī’’ti",
  "tika-vin01t20:376_8": "vuccati. Yathāvuttanayeneva balavatā kusalakammena purisindriyassa uppāditattā ‘‘purisaliṅgaṁ",
  "tika-vin01t20:376_9": "balavakusalena patiṭṭhātī’’ti vuccati. Pubbe itthibhūtassa paṭisandhiyaṁ purisindriyuppādepi",
  "tika-vin01t20:376_10": "ayaṁ nayo veditabbo. Ubhayampi akusalena antaradhāyati, kusalena paṭilabbhatīti idaṁ",
  "tika-vin01t20:376_11": "sugatibhavaṁ sandhāya vuttaṁ, duggatiyaṁ pana ubhinnaṁ uppatti vināso ca akusalakammenevāti daṭṭhabbaṁ.",
  "tika-vin01t20:377_0": "Ubhinnampisahaseyyāpatti hotīti ‘‘yo pana bhikkhu mātugāmena sahaseyyaṁ kappeyya,",
  "tika-vin01t20:377_1": "pācittiyaṁ. Yā pana bhikkhunī purisena sahaseyyaṁ kappeyya, pācittiya’’nti vuttattā",
  "tika-vin01t20:377_2": "ubhinnampi sahaseyyavasena pācittiyāpatti hoti. Dukkhīti cetodukkhasamaṅgitāya dukkhī.",
  "tika-vin01t20:377_3": "Dummanoti dosena duṭṭhamano, virūpamano vā domanassābhibhūtatāya. ‘‘Samassāsetabbo’’ti",
  "tika-vin01t20:377_4": "vatvā samassāsetabbavidhiṁ dassento ‘‘hotu mā cintayitthā’’tiādimāha. Anāvaṭoti avārito.",
  "tika-vin01t20:377_5": "Dhammoti pariyattipaṭipattipaṭivedhasaṅkhāto tividhopi saddhammo. Saggo ca maggo",
  "tika-vin01t20:377_6": "ca saggamaggo, saggassa vā maggo saggamaggo, saggūpapattisādhikā paṭipatti. Bhikkhuniyā",
  "tika-vin01t20:377_7": "saddhiṁ saṁvidhāya addhānagamane āpatti pariharitabbāti dassento ‘‘saṁvidahanaṁ parimocetvā’’ti",
  "tika-vin01t20:377_8": "āha. ‘‘Mayaṁ asukaṁ nāma ṭhānaṁ gacchāmā’’ti vatvā ‘‘ehi saddhiṁ gamissāmā’’tiādinā",
  "tika-vin01t20:377_9": "asaṁvidahitattā anāpatti.",
  "tika-vin01t20:378_0": "Bahigāmeti attano vasanagāmato bahi. Gāmantaranadīpārarattivippavāsagaṇaohīyanāpattīhi",
  "tika-vin01t20:378_1": "anāpattīti ‘‘dutiyikā bhikkhunī pakkantā vā hotī’’tiādinā (pāci. 693) vuttaanāpattilakkhaṇehi",
  "tika-vin01t20:378_2": "saṁsandanato vuttaṁ. Ārādhikāti cittārādhane samatthā. Tā kopetvāti tā pariccajitvā.",
  "tika-vin01t20:378_3": "Lajjiniyo…pe… labbhatīti ‘‘saṅgahe asati ukkaṇṭhitvā vibbhameyyāpī’’ti saṅgahavaseneva",
  "tika-vin01t20:378_4": "vuttaṁ. Alajjiniyo…pe… labbhatīti alajjibhāvato asantapakkhaṁ bhajantīti vuttaṁ.",
  "tika-vin01t20:378_5": "Aññātikā…pe… vaṭṭatīti idaṁ pana imissā āveṇikaṁ katvā aṭṭhakathāyaṁ anuññātanti",
  "tika-vin01t20:378_6": "vadanti. Bhikkhubhāvepīti bhikkhukālepi. Parisāvacaroti upajjhāyo ca ācariyo ca hutvā",
  "tika-vin01t20:378_7": "parisupaṭṭhāko. Aññassa santike nissayo gahetabboti tassa santike upasampannehi saddhivihārikehi",
  "tika-vin01t20:378_8": "aññassa ācariyassa santike nissayo gahetabbo. Taṁ nissāya vasantehipīti antevāsike",
  "tika-vin01t20:378_9": "sandhāya vadati. Upajjhā gahetabbāti upasampadatthaṁ upajjhā gahetabbā, aññassa santike",
  "tika-vin01t20:378_10": "upasampajjitabbanti vuttaṁ hoti.",
  "tika-vin01t20:379_0": "Vinayakammanti vikappanaṁ sandhāya vuttaṁ. Puna kātabbanti puna vikappetabbaṁ. Puna",
  "tika-vin01t20:379_1": "paṭiggahetvā sattāhaṁ vaṭṭatīti ‘‘anujānāmi, bhikkhave, bhikkhunīnaṁ sannidhi bhikkhūhi,",
  "tika-vin01t20:379_2": "bhikkhūnaṁ sannidhi bhikkhunīhi paṭiggāhāpetvā paribhuñjitu’’nti (cūḷava. 421) vacanato",
  "tika-vin01t20:379_3": "puna paṭiggahitaṁ tadahu sāmisampi vaṭṭatīti dassanatthaṁ vuttaṁ. Sattame divaseti",
  "tika-vin01t20:379_4": "idaṁ tañca nissaggiyaṁ anāpajjitvāva punapi sattāhaṁ paribhuñjituṁ vaṭṭatīti dassanatthaṁ",
  "tika-vin01t20:379_5": "vuttaṁ. Yasmā pana bhikkhuniyā nissaggiyaṁ bhikkhussa vaṭṭati, bhikkhussa nissaggiyaṁ",
  "tika-vin01t20:379_6": "bhikkhuniyā vaṭṭati, tasmā aṭṭhamepi divase liṅgaparivatte sati anissajjitvāva antosattāhe",
  "tika-vin01t20:379_7": "paribhuñjituṁ vaṭṭatīti vadanti. Taṁ pakatatto rakkhatīti aparivattaliṅgo taṁ paṭiggahaṇavijahanato",
  "tika-vin01t20:379_8": "rakkhati, avibhattatāya paṭiggahaṇaṁ na vijahatīti adhippāyo. Sāmaṁ gahetvāna nikkhipeyyāti",
  "tika-vin01t20:379_9": "paṭiggahetvā sayaṁ nikkhipeyya. Paribhuñjantassaāpattīti liṅgaparivatte sati paṭiggahaṇavijahanato",
  "tika-vin01t20:379_10": "puna paṭiggahetvā paribhuñjantassa āpatti.",
  "tika-vin01t20:380_0": "‘‘Hīnāyāvattanenāti pārājikaṁ āpannassa gihibhāvūpagamanenā’’ti tīsupi gaṇṭhipadesu",
  "tika-vin01t20:380_1": "vuttaṁ, taṁ suvuttaṁ. Na hi pārājikaṁ anāpannassa sikkhaṁ appaccakkhāya ‘‘vibbhamissāmī’’ti",
  "tika-vin01t20:380_2": "gihiliṅgaggahaṇamattena bhikkhubhāvo vinassati. Pārājikaṁ āpanno ca bhikkhuliṅge",
  "tika-vin01t20:380_3": "ṭhito yāva na paṭijānāti, tāva attheva tassa bhikkhubhāvo, na so anupasampannasaṅkhyaṁ",
  "tika-vin01t20:380_4": "gacchati. Tathā hi so saṁvāsaṁ sādiyantopi theyyasaṁvāsako na hoti, sahaseyyādiāpattiṁ",
  "tika-vin01t20:380_5": "na janeti, omasavāde pācittiyañca janeti. Teneva ‘‘asuddho hoti puggalo aññataraṁ",
  "tika-vin01t20:380_6": "pārājikaṁ dhammaṁ ajjhāpanno, tañce suddhadiṭṭhi samāno okāsaṁ kārāpetvā akkosādhippāyo",
  "tika-vin01t20:380_7": "vadeti, āpatti omasavādassā’’ti (pārā. 389) omasavāde pācittiyaṁ vuttaṁ. Asati hi",
  "tika-vin01t20:380_8": "bhikkhubhāve dukkaṭaṁ bhaveyya, sati ca bhikkhubhāve paṭiggahitassa paṭiggahaṇavijahanaṁ",
  "tika-vin01t20:380_9": "nāma ayuttaṁ, tasmā sabbaso bhikkhubhāvassa abhāvato pārājikaṁ āpajjitvā gihiliṅgaggahaṇena",
  "tika-vin01t20:380_10": "gihibhāvūpagamanaṁ idha ‘‘hīnāyāvattana’’nti adhippetaṁ, na pana pakatattassa gihiliṅgaggahaṇamattaṁ.",
  "tika-vin01t20:380_11": "Teneva katthaci sikkhāpaccakkhānena samānagatikattā hīnāyāvattanaṁ visuṁ na gaṇhanti.",
  "tika-vin01t20:380_12": "Sikkhāpaccakkhānena paṭiggahaṇavijahane vutte pārājikaṁ āpannassa gihibhāvūpagamanena",
  "tika-vin01t20:380_13": "sabbaso bhikkhubhāvassa abhāvato vattabbameva natthīti. Tathā hi buddhadattācariyena",
  "tika-vin01t20:380_14": "attano vinayavinicchaye –",
  "tika-vin01t20:381": "‘‘Acchedagāhanirapekkhanisaggato ca,",
  "tika-vin01t20:382": "Sikkhāppahānamaraṇehi ca liṅgabhedā;",
  "tika-vin01t20:383": "Dānena tassa ca parassa abhikkhukassa,",
  "tika-vin01t20:384": "Sabbaṁ paṭiggahaṇameti vināsameva’’nti. –",
  "tika-vin01t20:385": "Ettakameva vuttaṁ. Tathā dhammasirittherenapi –",
  "tika-vin01t20:386": "‘‘Sikkhāmaraṇaliṅgehi, anapekkhavisaggato;",
  "tika-vin01t20:387": "Acchedānupasampanna-dānā gāhopasammatī’’ti. –",
  "tika-vin01t20:388_0": "Vuttaṁ . Yadi ca pakatattassa gihiliṅgaggahaṇamattenapi paṭiggahaṇaṁ vijaheyya, tepi",
  "tika-vin01t20:388_1": "ācariyā visuṁ tampi vadeyyuṁ, na vuttañca, tato viññāyati ‘‘pakatattassa gihiliṅgaggahaṇamattaṁ",
  "tika-vin01t20:388_2": "idha hīnāyāvattananti nādhippeta’’nti. Bhikkhuniyā pana sikkhāpaccakkhānassa abhāvato",
  "tika-vin01t20:388_3": "gihiliṅgaggahaṇamattenapi paṭiggahaṇaṁ vijahati.",
  "tika-vin01t20:389_0": "Anapekkhavissajjanenāti aññassa adatvāva anatthikatāya ‘‘natthi iminā kammaṁ, na",
  "tika-vin01t20:389_1": "idāni naṁ paribhuñjissāmī’’ti vatthūsu vā ‘‘puna paṭiggahetvā paribhuñjissāmī’’ti",
  "tika-vin01t20:389_2": "paṭiggahaṇe vā anapekkhavissajjanena. Acchinditvā gāhenāti corādīhi acchinditvā gahaṇena.",
  "tika-vin01t20:390_0": "Etthāti bhikkhuvihāre. Uparopakāti tena ropitā rukkhagacchā. Terasasu sammutīsūti",
  "tika-vin01t20:390_1": "bhattuddesakasenāsanapaññāpakabhaṇḍāgārikacīvarapaṭiggāhakacīvarabhājakayāgubhājakaphalabhājakakhajjabhājakaappamattakavissajjakasāṭiyaggāhāpakapattaggāhāpakaārāmikapesakasāmaṇerapesakasammutisaṅkhātāsu",
  "tika-vin01t20:390_2": "terasasu sammutīsu. Kāmaṁ purimikāya pacchimikāya ca senāsanaggāho paṭippassambhatiyeva,",
  "tika-vin01t20:390_3": "purimikāya pana senāsanaggāhe paṭippassaddhe pacchimikāya aññattha upagantuṁ sakkāti",
  "tika-vin01t20:390_4": "purimikāya senāsanaggāhapaṭippassaddhiṁ visuṁ dassetvā pacchimikāya senāsanaggāhe",
  "tika-vin01t20:390_5": "paṭippassaddhe na sakkā aññattha upagantunti tattha bhikkhūhi kattabbasaṅgahaṁ dassento",
  "tika-vin01t20:390_6": "‘‘sace pacchimikāya senāsane gahite’’tiādimāha.",
  "tika-vin01t20:391_0": "Pakkhamānattameva dātabbanti bhikkhunīnaṁ paṭicchannāyapi āpattiyā mānattacārasseva",
  "tika-vin01t20:391_1": "anuññātattā. Puna pakkhamānattameva dātabbanti bhikkhukāle ciṇṇamānattābhāvato. Bhikkhunīhi",
  "tika-vin01t20:391_2": "abbhānakammaṁ kātabbanti bhikkhukāle ciṇṇamānattatāya bhikkhunīkālepi ciṇṇamānattā",
  "tika-vin01t20:391_3": "icceva saṅkhyaṁ gacchatīti katvā vuttaṁ. Sace akusalavipāke…pe… chārattaṁ mānattameva",
  "tika-vin01t20:391_4": "dātabbanti mānattaṁ carantassa liṅgaparivattādhikārattā vuttaṁ. Sace pana bhikkhukāle",
  "tika-vin01t20:391_5": "paṭicchannāya sādhāraṇāpattiyā parivasantassa asamādiṇṇaparivāsassa vā liṅgaṁ parivattati,",
  "tika-vin01t20:391_6": "tassa bhikkhunīkāle pakkhamānattaṁ carantassa akusalavipāke parikkhīṇe puna liṅge",
  "tika-vin01t20:391_7": "parivattite parivāsaṁ datvā parivutthaparivāsassa chārattaṁ mānattaṁ dātabbanti vadanti.",
  "tika-vin01t20:392_0": "Sañcarittāpattīti sādhāraṇāpattidassanatthaṁ vuttaṁ. Parivāsadānaṁ natthīti bhikkhukāle",
  "tika-vin01t20:392_1": "appaṭicchannabhāvato. Bhikkhunīkāle pana ārocitāpi sādhāraṇāpatti sace bhikkhukāle",
  "tika-vin01t20:392_2": "anārocitā, paṭicchannāva hotīti vadanti. Bhikkhūhi mānatte adinneti aciṇṇamānattāya",
  "tika-vin01t20:392_3": "liṅgaparivatte sati. Bhikkhunībhāve ṭhitāyapi tā suppaṭippassaddhā evāti sambandho.",
  "tika-vin01t20:392_4": "Yā āpattiyo pubbe paṭippassaddhāti yā asādhāraṇāpattiyo pubbe bhikkhubhāve paṭippassaddhā.",
  "tika-vin01t20:392_5": "‘‘Pārājikaṁ āpannassa liṅgaparivatte sati santānassa ekattā na puna so upasampadaṁ",
  "tika-vin01t20:392_6": "labhati, tathā vibbhantāpi bhikkhunī liṅgaparivatte sati puna upasampadaṁ na labhatī’’ti vadanti.",
  "tika-vin01t20:393_0": "71. ‘‘Anupādinnakesūti adhikārattā upādinnakepi eseva nayoti vutta’’nti cūḷagaṇṭhipade",
  "tika-vin01t20:393_1": "majjhimagaṇṭhipade ca vuttaṁ, taṁ duvuttaṁ. Na hi upādinnakesu nimitte upakkamantassa",
  "tika-vin01t20:393_2": "dukkaṭaṁ dissati. Tathā hi upādinnakesu nimitte appavesetvā bahi upakkamantassa thullaccayaṁ",
  "tika-vin01t20:393_3": "vuttaṁ ‘‘na ca, bhikkhave, rattacittena aṅgajātaṁ chupitabbaṁ, yo chupeyya, āpatti",
  "tika-vin01t20:393_4": "thullaccayassā’’ti (mahāva. 252) vuttattā. Ettha ca yaṁ vattabbaṁ, taṁ sabbaṁ aṭṭhakathāyaṁ",
  "tika-vin01t20:393_5": "pubbe vicāritameva. Dukkaṭamevāti mocanarāgassa abhāvato. Tathevāti muccatu vā mā",
  "tika-vin01t20:393_6": "vāti imamatthaṁ atidissati.",
  "tika-vin01t20:394_0": "Avisayoti asādiyanaṁ nāma evarūpe ṭhāne dukkaranti katvā vuttaṁ. Mātugāmassa vacanaṁ",
  "tika-vin01t20:394_1": "gahetvāti ‘‘ahaṁ vāyamissāmi, tvaṁ mā vāyamī’’tiādinā vuttavacanaṁ gahetvā. Ubhayavāyāmeneva",
  "tika-vin01t20:394_2": "āpattīti saññāya ‘‘tvaṁ mā vāyamī’’ti vuttaṁ.",
  "tika-vin01t20:395_0": "73.Vaṭṭakateti imassa atthaṁ dassento ‘‘vivaṭe’’ti āha. ‘‘Pārājikabhayena ākāsagatameva",
  "tika-vin01t20:395_1": "katvā pavesanādīni karontassa sahasā tālukaṁ vā passaṁ vā aṅgajātaṁ phusati ce, dukkaṭameva",
  "tika-vin01t20:395_2": "methunarāgassa abhāvato’’ti vadanti, upaparikkhitvā gahetabbo. Suphusitāti suṭṭhu",
  "tika-vin01t20:395_3": "pihitā. Antomukhe okāso natthīti dantānaṁ supihitabhāvato antomukhe pavesetuṁ okāso",
  "tika-vin01t20:395_4": "natthi. Uppāṭite pana oṭṭhamaṁse dantesuyeva upakkamantassa thullaccayanti pataṅgamukhamaṇḍūkassa",
  "tika-vin01t20:395_5": "mukhasaṇṭhāne viya vaṇasaṅkhepavasena thullaccayaṁ. ‘‘Methunarāgena itthiyā appavesento",
  "tika-vin01t20:395_6": "nimittena nimittaṁ chupati, thullaccaya’’nti iminā vā lakkhaṇena samānattā idha thullaccayaṁ",
  "tika-vin01t20:395_7": "vuttaṁ. Bahi nikkhantadantajivhāsupi eseva nayo.",
  "tika-vin01t20:396_0": "Amuccante thullaccayanti ‘‘ceteti upakkamati na muccati, āpatti thullaccayassā’’ti",
  "tika-vin01t20:396_1": "(pārā. 262) vacanato. Nijjhāmataṇhikādīti ādi-saddena khuppipāsikādipetīnaṁ saṅgaho",
  "tika-vin01t20:396_2": "daṭṭhabbo. Allīyitumpi na sakkāti nijjhāmataṇhikānaṁ lomakūpehi samuṭṭhitaaggijālāhi",
  "tika-vin01t20:396_3": "niccaṁ pajjalitasarīratāya khuppipāsikādīnaṁ ativiya paṭikūlavirūpabībhacchaaṭṭhicammāvasiṭṭhaniccāturasarīratāya",
  "tika-vin01t20:396_4": "āmasitumpi na sakkā. Devatā viya sampattiṁ anubhontīti ettha yāsanti sāmivacanaṁ",
  "tika-vin01t20:396_5": "yāti paccattavacanena vipariṇāmetvā yojetabbaṁ ‘‘yā devatā viya sampattiṁ anubhontī’’ti.",
  "tika-vin01t20:396_6": "Dassanādīsu dassanaṁ nāma bhikkhunā tāsaṁ dassanaṁ, gahaṇampi bhikkhunāva tāsaṁ aṅgapaccaṅgagahaṇaṁ.",
  "tika-vin01t20:396_7": "Āmasanādīni pana tāsaṁ kiccāni. Tattha āmasanaṁ nāma attano sarīrena bhikkhuno sarīrassa",
  "tika-vin01t20:396_8": "upari āmasanamattaṁ, phusanaṁ tato daḷhataraṁ katvā samphusanaṁ, ghaṭṭanaṁ tatopi",
  "tika-vin01t20:396_9": "daḷhataraṁ katvā sarīrena sarīrassa ghaṭṭanaṁ. Visaññaṁ katvāti yathā so katampi",
  "tika-vin01t20:396_10": "upakkamanaṁ na jānāti, evaṁ katvā. Yadipi āmasanādi tassā kiccaṁ, tathāpi teneva",
  "tika-vin01t20:396_11": "anāpattiṁ avatvā ‘‘taṁ puggalaṁ visaññaṁ katvā’’ti vacanato akatavisañño jānitvā",
  "tika-vin01t20:396_12": "sādiyati ce, pārājikameva. Bhikkhuno pana dassanagahaṇesu sati asādiyanaṁ nāma na",
  "tika-vin01t20:396_13": "hotīti dassanagahaṇesu paññāyamānesu anāpatti na vuttā. Yadi pana paṭhamaṁ dassanagahaṇesu",
  "tika-vin01t20:396_14": "sati pacchā taṁ puggalaṁ visaññaṁ katvā āmasanādīni karontī attano manorathaṁ pūretvā",
  "tika-vin01t20:396_15": "gacchati, natthi pārājikaṁ.",
  "tika-vin01t20:397_0": "Upahatakāyappasādoti anaṭṭhepi kāyappasāde kāyaviññāṇuppādane asamatthatāpādanavasena",
  "tika-vin01t20:397_1": "vātapittādīhi upahatakāyappasādo. Sevanacittavasena āpattīti yathā santhatanimittavasena",
  "tika-vin01t20:397_2": "upādinnaphassaṁ avindantassapi sevanacittavasena āpatti, evamidhāpi pittavātādinā",
  "tika-vin01t20:397_3": "upahatakāyappasādattā avediyantassapi sevanacittavasena āpatti.",
  "tika-vin01t20:398_0": "Nanu ca chupitamattavatthusmiṁ ‘‘methunaṁ dhammaṁ paṭisevissāmīti chupitamatte vippaṭisārī",
  "tika-vin01t20:398_1": "ahosī’’ti vuttattā methunassa pubbapayoge dukkaṭena bhavitabbaṁ, atha kasmā ‘‘āpatti",
  "tika-vin01t20:398_2": "saṅghādisesassā’’ti vuttanti imaṁ antolīnacodanaṁ manasikatvā taṁ pariharituṁ ‘‘yo",
  "tika-vin01t20:398_3": "methuna’’ntiādi āraddhaṁ. Tattha sīsanti maggena maggapaṭipādanaṁ. Tañhi payogānaṁ",
  "tika-vin01t20:398_4": "matthakasadisattā ‘‘sīsa’’nti vuttaṁ tato paraṁ payogābhāvato. Dukkaṭe tiṭṭhantīti",
  "tika-vin01t20:398_5": "dukkaṭaṁ janenti. Dukkaṭañhi janentā hatthaggāhādayo payogā ‘‘dukkaṭe tiṭṭhantī’’ti",
  "tika-vin01t20:398_6": "vuttā aññissā āpattiyā janakavasena appavattanato.",
  "tika-vin01t20:399_0": "74.Jātipupphagumbānanti jātisumanagumbānaṁ. Ussannatāyāti bāhullatāya. Upacāreti",
  "tika-vin01t20:399_1": "āsannappadese. Tena vātupatthambhenāti ‘‘aṅgamaṅgāni vātupatthaddhāni hontī’’ti evaṁ",
  "tika-vin01t20:399_2": "vuttavātupatthambhena. Iminā niddokkamanassa kāraṇaṁ vuttaṁ. Ekarasanti āvajjanādivīthicittehi abbokiṇṇaṁ.",
  "tika-vin01t20:400": "76.Saṅgāmasīsayodhobhikkhūti yasmā kilesārīhi anabhibhūto hutvā te parājesi, tasmā saṅgāmamukhe yodhasadiso bhikkhu.",
  "tika-vin01t20:401_0": "77.Uppanne vatthusminti methunavatthusmiṁ uppanne. Parivattakadvāramevāti saṁvaraṇavivaraṇavasena",
  "tika-vin01t20:401_1": "ito cito ca parivattanayoggadvārameva. Rukkhasūcikaṇṭakadvāranti rukkhasūcidvāraṁ",
  "tika-vin01t20:401_2": "kaṇṭakadvārañca. ‘‘Rukkhasūcidvāraṁ kaṇṭakadvāra’’micceva vā pāṭho. Yaṁ ubhosu passesu",
  "tika-vin01t20:401_3": "rukkhathambhe nikhaṇitvā tattha vijjhitvā majjhe dve tisso rukkhasūciyo pavesetvā",
  "tika-vin01t20:401_4": "karonti, taṁ rukkhasūcidvāraṁ. Yaṁ pavesananikkhamanakāle apanetvā thakanayoggaṁ,",
  "tika-vin01t20:401_5": "ekāya bahūhi vā kaṇṭakasākhāhi kataṁ, taṁ kaṇṭakadvāraṁ. Cakkalakayuttadvāranti heṭṭhā",
  "tika-vin01t20:401_6": "etaṁ cakkaṁ yojetvā kataṁ mahādvāraṁ, yaṁ na sakkā ekena saṁvarituṁ vivarituñca.",
  "tika-vin01t20:401_7": "Gopphetvāti rajjūhi ganthetvā. Ekaṁ dussasāṇidvāramevāti ettha kilañjasāṇidvārampi saṅgahaṁ gacchati.",
  "tika-vin01t20:402_0": "Yattha dvāraṁ saṁvaritvā nipajjituṁ na sakkā hoti, tattha kattabbavidhiṁ dassetuṁ",
  "tika-vin01t20:402_1": "‘‘sace bahūnaṁ vaḷañjanaṭṭhānaṁ hotī’’tiādi vuttaṁ. Bahūnaṁ avaḷañjanaṭṭhānepi ekaṁ",
  "tika-vin01t20:402_2": "āpucchitvā nipajjituṁ vaṭṭatiyeva. Atha bhikkhū…pe… nisinnā hontīti idaṁ tattha bhikkhūnaṁ",
  "tika-vin01t20:402_3": "sannihitabhāvasandassanatthaṁ vuttaṁ. ‘‘Nisinno vā pana hotu nipanno vā, yena kenaci",
  "tika-vin01t20:402_4": "iriyāpathena samannāgato sace tattha sannihito hoti, ābhogaṁ kātuṁ vaṭṭatī’’ti tīsupi",
  "tika-vin01t20:402_5": "gaṇṭhipadesu vuttaṁ. Keci pana ‘‘nisinnā hontīti vacanato sace nipannā honti, ābhogaṁ",
  "tika-vin01t20:402_6": "kātuṁ na vaṭṭatī’’ti vadanti, taṁ na sundaraṁ. Yadi hi ‘‘nisinnā hontī’’ti vacanato",
  "tika-vin01t20:402_7": "nipanne ābhogaṁ kātuṁ na vaṭṭati, ṭhitepi caṅkamantepi ābhogaṁ kātuṁ na vaṭṭati.",
  "tika-vin01t20:402_8": "Na hi nisinnavacanaṁ nipannaṁyeva nivatteti, tasmā ‘‘nisinnā hontī’’ti idaṁ tattha",
  "tika-vin01t20:402_9": "tesaṁ atthitāmattasandassanatthaṁ, na sesairiyāpathasamaṅgitānivattanatthaṁ. Evaṁ",
  "tika-vin01t20:402_10": "santepi nipajjitvā niddāyanto asantapakkhe ṭhitattā ābhogāraho na hotīti amhākaṁ",
  "tika-vin01t20:402_11": "khanti. Asantapakkhe ṭhitattāyeva hi raho nisajjāya nipajjitvā niddāyanto anāpattiṁ",
  "tika-vin01t20:402_12": "na karotīti vuttaṁ. Dvārasaṁvaraṇaṁ nāma bhikkhunīādīnaṁ pavesananivāraṇatthanti",
  "tika-vin01t20:402_13": "āha – ‘‘bhikkhuniṁ vā mātugāmaṁ vā āpucchituṁ na vaṭṭatī’’ti. ‘‘Itthiubhatobyañjanakaṁ",
  "tika-vin01t20:402_14": "itthipaṇḍakañca āpucchituṁ na vaṭṭatī’’ti vadanti. Mātugāmassa antogabbhe ṭhitabhāvaṁ",
  "tika-vin01t20:402_15": "jānitvāpi dvāre yathāvuttavidhiṁ katvā nipajjantassa anāpatti. Nisseṇiṁ āropetvāti",
  "tika-vin01t20:402_16": "uparitalaṁ āropetvā visaṅkharitvā bhūmiyaṁ pātetvā chinditvā vā nipajjitumpi vaṭṭati.",
  "tika-vin01t20:402_17": "Dvepi dvārāni jaggitabbānīti ettha sace ekasmiṁ dvāre kavāṭaṁ vā natthi, heṭṭhā vuttanayena",
  "tika-vin01t20:402_18": "saṁvarituṁ vā na sakkā, itaraṁ dvāraṁ asaṁvaritvāpi nipajjituṁ vaṭṭati.",
  "tika-vin01t20:403_0": "Bhikkhācārāpaṭikkammāti bhikkhācārato nivattitvā. Dvārapālassāti dvārakoṭṭhake mahādvāre",
  "tika-vin01t20:403_1": "nisseṇimūle vā ṭhatvā dvārarakkhaṇakassa. Pacchimānaṁ bhāroti ekānubandhavasena āgacchante",
  "tika-vin01t20:403_2": "sandhāya vuttaṁ. Asaṁvutadvāre antogabbhe vāti yojetabbaṁ. Bahi vāti gabbhato bahi.",
  "tika-vin01t20:403_3": "Nipajjanakālepi…pe… vaṭṭatiyevāti ettha ‘‘dvārajagganakassa tadadhīnattā tadā tassa",
  "tika-vin01t20:403_4": "tattha sannihitāsannihitabhāvaṁ anupadhāretvāpi ābhogaṁ kātuṁ vaṭṭatiyevā’’ti vadanti.",
  "tika-vin01t20:404_0": "Yena kenaci parikkhitteti pākārena vā vatiyā vā yena kenaci parikkhitte. ‘‘Parikkhepassa",
  "tika-vin01t20:404_1": "uccato pamāṇaṁ sahaseyyappahonake vuttanayena veditabba’’nti vadanti. Yadi pana ekasmiṁ",
  "tika-vin01t20:404_2": "padese parikkhepo vuttappamāṇato nīcataro hoti, vaṭṭati. Mahāpariveṇaṁ hotīti mahantaṁ",
  "tika-vin01t20:404_3": "aṅgaṇaṁ hoti. Mahābodhiyaṅgaṇalohapāsādayaṅgaṇasadisanti bahusañcāradassanatthaṁ",
  "tika-vin01t20:404_4": "vuttaṁ, na mahāparicchedadassanatthaṁ. Aruṇe uggate uṭṭhahati, anāpattīti suddhacittena",
  "tika-vin01t20:404_5": "nipannassa niddāyantasseva aruṇe uggateyeva niddāvaseneva anāpatti. Pabujjhitvā puna",
  "tika-vin01t20:404_6": "supati, āpattīti aruṇe uggate pabujjhitvā aruṇuggamanaṁ ajānitvāpi anuṭṭhahitvāva",
  "tika-vin01t20:404_7": "sayitasantānena sayantassa āpatti, purāruṇe pabujjhitvāpi ajānitvā sayitasantānena",
  "tika-vin01t20:404_8": "sayantassapi aruṇe uggate āpattiyeva. Yathāparicchedameva vuṭṭhātīti aruṇe uggateyeva",
  "tika-vin01t20:404_9": "uṭṭhahati. Tassa āpattīti asuddhacitteneva nipannattā niddāyantassapi aruṇe uggate",
  "tika-vin01t20:404_10": "divāpaṭisallānamūlikā āpatti. ‘‘Evaṁ nipajjanto anādariyadukkaṭāpi na muccatī’’ti",
  "tika-vin01t20:404_11": "vuttattā asuddhacittena nipajjanto aruṇuggamanato puretaraṁ uṭṭhahantopi anuṭṭhahantopi",
  "tika-vin01t20:404_12": "nipajjanakāleyeva anādariyadukkaṭaṁ āpajjati, divāpaṭisallānamūlikaṁ pana dukkaṭaṁ",
  "tika-vin01t20:404_13": "aruṇe uggateyeva āpajjati.",
  "tika-vin01t20:405_0": "Yaṁ panettha tīsupi gaṇṭhipadesu vuttaṁ ‘‘rattiṁ dvāraṁ saṁvaritvā nipanno sace aruṇuggamanavelāyaṁ",
  "tika-vin01t20:405_1": "dvāre vivaṭepi nipajjati, tassa āpatti akhette saṁvaritvā nipannattā. Aruṇuggamanavelāyaṁ",
  "tika-vin01t20:405_2": "vivaṭepi dvāre ‘‘nipajjissāmī’’ti rattiṁ dvāraṁ saṁvaritvāpi nipannassa akhette pihitattā",
  "tika-vin01t20:405_3": "nipajjanakāle anādariyadukkaṭaṁ, aruṇe uggate nipajjanamūladukkaṭañca hoti. Rattiṁ",
  "tika-vin01t20:405_4": "pihitepi apihitepi dvāre nipannassa aruṇuggamanakkhaṇeyeva apihitadvāre pihite pihitadvāre",
  "tika-vin01t20:405_5": "ca puna vivaritvā pihite khette pihitattā anāpattī’’ti, taṁ aṭṭhakathāya na sameti.",
  "tika-vin01t20:405_6": "Rattiṁ dvāraṁ asaṁvaritvā nipannasseva hi aruṇuggamane āpatti aṭṭhakathāyaṁ dassitā,",
  "tika-vin01t20:405_7": "tasmā khette vā pihitaṁ hotu akhette vā, saṁvaraṇamevettha pamāṇanti amhākaṁ khanti.",
  "tika-vin01t20:406_0": "Niddāvasena nipajjatīti niddābhibhūtatāya ekapassena nipajjati, evaṁ pana nipanno",
  "tika-vin01t20:406_1": "nipanno nāma na hotīti anāpatti vuttā. Apassāya supantassāti kaṭiyā piṭṭhivemajjhassa",
  "tika-vin01t20:406_2": "ca antare appamattakampi padesaṁ bhūmiṁ aphusāpetvā thambhādiṁ apassāya supantassa.",
  "tika-vin01t20:406_3": "Sahasāva vuṭṭhātīti pakkhalitvā patito viya sahasā vuṭṭhāti. Tattheva sayati na vuṭṭhātīti",
  "tika-vin01t20:406_4": "niddābhibhūtatāya supanto na vuṭṭhāti, na mucchāpareto. Teneva ‘‘avisayattā āpatti",
  "tika-vin01t20:406_5": "na dissatī’’ti na vuttaṁ.",
  "tika-vin01t20:407_0": "Ekabhaṅgenāti ekassa passassa bhañjanena, heṭṭhā vuttanayena pāde bhūmito amocetvāva",
  "tika-vin01t20:407_1": "ekaṁ passaṁ bhañjitvā nāmetvā nipannoti vuttaṁ hoti. Mahāaṭṭhakathāyaṁ pana mahāpadumattherena",
  "tika-vin01t20:407_2": "vuttanti sambandho. Mucchitvā patitattā therena ‘‘avisayattā āpatti na dissatī’’ti",
  "tika-vin01t20:407_3": "vuttaṁ. Ācariyā pana yathā yakkhagahitako bandhitvā nipajjāpito ca paravaso hoti,",
  "tika-vin01t20:407_4": "evaṁ aparavasattā mucchitvā patito kañci kālaṁ jānitvāpi nipajjatīti anāpattiṁ na",
  "tika-vin01t20:407_5": "vadanti. Yo ca yakkhagahitako, yo ca bandhitvā nipajjāpitoti imassa mahāaṭṭhakathāvādassa",
  "tika-vin01t20:407_6": "pacchimattā soyeva pamāṇato gahetabbo. Tathā ca vakkhati ‘‘sabbattha yo yo aṭṭhakathāvādo",
  "tika-vin01t20:407_7": "vā theravādo vā pacchā vuccati, sova pamāṇato daṭṭhabbo’’ti (pārā. aṭṭha. 1.92).",
  "tika-vin01t20:407_8": "Yakkhagahitaggahaṇeneva cettha visaññībhūtopi saṅgahitoti veditabbaṁ. Ekabhaṅgena",
  "tika-vin01t20:407_9": "nipanno pana atthato anipannattā muccatiyevāti mahāaṭṭhakathāvādena so appaṭikkhittova",
  "tika-vin01t20:407_10": "hotīti daṭṭhabbaṁ. Divā saṁvaritvā nipannassa kenaci vivaṭepi dvāre anāpatti nipajjanakāle",
  "tika-vin01t20:407_11": "saṁvaritvā nipannattā. Sace divā saṁvaritvā dvārasamīpe nipanno pacchā sayameva dvāraṁ",
  "tika-vin01t20:407_12": "vivarati, evampi vaṭṭati. Acittakā cāyaṁ āpatti kiriyā ca akiriyā ca.",
  "tika-vin01t20:408": "78.‘‘Apade padaṁ karonto viyā’’ti vatvā puna tamevatthaṁ āvikaronto ‘‘ākāse padaṁ dassento viyā’’ti āha. Etadagganti eso aggo. Yadidanti yo ayaṁ. Sesamettha uttānatthameva.",
  "tika-vin01t20:409": "Vinītavatthuvaṇṇanā niṭṭhitā.",
  "tika-vin01t20:410": "Tatridantiādi heṭṭhā vuttatthameva.",
  "tika-vin01t20:411": "Iti samantapāsādikāya vinayaṭṭhakathāya sāratthadīpaniyaṁ",
  "tika-vin01t20:412": "Paṭhamapārājikavaṇṇanā niṭṭhitā.",
  "tika-vin01t20:413": "2. Dutiyapārājikaṁ",
  "tika-vin01t20:414_0": "Adutiyena jinena yaṁ dutiyaṁ pārājikaṁ pakāsitaṁ, tassa idāni yasmā saṁvaṇṇanākkamo",
  "tika-vin01t20:414_1": "patto, tasmā yaṁ suviññeyyaṁ, yañca pubbe pakāsitaṁ, taṁ sabbaṁ vajjayitvā assa dutiyassa",
  "tika-vin01t20:414_2": "ayaṁ saṁvaṇṇanā hotīti sambandho.",
  "tika-vin01t20:415": "Dhaniyavatthuvaṇṇanā",
  "tika-vin01t20:416_0": "84.Rājagaheti ettha duggajanapadaṭṭhānavisesasampadādiyogato padhānabhāvena rājūhi",
  "tika-vin01t20:416_1": "gahitaṁ pariggahitanti rājagahanti āha ‘‘mandhātu…pe… vuccatī’’ti. Tattha mahāgovindena",
  "tika-vin01t20:416_2": "mahāsattena pariggahitaṁ reṇunā pariggahitameva hotīti mahāgovindaggahaṇaṁ. Mahāgovindapaaggahitatākittanañhi",
  "tika-vin01t20:416_3": "tadā reṇunā magadharājena pariggahitabhāvūpalakkhaṇaṁ. Tassa hi so purohito. ‘‘Mahāgovindoti",
  "tika-vin01t20:416_4": "mahānubhāvo purātano eko magadharājā’’ti keci. Pariggahitattāti rājadhānībhāvena",
  "tika-vin01t20:416_5": "pariggahitattā. Gayhatīti gaho, rājūnaṁ gahoti rājagahaṁ, nagarasaddāpekkhāya napuṁsakaniddeso.",
  "tika-vin01t20:416_6": "Aññepettha pakāreti ‘‘nagaramāpanena raññā kāritasabbagahattā rājagahaṁ, gijjhakūṭādīhi",
  "tika-vin01t20:416_7": "parikkhittattā pabbatarājehi parikkhittagehasadisantipi rājagahaṁ, sampannabhavanatāya",
  "tika-vin01t20:416_8": "rājamānaṁ gehantipi rājagahaṁ, suvihitārakkhatāya anatthāvahabhāvena upagatānaṁ paṭirājūnaṁ",
  "tika-vin01t20:416_9": "gahaṁ gehabhūtantipi rājagahaṁ, rājūhi disvā sammā patiṭṭhāpitattā tesaṁ gahaṁ gehabhūtantipi",
  "tika-vin01t20:416_10": "rājagahaṁ. Ārāmarāmaṇeyyakādīhi rājate, nivāsasukhatādinā sattehi mamattavasena gayhati",
  "tika-vin01t20:416_11": "pariggayhatīti vā rājagaha’’nti edise pakāre. So padeso ṭhānavisesabhāvena uḷārasattaparibhogoti",
  "tika-vin01t20:416_12": "āha ‘‘taṁ paneta’’ntiādi. Tattha buddhakāle cakkavattikāle cāti idaṁ yebhuyyavasena",
  "tika-vin01t20:416_13": "vuttaṁ. Tesanti yakkhānaṁ. Vasanavananti āpānabhūmibhūtaṁ upavanaṁ. Gijjhā ettha",
  "tika-vin01t20:416_14": "santīti gijjhaṁ, kūṭaṁ. Taṁ etassāti gijjhakūṭo. Gijjho viyāti vā gijjhaṁ, kūṭaṁ.",
  "tika-vin01t20:416_15": "Taṁ etassāti gijjhakūṭo, pabbato. Gijjhasadisakūṭoti gijjhakūṭoti vā majjhepadalopīsamāso",
  "tika-vin01t20:416_16": "yathā ‘‘sākapatthavo’’ti, tasmiṁ gijjhakūṭe. Tenāha ‘‘gijjhā’’tiādi.",
  "tika-vin01t20:417_0": "Tatoparaṁ saṅghoti tiṇṇaṁ janānaṁ upari saṅgho catuvaggakaraṇīyādikammappattattā.",
  "tika-vin01t20:417_1": "Tasmiṁ pabbate sannipatitvā samāpattiyā vītināmentīti yathāphāsukaṭṭhāne piṇḍāya",
  "tika-vin01t20:417_2": "caritvā katabhattakiccā āgantvā cetiyagabbhe yamakamahādvāraṁ vivarantā viya taṁ",
  "tika-vin01t20:417_3": "pabbataṁ dvidhā katvā anto pavisitvā rattiṭṭhānadivāṭṭhānāni māpetvā tattha samāpattiyā vītināmenti.",
  "tika-vin01t20:418_0": "Kadā panete tattha vasiṁsu? Atīte kira anuppanne tathāgate bārāṇasiṁ upanissāya ekasmiṁ",
  "tika-vin01t20:418_1": "gāmake ekā kuladhītā khettaṁ rakkhati, tassā khettakuṭiyā vīhayo bhajjantiyā tattha",
  "tika-vin01t20:418_2": "mahākarañjapupphappamāṇā mahantamahantā manoharā pañcasatamattā lājā jāyiṁsu. Sā",
  "tika-vin01t20:418_3": "te gahetvā mahati paduminipatte ṭhapesi. Tasmiñca samaye eko paccekasambuddho tassā",
  "tika-vin01t20:418_4": "anuggahatthaṁ avidūre khettapāḷiyā gacchati. Sā taṁ disvā pasannamānasā supupphitaṁ",
  "tika-vin01t20:418_5": "mahantaṁ ekaṁ padumaṁ gahetvā tattha lāje pakkhipitvā paccekabuddhaṁ upasaṅkamitvā",
  "tika-vin01t20:418_6": "pañcahi lājasatehi saddhiṁ taṁ padumapupphaṁ datvā pañcapatiṭṭhitena vanditvā ‘‘imassa,",
  "tika-vin01t20:418_7": "bhante, puññassa ānubhāvena ānubhāvasampanne pañcasataputte labheyya’’nti pañca puttasatāni",
  "tika-vin01t20:418_8": "patthesi. Tasmiṁyeva khaṇe pañcasatā migaluddakā sambhatasambhārā paripakkapaccekabodhiñāṇā",
  "tika-vin01t20:418_9": "tasseva paccekabuddhassa madhuramaṁsaṁ datvā ‘‘etissā puttā bhaveyyāmā’’ti patthayiṁsu.",
  "tika-vin01t20:418_10": "Atītāsu anekāsu jātīsu tassā puttabhāvena āgatattā tathā tesaṁ ahosi. Sā yāvatāyukaṁ",
  "tika-vin01t20:418_11": "ṭhatvā devaloke nibbatti, tato cutā jātassare padumagabbhe nibbatti. Tameko tāpaso",
  "tika-vin01t20:418_12": "disvā paṭijaggi. Tassā padasā vicarantiyā paduddhāre paduddhāre bhūmito padumāni",
  "tika-vin01t20:418_13": "uṭṭhahanti. Eko vanacarako disvā bārāṇasirañño ārocesi. Rājā taṁ ānetvā aggamahesiṁ",
  "tika-vin01t20:418_14": "akāsi, tassā gabbho saṇṭhāti. Mahāpadumakumāro mātukucchiyaṁ vasi, sesā bahi nikkhantaṁ",
  "tika-vin01t20:418_15": "gabbhamalaṁ nissāya saṁsedajabhāvena nibbattā. ‘‘Opapātikabhāvenā’’ti keci. Te vayappattā",
  "tika-vin01t20:418_16": "uyyāne padumassare kīḷantā ekekasmiṁ padume nisīditvā khayavayaṁ paṭṭhapetvā paccekabodhiñāṇaṁ",
  "tika-vin01t20:418_17": "nibbattayiṁsu. Ayaṁ tesaṁ byākaraṇagāthā ahosi –",
  "tika-vin01t20:419": "‘‘Saroruhaṁ padumapalāsamatrajaṁ, supupphitaṁ bhamaragaṇānuciṇṇaṁ;",
  "tika-vin01t20:420": "Aniccatāyaṁ vayataṁ viditvā, eko care khaggavisāṇakappo’’ti. –",
  "tika-vin01t20:421": "Tasmiṁ kāle te tattha vasiṁsu. Tadā cassa pabbatassa ‘‘isigilī’’ti samaññā udapādi. Ime isayoti ime paccekabuddhaisī. Samā ñāyati etāyāti samaññā, nāmanti attho.",
  "tika-vin01t20:422_0": "Tiṇacchadanā kuṭiyo majjhepadalopīsamāsaṁ katvā, ekadese vā samudāyavohāravasena",
  "tika-vin01t20:422_1": "‘‘tiṇakuṭiyo’’ti vuttā. ‘‘Vassaṁ upagacchiṁsū’’ti vacanato vassūpagamanārahā sadvārabandhā",
  "tika-vin01t20:422_2": "eva veditabbāti āha ‘‘tiṇacchadanā sadvārabandhā kuṭiyo’’ti. Vassaṁ upagacchantenāti",
  "tika-vin01t20:422_3": "vassāvāsaṁ upagacchantena. Nālakapaṭipadanti ‘‘moneyyaṁ te upaññissa’’ntiādinā (su.",
  "tika-vin01t20:422_4": "ni. 721) satthārā nālakattherassa desitaṁ puthujjanakālato pabhuti kilesacittaṁ anuppādetvā",
  "tika-vin01t20:422_5": "paṭipajjitabbaṁ moneyyapaṭipadaṁ. Taṁ pana paṭipadaṁ sutvā nālakatthero tīsu ṭhānesu",
  "tika-vin01t20:422_6": "appiccho ahosi dassane savane pucchāyāti. So hi desanāpariyosāne pasannacitto bhagavantaṁ",
  "tika-vin01t20:422_7": "vanditvā vanaṁ paviṭṭho. Puna ‘‘aho vatāhaṁ bhagavantaṁ passeyya’’nti lolabhāvaṁ",
  "tika-vin01t20:422_8": "na janesi, ayamassa dassane appicchatā. Tathā ‘‘aho vatāhaṁ puna dhammadesanaṁ suṇeyya’’nti",
  "tika-vin01t20:422_9": "lolabhāvaṁ na janesi, ayamassa savane appicchatā. Tathā ‘‘aho vatāhaṁ puna moneyyapaṭipadaṁ",
  "tika-vin01t20:422_10": "puccheyya’’nti lolabhāvaṁ na janesi, ayamassa pucchāya appicchatā.",
  "tika-vin01t20:423_0": "So evaṁ appiccho samāno pabbatapādaṁ pavisitvā ekavanasaṇḍe dve divasāni na vasi,",
  "tika-vin01t20:423_1": "ekarukkhamūle dve divasāni na nisīdi, ekasmiṁ gāme dve divasāni piṇḍāya na pāvisi.",
  "tika-vin01t20:423_2": "Iti vanato vanaṁ, rukkhato rukkhaṁ, gāmato gāmaṁ āhiṇḍanto anurūpapaṭipadaṁ paṭipajjitvā",
  "tika-vin01t20:423_3": "aggaphale patiṭṭhāsi. Ekassa bhagavato kāle ekoyeva naṁ pūreti. Imañhi moneyyapaṭipadaṁ",
  "tika-vin01t20:423_4": "ukkaṭṭhaṁ katvā pūrento bhikkhu satteva māsāni jīvati, majjhimaṁ katvā pūrento satta",
  "tika-vin01t20:423_5": "vassāni, mudukaṁ katvā pūrento soḷasa vassāni. Ayaṁ pana thero ukkaṭṭhaṁ katvā pūresi,",
  "tika-vin01t20:423_6": "tasmā satta māse ṭhatvā attano āyusaṅkhārassa parikkhayaṁ ñatvā nahāyitvā nivāsetvā",
  "tika-vin01t20:423_7": "kāyabandhanaṁ bandhitvā diguṇaṁ saṅghāṭiṁ pārupitvā dasabalābhimukho pañcapatiṭṭhitena",
  "tika-vin01t20:423_8": "taṁ vanditvā añjaliṁ paggahetvā hiṅgulakapabbataṁ nissāya ṭhitakova anupādisesāya",
  "tika-vin01t20:423_9": "nibbānadhātuyā parinibbāyi. Tassa parinibbutabhāvaṁ ñatvā bhagavā bhikkhusaṅghena",
  "tika-vin01t20:423_10": "saddhiṁ tattha gantvā sarīrakiccaṁ katvā dhātuyo gāhāpetvā cetiyaṁ patiṭṭhāpetvā",
  "tika-vin01t20:423_11": "agamāsi. Evarūpaṁ paṭipadaṁ paṭipannenapi vassaṁ upagacchantena channe sadvārabandheyeva",
  "tika-vin01t20:423_12": "ṭhāne upagantabbaṁ. Appicchataṁ nissāyapi sikkhāpadassa anatikkamanīyattaṁ dassetuṁ",
  "tika-vin01t20:423_13": "‘‘nālakapaṭipadaṁ paṭipannenapī’’ti vuttaṁ.",
  "tika-vin01t20:424_0": "Pañcannaṁ chadanānanti tiṇapaṇṇaiṭṭhakasilāsudhāsaṅkhātānaṁ pañcannaṁ chadanānaṁ.",
  "tika-vin01t20:424_1": "‘‘Na, bhikkhave, asenāsanikena vassaṁ upagantabbanti (mahāva. 204) vacībhedaṁ katvā",
  "tika-vin01t20:424_2": "vassūpagamanaṁ sandhāyeva paṭikkhepo, na ālayakaraṇavasena upagamanaṁ sandhāyā’’ti",
  "tika-vin01t20:424_3": "vadanti. Pāḷiyaṁ pana avisesattā aṭṭhakathāyañca ‘‘nālakapaṭipadaṁ paṭipannenapī’’tiādinā",
  "tika-vin01t20:424_4": "aviseseneva daḷhaṁ katvā vuttattā asenāsanikassa nāvādiṁ vinā aññattha ālayo na vaṭṭatīti",
  "tika-vin01t20:424_5": "amhākaṁ khanti. Nāvāsatthavajesuyeva hi ‘‘anujānāmi, bhikkhave, nāvāyaṁ vassaṁ upagantu’’ntiādinā",
  "tika-vin01t20:424_6": "(mahāva. 203) sati asati vā senāsane vassūpagamanassa visuṁ anuññātattā ‘‘na, bhikkhave,",
  "tika-vin01t20:424_7": "asenāsanikena vassaṁ upagantabba’’nti ayaṁ paṭikkhepo tattha na labbhatīti asati",
  "tika-vin01t20:424_8": "senāsane ālayavasenapi nāvādīsu upagamanaṁ vuttaṁ. Anudhammatāti vattaṁ. Rattiṭṭhānadivāṭṭhānādīnīti",
  "tika-vin01t20:424_9": "ādi-saddena vaccakuṭipassāvaṭṭhānādiṁ saṅgaṇhāti.",
  "tika-vin01t20:425_0": "Katikavattāni ca khandhakavattāni ca adhiṭṭhāyāti pariyattidhammo nāma tividhampi",
  "tika-vin01t20:425_1": "saddhammaṁ patiṭṭhāpeti, tasmā sakkaccaṁ uddisatha uddisāpetha, sajjhāyaṁ karotha,",
  "tika-vin01t20:425_2": "padhānaghare vasantānaṁ saṅghaṭṭanaṁ akatvā antovihāre nisīditvā uddisatha uddisāpetha,",
  "tika-vin01t20:425_3": "sajjhāyaṁ karotha, dhammassavanaṁ samiddhaṁ karotha, pabbājentā sodhetvā pabbājetha,",
  "tika-vin01t20:425_4": "sodhetvā upasampādetha, sodhetvā nissayaṁ detha. Ekopi hi kulaputto pabbajjañca upasampadañca",
  "tika-vin01t20:425_5": "labhitvā sakalaṁ sāsanaṁ patiṭṭhāpeti. Attano thāmena yattakāni sakkotha, tattakāni",
  "tika-vin01t20:425_6": "dhutaṅgāni samādiyatha, antovassaṁ nāmetaṁ sakaladivasaṁ rattiyā ca paṭhamapacchimayāmesu",
  "tika-vin01t20:425_7": "appamattehi bhavitabbaṁ, vīriyaṁ ārabhitabbaṁ . Porāṇakamahaātherāpi sabbapalibodhe",
  "tika-vin01t20:425_8": "chinditvā antovasse ekacariyavattaṁ pūrayiṁsu. Bhasse mattaṁ jānitvā dasavatthukakathaṁ",
  "tika-vin01t20:425_9": "dasaasubhadasānussatiaṭṭhatiṁsārammaṇakathaṁ kātuṁ vaṭṭati. Āgantukānaṁ vattaṁ kātuṁ,",
  "tika-vin01t20:425_10": "sattāhakaraṇīyena gatānaṁ apaloketvā dātuṁ vaṭṭati. Viggāhikapisuṇapharusavacanāni",
  "tika-vin01t20:425_11": "mā vadatha, divase divase sīlāni āvajjentā caturārakkhaṁ ahāpentā manasikārabahulā",
  "tika-vin01t20:425_12": "viharatha, cetiyaṁ vā bodhiṁ vā vandantena gandhamālaṁ vā pūjentena pattaṁ vā thavikāya",
  "tika-vin01t20:425_13": "pakkhipantena na kathetabbaṁ, antogāme manussehi saddhiṁ paccayasaṁyuttakathā vā",
  "tika-vin01t20:425_14": "visabhāgakathā vā na kathetabbā, rakkhitindriyehi bhavitabbaṁ, khandhakavattañca",
  "tika-vin01t20:425_15": "sekhiyavattañca pūretabbanti evamādinā katikavattāni khandhakavattāni ca adhiṭṭhahitvā.",
  "tika-vin01t20:426_0": "‘‘Anujānāmi, bhikkhave, vassaṁvuṭṭhānaṁ tīhi ṭhānehi pavāretu’’nti (mahāva. 209)",
  "tika-vin01t20:426_1": "vuṭṭhavassānaṁ pavāraṇāya anuññātattā imassa suttassa vasena pavāraṇādivasassa aruṇuggamanato",
  "tika-vin01t20:426_2": "paṭṭhāya appavāritāpi ‘‘vuṭṭhavassā’’ti vuccanti. Kiñcāpi ‘‘imaṁ temāsaṁ vassaṁ upemī’’ti",
  "tika-vin01t20:426_3": "(mahāva. aṭṭha. 184) vacanato pavāraṇādivasassa temāsantogadhattā taṁ divasaṁ yāva",
  "tika-vin01t20:426_4": "na pavārenti , tāva vassaṁ vasantā nāma honti, tathāpi ekadesena avuṭṭhampi taṁ divasaṁ",
  "tika-vin01t20:426_5": "vuṭṭhabhāgāpekkhāya vuṭṭhameva hotīti katvā evaṁ vuttaṁ katākatabhāgāpekkhāya samudāye",
  "tika-vin01t20:426_6": "pavattakatākatavohāro viya. Vippakatañhi yaṁ kiñci ‘‘katākata’’nti vuccati. ‘‘Anujānāmi,",
  "tika-vin01t20:426_7": "bhikkhave, vassaṁvuṭṭhānaṁ kathinaṁ attharitu’’nti (mahāva. 306) imassa pana suttassa",
  "tika-vin01t20:426_8": "vasena nippariyāyato mahāpavāraṇāya pavāritā pāṭipadadivasato paṭṭhāya ‘‘vuṭṭhavassā’’ti",
  "tika-vin01t20:426_9": "vuccantīti dassetuṁ ‘‘mahāpavāraṇāya pavāritā’’tiādi vuttaṁ. Pāṭipadadivasato paṭṭhāya",
  "tika-vin01t20:426_10": "hi vassānassa pacchime māse kathinatthāro anuññāto parivāre ‘‘kathinassa atthāramāso",
  "tika-vin01t20:426_11": "jānitabboti vassānassa pacchimo māso jānitabbo’’ti (pari. 412) vuttattā. ‘‘Mahāpavāraṇāya",
  "tika-vin01t20:426_12": "pavāritā’’ti idañca purimikāya vassūpagatānaṁ sabhāvadassanamattaṁ, kenaci antarāyena",
  "tika-vin01t20:426_13": "appavāritāpi ‘‘vuṭṭhavassā’’icceva vuccanti.",
  "tika-vin01t20:427_0": "‘‘Āpucchitabbā’’ti vatvā idāni āpucchanavidhiṁ dassento ‘‘sace imaṁ kuṭi’’ntiādimāha.",
  "tika-vin01t20:427_1": "Paṭijagganakaṁ vā na labhatīti vihārapaccante kate paṭijagganakaṁ na labhati. Te",
  "tika-vin01t20:427_2": "pana bhikkhū janapadacārikaṁ pakkamiṁsūti sambandho. Addhānagamane cārikāvohāro sāsane",
  "tika-vin01t20:427_3": "niruḷho. Kiñcāpi ayaṁ cārikā nāma mahājanasaṅgahatthaṁ buddhānaṁyeva labbhati, buddhe",
  "tika-vin01t20:427_4": "upādāya pana ruḷhīsaddavasena sāvakānampi vuccati kilañjādīhi katabījanīnampi tālavaṇṭavohāro",
  "tika-vin01t20:427_5": "viya. Saṅgopetvāti ekasmiṁ padese rāsiṁ katvā. Idāni tameva saṅgopanavidhiṁ dassento",
  "tika-vin01t20:427_6": "‘‘yathā ca ṭhapita’’ntiādimāha. Na ovassīyatīti anovassakaṁ, kammani aka-saddo daṭṭhabbo.",
  "tika-vin01t20:427_7": "Yathā ca ṭhapitaṁ na ovassīyati na temīyatīti attho.",
  "tika-vin01t20:428_0": "Anavayoti ettha vayoti hāni ‘‘āyavayo’’tiādīsu viya. Natthi etassa attano sippe vayo",
  "tika-vin01t20:428_1": "ūnatāti avayoti āha ‘‘anūno paripuṇṇasippo’’ti. Ācariyassa kammaṁ ācariyakanti āha",
  "tika-vin01t20:428_2": "‘‘ācariyakamme’’ti. Piṭṭhasaṅghāṭo dvārabāhā, kaṭṭhakammaṁ thambhādi. Telatambamattikāyāti",
  "tika-vin01t20:428_3": "telamissatambamattikāya.",
  "tika-vin01t20:429_0": "85.Kuṭikāya karaṇabhāvanti kuṭiyā katabhāvaṁ. Saddasatthavidūhi kiṁ-saddayoge anāgatavacanassa",
  "tika-vin01t20:429_1": "icchitattā vuttaṁ ‘‘tassa lakkhaṇaṁ saddasatthato pariyesitabba’’nti. Mettāpubbabhāganti",
  "tika-vin01t20:429_2": "mettājhānassa pubbabhāgabhūtaṁ sabbasattesu hitapharaṇamattaṁ. Kasmā panetaṁ vuttaṁ,",
  "tika-vin01t20:429_3": "nanu anuddayā-saddo karuṇāya pavattatīti? Saccametaṁ, ayaṁ pana anuddayāsaddo anurakkhaṇamatthaṁ",
  "tika-vin01t20:429_4": "antonītaṁ katvā pavattamāno mettāya karuṇāya ca pavattatīti idha mettāya pavattamāno",
  "tika-vin01t20:429_5": "vutto, tasmā suvuttametaṁ ‘‘etena mettāpubbabhāgaṁ dassetī’’ti. Karuṇāpubbabhāganti",
  "tika-vin01t20:429_6": "karuṇājhānassa pubbabhāgabhūtaṁ sattesu anukampamattaṁ. Cikkhallaṁ mattikā, tassa",
  "tika-vin01t20:429_7": "maddanaṁ udakaṁ āsiñcitvā hatthādīhi parimaddanaṁ. Mettākaruṇānanti appanāppattamettākaruṇānaṁ.",
  "tika-vin01t20:429_8": "Kiñcāpi therena sañcicca khuddānukhuddakā pāṇā maraṇādhippāyena na byābādhitā, tathāpi",
  "tika-vin01t20:429_9": "karuṇāya abhāvena ‘‘evaṁ kate ime pāṇā vinassissantī’’ti anupaparikkhitvā katattā",
  "tika-vin01t20:429_10": "theraṁ vigarahi. Janānaṁ samūho janatāti āha ‘‘pacchimo janasamūho’’ti. Pātabyabhāvanti",
  "tika-vin01t20:429_11": "vināsetabbataṁ. Pāṇātipātaṁ karontānanti therena akatepi pāṇātipāte parehi sallakkhaṇākāraṁ",
  "tika-vin01t20:429_12": "dasseti. Imassa diṭṭhānugatinti imassa diṭṭhiyā anugamanaṁ. Ghaṁsitabbeti ghaṭṭayitabbe,",
  "tika-vin01t20:429_13": "vināsitabbeti attho. Evaṁ maññīti yathā therena kataṁ, evaṁ mā maññi. ‘‘Mā pacchimā",
  "tika-vin01t20:429_14": "janatā pāṇesu pātabyataṁ āpajjī’’ti vacanato yo bhikkhu iṭṭhakapacanapattapacanakuṭikaraṇavihārakārāpanavihārasammajjanapaṭaggidānakūpapokkharaṇīkhaṇāpanādīsu",
  "tika-vin01t20:429_15": "yattha ‘‘khuddānukhuddakānaṁ pāṇānaṁ vihiṁsā bhavissatī’’ti jānāti, tena tādise padese",
  "tika-vin01t20:429_16": "kappiyavacanaṁ vatvāpi na taṁ kammaṁ kāretabbanti dasseti.",
  "tika-vin01t20:430_0": "Tattha tattha vuttameva āpattinti pathavīkhaṇanabhūtagāmapātabyatādīsu vuttapācittiyādiāpattiṁ.",
  "tika-vin01t20:430_1": "Ādikammikattā anāpattīti kuṭikaraṇapaccayā anāpatti. Sikkhāpadaṁ atikkamitvāti ‘‘na",
  "tika-vin01t20:430_2": "ca, bhikkhave, sabbamattikāmayā kuṭikā kātabbā, yo kareyya, āpatti dukkaṭassā’’ti",
  "tika-vin01t20:430_3": "vuttasikkhāpadaṁ atikkamitvā. Yadi aññena kataṁ labhitvā vasantassa anāpatti siyā,",
  "tika-vin01t20:430_4": "na bhagavā taṁ kuṭikaṁ bhindāpeyyāti āha – ‘‘kataṁ labhitvā tattha vasantānampi dukkaṭamevā’’ti.",
  "tika-vin01t20:430_5": "Yathā vā tathā vā missā hotūti heṭṭhā mattikā upari dabbasambhārātiādinā yena kenaci",
  "tika-vin01t20:430_6": "ākārena missā hotu. Giñjakāvasathasaṅkhepenāti ettha giñjakā vuccanti iṭṭhakā, giñjakāhi",
  "tika-vin01t20:430_7": "eva kato āvasatho giñjakāvasatho. Iṭṭhakāmayassa āvasathassetaṁ adhivacanaṁ. Taṁ",
  "tika-vin01t20:430_8": "kira āvasathaṁ yathā sudhāparikammena payojanaṁ natthi, evaṁ iṭṭhakāhi eva cinitvā",
  "tika-vin01t20:430_9": "chādetvā karonti, tulādaṇḍakavāṭaphalakāni pana dārumayāneva. Vikirantāti cuṇṇavicuṇṇaṁ karontā.",
  "tika-vin01t20:431_0": "Kissāti kena kāraṇena. Vayakammampi atthīti dvārakavāṭādiabhisaṅkharaṇādīsu katavayakammampi",
  "tika-vin01t20:431_1": "atthi. Bhikkhūnaṁ akappiyattā eva titthiyavatānurūpattā titthiyadhajo. Mahāaṭṭhakathāyaṁ",
  "tika-vin01t20:431_2": "vuttakāraṇesu attano adhippetakāraṇadvayaṁ patiṭṭhāpetvā aparānipi tattha vuttakāraṇāni",
  "tika-vin01t20:431_3": "dassento āha – ‘‘aṭṭhakathāyaṁ pana aññānipi kāraṇāni vuttānī’’tiādi. Tattha sattānuddayāyāti",
  "tika-vin01t20:431_4": "tādisāya kuṭikāya karaṇapaccayā vinassamānasattesu anuddayāya. Yasmā sabbamattikāmayā",
  "tika-vin01t20:431_5": "kuṭi sukarā bhindituṁ, tasmā tattha ṭhapitaṁ pattacīvarādi aguttaṁ hoti, corādīhi",
  "tika-vin01t20:431_6": "avaharituṁ sakkā. Tena vuttaṁ ‘‘pattacīvaraguttatthāyā’’ti. Senāsanabāhullapaṭisedhanatthāyāti",
  "tika-vin01t20:431_7": "senāsanānaṁ bahubhāvanisedhanatthāya, tādisassa vā senāsanassa abhisaṅkharaṇe bhikkhūnaṁ",
  "tika-vin01t20:431_8": "uddesaparipucchādīni sesakammāni pariccajitvā niccabyāvaṭatānisedhanatthaṁ. Anupavajjoti",
  "tika-vin01t20:431_9": "dosaṁ āropetvā na vattabbo.",
  "tika-vin01t20:432": "Pāḷimuttakavinicchayavaṇṇanā",
  "tika-vin01t20:433_0": "Pāḷimuttakavinicchayesu tañca kho…pe… na vaṇṇamaṭṭhatthāyāti idaṁ chattadaṇḍaggāhakasalākapañjaravinandhanaṁ",
  "tika-vin01t20:433_1": "sandhāyāti vadanti. Sabbatthāti chattadaṇḍe sabbattha. Āraggenāti nikhādanamukhena.",
  "tika-vin01t20:433_2": "Ghaṭakampi vāḷarūpampi bhinditvā dhāretabbanti sace tādisaṁ akappiyachattaṁ labhati,",
  "tika-vin01t20:433_3": "ghaṭakampi vāḷarūpampi bhinditvā tacchetvā dhāretabbaṁ. Suttakena vā daṇḍo veṭhetabboti",
  "tika-vin01t20:433_4": "yathā chattadaṇḍe lekhā na paññāyati, tathā veṭhetabbo. Daṇḍabundeti daṇḍamūle, chattadaṇḍassa",
  "tika-vin01t20:433_5": "heṭṭhimataleti attho. Chattamaṇḍalikanti chattassa anto khuddakamaṇḍalaṁ. Ukkiritvāti",
  "tika-vin01t20:433_6": "uṭṭhapetvā. Sā vaṭṭatīti yadipi rajjukehi na bandhanti, bandhituṁ pana yuttaṭṭhānattā vaṭṭati.",
  "tika-vin01t20:434_0": "Nānāsuttakehīti nānāvaṇṇehi suttehi. Idañca tathā karontānaṁ karaṇappakāradassanatthaṁ",
  "tika-vin01t20:434_1": "vuttaṁ, ekavaṇṇasuttakenapi vuttappakārena sibbituṁ na vaṭṭatiyeva. Paṭṭamukheti",
  "tika-vin01t20:434_2": "paṭṭakoṭiyaṁ. Dvinnaṁ paṭṭānaṁ saṅghaṭṭitaṭṭhānaṁ sandhāyetaṁ vuttaṁ. Pariyanteti",
  "tika-vin01t20:434_3": "cīvarapariyante. Cīvaraanuvātaṁ sandhāyetaṁ vuttaṁ. Veṇinti varakasīsākārena sibbanaṁ.",
  "tika-vin01t20:434_4": "Saṅkhalikanti biḷālabandhanākārena sibbanaṁ. ‘‘Veṇiṁ saṅkhalika’’nti cettha upayogavacanaṁ",
  "tika-vin01t20:434_5": "‘‘karontī’’ti karaṇakiriyāpekkhaṁ. Agghiyagayamuggarādīnīti ettha agghiyaṁ nāma cetiyasaṇṭhānena",
  "tika-vin01t20:434_6": "sibbanaṁ, mūle tanukaṁ agge mahantaṁ katvā gadākārena sibbanaṁ gayā, mūle ca agge",
  "tika-vin01t20:434_7": "ca ekasadisaṁ katvā muggarākārena sibbanaṁ muggaro. Kakkaṭakkhīni ukkirantīti gaṇṭhikapaṭṭapāsakapaṭṭānaṁ",
  "tika-vin01t20:434_8": "ante pāḷibaddhaṁ katvā kakkaṭakānaṁ akkhisaṇṭhānaṁ uṭṭhapenti, karontīti attho. ‘‘Koṇasuttapiḷakāti",
  "tika-vin01t20:434_9": "gaṇṭhikapāsakapaṭṭānaṁ koṇehi nīhaṭasuttānaṁ koṭiyo’’ti tīsupi gaṇṭhipadesu vuttaṁ.",
  "tika-vin01t20:434_10": "Kathaṁ pana tā piḷakā duviññeyyarūpā kātabbāti? Koṇehi nīhaṭasuttānaṁ antesu ekavāraṁ",
  "tika-vin01t20:434_11": "gaṇṭhikakaraṇena vā puna nivattetvā sibbanena vā duviññeyyasabhāvaṁ katvā suttakoṭiyo",
  "tika-vin01t20:434_12": "rassaṁ katvā chinditabbā. Dhammasirittherena pana –",
  "tika-vin01t20:435": "‘‘Koṇasuttā ca piḷakā, duviññeyyāva kappare’’ti –",
  "tika-vin01t20:436": "Vuttaṁ. Tathā ācariyabuddhadattattherenapi –",
  "tika-vin01t20:437": "‘‘Suttā ca piḷakā tattha, duviññeyyāva dīpitā’’ti –",
  "tika-vin01t20:438": "Vuttaṁ . Tasmā tesaṁ matena koṇasuttā ca piḷakā ca koṇasuttapiḷakāti evamettha attho daṭṭhabbo.",
  "tika-vin01t20:439_0": "Maṇināti masāragallādipāsāṇena. Na ghaṭṭetabbanti na ghaṁsitabbaṁ, aṁsabaddhakakāyabandhanāni",
  "tika-vin01t20:439_1": "pana saṅkhādīhi ghaṁsituṁ vaṭṭati. Pāsakaṁ katvā bandhitabbanti rajanakāle bandhitabbaṁ,",
  "tika-vin01t20:439_2": "sesakāle mocetvā ṭhapetabbaṁ. Gaṇṭhiketi dantamayādigaṇṭhike. Piḷakāti binduṁ binduṁ",
  "tika-vin01t20:439_3": "katvā uṭṭhāpetabbapiḷakā.",
  "tika-vin01t20:440_0": "‘‘Telavaṇṇoti samaṇasāruppavaṇṇaṁ sandhāya vuttaṁ, maṇivaṇṇaṁ pana pattaṁ aññena",
  "tika-vin01t20:440_1": "kataṁ labhitvā paribhuñjituṁ vaṭṭatī’’ti vadanti. Pattamaṇḍaleti tipusīsādimaye pattamaṇḍale.",
  "tika-vin01t20:440_2": "‘‘Na, bhikkhave, citrāni pattamaṇḍalāni dhāretabbāni rūpakākiṇṇāni bhittikammakatānī’’ti",
  "tika-vin01t20:440_3": "(cūḷava. 253) vuttattā ‘‘bhittikammaṁ na vaṭṭatī’’ti vuttaṁ. ‘‘Anujānāmi, bhikkhave,",
  "tika-vin01t20:440_4": "makaradantakaṁ chinditu’’nti vacanato ‘‘makaradantakaṁ pana vaṭṭatī’’ti vuttaṁ.",
  "tika-vin01t20:441_0": "Makaramukhanti makaramukhasaṇṭhānaṁ. Deḍḍhubhasīsanti udakasappasīsasaṇṭhānaṁ. Acchīnīti",
  "tika-vin01t20:441_1": "kuñjaracchisaṇṭhānāni. Rajjukakāyabandhanaṁ ekameva vaṭṭatīti rajjukaṁ bandhantena",
  "tika-vin01t20:441_2": "ekaguṇameva katvā bandhituṁ vaṭṭati, majjhe bhinditvā diguṇaṁ katvā bandhituṁ na",
  "tika-vin01t20:441_3": "vaṭṭati, diguṇaṁ pana akatvā ekarajjukameva satavārampi punappunaṁ āvijjitvā bandhituṁ",
  "tika-vin01t20:441_4": "vaṭṭati. Ekampi na vaṭṭatīti ekaguṇampi katvā bandhituṁ na vaṭṭati. Bahurajjuke…pe...",
  "tika-vin01t20:441_5": "vaṭṭatīti idaṁ kāyabandhanaṁ sandhāya vuttaṁ, na dasā sandhāya. Īdisañhi kāyabandhanaṁ",
  "tika-vin01t20:441_6": "bandhituṁ vaṭṭati. Teneva ācariyabuddhadattattherena vuttaṁ –",
  "tika-vin01t20:442": "‘‘Ekarajjumayaṁ vuttaṁ, muninā kāyabandhanaṁ;",
  "tika-vin01t20:443": "Pañcapāmaṅgasaṇṭhānaṁ, ekampi ca na vaṭṭati.",
  "tika-vin01t20:444": "‘‘Rajjuke ekato katvā, bahū ekāya rajjuyā;",
  "tika-vin01t20:445": "Nirantarañhi veṭhetvā, kataṁ vaṭṭati bandhitu’’nti.",
  "tika-vin01t20:446_0": "Murajaṁ pana kāyabandhanaṁ na vaṭṭati ‘‘na, bhikkhave, uccāvacāni kāyabandhanāni",
  "tika-vin01t20:446_1": "dhāretabbāni kalābukaṁ deḍḍhubhakaṁ murajaṁ maddavīṇaṁ, yo dhāreyya, āpatti dukkaṭassā’’ti",
  "tika-vin01t20:446_2": "(cūḷava. 278) vuttattā. Kiṁ pana bahurajjuke ekato katvā ekena nirantaraṁ veṭhetvā",
  "tika-vin01t20:446_3": "kataṁ murajasaṅkhyaṁ na gacchatīti? Āma na gacchati. Murajañhi nāma nānāvaṇṇehi suttehi",
  "tika-vin01t20:446_4": "murajavaṭṭisaṇṭhānaṁ veṭhetvā kataṁ. Keci pana ‘‘murajanti bahurajjuke ekato saṅkaḍḍhitvā",
  "tika-vin01t20:446_5": "ekāya rajjuyā paliveṭhetvā katarajjū’’ti vadanti, taṁ na gahetabbaṁ. Yadi cetaṁ murajaṁ",
  "tika-vin01t20:446_6": "siyā, ‘‘bahurajjuke ekato katvā ekena nirantaraṁ veṭhetvā kataṁ bahurajjuka’’nti",
  "tika-vin01t20:446_7": "na vattabbaṁ, ‘‘taṁ vaṭṭatī’’ti idaṁ virujjheyya. Murajaṁ pana pāmaṅgasaṇṭhānañca",
  "tika-vin01t20:446_8": "dasāsu vaṭṭati ‘‘kāyabandhanassa dasā jīranti. Anujānāmi, bhikkhave, murajaṁ maddavīṇa’’nti",
  "tika-vin01t20:446_9": "(cūḷava. 278) vuttattā. Teneva vakkhati ‘‘anujānāmi, bhikkhave, murajaṁ maddavīṇanti",
  "tika-vin01t20:446_10": "idaṁ dasāsuyeva anuññāta’’nti.",
  "tika-vin01t20:447_0": "Kāyabandhanavidheti ‘‘kāyabandhanassa pavananto jīrati. Anujānāmi, bhikkhave, vidha’’nti",
  "tika-vin01t20:447_1": "vuttattā kāyabandhanassa pāsante dasāmūle tassa thirabhāvatthaṁ kattabbe dantavisāṇādimaye",
  "tika-vin01t20:447_2": "vidhe. ‘‘Aṭṭha maṅgalāni nāma saṅkho cakkaṁ puṇṇakumbho gayā sirīvaccho aṅkuso dhajaṁ",
  "tika-vin01t20:447_3": "sovatthika’’nti vadanti. Paricchedalekhāmattanti ubhosu koṭīsu kātabbaparicchedarājimattaṁ.",
  "tika-vin01t20:447_4": "‘‘Ujukamevā’’ti vuttattā caturassādivaṅkagatikaṁ na vaṭṭati. ‘‘Chattadaṇḍadhammakaraṇaañjananāḷikā",
  "tika-vin01t20:447_5": "nānāvaṇṇalekhāpaakammakatā na vaṭṭantī’’ti vadanti.",
  "tika-vin01t20:448_0": "Ārakaṇṭaketi potthakādiabhisaṅkharaṇatthaṁ kate dīghamukhasatthake. Vaṭṭamaṇikanti",
  "tika-vin01t20:448_1": "vaṭṭaṁ katvā aggakoṭiyaṁ uṭṭhāpetabbapubbuḷaṁ. Aññaṁ vā vaṇṇamaṭṭhanti iminā piḷakādiṁ",
  "tika-vin01t20:448_2": "saṅgaṇhāti. Maṇikanti ekāvaṭṭamaṇi. Piḷakanti sāsapamattikā muttarājisadisā bahuvaṭṭalekhā.",
  "tika-vin01t20:448_3": "‘‘Imasmiṁ adhikāre avuttattā lekhaniyaṁ yaṁ kiñci vaṇṇamaṭṭhaṁ vaṭṭatī’’ti vadanti.",
  "tika-vin01t20:448_4": "Valitakanti majjhe valiṁ uṭṭhāpetvā. Maṇḍalaṁ hotīti uttarāraṇiyā pavesanatthaṁ āhaṭamaṇḍalaṁ hoti.",
  "tika-vin01t20:449_0": "Kiñcāpi ettha dantakaṭṭhacchedanavāsiyeva vuttā, mahāvāsiyampi pana na vaṭṭatiyeva.",
  "tika-vin01t20:449_1": "Ujukameva bandhitunti sambandho. ‘‘Ubhosu vā passesu ekapassevā’’ti vacanaseso. Kattarayaṭṭhikoṭiyaṁ",
  "tika-vin01t20:449_2": "kataayovalayānipi vaṭṭanti, yesaṁ aññamaññasaṅghaṭṭanena saddo niccharati.",
  "tika-vin01t20:450_0": "Āmaṇḍasāraketi āmalakehi katabhājane. Bhūmattharaṇeti cittakaṭasārakacittattharaṇādike",
  "tika-vin01t20:450_1": "parikammakatāya bhūmiyā attharitabbaattharaṇe. Pānīyaghaṭeti iminā kuṇḍikasarakepi",
  "tika-vin01t20:450_2": "saṅgaṇhāti. Bījaneti caturassabījane. Sabbaṁ…pe… vaṭṭatīti yathāvuttesu mañcapīṭhādīsu",
  "tika-vin01t20:450_3": "itthirūpaṁ vinā sabbaṁ mālākammalatākammādi vaṇṇamaṭṭhaṁ bhikkhuno vaṭṭati. Senāsane",
  "tika-vin01t20:450_4": "kiñci paṭisedhetabbaṁ natthi aññatra viruddhasenāsanāti etthāyamadhippāyo – senāsanaparikkhāresu",
  "tika-vin01t20:450_5": "paṭisedhetabbaṁ nāma kiñci natthi, viruddhasenāsanaṁ pana sayameva paṭikkhipitabbanti.",
  "tika-vin01t20:450_6": "Aññesanti sīmasāmino vuttā. Rājavallabhā paranikāyikāpi ekanikāyikāpi uposathapavāraṇānaṁ",
  "tika-vin01t20:450_7": "antarāyakarā alajjino rājakulūpagā vuccanti. Tesaṁ lajjiparisāti tesaṁ sīmasāmikānaṁ",
  "tika-vin01t20:450_8": "pakkhā hutvā anubalaṁ dātuṁ samatthā lajjiparisā. Sukatamevāti aññesaṁ santakepi",
  "tika-vin01t20:450_9": "attano sīmāya antovuttavidhinā kataṁ sukatameva.",
  "tika-vin01t20:451": "Pāḷimuttakavinicchayavaṇṇanā niṭṭhitā.",
  "tika-vin01t20:452": "86.Devena gahitadārūnīti raññā pariggahitadārūni, rañño santakānīti vuttaṁ hoti. Khaṇḍākhaṇḍaṁ karontoti khuddakaṁ mahantañca khaṇḍaṁ karonto.",
  "tika-vin01t20:453": "87. Kulabhogaissariyādīhi mahatī mattā pamāṇaṁ etassāti mahāmatto. Tenāha – ‘‘mahatiyā issariyamattāya samannāgato’’ti.",
  "tika-vin01t20:454_0": "88.Avajjhāyantīti heṭṭhā katvā olokenti, cintenti vā. Tenāha ‘‘avajānantā’’tiādi.",
  "tika-vin01t20:454_1": "Lāmakato vā cintentīti nihīnato cintenti. Kathentīti ‘‘kiṁ nāmetaṁ kiṁ nāmeta’’nti",
  "tika-vin01t20:454_2": "aññamaññaṁ kathenti.",
  "tika-vin01t20:455_0": "Kathaṁ panettha ‘‘dārūnī’’ti bahuvacanaṁ ‘‘adinna’’nti ekavacanena saddhiṁ sambandhamupagacchatīti",
  "tika-vin01t20:455_1": "āha – ‘‘adinnaṁ ādiyissatīti ayaṁ ujjhāyanattho’’tiādi. Ujjhāyanassa adinnādānavisayattā",
  "tika-vin01t20:455_2": "adinnādānaṁ ujjhāyanatthoti vuttaṁ. Satipi panettha gopakena dinnadārūnaṁ gahaṇe",
  "tika-vin01t20:455_3": "ujukaṁ avatvā lesena gahitattā thero ‘‘adinnaṁ ādiyī’’ti veditabbo. Vacanabhedeti",
  "tika-vin01t20:455_4": "ekavacanabahuvacanānaṁ bhede.",
  "tika-vin01t20:456_0": "Sabbāvantaṁparisanti bhikkhubhikkhunīādisabbāvayavavantaṁ parisaṁ. Sabbā catuparisasaṅkhaātā",
  "tika-vin01t20:456_1": "pajā ettha atthīti sabbāvantā, parisā. Senā etassa atthīti seniko, seniko eva seniyo.",
  "tika-vin01t20:456_2": "Bimbisāroti tassa nāmanti ettha bimbīti suvaṇṇaṁ, tasmā sārasuvaṇṇasadisavaṇṇatāya",
  "tika-vin01t20:456_3": "bimbisāroti vuccatīti veditabbo. Catuttho bhāgo pādoti veditabboti imināva sabbajanapadesu",
  "tika-vin01t20:456_4": "kahāpaṇassa vīsatimo bhāgo māsakoti idañca vuttameva hotīti daṭṭhabbaṁ. Porāṇasatthānurūpaṁ",
  "tika-vin01t20:456_5": "lakkhaṇasampannā uppāditā nīlakahāpaṇāti veditabbā. Rudradāmena uppādito rudradāmako.",
  "tika-vin01t20:456_6": "So kira nīlakahāpaṇassa tibhāgaṁ agghati. Yasmiṁ padese nīlakahāpaṇā na santi, tatthāpi",
  "tika-vin01t20:456_7": "nīlakahāpaṇānaṁ vaḷañjanaṭṭhāne ca avaḷañjanaṭṭhāne ca samānaagghavasena pavattamānaṁ",
  "tika-vin01t20:456_8": "bhaṇḍaṁ gahetvā nīlakahāpaṇavaseneva paricchedo kātabboti vadanti.",
  "tika-vin01t20:457": "Dhaniyavatthuvaṇṇanā niṭṭhitā.",
  "tika-vin01t20:458_0": "Tassattho…pe… vuttanayeneva veditabboti iminā ‘‘bhagavatā bhikkhūnaṁ idaṁ sikkhāpadaṁ",
  "tika-vin01t20:458_1": "evaṁ paññattaṁ hoti ca, idañca aññaṁ vatthu udapādī’’ti evaṁ paṭhamapārājikavaṇṇanāyaṁ",
  "tika-vin01t20:458_2": "(pārā. aṭṭha. 1.39) vuttanayena tassattho veditabbo. ‘‘Idāni yaṁ taṁ aññaṁ vatthu",
  "tika-vin01t20:458_3": "uppannaṁ, taṁ dassetuṁ ‘tena kho pana samayenā’tiādimāhā’’ti evaṁ anupaññattisambandho",
  "tika-vin01t20:458_4": "ca tattha vuttanayeneva veditabboti dasseti.",
  "tika-vin01t20:459": "90-91. Rajakā attharanti etthāti rajakattharaṇaṁ, rajakattharaṇanti rajakatitthaṁ vuccatīti āha ‘‘rajakatitthaṁ gantvā’’ti. Vuttamevatthaṁ vibhāvento āha ‘‘tañhī’’tiādi.",
  "tika-vin01t20:460": "Padabhājanīyavaṇṇanā",
  "tika-vin01t20:461_0": "92. ‘‘Abhinavaniviṭṭho ekakuṭikādigāmo yāva manussā pavisitvā vāsaṁ na kappenti,",
  "tika-vin01t20:461_1": "tāva gāmasaṅkhyaṁ na gacchatī’’ti vadanti, tasmā tattha gāmappavesanāpucchādikiccampi",
  "tika-vin01t20:461_2": "natthi. Yakkhapariggahabhūtoti saupaddavavasena vuttaṁ, yakkhanagarādiṁ vā saṅgaṇhāti.",
  "tika-vin01t20:461_3": "Yakkhanagarampi āpaṇādīsu dissamānesu gāmasaṅkhyaṁ gacchati, adissamānesu na gacchati,",
  "tika-vin01t20:461_4": "tasmā yakkhanagarampi pavisantena āpaṇādīsu dissamānesu sabbaṁ gāmappavesanavattaṁ",
  "tika-vin01t20:461_5": "kātabbaṁ, adissamānesu na kātabbanti vadanti. Punapi āgantukāmāti iminā tesaṁ tattha",
  "tika-vin01t20:461_6": "sāpekkhabhāvaṁ dasseti. Yato pana nirapekkhāva hutvā pakkamanti, so gāmasaṅkhyaṁ",
  "tika-vin01t20:461_7": "na gacchati, tasmā tattha gāmappavesanāpucchādikiccampi natthi.",
  "tika-vin01t20:462_0": "Nanu ca ‘‘gāmā vā araññā vā’’ti ettakameva mātikāyaṁ vuttaṁ, tasmā gāmalakkhaṇaṁ",
  "tika-vin01t20:462_1": "dassetvā araññameva dassetabbaṁ siyā, gāmūpacāro nāmātiādi pana kasmā vuttanti āha",
  "tika-vin01t20:462_2": "– ‘‘gāmūpacārotiādi araññaparicchedadassanatthaṁ vutta’’nti. Gāmūpacāre hi dassite",
  "tika-vin01t20:462_3": "ṭhapetvā gāmañca gāmūpacārañca avasesaṁ araññaṁ nāmāti araññaparicchedo sakkā dassetuṁ,",
  "tika-vin01t20:462_4": "idañca gāmagāmūpacāre asaṅkarato dassetuṁ vuttaṁ. Mātikāyaṁ pana gāmaggahaṇeneva",
  "tika-vin01t20:462_5": "gāmūpacāropi saṅgahitoti daṭṭhabbaṁ. Gāmūpacāro hi loke gāmasaṅkhyameva gacchati.",
  "tika-vin01t20:462_6": "Evañca katvā mātikāya anavasesaavaharaṇaṭṭhānapariggaho siddho hoti. Indakhīleti",
  "tika-vin01t20:462_7": "ummāre. Araññasaṅkhepaṁ gacchatīti ‘‘nikkhamitvā bahi indakhīlā sabbametaṁ arañña’’nti",
  "tika-vin01t20:462_8": "(vibha. 529) abhidhamme vuttattā. Vemajjhameva indakhīloti vuccatīti indakhīlaṭṭhāniyattā",
  "tika-vin01t20:462_9": "asatipi indakhīle vemajjhameva tathā vuccati. Yattha pana dvārabāhāpi natthi, tattha",
  "tika-vin01t20:462_10": "ubhosu passesu vatiyā vā pākārassa vā koṭivemajjhameva indakhīlaṭṭhāniyattā ‘‘indakhīlo’’ti",
  "tika-vin01t20:462_11": "gahetabbaṁ. Uḍḍāpentoti palāpento. Luṭhitvāti parivattetvā.",
  "tika-vin01t20:463_0": "Majjhimassa purisassāti thāmamajjhimassa purisassa. Iminā pana vacanena suppamusalapātopi",
  "tika-vin01t20:463_1": "baladassanavaseneva katoti daṭṭhabbaṁ. Kurundaṭṭhakathāyaṁ mahāpaccariyañca gharūpacāro",
  "tika-vin01t20:463_2": "gāmoti adhippāyena ‘‘gharūpacāre ṭhitassa leḍḍupāto gāmūpacāro’’ti vuttaṁ. Dvāreti",
  "tika-vin01t20:463_3": "nibbakosassa udakapatanaṭṭhānato abbhantaraṁ sandhāya vuttaṁ. Antogeheti ca pamukhassa",
  "tika-vin01t20:463_4": "abbhantarameva sandhāya vuttaṁ. Kataparikkhepoti imināva gharassa samantato tattako",
  "tika-vin01t20:463_5": "paricchedo gharūpacāro nāmāti vuttaṁ hoti. Yassa pana gharassa samantato gorūpānaṁ",
  "tika-vin01t20:463_6": "pavesananivāraṇatthaṁ pākāravatiādīhi parikkhepo kato hoti, tattha sova parikkhepo",
  "tika-vin01t20:463_7": "gharūpacāro, suppapātādiparicchedo pana aparikkhittagharaṁ sandhāya vuttoti daṭṭhabbaṁ",
  "tika-vin01t20:463_8": ". Idamettha pamāṇanti vikālagāmappavesanādīsu gāmagāmūpacārānaṁ asaṅkarato vinicchayassa",
  "tika-vin01t20:463_9": "veditabbattā. Kurundīādīsu vuttanayena hi gharūpacārassa gāmoti āpannattā gharagharūpacāragāmagāmūpacārānaṁ",
  "tika-vin01t20:463_10": "saṅkaro siyā. Evaṁ sabbatthāti iminā ito pubbepi pacchimasseva vādassa pamāṇabhāvaṁ",
  "tika-vin01t20:463_11": "dasseti . Keci pana ‘‘ito paṭṭhāya vakkhamānavādaṁ sandhāya vutta’’nti vadanti, taṁ na gahetabbaṁ.",
  "tika-vin01t20:464_0": "Sesampīti gāmūpacāralakkhaṇaṁ sandhāya vadati. Tatrāti tasmiṁ gāmūpacāraggahaṇe.",
  "tika-vin01t20:464_1": "Tassa gāmaparicchedadassanatthanti tassa aparicchedassa gāmassa gāmaparicchedaṁ dassetunti",
  "tika-vin01t20:464_2": "attho. Yadi evaṁ ‘‘gāmo nāmā’’ti padaṁ uddharitvā ‘‘aparikkhittassa gāmassa gharūpacāre",
  "tika-vin01t20:464_3": "ṭhitassa majjhimassa purisassa leḍḍupāto’’ti kasmā na vuttanti? ‘‘Gāmo nāmāti idha",
  "tika-vin01t20:464_4": "avuttampi adhikāravasena labbhatiyevā’’ti vadanti. Apare pana bhaṇanti ‘‘gāmūpacāro",
  "tika-vin01t20:464_5": "nāmāti imināva gāmassa ca gāmūpacārassa ca saṅgaho daṭṭhabbo. Kathaṁ? ‘Gāmassa upacāro",
  "tika-vin01t20:464_6": "gāmūpacāro’ti evaṁ viggahe kariyamāne ‘parikkhittassa gāmassa indakhīle ṭhitassa",
  "tika-vin01t20:464_7": "majjhimassa purisassa leḍḍupāto’ti iminā parikkhittassa gāmassa gāmūpacāralakkhaṇaṁ",
  "tika-vin01t20:464_8": "dassitaṁ hoti, ‘gāmasaṅkhāto upacāro gāmūpacāro’ti evaṁ pana gayhamāne ‘aparikkhittassa",
  "tika-vin01t20:464_9": "gāmassa gharūpacāre ṭhitassa majjhimassa purisassa leḍḍupāto’ti iminā aparikkhittassa",
  "tika-vin01t20:464_10": "gāmassa gāmaparicchedo dassitoti sakkā viññātu’’nti. ‘‘Gharūpacāre ṭhitassa majjhimassa",
  "tika-vin01t20:464_11": "purisassa leḍḍupāto’’ti iminā parikkhittassapi gāmassa sace leḍḍupātato dūre parikkhepo",
  "tika-vin01t20:464_12": "hoti, leḍḍupātoyeva gāmaparicchedoti gahetabbanti vadanti. Pubbe vuttanayenevāti",
  "tika-vin01t20:464_13": "parikkhittagāme vuttanayeneva.",
  "tika-vin01t20:465_0": "Saṅkarīyatīti missīyati. Etthāti gharagharūpacāragāmagāmūpacāresu. ‘‘Vikāle gāmappavesane",
  "tika-vin01t20:465_1": "parikkhittassa gāmassa parikkhepaṁ atikkamantassa āpatti pācittiyassa, aparikkhittassa",
  "tika-vin01t20:465_2": "gāmassa upacāraṁ okkamantassa āpatti pācittiyassā’’ti (pāci. 513) vuttattā gāmagāmūpacārānaṁ",
  "tika-vin01t20:465_3": "asaṅkaratā icchitabbāti āha – ‘‘asaṅkarato cettha vinicchayo veditabbo vikāle gāmappavesanādīsū’’ti.",
  "tika-vin01t20:465_4": "Ettha ca ‘‘parikkhittassa gāmassa parikkhepaṁ, aparikkhittassa parikkhepārahaṭṭhānaṁ",
  "tika-vin01t20:465_5": "atikkamantassa vikālagāmappavesanāpatti hotī’’ti keci vadanti, taṁ na gahetabbaṁ",
  "tika-vin01t20:465_6": "padabhājaniyaṁ pana ‘‘parikkhittassa gāmassa parikkhepaṁ atikkamantassa āpatti pācittiyassa,",
  "tika-vin01t20:465_7": "aparikkhittassa gāmassa upacāraṁ okkamantassa āpatti pācittiyassā’’ti (pāci. 513)",
  "tika-vin01t20:465_8": "vuttattā. Aparikkhittassa gāmassa gharūpacārato paṭṭhāya dutiyaleḍḍupātasaṅkhātassa",
  "tika-vin01t20:465_9": "gāmūpacārassa okkamane āpatti veditabbā. Teneva vikālagāmappavesanasikkhāpadaṭṭhakathāyaṁ",
  "tika-vin01t20:465_10": "(pāci. aṭṭha. 512) ‘‘aparikkhittassa gāmassa upacāro adinnādāne vuttanayeneva veditabbo’’ti",
  "tika-vin01t20:465_11": "vuttaṁ. Mātikāṭṭhakathāyampi (kaṅkhā. aṭṭha. dutiyapārājikavaṇṇanā) vuttaṁ ‘‘yvāyaṁ",
  "tika-vin01t20:465_12": "aparikkhittassa gāmassa upacāro dassito, tassa vasena vikālagāmappavesanādīsu āpatti",
  "tika-vin01t20:465_13": "paricchinditabbā’’ti. Yadi evaṁ ‘‘vikāle gāmaṁ paviseyyā’’ti iminā virujjhatīti?",
  "tika-vin01t20:465_14": "Na virujjhati gāmūpacārassapi gāmaggahaṇena gahitattā. Tasmā parikkhittassa gāmassa",
  "tika-vin01t20:465_15": "parikkhepaṁ atikkamantassa, aparikkhittassa upacāraṁ okkamantassa vikālagāmappavesanāpatti",
  "tika-vin01t20:465_16": "hotīti niṭṭhamettha gantabbaṁ. Vikāle gāmappavesanādīsūti ādi-saddena gharagharūpacārādīsu",
  "tika-vin01t20:465_17": "ṭhitānaṁ uppannalābhabhājanādiṁ saṅgaṇhāti.",
  "tika-vin01t20:466_0": "Nikkhamitvā bahi indakhīlāti indakhīlato bahi nikkhamitvāti attho. Ettha ca vinayapariyāyena",
  "tika-vin01t20:466_1": "tāva ‘‘ṭhapetvā gāmañca gāmūpacārañca avasesaṁ arañña’’nti (pārā. 92) āgataṁ, suttantapariyāyena",
  "tika-vin01t20:466_2": "āraññikaṁ bhikkhuṁ sandhāya ‘‘āraññakaṁ nāma senāsanaṁ pañcadhanusatikaṁ pacchima’’nti",
  "tika-vin01t20:466_3": "(pārā. 654) āgataṁ. Vinayasuttantā ubhopi pariyāyadesanā nāma, abhidhammo pana nippariyāyadesanā.",
  "tika-vin01t20:466_4": "Nippariyāyato ca gāmavinimuttaṁ ṭhānaṁ araññameva hotīti abhidhammapariyāyena araññaṁ",
  "tika-vin01t20:466_5": "dassetuṁ ‘‘nikkhamitvā bahi indakhīlā’’ti (vibha. 529) vuttaṁ. ‘‘Ācariyadhanu nāma",
  "tika-vin01t20:466_6": "pakatihatthena navavidatthippamāṇaṁ, jiyāya pana āropitāya catuhatthappamāṇa’’nti",
  "tika-vin01t20:466_7": "vadanti. Lesokāsanisedhanatthanti ‘‘mayā neva gāme, na araññe haṭaṁ, ghare vā gharūpacāresu",
  "tika-vin01t20:466_8": "vā gāmūpacāresu vā aññatarasmi’’nti vattuṁ mā labhatūti vuttaṁ hoti.",
  "tika-vin01t20:467_0": "Kappiyanti anurūpavasena vuttaṁ. Akappiyampi pana appaṭiggahitañce, adinnasaṅkhyameva",
  "tika-vin01t20:467_1": "gacchati. Pariccāgādimhi akate ‘‘idaṁ mayhaṁ santaka’’nti aviditampi parapariggahitameva",
  "tika-vin01t20:467_2": "mātāpitūnaṁ accayena mandānaṁ uttānaseyyakānaṁ dārakānaṁ santakamiva.",
  "tika-vin01t20:468_0": "Yassa vasena puriso thenoti vuccati, taṁ theyyanti āha ‘‘avaharaṇacittassetaṁ adhivacana’’nti.",
  "tika-vin01t20:468_1": "Saṅkhā-saddo ñāṇakoṭṭhāsapaññattigaṇanādīsu dissati. ‘‘Saṅkhāyekaṁ paṭisevatī’’tiādīsu",
  "tika-vin01t20:468_2": "(ma. ni. 2.168) hi ñāṇe dissati. ‘‘Papañcasaññāsaṅkhā samudācarantī’’tiādīsu (ma.",
  "tika-vin01t20:468_3": "ni. 1.204) koṭṭhāse. ‘‘Tesaṁ tesaṁ dhammānaṁ saṅkhā samaññā’’tiādīsu (dha. sa. 1313)",
  "tika-vin01t20:468_4": "paññattiyaṁ. ‘‘Na sukaraṁ saṅkhātu’’ntiādīsu (dha. pa. 196; apa. thera. 1.10.2) gaṇanāyaṁ.",
  "tika-vin01t20:468_5": "Tattha koṭṭhāsavacanaṁ saṅkhā-saddaṁ sandhāyāha ‘‘saṅkhāsaṅkhātanti atthato eka’’nti.",
  "tika-vin01t20:468_6": "Tenāha ‘‘koṭṭhāsassetaṁ adhivacana’’nti. Papañcasaṅkhāti taṇhāmānadiṭṭhisaṅkhātā",
  "tika-vin01t20:468_7": "papañcakoṭṭhāsā. ‘‘Eko cittakoṭṭhāsoti yañca pubbabhāge avaharissāmīti pavattaṁ cittaṁ,",
  "tika-vin01t20:468_8": "yañca gamanādisādhakaṁ parāmasanādisādhakaṁ vā majjhe pavattaṁ, yañca ṭhānācāvanappayogasādhakaṁ,",
  "tika-vin01t20:468_9": "tesu ayameveko pacchimo cittakoṭṭhāso idhādhippeto’’ti keci vadanti. Cūḷagaṇṭhipade",
  "tika-vin01t20:468_10": "pana ‘‘ūnamāsakamāsakaūnapañcamāsakapañcamāsakāvaharaṇacittesu eko cittakoṭṭhāso’’ti",
  "tika-vin01t20:468_11": "vuttaṁ. ‘‘Anekappabhedattā cittassa eko cittakoṭṭhāsoti vutta’’nti mahāgaṇṭhipade",
  "tika-vin01t20:468_12": "majjhimagaṇṭhipade ca vuttaṁ. Idamevettha sundarataraṁ ‘‘theyyacittasaṅkhāto eko",
  "tika-vin01t20:468_13": "cittakoṭṭhāso’’ti vuttattā. Theyyasaṅkhātenāti theyyacittakoṭṭhāsena karaṇabhūtena,",
  "tika-vin01t20:468_14": "na vissāsatāvakālikādigāhavasappavattacittakoṭṭhāsenāti vuttaṁ hoti.",
  "tika-vin01t20:469_0": "Abhiyogavasenāti aḍḍakaraṇavasena. Abhiyuñjatīti codeti, aḍḍaṁ karotīti attho. Parikappitaṭṭhānanti",
  "tika-vin01t20:469_1": "okāsaparikappanavasena parikappitappadesaṁ. Suṅkaghātanti ettha rājūnaṁ deyyabhāgassa",
  "tika-vin01t20:469_2": "etaṁ adhivacanaṁ suṅkoti, so ettha haññati adatvā gacchantehīti suṅkaghāto. ‘‘Ettha",
  "tika-vin01t20:469_3": "paviṭṭhehi suṅko dātabbo’’ti rukkhapabbatādisaññāṇena niyamitappadesassetaṁ adhivacanaṁ.",
  "tika-vin01t20:470": "Pañcavīsatiavahārakathāvaṇṇanā",
  "tika-vin01t20:471_0": "Ākulāti saṅkulā. Luḷitāti viloḷitā. Katthacīti ekissāya aṭṭhakathāyaṁ. Ekaṁ pañcakaṁ",
  "tika-vin01t20:471_1": "dassitanti ‘‘parapariggahitañca hoti, parapariggahitasaññī ca, garuko ca hoti parikkhāro",
  "tika-vin01t20:471_2": "pañcamāsako vā atirekapañcamāsako vā, theyyacittañca paccupaṭṭhitaṁ hoti, āmasati,",
  "tika-vin01t20:471_3": "āpatti dukkaṭassa. Phandāpeti, āpatti thullaccayassa. Ṭhānā cāveti, āpatti pārājikassā’’ti",
  "tika-vin01t20:471_4": "(pārā. 122) evaṁ vuttapañcaavahāraṅgāni ekaṁ pañcakanti dassitaṁ. Dve pañcakāni dassitānīti",
  "tika-vin01t20:471_5": "‘‘chahākārehi adinnaṁ ādiyantassa āpatti pārājikassa. Na ca sakasaññī, na ca vissāsaggāhī,",
  "tika-vin01t20:471_6": "na ca tāvakālikaṁ, garuko ca hoti parikkhāro pañcamāsako vā atirekapañcamāsako vā,",
  "tika-vin01t20:471_7": "theyyacittañca paccupaṭṭhitaṁ hoti, āmasati, āpatti dukkaṭassa. Phandāpeti, āpatti",
  "tika-vin01t20:471_8": "thullaccayassa. Ṭhānā cāveti, āpatti pārājikassā’’ti evaṁ vuttesu chasu padesu ekaṁ",
  "tika-vin01t20:471_9": "apanetvā avasesāni pañca padāni ekaṁ pañcakanti dassetvā heṭṭhā vuttapañcakañca gahetvā",
  "tika-vin01t20:471_10": "dve pañcakāni dassitāni. Ettha panāti ‘‘pañcahākārehi adinnaṁ ādiyantassā’’tiādīsu.",
  "tika-vin01t20:471_11": "Sabbehipi padehīti ‘‘parapariggahitañca hotī’’tiādīhi padehi. Labbhamānāniyeva pañcakānīti",
  "tika-vin01t20:471_12": "pañcavīsatiyā avahāresu labbhamānapañcakāni.",
  "tika-vin01t20:472_0": "Pañcannaṁ avahārānaṁ samūho pañcakaṁ, sako hattho sahattho, tena nibbatto, tassa",
  "tika-vin01t20:472_1": "vā sambandhīti sāhatthiko, avahāro. Sāhatthikādi pañcakaṁ sāhatthikapañcakanti ādipadavasena",
  "tika-vin01t20:472_2": "nāmalābho daṭṭhabbo kusalādittikassa kusalattikavohāro viya. Imināva nayena pubbapayogādi",
  "tika-vin01t20:472_3": "pañcakaṁ pubbapayogapañcakaṁ, theyyāvahārādi pañcakaṁ theyyāvahārapañcakanti nāmalābho",
  "tika-vin01t20:472_4": "daṭṭhabboti. Tatiyapañcamesu pañcakesūti sāhatthikapañcakatheyyāvahārapañcakesu.",
  "tika-vin01t20:472_5": "Labbhamānapadavasenāti sāhatthikapañcake labbhamānassa nissaggiyāvahārapadassa vasena",
  "tika-vin01t20:472_6": "theyyāvahārapañcake labbhamānassa parikappāvahārapadassa ca vasena yojetabbanti attho.",
  "tika-vin01t20:473_0": "Āṇattiyā nibbatto avahāro āṇattiko. Nissajjanaṁ nissaggo, suṅkaghātaṭṭhāne parikappitokāse",
  "tika-vin01t20:473_1": "vā ṭhatvā bhaṇḍassa bahi pātanaṁ. Nissaggova nissaggiyo. Kiriyāsiddhito puretarameva",
  "tika-vin01t20:473_2": "pārājikāpattisaṅkhātaṁ atthaṁ sādhetīti atthasādhako. ‘‘Asukassa bhaṇḍaṁ yadā sakkosi,",
  "tika-vin01t20:473_3": "tadā avaharā’’ti evarūpo hi āṇāpanapayogo parassa telakumbhiyā pādagghanakaṁ telaṁ",
  "tika-vin01t20:473_4": "avassaṁ pivanakānaṁ upāhanādīnaṁ nikkhepapayogo ca āṇattassa bhaṇḍaggahaṇato upāhanādīnaṁ",
  "tika-vin01t20:473_5": "telapātanato ca puretarameva pārājikāpattisaṅkhātaṁ atthaṁ sādheti. Sāhatthikapayogopi",
  "tika-vin01t20:473_6": "hi evarūpo atthasādhakoti vuccati. Vuttañhetaṁ mātikāṭṭhakathāyaṁ (kaṅkhā. aṭṭha.",
  "tika-vin01t20:473_7": "dutiyapārājikavaṇṇanā) –",
  "tika-vin01t20:474_0": "‘‘Atthasādhako nāma ‘asukassa bhaṇḍaṁ yadā sakkosi, tadā taṁ avaharā’ti āṇāpeti.",
  "tika-vin01t20:474_1": "Tattha sace paro anantarāyiko hutvā taṁ avaharati, āṇāpakassa āṇattikkhaṇeyeva pārājikaṁ.",
  "tika-vin01t20:474_2": "Parassa vā pana telakumbhiyā pādagghanakaṁ telaṁ avassaṁ pivanakāni upāhanādīni pakkhipati,",
  "tika-vin01t20:474_3": "hatthato muttamatteyeva pārājika’’nti.",
  "tika-vin01t20:475_0": "Dhurassa nikkhipanaṁ dhuranikkhepo. Ārāmābhiyuñjanādīsu attano ca parassa ca dānaggahaṇesu",
  "tika-vin01t20:475_1": "nirussāhabhāvāpajjanaṁ. Sahatthā avaharatīti sahatthena gaṇhāti. ‘‘Asukassa bhaṇḍaṁ",
  "tika-vin01t20:475_2": "avaharā’’ti aññaṁ āṇāpetīti etthāpi āṇāpakassa āṇattikkhaṇeyeva āpatti daṭṭhabbā.",
  "tika-vin01t20:475_3": "Yadi evaṁ imassa, atthasādhakassa ca ko visesoti? Taṅkhaṇaññeva gahaṇe niyuñjanaṁ",
  "tika-vin01t20:475_4": "āṇattikapayogo, kālantarena gahaṇatthaṁ niyogo atthasādhakoti ayametesaṁ viseso.",
  "tika-vin01t20:475_5": "Tenevāha – ‘‘asukassa bhaṇḍaṁ yadā sakkosi, tadā avaharāti āṇāpetī’’ti. Ettha ca",
  "tika-vin01t20:475_6": "āṇāpanapayogova atthasādhakoti dassito, sāhatthikavasenapi atthasādhakapayogo pana",
  "tika-vin01t20:475_7": "upari āvi bhavissati. Dhuranikkhepo pana upanikkhittabhaṇḍavasena veditabboti idaṁ",
  "tika-vin01t20:475_8": "nidassanamattaṁ. Ārāmābhiyuñjanādīsupi tāvakālikabhaṇḍadeyyānaṁ adānepi eseva nayo.",
  "tika-vin01t20:476_0": "‘‘Āṇattivasenapubbapayogo veditabbo’’ti vuttattā anantarāyena gaṇhantassa ‘asukassa",
  "tika-vin01t20:476_1": "bhaṇḍaṁ avaharā’ti āṇāpanaṁ bhaṇḍaggahaṇato pubbattā pubbapayogo, payogena saha vattamāno",
  "tika-vin01t20:476_2": "avahāro sahapayogo, ‘‘asukaṁ nāma bhaṇḍaṁ harissāmā’’ti saṁvidahitvā sammantayitvā",
  "tika-vin01t20:476_3": "avaharaṇaṁ saṁvidāvahāro. Saṅketakammaṁ nāma pubbaṇhādikālaparicchedavasena sañjānanakammaṁ,",
  "tika-vin01t20:476_4": "nimittakammaṁ nāma saññuppādanatthaṁ akkhinikhaṇanādinimittakaraṇaṁ. Ṭhānācāvanavasena",
  "tika-vin01t20:476_5": "sahapayogoti idaṁ pana nidassanamattaṁ daṭṭhabbaṁ, khilasaṅkamanādīsupi asati ca",
  "tika-vin01t20:476_6": "ṭhānācāvane sahapayogo daṭṭhabbo. Vuttañhetaṁ mātikāṭṭhakathāyaṁ (kaṅkhā. aṭṭha.",
  "tika-vin01t20:476_7": "dutiyapārājikavaṇṇanā) ‘‘ṭhānācāvanavasena khilādīni saṅkāmetvā khettādiggahaṇavasena",
  "tika-vin01t20:476_8": "ca sahapayogo veditabbo’’ti.",
  "tika-vin01t20:477_0": "Theno vuccati coro, tassa bhāvo theyyaṁ, tena avaharaṇaṁ theyyāvahāro. Yo hi sandhicchedādīni",
  "tika-vin01t20:477_1": "katvā adissamāno avaharati, tulākūṭamānakūṭakūṭakahāpaṇādīhi vā vañcetvā gaṇhāti,",
  "tika-vin01t20:477_2": "tassevaṁ gaṇhato avahāro theyyāvahāro. Pasayha abhibhavitvā avaharaṇaṁ pasayhāvahāro.",
  "tika-vin01t20:477_3": "Yo hi pasayha balakkārena paresaṁ santakaṁ gaṇhāti gāmaghātakādayo viya, attano pattabalito",
  "tika-vin01t20:477_4": "vā vuttanayena adhikaṁ gaṇhāti rājabhaṭādayo viya, tassevaṁ gaṇhato avahāro pasayhāvahāro.",
  "tika-vin01t20:477_5": "Bhaṇḍavasena ca okāsavasena ca parikappetvā avaharaṇaṁ parikappāvahāro. Tiṇapaṇṇādīhi",
  "tika-vin01t20:477_6": "aṅgulimuddikādiṁ paṭicchādetvā pacchā tassa paṭicchannassa avaharaṇaṁ paṭicchannāvahāro.",
  "tika-vin01t20:477_7": "Kusaṁ saṅkāmetvā avaharaṇaṁ kusāvahāro.",
  "tika-vin01t20:478_0": "Tulayitvāti upaparikkhitvā. Sāmīcīti vattaṁ, āpatti pana natthīti adhippāyo. Mahājanasammaddoti",
  "tika-vin01t20:478_1": "mahājanasaṅkhobho. Bhaṭṭhe janakāyeti apagate janakāye. ‘‘Idañca kāsāvaṁ attano santakaṁ",
  "tika-vin01t20:478_2": "katvā etasseva bhikkhuno dehī’’ti kiṁkāraṇā evamāha? Cīvarasāmikena yasmā dhuranikkhepo",
  "tika-vin01t20:478_3": "kato, tasmā tassa adinnaṁ gahetuṁ na vaṭṭati. Avahārakopi vippaṭisārassa uppannakālato",
  "tika-vin01t20:478_4": "paṭṭhāya cīvarasāmikaṁ pariyesanto vicarati ‘‘dassāmī’’ti, cīvarasāmikena ca ‘‘mameta’’nti",
  "tika-vin01t20:478_5": "vutte etenapi avahārakena ālayo pariccatto, tasmā evamāha. Yadi evaṁ cīvarasāmikoyeva",
  "tika-vin01t20:478_6": "‘‘attano santakaṁ gaṇhāhī’’ti kasmā na vuttoti? Ubhinnampi kukkuccavinodanatthaṁ.",
  "tika-vin01t20:478_7": "Kathaṁ? Avahārakassa ‘‘mayā sahatthena na dinnaṁ, bhaṇḍadeyyameta’’nti kukkuccaṁ",
  "tika-vin01t20:478_8": "uppajjeyya, itarassa ‘‘mayā paṭhamaṁ dhuranikkhepaṁ katvā pacchā adinnaṁ gahita’’nti",
  "tika-vin01t20:478_9": "kukkuccaṁ uppajjeyyāti.",
  "tika-vin01t20:479": "Samagghanti appagghaṁ. Dāruatthaṁ pharatīti dārūhi kattabbakiccaṁ sādheti. Mayi santetiādi sabbaṁ raññā pasādena vuttaṁ, ‘‘therena pana ananucchavikaṁ kata’’nti na maññitabbaṁ.",
  "tika-vin01t20:480": "Ekadivasaṁ dantakaṭṭhacchedanādinā yā ayaṁ agghahāni vuttā, sā sabbā bhaṇḍasāminā",
  "tika-vin01t20:481_0": "Kiṇitvā gahitameva sandhāya vuttā, sabbaṁ panetaṁ aṭṭhakathācariyappamāṇena gahetabbaṁ.",
  "tika-vin01t20:481_1": "Pāsāṇañca sakkharañca pāsāṇasakkharaṁ. Dhāreyyatthaṁ vicakkhaṇoti imasseva vivaraṇaṁ",
  "tika-vin01t20:481_2": "‘‘āpattiṁ vā anāpattiṁ vā’’tiādi.",
  "tika-vin01t20:482": "Pañcavīsatiavahārakathāvaṇṇanā niṭṭhitā.",
  "tika-vin01t20:483_0": "Akkhadassāti ettha akkha-saddena kira vinicchayasālā vuccati. Tattha nisīditvā vajjāvajjaṁ",
  "tika-vin01t20:483_1": "passantīti akkhadassā vuccanti dhammavinicchanakā. Haneyyunti ettha hananaṁ nāma",
  "tika-vin01t20:483_2": "hatthapādādīhi pothanañceva sīsādicchedanañca hotīti āha – ‘‘haneyyunti potheyyuñceva",
  "tika-vin01t20:483_3": "chindeyyuñcā’’ti. Teneva padabhājaniyañca ‘‘hatthena vā pādena vā kasāya vā vettena",
  "tika-vin01t20:483_4": "vā aḍḍhadaṇḍakena vā chejjāya vā haneyyu’’nti vuttaṁ. Tattha aḍḍhadaṇḍakenāti dvihatthappamāṇena",
  "tika-vin01t20:483_5": "rassamuggarena veḷupesikāya vā. Chejjāyāti hatthapādasīsādīnaṁ chedanena. Nīhareyyunti",
  "tika-vin01t20:483_6": "gāmanigamādito nīhareyyuṁ. Corosi…pe… thenosīti ettha ‘‘paribhāseyyu’’nti padaṁ ajjhāharitvā",
  "tika-vin01t20:483_7": "attho veditabboti āha ‘‘corosīti evamādīni ca vatvā paribhāseyyu’’nti.",
  "tika-vin01t20:484_0": "93. Yaṁ taṁ bhaṇḍaṁ dassitanti sambandho. Yattha yattha ṭhitanti bhūmiādīsu yattha",
  "tika-vin01t20:484_1": "yattha ṭhitaṁ. Yathā yathā ādānaṁ gacchatīti bhūmiādīsu ṭhitaṁ bhaṇḍaṁ sabbaso aggahaṇepi",
  "tika-vin01t20:484_2": "yena yena ākārena gahaṇaṁ upagacchati.",
  "tika-vin01t20:485": "Bhūmaṭṭhakathāvaṇṇanā",
  "tika-vin01t20:486_0": "94.Phandāpeti, sabbattha dukkaṭamevāti ettha ‘‘uṭṭhahissāmī’’ti phandāpetvā puna",
  "tika-vin01t20:486_1": "anuṭṭhahitvā tattheva sayantassapi aṅgapaccaṅgaṁ aphandāpetvā ekapayogena uṭṭhahantassapi",
  "tika-vin01t20:486_2": "dukkaṭamevāti daṭṭhabbaṁ. Aññasmiṁ vā gamanassaanupakāreti yathā dvārapidahane kumbhiṭṭhānagamanassa",
  "tika-vin01t20:486_3": "anupakārattā anāpatti, evaṁ aññasmiṁ vā gamanassa anupakāre kāyavacīkamme anāpatti.",
  "tika-vin01t20:486_4": "Vācāya vācāyāti ekekatthadīpikāya vācāya vācāya. Upaladdhoti ñāto. Puññāni ca karissāmāti",
  "tika-vin01t20:486_5": "ettha ‘‘musāvādaṁ katvā puññāni karissāmāti vadantassa dukkaṭamevā’’ti tīsupi gaṇṭhipadesu",
  "tika-vin01t20:486_6": "vuttaṁ, taṁ imasmiṁyeva padese aṭṭhakathāvacanena virujjhati. Tathā hi ‘‘yaṁ yaṁ",
  "tika-vin01t20:486_7": "vacanaṁ musā, tattha tattha pācittiya’’nti ca ‘‘na hi adinnādānassa pubbapayoge pācittiyaṭṭhāne",
  "tika-vin01t20:486_8": "dukkaṭaṁ nāma atthī’’ti ca vakkhati. Evaṁ pana vutte na virujjhati ‘‘musāvādaṁ katvā",
  "tika-vin01t20:486_9": "puññāni ca karissāmāti vadantassa pācittiyena saddhiṁ dukkaṭa’’nti. Tathā hi ‘‘akappiyapathaviṁ",
  "tika-vin01t20:486_10": "khaṇantānaṁ dukkaṭehi saddhiṁ pācittiyānīti mahāpaccariyaṁ vutta’’nti ca ‘‘yathā",
  "tika-vin01t20:486_11": "ca idha, evaṁ sabbattha pācittiyaṭṭhāne dukkaṭā na muccatī’’ti ca vakkhati. Sace",
  "tika-vin01t20:486_12": "pana kusalacitto ‘‘puññāni karissāmā’’ti vadati, anāpatti ‘‘buddhapūjaṁ vā dhammapūjaṁ",
  "tika-vin01t20:486_13": "vā saṅghabhattaṁ vā karissāmāti kusalaṁ uppādeti, kusalacittena gamane anāpattī’’ti",
  "tika-vin01t20:486_14": "ca ‘‘yathā ca idha, evaṁ sabbattha atheyyacittassa anāpattī’’ti ca vakkhamānattā.",
  "tika-vin01t20:487_0": "Pamādalikhitanti veditabbanti aparabhāge potthakāruḷhakāle pamajjitvā likhitanti",
  "tika-vin01t20:487_1": "veditabbaṁ. Pāḷiyaṁ sesaaṭṭhakathāsu ca ‘‘kudālaṁ vā piṭakaṁ vā’’ti idameva dvayaṁ",
  "tika-vin01t20:487_2": "vatvā vāsipharasūnaṁ avuttattā tesampi saṅkhepaṭṭhakathādīsu āgatabhāvaṁ dassetuṁ",
  "tika-vin01t20:487_3": "‘‘saṅkhepaṭṭhakathāyaṁ pana mahāpaccariyañcā’’tiādi vuttaṁ. Theyyacittena katattā",
  "tika-vin01t20:487_4": "‘‘dukkaṭehi saddhiṁ pācittiyānī’’ti vuttaṁ. Tato paraṁ sabbakiriyāsūti bījaggahaṇato",
  "tika-vin01t20:487_5": "paraṁ kattabbakiriyāsu. Sabbaṁ purimanayenevāti yāva piṭakapariyosānā hatthavārapadavāresu dukkaṭaṁ.",
  "tika-vin01t20:488_0": "Therehi dassitanti pubbapayogasahapayogadukkaṭesu asammohatthaṁ samodhānetvā dhammasaṅgāhakattherehi",
  "tika-vin01t20:488_1": "dassitaṁ. ‘‘Sabbesampi dukkaṭānaṁ imesuyeva aṭṭhasu saṅgahetabbabhāvato itarehi sattahi",
  "tika-vin01t20:488_2": "dukkaṭehi vinimuttaṁ vinayadukkaṭeyeva saṅgahetabba’’nti vadanti. Dasavidhaṁ ratananti",
  "tika-vin01t20:488_3": "‘‘muttā maṇi veḷuriyo saṅkho silā pavāḷaṁ rajataṁ jātarūpaṁ lohitaṅgo masāragalla’’nti",
  "tika-vin01t20:488_4": "evamāgataṁ dasavidhaṁ ratanaṁ.",
  "tika-vin01t20:489": "‘‘Maṇi muttā veḷuriyo ca saṅkho,",
  "tika-vin01t20:490": "Silā pavāḷaṁ rajatañca hemaṁ;",
  "tika-vin01t20:491": "Salohitaṅgañca masāragallaṁ,",
  "tika-vin01t20:492": "Daseti dhīro ratanāni jaññā’’ti. –",
  "tika-vin01t20:493": "Hi vuttaṁ.",
  "tika-vin01t20:494_0": "Sattavidhaṁdhaññanti sāli vīhi yavo kaṅgu kudrūso varako godhumoti idaṁ sattavidhaṁ",
  "tika-vin01t20:494_1": "dhaññaṁ. Āvudhabhaṇḍādinti ādi-saddena tūriyabhaṇḍaitthirūpādiṁ saṅgaṇhāti. Anāmasitabbe",
  "tika-vin01t20:494_2": "vatthumhi dukkaṭaṁ anāmāsadukkaṭaṁ. Durupaciṇṇadukkaṭanti ‘‘na kattabba’’nti vāritassa",
  "tika-vin01t20:494_3": "katattā duṭṭhu āciṇṇaṁ caritanti durupaciṇṇaṁ, tasmiṁ dukkaṭaṁ durupaciṇṇadukkaṭaṁ.",
  "tika-vin01t20:494_4": "Vinaye paññattaṁ dukkaṭaṁ vinayadukkaṭaṁ. ‘‘Saṅghabhedāya parakkamatī’’ti sutvā taṁnivāraṇatthāya",
  "tika-vin01t20:494_5": "ñāte atthe avadantassa ñātadukkaṭaṁ. Ekādasa samanubhāsanā nāma bhikkhupātimokkhe",
  "tika-vin01t20:494_6": "cattāro yāvatatiyakā saṅghādisesā, ariṭṭhasikkhāpadanti pañca, bhikkhunīpātimokkhe",
  "tika-vin01t20:494_7": "ekaṁ yāvatatiyakaṁ pārājikaṁ, cattāro saṅghādisesā, caṇḍakāḷīsikkhāpadanti cha. Vassāvāsādiṁ",
  "tika-vin01t20:494_8": "paṭissuṇitvā na sampādentassa paṭissavanimittaṁ dukkaṭaṁ paṭissavadukkaṭaṁ.",
  "tika-vin01t20:495": "Pubbasahapayoge ca, anāmāsadurupaciṇṇe;",
  "tika-vin01t20:496": "Vinaye ceva ñāte ca, ñattiyā ca paṭissave;",
  "tika-vin01t20:497": "Aṭṭhete dukkaṭā vuttā, vinaye vinayaññunā.",
  "tika-vin01t20:498_0": "Sahapayogato paṭṭhāya cettha purimā purimā āpattiyo paṭippassambhantīti āha ‘‘atha",
  "tika-vin01t20:498_1": "dhuranikkhepaṁ akatvā’’tiādi. Tattha ‘‘dhuranikkhepaṁ akatvā’’ti vuttattā dhuranikkhepaṁ",
  "tika-vin01t20:498_2": "katvā khaṇantassa purimāpattiyo na paṭippassambhantīti daṭṭhabbaṁ. Viyūhanadukkaṭaṁ",
  "tika-vin01t20:498_3": "paṭippassambhati, uddharaṇadukkaṭe patiṭṭhātīti idaṁ pāḷiyaṁ āgatānukkamena dassetuṁ",
  "tika-vin01t20:498_4": "vuttaṁ. Yadi pana paṁsuṁ uddharitvā saussāhova puna khaṇati, uddharaṇadukkaṭaṁ paṭippassambhati,",
  "tika-vin01t20:498_5": "khaṇanadukkaṭe patiṭṭhāti.",
  "tika-vin01t20:499_0": "Kataṁ karaṇaṁ kiriyāti atthato ekanti āha ‘‘virūpā sā kiriyā’’ti. Idāni vuttamevatthaṁ",
  "tika-vin01t20:499_1": "parivārapāḷiyā nidassento ‘‘vuttampi ceta’’ntiādimāha. Tattha aparaddhaṁ viraddhaṁ",
  "tika-vin01t20:499_2": "khalitanti sabbametaṁ yañca dukkaṭanti ettha vuttassa dukkaṭassa pariyāyavacanaṁ.",
  "tika-vin01t20:499_3": "Yañhi duṭṭhu kataṁ, virūpaṁ vā kataṁ , taṁ dukkaṭaṁ. Taṁ panetaṁ yathā satthārā vuttaṁ,",
  "tika-vin01t20:499_4": "evaṁ akatattā aparaddhaṁ, kusalaṁ virajjhitvā pavattattā viraddhaṁ, ariyavaṁsappaṭipadaṁ",
  "tika-vin01t20:499_5": "anāruḷhattā khalitaṁ. Yaṁ manusso kareti idaṁ panettha opammanidassanaṁ. Tassattho",
  "tika-vin01t20:499_6": "– yathā yaṁ loke manusso āvi vā yadi vā raho pāpaṁ karoti, taṁ dukkaṭanti pavedenti,",
  "tika-vin01t20:499_7": "evamidampi buddhapaṭikuṭṭhena lāmakabhāvena pāpaṁ, tasmā dukkaṭanti veditabbanti.",
  "tika-vin01t20:500_0": "Yathā dukkhā, kucchitā vā gati dugatīti vattabbe ‘‘duggatī’’ti vuttaṁ, yathā ca kaṭukaṁ",
  "tika-vin01t20:500_1": "phalametassāti kaṭukaphalanti vattabbe ‘‘kaṭukapphala’’nti vuttaṁ, evamidhāpi thūlattā",
  "tika-vin01t20:500_2": "accayattā ca thūlaccayanti vattabbe ‘‘thullaccaya’’nti vuttanti dassetuṁ ‘‘samparāye",
  "tika-vin01t20:500_3": "ca duggatī’’tiādimāha. Saṁyoge pana kate saṁyogaparassa rassattaṁ siddhamevāti manasi",
  "tika-vin01t20:500_4": "katvā ‘‘saṁyogabhāvo veditabbo’’ti ettakameva vuttaṁ. Ekassa mūleti ekassa santike.",
  "tika-vin01t20:500_5": "Accayo tena samo natthīti desanāgāmīsu accayesu tena samo thūlo accayo natthi. Tenetaṁ",
  "tika-vin01t20:500_6": "iti vuccatīti thūlattā accayassa etaṁ thullaccayanti vuccatīti attho.",
  "tika-vin01t20:501_0": "‘‘Sabbatthāpi āmasane dukkaṭaṁ phandāpane thullaccayañca visuṁ visuṁ theyyacittena",
  "tika-vin01t20:501_1": "āmasanaphandāpanapayogaṁ karontasseva hoti, ekapayogena gaṇhantassa pana uddhāre",
  "tika-vin01t20:501_2": "pārājikameva, na dukkaṭathullaccayānī’’ti vadanti. Sahapayogaṁ pana akatvāti ettha",
  "tika-vin01t20:501_3": "‘‘pubbapayoge āpannāpattīnaṁ paṭippassaddhiyā abhāvato sahapayogaṁ katvāpi lajjidhammaṁ",
  "tika-vin01t20:501_4": "okkantena pubbapayoge āpannāpattiyo desetabbā’’ti tīsupi gaṇṭhipadesu vuttaṁ. Aṭṭhakathāvacanaṁ",
  "tika-vin01t20:501_5": "pana kate sahapayoge pubbapayoge āpannāpattīnampi paṭippassaddhiṁ dīpeti, aññathā",
  "tika-vin01t20:501_6": "‘‘sahapayogaṁ pana akatvā’’ti idaṁ visesanameva niratthakaṁ siyā. Yañca heṭṭhā vuttaṁ",
  "tika-vin01t20:501_7": "‘‘sace panassa tatthajātake tiṇarukkhalatādimhi chinnepi lajjidhammo okkamati, saṁvaro",
  "tika-vin01t20:501_8": "uppajjati, chedanapaccayā dukkaṭaṁ desetvā muccatī’’ti, tampi sahapayoge kate pubbapayoge",
  "tika-vin01t20:501_9": "āpannāpattīnaṁ paṭippassaddhimeva dīpeti sahapayoge chedanapaccayā āpannadukkaṭasseva",
  "tika-vin01t20:501_10": "desanāya vuttattā. Sahapayogato paṭṭhāyevāti ca idaṁ sahapayogaṁ pattassa tato pubbe",
  "tika-vin01t20:501_11": "āpannānaṁ pubbapayogāpattīnampi paṭippassaddhiṁ dīpeti. Tena hi ayamattho viññāyati",
  "tika-vin01t20:501_12": "‘‘yāva sahapayogaṁ na pāpuṇāti, tāva pubbe āpannāpattīnaṁ paṭippassaddhi na hoti,",
  "tika-vin01t20:501_13": "sahapayogaṁ pattakālato pana paṭṭhāya tāsampi paṭippassaddhi hotī’’ti, tasmā suṭṭhu",
  "tika-vin01t20:501_14": "upaparikkhitvā yuttataraṁ gahetabbaṁ.",
  "tika-vin01t20:502_0": "Bahukāpi āpattiyo hontu, ekameva desetvā muccatīti etthāyamadhippāyo – sace khaṇanaviyūhanuddharaṇesu",
  "tika-vin01t20:502_1": "dasa dasa katvā āpattiyo āpannā, tāsu uddharaṇe dasa āpattiyo desetvā muccati visabhāgakiriyaṁ",
  "tika-vin01t20:502_2": "patvā purimāpurimāpattīnaṁ paṭippassaddhattāti. Jātivasena pana samānakiriyāya āpannāpattiyo",
  "tika-vin01t20:502_3": "ekattena gahetvā ‘‘ekameva desetvā’’ti vuttaṁ, tasmā imināpi kurundaṭṭhakathāvacanena",
  "tika-vin01t20:502_4": "paṭhamaṁ mahāaṭṭhakathāyaṁ vuttapurimāpattipaṭippassaddhimeva samatthayati, na pana",
  "tika-vin01t20:502_5": "ubhinnaṁ aṭṭhakathānaṁ atthato nānākaraṇaṁ atthi. Aparampettha pakāraṁ vaṇṇayanti",
  "tika-vin01t20:502_6": "‘‘samānakiriyāsupi purimapurimakhaṇanapaccayā āpannāpattiyo pacchimapacchimakhaṇanaṁ",
  "tika-vin01t20:502_7": "patvā paṭippassambhantīti iminā adhippāyena ‘paṁsukhaṇanādīsu ca lajjidhamme uppanne",
  "tika-vin01t20:502_8": "bahukāpi āpattiyo hontu, ekameva desetvā muccatīti kurundaṭṭhakathāyaṁ vutta’’’nti.",
  "tika-vin01t20:502_9": "‘‘Evañca sati ‘bahukāpi āpattiyo hontū’ti na vattabbaṁ bhaveyya, vuttañca, tasmā",
  "tika-vin01t20:502_10": "visabhāgakiriyameva patvā purimāpattīnaṁ paṭippassaddhiṁ icchanteneva bahukāsupi",
  "tika-vin01t20:502_11": "āpattīsu ekameva desetvā muccatīti imasmiṁ ṭhāne visuṁyeveko desanākkamo dassito’’tipi",
  "tika-vin01t20:502_12": "vadanti. Ayametesaṁ adhippāyo – yathā idha purimāpattīnaṁ paṭippassaddhi aṭṭhakathācariyappamāṇena",
  "tika-vin01t20:502_13": "gahitā, evaṁ bahukāsupi āpattīsu ekameva desetvā muccatīti idampi idha aṭṭhakathācariyappamāṇatoyeva",
  "tika-vin01t20:502_14": "veditabbaṁ. Yathā ca pāḷiyaṁ pācittiyaṭṭhānepi dukkaṭameva hotīti idha āveṇikaṁ katvā",
  "tika-vin01t20:502_15": "āpattiviseso dassito, evaṁ purimāpattīnaṁ paṭippassaddhiviseso ca desanāviseso ca",
  "tika-vin01t20:502_16": "aṭṭhakathācariyehi dassitoti.",
  "tika-vin01t20:503_0": "Heṭṭhato osīdentoti ‘‘sāmikesu āgantvā apassitvā gatesu gaṇhissāmī’’ti theyyacittena",
  "tika-vin01t20:503_1": "heṭṭhābhūmiyaṁ osīdento. Bundenāti kumbhiyā heṭṭhimatalena. Evaṁ ekaṭṭhāne ṭhitāya",
  "tika-vin01t20:503_2": "kumbhiyā ṭhānācāvanaṁ chahi ākārehi veditabbanti sambandho. Valayaṁ nīharati, pārājikanti",
  "tika-vin01t20:503_3": "ākāsagataṁ akatvā ghaṁsitvā nīharantassa chinnakoṭito nīhaṭamatte pārājikaṁ. Ito",
  "tika-vin01t20:503_4": "cito ca sāretīti ghaṁsantoyeva ākāsagataṁ akatvā sāreti.",
  "tika-vin01t20:504_0": "Chinnamattepārājikanti avassaṁ ce patati, chinnamatte pārājikaṁ. Paricchedoti ‘‘pañcamāsakaṁ",
  "tika-vin01t20:504_1": "vā atirekapañcamāsakaṁ vā’’ti vuttagaṇanaparicchedo. Apabyūhantoti ‘‘heṭṭhā ṭhitaṁ",
  "tika-vin01t20:504_2": "gaṇhissāmī’’ti hatthena dvidhā karonto. Upaḍḍhakumbhiyanti upaḍḍhapuṇṇāya kumbhiyā.",
  "tika-vin01t20:504_3": "Nanu ca aṭṭhakathācariyappamāṇena saṅkhepaṭṭhakathādīsu vuttampi kasmā na gahetabbanti",
  "tika-vin01t20:504_4": "āha – ‘‘vinayavinicchaye hi āgate garuke ṭhātabba’’nti. Vinayadhammatāti vinayagarukānaṁ",
  "tika-vin01t20:504_5": "dhammatā. Vinayagarukā hi vinayavinicchaye āgate garuke tiṭṭhanti. Vinayagarukatābyāpanatthañhi",
  "tika-vin01t20:504_6": "vinayagarukoyevettha vinaya-saddena vutto, vinayassa vā esā dhammatā tesaṁ garugāravaṭṭhānassa vinayavisayattā.",
  "tika-vin01t20:505_0": "Idāni saṅkhepaṭṭhakathādīsu vuttaṁ pāḷiyāpi na sametīti dassento āha ‘‘apicā’’tiādi.",
  "tika-vin01t20:505_1": "Bhājananti pattādibhājanaṁ. Pattādiṁ apūretvā gaṇhantassa anuddhaṭepi mukhavaṭṭiparicchedo",
  "tika-vin01t20:505_2": "hoti, pūretvā gaṇhantassa pana uddharaṇakāle hotīti āha ‘‘mukhavaṭṭiparicchedena",
  "tika-vin01t20:505_3": "vā uddhārena vā’’ti. Yadā pana telakumbhīādīsu telādīnaṁ abahubhāvato bhājanaṁ nimujjāpetvā",
  "tika-vin01t20:505_4": "gaṇhituṁ na sakkā hoti, tadā mukhavaṭṭiparicchedeneva hoti. Cikkananti thaddhaṁ.",
  "tika-vin01t20:505_5": "Ākaḍḍhanavikaḍḍhanayogganti ettha abhimukhaṁ kaḍḍhanaṁ ākaḍḍhanaṁ, parato kaḍḍhanaṁ",
  "tika-vin01t20:505_6": "vikaḍḍhanaṁ. Paṭinīharitunti attano bhājanato paṭinīharituṁ. Hatthato muttamatte",
  "tika-vin01t20:505_7": "pārājikanti theyyacittena parasantakaggahaṇapayogassa katattā. Mahāaṭṭhakathāyameva",
  "tika-vin01t20:505_8": "‘‘sacepi mariyādaṁ dubbalaṁ katvā sukkhataḷākassa udakanibbahanaṭṭhānaṁ udakaniddhamanatumbaṁ",
  "tika-vin01t20:505_9": "vā pidahati, aññato ca gamanamagge vā pāḷiṁ bandhati, sukkhamātikaṁ vā ujuṁ karoti,",
  "tika-vin01t20:505_10": "pacchā deve vuṭṭhe udakaṁ āgantvā mariyādaṁ bhindati, sabbattha bhaṇḍadeyya’’nti",
  "tika-vin01t20:505_11": "vuttattā ‘‘taṁ pana tattheva sukkhataḷāke sukkhamātikāya ujukaraṇavinicchayena virujjhatī’’ti vuttaṁ.",
  "tika-vin01t20:506_0": "Avahāralakkhaṇanti pañcavīsatiyā avahāresu ekampi avahāralakkhaṇaṁ, ṭhānācāvanapayogo",
  "tika-vin01t20:506_1": "eva vā. Uddhāreti kumbhiyā phuṭṭhaṭṭhānato kesaggamattepi uddhaṭe. Yuttanti ṭhānācāvanapayogasabbhāvato",
  "tika-vin01t20:506_2": "yuttaṁ. Saṅgopanatthāyāti iminā suddhacittataṁ dasseti. Palibujjhissatīti nivāressati.",
  "tika-vin01t20:506_3": "Vuttanayeneva pārājikanti hatthato muttamatteyeva pārājikaṁ. Suddhacittovauddharatīti",
  "tika-vin01t20:506_4": "kumbhiyaṁ telassa ākiraṇato puretarameva suddhacitto nikkhipitvā pacchā suddhacittova",
  "tika-vin01t20:506_5": "uddharati. Neva avahāroti theyyacittena avaharaṇapayogassa akatattā. Attano bhājanattā",
  "tika-vin01t20:506_6": "pana ‘‘na gīvā’’ti vuttaṁ, anāpattimattameva vuttaṁ, na pana evaṁ vicāritanti adhippāyo.",
  "tika-vin01t20:506_7": "Atha vā anāpattimattameva vuttanti imināpi tattha ‘‘gīvā’’ti vacanābhāvato ‘‘na gīvā’’ti",
  "tika-vin01t20:506_8": "pubbe vuttamahāaṭṭhakathāvādameva patiṭṭhāpeti, pacchā dassitena kurundivādenapi",
  "tika-vin01t20:506_9": "mahāaṭṭhakathāvādova samatthito. Attano bhaṇḍanti telākiraṇato puretarameva attano",
  "tika-vin01t20:506_10": "kumbhiyaṁ suddhacittena ṭhapitaṁ pītatelaṁ attano parikkhāraṁ. Sammohaṭṭhānanti āpattivinicchayavasena sammohaṭṭhānaṁ.",
  "tika-vin01t20:507_0": "Bahigataṁ nāma hotīti tato paṭṭhāya telassa aṭṭhānabhāvato adhomukhabhāvato ca bahigataṁ",
  "tika-vin01t20:507_1": "nāma hoti. Anto paṭṭhāya chidde kariyamāne telassa nikkhamitvā gatagataṭṭhānaṁ bhājanasaṅkhyameva",
  "tika-vin01t20:507_2": "gacchatīti āha – ‘‘bāhirantato pādagghanake gaḷite pārājika’’nti. Yathā tathā vā",
  "tika-vin01t20:507_3": "katassāti bāhirantato abbhantarato vā paṭṭhāya katassa. Majjhe ṭhapetvā katachiddeti",
  "tika-vin01t20:507_4": "majjhe thokaṁ kapālaṁ ṭhapetvā pacchā taṁ chindantena katachidde. ‘‘Mariyādacchedane",
  "tika-vin01t20:507_5": "anto ṭhatvā bahimukho chindanto bahi antena kāretabbo, bahi ṭhatvā antomukho chindanto",
  "tika-vin01t20:507_6": "anto antena kāretabbo, anto ca bahi ca chinditvā majjhe ṭhapetvā taṁ chindanto majjhena",
  "tika-vin01t20:507_7": "kāretabbo’’ti (pārā. aṭṭha. 1.108) vuttattā ‘‘taḷākassa ca mariyādabhedena sametī’’ti",
  "tika-vin01t20:507_8": "vuttaṁ. Idamettha yuttanti anto ca bahi ca paṭṭhāya katachidde majjhena kāretabbo.",
  "tika-vin01t20:507_9": "Anto paṭṭhāya kate pana bāhirantena, bahi paṭṭhāya kate abbhantarena kāretabboti",
  "tika-vin01t20:507_10": "ayaṁ tippakāropi ettha vemaṭṭhachidde yutto. Udake katapayogassa abhāvato ‘‘ṭhānācāvanapayogassa abhāvā’’ti vuttaṁ.",
  "tika-vin01t20:508_0": "Aṭṭhakathāyaṁ tāva vuttanti mahāaṭṭhakathāyaṁ vuttaṁ. Patthinnassa khādanaṁ itarassa",
  "tika-vin01t20:508_1": "pānañca sappiādīnaṁ paribhogoti āha – ‘‘akhāditabbaṁ vā apātabbaṁ vā karotī’’ti.",
  "tika-vin01t20:508_2": "Kathaṁ pana tathā karotīti āha ‘‘uccāraṁ vā passāvaṁ vā’’tiādi. Kasmā panettha dukkaṭaṁ",
  "tika-vin01t20:508_3": "vuttanti āha ‘‘ṭhānācāvanassa natthitāya dukkaṭa’’nti. Purimadvayanti bhedanaṁ chaḍḍanañca.",
  "tika-vin01t20:508_4": "Kasmā na sametīti āha ‘‘tañhī’’tiādi. Kumbhijajjarakaraṇenāti puṇṇakumbhiyā jajjarakaraṇena.",
  "tika-vin01t20:508_5": "Mātikāujaukaraṇenāti udakapuṇṇāya mātikāya ujukaraṇena. Ekalakkhaṇanti bhedanaṁ kumbhijajjarakaraṇena",
  "tika-vin01t20:508_6": "chaḍḍanaṁ mātikāya ujukaraṇena saddhiṁ ekasabhāvaṁ ṭhānācāvanapayogasabbhāvato. Pacchimaṁ",
  "tika-vin01t20:508_7": "pana dvayanti jhāpanaṁ aparibhogakaraṇañca.",
  "tika-vin01t20:509_0": "Ettha evaṁ vinicchayaṁ vadantīti ettha mahāaṭṭhakathāyaṁ vutte eke ācariyā evaṁ vinicchayaṁ",
  "tika-vin01t20:509_1": "vadanti. Pacchimadvayaṁ sandhāya vuttanti ettha purimadvaye vinicchayo heṭṭhā vuttānusārena",
  "tika-vin01t20:509_2": "sakkā viññātunti tattha kiñci avatvā pacchimadvayaṁ sandhāya ṭhānācāvanassa natthitāya",
  "tika-vin01t20:509_3": "dukkaṭanti idaṁ vuttanti adhippāyo. Theyyacittenāti attano vā parassa vā kātukāmatāvasena",
  "tika-vin01t20:509_4": "uppannatheyyacittena. Vināsetukāmatāyāti hatthapādādiṁ chindanto viya kevalaṁ vināsetukāmatāya.",
  "tika-vin01t20:509_5": "Purimadvaye kiṁ hoti, kiṁ adhippāyena na kiñci vuttanti āha – ‘‘purimadvaye pana…pe…",
  "tika-vin01t20:509_6": "pārājika’’nti. Tattha vuttanayena bhindantassa vā chaḍḍentassa vāti muggarena pothetvā",
  "tika-vin01t20:509_7": "bhindantassa udakaṁ vā vālikaṁ vā ākiritvā uttarāpentassāti attho. Ayuttanti ceti",
  "tika-vin01t20:509_8": "pāḷiyaṁ purimapadadvayepi dukkaṭasseva vuttattā ‘‘purimadvaye…pe… pārājikanti idaṁ",
  "tika-vin01t20:509_9": "ayutta’’nti yadi tumhākaṁ siyāti attho. Nāti ayuttabhāvappasaṅgaṁ nisedhetvā tattha",
  "tika-vin01t20:509_10": "kāraṇamāha ‘‘aññathā gahetabbatthato’’ti. Kathaṁ panettha attho gahetabboti āha ‘‘pāḷiyaṁ",
  "tika-vin01t20:509_11": "hī’’tiādi. Nāsetukāmatāpakkhe heṭṭhā vuttanayeneva atthassa avirujjhanato ‘‘theyyacittapakkhe’’ti",
  "tika-vin01t20:509_12": "vuttaṁ. ‘‘Evaṁ vinicchayaṁ vadantī’’ti ito paṭṭhāya vuttassa sabbassapi ekasseva",
  "tika-vin01t20:509_13": "vacanattā ‘‘evameke vadantī’’ti nigamanavasena vuttaṁ.",
  "tika-vin01t20:510_0": "Idāni yathāvuttavasena pāḷiyā atthe gayhamāne mahāaṭṭhakathāyaṁ catunnampi sāmaññato",
  "tika-vin01t20:510_1": "vuttassa pacchimadvayaṁ sandhāya vuttanti vacane visesābhāvato pāḷiyaṁ vuttesu catūsu",
  "tika-vin01t20:510_2": "padesu ‘‘chaḍḍeti vā aparibhogaṁ vā karotī’’ti imesaṁ padānaṁ visesābhāvappasaṅgato",
  "tika-vin01t20:510_3": "ca sayaṁ aññathā pāḷiṁ aṭṭhakathañca saṁsanditvā atthaṁ dassetukāmo ‘‘ayaṁ panettha",
  "tika-vin01t20:510_4": "sāro’’tiādimāha. Vinītavatthumhi ‘‘saṅghassa puñjakitaṁ tiṇaṁ theyyacitto jhāpesī’’si",
  "tika-vin01t20:510_5": "(pārā. 156) vuttattā vinītavatthumhi tiṇajjhāpako viyāti imināva ṭhānā acāvetukāmovāti",
  "tika-vin01t20:510_6": "etthāpi theyyacittena ṭhānā acāvetukāmoti idaṁ vuttameva hotīti daṭṭhabbaṁ. Achaḍḍetukāmoyevāti",
  "tika-vin01t20:510_7": "etthāpi theyyacittenāti sambandhitabbaṁ. Idañhi theyyacittapakkhaṁ sandhāya vuttaṁ",
  "tika-vin01t20:510_8": "nāsetukāmatāpakkhassa vakkhamānattā. Tenevāha ‘‘nāsetukāmatāpakkhe panā’’tiādi. Itarathāpi",
  "tika-vin01t20:510_9": "yujjatīti theyyacittābhāvā ṭhānā cāvetukāmassapi dukkaṭaṁ yujjatīti vuttaṁ hoti.",
  "tika-vin01t20:511": "Bhūmaṭṭhakathāvaṇṇanā niṭṭhitā.",
  "tika-vin01t20:512": "Ākāsaṭṭhakathāvaṇṇanā",
  "tika-vin01t20:513_0": "96. Ākāsaṭṭhakathāyaṁ mukhatuṇḍakenāti mukhaggena. Kalāpaggenāti piñchakalāpassa",
  "tika-vin01t20:513_1": "aggena. Pasāretīti gahaṇatthaṁ pasāreti. Aggahetvā vāti leḍḍuādīhi paharitvā nayanavasena",
  "tika-vin01t20:513_2": "aggahetvā vā. Ākāsaṭṭhavinicchaye vuccamānepi tappasaṅgena ākāsaṭṭhassa vehāsaṭṭhādibhāvamupagatepi",
  "tika-vin01t20:513_3": "asammohatthaṁ ‘‘yasmiṁ aṅge nilīyatī’’tiādi vuttaṁ. Antovatthumhīti parikkhittavatthussa",
  "tika-vin01t20:513_4": "anto. Antogāmeti parikkhittassa gāmassa anto. Aparikkhitte pana vatthumhi, gāme vā",
  "tika-vin01t20:513_5": "ṭhitaṭṭhānameva ṭhānaṁ. Aṭavimukhaṁ karotīti araññābhimukhaṁ karoti. Rakkhatīti tena",
  "tika-vin01t20:513_6": "payogena tassa icchitaṭṭhānaṁ agatattā rakkhati. Bhūmiyā gacchantaṁ sandhāya ‘‘dutiyapadavāre",
  "tika-vin01t20:513_7": "vā’’ti vuttaṁ. Gāmato nikkhantassāti parikkhittagāmato nikkhantassa. Kapiñjaro nāma ekā pakkhijāti.",
  "tika-vin01t20:514": "Ākāsaṭṭhakathāvaṇṇanā niṭṭhitā.",
  "tika-vin01t20:515": "Vehāsaṭṭhakathāvaṇṇanā",
  "tika-vin01t20:516_0": "97. Vehāsaṭṭhakathāyaṁ pana cīvaravaṁse ṭhapitassa cīvarassa ākaḍḍhane yathāvuttappadesātikkamo",
  "tika-vin01t20:516_1": "ekadvaṅgulamattākaḍḍhanena siyāti adhippāyena vuttaṁ ‘‘ekadvaṅgulamattākaḍḍhaneneva",
  "tika-vin01t20:516_2": "pārājika’’nti. Idañca tādisaṁ nātimahantaṁ cīvaravaṁsadaṇḍakaṁ sandhāya vuttaṁ, mahante",
  "tika-vin01t20:516_3": "pana tato adhikamattākaḍḍhaneneva siyā. Rajjukena bandhitvāti ekāya rajjukoṭiyā cīvaraṁ",
  "tika-vin01t20:516_4": "bandhitvā aparāya koṭiyā cīvaravaṁsaṁ bandhitvā ṭhapitacīvaraṁ. Muttamatte aṭṭhatvā",
  "tika-vin01t20:516_5": "patanakasabhāvattā ‘‘mutte pārājika’’nti vuttaṁ.",
  "tika-vin01t20:517_0": "Ekamekassa phuṭṭhokāsamatte atikkante pārājikanti bhittiṁ aphusāpetvā ṭhapitattā",
  "tika-vin01t20:517_1": "vuttaṁ. Bhittiṁ nissāya ṭhapitanti paṭipāṭiyā ṭhapitesu nāgadantādīsuyeva āropetvā",
  "tika-vin01t20:517_2": "bhittiṁ phusāpetvā ṭhapitaṁ. Paṇṇantaraṁ āropetvā ṭhapitāti aññehi ṭhapitaṁ sandhāya vuttaṁ.",
  "tika-vin01t20:518": "Vehāsaṭṭhakathāvaṇṇanā niṭṭhitā.",
  "tika-vin01t20:519": "Udakaṭṭhakathāvaṇṇanā",
  "tika-vin01t20:520_0": "98. Udakaṭṭhakathāyaṁ sandamānaudake nikkhittaṁ na tiṭṭhatīti āha ‘‘asandanake udake’’ti.",
  "tika-vin01t20:520_1": "Anāpattīti hatthavārapadavāresu dukkaṭāpattiyā abhāvaṁ sandhāya vuttaṁ. Kaḍḍhatīti",
  "tika-vin01t20:520_2": "heṭṭhato osāreti. Uppalādīsūti ādi-saddena padumapuṇḍarīkādiṁ saṅgaṇhāti. Rattaṁ",
  "tika-vin01t20:520_3": "padumaṁ, setaṁ puṇḍarīkaṁ. Setaṁ vā padumaṁ, rattaṁ puṇḍarīkaṁ. Atha vā rattaṁ vā",
  "tika-vin01t20:520_4": "hotu setaṁ vā satapattaṁ padumaṁ, ūnasatapattaṁ puṇḍarīkaṁ. Vatthu pūratīti pārājikavatthu",
  "tika-vin01t20:520_5": "pahoti. Tasmiṁ chinnamatte pārājikanti udakato accuggatassa udakavinimuttaṭṭhānato",
  "tika-vin01t20:520_6": "chedanaṁ sandhāya vuttaṁ. Yaṁ vatthuṁ pūretīti yaṁ pupphaṁ pārājikavatthuṁ pūreti.",
  "tika-vin01t20:520_7": "Dasahi pupphehi katakalāpo hatthako, mahantaṁ kalāpaṁ katvā baddhaṁ bhārabaddhaṁ.",
  "tika-vin01t20:520_8": "Rajjukesu tiṇāni santharitvāti ettha ‘‘dve rajjukāni udakapiṭṭhe ṭhapetvā tesaṁ upari",
  "tika-vin01t20:520_9": "tiriyato tiṇāni santharitvā tesaṁ upari bandhitvā vā abandhitvā vā tiriyatoyeva pupphāni",
  "tika-vin01t20:520_10": "ṭhapetvā heṭṭhato gatāni dve rajjukāni ukkhipitvā pupphamatthake ṭhapentī’’ti vadanti.",
  "tika-vin01t20:521_0": "Kesaggamattampi yathāṭhitaṭṭhānato cāvetīti pārimantena phuṭṭhokāsaṁ, orimantena",
  "tika-vin01t20:521_1": "kesaggamattaṁ cāveti. Sakalamudakanti daṇḍena phuṭṭhokāsagataṁ sakalamudakaṁ. Na",
  "tika-vin01t20:521_2": "udakaṁ ṭhānanti attanā kataṭṭhānassa aṭṭhānattā. Idaṁ ubhayanti ettha ‘‘bandhanaṁ",
  "tika-vin01t20:521_3": "amocetvā…pe… pārājika’’nti idamevekaṁ, ‘‘paṭhamaṁ bandhanaṁ…pe… ṭhānaparicchedo’’ti",
  "tika-vin01t20:521_4": "idaṁ dutiyaṁ. Paduminiyanti padumagacche. Uppāṭitāyāti parehi attano atthāya uppāṭitāya.",
  "tika-vin01t20:522": "Bahiṭhapiteti udakato bahi ṭhapite. Hatthakavasena khuddakaṁ katvā",
  "tika-vin01t20:523_0": "Baddhaṁ kalāpabaddhaṁ. Muḷālanti kandaṁ. Pattaṁ vā pupphaṁ vāti idaṁ kaddamassa anto",
  "tika-vin01t20:523_1": "pavisitvā ṭhitaṁ sandhāya vuttaṁ. Sakalamudakanti vāpiādīsu pariyāpannaṁ sakalamudakaṁ.",
  "tika-vin01t20:523_2": "Niddhamanatumbanti vāpiyā udakassa nikkhamanamaggaṁ. Udakavāhakanti mahāmātikaṁ.",
  "tika-vin01t20:523_3": "Na avahāroti idaṁ pubbasadisaṁ na hotīti āha – ‘‘kasmā…pe… evarūpā hi tattha katikā’’ti.",
  "tika-vin01t20:523_4": "Avahāro natthīti sabbasādhāraṇe apariggahaṭṭhāne gahitattā. Mātikaṁ āropetvāti khuddakamātikaṁ",
  "tika-vin01t20:523_5": "āropetvā. Maritvā…pe… tiṭṭhantīti ettha ‘‘matamacchānaṁyeva tesaṁ santakattā amate",
  "tika-vin01t20:523_6": "gaṇhantassa natthi avahāro’’ti vadanti.",
  "tika-vin01t20:524": "Udakaṭṭhakathāvaṇṇanā niṭṭhitā.",
  "tika-vin01t20:525": "Nāvaṭṭhakathāvaṇṇanā",
  "tika-vin01t20:526_0": "99. Nāvaṭṭhakathāyaṁ pana yā bandhanā muttamatte ṭhānā na cavatīti iminā caṇḍasote",
  "tika-vin01t20:526_1": "baddhanāvaṁ paṭikkhipati. Tāva dukkaṭanti ‘‘bandhanaṁ moceti, āpatti dukkaṭassā’’ti",
  "tika-vin01t20:526_2": "evaṁ mocentassa paññattaṁ dukkaṭaṁ sandhāya vuttaṁ. Thullaccayampi pārājikampi hotīti",
  "tika-vin01t20:526_3": "ettha paṭhamaṁ ṭhānā acāvetvā mutte thullaccayaṁ, paṭhamaṁ ṭhānā cāvetvā mutte pārājikanti veditabbaṁ.",
  "tika-vin01t20:527_0": "‘‘Pāse baddhasūkaro viyā’’tiādinā vuttaṁ sandhāyāha ‘‘tattha yutti pubbe vuttā evā’’ti.",
  "tika-vin01t20:527_1": "Vippanaṭṭhā nāvāti visamavātādīhi vināsaṁ patvā udake nimujjitvā heṭṭhā bhūmitalaṁ",
  "tika-vin01t20:527_2": "appatvā majjhe ṭhitaṁ sandhāya vadati. Teneva ‘‘adho vā opilāpentassa…pe… nāvātalena",
  "tika-vin01t20:527_3": "phuṭṭhokāsaṁ mukhavaṭṭiṁ atikkantamatte pārājika’’nti vuttaṁ. Opilāpentassāti osīdāpentassa.",
  "tika-vin01t20:527_4": "Atikkantamatteti phuṭṭhokāsaṁ atikkantamatte. Eseva nayoti muttamatte pārājikanti dasseti.",
  "tika-vin01t20:528": "Nāvākaḍḍhanayoggamahāyottatāya yottakoṭito paṭṭhāya sakalampi ‘‘ṭhāna’’nti vuttaṁ.",
  "tika-vin01t20:529_0": "Asatipi vāte yathā vātaṁ gaṇhāti, tathā ṭhapitattā ‘‘vātaṁ gaṇhāpetī’’ti vuttaṁ.",
  "tika-vin01t20:529_1": "Balavā ca vāto āgammāti iminā asati vāte ayaṁ payogo katoti dasseti. Teneva ‘‘puggalassa",
  "tika-vin01t20:529_2": "natthi avahāro’’ti vuttaṁ. Sati pana vāte kato payogo ṭhānācāvanapayogoyevāti mātikāujukaraṇe",
  "tika-vin01t20:529_3": "viya attheva avahāroti daṭṭhabbaṁ. Ṭhānācāvanapayogo na hotīti sukkhamātikāujukaraṇe",
  "tika-vin01t20:529_4": "viya asati vāte katapayogattā. Bhaṇḍadeyyaṁ pana hotīti nāvāsāmikassa bhaṇḍadeyyaṁ hoti.",
  "tika-vin01t20:530": "Nāvaṭṭhakathāvaṇṇanā niṭṭhitā.",
  "tika-vin01t20:531": "Yānaṭṭhakathāvaṇṇanā",
  "tika-vin01t20:532_0": "100. Yānaṭṭhakathāyaṁ dukayuttassāti dvīhi goṇehi yuttassa. Ayuttakanti goṇehi ayuttaṁ.",
  "tika-vin01t20:532_1": "Kappakatāti yathā dvīhi bhāgehi heṭṭhā patiṭṭhāti, evaṁ katā. Tīṇi vā cattāri vā",
  "tika-vin01t20:532_2": "ṭhānānīti akappakatāya upatthambhaniyā vasena tīṇi ṭhānāni, kappakatāya vasena cattāri",
  "tika-vin01t20:532_3": "ṭhānānīti. Tathā pathaviyaṁ ṭhapitassa tīṇi ṭhānānīti sambandho. Tanti phalakassa",
  "tika-vin01t20:532_4": "vā dārukassa vā upari ṭhapitaṁ pathaviyaṁ ṭhapitañca. Dvīhi akkhasīsehīti dvīhi akkhakoṭīhi.",
  "tika-vin01t20:532_5": "Dārūnaṁ upari ṭhapitassāti dvinnaṁ dārūnaṁ upari dvīhi akkhakoṭīhi olambetvā sakaṭasālāyaṁ",
  "tika-vin01t20:532_6": "ṭhapitassa. Heṭṭhimatalassāti sakaṭabāhāya bhūmiṁ phusitvā ṭhitassa heṭṭhimabhāgassa.",
  "tika-vin01t20:532_7": "Sesaṁ nāvāyaṁ vuttasadisanti iminā ‘‘yadi pana taṁ evaṁ gacchantaṁ pakatigamanaṁ",
  "tika-vin01t20:532_8": "upacchinditvā aññaṁ disābhāgaṁ neti, pārājikaṁ. Sayameva yaṁ kañci gāmaṁ sampattaṁ",
  "tika-vin01t20:532_9": "ṭhānā acāventova vikkiṇitvā gacchati, nevatthi avahāro, bhaṇḍadeyyaṁ pana hotī’’ti",
  "tika-vin01t20:532_10": "imaṁ nayaṁ atidissati.",
  "tika-vin01t20:533": "Yānaṭṭhakathāvaṇṇanā niṭṭhitā.",
  "tika-vin01t20:534": "Bhāraṭṭhakathāvaṇṇanā",
  "tika-vin01t20:535_0": "101. Bhāraṭṭhakathāyaṁ purimagale galavāṭakoti purimagale uparimagalavāṭako. Uraparicchedamajjheti",
  "tika-vin01t20:535_1": "urapariyantassa majjhe. Anāṇattattāti ‘‘asukaṭṭhānaṁ nehī’’ti anāṇattattā. Yo cāyaṁ",
  "tika-vin01t20:535_2": "sīsabhārevuttoti yo cāyaṁ vinicchayo sīsabhāre vutto. Sīsādīhi vā gahito hotūti sambandho.",
  "tika-vin01t20:535_3": "Tādisanti tappaṭicchādanasamatthaṁ.",
  "tika-vin01t20:536": "Bhāraṭṭhakathāvaṇṇanā niṭṭhitā.",
  "tika-vin01t20:537": "Ārāmaṭṭhakathāvaṇṇanā",
  "tika-vin01t20:538_0": "102. Ārāmaṭṭhakathāyaṁ bandhananti pupphānaṁ vaṇṭe patiṭṭhitaṭṭhānaṁ. Abhiyuñjatīti",
  "tika-vin01t20:538_1": "codeti aḍḍaṁ karoti. Adinnādānassa payogattāti sahapayogamāha vatthumhiyeva katapayogattā.",
  "tika-vin01t20:538_2": "Sahapayogavasena hetaṁ dukkaṭaṁ. Vinicchayappasutanti vinicchaye niyuttaṁ. Kakkhaḷoti",
  "tika-vin01t20:538_3": "dāruṇo. Dhuraṁ nikkhipatīti ussāhaṁ ṭhapeti, attano santakakaraṇe nirussāho hotīti",
  "tika-vin01t20:538_4": "attho. Kūṭaḍḍakārakopi sace dhuraṁ na nikkhipati, natthi avahāroti āha ‘‘sace sayampi",
  "tika-vin01t20:538_5": "katadhuranikkhepo hotī’’ti. Sayampīti abhiyuñjakopi. Katadhuranikkhepoti ‘‘na dāni",
  "tika-vin01t20:538_6": "naṁ imassa dassāmī’’ti evaṁ tassa dāne katadhuranikkhepo. Kiṅkārappaṭissāvibhāveti",
  "tika-vin01t20:538_7": "‘‘kiṁ karomi kiṁ karomī’’ti evaṁ kiṅkārameva paṭissuṇanto vicaratīti kiṅkārapaṭissāvī,",
  "tika-vin01t20:538_8": "tassa bhāvo kiṅkārapaṭissāvibhāvo, tasmiṁ, attano vasavattibhāveti vuttaṁ hoti.",
  "tika-vin01t20:539_0": "Ukkocaṁ datvāti lañjaṁ datvā. Kūṭavinicchayikānanti kūṭavinicchaye niyuttānaṁ vinayadharānaṁ.",
  "tika-vin01t20:539_1": "‘‘Gaṇhā’’ti avatvā ‘‘asāmikassa sāmiko aya’’ntiādinā pariyāyena vuttepi tassa santakabhāvaṁ",
  "tika-vin01t20:539_2": "paricchinditvā pavattavacanattā kūṭavinicchayaṁ karontānaṁ kūṭasakkhīnañca pārājikameva.",
  "tika-vin01t20:539_3": "Asatipi cettha ṭhānācāvane ubhinnaṁ dhuranikkhepoyeva ṭhānācāvanaṭṭhāne tiṭṭhati.",
  "tika-vin01t20:539_4": "Imasmiṁ dhuranikkhepe pārājike sāmikassa vimatuppādanapayoge kate thullaccayaṁ, tasseva",
  "tika-vin01t20:539_5": "dhuranikkhepapayoge nipphādite pārājikaṁ. Sayaṁ parājayaṁ pāpuṇātīti kūṭaḍḍakārako parājayaṁ pāpuṇāti.",
  "tika-vin01t20:540": "Ārāmaṭṭhakathāvaṇṇanā niṭṭhitā.",
  "tika-vin01t20:541": "Vihāraṭṭhakathāvaṇṇanā",
  "tika-vin01t20:542_0": "103. Vihāraṭṭhakathāyaṁ vihāropi pariveṇampi āvāsopi vihārotveva saṅkhaṁ gacchatīti",
  "tika-vin01t20:542_1": "āha ‘‘vihāraṁ vā’’tiādi. Tattha vihāranti mahāvihāraṁ. Pariveṇanti mahāvihārassa",
  "tika-vin01t20:542_2": "abbhantare visuṁ visuṁ pākāraparicchinnaṭṭhānaṁ. Āvāsanti ekaṁ āvasathaṁ. Abhiyoge",
  "tika-vin01t20:542_3": "katepi avahārassa asijjhanato vuttaṁ ‘‘abhiyogo na ruhatī’’ti. Gaṇasantake pana paricchinnasāmikattā",
  "tika-vin01t20:542_4": "sakkā dhuraṁ nikkhipāpetunti āha ‘‘dīghabhāṇakādibhedassa pana gaṇassā’’ti. Idhāpi",
  "tika-vin01t20:542_5": "sace ekopi dhuraṁ na nikkhipati, rakkhatiyeva. Sabbesaṁ dhuranikkhepeneva hi pārājikaṁ.",
  "tika-vin01t20:543": "Vihāraṭṭhakathāvaṇṇanā niṭṭhitā.",
  "tika-vin01t20:544": "Khettaṭṭhakathāvaṇṇanā",
  "tika-vin01t20:545_0": "104. Khettaṭṭhakathāyaṁ satta dhaññānīti sālivīhiyavakaṅgukudrūsavarakagodhumānaṁ",
  "tika-vin01t20:545_1": "vasena satta dhaññāni . Nirumbhitvā vātiādīsu ‘‘gaṇhantassā’’ti paccekaṁ yojetabbaṁ.",
  "tika-vin01t20:545_2": "Tattha nirumbhitvā gahaṇaṁ nāma vīhisīsaṁ acchinditvā yathāṭhitameva hatthena gahetvā",
  "tika-vin01t20:545_3": "ākaḍḍhitvā bījamattasseva gahaṇaṁ. Ekamekanti ekamekaṁ vīhisīsaṁ. Uppāṭetvā vāti",
  "tika-vin01t20:545_4": "muggamāsādīni uddharitvā vā. Yasmiṁ bīje vātiādi nirumbhitvā gahaṇādīsu yathākkamaṁ",
  "tika-vin01t20:545_5": "yojetabbaṁ. Sālisīsādīni nirumbhitvā gaṇhantassa yasmiṁ bīje vatthu pūrati, ekamekaṁ",
  "tika-vin01t20:545_6": "hattheneva chinditvā gaṇhantassa yasmiṁ sīse vatthu pūrati, asitena lāyitvā gaṇhantassa",
  "tika-vin01t20:545_7": "yassaṁ muṭṭhiyaṁ vatthu pūrati, bahūni ekato uppāṭetvā gaṇhantassa yasmiṁ muggamāsādiphale",
  "tika-vin01t20:545_8": "vatthu pūratīti evamettha yathākkamo veditabbo. ‘‘Tasmiṁ bandhanā mocitamatte’’ti",
  "tika-vin01t20:545_9": "vacanato tasmiṁ bījādimhi bandhanā mocite sati tato anapanītepi pārājikamevāti daṭṭhabbaṁ.",
  "tika-vin01t20:545_10": "Acchijjamānoti acchinno hutvā ṭhito. Jaṭitānīti chinditāni acchinnehi saddhiṁ jaṭitāni",
  "tika-vin01t20:545_11": "hontīti attho. Sabhusanti palālasahitaṁ. Abhusanti palālarahitaṁ.",
  "tika-vin01t20:546_0": "Khīlenāti khāṇukena. Ettha ca khīlasaṅkamanādīsu ubhayaṁ sambhavati sahapayogo dhuranikkhepo",
  "tika-vin01t20:546_1": "ca. Yadā hi parassa khettādīsu ekadesaṁ khīlasaṅkamanādivasena attano santakaṁ karoti,",
  "tika-vin01t20:546_2": "tadā satipi paṭhamataraṁ sāmikānaṁ dhuranikkhepe khīlasaṅkamanādisahapayogaṁ vinā",
  "tika-vin01t20:546_3": "na hotīti sahapayogeneva pārājikaṁ. Teneva mātikāṭṭhakathāyaṁ (kaṅkhā. aṭṭha. dutiyapārājikavaṇṇanā)",
  "tika-vin01t20:546_4": "vuttaṁ ‘‘ṭhānācāvanavasena khīlādīni saṅkāmetvā khettādiggahaṇavasena ca sahapayogo",
  "tika-vin01t20:546_5": "veditabbo’’ti. Yadā pana asati dhuranikkhepe khīlasaṅkamanādimattaṁ kataṁ, tadā vinā",
  "tika-vin01t20:546_6": "dhuranikkhepena na hotīti dhuranikkhepeneva pārājikaṁ. Tenevettha ‘‘tañca kho sāmikānaṁ",
  "tika-vin01t20:546_7": "dhuranikkhepenā’’ti vuttaṁ. Evaṁ sabbatthāti yathāvuttamatthaṁ rajjusaṅkamanādīsupi atidisati.",
  "tika-vin01t20:547_0": "Yaṭṭhinti mānadaṇḍaṁ. Ekasmiṁ anāgate thullaccayaṁ, tasmiṁ āgate pārājikanti ettha",
  "tika-vin01t20:547_1": "sace dārūni nikhaṇitvā tattakeneva gaṇhitukāmo hoti, avasāne dārumhi pārājikaṁ. Sace",
  "tika-vin01t20:547_2": "tattha sākhāyopi katvā gahetukāmo hoti, avasānasākhāya pārājikanti veditabbaṁ. Tattakena",
  "tika-vin01t20:547_3": "asakkontoti dārūni nikhaṇitvā vatiṁ kātuṁ asakkonto. Khettamariyādanti vuttamevatthaṁ",
  "tika-vin01t20:547_4": "vibhāvetuṁ ‘‘kedārapāḷi’’nti vuttaṁ. Vitthataṁ karotīti pubbe vijjamānameva mariyādaṁ",
  "tika-vin01t20:547_5": "vitthiṇṇaṁ karoti. Akataṁ vā pana patiṭṭhapetīti pubbe akataṁ vā mariyādaṁ ṭhapeti.",
  "tika-vin01t20:548": "Khettaṭṭhakathāvaṇṇanā niṭṭhitā.",
  "tika-vin01t20:549": "Vatthuṭṭhakathāvaṇṇanā",
  "tika-vin01t20:550_0": "105. Vatthuṭṭhakathāyaṁ tiṇṇaṁ pākārānanti iṭṭhakasilādārūnaṁ vasena tiṇṇaṁ pākārānaṁ.",
  "tika-vin01t20:550_1": "Eteneva nayenāti iminā ‘‘kevalaṁ bhūmiṁ sodhetvā…pe… aparikkhipitvā vā’’ti vuttamatthaṁ nidasseti.",
  "tika-vin01t20:551": "Gāmaṭṭhakathāvaṇṇanā",
  "tika-vin01t20:552": "106. Gāmaṭṭhakathāyaṁ gāmo nāmāti pāḷiyaṁ na vuttaṁ sabbaso gāmalakkhaṇassa pubbe vuttattā.",
  "tika-vin01t20:553": "Araññaṭṭhakathāvaṇṇanā",
  "tika-vin01t20:554_0": "107. Araññaṭṭhakathāyaṁ araññaṁ nāmāti idaṁ pana na kevalaṁ pubbe vuttaaraññalakkhaṇappattimattena",
  "tika-vin01t20:554_1": "araññaṁ idhādhippetaṁ, kintu yaṁ attano araññalakkhaṇena araññaṁ parapariggahitañca",
  "tika-vin01t20:554_2": "hoti, taṁ araññaṁ idhādhippetanti dassetuṁ vuttaṁ. Tenāti puna araññavacanena. Na",
  "tika-vin01t20:554_3": "pariggahitabhāvo araññassa lakkhaṇanti yadi hi pariggahitabhāvo araññalakkhaṇaṁ siyā,",
  "tika-vin01t20:554_4": "‘‘araññaṁ nāma yaṁ manussānaṁ pariggahita’’nti ettakameva vadeyyāti adhippāyo. Yanti",
  "tika-vin01t20:554_5": "iminā pubbe vuttalakkhaṇameva araññaṁ parāmaṭṭhanti āha ‘‘yaṁ pana attano araññalakkhaṇena arañña’’nti.",
  "tika-vin01t20:555_0": "Vinivijjhitvāti ujukameva vinivijjhitvā. Paṇṇaṁ vāti tālapaṇṇādi paṇṇaṁ vā. Addhagatopīti",
  "tika-vin01t20:555_1": "cirakālaṁ tattheva ṭhitopi. Na gahetabboti ettha pana yo parehi araññasāmikānaṁ hatthato",
  "tika-vin01t20:555_2": "kiṇitvā tacchetvā tattheva ṭhapito, so araññasāmikena anuññātopi na gahetabbo. Sāmikehi",
  "tika-vin01t20:555_3": "chaḍḍitoti gahetuṁ vaṭṭatīti paṁsukūlasaññāya gahaṇaṁ vuttaṁ. Lakkhaṇacchinnassāpīti",
  "tika-vin01t20:555_4": "araññasāmikānaṁ hatthato kiṇitvā gaṇhantehi katasaññāṇassa. Challiyā pariyonaddhaṁ",
  "tika-vin01t20:555_5": "hotīti iminā sāmikānaṁ nirapekkhataṁ dīpeti. Tena vuttaṁ ‘‘gahetuṁ vaṭṭatī’’ti. Yadi",
  "tika-vin01t20:555_6": "sāmikānaṁ sāpekkhatā atthi, na vaṭṭati. Tāni katāni ajjhāvutthāni ca hontīti tāni",
  "tika-vin01t20:555_7": "gehādīni katāni pariniṭṭhitāni manussehi ca ajjhāvutthāni honti. Dārūnipīti gehādīnaṁ",
  "tika-vin01t20:555_8": "katattā tato avasiṭṭhadārūnipi. Etesanti etesaṁ yathāvuttadārūnaṁ.",
  "tika-vin01t20:556_0": "Tesaṁārakkhaṭṭhānanti tesaṁ araññapālānaṁ ṭhitaṭṭhānaṁ. Dehīti vutte dātabbamevāti",
  "tika-vin01t20:556_1": "ettha ‘‘dehī’’ti vutte ‘‘dassāmī’’ti ābhogasabbhāvato ‘‘dehī’’ti avutte adatvāpi",
  "tika-vin01t20:556_2": "gantuṁ vaṭṭatiyeva. Gantuṁ dethāti gamanaṁ detha. Adisvā gacchati, bhaṇḍadeyyanti",
  "tika-vin01t20:556_3": "parisuddhacittena gacchati, bhaṇḍadeyyaṁ. Yattha katthaci nītānampi dārūnaṁ araññasāmikānaṁyeva",
  "tika-vin01t20:556_4": "santakattā suddhacittena nikkhantopi puna theyyacittaṁ uppādetvā gacchati, pārājikamevāti vadanti.",
  "tika-vin01t20:557": "Araññaṭṭhakathāvaṇṇanā niṭṭhitā.",
  "tika-vin01t20:558": "Udakakathāvaṇṇanā",
  "tika-vin01t20:559_0": "108. Udakakathāyaṁ mahākucchikā udakacāṭi udakamaṇiko. ‘‘Samekhalā cāṭi udakamaṇiko’’tipi",
  "tika-vin01t20:559_1": "vadanti. Tatthāti tesu bhājanesu. Nibbahanaudakanti ‘‘mahodakaṁ āgantvā taḷākamariyādaṁ",
  "tika-vin01t20:559_2": "mā chindī’’ti taḷākarakkhaṇatthaṁ tassa ekapassena vissajjitaudakaṁ. Niddhamanatumbanti",
  "tika-vin01t20:559_3": "sassādīnaṁ atthāya udakanikkhamanamaggaṁ. Mariyādaṁ dubbalaṁ katvāti idaṁ avassaṁ",
  "tika-vin01t20:559_4": "chinnasabhāvadassanatthaṁ bhaṇḍadeyyavisayadassanatthañca vuttaṁ. Mariyādaṁ dubbalaṁ",
  "tika-vin01t20:559_5": "akatvāpi yathāvuttappayoge kate mariyādaṁ chinditvā nikkhantaudakagghānurūpena avahārena kāretabbameva.",
  "tika-vin01t20:560_0": "Aniggateti anikkhamitvā taḷākasmiṁyeva udake ṭhite. Asampattevāti taḷākato nikkhamitvā",
  "tika-vin01t20:560_1": "mahāmātikāya eva ṭhite. Anikkhanteti taḷākato anikkhante udake. Subaddhāti bhaṇḍadeyyampi",
  "tika-vin01t20:560_2": "na hotīti adhippāyo. Tenāha ‘‘nikkhante baddhā bhaṇḍadeyya’’nti, taḷākato nikkhamitvā",
  "tika-vin01t20:560_3": "paresaṁ khuddakamātikāmukhaṁ apāpuṇitvā mahāmātikāyaṁyeva ṭhite baddhā ce, bhaṇḍadeyyanti",
  "tika-vin01t20:560_4": "attho. ‘‘Anikkhante baddhā subaddhā, nikkhante baddhā bhaṇḍadeyya’’nti hi idaṁ dvayaṁ",
  "tika-vin01t20:560_5": "heṭṭhā vuttavikappadvayassa yathākkamena vuttaṁ. Natthi avahāroti ettha ‘‘avahāro",
  "tika-vin01t20:560_6": "natthi, bhaṇḍadeyyaṁ pana hotī’’ti keci vadanti, taḷākagataudakassa sabbasādhāraṇattā",
  "tika-vin01t20:560_7": "taṁ ayuttaṁ viya dissati, ‘‘anikkhante baddhā subaddhā’’ti iminā ca aṭṭhakathāvacanena",
  "tika-vin01t20:560_8": "na sameti. Vatthuṁ…pe… na sametīti ettha taḷākagataudakassa sabbasādhāraṇattā apariggahitaṁ",
  "tika-vin01t20:560_9": "idha vatthunti adhippāyo.",
  "tika-vin01t20:561": "Udakakathāvaṇṇanā niṭṭhitā.",
  "tika-vin01t20:562": "Dantaponakathāvaṇṇanā",
  "tika-vin01t20:563_0": "109. Dantakaṭṭhakathāyaṁ tato paṭṭhāya avahāro natthīti ‘‘yathāsukhaṁ bhikkhusaṅgho",
  "tika-vin01t20:563_1": "paribhuñjatū’’ti yathāsukhaṁ paribhogatthāya ṭhapitattā vassaggena abhājetabbattā",
  "tika-vin01t20:563_2": "arakkhitabbattā sabbasādhāraṇattā ca aññaṁ saṅghikaṁ viya na hotīti theyyacittena",
  "tika-vin01t20:563_3": "gaṇhantassapi natthi avahāro . Vattanti dantakaṭṭhaggahaṇe vattaṁ. Idāni tadeva vattaṁ",
  "tika-vin01t20:563_4": "dassento ‘‘yo hī’’tiādimāha. ‘‘Puna sāmaṇerā āharissantī’’ti keci therā vadeyyunti yojetabbaṁ.",
  "tika-vin01t20:564": "Dantaponakathāvaṇṇanā niṭṭhitā.",
  "tika-vin01t20:565": "Vanappatikathāvaṇṇanā",
  "tika-vin01t20:566_0": "110. Vanappatikathāyaṁ ‘‘ujukameva tiṭṭhatīti rukkhabhārena kiñcideva bhassitvā ṭhitattā",
  "tika-vin01t20:566_1": "hotiyeva ṭhānācāvananti adhippāyena vutta’’nti vadanti. Vātamukhaṁ sodhetīti yathā",
  "tika-vin01t20:566_2": "vāto āgantvā rukkhaṁ pāteti, evaṁ vātassa āgamanamaggaṁ rundhitvā ṭhitāni sākhāgumbādīni",
  "tika-vin01t20:566_3": "chinditvā apanento sodheti. ‘‘Maṇḍūkakaṇṭakaṁ vā visanti maṇḍūkānaṁ naṅguṭṭhe aggakoṭiyaṁ",
  "tika-vin01t20:566_4": "ṭhitakaṇṭaka’’nti vadanti, ‘‘ekaṁ visamacchakaṇṭaka’’ntipi vadanti.",
  "tika-vin01t20:567": "Vanappatikathāvaṇṇanā niṭṭhitā.",
  "tika-vin01t20:568": "Haraṇakakathāvaṇṇanā",
  "tika-vin01t20:569_0": "111. Haraṇakakathāyaṁ haraṇakanti hariyamānaṁ. Abhimukhaṁ katvā kaḍḍhanaṁ ākaḍḍhanaṁ,",
  "tika-vin01t20:569_1": "sesadisākaḍḍhanaṁ vikaḍḍhanaṁ. Pādaṁ agghati, pārājikamevāti ettha antaṁ na gaṇhāmīti",
  "tika-vin01t20:569_2": "asallakkhitattā antassa ca gaṇhissāmīti sallakkhitasseva paṭassa ekadesattā pārājikaṁ",
  "tika-vin01t20:569_3": "vuttaṁ. Sahabhaṇḍahārakanti bhaṇḍahārakena saddhiṁ. Santajjetvāti dhanuādīhi santajjetvā.",
  "tika-vin01t20:570": "Soti bhaṇḍahārako. Anajjhāvutthakanti apariggahitakaṁ, asāmikanti attho.",
  "tika-vin01t20:571_0": "Āharāpente dātabbanti ettha ‘‘chaḍḍetvā dhuraṁ nikkhipitvā gatānampi nirālayānaṁ",
  "tika-vin01t20:571_1": "puna āharāpanassa vuttattā bhikkhūnampi attano santake parikkhāre acchinditvā parehi",
  "tika-vin01t20:571_2": "gahite tattha dhuranikkhepaṁ katvāpi puna taṁ balakkārenapi āharāpetuṁ vaṭṭatī’’ti",
  "tika-vin01t20:571_3": "desavāsino ācariyā vadanti, sīhaḷadīpavāsino pana taṁ keci ācariyā na icchanti. Teneva",
  "tika-vin01t20:571_4": "mahāgaṇṭhipade majjhimagaṇṭhipade ca vuttaṁ ‘‘amhākaṁ pana taṁ na ruccatī’’ti. Aññesūti",
  "tika-vin01t20:571_5": "mahāpaccariādīsu. Vicāraṇā eva natthīti tatthāpi paṭikkhepābhāvato ayamevatthoti vuttaṁ hoti.",
  "tika-vin01t20:572": "Haraṇakakathāvaṇṇanā niṭṭhitā.",
  "tika-vin01t20:573": "Upanidhikathāvaṇṇanā",
  "tika-vin01t20:574_0": "112. Upanidhikathāyaṁ ‘‘saṅgopanatthāya attano hatthe nikkhittassa bhaṇḍassa guttaṭṭhāne",
  "tika-vin01t20:574_1": "paṭisāmanapayogaṁ vinā aññasmiṁ payoge akatepi rajjasaṅkhobhādikāle ‘na dāni tassa",
  "tika-vin01t20:574_2": "dassāmi, na mayhaṁ dāni dassatī’ti ubhohipi sakasakaṭṭhāne nisīditvā dhuranikkhepe",
  "tika-vin01t20:574_3": "kate pārājikameva paṭisāmanapayogassa katattā’’ti vadanti. Attano hatthe nikkhittattāti",
  "tika-vin01t20:574_4": "ettha attano hatthe saṅgopanatthāya nikkhittakālato paṭṭhāya tappaṭibaddhattā ārakkhāya",
  "tika-vin01t20:574_5": "bhaṇḍasāmikaṭṭhāne ṭhitattā ṭhānassa ca tadāyattatāya ṭhānācāvanassa alabbhanato",
  "tika-vin01t20:574_6": "natthi avahāroti adhippāyo.",
  "tika-vin01t20:575_0": "Dhammaṁ vācāpetvāti dhammaṁ kathāpetvā. Eseva nayoti uddhāreyeva pārājikaṁ. Kasmā?",
  "tika-vin01t20:575_1": "Aññehi asādhāraṇassa abhiññāṇassa vuttattā. ‘‘Aññaṁ tādisameva gaṇhante yujjatīti",
  "tika-vin01t20:575_2": "idaṁ saññāṇaṁ kathenteneva ‘asukasmiṁ ṭhāne’ti okāsassa ca niyamitattā tasmiṁ ṭhāne",
  "tika-vin01t20:575_3": "ṭhitaṁ pattaṁ apanetvā tasmiṁ okāse aññaṁ tādisameva pacchā ṭhapitaṁ pattaṁ sandhāya",
  "tika-vin01t20:575_4": "kathita’’nti tīsupi gaṇṭhipadesu vuttaṁ. Corena sallakkhitapattassa gahaṇābhāvepi",
  "tika-vin01t20:575_5": "‘‘idaṁ thenetvā gaṇhissāmī’’ti tasmiṁ okāse ṭhite tādise vatthumatte tassa theyyacittasabbhāvato",
  "tika-vin01t20:575_6": "aññaṁ tādisameva gaṇhante yujjatīti corassa avahāro dassito. Padavārenāti therena",
  "tika-vin01t20:575_7": "nīharitvā dinnaṁ pattaṁ gahetvā gacchato corassa padavārena. Taṁ atādisameva gaṇhante",
  "tika-vin01t20:575_8": "yujjatīti ‘‘mamāyaṁ patto na hotī’’ti vā ‘‘mayā kathito ayaṁ patto na hotī’’ti vā",
  "tika-vin01t20:575_9": "jānitvā theyyacittena gaṇhantassa ‘‘idaṁ thenetvā gaṇhissāmī’’ti vatthumatte theyyacittaṁ",
  "tika-vin01t20:575_10": "uppādetvā gaṇhantassa ca avahārasabbhāvato vuttaṁ.",
  "tika-vin01t20:576_0": "Gāmadvāranti samaṇasāruppaṁ vohāramattametaṁ, antogāmaṁ icceva vuttaṁ hoti. Vuttanayeneva",
  "tika-vin01t20:576_1": "therassapārājikanti theyyacitteneva parasantakassa gahitattā uddhāreyeva therassa",
  "tika-vin01t20:576_2": "pārājikaṁ. Corassa dukkaṭanti asuddhacittena gahitattā gahitakāle corassa dukkaṭaṁ.",
  "tika-vin01t20:576_3": "Vuttanayeneva ubhinnampi dukkaṭanti corassa sāmikena dinnattā pārājikaṁ natthi, asuddhacittena",
  "tika-vin01t20:576_4": "gahitattā dukkaṭaṁ, therassa pana attano santakepi asuddhacittatāya dukkaṭanti.",
  "tika-vin01t20:577_0": "Āṇattiyā gahitattāti ettha ‘‘pattacīvaraṁ gaṇha, asukaṁ nāma gāmaṁ gantvā piṇḍāya",
  "tika-vin01t20:577_1": "carissāmā’’ti evaṁ therena kataāṇattiyā vihārassa parabhāge upacārato paṭṭhāya yāva",
  "tika-vin01t20:577_2": "tassa gāmassa parato upacāro, tāva sabbaṁ khettameva jātanti adhippāyo. Maggato okkammāti",
  "tika-vin01t20:577_3": "ettha ubhinnaṁ sakaṭacakkamaggānaṁ antarāḷampi maggoyevāti daṭṭhabbaṁ. Aṭṭhatvā anisīditvāti",
  "tika-vin01t20:577_4": "ettha vihāraṁ pavisitvā sīsādīsu bhāraṁ bhūmiyaṁ anikkhipitvāva tiṭṭhanto nisīdanto",
  "tika-vin01t20:577_5": "vā vissamitvā theyyacitte vūpasante puna theyyacittaṁ uppādetvā gacchati ce, pāduddhārena",
  "tika-vin01t20:577_6": "kāretabbo. Sace bhūmiyaṁ nikkhipitvā puna taṁ gahetvā gacchati, uddhārena kāretabbo.",
  "tika-vin01t20:577_7": "Kasmā? Āṇāpakassa āṇattiyā yaṁ kattabbaṁ, tassa tāva pariniṭṭhitattā. Keci pana ‘‘purimasmiṁ",
  "tika-vin01t20:577_8": "theyyacitte avūpasantepi vuttanayeneva vissamitvā gacchato pāduddhārena uddhārena",
  "tika-vin01t20:577_9": "vā kāretabbo’’ti vadanti, ‘‘asukaṁ nāma gāmanti aniyametvā ‘antogāmaṁ pavisissāmā’ti",
  "tika-vin01t20:577_10": "avisesena vutte vihārasāmantā sabbopi gocaragāmo khettamevā’’tipi vadanti. Sesanti",
  "tika-vin01t20:577_11": "maggukkamanavihārābhimukhagamanādi sabbaṁ. Purimasadisamevāti anāṇattiyā gahitepi",
  "tika-vin01t20:577_12": "sāmikassa kathetvā gahitattā heṭṭhā vuttavihārūpacārādi sabbaṁ khettamevāti katvā vuttaṁ.",
  "tika-vin01t20:578_0": "Eseva nayoti ‘‘antarāmagge theyyacittaṁ uppādetvā’’tiādinā vuttanayaṁ atidisati.",
  "tika-vin01t20:578_1": "Nimitte vā kateti ‘‘cīvaraṁ me kiliṭṭhaṁ, ko nu kho rajitvā dassatī’’tiādinā nimitte",
  "tika-vin01t20:578_2": "kate. Vuttanayenevāti anāṇattassa therena saddhiṁ pattacīvaraṁ gahetvā gamanavāre",
  "tika-vin01t20:578_3": "vuttanayeneva. Ekapasse vāti vihārassa mahantatāya attānaṁ adassetvā ekasmiṁ passe",
  "tika-vin01t20:578_4": "vasanto vā. Theyyacittena paribhuñjanto jīrāpetīti theyyacitte uppanne ṭhānācāvanaṁ",
  "tika-vin01t20:578_5": "akatvā nivatthapārutanīhāreneva paribhuñjanto jīrāpeti, ṭhānā cāventassa pana theyyacitte",
  "tika-vin01t20:578_6": "sati pārājikameva sīse bhāraṁ khandhe karaṇādīsu viya. Yathā tathā vā nassatīti aggiādinā",
  "tika-vin01t20:578_7": "vā upacikādīhi khāditaṁ vā nassati.",
  "tika-vin01t20:579_0": "Añño vā kocīti iminā pana yena ṭhapitaṁ, sopi saṅgahitoti veditabbaṁ. Tava thūlasāṭako",
  "tika-vin01t20:579_1": "laddhotiādinā musāvāde dukkaṭaṁ adinnādānapayogattā. Itaraṁ gaṇhato uddhāre pārājikanti",
  "tika-vin01t20:579_2": "ettha ‘‘pavisitvā tava sāṭakaṁ gaṇhāhī’’ti imināva upanidhibhāvato muttattā sāmikassa",
  "tika-vin01t20:579_3": "itaraṁ gaṇhatopi attano sāṭake ālayassa sabbhāvato ca uddhāre pārājikaṁ vuttaṁ. Na",
  "tika-vin01t20:579_4": "jānantīti tena vuttaṁ vacanaṁ asuṇantā na jānanti. Eseva nayoti ettha sace jānitvāpi",
  "tika-vin01t20:579_5": "cittena na sampaṭicchanti, eseva nayoti daṭṭhabbaṁ. Paṭikkhipantīti ettha cittena",
  "tika-vin01t20:579_6": "paṭikkhepopi saṅgahitovāti veditabbaṁ. Yācitā vā ayācitā vāti ettha yācitā yadi cittenapi",
  "tika-vin01t20:579_7": "sampaṭicchanti, naṭṭhe gīvā. Ayācitā pana yadipi cittena sampaṭicchanti, natthi gīvā.",
  "tika-vin01t20:580_0": "Gahetvā ṭhapetīti ettha cāletvā tasmiṁyeva ṭhāne ṭhapitepi naṭṭhe gīvā. Upacāre vijjamāneti",
  "tika-vin01t20:580_1": "bhaṇḍāgārassa samīpe uccārapassāvaṭṭhāne vijjamāne. Mayi ca mate saṅghassa ca senāsane",
  "tika-vin01t20:580_2": "vinaṭṭheti ettha ‘‘kevalaṁ saṅghassa senāsanaṁ mā nassīti imināva adhippāyena vivaritumpi",
  "tika-vin01t20:580_3": "vaṭṭatiyevā’’ti vadanti. Sahāyehi bhavitabbanti tehipi kiñci kiñci dātabbanti vuttaṁ",
  "tika-vin01t20:580_4": "hoti. Ayaṁ sāmīcīti bhaṇḍāgāre vasantānaṁ idaṁ vattaṁ.",
  "tika-vin01t20:581_0": "Lolamahātheroti mando momūho hasitakīḷitappasuto vā mahāthero. Attano attano vasanagabbhesu",
  "tika-vin01t20:581_1": "sabhāgabhikkhūnaṁ parikkhāraṁ ṭhapentīti yojetabbaṁ. Itarehīti tasmiṁyeva gabbhe",
  "tika-vin01t20:581_2": "vasantehi itarabhikkhūhi. Vihāravāre niyutto vihāravāriko, vāraṁ katvā vihārarakkhaṇako.",
  "tika-vin01t20:581_3": "Nivāpanti bhattavetanaṁ. Paṭipathaṁ gatesūti corānaṁ āgamanaṁ ñatvā ‘‘paṭhamataraṁyeva",
  "tika-vin01t20:581_4": "gantvā saddaṁ karissāmā’’ti corānaṁ abhimukhaṁ gatesu. Nissitake jaggentīti attano",
  "tika-vin01t20:581_5": "attano nissitake sikkhācariyāya posentāpi nissitake vihāraṁ jaggāpenti. ‘‘Asahāyassa",
  "tika-vin01t20:581_6": "adutiyassā’’ti pāṭho yutto, pacchimaṁ purimasseva vevacanaṁ. Asahāyassa vā attadutiyassa",
  "tika-vin01t20:581_7": "vāti imasmiṁ pana pāṭhe ekena ānītaṁ dvinnaṁ nappahotīti attadutiyassapi vāro nivāritoti",
  "tika-vin01t20:581_8": "vadanti, taṁ ‘‘yassa sabhāgo bhikkhu bhattaṁ ānetvā dātā natthī’’ti iminā na sametīti",
  "tika-vin01t20:581_9": "vīmaṁsitabbaṁ. Upajīvantena ṭhātabbanti abbhokāsikena rukkhamūlikenapi pākavaṭṭaṁ",
  "tika-vin01t20:581_10": "upanissāya jīvantena pattacīvararakkhaṇatthāya vihāravāre sampatte ṭhātabbaṁ. Paripucchanti",
  "tika-vin01t20:581_11": "pucchitapañhavissajjanaṁ aṭṭhakathaṁ vā. Diguṇanti vassaggena pāpitaṁ vināva dve",
  "tika-vin01t20:581_12": "koṭṭhāseti vadanti. Pakkhavārenāti aḍḍhamāsavārena.",
  "tika-vin01t20:582": "Upanidhikathāvaṇṇanā niṭṭhitā.",
  "tika-vin01t20:583": "Suṅkaghātakathāvaṇṇanā",
  "tika-vin01t20:584_0": "113. Suṅkaghātakathāyaṁ tato hanantīti tato nīharantā hananti. Tanti suṅkaṭṭhānaṁ.",
  "tika-vin01t20:584_1": "Yatoti yato nīhariyamānabhaṇḍato. Rājakanti rājāyattaṁ. Tampi rājārahamevāti āha",
  "tika-vin01t20:584_2": "‘‘ayamevattho’’ti. Itoti ito bhaṇḍato. Dutiyaṁ pādaṁ atikkāmetīti ettha ‘‘paṭhamaṁ",
  "tika-vin01t20:584_3": "pādaṁ paricchedato bahi ṭhapetvā dutiye pāde uddhaṭamatte pārājika’’nti vadanti uddharitvā",
  "tika-vin01t20:584_4": "bahi aṭṭhapitopi bahi ṭhitoyeva nāma hotīti katvā. Yattha yattha padavārena āpatti",
  "tika-vin01t20:584_5": "kāretabbā, tattha tattha sabbatthāpi eseva nayoti vadanti. Suṅkaghātato bahi bahisuṅkaghātaṁ.",
  "tika-vin01t20:584_6": "Avassaṁ patanakanti avassaṁ suṅkaghātato bahi patanakaṁ. Pubbe vuttanayenevāti avassaṁ",
  "tika-vin01t20:584_7": "patanake hatthato muttamatteti vuttaṁ hoti. Vaṭṭantaṁ puna anto pavisatīti mahāaṭṭhakathāvacanassa",
  "tika-vin01t20:584_8": "kurundisaṅkhepaṭṭhakathāhi adhippāyo pakāsito. Anto ṭhatvā bahi gacchantaṁ rakkhatīti",
  "tika-vin01t20:584_9": "bhikkhuno payogena gamanavegassa antoyeva vūpasantattā. Parivattetvā abbhantarimaṁ",
  "tika-vin01t20:584_10": "bahi ṭhapetīti abbhantare ṭhitaṁ puṭakaṁ parivattetvā bahi ṭhapeti. Ettha ca ‘‘abbhantarime",
  "tika-vin01t20:584_11": "puṭake bhūmito mocitamatte pārājika’’nti vadanti.",
  "tika-vin01t20:585_0": "‘‘Gacchante yāne vā…pe… ṭhapetīti suṅkaghātaṁ apavisitvā bahiyeva ṭhapetī’’ti tīsupi",
  "tika-vin01t20:585_1": "gaṇṭhipadesu vuttaṁ suṅkaṭṭhānassa bahi ṭhapitanti vakkhamānattā. Ācariyā pana ‘‘suṅkaṭṭhānassa",
  "tika-vin01t20:585_2": "bahi ṭhita’’nti pāṭhaṁ vikappetvā ‘‘paṭhamaṁ antosuṅkaghātaṁ paviṭṭhesuyeva yānādīsu",
  "tika-vin01t20:585_3": "ṭhapitaṁ pacchā yānena saddhiṁ nīhaṭaṁ suṅkaghātassa bahi ṭhitaṁ, na ca tena nīta’’nti",
  "tika-vin01t20:585_4": "atthaṁ vadanti. Ayaṁ pana tesaṁ adhippāyo – suṅkaṭṭhānassa anto paviṭṭhayānādīsu",
  "tika-vin01t20:585_5": "ṭhapitepi bhikkhussa payogaṁ vinā aññena nīhaṭattā nevatthi pārājikaṁ, ‘‘atra paviṭṭhassa",
  "tika-vin01t20:585_6": "suṅkaṁ gaṇhantū’’ti vuttattā aññena nīhaṭassa bahi ṭhite bhaṇḍadeyyampi na hotīti.",
  "tika-vin01t20:585_7": "Ayameva ca nayo ‘‘vaṭṭitvā gamissatīti vā añño naṁ vaṭṭessatīti vā anto ṭhapitaṁ",
  "tika-vin01t20:585_8": "pacchā sayaṁ vā vaṭṭamānaṁ aññena vā vaṭṭitaṁ bahi gacchati, rakkhatiyevā’’ti iminā",
  "tika-vin01t20:585_9": "vacanena sametīti yuttataro viya dissati. Suṅkaṭṭhānassa anto pavisitvā puna paccāgacchatopi",
  "tika-vin01t20:585_10": "tena passena paricchedaṁ atikkamantassa yadi tatopi gacchantānaṁ hatthato suṅkaṁ",
  "tika-vin01t20:585_11": "gaṇhanti, sīmātikkame pārājikameva.",
  "tika-vin01t20:586_0": "Hatthisuttādīsūti hatthisikkhādīsu. Imasmiṁ ṭhāneti yathāvuttayānādīhi vuttappakārena",
  "tika-vin01t20:586_1": "nīharaṇe. Anāpattīti tattha ‘‘sahatthā’’ti vacanato aññena nīharāpentassa anāpatti.",
  "tika-vin01t20:586_2": "Idhāti imasmiṁ adinnādānasikkhāpade. Tatrāti tasmiṁ eḷakalomasikkhāpade. Hontīti",
  "tika-vin01t20:586_3": "ettha iti-saddo hetuattho, yasmā eḷakalomāni nissaggiyāni honti, tasmā pācittiyanti",
  "tika-vin01t20:586_4": "attho. Idha anāpattīti imasmiṁ sikkhāpade avahārābhāvā anāpatti. Upacāranti suṅkaghātaparicchedato",
  "tika-vin01t20:586_5": "bahi samantā dvinnaṁ leḍḍupātānaṁ abbhantaraṁ vatiāsannappadesasaṅkhātaṁ upacāraṁ.",
  "tika-vin01t20:586_6": "Tādisaṁ upacāraṁ okkamitvā pariharaṇe sādīnavattā dukkaṭaṁ vuttaṁ. Etthāti suṅkaghāte.",
  "tika-vin01t20:586_7": "‘‘Dvīhi leḍḍupātehīti ayaṁ niyamo ācariyaparamparābhato’’ti mahāgaṇṭhipade vuttaṁ.",
  "tika-vin01t20:587": "Suṅkaghātakathāvaṇṇanā niṭṭhitā.",
  "tika-vin01t20:588": "Pāṇakathāvaṇṇanā",
  "tika-vin01t20:589_0": "114. Pāṇakathāyaṁ tiracchānagatassa ekantena pādagghanakatā na sambhavatīti āha –",
  "tika-vin01t20:589_1": "‘‘ekaṁsena avahārakappahonakapāṇaṁ dassento’’ti. Bhujissaṁ harantassa avahāro natthīti",
  "tika-vin01t20:589_2": "parapariggahitābhāvato. Bhujissoti adāso. Āṭhapitoti mātāpitūhi iṇaṁ gaṇhantehi ‘‘yāva",
  "tika-vin01t20:589_3": "iṇadānā ayaṁ tumhākaṁ santike hotū’’ti iṇadāyakānaṁ niyyātito. Yasmā mātāpitaro dāsānaṁ",
  "tika-vin01t20:589_4": "viya puttānaṁ na sāmino. Yesañca santike āṭhapito, tepi tassa hatthakamme sāmino,",
  "tika-vin01t20:589_5": "na tassāti āha ‘‘avahāro natthī’’ti. Dhanaṁ pana gataṭṭhāne vaḍḍhatīti ettha ‘‘āṭhapetvā",
  "tika-vin01t20:589_6": "gahitadhanaṁ vaḍḍhiyā saha avahārakassa gīvā’’ti tīsupi gaṇṭhipadesu vuttaṁ.",
  "tika-vin01t20:590_0": "Antojāta…pe… avahāro hotīti ettha padesacārittavasena attanāva attānaṁ niyyātetvā",
  "tika-vin01t20:590_1": "dāsabyaṁ upagataṁ avaharantassapi pārājikamevāti veditabbaṁ. Gehadāsiyā kucchimhi",
  "tika-vin01t20:590_2": "dāsassa jātoti evampi sambhavatīti sambhavantaṁ gahetvā vuttaṁ. Gehadāsiyā kucchismiṁ",
  "tika-vin01t20:590_3": "pana aññassa jātopi ettheva saṅgahito. Karamarānīto nāma bandhagāhagahito. Tenāha",
  "tika-vin01t20:590_4": "‘‘paradesato paharitvā’’tiādi. Tattha paradesato paharitvāti paradesaṁ vilumpakehi",
  "tika-vin01t20:590_5": "rājarājamahāmattādīhi mahācorehi paradesato paharitvā. Anāpatti pārājikassāti yadi",
  "tika-vin01t20:590_6": "tassa vacanena tato adhikaṁ vegaṁ na vaḍḍheti, anāpatti. Pariyāyenāti pariyāyavacanena.",
  "tika-vin01t20:590_7": "Manussaviggahe ‘‘maraṇavaṇṇaṁ vā saṁvaṇṇeyyā’’ti vuttattā pariyāyakathāyapi na muccati,",
  "tika-vin01t20:590_8": "idha pana ‘‘adinnaṁ theyyasaṅkhātaṁ ādiyeyyā’’ti ādānasseva vuttattā pariyāyakathāya muccati.",
  "tika-vin01t20:591": "Pāṇakathāvaṇṇanā niṭṭhitā.",
  "tika-vin01t20:592": "Apadakathāvaṇṇanā",
  "tika-vin01t20:593": "Apadakathāyaṁ nāmenāti sappanāmena vā sāmikena katanāmena vā. Karaṇḍapuṭanti peḷāya pidhānaṁ. Āhaccāti paharitvā.",
  "tika-vin01t20:594": "Catuppadakathāvaṇṇanā",
  "tika-vin01t20:595_0": "116. Catuppadakathāyaṁ bhiṅkacchāpanti bhiṅkabhiṅkāti saddāyanato evaṁladdhanāmaṁ",
  "tika-vin01t20:595_1": "hatthipotakaṁ. Antovatthumhīti parikkhitte antovatthumhi. Rājaṅgaṇeti parikkhitte",
  "tika-vin01t20:595_2": "nagare vatthudvārato bahirājaṅgaṇe. Hatthisālā ṭhānanti nibbakosato udakapātabbhantaraṁ",
  "tika-vin01t20:595_3": "ṭhānaṁ. Bahinagare ṭhitassāti parikkhittanagaraṁ sandhāya vuttaṁ, aparikkhittanagare",
  "tika-vin01t20:595_4": "pana antonagare ṭhitassapi ṭhitaṭṭhānameva ṭhānaṁ. Khaṇḍadvāranti attanā khaṇḍitadvāraṁ.",
  "tika-vin01t20:595_5": "Sākhābhaṅganti bhañjitasākhaṁ. Nipannassa dveti bandhanena saddhiṁ dve. Ghātetīti",
  "tika-vin01t20:595_6": "ettha ‘‘theyyacittena vināsentassa sahapayogattā dukkaṭameva, na pācittiya’’nti ācariyā vadanti.",
  "tika-vin01t20:596": "Catuppadakathāvaṇṇanā niṭṭhitā.",
  "tika-vin01t20:597": "Oṇirakkhakathāvaṇṇanā",
  "tika-vin01t20:598_0": "Oṇirakkhakathāyaṁ oṇinti oṇītaṁ, ānītanti attho. ‘‘Oṇirakkhassa santike ṭhapitaṁ",
  "tika-vin01t20:598_1": "bhaṇḍaṁ upanidhi viya saṅgopanatthāya anikkhipitvā muhuttaṁ olokanatthāya ṭhapitattā",
  "tika-vin01t20:598_2": "tassa ṭhānācāvanamattena pārājikaṁ janetī’’ti vadanti.",
  "tika-vin01t20:599": "Saṁvidāvahārakathāvaṇṇanā",
  "tika-vin01t20:600_0": "Saṁvidāvahārakathāyaṁ ‘‘sambahulā saṁvidahitvā eko bhaṇḍaṁ avaharati, āpatti sabbesaṁ",
  "tika-vin01t20:600_1": "pārājikassā’’ti pāḷiyaṁ avisesena vuttattā āṇāpakānaṁ āṇattikkhaṇe āpatti, avahārakassa",
  "tika-vin01t20:600_2": "uddhāreti yathāsambhavaṁ yojetvā attho gahetabbo āṇattikathāyaṁ ‘‘so taṁ bhaṇḍaṁ",
  "tika-vin01t20:600_3": "avaharati, āpatti sabbesaṁ pārājikassā’’tiādīsu viya. Etthāpi hi āṇāpakassa āṇattikkhaṇeyeva",
  "tika-vin01t20:600_4": "āpatti vuttā. Tathā ca vakkhati ‘‘atha taṁ bhaṇḍaṁ avassaṁ hāriyaṁ hoti, yaṁ parato",
  "tika-vin01t20:600_5": "sabbesaṁ āpatti pārājikassāti vuttaṁ, tato imassa taṅkhaṇeyeva pārājikaṁ hotīti ayaṁ",
  "tika-vin01t20:600_6": "yutti sabbattha veditabbā’’ti (pārā. aṭṭha. 1.121). Saṁvidāvahāre ca ‘‘āṇatti natthī’’ti",
  "tika-vin01t20:600_7": "na vattabbā ‘‘antevāsikesu ekamekassa ekeko māsako sāhatthiko hoti, pañca āṇattikā’’ti",
  "tika-vin01t20:600_8": "vacanato. Āṇattiyā ca sati āṇāpakassa āṇattikkhaṇeyeva āpatti icchitabbā, na uddhāre.",
  "tika-vin01t20:601_0": "Yadi evaṁ ‘‘tesu eko bhaṇḍaṁ avaharati, tassuddhāre sabbesaṁ pārājika’’nti kasmā",
  "tika-vin01t20:601_1": "vuttanti? Nāyaṁ doso. Ettha hi sabbesaṁyeva āpattidassanatthaṁ avahārakassapi āpattisambhavaṭṭhānaṁ",
  "tika-vin01t20:601_2": "dassento ‘‘tassuddhāre sabbesaṁ pārājika’’nti āha, na pana āṇāpakānampi uddhāreyeva",
  "tika-vin01t20:601_3": "āpattidassanatthanti evamattho gahetabbo. ‘‘Sambahulā ekaṁ āṇāpenti ‘gacchetaṁ āharā’ti,",
  "tika-vin01t20:601_4": "tassuddhāre sabbesaṁ pārājika’’ntiādīsupi evameva attho gahetabbo. Atha vā saṁvidāvahāre",
  "tika-vin01t20:601_5": "āṇāpakānampi uddhāreyeva āpatti, na āṇattikkhaṇeti āveṇikamidaṁ lakkhaṇanti aṭṭhakathācariyappamāṇena",
  "tika-vin01t20:601_6": "gahetabbaṁ, ito vā aññena pakārena yathā aṭṭhakathāyaṁ pubbenāparaṁ na virujjhati,",
  "tika-vin01t20:601_7": "tathā vīmaṁsitvā gahetabbaṁ.",
  "tika-vin01t20:602_0": "Saṁvidhāyāti saṁvidahitvā. Tena nesaṁ dukkaṭāpattiyoti āṇattivasena pārājikāpattiyā",
  "tika-vin01t20:602_1": "asambhave sati vuttaṁ. Yadi hi te āṇattā avassaṁ taṁ haranti, pārājikāpattiyeva nesaṁ",
  "tika-vin01t20:602_2": "daṭṭhabbā, na dukkaṭāpatti. Sāhatthikaṁ vā āṇattikassa āṇattikaṁ vā sāhatthikassa",
  "tika-vin01t20:602_3": "aṅgaṁ na hotīti bhinnakālavisayattā aññamaññassa aṅgaṁ na hoti. Tathā hi sahatthā",
  "tika-vin01t20:602_4": "avaharantassa ṭhānācāvane āpatti, āṇattiyā pana āṇattikkhaṇeyevāti bhinnakālavisayā",
  "tika-vin01t20:602_5": "sāhatthikāṇattikehi āpajjitabbāpattiyo.",
  "tika-vin01t20:603": "Saṁvidāvahārakathāvaṇṇanā niṭṭhitā.",
  "tika-vin01t20:604": "Saṅketakammakathāvaṇṇanā",
  "tika-vin01t20:605_0": "119. Saṅketakammakathāyaṁ ocarake vuttanayenevāti ‘‘avassaṁ hāriye bhaṇḍe’’tiādinā",
  "tika-vin01t20:605_1": "vuttanayena. Pāḷiyaṁ taṁ saṅketaṁ pure vā pacchā vāti ettha taṁ saṅketanti sāmiatthe",
  "tika-vin01t20:605_2": "upayogavacananti daṭṭhabbaṁ, tassa saṅketassāti attho. Atha vā taṁ saṅketaṁ asampatvā",
  "tika-vin01t20:605_3": "pure vā taṁ saṅketaṁ atikkamma pacchā vāti evamettha yojanā veditabbā. Tenevāha –",
  "tika-vin01t20:605_4": "‘‘ajjāti niyāmitaṁtaṁ saṅketaṁ atikkammā’’tiādi. Taṁ nimittaṁ pure vā pacchā vāti",
  "tika-vin01t20:605_5": "etthāpi imināva nayena attho veditabbo.",
  "tika-vin01t20:606": "Saṅketakammakathāvaṇṇanā niṭṭhitā.",
  "tika-vin01t20:607": "Nimittakammakathāvaṇṇanā",
  "tika-vin01t20:608_0": "120. Nimittakammakathāyaṁ akkhinikhaṇādinimittakammaṁ pana lahukaṁ ittarakālaṁ, tasmā",
  "tika-vin01t20:608_1": "taṅkhaṇeyeva taṁ bhaṇḍaṁ avaharituṁ na sakkā. Tathā hi kiñci bhaṇḍaṁ dūre hoti kiñci",
  "tika-vin01t20:608_2": "bhāriyaṁ, taṁ gahetuṁ yāva gacchati, yāva ukkhipituṁ vāyamati, tāva nimittakammassa",
  "tika-vin01t20:608_3": "pacchā hoti. Evaṁ santepi nimittakammato paṭṭhāya gaṇhituṁ āraddhattā teneva nimittena",
  "tika-vin01t20:608_4": "avaharatīti vuccati. Yadi evaṁ ‘‘purebhattapayogova eso’’ti vādo pamāṇabhāvaṁ āpajjatīti?",
  "tika-vin01t20:608_5": "Nāpajjati. Na hi saṅketakammaṁ viya nimittakammaṁ daṭṭhabbaṁ. Tattha hi kālaparicchedo",
  "tika-vin01t20:608_6": "atthi, idha natthi. Kālavasena hi saṅketakammaṁ vuttaṁ, kiriyāvasena nimittakammanti",
  "tika-vin01t20:608_7": "ayametesaṁ viseso. ‘‘Taṁ nimittaṁ pure vā pacchā vā taṁ bhaṇḍaṁ avaharati, mūlaṭṭhassa",
  "tika-vin01t20:608_8": "anāpattī’’ti idaṁ pana tena nimittakamme kate gaṇhituṁ anārabhitvā sayameva gaṇhantassa vasena vuttaṁ.",
  "tika-vin01t20:609": "Nimittakammakathāvaṇṇanā niṭṭhitā.",
  "tika-vin01t20:610": "Āṇattikathāvaṇṇanā",
  "tika-vin01t20:611_0": "121. Āṇattikathāyaṁ asammohatthanti yasmā saṅketakammanimittakammāni karonto eko",
  "tika-vin01t20:611_1": "purebhattādīsu vā akkhinikhaṇanādīni vā disvā ‘‘gaṇhā’’ti vadati, eko gahetabbabhaṇḍanissitaṁ",
  "tika-vin01t20:611_2": "katvā ‘‘purebhattaṁ evaṁvaṇṇasaṇṭhānaṁ bhaṇḍaṁ gaṇhā’’ti vadati, eko ‘‘tvaṁ itthannāmassa",
  "tika-vin01t20:611_3": "pāvada, so aññassa pāvadatū’’tiādinā puggalapaṭipāṭiyā ca āṇāpeti, tasmā kālavasena",
  "tika-vin01t20:611_4": "kiriyāvasena bhaṇḍavasena puggalavasena ca āṇatte visaṅketāvisaṅketavasena etesu",
  "tika-vin01t20:611_5": "saṅketakammanimittakammesu asammohatthaṁ. Nimittasaññaṁ katvāti ‘‘īdisaṁ nāma bhaṇḍa’’nti",
  "tika-vin01t20:611_6": "vaṇṇasaṇṭhānādivasena gahaṇassa nimittabhūtaṁ saññāṇaṁ katvā.",
  "tika-vin01t20:612_0": "Yathādhippāyaṁ gacchatīti dutiyo tatiyassa, tatiyo catutthassāti evaṁ paṭipāṭiyā",
  "tika-vin01t20:612_1": "ce vadantīti vuttaṁ hoti. Sace pana dutiyo catutthassa āroceti, na yathādhippāyaṁ",
  "tika-vin01t20:612_2": "āṇatti gatāti nevatthi thullaccayaṁ, paṭhamaṁ vuttadukkaṭameva hoti. Tadeva hotīti",
  "tika-vin01t20:612_3": "bhaṇḍaggahaṇaṁ vinā kevalaṁ sāsanappaṭiggahaṇamattasseva siddhattā tadeva thullaccayaṁ",
  "tika-vin01t20:612_4": "hoti , na dukkaṭaṁ nāpi pārājikanti attho. Sabbatthāti īdisesu sabbaṭṭhānesu.",
  "tika-vin01t20:613_0": "Tesampi dukkaṭanti ārocanapaccayā dukkaṭaṁ. Paṭiggahitamatteti ettha avassaṁ ce paṭiggaṇhāti,",
  "tika-vin01t20:613_1": "tato pubbeva ācariyassa thullaccayaṁ, na pana paṭiggahiteti daṭṭhabbaṁ. Kasmā panassa",
  "tika-vin01t20:613_2": "thullaccayanti āha – ‘‘mahājano hi tena pāpe niyojito’’ti.",
  "tika-vin01t20:614_0": "Mūlaṭṭhasseva dukkaṭanti ayaṁ tāva aṭṭhakathānayo, ācariyā pana ‘‘visaṅketattā eva",
  "tika-vin01t20:614_1": "mūlaṭṭhassāti pāḷiyaṁ avuttattā paṭiggaṇhantasseva taṁ dukkaṭaṁ vuttaṁ, imināva heṭṭhā",
  "tika-vin01t20:614_2": "āgatavāresupi paṭiggaṇhantānaṁ paṭiggahaṇe dukkaṭaṁ veditabbaṁ, taṁ pana tattha okāsābhāvato",
  "tika-vin01t20:614_3": "avatvā idha vutta’’nti vadanti.",
  "tika-vin01t20:615_0": "Evaṁ puna āṇattiyāpi dukkaṭameva hotīti paṭhamaṁ atthasādhakattābhāvato vuttaṁ. Āṇattikkhaṇeyeva",
  "tika-vin01t20:615_1": "pārājikoti maggānantaraphalaṁ viya atthasādhikāṇatticetanākkhaṇeyeva pārājiko. Badhiratāyāti",
  "tika-vin01t20:615_2": "uccaṁ bhaṇanto badhiratāya vā na sāvetīti vuttaṁ hoti. ‘‘Āṇatto ahaṁ tayā’’ti imasmiṁ",
  "tika-vin01t20:615_3": "vāre puna paṭikkhipitabbābhāvena atthasādhakattābhāvato mūlaṭṭhassa natthi pārājikaṁ.",
  "tika-vin01t20:615_4": "‘‘Paṇṇe vā silāya vā yattha katthaci ‘coriyaṁ kātabba’nti likhitvā ṭhapite pārājikamevā’’ti",
  "tika-vin01t20:615_5": "tīsupi gaṇṭhipadesu vuttaṁ. Taṁ pana yasmā adinnādānato pariyāyakathāya muccati,",
  "tika-vin01t20:615_6": "tasmā vīmaṁsitvā gahetabbaṁ. Yadi pana ‘‘asukasmiṁ nāma ṭhāne asukaṁ nāma bhaṇḍaṁ",
  "tika-vin01t20:615_7": "ṭhitaṁ, taṁ avaharā’’ti paṇṇe likhitvā kassaci peseti, so ce taṁ bhaṇḍaṁ avaharati,",
  "tika-vin01t20:615_8": "āṇattiyā avahaṭaṁ nāma hotīti yuttaṁ āṇāpakassa pārājikaṁ.",
  "tika-vin01t20:616": "Āṇattikathāvaṇṇanā niṭṭhitā.",
  "tika-vin01t20:617": "Āpattibhedavaṇṇanā",
  "tika-vin01t20:618_0": "122.Tattha tatthāti bhūmaṭṭhathalaṭṭhādīsu. Aṅgañca dassentoti yojetabbaṁ. Vatthubhedenāti",
  "tika-vin01t20:618_1": "avaharitabbassa vatthussa garukalahukabhedena. Āpattibhedanti pārājikathullaccayadukkaṭānaṁ",
  "tika-vin01t20:618_2": "vasena āpattibhedaṁ. Manussabhūtena parena pariggahitaṁ parapariggahitaṁ.",
  "tika-vin01t20:619_0": "125.Naca sakasaññīti iminā pana parapariggahitaṁ vatthu kathitaṁ. Na ca vissāsaggāhī,",
  "tika-vin01t20:619_1": "na ca tāvakālikanti iminā pana parapariggahitasaññā kathitā. Na vissāsaggāhitāti",
  "tika-vin01t20:619_2": "vissāsaggāhena aggahitabhāvo. Na tāvakālikatāti pacchā dātabbataṁ katvā aggahitabhāvo.",
  "tika-vin01t20:619_3": "Anajjhāvutthakanti ‘‘mameda’’nti pariggahavasena anajjhāvutthakaṁ araññe dārutiṇapaṇṇādi.",
  "tika-vin01t20:619_4": "Chaḍḍitanti kaṭṭhahārādīhi atibhārāditāya anatthikabhāvena araññādīsu chaḍḍitaṁ.",
  "tika-vin01t20:619_5": "Chinnamūlakanti naṭṭhaṁ pariyesitvā ālayasaṅkhātassa mūlassa chinnattā chinnamūlaṁ.",
  "tika-vin01t20:619_6": "Asāmikanti anajjhāvutthakādīhi tīhi ākārehi dassitaṁ asāmikavatthu. Ubhayampīti yathāvuttalakkhaṇaṁ",
  "tika-vin01t20:619_7": "asāmikaṁ attano santakañca.",
  "tika-vin01t20:620": "Āpattibhedavaṇṇanā niṭṭhitā.",
  "tika-vin01t20:621": "Anāpattibhedavaṇṇanā",
  "tika-vin01t20:622_0": "131. Yāya seyyāya sayito kālaṁ karoti, sā anuṭṭhānaseyyā nāma. ‘‘Cittena pana adhivāsetī’’ti",
  "tika-vin01t20:622_1": "vuttamatthaṁ vibhāvetuṁ ‘‘na kiñci vadatī’’ti vuttaṁ. Pākatikaṁ kātunti yattakaṁ",
  "tika-vin01t20:622_2": "gahitaṁ paribhuttaṁ vā, tattakaṁ dātabbanti vuttaṁ hoti.",
  "tika-vin01t20:623_0": "Paṭidassāmīti yaṁ gahitaṁ, tadeva vā aññaṁ vā tādisaṁ puna dassāmīti attho. Saṅghasantake",
  "tika-vin01t20:623_1": "saṅghaṁ anujānāpetumasakkuṇeyyattā kassaci vatthuno ananujānitabbato ca ‘‘saṅghasantakaṁ",
  "tika-vin01t20:623_2": "pana paṭidātumeva vaṭṭatī’’ti vuttaṁ.",
  "tika-vin01t20:624_0": "Tasmiṁyeva attabhāve nibbattāpīti tasmiṁyeva matasarīre uppannāpi. Vinītavatthūsu",
  "tika-vin01t20:624_1": "sāṭakataṇhāya tasmiṁyeva matasarīre nibbattapeto viyāti daṭṭhabbaṁ. Rukkhādīsu laggitasāṭake",
  "tika-vin01t20:624_2": "vattabbameva natthīti manussehi apariggahitaṁ sandhāya vuttaṁ. Sace pana taṁ ārakkhakehi",
  "tika-vin01t20:624_3": "pariggahitaṁ hoti, gahetuṁ na vaṭṭatīti.",
  "tika-vin01t20:625": "Anāpattibhedavaṇṇanā niṭṭhitā.",
  "tika-vin01t20:626": "Padabhājanīyavaṇṇanā niṭṭhitā.",
  "tika-vin01t20:627": "Pakiṇṇakakathāvaṇṇanā",
  "tika-vin01t20:628_0": "Dārukhaṇḍādīsu ‘‘bhāriyamidaṁ, tvaṁ ekapassaṁ ukkhipāhi, ahaṁ ekapassaṁ ukkhipāmī’’ti",
  "tika-vin01t20:628_1": "ubhayesaṁ payogena ekassa vatthuno ṭhānācāvanaṁ sandhāya ‘‘sāhatthikāṇattika’’nti",
  "tika-vin01t20:628_2": "vuttaṁ. Idañca kāyavācānaṁ īdise ṭhāne aṅgabhāvamattadassanatthaṁ vuttaṁ. Yāya pana",
  "tika-vin01t20:628_3": "cetanāya samuṭṭhāpito payogo sāhatthiko āṇattiko vā padhānabhāvena ṭhānācāvanaṁ sādheti,",
  "tika-vin01t20:628_4": "tassā vasena āpatti kāretabbā. Aññathā sāhatthikaṁ vā āṇattikassa aṅgaṁ na hoti,",
  "tika-vin01t20:628_5": "āṇattikaṁ vā sāhatthikassāti idaṁ virujjhati.",
  "tika-vin01t20:629": "Pakiṇṇakakathāvaṇṇanā niṭṭhitā.",
  "tika-vin01t20:630": "Vinītavatthuvaṇṇanā",
  "tika-vin01t20:631_0": "132. Vinītavatthūsu sandhāvatīti suṭṭhu dhāvati. Vidhāvatīti vividhā nānappakārena",
  "tika-vin01t20:631_1": "dhāvati. Kāyavacīdvārabhedaṁ vināpīti kāyacopanaṁ vacībhedañca vinā. Paṭisaṅkhānabalenāti",
  "tika-vin01t20:631_2": "tathāvidhacittuppāde ādīnavapaccavekkhaṇabalena.",
  "tika-vin01t20:632": "135.Pucchāsabhāgenāti pucchānurūpena. Nirutti eva patho niruttipatho, tasmiṁ niruttipathe. Tenāha ‘‘vohāravacanamatte’’ti.",
  "tika-vin01t20:633_0": "137.Yathākammaṁ gatoti iminā tassa matabhāvaṁ dasseti. Abbhuṇheti imināpi vuttameva",
  "tika-vin01t20:633_1": "pariyāyantarena vibhāvetuṁ ‘‘allasarīre’’ti vuttaṁ. Visabhāgasarīreti itthisarīre.",
  "tika-vin01t20:633_2": "Visabhāgasarīrattā accāsannena na bhavitabbanti āha ‘‘sīse vā’’tiādi. Vaṭṭatīti visabhāgasarīrepi",
  "tika-vin01t20:633_3": "attanāva vuttavidhiṁ kātuṁ sāṭakañca gahetuṁ vaṭṭati. Keci pana ‘‘kiñcāpi iminā sikkhāpadena",
  "tika-vin01t20:633_4": "anāpatti, itthirūpaṁ pana āmasantassa dukkaṭa’’nti vadanti.",
  "tika-vin01t20:634_0": "138.Kusaṁ saṅkāmetvāti kusaṁ parivattetvā. Kūṭamānakūṭakahāpaṇādīhīti ādi-saddena",
  "tika-vin01t20:634_1": "tulākūṭakaṁsakūṭavañcanādiṁ saṅgaṇhāti. Tattha kūṭamānaṁ hadayabhedasikhābhedarajjubhedavasena",
  "tika-vin01t20:634_2": "tividhaṁ hoti. Tattha hadayanti nāḷiādimānabhājanānaṁ abbhantaraṁ, tassa bhedo chiddakaraṇaṁ",
  "tika-vin01t20:634_3": "hadayabhedo, so sappitelādiminanakāle labbhati. Tāni hi gaṇhanto heṭṭhāchiddena mānena",
  "tika-vin01t20:634_4": "‘‘saṇikaṁ āsiñcā’’ti vatvā antobhājane bahuṁ paggharāpetvā gaṇhāti, dadanto chiddaṁ",
  "tika-vin01t20:634_5": "pidhāya sīghaṁ pūretvā deti. Sikhābhedo tilataṇḍulādiminanakāle labbhati. Tāni hi",
  "tika-vin01t20:634_6": "gaṇhanto saṇikaṁ sikhaṁ ussāpetvā gaṇhāti, dento vegena pūretvā sikhaṁ chindanto",
  "tika-vin01t20:634_7": "deti. Rajjubhedo khettavatthuminanakāle labbhati. Khettādiṁ minantā hi amahantampi",
  "tika-vin01t20:634_8": "mahantaṁ katvā minanti, mahantampi amahantaṁ. Kūṭakahāpaṇo pākaṭoyeva.",
  "tika-vin01t20:635_0": "Tulākūṭaṁ pana rūpakūṭaṁ aṅgakūṭaṁ gahaṇakūṭaṁ paṭicchannakūṭanti catubbidhaṁ hoti.",
  "tika-vin01t20:635_1": "Tattha rūpakūṭaṁ nāma dve tulā sarūpā katvā gaṇhanto mahatiyā gaṇhāti, dadanto khuddikāya",
  "tika-vin01t20:635_2": "deti. Aṅgakūṭaṁ nāma gaṇhanto pacchābhāge hatthena tulaṁ akkamati, dadanto pubbabhāge",
  "tika-vin01t20:635_3": "akkamati. Gahaṇakūṭaṁ nāma gaṇhanto mūle rajjuṁ gaṇhāti, dadanto agge. Paṭicchannakūṭaṁ",
  "tika-vin01t20:635_4": "nāma tulaṁ susiraṁ katvā anto ayacuṇṇaṁ pakkhipitvā gaṇhanto taṁ pacchābhāge karoti, dadanto aggabhāge.",
  "tika-vin01t20:636_0": "Kaṁso vuccati suvaṇṇapāti, tāya vañcanaṁ kaṁsakūṭaṁ. Kathaṁ? Ekaṁ suvaṇṇapātiṁ katvā",
  "tika-vin01t20:636_1": "aññā dve tisso lohapātiyo suvaṇṇavaṇṇā karonti, tato janapadaṁ gantvā kiñcideva aḍḍhaṁ",
  "tika-vin01t20:636_2": "kulaṁ pavisitvā ‘‘suvaṇṇabhājanāni kiṇathā’’ti vatvā agghe pucchite samagghataraṁ",
  "tika-vin01t20:636_3": "dātukāmā honti. Tato tehi ‘‘kathaṁ imesaṁ suvaṇṇabhāvo jānitabbo’’ti vutte ‘‘vīmaṁsitvā",
  "tika-vin01t20:636_4": "gaṇhathā’’ti suvaṇṇapātiṁ pāsāṇe ghaṁsitvā sabbapātiyo datvā gacchanti.",
  "tika-vin01t20:637_0": "Vañcanaṁ nāma tehi tehi upāyehi paresaṁ vañcanaṁ. Tatridamekaṁ vatthu – eko kira",
  "tika-vin01t20:637_1": "luddako migañca migapotakañca gahetvā āgacchati. Tameko dhutto ‘‘kiṁ, bho, migo agghati,",
  "tika-vin01t20:637_2": "kiṁ migapotako’’ti āha. ‘‘Migo dve kahāpaṇe, migapotako eka’’nti ca vutte ekaṁ kahāpaṇaṁ",
  "tika-vin01t20:637_3": "datvā migapotakaṁ gahetvā thokaṁ gantvā nivatto ‘‘na me, bho, migapotakena attho,",
  "tika-vin01t20:637_4": "migaṁ me dehī’’ti āha. Tena hi dve kahāpaṇe dehīti. So āha – ‘‘nanu, bho, mayā paṭhamaṁ",
  "tika-vin01t20:637_5": "eko kahāpaṇo dinno’’ti? ‘‘Āma dinno’’ti. ‘‘Imaṁ migapotakaṁ gaṇha, evaṁ so ca kahāpaṇo,",
  "tika-vin01t20:637_6": "ayañca kahāpaṇagghanako migapotakoti dve kahāpaṇā bhavissantī’’ti. So ‘‘kāraṇaṁ vadatī’’ti",
  "tika-vin01t20:637_7": "sallakkhetvā migapotakaṁ gahetvā migaṁ adāsīti.",
  "tika-vin01t20:638_0": "Balasāti balena. Panthaghāta-ggahaṇena himaviparāmosagumbaviparāmosāpi saṅgahitā.",
  "tika-vin01t20:638_1": "Tattha yaṁ himapātasamaye himena paṭicchannā hutvā maggappaṭipannaṁ janaṁ mūsanti,",
  "tika-vin01t20:638_2": "ayaṁ himaviparāmoso. Yaṁ gummādīhi paṭicchannā janaṁ mūsanti, ayaṁ gumbaviparāmoso.",
  "tika-vin01t20:639_0": "Uddhāreyevapārājikanti ‘‘sace sāṭako bhavissati, gaṇhissāmī’’ti parikappassa pavattattā",
  "tika-vin01t20:639_1": "sāṭakassa ca tattha sabbhāvato. Padavārena kāretabboti bhūmiyaṁ anikkhipitvāva vīmaṁsitattā",
  "tika-vin01t20:639_2": "vuttaṁ. Pariyuṭṭhitoti anubaddho. Disvā haṭattā parikappāvahāro na dissatīti iminā",
  "tika-vin01t20:639_3": "parikappāvahārassa asambhavaṁ dassento mahāpaccariādīsu vuttassa ayuttabhāvaṁ vibhāveti.",
  "tika-vin01t20:639_4": "Mahāaṭṭhakathāyantiādinā pana parikappāvahārasambhavaṁ pāḷiyā saṁsandanabhāvañca",
  "tika-vin01t20:639_5": "vibhāvento mahāaṭṭhakathāyaṁ vuttameva suvuttanti dīpeti. Teneva mātikāṭṭhakathāyampi",
  "tika-vin01t20:639_6": "mahāaṭṭhakathānayova dassito.",
  "tika-vin01t20:640_0": "Kecīti mahāaṭṭhakathāyameva ekacce ācariyā. Mahāpaccariyaṁ panāti pana-saddo kecivādato",
  "tika-vin01t20:640_1": "mahāpaccarivādassa visesasandassanattho. Tena kecivādo mahāpaccarivādenapi na sametīti",
  "tika-vin01t20:640_2": "dasseti. Mahāaṭṭhakathānayo eva ca mahāpaccarivādenapi saṁsandanato yuttataroti vibhāveti.",
  "tika-vin01t20:641_0": "Alaṅkārabhaṇḍanti aṅgulimuddikādi alaṅkārabhaṇḍaṁ. Kusaṁ pātetvāti vilīvamayaṁ vā",
  "tika-vin01t20:641_1": "tālapaṇṇamayaṁ vā katasaññāṇaṁ yaṁ kiñci kusaṁ pātetvā. Samagghataranti appagghataraṁ.",
  "tika-vin01t20:641_2": "Parakoṭṭhāsato kuse uddhaṭepi na tāva kusassa parivattanaṁ jātanti vuttaṁ ‘‘uddhāre",
  "tika-vin01t20:641_3": "rakkhatī’’ti. Siveyyakanti siviraṭṭhe jātaṁ.",
  "tika-vin01t20:642_0": "139. Jantāgharavatthusmiṁ yasmā ānandatthero tattha anāpattibhāvaṁ jānāti, tasmā",
  "tika-vin01t20:642_1": "‘‘tassa kukkuccaṁ ahosī’’ti na vuttaṁ. Yasmā ca sayaṁ bhagavato nārocesi, tasmā ‘‘ārocesī’’ti",
  "tika-vin01t20:642_2": "ekavacanaṁ na vuttaṁ.",
  "tika-vin01t20:643_0": "140.Vighāsanti khāditāvasesaṁ ucchiṭṭhaṁ vā. Kappiyaṁ kārāpetvāti pacāpetvā. Attaguttatthāyāti",
  "tika-vin01t20:643_1": "taṁnimittaupaddavato attānaṁ rakkhaṇatthāya. Jighacchābhibhūtā hi sīhādayo attanā",
  "tika-vin01t20:643_2": "khādiyamānaṁ gaṇhantānaṁ anatthampi kareyyuṁ. Parānuddayatāyāti sīhādīsu parasattesu",
  "tika-vin01t20:643_3": "anukampāya. Jighacchāvinodanatthañhi tehi khādiyamānaṁ te palāpetvā gaṇhato tesu",
  "tika-vin01t20:643_4": "anukampā nāma na bhavissati.",
  "tika-vin01t20:644_0": "141.Tekaṭulayāguvatthumhi viyāti musāvādasāmaññato vuttaṁ. Āṇattehīti sammatena āṇattehi.",
  "tika-vin01t20:644_1": "Āṇattenāti sāmikehi āṇattena. Aparassa bhāgaṁ dehīti asantaṁ puggalaṁ dassetvā gahitattā",
  "tika-vin01t20:644_2": "‘‘bhaṇḍadeyya’’nti vuttaṁ. Aññenāti yathāvuttehi sammatādīhi catūhi aññena. ‘‘Aparampi",
  "tika-vin01t20:644_3": "bhāgaṁ dehī’’ti vuttepi saṅghasantakattā amūlakameva gahitanti ‘‘uddhāreyeva bhaṇḍagghena",
  "tika-vin01t20:644_4": "kāretabbo’’ti vuttaṁ. Itarehi dīyamānanti sammatena, tena āṇattena vā dīyamānaṁ.",
  "tika-vin01t20:644_5": "Evaṁ gaṇhatoti ‘‘aparampi bhāgaṁ dehī’’ti vatvā vā kūṭavassāni gaṇetvā vā gaṇhato.",
  "tika-vin01t20:644_6": "Sudinnanti heṭṭhā sāmikena, tena āṇattena vā dīyamānaṁ gihisantakaṁ ‘‘aparassa bhāgaṁ",
  "tika-vin01t20:644_7": "dehī’’ti vatvā gaṇhato aparassa abhāvato sāmisantakameva hotīti bhaṇḍadeyyaṁ jātaṁ.",
  "tika-vin01t20:644_8": "Idha pana tehi evaṁ dīyamānaṁ ‘‘aparampi bhāgaṁ dehīti vatvā vā kūṭavassāni gaṇetvā",
  "tika-vin01t20:644_9": "vā gaṇhato dehī’’ti vuttattā aññātakaviññattimattaṁ ṭhapetvā neva pārājikaṁ na bhaṇḍadeyyanti sudinnameva hoti.",
  "tika-vin01t20:645_0": "142-3. Parikkhāravatthūsu vuttaparikkhārassa heṭṭhā vuttabhaṇḍassa ca ko viseso?",
  "tika-vin01t20:645_1": "Yaṁ paribhogayoggaṁ ābharaṇādirūpaṁ akatvā yathāsabhāvato ṭhapitaṁ, taṁ bhaṇḍaṁ.",
  "tika-vin01t20:645_2": "Yaṁ pana tathā katvā paribhuñjituṁ anucchavikākārena ṭhapitaṁ ābharaṇādikaṁ, taṁ",
  "tika-vin01t20:645_3": "parikkhāranti veditabbaṁ.",
  "tika-vin01t20:646_0": "144-146.Saṅkāmetvāti ṭhitaṭṭhānato apanetvā. Thavikanti upāhanatthavikādi yaṁkiñci",
  "tika-vin01t20:646_1": "thavikaṁ. Āharāpentesu bhaṇḍadeyyanti ‘‘gahite attamano hotī’’ti (mahāva. 356) vacanato",
  "tika-vin01t20:646_2": "anattamanassa santakaṁ gahitampi puna dātabbamevāti vuttaṁ. ‘‘Sammukhībhūtehi bhājetabba’’nti",
  "tika-vin01t20:646_3": "(mahāva. 379) vacanato bhājanīyabhaṇḍaṁ upacārasīmaṭṭhānaṁyeva pāpuṇātīti āha ‘‘upacārasīmāyaṁ",
  "tika-vin01t20:646_4": "ṭhitasseva gahetuṁ vaṭṭatī’’ti.",
  "tika-vin01t20:647_0": "148-9.‘‘Bhaṇḍadeyyanti ubhinnaṁ sālayabhāve sati corassa vā sāmikassa vā sampattassa",
  "tika-vin01t20:647_1": "kassaci dātuṁ vaṭṭatī’’ti vadanti. Eseva nayoti paṁsukūlasaññāya gahite bhaṇḍadeyyaṁ,",
  "tika-vin01t20:647_2": "theyyacittena pārājikanti attho. Gāmesūti gāmikesu manussesu. Gāma-ggahaṇena hettha",
  "tika-vin01t20:647_3": "gāmaṭṭhā vuttā. Vuṭṭhahantesūti gāmaṁ chaḍḍetvā palāyantesu. Puna āvasante janapadeti",
  "tika-vin01t20:647_4": "jānapadikesu puna āgantvā vasantesu.",
  "tika-vin01t20:648_0": "Avisesena vuttanti ‘‘saussāhā vā nirussāhā vā’’ti visesaṁ aparāmasitvā sāmaññato",
  "tika-vin01t20:648_1": "vuttaṁ. Na hi katipayānaṁ anussāhe sati saṅghikaṁ asaṅghikaṁ hotīti ayamettha adhippāyo.",
  "tika-vin01t20:648_2": "Saussāhamattameva pamāṇanti sāmikānaṁ paricchinnabhāvato vuttaṁ. Tatoti gaṇasantakato",
  "tika-vin01t20:648_3": "puggalasantakato vā. Senāsanatthāya niyamitanti idaṁ nidassanamattaṁ, catūsu paccayesu",
  "tika-vin01t20:648_4": "yassa kassaci atthāya niyamitepi vuttanayameva. Issaravatāyāti paraṁ āpucchitvā vā",
  "tika-vin01t20:648_5": "anāpucchitvā vā dātabbakiccaṁ natthi, ayamevettha pamāṇanti evaṁ attano issarabhāvena.",
  "tika-vin01t20:648_6": "Agghena kāretabboti agghānurūpaṁ dukkaṭena thullaccayena vā kāretabbo. Issaravatāya",
  "tika-vin01t20:648_7": "paribhuñjato gīvāti na kevalaṁ ettheva gīvā, heṭṭhā kulasaṅgahatthāya issaravatāya",
  "tika-vin01t20:648_8": "vā dinnepi gīvāyeva. Sukhāditamevāti antovihāre nisīditvā ghaṇṭippaharaṇādivuttavidhānassa",
  "tika-vin01t20:648_9": "katattā sukhāditaṁ. Saṅghikañhi vebhaṅgiyabhaṇḍaṁ antovihāre vā bahisīmāya vā hotu,",
  "tika-vin01t20:648_10": "bahisīmāyaṁ ṭhitehi apaloketvā bhājetuṁ na vaṭṭati, ubhayattha ṭhitampi pana antosīmāyaṁ",
  "tika-vin01t20:648_11": "ṭhitehi apaloketvā bhājetuṁ vaṭṭatiyeva. Teneva tīsupi gaṇṭhipadesu vuttaṁ ‘‘vihāreyeva",
  "tika-vin01t20:648_12": "nisīditvā evaṁ katattā sukhāditanti āhā’’ti. Ayañca attho vassūpanāyikakkhandhakaṭṭhakathāyaṁ āvi bhavissati.",
  "tika-vin01t20:649_0": "150. Vuttavādakavatthūsu pāḷiyaṁ yugasāṭakanti sāṭakayugaṁ. Tulanti palasataṁ. Doṇanti",
  "tika-vin01t20:649_1": "soḷasanāḷimattaṁ. Paricchedaṁ pana katvāti yattakaṁ icchitaṁ, tattakaṁ agghavasena",
  "tika-vin01t20:649_2": "vā cīvarādipaccayavasena vā paricchedaṁ katvā. Upārambhāti ‘‘bhadantā aparicchedaṁ",
  "tika-vin01t20:649_3": "katvā vadantī’’ti evaṁ dosāropanato.",
  "tika-vin01t20:650_0": "153.Chātajjhattanti jighacchādukkhena pīḷitaattasantānaṁ. Dhanukanti khuddakadhanukaṁ.",
  "tika-vin01t20:650_1": "Baddho hotīti tiriyaṁ baddho hoti. Sunakhadaṭṭhanti sāmikehi vissajjitasunakhena",
  "tika-vin01t20:650_2": "gahitaṁ. Yaṭṭhiyā saha pātetīti sūkarassa āgamanato puretarameva tattha abajjhanatthāya",
  "tika-vin01t20:650_3": "pāteti. Maddanto gacchati, bhaṇḍadeyyanti ekasūkaragghanakaṁ bhaṇḍaṁ dātabbaṁ. Na",
  "tika-vin01t20:650_4": "hi tena maggena gacchantā sabbeva sūkarā tena pāsena bajjhanti, ekoyeva paṭhamataraṁ",
  "tika-vin01t20:650_5": "gacchanto bajjhati, tasmā ekasūkaragghanakaṁ bhaṇḍaṁ dātabbaṁ. Pacchā gacchatīti",
  "tika-vin01t20:650_6": "tena katapayogena agantvā pacchā sayameva gacchati. Heṭṭhā vuttesupi īdisesu ṭhānesu",
  "tika-vin01t20:650_7": "eseva nayo. Uddharitvā chaḍḍetīti puretarameva uddharitvā chaḍḍeti. Vihārabhūmiyanti",
  "tika-vin01t20:650_8": "vihārasāmantā araññappadese. Rakkhaṁ yācitvāti rājarājamahāmattādīnaṁ santikaṁ gantvā",
  "tika-vin01t20:650_9": "anuddissa rakkhaṁ yācitvā.",
  "tika-vin01t20:651": "Kumīnamukhanti kumīnassa anto macchānaṁ pavisanamukhaṁ. Gumbe khipati, bhaṇḍadeyyamevāti kumīnassa anto pavisitabbānaṁ macchānaṁ agghena bhaṇḍadeyyaṁ.",
  "tika-vin01t20:652_0": "156. Vīsatiṁsādivasena paricchinnā bhikkhū etthāti paricchinnabhikkhukaṁ. Therānanti",
  "tika-vin01t20:652_1": "āgantukattherānaṁ . Tesampīti āvāsikabhikkhūnampi. Paribhogatthāyāti saṅghikaparibhogavasena",
  "tika-vin01t20:652_2": "paribhuñjanatthāya. Gahaṇeti pāṭhaseso daṭṭhabbo. Yatthāti yasmiṁ āvāse. Aññesaṁ",
  "tika-vin01t20:652_3": "atthibhāvanti aññesaṁ āgantukabhikkhūnaṁ atthibhāvaṁ. Tatthāti tādise āvāse. Bhājetvā",
  "tika-vin01t20:652_4": "khādantīti āgantukānampi sampattānaṁ bhājetvā khādantīti adhippāyo. Catūsu paccayesu",
  "tika-vin01t20:652_5": "sammā upanentīti ambaphalādīni vikkiṇitvā cīvarādīsu catūsu paccayesu sammā upanenti.",
  "tika-vin01t20:652_6": "Cīvaratthāya niyametvā dinnāti ‘‘imesaṁ rukkhānaṁ phalāni vikkiṇitvā cīvaresuyeva",
  "tika-vin01t20:652_7": "upanetabbāni, na bhājetvā khāditabbānī’’ti evaṁ niyametvā dinnā. Tesupi āgantukāanissarāti",
  "tika-vin01t20:652_8": "paccayaparibhogatthāya niyametvā dinnattā bhājetvā khādituṁ anissarā.",
  "tika-vin01t20:653_0": "Na tesu…pe… ṭhātabbanti ettha āgantukehi heṭṭhā vuttanayena bhājetvā khāditabbanti",
  "tika-vin01t20:653_1": "adhippāyo. Tesaṁ katikāya ṭhātabbanti ‘‘bhājetvā na khāditabba’’nti vā ‘‘ettakesu",
  "tika-vin01t20:653_2": "rukkhesu phalāni gaṇhissāmā’’ti vā ‘‘ettakāni phalāni gaṇhissāmā’’ti vā ‘‘ettakānaṁ",
  "tika-vin01t20:653_3": "divasānaṁ abbhantare gaṇhissāmā’’ti vā ‘‘na kiñci gaṇhissāmā’’ti vā evaṁ katāya āvāsikānaṁ",
  "tika-vin01t20:653_4": "katikāya āgantukehi ṭhātabbaṁ. Mahāaṭṭhakathāyaṁ ‘‘anissarā’’ti vacanena dīpitoyeva",
  "tika-vin01t20:653_5": "attho mahāpaccariyaṁ ‘‘catunnaṁ paccayāna’’ntiādinā vitthāretvā dassito. Paribhogavasenevāti",
  "tika-vin01t20:653_6": "ettha eva-saddo aṭṭhānappayutto. Paribhogavasena tameva bhājetvāti yojetabbaṁ. Etthāti",
  "tika-vin01t20:653_7": "etasmiṁ vihāre raṭṭhe vā. Senāsanapaccayanti senāsanañca tadatthāya niyametvā ṭhapitañca.",
  "tika-vin01t20:654_0": "Lāmakakoṭiyāti lāmakaṁ ādiṁ katvā, lāmakasenāsanato paṭṭhāyāti vuttaṁ hoti. Senāsanepi",
  "tika-vin01t20:654_1": "tiṇādīni lāmakakoṭiyāva vissajjetabbāni, senāsanaparikkhārāpi lāmakakoṭiyāva vissajjetabbā.",
  "tika-vin01t20:654_2": "Mūlavatthucchedaṁ pana katvā na upanetabbanti iminā kiṁ vuttaṁ hotīti? Tīsupi gaṇṭhipadesu",
  "tika-vin01t20:654_3": "tāva idaṁ vuttaṁ ‘‘sabbāni senāsanāni na vissajjetabbānīti vuttaṁ hotī’’ti. Lāmakakoṭiyā",
  "tika-vin01t20:654_4": "vissajjentehipi senāsanabhūmiyo na vissajjetabbāti ayamattho vutto hotīti no khanti,",
  "tika-vin01t20:654_5": "vīmaṁsitvā yaṁ ruccati, taṁ gahetabbaṁ.",
  "tika-vin01t20:655_0": "Dhammasantakena buddhapūjaṁ kātuṁ, buddhasantakena vā dhammapūjaṁ kātuṁ vaṭṭati,",
  "tika-vin01t20:655_1": "na vaṭṭatīti? ‘‘Tathāgatassa kho etaṁ vāseṭṭha adhivacanaṁ dhammakāyo itipīti ca",
  "tika-vin01t20:655_2": "yo kho, vakkali, dhammaṁ passati, so maṁ passatī’’ti (saṁ. ni. 3.87) ca vacanato",
  "tika-vin01t20:655_3": "vaṭṭatīti vadanti. Keci pana ‘‘evaṁ sante ‘yo, bhikkhave, maṁ upaṭṭhaheyya, so gilānaṁ",
  "tika-vin01t20:655_4": "upaṭṭhaheyyā’ti vacanato buddhasantakena gilānassapi bhesajjaṁ kātuṁ yuttanti āpajjeyya,",
  "tika-vin01t20:655_5": "tasmā na vaṭṭatī’’ti vadanti, taṁ akāraṇaṁ. Na hi ‘‘yo, bhikkhave, maṁ upaṭṭhaheyya,",
  "tika-vin01t20:655_6": "so gilānaṁ upaṭṭhaheyyā’’ti iminā attano ca gilānassa ca ekasadisatā tadupaṭṭhānassa",
  "tika-vin01t20:655_7": "vā samaphalatā vuttā. Ayañhettha attho ‘‘yo maṁ ovādānusāsanīkaraṇena upaṭṭhaheyya,",
  "tika-vin01t20:655_8": "so gilānaṁ upaṭṭhaheyya, mama ovādakaraṇena gilāno upaṭṭhātabbo’’ti. Bhagavato ca",
  "tika-vin01t20:655_9": "gilānassa ca upaṭṭhānaṁ ekasadisanti evaṁ panettha attho na gahetabbo. Tasmā ‘‘yo",
  "tika-vin01t20:655_10": "vo, ānanda, mayā dhammo ca vinayo ca desito paññatto, so vo mamaccayena satthā’’ti",
  "tika-vin01t20:655_11": "vacanato ‘‘ahañca panidāni eko ovadāmi anusāsāmi, mayi parinibbute imāni caturāsīti",
  "tika-vin01t20:655_12": "buddhasahassāni tumhe ovadissanti anusāsissantī’’ti vuttattā ca bahussutaṁ bhikkhuṁ",
  "tika-vin01t20:655_13": "pasaṁsantena ca ‘‘yo bahussuto, na so tumhākaṁ sāvako nāma, buddho nāma esa cundā’’ti",
  "tika-vin01t20:655_14": "vuttattā dhammagarukattā ca tathāgatassa pubbanayo eva pasatthataroti amhākaṁ khanti.",
  "tika-vin01t20:656_0": "Paṇṇaṁ āropetvāti ‘‘ettakeheva rukkhehi ettakameva gahetabba’’nti paṇṇaṁ āropetvā,",
  "tika-vin01t20:656_1": "likhitvāti vuttaṁ hoti. Nimittasaññaṁ katvāti saṅketaṁ katvā. Dārakāti tesaṁ puttanattādayo",
  "tika-vin01t20:656_2": "dārakā. Aññepi ye keci gopakā honti, te sabbepi vuttā. Sabbatthāpi gihīnaṁ gopakadāne",
  "tika-vin01t20:656_3": "yattakaṁ gopakā denti, tattakaṁ gahetabbaṁ. Saṅghike pana yathāparicchedameva gahetabbanti",
  "tika-vin01t20:656_4": "dīpitattā ‘‘atthato eka’’nti vuttaṁ.",
  "tika-vin01t20:657_0": "Tatoti yathāvuttauposathāgārādikaraṇatthāya ṭhapitadārusambhārato. Āpucchitvāti kārakasaṅghaṁ",
  "tika-vin01t20:657_1": "āpucchitvā. Taṁ sabbampi āharitvāti anāpucchitvāpi tāvakālikaṁ āharitvā. Āharāpentoti",
  "tika-vin01t20:657_2": "ettha anāharāpentepi dātabbameva. Ayameva bhikkhu issaroti ekassa bhikkhuno pāpuṇanaṭṭhānaṁ,",
  "tika-vin01t20:657_3": "tatoyeva senāsanato tassa dātabbaṁ, na ca so tato uṭṭhāpetabboti vuttaṁ hoti.",
  "tika-vin01t20:658_0": "‘‘Udakapūjanti cetiyaṭṭhānesu siñcana’’nti gaṇṭhipadesu vuttaṁ. Vattasīsenāti kevalaṁ",
  "tika-vin01t20:658_1": "saddhāya, na vetanādiatthāya. Savatthukanti saha bhūmiyā. Tiṇamattaṁ pana dātabbanti",
  "tika-vin01t20:658_2": "kasmā vuttaṁ, kiṁ taṁ garubhaṇḍaṁ na hotīti? Na hoti. Arakkhitaagopitaṭṭhāne hi vinassakabhāvena",
  "tika-vin01t20:658_3": "ṭhitaṁ garubhaṇḍaṁ na hoti, tasmā tādisaṁ sandhāya ‘‘tiṇamattaṁ pana dātabba’’nti",
  "tika-vin01t20:658_4": "vuttaṁ. Jaggitvāti saṁvacchare saṁvacchare jaggitvā.",
  "tika-vin01t20:659_0": "Kuṭṭanti gehabhittiṁ. Pākāranti parikkhepapākāraṁ. Tatoti chaḍḍitavihārato. Tatoāharitvā",
  "tika-vin01t20:659_1": "senāsanaṁ kataṁ hotīti sāmantagāmavāsīhi bhikkhūhi chaḍḍitavihārato dārusambhārādiṁ",
  "tika-vin01t20:659_2": "āharitvā senāsanaṁ kataṁ hoti.",
  "tika-vin01t20:660": "157.Catubhāgaudakasambhinneti catutthabhāgena udakena sambhinne. Odanabhājanīyavatthusminti ‘‘dehi aparassa bhāga’’nti āgatavatthusmiṁ.",
  "tika-vin01t20:661_0": "159. Ayyā attanā kātuṁ yuttampi na karonti, ativiya thaddhāti pasādaṁ bhinditvā cittena",
  "tika-vin01t20:661_1": "kuppanti, tasmā ‘‘pasādānurakkhaṇatthāyā’’ti vuttaṁ. Iddhiṁ paṭisaṁharīti iddhiṁ",
  "tika-vin01t20:661_2": "vissajjesi. Sakaṭṭhāneyeva aṭṭhāsīti iddhiyā vissajjitattā eva ‘‘pāsādo puna āgacchatū’’ti",
  "tika-vin01t20:661_3": "anadhiṭṭhitepi sayameva āgantvā sakaṭṭhāneyeva aṭṭhāsi. ‘‘Yāva dārakā pāsādaṁ ārohanti,",
  "tika-vin01t20:661_4": "tāva pāsādo tesaṁ santike hotū’’ti pubbe adhiṭṭhitattā eva ca kālaparicchedaṁ katvā",
  "tika-vin01t20:661_5": "adhiṭṭhitena tato paraṁ iddhi vissajjitā nāma hotīti katvā vuttaṁ ‘‘thero iddhiṁ",
  "tika-vin01t20:661_6": "paṭisaṁharī’’ti. Yasmā te dārakā evaṁ gahetvā gatānaṁ santakā na honti, yasmā ca",
  "tika-vin01t20:661_7": "īdisena payogena therena te ānītā nāma na honti, tasmā thero evamakāsīti daṭṭhabbaṁ.",
  "tika-vin01t20:661_8": "Tenevāha ‘‘vohāravasenā’’tiādi. Attano pakativaṇṇaṁ avijahitvā bahiddhā hatthiādidassanaṁ",
  "tika-vin01t20:661_9": "‘‘ekopi hutvā bahudhā hotī’’ti (dī. ni. 1.238; ma. ni. 1.147; saṁ. ni. 5.842) āgatañca",
  "tika-vin01t20:661_10": "adhiṭṭhānavasena nipphannattā adhiṭṭhāniddhi nāma. ‘‘So pakativaṇṇaṁ vijahitvā kumārakavaṇṇaṁ",
  "tika-vin01t20:661_11": "vā dasseti nāgavaṇṇaṁ vā…pe… vividhampi senābyūhaṁ dassetī’’ti (paṭi. ma. 3.13) evaṁ",
  "tika-vin01t20:661_12": "āgatā iddhi pakativaṇṇavijahanavikāravasena pavattattā vikubbaniddhi nāma. Attānaṁ",
  "tika-vin01t20:661_13": "adassetvā bahiddhā hatthiādidassanampi ettheva saṅgahitanti daṭṭhabbaṁ. Pakativaṇṇavijahanañhi",
  "tika-vin01t20:661_14": "nāma attano pakatirūpassa aññesaṁ adassanaṁ, na sabbena sabbaṁ tassa nirodhanaṁ.",
  "tika-vin01t20:661_15": "Evañca katvā ‘‘attānaṁ adassetvā bahiddhā hatthiādidassanampi ettheva saṅgahita’’nti",
  "tika-vin01t20:661_16": "idaṁ ‘‘pakativaṇṇaṁ vijahitvā’’ti vuttamūlapadena na virujjhati.",
  "tika-vin01t20:662": "Vinītavatthuvaṇṇanā niṭṭhitā.",
  "tika-vin01t20:663": "Iti samantapāsādikāya vinayaṭṭhakathāya sāratthadīpaniyaṁ",
  "tika-vin01t20:664": "Dutiyapārājikavaṇṇanā samattā.",
  "tika-vin01t20:665": "Anusāsanīkathāvaṇṇanā",
  "tika-vin01t20:666_0": "Parājitakilesenāti santāne puna anuppattidhammatāpādanena catūhi maggañāṇehi saha",
  "tika-vin01t20:666_1": "vāsanāya samucchinnasabbakilesena. Idhāti imasmiṁ sāsane. Tena sikkhāpadena samaṁ",
  "tika-vin01t20:666_2": "aññaṁ anekanayavokiṇṇaṁ gambhīratthavinicchayaṁ kiñci sikkhāpadaṁ na vijjatīti yojetabbaṁ.",
  "tika-vin01t20:666_3": "Attho ca vinicchayo ca atthavinicchayā, gambhīrā atthavinicchayā assāti gambhīratthavinicchayaṁ.",
  "tika-vin01t20:666_4": "Vatthumhi otiṇṇeti codanāvatthumhi saṅghamajjhaṁ otiṇṇe, ekena ekasmiṁ codite, sayameva",
  "tika-vin01t20:666_5": "vā āgantvā attano katavītikkame ārociteti vuttaṁ hoti. Etthāti otiṇṇe vatthumhi.",
  "tika-vin01t20:667_0": "Vinicchayaṁ karontena sahasā ‘‘pārājika’’nti avatvā yaṁ kattabbaṁ, taṁ dassetuṁ ‘‘pāḷi’’ntiādimāha.",
  "tika-vin01t20:667_1": "Vinicchayoti pārājikāpattivinicchayo. Avatvāvāti ‘‘tvaṁ pārājikaṁ āpanno’’ti avatvāva.",
  "tika-vin01t20:667_2": "Kappiyepi ca vatthusminti avatvāpi gaṇhituṁ kappiye mātupitusantakepi vatthusmiṁ.",
  "tika-vin01t20:667_3": "Lahuvattinoti theyyacittuppādena lahuparivattino. Āsīvisanti sīghameva sakalasarīre",
  "tika-vin01t20:667_4": "pharaṇasamatthavisaṁ.",
  "tika-vin01t20:668": "Anusāsanīkathāvaṇṇanā niṭṭhitā.",
  "tika-vin01t20:669": "Pārājikakaṇḍaṭṭhakathāya paṭhamabhāgavaṇṇanā samattā.",
  "tika-vin01t20:670": "3. Tatiyapārājikaṁ",
  "tika-vin01t20:671": "Tīhīti kāyavacīmanodvārehi. Vibhāvitanti pakāsitaṁ, desitaṁ paññattanti vuttaṁ hoti.",
  "tika-vin01t20:672": "Paṭhamapaññattinidānavaṇṇanā",
  "tika-vin01t20:673_0": "162.Tikkhattuṁ pākāraparikkhepavaḍḍhanenāti tikkhattuṁ pākāraparikkhepena nagarabhūmiyā",
  "tika-vin01t20:673_1": "vaḍḍhanena. Visālībhūtattāti gāvutantaraṁ gāvutantaraṁ puthubhūtattā. Bārāṇasirañño",
  "tika-vin01t20:673_2": "kira (ma. ni. aṭṭha. 1.146; khu. pā. aṭṭha. 6. ratanasuttavaṇṇanā) aggamahesiyā kucchimhi",
  "tika-vin01t20:673_3": "gabbho saṇṭhāsi, sā ñatvā rañño nivedesi, rājā gabbhaparihāraṁ adāsi. Sā sammā parihariyamānā",
  "tika-vin01t20:673_4": "gabbhaparipākakāle vijāyanagharaṁ pāvisi. Puññavantīnaṁ paccūsasamaye gabbhavuṭṭhānaṁ",
  "tika-vin01t20:673_5": "hoti, sā ca tāsaṁ aññatarā, tena paccūsasamaye alattakapaṭalabandhujīvakapupphasadisaṁ",
  "tika-vin01t20:673_6": "maṁsapesiṁ vijāyi. Tato ‘‘aññā deviyo suvaṇṇabimbasadise putte vijāyanti, aggamahesī",
  "tika-vin01t20:673_7": "maṁsapesinti rañño purato mama avaṇṇo uppajjeyyā’’ti cintetvā tena avaṇṇabhayena",
  "tika-vin01t20:673_8": "taṁ maṁsapesiṁ ekasmiṁ bhājane pakkhipitvā paṭikujjitvā rājamuddikāya lañchetvā gaṅgāya",
  "tika-vin01t20:673_9": "sote pakkhipāpesi. Manussehi chaḍḍitamatte devatā ārakkhaṁ saṁvidahiṁsu. Suvaṇṇapaṭṭikañcettha",
  "tika-vin01t20:673_10": "jātihiṅgulakena ‘‘bārāṇasirañño aggamahesiyā pajā’’ti likhitvā bandhiṁsu. Tato taṁ",
  "tika-vin01t20:673_11": "bhājanaṁ ūmibhayādīhi anupaddutaṁ gaṅgāsotena pāyāsi.",
  "tika-vin01t20:674_0": "Tena ca samayena aññataro tāpaso gopālakakulaṁ nissāya gaṅgātīre viharati. So pātova",
  "tika-vin01t20:674_1": "gaṅgaṁ otiṇṇo taṁ bhājanaṁ āgacchantaṁ disvā paṁsukūlasaññāya aggahesi. Athettha",
  "tika-vin01t20:674_2": "taṁ akkharapaṭṭikaṁ rājamuddikālañchanañca disvā muñcitvā taṁ maṁsapesiṁ addasa.",
  "tika-vin01t20:674_3": "Disvānassa etadahosi ‘‘siyā gabbho, tathā hissa duggandhapūtibhāvo natthī’’ti. Udakappavāhenāgatassapi",
  "tika-vin01t20:674_4": "hi usmā na vigacchati, usmā ca nāma īdisāya saviññāṇakatāya bhaveyyāti ‘‘siyā gabbho’’ti",
  "tika-vin01t20:674_5": "cintesi. Puññavantatāya pana duggandhaṁ nāhosi sausumagatāya pūtibhāvo ca. Evaṁ pana",
  "tika-vin01t20:674_6": "cintetvā assamaṁ netvā naṁ suddhe okāse ṭhapesi. Atha aḍḍhamāsaccayena dve maṁsapesiyo",
  "tika-vin01t20:674_7": "ahesuṁ. Tāpaso disvā sādhukataraṁ ṭhapesi. Tato puna aḍḍhamāsaccayena ekamekissā",
  "tika-vin01t20:674_8": "pesiyā hatthapādasīsānamatthāya pañca pañca piḷakā uṭṭhahiṁsu. Atha tato aḍḍhamāsaccayena",
  "tika-vin01t20:674_9": "ekā maṁsapesi suvaṇṇabimbasadiso dārako, ekā dārikā ahosi. Tesu tāpasassa puttasineho",
  "tika-vin01t20:674_10": "uppajji, dārakānaṁ puññupanissayato aṅguṭṭhakato cassa khīraṁ nibbatti. Tato pabhuti",
  "tika-vin01t20:674_11": "ca khīrabhattaṁ alabhittha. Tāpaso bhattaṁ bhuñjitvā khīraṁ dārakānaṁ mukhe āsiñcati.",
  "tika-vin01t20:674_12": "Tesaṁ pana yaṁ yaṁ udaraṁ pavisati, taṁ sabbaṁ maṇibhājanagataṁ viya dissati. Carimabhave",
  "tika-vin01t20:674_13": "bodhisatte kucchigate bodhisattamātu viya udaracchaviyā acchavippasannatāya evaṁ",
  "tika-vin01t20:674_14": "te nicchavī ahesuṁ. Apare āhu ‘‘sibbitvā ṭhapitā viya nesaṁ aññamaññaṁ līnā chavi",
  "tika-vin01t20:674_15": "ahosī’’ti. Evaṁ te nicchavitāya vā līnacchavitāya vā ‘‘licchavī’’ti paññāyiṁsu.",
  "tika-vin01t20:675_0": "Tāpaso dārake posento ussūre gāmaṁ bhikkhāya pavisati, atidivā paṭikkamati. Tassa",
  "tika-vin01t20:675_1": "taṁ byāpāraṁ ñatvā gopālakā āhaṁsu – ‘‘bhante, pabbajitānaṁ dārakaposanaṁ palibodho,",
  "tika-vin01t20:675_2": "amhākaṁ dārake detha, mayaṁ posessāma, tumhe attano kammaṁ karothā’’ti. Tāpaso ‘‘sādhū’’ti",
  "tika-vin01t20:675_3": "paṭissuṇi. Gopālakā dutiyadivase maggaṁ samaṁ katvā pupphehi okiritvā dhajapaṭākā",
  "tika-vin01t20:675_4": "ussāpetvā tūriyehi vajjamānehi assamaṁ āgatā. Tāpaso ‘‘mahāpuññā dārakā, appamādeneva",
  "tika-vin01t20:675_5": "vaḍḍhetha, vaḍḍhetvā aññamaññaṁ āvāhaṁ karotha, pañcagorasena rājānaṁ tosetvā bhūmibhāgaṁ",
  "tika-vin01t20:675_6": "gahetvā nagaraṁ māpetha, tattha kumāraṁ abhisiñcathā’’ti vatvā dārake adāsi. Te ‘‘sādhū’’ti",
  "tika-vin01t20:675_7": "paṭissuṇitvā dārake netvā posesuṁ. Dārakā vuḍḍhimanvāya kīḷantā vivādaṭṭhānesu aññe",
  "tika-vin01t20:675_8": "gopālakadārake hatthenapi pādenapi paharanti, te rodanti. ‘‘Kissa rodathā’’ti ca",
  "tika-vin01t20:675_9": "mātāpitūhi vuttā ‘‘ime nimmātāpitikā tāpasapositā amhe atīva paharantī’’ti vadanti.",
  "tika-vin01t20:675_10": "Tato nesaṁ posakamātāpitaropi ‘‘ime dārakā aññe dārake vihesenti dukkhāpenti, na",
  "tika-vin01t20:675_11": "ime saṅgahetabbā, vajjetabbā ime’’ti āhaṁsu. Tato pabhuti kira so padeso ‘‘vajjī’’ti",
  "tika-vin01t20:675_12": "vuccati yojanasataparimāṇena.",
  "tika-vin01t20:676_0": "Atha taṁ padesaṁ gopālakā rājānaṁ tosetvā aggahesuṁ. Tattha ca nagaraṁ māpetvā soḷasavassuddesikaṁ",
  "tika-vin01t20:676_1": "kumāraṁ abhisiñcitvā rājānaṁ akaṁsu. Rajjasampattidāyakassa kammassa katattā asambhinne",
  "tika-vin01t20:676_2": "eva rājakule uppannattā ca rājakumārassa puññānubhāvasañcoditā devatādhiggahitā akaṁsūti",
  "tika-vin01t20:676_3": "keci. Dārakassa dārikāya saddhiṁ vāreyyaṁ katvā katikaṁ akaṁsu ‘‘bāhirato dārikā",
  "tika-vin01t20:676_4": "na ānetabbā, ito dārikā na kassaci dātabbā’’ti. Tesaṁ paṭhamasaṁvāsena dve dārakā",
  "tika-vin01t20:676_5": "jātā dhītā ca putto ca. Evaṁ soḷasakkhattuṁ dve dve jātā. Tato tesaṁ dārakānaṁ yathākkamaṁ",
  "tika-vin01t20:676_6": "vaḍḍhantānaṁ ārāmuyyānanivāsaṭṭhānaparivārasampattiṁ gahetuṁ appahontaṁ nagaraṁ tikkhattuṁ",
  "tika-vin01t20:676_7": "gāvutantarena gāvutantarena parikkhipiṁsu. Tassa punappunaṁ visālīkatattā ‘‘vesālī’’tveva",
  "tika-vin01t20:676_8": "nāmaṁ jātaṁ. Tena vuttaṁ – ‘‘tikkhattuṁ pākāraparikkhepavaḍḍhanena visālībhūtattā",
  "tika-vin01t20:676_9": "vesālīti vuccatī’’ti.",
  "tika-vin01t20:677_0": "Idampi ca nagaranti na kevalaṁ rājagahasāvatthiyo yevāti dasseti. Tattha mahāvanaṁ",
  "tika-vin01t20:677_1": "nāmātiādi majjhimabhāṇakasaṁyuttabhāṇakānaṁ samānaṭṭhakathā. Majjhimaṭṭhakathāyañhi",
  "tika-vin01t20:677_2": "(ma. ni. aṭṭha. 1.146) saṁyuttaṭṭhakathāyañca (saṁ. ni. aṭṭha. 3.5.984-985) imināva",
  "tika-vin01t20:677_3": "nayena vuttaṁ. Dīghanikāyaṭṭhakathāyaṁ (dī. ni. aṭṭha. 1.359) pana ‘‘mahāvaneti bahinagare",
  "tika-vin01t20:677_4": "himavantena saddhiṁ ekābaddhaṁ hutvā ṭhitaṁ sayaṁjātaṁ vanaṁ atthi, yaṁ mahantabhāveneva",
  "tika-vin01t20:677_5": "mahāvananti vuccati, tasmiṁ mahāvane. Kūṭāgārasālāyanti tasmiṁ vanasaṇḍe saṅghārāmaṁ",
  "tika-vin01t20:677_6": "patiṭṭhāpesuṁ. Tattha kaṇṇikaṁ yojetvā thambhānaṁ upari kūṭāgārasālāsaṅkhepena devavimānasadisaṁ",
  "tika-vin01t20:677_7": "pāsādaṁ akaṁsu, taṁ upādāya sakalopi saṅghārāmo kūṭāgārasālāti paññāyitthā’’ti vuttaṁ.",
  "tika-vin01t20:677_8": "Vanamajjhe katattā ‘‘vanaṁ nissāyā’’ti vuttaṁ. Ārāmeti saṅghārāme. Haṁsavaṭṭakacchadanenāti",
  "tika-vin01t20:677_9": "haṁsavaṭṭakapaṭicchannena, haṁsamaṇḍalākārenāti attho.",
  "tika-vin01t20:678_0": "Anekapariyāyenāti ettha pariyāya-saddo kāraṇavacanoti āha ‘‘anekehi kāraṇehī’’ti,",
  "tika-vin01t20:678_1": "ayaṁ kāyo aviññāṇakopi saviññāṇakopi evampi asubho evampi asubhoti nānāvidhehi kāraṇehīti",
  "tika-vin01t20:678_2": "attho. Asubhākārasandassanappavattanti kesādivasena tatthāpi vaṇṇādito asubhākārassa",
  "tika-vin01t20:678_3": "sabbaso dassanavasena pavattaṁ. Kāyavicchandaniyakathanti attano parassa ca karajakāye",
  "tika-vin01t20:678_4": "vicchandanuppādanakathaṁ. Muttaṁ vātiādinā byatirekamukhena kāyassa amanuññataṁ dasseti.",
  "tika-vin01t20:678_5": "Tattha ādito tīhi padehi adassanīyatāya asārakatāya majjhe catūhi duggandhatāya,",
  "tika-vin01t20:678_6": "ante ekena lesamattenapi manuññatābhāvamassa dasseti. Atha khotiādinā anvayato sarūpeneva",
  "tika-vin01t20:678_7": "amanuññatāya dassanaṁ. Chandoti dubbalarāgo. Rāgoti balavarāgo. ‘‘Kesā lomādī’’ti",
  "tika-vin01t20:678_8": "saṅkhepato vuttamatthaṁ vibhāgena dassetuṁ ‘‘yepi hī’’tiādi vuttaṁ. Asubhāti āgantukena",
  "tika-vin01t20:678_9": "subhākārena virahitattā asubhā. Asucinoti attano sabhāveneva asucino. Paṭikūlāti",
  "tika-vin01t20:678_10": "nāgarikassa asucikaṭṭhānaṁ viya jigucchanīyattā paṭikūlā.",
  "tika-vin01t20:679_0": "Kesā nāmete vaṇṇatopi paṭikūlā, saṇṭhānatopi gandhatopi āsayatopi okāsatopi paṭikūlāti",
  "tika-vin01t20:679_1": "dassento ‘‘so ca nesaṁ…pe… pañcahi kāraṇehi veditabbo’’ti āha. Manuññepi (visuddhi.",
  "tika-vin01t20:679_2": "1.383; vibha. aṭṭha. 356) hi yāgupatte vā bhattapatte vā kesavaṇṇaṁ kiñci disvā ‘‘kesamissakamidaṁ,",
  "tika-vin01t20:679_3": "haratha na’’nti jigucchanti, evaṁ kesā vaṇṇato paṭikūlā. Rattiṁ paribhuñjantāpi kesasaṇṭhānaṁ",
  "tika-vin01t20:679_4": "akkavākaṁ vā makacivākaṁ vā chupitvā tatheva jigucchanti, evaṁ saṇṭhānatopi paṭikūlā.",
  "tika-vin01t20:679_5": "Telamakkhanapupphadhūpādisaṅkhāravirahitānañca kesānaṁ gandho paramajeguccho hoti,",
  "tika-vin01t20:679_6": "tato jegucchataro aggimhi pakkhittānaṁ. Kesā hi vaṇṇasaṇṭhānato appaṭikūlāpi siyuṁ,",
  "tika-vin01t20:679_7": "gandhena pana paṭikūlāyeva. Yathā hi daharassa kumārakassa vaccaṁ vaṇṇato haliddivaṇṇaṁ,",
  "tika-vin01t20:679_8": "saṇṭhānatopi haliddipiṇḍasaṇṭhānaṁ, saṅkāraṭṭhāne chaḍḍitañca uddhumātakakāḷasunakhasarīraṁ",
  "tika-vin01t20:679_9": "vaṇṇato tālapakkavaṇṇaṁ, saṇṭhānato vaṭṭetvā vissaṭṭhamudiṅgasaṇṭhānaṁ, dāṭhāpissa",
  "tika-vin01t20:679_10": "sumanamakuḷasadisāti ubhayampi vaṇṇasaṇṭhānato siyā appaṭikūlaṁ, gandhena pana paṭikūlameva,",
  "tika-vin01t20:679_11": "evaṁ kesāpi siyuṁ vaṇṇasaṇṭhānato appaṭikūlā, gandhena pana paṭikūlāyevāti.",
  "tika-vin01t20:680_0": "Yathā pana asuciṭṭhāne gāmanissandena jātāni sūpeyyapaṇṇāni nāgarikamanussānaṁ jegucchāni",
  "tika-vin01t20:680_1": "honti aparibhogāni, evaṁ kesāpi pubbalohitamuttakarīsapittasemhādinissandena jātattā",
  "tika-vin01t20:680_2": "jegucchāti idaṁ tesaṁ āsayato pāṭikulyaṁ. Ime ca kesā nāma gūtharāsimhi uṭṭhitakaṇṇakaṁ",
  "tika-vin01t20:680_3": "viya ekatiṁsakoṭṭhāsarāsimhi jātā, te susānasaṅkāraṭṭhānādīsu jātasākaṁ viya parikhādīsu",
  "tika-vin01t20:680_4": "jātakamalakuvalayādipupphaṁ viya ca asuciṭṭhāne jātattā paramajegucchāti idaṁ tesaṁ",
  "tika-vin01t20:680_5": "okāsato pāṭikulyaṁ. Yathā ca kesānaṁ, evaṁ sabbakoṭṭhāsānañca vaṇṇasaṇṭhānagandhāsayokāsavasena",
  "tika-vin01t20:680_6": "pañcadhā paṭikūlatā veditabbāti āha ‘‘evaṁ lomādīna’’nti. Pañcapañcappabhedenāti",
  "tika-vin01t20:680_7": "ettha bāhiratthasamāso daṭṭhabbo pañca pañca pabhedā etassāti pañcapañcappabhedoti.",
  "tika-vin01t20:681_0": "Saṁvaṇṇentoti vitthārento. Asubhāyāti asubhamātikāya. Phātikammanti bahulīkāro. Pañcaṅgavippahīnaṁ",
  "tika-vin01t20:681_1": "pañcaṅgasamannāgatanti ettha kāmacchando byāpādo thinamiddhaṁ uddhaccakukkuccaṁ vicikicchāti",
  "tika-vin01t20:681_2": "imesaṁ pañcannaṁ nīvaraṇānaṁ pahānavasena pañcaṅgavippahīnatā veditabbā. Na hi etesu",
  "tika-vin01t20:681_3": "appahīnesu jhānaṁ uppajjati, tenassetāni pahānaṅgānīti vuccanti. Kiñcāpi hi jhānakkhaṇe",
  "tika-vin01t20:681_4": "aññepi akusalā dhammā pahīyanti, tathāpi etāneva visesena jhānantarāyakarāni. Kāmacchandena",
  "tika-vin01t20:681_5": "hi nānāvisayapalobhitaṁ cittaṁ na ekattārammaṇe samādhiyati, kāmacchandābhibhūtaṁ",
  "tika-vin01t20:681_6": "vā cittaṁ na kāmadhātuppahānāya paṭipadaṁ paṭipajjati, byāpādena ca ārammaṇe paṭihaññamānaṁ",
  "tika-vin01t20:681_7": "na nirantaraṁ pavattati, thinamiddhābhibhūtaṁ akammaññaṁ hoti, uddhaccakukkuccaparetaṁ",
  "tika-vin01t20:681_8": "avūpasantameva hutvā paribbhamati, vicikicchāya upahataṁ jhānādhigamasādhikaṁ paṭipadaṁ",
  "tika-vin01t20:681_9": "nārohati. Iti visesena jhānantarāyakarattā etāneva pahānaṅgānīti vuttāni.",
  "tika-vin01t20:682_0": "Yasmā pana vitakko ārammaṇe cittaṁ abhiniropeti, vicāro anuppabandhati, tehi avikkhepāya",
  "tika-vin01t20:682_1": "sampāditapayogassa cetaso payogasampattisambhavā pīti pīnanaṁ, sukhañca upabrūhanaṁ",
  "tika-vin01t20:682_2": "karoti, atha naṁ sasampayuttadhammaṁ etehi abhiniropanānubandhanapīnanaupabrūhanehi",
  "tika-vin01t20:682_3": "anuggahitā ekaggatā ekattārammaṇe samaṁ sammā ādhiyati, tasmā vitakko vicāro pīti",
  "tika-vin01t20:682_4": "sukhaṁ cittekaggatāti imesaṁ pañcannaṁ uppattivasena pañcaṅgasamannāgatatā veditabbā.",
  "tika-vin01t20:682_5": "Uppannesu hi etesu pañcasu jhānaṁ uppannaṁ nāma hoti, tenassa etāni pañca samannāgataṅgānīti",
  "tika-vin01t20:682_6": "vuccanti. Tasmā na etehi samannāgataṁ aññadeva jhānaṁ nāma atthīti gahetabbaṁ. Yathā",
  "tika-vin01t20:682_7": "pana aṅgamattavaseneva caturaṅginī senā, pañcaṅgikaṁ tūriyaṁ aṭṭhaṅgiko ca maggoti",
  "tika-vin01t20:682_8": "vuccati, evamidampi aṅgamattavaseneva ‘‘pañcaṅgika’’nti vā ‘‘pañcaṅgasamannāgata’’nti",
  "tika-vin01t20:682_9": "vā vuccatīti veditabbaṁ.",
  "tika-vin01t20:683_0": "Etāni ca pañcaṅgāni kiñcāpi upacārakkhaṇepi atthi, atha kho upacāre pakaticittato",
  "tika-vin01t20:683_1": "balavatarāni, idha pana upacāratopi balavatarāni rūpāvacarakkhaṇappattāni. Ettha",
  "tika-vin01t20:683_2": "hi vitakko suvisadena ākārena ārammaṇe cittaṁ abhiniropayamāno uppajjati, vicāro",
  "tika-vin01t20:683_3": "ativiya ārammaṇaṁ anumajjamāno, pītisukhaṁ sabbāvantampi kāyaṁ pharamānaṁ. Teneva",
  "tika-vin01t20:683_4": "vuttaṁ ‘‘nāssa kiñci sabbāvato kāyassa vivekajena pītisukhena apphuṭaṁ hotī’’ti.",
  "tika-vin01t20:683_5": "Cittekaggatāpi heṭṭhimamhi samuggapaṭale uparimaṁ samuggapaṭalaṁ viya ārammaṇe suphusitā",
  "tika-vin01t20:683_6": "hutvā uppajjati. Ayametesaṁ itarehi viseso, tasmā ‘‘pañcaṅgasamannāgata’’nti appanājhānameva visesetvā vuttaṁ.",
  "tika-vin01t20:684_0": "Tividhakalyāṇaṁ dasalakkhaṇasampannanti ettha pana jhānassa ādimajjhapariyosānavasena",
  "tika-vin01t20:684_1": "tividhakalyāṇatā, tesaṁyeva ādimajjhapariyosānānaṁ lakkhaṇavasena dasalakkhaṇasampannatā",
  "tika-vin01t20:684_2": "veditabbā. Vitthāranayaṁ panettha sayameva pakāsayissati. Kilesacorehi anabhibhavanīyattā",
  "tika-vin01t20:684_3": "jhānaṁ ‘‘cittamañjūsa’’nti vuttaṁ. Nissāyāti pādakaṁ katvā.",
  "tika-vin01t20:685_0": "Dasalakkhaṇavibhāvaneneva tividhakalyāṇatāpi vibhāvitā hotīti dasalakkhaṇaṁ tāva",
  "tika-vin01t20:685_1": "dassento ‘‘tatrimānī’’tiādimāha. Tattha pāripanthikato cittavisuddhītiādīnaṁ padānaṁ",
  "tika-vin01t20:685_2": "attho ‘‘tatrāyaṁ pāḷī’’tiādinā vuttapāḷivaṇṇanāyameva āvi bhavissati. Tatrāti tasmiṁ",
  "tika-vin01t20:685_3": "dasalakkhaṇavibhāvane. Paṭipadāvisuddhīti paṭipajjati jhānaṁ etāyāti paṭipadā, gotrabhupariyosāno",
  "tika-vin01t20:685_4": "pubbabhāgiyo bhāvanānayo. Paripanthato visujjhanaṁ visuddhi, paṭipadāya visuddhi",
  "tika-vin01t20:685_5": "paṭipadāvisuddhi. Sā panāyaṁ yasmā jhānassa uppādakkhaṇe labbhati, tasmā vuttaṁ ‘‘paṭipadāvisuddhi",
  "tika-vin01t20:685_6": "ādī’’ti. Upekkhānubrūhanāti visodhetabbatādīnaṁ abhāvato jhānapariyāpannāya tatramajjhattupekkhāya",
  "tika-vin01t20:685_7": "kiccanipphattiyā anubrūhanā. Sā panāyaṁ yasmā visesato jhānassa ṭhitikkhaṇe labbhati,",
  "tika-vin01t20:685_8": "tena vuttaṁ ‘‘upekkhānubrūhanā majjhe’’ti. Sampahaṁsanāti tattha dhammānaṁ anativattanādisādhakassa",
  "tika-vin01t20:685_9": "ñāṇassa kiccanipphattivasena pariyodapanā. Sā pana yasmā jhānassa osānakkhaṇe pākaṭā",
  "tika-vin01t20:685_10": "hoti, tasmā vuttaṁ ‘‘sampahaṁsanā pariyosāna’’nti. Imāni tīṇi lakkhaṇānīti paripanthato",
  "tika-vin01t20:685_11": "cittassa visujjhanākāro, majjhimassa samathanimittassa paṭipajjanākāro, tattha pakkhandanākāroti",
  "tika-vin01t20:685_12": "imāni tīṇi jhānassa ādito uppādakkhaṇe appanāppattilakkhaṇāni. Tehi ākārehi vinā",
  "tika-vin01t20:685_13": "appanāppattiyā abhāvato asati ca appanāyaṁ tadabhāvato ādikalyāṇañceva visuddhipaṭipadattā",
  "tika-vin01t20:685_14": "yathāvuttehi lakkhaṇehi samannāgatattā ca tilakkhaṇasampannañca. Iminā nayena majjhapariyosānalakkhaṇānañca yojanā veditabbā.",
  "tika-vin01t20:686_0": "Keci pana ‘‘paṭipadāvisuddhi nāma sasambhāriko upacāro, upekkhānubrūhanā nāma appanā,",
  "tika-vin01t20:686_1": "sampahaṁsanā nāma paccavekkhaṇā’’ti vaṇṇayanti, taṁ na yuttaṁ. Tathā hi sati ajhānadhammehi",
  "tika-vin01t20:686_2": "jhānassa guṇasaṁkittanaṁ nāma kataṁ hoti. Na hi bhūmantaraṁ bhūmantarapariyāpannaṁ",
  "tika-vin01t20:686_3": "hoti, pāḷiyā cetaṁ virujjhati. ‘‘Ekattagataṁ cittaṁ paṭipadāvisuddhipakkhandañceva",
  "tika-vin01t20:686_4": "hoti upekkhānubrūhitañca ñāṇena ca sampahaṁsita’’nti (paṭi. ma. 1.158) hi pāḷiyaṁ",
  "tika-vin01t20:686_5": "vuttaṁ. Ettha hi ekattagataṁ cittanti indriyānaṁ ekarasabhāvena ekaggatāya ca sikhāppattiyā",
  "tika-vin01t20:686_6": "tadanuguṇaṁ ekattagataṁ sasampayuttaṁ appanāppattaṁ cittaṁ vuttaṁ, tasseva ca paṭipadāvisuddhipakkhandatādi",
  "tika-vin01t20:686_7": "anantaraṁ vuccate. Tasmā pāḷiyaṁ ekasmiṁyeva appanācittakkhaṇe paṭipadāvisuddhiādīnaṁ",
  "tika-vin01t20:686_8": "vuttattā antoappanāyameva parikammāgamanavasena paṭipadāvisuddhi, tatramajjhattupekkhāya",
  "tika-vin01t20:686_9": "kiccavasena upekkhānubrūhanā, dhammānaṁ anativattanādibhāvasādhanena pariyodāpakassa",
  "tika-vin01t20:686_10": "ñāṇassa kiccanipphattivasena sampahaṁsanā ca veditabbā.",
  "tika-vin01t20:687_0": "Kathaṁ? Yasmiṁ (paṭi. ma. aṭṭha. 2.1.158; visuddhi. 1.175) vāre appanā uppajjati",
  "tika-vin01t20:687_1": ", tasmiṁ yo nīvaraṇasaṅkhāto kilesagaṇo tassa jhānassa paripantho, tato cittaṁ visujjhati,",
  "tika-vin01t20:687_2": "visuddhattā āvaraṇavirahitaṁ hutvā majjhimaṁ samathanimittaṁ paṭipajjati. Majjhimaṁ",
  "tika-vin01t20:687_3": "samathanimittaṁ nāma samappavatto appanāsamādhiyeva, līnuddhaccasaṅkhātānaṁ ubhinnaṁ",
  "tika-vin01t20:687_4": "antānaṁ anupagamanena majjhimo, savisesaṁ paccanīkadhammānaṁ vūpasamanato samatho,",
  "tika-vin01t20:687_5": "yogino sukhavisesānaṁ kāraṇabhāvato nimittanti katvā. Tassa pana appanācittassa anantarapaccayabhūtaṁ",
  "tika-vin01t20:687_6": "gotrabhucittaṁ satipi parittamahaggatabhāvabhede paccayapaccayuppannabhāvabhede ca",
  "tika-vin01t20:687_7": "ekissāyeva santatiyā pariṇāmūpagamanato ekasantatipariṇāmanayena tathattaṁ appanāsamādhivasena",
  "tika-vin01t20:687_8": "samāhitabhāvaṁ upagacchamānaṁ majjhimaṁ samathanimittaṁ paṭipajjati nāma. Evaṁ paṭipannattā",
  "tika-vin01t20:687_9": "tathattupagamanena tattha pakkhandati nāma. Yasmiñhi khaṇe tathattaṁ majjhimaṁ samathanimittaṁ",
  "tika-vin01t20:687_10": "paṭipajjati, tasmiṁyeva khaṇe tathattupagamanena appanāsamādhinā samāhitabhāvūpagamanena",
  "tika-vin01t20:687_11": "tattha pakkhandati nāma. Evaṁ tāva purimasmiṁ gotrabhucitte vijjamānā paripanthavisuddhimajjhimasamathappaṭipattipakkhandanākārā",
  "tika-vin01t20:687_12": "āgamanavasena nipphajjamānā paṭhamassa jhānassa uppādakkhaṇeyeva paṭipadāvisuddhīti",
  "tika-vin01t20:687_13": "veditabbā. Teyeva hi ākārā paccayavisesato jhānakkhaṇe nipphajjamānā paṭipadāvisuddhīti vuttā.",
  "tika-vin01t20:688_0": "Evaṁ visuddhassa pana tassa cittassa puna sodhetabbābhāvato visodhane byāpāraṁ akaronto",
  "tika-vin01t20:688_1": "visuddhaṁ cittaṁ ajjhupekkhati nāma. Samathabhāvūpagamanena samathappaṭipannassa",
  "tika-vin01t20:688_2": "puna samādhāne byāpāraṁ akaronto samathappaṭipannaṁ ajjhupekkhati nāma. Samathappaṭipannabhāvato",
  "tika-vin01t20:688_3": "eva cassa kilesasaṁsaggaṁ pahāya ekattena upaṭṭhitassa puna ekattupaṭṭhāne byāpāraṁ",
  "tika-vin01t20:688_4": "akaronto ekattupaṭṭhānaṁ ajjhupekkhati nāma. Evaṁ tatramajjhattupekkhāya kiccavasena",
  "tika-vin01t20:688_5": "upekkhānubrūhanā veditabbā.",
  "tika-vin01t20:689_0": "Ye panete evaṁ upekkhānubrūhite tasmiṁ jhānacitte jātā samādhipaññāsaṅkhātā yuganaddhadhammā",
  "tika-vin01t20:689_1": "aññamaññaṁ anativattamānā hutvā pavattā, yāni ca saddhādīni indriyāni nānākilesehi",
  "tika-vin01t20:689_2": "vimuttattā vimuttirasena ekarasāni hutvā pavattāni, yañcesa tadupagaṁ tesaṁ anativattanaekarasasabhāvānaṁ",
  "tika-vin01t20:689_3": "anucchavikaṁ vīriyaṁ vāhayati, yā cassa tasmiṁ khaṇe pavattā āsevanā, sabbepi te",
  "tika-vin01t20:689_4": "ākārā yasmā ñāṇena saṁkilesavodānesu taṁ taṁ ādīnavañca ānisaṁsañca disvā tathā tathā",
  "tika-vin01t20:689_5": "sampahaṁsitattā visodhitattā pariyodāpitattā nipphannā, tasmā dhammānaṁ anativattanādibhāvasādhanena",
  "tika-vin01t20:689_6": "pariyodāpakassa ñāṇassa kiccanipphattivasena sampahaṁsanā veditabbāti vuttaṁ.",
  "tika-vin01t20:690_0": "Atha kasmā sampahaṁsanāva ‘‘pariyosāna’’nti vuttā, na upekkhānubrūhanāti? Yasmā tasmiṁ",
  "tika-vin01t20:690_1": "bhāvanācitte upekkhāvasena ñāṇaṁ pākaṭaṁ hoti, tasmā ñāṇakiccabhūtā sampahaṁsanā",
  "tika-vin01t20:690_2": "‘‘pariyosāna’’nti vuttā. Tathā hi appanākāle bhāvanāya samappavattiyā paṭipakkhassa",
  "tika-vin01t20:690_3": "ca suppahānato paggahādīsu byāpārassa akātabbato ajjhupekkhanāva hoti. Yaṁ sandhāya",
  "tika-vin01t20:690_4": "vuttaṁ ‘‘samaye cittassa ajjhupekkhanā visuddhaṁ cittaṁ ajjhupekkhatī’’ti ca ādi.",
  "tika-vin01t20:690_5": "Sā panāyaṁ ajjhupekkhanā ñāṇassa kiccasiddhiyā hoti visesato ñāṇasādhanattā appanābyāpārassa,",
  "tika-vin01t20:690_6": "tasmā ñāṇakiccabhūtā sampahaṁsanā ‘‘pariyosāna’’nti vuttā. Evaṁ tividhāya paṭipadāvisuddhiyā",
  "tika-vin01t20:690_7": "laddhavisesāya tividhāya upekkhānubrūhanāya sātisayaṁ paññindriyassa adhimattabhāvena",
  "tika-vin01t20:690_8": "catubbidhāpi sampahaṁsanā sijjhatīti āgamanupekkhāñāṇakiccavasena dasapi ākārā jhāne eva veditabbā.",
  "tika-vin01t20:691_0": "Evaṁtividhattagataṁ cittantiādīni tasseva cittassa thomanavacanāni. Tattha evaṁ tividhattagatanti",
  "tika-vin01t20:691_1": "evaṁ yathāvuttena vidhinā paṭipadāvisuddhipakkhandanaupekkhānubrūhanañāṇasampahaṁsanāvasena",
  "tika-vin01t20:691_2": "tividhabhāvaṁ gataṁ. Vitakkasampannanti kilesakkhobhavirahitattā vitakkena sundarabhāvamupagataṁ.",
  "tika-vin01t20:691_3": "Cittassa adhiṭṭhānasampannanti tasmiṁyeva ārammaṇe cittassa nirantarappavattisaṅkhātena",
  "tika-vin01t20:691_4": "adhiṭṭhānena sampannaṁ anūnaṁ. Yathā adhiṭṭhānavasiyaṁ adhiṭṭhānanti jhānappavatti,",
  "tika-vin01t20:691_5": "tathā idhāpi cittassa adhiṭṭhānanti cittekaggatāpi yujjati. Tena hi ekasmiṁyeva ārammaṇe",
  "tika-vin01t20:691_6": "cittaṁ adhiṭṭhāti, na ettha vikkhipatīti. Samādhisampannanti visuṁ vuttattā pana",
  "tika-vin01t20:691_7": "vuttanayeneva gahetabbo. Atha vā samādhisseva jhānaṅgasaṅgahitattā ‘‘cittassa adhiṭṭhānasampanna’’nti",
  "tika-vin01t20:691_8": "jhānaṅgapañcakavasena vuttaṁ. Samādhisampannanti indriyasaṅgahitattā indriyapañcakavasena.",
  "tika-vin01t20:692_0": "Asubhasaññāparicitenāti sakalaṁ kāyaṁ asubhanti pavattāya saññāya sahagatattā jhānaṁ",
  "tika-vin01t20:692_1": "asubhasaññā, tena paricitena paribhāvitena. Cetasāti cittena. Bahulanti abhiṇhaṁ.",
  "tika-vin01t20:692_2": "Viharatoti viharantassa, asubhasamāpattibahulassāti attho. Methunadhammasamāpattiyāti",
  "tika-vin01t20:692_3": "methunadhammena samaṅgibhāvato. Paṭilīyatīti ekapassena nilīyati nilīnaṁ viya hoti.",
  "tika-vin01t20:692_4": "Paṭikuṭatīti saṅkucati. Paṭivattatīti nivattati. Na sampasārīyatīti na visarati,",
  "tika-vin01t20:692_5": "abhirativasena na pakkhandatīti attho. Atha vā paṭilīyatīti saṅkucati tattha paṭikūlatāya",
  "tika-vin01t20:692_6": "saṇṭhitattā. Paṭikuṭatīti apasakkati na upasakkati. Paṭivattatīti nivattati, tato",
  "tika-vin01t20:692_7": "eva na sampasārīyatīti. Nhārudaddulanti nhārukhaṇḍaṁ nhāruvilekhanaṁ vā.",
  "tika-vin01t20:693_0": "Addhamāsanti accantasaṁyoge upayogavacanaṁ. Paṭisallīyitunti yathāvuttakālaṁ paṭi",
  "tika-vin01t20:693_1": "paṭi divase divase samāpattiyaṁ dhammacintāya cittaṁ nilīyituṁ. Payuttavācanti paccayapaṭisaṁyuttavācaṁ,",
  "tika-vin01t20:693_2": "buddhā imesu divasesu piṇḍāya na caranti, vihāreyeva nisīdanti, tesaṁ dinnaṁ mahapphalaṁ hotīti ādivacanaṁ.",
  "tika-vin01t20:694_0": "Kalyāṇūpanissayavasenāti pabbajjāya upanissayavasena. Pare kirāti kira-saddo arucisūcanattho.",
  "tika-vin01t20:694_1": "Tenāha ‘‘idaṁ pana icchāmatta’’nti, pavattiajānanaṁ ārocayitābhāvo ñāte nivāraṇañcāti",
  "tika-vin01t20:694_2": "idaṁ tesaṁ icchāmattaṁ , na pana kāraṇanti attho. Apare pana vadanti ‘‘etasmiṁ kira",
  "tika-vin01t20:694_3": "aḍḍhamāse na koci buddhaveneyyo ahosi, atha satthā imaṁ aḍḍhamāsaṁ phalasamāpattisukhena",
  "tika-vin01t20:694_4": "vītināmessāmi, iti mayhañceva sukhavihāro bhavissati, anāgate ca pacchimā janatā",
  "tika-vin01t20:694_5": "‘satthāpi gaṇaṁ pahāya ekako vihāsi, kimaṅgaṁ pana maya’nti diṭṭhānugatiṁ āpajjissati,",
  "tika-vin01t20:694_6": "tadassa bhavissati dīgharattaṁ hitāya sukhāyāti iminā kāraṇena evamāhā’’ti. Neva",
  "tika-vin01t20:694_7": "koci bhagavantaṁ upasaṅkamatīti ṭhapetvā piṇḍapātanīhārakaṁ añño koci neva bhagavantaṁ",
  "tika-vin01t20:694_8": "upasaṅkamati, bhikkhusaṅgho pana satthu vacanaṁ sampaṭicchitvā ekaṁ bhikkhuṁ adāsi.",
  "tika-vin01t20:694_9": "So pātova gandhakuṭipariveṇasammajjanamukhodakadantakaṭṭhadānādīni sabbakiccāni tasmiṁ",
  "tika-vin01t20:694_10": "tasmiṁ khaṇe katvā apagacchati.",
  "tika-vin01t20:695_0": "Anekakāraṇasammissoti ettha kāyassa asuciduggandhajegucchapaṭikūlatāva anekakāraṇaṁ.",
  "tika-vin01t20:695_1": "Maṇḍanakapakatikoti alaṅkārakasabhāvo. Koci taruṇopi yuvā na hoti, koci yuvāpi maṇḍanakajātiko",
  "tika-vin01t20:695_2": "na hoti yathā upasantasabhāvo ālasiyabyasanādīhi vā abhibhūto, idha pana daharo ceva",
  "tika-vin01t20:695_3": "yuvā ca maṇḍanakajātiko ca adhippeto. Paṭhamayobbanaṁ nāma pannarasavassato yāva",
  "tika-vin01t20:695_4": "dvattiṁsa saṁvaccharāni, soḷasavassato vā yāva tettiṁsa vassāni. Kuṇapanti matakaḷevaraṁ,",
  "tika-vin01t20:695_5": "ahissa kuṇapaṁ ahikuṇapaṁ. Evaṁ itarānipi. Atipaṭikūlajigucchanīyasabhāvato cettha",
  "tika-vin01t20:695_6": "imāneva tīṇi vuttānīti veditabbāni. Aññesañhi sasasūkarādīnaṁ kuṇapaṁ manussā kaṭukabhaṇḍādīhi",
  "tika-vin01t20:695_7": "abhisaṅkharitvā paribhuñjantipi, imesaṁ pana kuṇapaṁ abhinavampi jigucchantiyeva,",
  "tika-vin01t20:695_8": "ko pana vādo kālātikkamena pūtibhūte. Atipaṭikūlajigucchanīyatā ca nesaṁ ativiya",
  "tika-vin01t20:695_9": "duggandhatāya, sā ca ahīnaṁ tikhiṇakopatāya kukkuramanussānaṁ odanakummāsūpacayatāya",
  "tika-vin01t20:695_10": "ca sarīrassa hotīti vadanti.",
  "tika-vin01t20:696_0": "Samaṇakuttakoti samaṇakiccako, kāsāvanivāsanādivasena samaṇakiccakārīti vuttaṁ hoti",
  "tika-vin01t20:696_1": ". Tenāha ‘‘samaṇavesadhārako’’ti. Sabbamakaṁsūti puthujjanā sāvajjepi tattha anavajjasaññino",
  "tika-vin01t20:696_2": "hutvā karaṇakārāpanasamanuññatādibhedaṁ sabbamakaṁsu. Lohitakanti ettha ‘‘lohitagata’’ntipi",
  "tika-vin01t20:696_3": "paṭhanti. Vaggūti matā vaggumatā. Puññasammatāti pujjabhavaphalanibbattanena sattānaṁ",
  "tika-vin01t20:696_4": "punanena visodhanena puññanti sammatā. Pavāhessāmīti gamayissāmi, visodhessāmīti attho.",
  "tika-vin01t20:697_0": "163. Māradheyyaṁ vuccati tebhūmakā dhammā. Vacanatthato pana mārassa dheyyaṁ māradheyyaṁ.",
  "tika-vin01t20:697_1": "Dheyyanti ṭhānaṁ vatthu nivāso gocaro. Māro vā ettha dhiyati tiṭṭhati pavattatīti",
  "tika-vin01t20:697_2": "māradheyyaṁ, māroti cettha kilesamāro adhippeto, kilesamāravaseneva ca devaputtamārassa",
  "tika-vin01t20:697_3": "kāmabhave ādhipaccanti. Māravisayaṁ nātikkamissatīti cintetvāti evamayaṁ saṁvegaṁ",
  "tika-vin01t20:697_4": "paṭilabhitvā māravisayaṁ atikkameyyāpi, mayā pana evaṁ vutte uppannaṁ saṁvegaṁ paṭippassambhetvā",
  "tika-vin01t20:697_5": "māravisayaṁ nātikkamissatīti evaṁ cintetvā. Dvivacananti dvikkhattuṁ vacanaṁ, āmeḍitavacananti",
  "tika-vin01t20:697_6": "vuttaṁ hoti. Niyojentīti ettha ayaṁ andhabālā devatā evaṁ uppannasaṁvegamūlakaṁ samaṇadhammaṁ",
  "tika-vin01t20:697_7": "katvā ‘‘ayaṁ māravisayaṁ atikkameyyāpī’’ti cintetvā attano aññāṇatāya ‘‘matā saṁsārato",
  "tika-vin01t20:697_8": "muccantī’’ti evaṁladdhikāpi samānā attano laddhivasena matā bhikkhū saṁsārato muccantīti",
  "tika-vin01t20:697_9": "imamatthaṁ anupaparikkhitvā taṁ tattha niyojesīti veditabbaṁ.",
  "tika-vin01t20:698_0": "Kiñcāpi asubhakathaṁ kathentena bhagavatā yathā tesaṁ bhikkhūnaṁ maraṇabhayaṁ na",
  "tika-vin01t20:698_1": "bhavissati, tathā desitattā bhikkhūnañca taṁ dhammakathaṁ sutvā asubhabhāvanānuyogena",
  "tika-vin01t20:698_2": "kāye vigatachandarāgatāya maraṇassa abhipatthitabhāvato bhayaṁ natthi, taṁ pana asihatthaṁ",
  "tika-vin01t20:698_3": "tathā vicarantaṁ disvā tadaññesaṁ bhikkhūnaṁ uppajjanakabhayaṁ sandhāya ‘‘hotiyeva",
  "tika-vin01t20:698_4": "bhaya’’ntiādi vuttanti vadanti. ‘‘Attanāpi attānaṁ jīvitā voropenti, aññamaññampi",
  "tika-vin01t20:698_5": "jīvitā voropentī’’ti vuttattā ‘‘sabbānipi tāni pañca bhikkhusatāni jīvitā voropesī’’ti",
  "tika-vin01t20:698_6": "idaṁ yebhuyyavasena vuttanti gahetabbaṁ. Appakañhi ūnamadhikaṁ vā gaṇanūpagaṁ na",
  "tika-vin01t20:698_7": "hotīti ‘‘pañcasatānī’’ti vuttaṁ. Tasmā ye ca attanāva attānaṁ aññamaññañca jīvitā",
  "tika-vin01t20:698_8": "voropesuṁ, te ṭhapetvā avasese puthujjanabhikkhū sabbe ca ariye ayaṁ jīvitā voropesīti veditabbaṁ.",
  "tika-vin01t20:699_0": "164.Paṭisallānā vuṭṭhitoti ettha paṭisallānanti tehi tehi sattasaṅkhārehi paṭinivattitvā",
  "tika-vin01t20:699_1": "apasakkitvā sallānaṁ nilīyanaṁ vivecanaṁ, kāyacittehi tato vivittatā ekībhāvoti vuttaṁ",
  "tika-vin01t20:699_2": "hoti. Tenāha ‘‘ekībhāvato’’ti , pavivekatoti attho. Ekībhāvoti hi kāyacittaviveko",
  "tika-vin01t20:699_3": "vutto. Vuṭṭhitoti tato duvidhavivekato bhavaṅguppattiyā rūpārammaṇādisaṅkhārasamāyogena",
  "tika-vin01t20:699_4": "gahaṭṭhapabbajitādisattasamāgamena ca apeto. Uddesaṁ paripucchaṁ gaṇhantīti attano",
  "tika-vin01t20:699_5": "attano ācariyānaṁ santike gaṇhanti. Kāmaṁ dasānussatiggahaṇeneva ānāpānassatipi gahitā,",
  "tika-vin01t20:699_6": "sā pana tattha sannipatitabhikkhūsu bahūnaṁ sappāyā sātthikā ca, tasmā puna gahitā.",
  "tika-vin01t20:699_7": "Tathā hi bhagavā tameva kammaṭṭhānaṁ tesaṁ bhikkhūnaṁ kathesi. Āhāre paṭikūlasaññā",
  "tika-vin01t20:699_8": "asubhakammaṭṭhānasadisā, cattāro pana āruppā ādikammikānaṁ ananurūpāti tesaṁ idha",
  "tika-vin01t20:699_9": "aggahaṇaṁ daṭṭhabbaṁ.",
  "tika-vin01t20:700_0": "Vesāliṁ upanissāyāti vesālīnagaraṁ gocaragāmaṁ katvā. Upaṭṭhānasālāyanti dhammasabhāyaṁ.",
  "tika-vin01t20:700_1": "Muhuttenevāti satthari saddhamme ca gāravena upagatabhikkhūnaṁ vacanasamanantarameva",
  "tika-vin01t20:700_2": "uṭṭhahiṁsūti katvā vuttaṁ. Buddhakāle kira bhikkhū bhagavato sandesaṁ sirasā sampaṭicchituṁ",
  "tika-vin01t20:700_3": "ohitasotā viharanti. Yassāti yassa kattabbassa. Kālanti desanākālaṁ sandhāya vadati.",
  "tika-vin01t20:701": "Paṭhamapaññattinidānavaṇṇanā niṭṭhitā.",
  "tika-vin01t20:702": "Ānāpānassatisamādhikathāvaṇṇanā",
  "tika-vin01t20:703_0": "165.Arahattappattiyāti arahattappattiatthāya. Aññaṁ pariyāyanti arahattādhigamatthāya",
  "tika-vin01t20:703_1": "aññampi kāraṇaṁ. Ācikkhantoti pasaṁsāpubbakaṁ desento, pasaṁsā ca tattha abhirucijananena",
  "tika-vin01t20:703_2": "ussāhanatthā. Tañhi sutvā bhikkhū ‘‘bhagavā imaṁ samādhiṁ anekehi ākārehi pasaṁsati,",
  "tika-vin01t20:703_3": "santo kirāyaṁ samādhi paṇīto ca asecanako ca sukho ca vihāro, pāpadhamme ca ṭhānaso",
  "tika-vin01t20:703_4": "antaradhāpetī’’ti sañjātābhirucino ussāhajātā sakkaccaṁ anuyuñjitabbaṁ paṭipajjitabbaṁ maññanti.",
  "tika-vin01t20:704_0": "Atthayojanakkamanti atthañca yojanakkamañca. Bhagavā attano paccakkhabhūtaṁ samādhiṁ",
  "tika-vin01t20:704_1": "desanānubhāvena tesampi bhikkhūnaṁ āsannaṁ paccakkhañca karonto sampiṇḍanavasena",
  "tika-vin01t20:704_2": "‘‘ayampi kho’’tiādimāha. Assāsapassāsapariggāhikāti dīgharassādivisesehi saddhiṁ",
  "tika-vin01t20:704_3": "assāsapassāse paricchijja gāhikā, te ārabbha pavattāti attho.",
  "tika-vin01t20:705_0": "Idāni yathāvuttamatthaṁ pāḷiyā vibhāvento āha ‘‘vuttañheta’’ntiādi. Tattha no passāsono",
  "tika-vin01t20:705_1": "assāsoti so soyeva attho paṭisedhena visesetvā vutto. Assāsavasenāti assāsaṁ ārammaṇaṁ",
  "tika-vin01t20:705_2": "katvāti vuttaṁ hoti. Passāsavasenāti etthāpi eseva nayo. Upaṭṭhānaṁ satīti asammussanatāya",
  "tika-vin01t20:705_3": "tameva assāsaṁ passāsañca upagantvā ṭhānaṁ sati nāmāti attho. Ettāvatā ānāpānesu",
  "tika-vin01t20:705_4": "sati ānāpānassatīti ayamattho vutto hoti. Idāni sativaseneva puggalaṁ niddisitukāmena",
  "tika-vin01t20:705_5": "‘‘yo assasati, tassupaṭṭhāti, yo passasati, tassupaṭṭhātī’’ti vuttaṁ. Yo assasati,",
  "tika-vin01t20:705_6": "tassa sati assāsaṁ upagantvā tiṭṭhati. Yo passasati, tassa sati passāsaṁ upagantvā tiṭṭhatīti attho.",
  "tika-vin01t20:706_0": "Yuttoti sampayutto. Ānāpānassatiyanti ānāpānassatiyaṁ paccayabhūtāyanti attho. Purimasmiñhi",
  "tika-vin01t20:706_1": "atthe samādhissa satiyā sahajātādipaccayabhāvo vutto sampayuttavacanato, dutiyasmiṁ",
  "tika-vin01t20:706_2": "pana upanissayabhāvopi. Upacārajjhānasahagatā hi sati appanāsamādhissa upanissayo",
  "tika-vin01t20:706_3": "hotīti ubhayathāpi sahajātādīnaṁ sattannampi paccayānaṁ vasena paccayabhāvaṁ dasseti.",
  "tika-vin01t20:706_4": "‘‘Puna caparaṁ, udāyi, akkhātā mayā sāvakānaṁ paṭipadā, yathāpaṭipannā me sāvakā",
  "tika-vin01t20:706_5": "cattāro satipaṭṭhāne bhāventī’’tiādīsu (ma. ni. 2.247) uppādanavaḍḍhanaṭṭhena bhāvanāti",
  "tika-vin01t20:706_6": "vuccatīti tadubhayavasena atthaṁ dassento ‘‘bhāvitoti uppādito vaḍḍhito cā’’ti āha.",
  "tika-vin01t20:706_7": "Tattha bhāvaṁ vijjamānataṁ ito gatoti bhāvito, uppādito paṭiladdhamattoti attho.",
  "tika-vin01t20:706_8": "Uppanno pana laddhāsevano bhāvito, paguṇabhāvaṁ āpādito vaḍḍhitoti attho. Bahulīkatoti",
  "tika-vin01t20:706_9": "bahulaṁ pavattito. Tena āvajjanādivasībhāvappattimāha. Yo hi vasībhāvaṁ āpādito,",
  "tika-vin01t20:706_10": "so icchiticchitakkhaṇe samāpajjitabbato punappunaṁ pavattissati. Tena vuttaṁ ‘‘punappunaṁ",
  "tika-vin01t20:706_11": "kato’’ti. Yathā ‘‘idheva, bhikkhave, samaṇo (ma. ni. 1.139; a. ni. 4.241) vivicceva",
  "tika-vin01t20:706_12": "kāmehī’’ti (dī. ni. 1.226; saṁ. ni. 2.152) ca evamādīsu paṭhamapade vutto eva-saddo",
  "tika-vin01t20:706_13": "dutiyādīsupi vuttoyeva hoti, evamidhāpīti āha ‘‘ubhayattha eva-saddena niyamo veditabbo’’ti.",
  "tika-vin01t20:707_0": "Ubhayapadaniyamena laddhaguṇaṁ dassetuṁ ‘‘ayaṁ hī’’tiādi vuttaṁ. Asubhakammaṭṭhānanti",
  "tika-vin01t20:707_1": "asubhārammaṇaṁ jhānamāha. Tañhi asubhesu yogakammabhāvato yogino sukhavisesānaṁ kāraṇabhāvato",
  "tika-vin01t20:707_2": "ca ‘‘asubhakammaṭṭhāna’’nti vuccati. Kevalanti iminā ārammaṇaṁ nivatteti. Paṭivedhavasenāti",
  "tika-vin01t20:707_3": "jhānapaṭivedhavasena. Jhānañhi bhāvanāvisesena ijjhantaṁ attano visayaṁ paṭivijjhantameva",
  "tika-vin01t20:707_4": "pavattati yathāsabhāvato paṭivijjhīyati cāti paṭivedhoti vuccati. Oḷārikārammaṇattāti",
  "tika-vin01t20:707_5": "bībhacchārammaṇattā. Paṭikūlārammaṇattāti jigucchitabbārammaṇattā. Pariyāyenāti kāraṇena",
  "tika-vin01t20:707_6": "lesantarena vā. Ārammaṇasantatāyapīti anukkamena vicetabbataṁ pattārammaṇassa paramasukhumataṁ",
  "tika-vin01t20:707_7": "sandhāyāha. Sante hi sannisinne ārammaṇe pavattamāno dhammo sayampi sannisinnova",
  "tika-vin01t20:707_8": "hoti. Tenāha – ‘‘santo vūpasanto nibbuto’’ti, nibbutasabbapariḷāhoti attho. Ārammaṇasantatāya",
  "tika-vin01t20:707_9": "tadārammaṇānaṁ dhammānaṁ santatā lokuttaradhammārammaṇāhi paccavekkhaṇāhi dīpetabbā.",
  "tika-vin01t20:708_0": "Nāssa santapaṇītabhāvāvahaṁ kiñci secananti asecanako, asecanakattā anāsittako, anāsittakattā",
  "tika-vin01t20:708_1": "eva abbokiṇṇo asammisso parikammādinā, tatoyeva pāṭiyekko, visuṁyeveko āveṇiko asādhāraṇo.",
  "tika-vin01t20:708_2": "Sabbametaṁ sarasato eva santabhāvaṁ dassetuṁ vuttaṁ, parikammaṁ vā santabhāvanimittaṁ.",
  "tika-vin01t20:708_3": "Parikammanti ca kasiṇakaraṇādinimittuppādapariyosānaṁ, tādisaṁ idha natthīti adhippāyo.",
  "tika-vin01t20:708_4": "Tadā hi kammaṭṭhānaṁ nirassādattā asantaṁ appaṇītaṁ siyā. Upacārena vā natthi ettha",
  "tika-vin01t20:708_5": "santatāti yojanā. Yathā upacārakkhaṇe nīvaraṇavigamena aṅgapātubhāvena ca paresaṁ",
  "tika-vin01t20:708_6": "santatā hoti, na evamimassa. Ayaṁ pana ādimanasi…pe… paṇīto cāti yojanā. Kecīti uttaravihāravāsike",
  "tika-vin01t20:708_7": "sandhāyāha. Anāsittakoti upasecanena anāsittako. Tenāha ‘‘ojavanto’’ti, ojavantasadisoti",
  "tika-vin01t20:708_8": "attho. Madhuroti iṭṭho. Cetasikasukhappaṭilābhasaṁvattanaṁ tikacatukkajjhānavasena",
  "tika-vin01t20:708_9": "upekkhāya vā santabhāvena sukhagatikattā sabbesampi vasena veditabbaṁ. Jhānasamuṭṭhānapaṇītarūpaphuṭasarīratāvasena",
  "tika-vin01t20:708_10": "pana kāyikasukhappaṭilābhasaṁvattanaṁ daṭṭhabbaṁ, tañca kho jhānato vuṭṭhitakāle.",
  "tika-vin01t20:708_11": "Imasmiṁ pakkhe appitappitakkhaṇeti idaṁ hetumhi bhummavacanaṁ daṭṭhabbaṁ.",
  "tika-vin01t20:709_0": "Avikkhambhiteti jhānena sakasantānato anīhaṭe appahīne. Akosallasambhūteti akosallaṁ",
  "tika-vin01t20:709_1": "vuccati avijjā, tato sambhūte. Avijjāpubbaṅgamā hi sabbe pāpadhammā. Khaṇenevāti",
  "tika-vin01t20:709_2": "attano pavattikkhaṇeneva. Antaradhāpetīti ettha antaradhāpanaṁ vināsanaṁ. Taṁ pana",
  "tika-vin01t20:709_3": "jhānakattukassa idhādhippetattā pariyuṭṭhānappahānaṁ hotīti āha ‘‘vikkhambhetī’’ti.",
  "tika-vin01t20:709_4": "Vūpasametīti visesena upasameti. Visesena upasamanaṁ pana sammadeva upasamanaṁ hotīti",
  "tika-vin01t20:709_5": "āha ‘‘suṭṭhu upasametī’’ti.",
  "tika-vin01t20:710_0": "Nanu ca aññopi samādhi attano pavattikkhaṇeneva paṭipakkhadhamme antaradhāpeti vūpasameti,",
  "tika-vin01t20:710_1": "atha kasmā ayameva samādhi evaṁ visesetvā vuttoti? Pubbabhāgato paṭṭhāya nānāvitakkavūpasamanasabbhāvato.",
  "tika-vin01t20:710_2": "Vuttañhetaṁ ‘‘ānāpānassati bhāvetabbā vitakkupacchedāyā’’ti (a. ni. 9.1; udā. 31).",
  "tika-vin01t20:710_3": "Apica tikkhapaññassa ñāṇuttarassetaṁ kammaṭṭhānaṁ, ñāṇuttarassa ca kilesappahānaṁ",
  "tika-vin01t20:710_4": "itarehi sātisayaṁ yathā saddhādhimuttehi diṭṭhippattassa, tasmā imaṁ visesaṁ sandhāya",
  "tika-vin01t20:710_5": "‘‘ṭhānaso antaradhāpeti vūpasametī’’ti vuttaṁ. Atha vā nimittapātubhāve sati khaṇeneva",
  "tika-vin01t20:710_6": "aṅgapātubhāvasabbhāvato ayameva samādhi ‘‘ṭhānaso antaradhāpeti vūpasametī’’ti vutto",
  "tika-vin01t20:710_7": "yathā taṁ mahato akālameghassa uṭṭhitassa dhārānipāte khaṇeneva pathaviyaṁ rajojallassa",
  "tika-vin01t20:710_8": "vūpasamo. Tenevāha ‘‘seyyathāpi, bhikkhave, mahā akālamegho uṭṭhito’’tiādi. Sāsanikassa",
  "tika-vin01t20:710_9": "jhānabhāvanā yebhuyyena nibbedhabhāgiyāva hotīti āha ‘‘nibbedhabhāgiyattā’’ti. Buddhānaṁ",
  "tika-vin01t20:710_10": "pana ekaṁsena nibbedhabhāgiyāva hoti. Imameva hi kammaṭṭhānaṁ bhāvetvā sabbepi sammāsambuddhā",
  "tika-vin01t20:710_11": "sammāsambodhiṁ adhigacchanti, ariyamaggassa pādakabhūto ayaṁ samādhi anukkamena vaḍḍhitvā",
  "tika-vin01t20:710_12": "ariyamaggabhāvaṁ upagato viya hotīti āha ‘‘anupubbena ariyamaggavuḍḍhippatto’’ti.",
  "tika-vin01t20:710_13": "Ayaṁ panattho virāganirodhapaṭinissaggānupassanānaṁ vasena sammadeva yujjati.",
  "tika-vin01t20:711_0": "Kathanti idaṁ pucchanākāravibhāvanapadaṁ, pucchā cettha kathetukamyatāvasena aññesaṁ",
  "tika-vin01t20:711_1": "asambhavato, sā ca upari desanaṁ āruḷhānaṁ sabbesaṁ pakāravisesānaṁ āmasanavasenāti",
  "tika-vin01t20:711_2": "imamatthaṁ dassento ‘‘kathanti…pe… vitthāretukamyatāpucchā’’ti āha. Kathaṁ bahulīkatoti",
  "tika-vin01t20:711_3": "etthāpi ānāpānassatisamādhīti padaṁ ānetvā sambandhitabbaṁ. Tattha kathanti ānāpānassatisamādhibahulīkāraṁ",
  "tika-vin01t20:711_4": "nānappakārato vitthāretukamyatāpucchā. Bahulīkato ānāpānassatisamādhīti tathā puṭṭhadhammanidassananti",
  "tika-vin01t20:711_5": "imamatthaṁ ‘‘eseva nayo’’ti imināyeva atidissati. Heṭṭhā papañcavasena vuttamatthaṁ",
  "tika-vin01t20:711_6": "sukhaggahaṇatthaṁ saṅgahetvā dassento ‘‘ayaṁ panettha saṅkhepattho’’ti āha, piṇḍatthoti vuttaṁ hoti.",
  "tika-vin01t20:712_0": "Tamatthanti taṁ ‘‘kathaṁ bhāvito’’tiādinā pucchāvasena saṅkhepato vuttamatthaṁ. ‘‘Idha",
  "tika-vin01t20:712_1": "tathāgato loke uppajjatī’’tiādīsu (ma. ni. 1.291; a. ni. 3.61) idha-saddo lokaṁ upādāya",
  "tika-vin01t20:712_2": "vutto. ‘‘Idheva tiṭṭhamānassā’’tiādīsu (dī. ni. 2.369) okāsaṁ. ‘‘Idhāhaṁ, bhikkhave,",
  "tika-vin01t20:712_3": "bhuttāvī assaṁ pavārito’’tiādīsu (ma. ni. 1.30) padapūraṇamattaṁ. ‘‘Idha bhikkhu",
  "tika-vin01t20:712_4": "dhammaṁ pariyāpuṇātī’’tiādīsu (a. ni. 5.73) pana sāsanaṁ. ‘‘Idha, bhikkhave, bhikkhū’’ti",
  "tika-vin01t20:712_5": "idhāpi sāsanamevāti dassento ‘‘bhikkhave, imasmiṁ sāsane bhikkhū’’ti vatvā tamevatthaṁ",
  "tika-vin01t20:712_6": "pākaṭaṁ katvā dassetuṁ ‘‘ayaṁ hī’’tiādimāha. Tattha sabbappakāraānāpānassatisamādhinibbattakassāti",
  "tika-vin01t20:712_7": "sabbappakāraggahaṇaṁ soḷasa pakāre sandhāya. Te hi imasmiṁyeva sāsane. Bāhirakā hi",
  "tika-vin01t20:712_8": "jānantā ādito catuppakārameva jānanti. Tenāha ‘‘aññasāsanassa tathābhāvappaṭisedhano’’ti,",
  "tika-vin01t20:712_9": "yathāvuttassa puggalassa nissayabhāvappaṭisedhanoti attho. Etena ‘‘idha, bhikkhave’’ti",
  "tika-vin01t20:712_10": "idaṁ antogadhaeva-saddanti dasseti. Santi hi ekapadānipi avadhāraṇāni yathā vāyubhakkhoti.",
  "tika-vin01t20:712_11": "Tenevāha ‘‘idheva, bhikkhave, samaṇo’’tiādi. Paripuṇṇasamaṇakaraṇadhammo hi yo, so",
  "tika-vin01t20:712_12": "sabbappakāraānāpānassatisamādhinibbattako. Parappavādāti paresaṁ aññatitthiyānaṁ",
  "tika-vin01t20:712_13": "nānappakāravādā titthāyatanāni.",
  "tika-vin01t20:713_0": "Araññādikasseva bhāvanānurūpasenāsanataṁ dassetuṁ ‘‘imassa hī’’tiādi vuttaṁ. Duddamo",
  "tika-vin01t20:713_1": "damathaṁ anupagato goṇo kūṭagoṇo. Yathā thanehi sabbaso khīraṁ na paggharati, evaṁ",
  "tika-vin01t20:713_2": "dohapaṭibandhinī kūṭadhenu. Assāti gopassa. Rūpasaddādike paṭicca uppajjanakaassādo",
  "tika-vin01t20:713_3": "rūpārammaṇādiraso. Pubbe āciṇṇārammaṇanti pabbajitato pubbe, anādimati vā saṁsāre",
  "tika-vin01t20:713_4": "paricitārammaṇaṁ. Upacāravasena upanisīdati, appanāvasena upanipajjatīti yojetabbaṁ.",
  "tika-vin01t20:714_0": "Idhāti imasmiṁ sāsane. Nibandheyyāti bandheyya. Satiyāti sammadeva kammaṭṭhānasallakkhaṇavasappavattāya",
  "tika-vin01t20:714_1": "satiyā. Ārammaṇeti kammaṭṭhānārammaṇe. Daḷhanti thiraṁ, yathā satokārissa upacārappanābhedo",
  "tika-vin01t20:714_2": "samādhi ijjhati, tathā thāmagataṁ katvāti attho.",
  "tika-vin01t20:715_0": "Muddhabhūtanti santatādivisesaguṇavantatāya buddhādīhi ariyehi samāsevitabhāvato",
  "tika-vin01t20:715_1": "ca muddhasadisaṁ, uttamanti attho. Visesādhigamadiṭṭhadhammasukhavihārapadaṭṭhānanti",
  "tika-vin01t20:715_2": "sabbesaṁ buddhānaṁ ekaccānaṁ paccekabuddhānaṁ buddhasāvakānañca visesādhigamassa",
  "tika-vin01t20:715_3": "ceva aññakammaṭṭhānena adhigatavisesānaṁ diṭṭhadhammasukhavihārassa ca padaṭṭhānabhūtaṁ.",
  "tika-vin01t20:715_4": "Vatthuvijjācariyo viya bhagavā yogīnaṁ anurūpanivāsaṭṭhānupadissanato. Bhikkhu dīpisadiso",
  "tika-vin01t20:715_5": "araññe ekako viharitvā paṭipakkhanimmathanena icchitatthasādhanato. Phalamuttamanti",
  "tika-vin01t20:715_6": "sāmaññaphalamāha. Parakkamajavayoggabhūminti bhāvanussāhajavassa yoggakaraṇabhūmibhūtaṁ.",
  "tika-vin01t20:716_0": "Evaṁ vuttalakkhaṇesūti abhidhammapariyāyena suttantapariyāyena vuttalakkhaṇesu. Rukkhasamīpanti",
  "tika-vin01t20:716_1": "‘‘yāvatā majjhanhike kāle samantā chāyā pharati, nivāte paṇṇāni patanti, ettāvatā",
  "tika-vin01t20:716_2": "rukkhamūlanti vuccatī’’ti evaṁ vuttaṁ rukkhassa samīpaṭṭhānaṁ. Avasesasattavidhasenāsananti",
  "tika-vin01t20:716_3": "pabbataṁ kandaraṁ giriguhaṁ susānaṁ vanappatthaṁ abbhokāsaṁ palālapuñjanti evaṁ vuttaṁ.",
  "tika-vin01t20:716_4": "Ututtayānukūlaṁ dhātucariyānukūlanti gimhādiututtayassa semhādidhātuttayassa mohādicaritattayassa",
  "tika-vin01t20:716_5": "ca anukūlaṁ. Tathā hi gimhakāle araññaṁ anukūlaṁ sommasītalabhāvato, hemante rukkhamūlaṁ",
  "tika-vin01t20:716_6": "himapātanivāraṇato, vassakāle suññāgāraṁ vassanivāraṇagehasambhavato. Semhadhātukassa",
  "tika-vin01t20:716_7": "semhapakatikassa araññaṁ anukūlaṁ dūraṁ gantvā bhikkhācaraṇena semhassa vūpasamanato,",
  "tika-vin01t20:716_8": "pittadhātukassa rukkhamūlaṁ anukūlaṁ sītavātasamphassasambhavato , vātadhātukassa",
  "tika-vin01t20:716_9": "suññāgāraṁ anukūlaṁ vātanivāraṇato. Mohacaritassa araññaṁ anukūlaṁ. Mahāaraññe hi",
  "tika-vin01t20:716_10": "cittaṁ na saṅkucati vivaṭaṅgaṇabhāvato, dosacaritassa rukkhamūlaṁ anukūlaṁ pasādanīyabhāvato,",
  "tika-vin01t20:716_11": "rāgacaritassa suññāgāraṁ anukūlaṁ visabhāgārammaṇānaṁ pavesanivāraṇato. Alīnānuddhaccapakkhikanti",
  "tika-vin01t20:716_12": "asaṅkocāvikkhepapakkhikaṁ. Sayanañhi kosajjapakkhikaṁ, ṭhānacaṅkamanāni uddhaccapakkhikāni,",
  "tika-vin01t20:716_13": "na evaṁ nisajjā. Tato eva tassā santatā. Nisajjāya daḷhabhāvaṁ pallaṅkābhujanena,",
  "tika-vin01t20:716_14": "assāsapassāsānaṁ pavattanasukhataṁ uparimakāyassa ujukaṭṭhapanena, ārammaṇapariggahūpāyaṁ",
  "tika-vin01t20:716_15": "parimukhaṁ satiyā ṭhapanena dassento.",
  "tika-vin01t20:717_0": "Ūrubaddhāsananti ūrūnamadhobandhanavasena nisajjā. Heṭṭhimakāyassa anujukaṁ ṭhapanaṁ",
  "tika-vin01t20:717_1": "nisajjāvacaneneva bodhitanti. Ujuṁ kāyanti ettha kāya-saddo uparimakāyavisayoti āha",
  "tika-vin01t20:717_2": "– ‘‘uparimaṁ sarīraṁ ujukaṁ ṭhapetvā’’ti. Taṁ pana ujukaṭṭhapanaṁ sarūpato payojanato",
  "tika-vin01t20:717_3": "ca dassetuṁ ‘‘aṭṭhārasā’’tiādi vuttaṁ. Na paṇamantīti na oṇamanti. Na paripatatīti",
  "tika-vin01t20:717_4": "na vigacchati vīthiṁ na vilaṅgheti, tato eva pubbenāparaṁ visesuppattiyā vuḍḍhiṁ",
  "tika-vin01t20:717_5": "phātiṁ upagacchati. Idha pari-saddo abhi-saddena samānatthoti āha ‘‘kammaṭṭhānābhimukha’’nti,",
  "tika-vin01t20:717_6": "bahiddhā puthuttārammaṇato nivāretvā kammaṭṭhānaṁyeva purakkhatvāti attho. Parīti",
  "tika-vin01t20:717_7": "pariggahaṭṭho ‘‘pariṇāyikā’’tiādīsu (dha. sa. 16, 20) viya. Niyyānaṭṭho paṭipakkhato",
  "tika-vin01t20:717_8": "niggamanaṭṭho, tasmā pariggahitaniyyānanti sabbathā gahitāsammosaṁ pariccattasammosaṁ",
  "tika-vin01t20:717_9": "satiṁ katvā, paramaṁ satinepakkaṁ upaṭṭhapetvāti attho. Satovāti satiyā samannāgato",
  "tika-vin01t20:717_10": "eva saranto eva assasati, nāssa kāci sativirahitā assāsappavatti hotīti attho. Sato",
  "tika-vin01t20:717_11": "passasatīti etthāpi satova passasatīti eva-saddo ānetvā vattabbo. Satokārīti sato",
  "tika-vin01t20:717_12": "eva hutvā satiyā eva vā kātabbassa kattā, karaṇasīlo vā.",
  "tika-vin01t20:718_0": "Bāttiṁsāya ākārehīti catūsu catukkesu āgatāni dīgharassādīni soḷasa padāni assāsapassāsavasena",
  "tika-vin01t20:718_1": "dvidhā vibhajitvā vuttehi dīghamassāsaṁ ādiṁ katvā paṭinissaggānupassipassāsapariyantehi",
  "tika-vin01t20:718_2": "bāttiṁsākārehi. Yadi ‘‘satova assasati, sato passasatī’’ti etassa vibhaṅge vuttaṁ,",
  "tika-vin01t20:718_3": "atha kasmā ‘‘assasati passasati’’cceva avatvā ‘‘satokārī’’ti vuttaṁ? Ekarasaṁ desanaṁ",
  "tika-vin01t20:718_4": "kātukāmatāya. Paṭhamacatukke padadvayameva hi vattamānakālavasena āgataṁ, itarāni",
  "tika-vin01t20:718_5": "anāgatakālavasena, tasmā ekarasaṁ desanaṁ kātukāmatāya sabbattha ‘‘satokāri’’cceva",
  "tika-vin01t20:718_6": "vuttaṁ. Dīghaṁassāsavasenāti dīghaassāsavasena, vibhattialopaṁ katvā niddeso. Dīghanti",
  "tika-vin01t20:718_7": "vā bhagavatā vuttaassāsavasena. Cittassa ekaggataṁ avikkhepanti vikkhepassa paṭipakkhabhāvato",
  "tika-vin01t20:718_8": "avikkhepoti laddhanāmaṁ cittassa ekaggabhāvaṁ pajānato sati upaṭṭhitā ārammaṇaṁ upagantvā",
  "tika-vin01t20:718_9": "ṭhitā hoti. Tāya satiyā tena ñāṇenāti yathāvuttāya satiyā yathāvuttena ca ñāṇena.",
  "tika-vin01t20:718_10": "Idaṁ vuttaṁ hoti – dīghaṁ assāsaṁ ārammaṇabhūtaṁ avikkhittacittassa asammohato vā",
  "tika-vin01t20:718_11": "sampajānantassa tattha sati upaṭṭhitāva hoti, taṁ sampajānantassa ārammaṇakaraṇavasena",
  "tika-vin01t20:718_12": "asammohavasena vā sampajaññaṁ, tadadhīnasatisampajaññena taṁsamaṅgī yogāvacaro satokārī",
  "tika-vin01t20:718_13": "nāma hotīti. Paṭinissaggānupassī assāsavasenāti paṭinissaggānupassī hutvā assasanassa",
  "tika-vin01t20:718_14": "vasena. ‘‘Paṭinissaggānupassiassāsavasenā’’ti vā pāṭho, tassa paṭinissaggānupassino",
  "tika-vin01t20:718_15": "assāsā paṭinissaggānupassiassāsā, tesaṁ vasenāti attho.",
  "tika-vin01t20:719_0": "Anto uṭṭhitasasanaṁ assāso, bahi uṭṭhitasasanaṁ passāsoti āha – ‘‘assāsoti bahinikkhamanavāto’’tiādi.",
  "tika-vin01t20:719_1": "Suttantaṭṭhakathāyaṁ pana bahi uṭṭhahitvāpi anto sasanato assāso, anto uṭṭhahitvāpi",
  "tika-vin01t20:719_2": "bahi sasanato passāsoti katvā uppaṭipāṭiyā vuttaṁ. Atha vā mātukucchiyaṁ bahi nikkhamituṁ",
  "tika-vin01t20:719_3": "aladdhokāso nāsikāvāto mātukucchito nikkhantamatte paṭhamaṁ bahi nikkhamatīti vinayaṭṭhakathāyaṁ",
  "tika-vin01t20:719_4": "uppattikkamena ‘‘ādimhi sāso assāso’’ti bahinikkhamanavāto vutto. Tenevāha ‘‘sabbesampi",
  "tika-vin01t20:719_5": "gabbhaseyyakāna’’ntiādi. Suttantaṭṭhakathāyaṁ pana pavattiyaṁ bhāvanārambhasamaye",
  "tika-vin01t20:719_6": "paṭhamaṁ nāsikāvātassa anto ākaḍḍhitvā pacchā bahi vissajjanato pavattikkamena ‘‘ādimhi",
  "tika-vin01t20:719_7": "sāso assāso’’ti antopavisanavāto vutto. Suttantanayoyeva cettha ‘‘assāsādimajjhapariyosānaṁ",
  "tika-vin01t20:719_8": "satiyā anugacchato ajjhattaṁ vikkhepagatena cittena kāyopi cittampi sāraddhā ca honti",
  "tika-vin01t20:719_9": "iñjitā ca phanditā ca, passāsādimajjhapariyosānaṁ satiyā anugacchato bahiddhā vikkhepagatena",
  "tika-vin01t20:719_10": "cittena kāyopi cittampi sāraddhā ca honti iñjitā ca phanditā cā’’ti (paṭi. ma. 1.157)",
  "tika-vin01t20:719_11": "imāya pāḷiyā sameti. ‘‘Bhāvanārambhe pavattikkamasseva icchitattā sundarataro’’ti",
  "tika-vin01t20:719_12": "vadanti. Tāluṁ āhacca nibbāyatīti tāluṁ āhacca nirujjhati. Tena kira sampatijāto",
  "tika-vin01t20:719_13": "bāladārako khipitaṁ karoti. Evaṁ tāvātiādi yathāvuttassa atthassa nigamanaṁ. Keci",
  "tika-vin01t20:719_14": "‘‘evaṁ tāvāti anena pavattikkamena assāso bahinikkhamanavātoti gahetabbanti adhippāyo’’ti vadanti.",
  "tika-vin01t20:720_0": "Addhānavasenāti kāladdhānavasena. Ayañhi addhāna-saddo kālassa desassa ca vācakoti.",
  "tika-vin01t20:720_1": "Tattha desaddhānaṁ udāharaṇabhāvena dassetvā kāladdhānassa vasena assāsapassāsānaṁ",
  "tika-vin01t20:720_2": "dīgharassataṁ vibhāvetuṁ ‘‘yathā hī’’tiādi vuttaṁ. Tattha okāsaddhānanti okāsabhūtaṁ",
  "tika-vin01t20:720_3": "addhānaṁ. Pharitvāti byāpetvā. Cuṇṇavicuṇṇāpi anekakalāpabhāvena, dīghamaddhānanti",
  "tika-vin01t20:720_4": "dīghaṁ padesaṁ. Tasmāti saṇikaṁ pavattiyā dīghasantānatāya dīghāti vuccanti. Ettha",
  "tika-vin01t20:720_5": "ca hatthiādisarīre sunakhādisarīre ca assāsapassāsānaṁ desaddhānavisiṭṭhena kāladdhānavaseneva",
  "tika-vin01t20:720_6": "dīgharassatā vuttāti veditabbā ‘‘saṇikaṁ pūretvā saṇikameva nikkhamanti, sīghaṁ pūretvā",
  "tika-vin01t20:720_7": "sīghameva nikkhamantī’’ti vacanato. Manussesūti samānappamāṇesupi manussasarīresu.",
  "tika-vin01t20:720_8": "Dīghaṁ assasantīti dīghaṁ assāsappabandhaṁ pavattentīti attho. Passasantīti etthāpi",
  "tika-vin01t20:720_9": "eseva nayo. Sunakhasasādayo viya rassaṁ assasanti passasanti cāti yojanā. Idaṁ pana",
  "tika-vin01t20:720_10": "dīghaṁ rassañca assasanaṁ passasanañca tesaṁ sattānaṁ sarīrassa sabhāvoti daṭṭhabbaṁ.",
  "tika-vin01t20:720_11": "Tesanti tesaṁ sattānaṁ. Teti assāsapassāsā. Ittaramaddhānanti appakaṁ kālaṁ. Navahākārehīti",
  "tika-vin01t20:720_12": "bhāvanamanuyuñjantassa pubbenāparaṁ aladdhavisesassa kevalaṁ addhānavasena ādito",
  "tika-vin01t20:720_13": "vuttā tayo ākārā, te ca kho ekacco assāsaṁ suṭṭhu sallakkheti, ekacco passāsaṁ, ekacco",
  "tika-vin01t20:720_14": "tadubhayanti imesaṁ tiṇṇaṁ puggalānaṁ vasena. Keci pana ‘‘assasatipi passasatipīti",
  "tika-vin01t20:720_15": "ekajjhaṁ vacanaṁ bhāvanāya nirantaraṁ pavattidassanattha’’nti vadanti. Chandavasena",
  "tika-vin01t20:720_16": "pubbe viya tayo, tathā pāmojjavasenāti imehi navahi ākārehi.",
  "tika-vin01t20:721_0": "Kāmañcettha ekassa puggalassa tayo eva ākārā labbhanti, tantivasena pana sabbesaṁ",
  "tika-vin01t20:721_1": "pāḷiāruḷhattā tesaṁ vasena parikammassa kātabbattā ca ‘‘tatrāyaṁbhikkhu navahākārehī’’ti",
  "tika-vin01t20:721_2": "vuttaṁ. Evaṁ pajānatoti evaṁ yathāvuttehi ākārehi assāsapassāse pajānato, tattha",
  "tika-vin01t20:721_3": "manasikāraṁ pavattentassa. Ekenākārenāti dīghaṁassāsādīsu catūsu ākāresu ekena ākārena,",
  "tika-vin01t20:721_4": "navasu tīsu vā ekena. Tathā hi vakkhati –",
  "tika-vin01t20:722": "‘‘Dīgho rasso ca assāso,",
  "tika-vin01t20:723": "Passāsopi ca tādiso;",
  "tika-vin01t20:724": "Cattāro vaṇṇā vattanti,",
  "tika-vin01t20:725": "Nāsikaggeva bhikkhuno’’ti. (pārā. aṭṭha. 2.165);",
  "tika-vin01t20:726": "Ayaṁ bhāvanā assāsapassāsakāyānupassanāti katvā vuttaṁ ‘‘kāyānupassanāsatipaṭṭhānabhāvanā sampajjatī’’ti.",
  "tika-vin01t20:727_0": "Idāni pāḷivaseneva te nava ākāre bhāvanāvidhiñca dassetuṁ ‘‘yathāhā’’tiādi āraddhaṁ.",
  "tika-vin01t20:727_1": "Tattha ‘‘kathaṁ pajānātī’’ti pajānanavidhiṁ kathetukamyatāya pucchati. Dīghaṁ assāsanti",
  "tika-vin01t20:727_2": "vuttalakkhaṇaṁ dīghaṁ assāsaṁ. Addhānasaṅkhāteti addhānanti saṅkhaṁ gate dīghe kāle,",
  "tika-vin01t20:727_3": "dīghaṁ khaṇanti attho. Koṭṭhāsapariyāyo vā saṅkhāta-saddo ‘‘theyyasaṅkhāta’’ntiādīsu",
  "tika-vin01t20:727_4": "viya, tasmā addhānasaṅkhāteti addhānakoṭṭhāse desabhāgeti attho. Chando uppajjatīti",
  "tika-vin01t20:727_5": "bhāvanāya pubbenāparaṁ visesaṁ āvahantiyā laddhassādattā tattha sātisayo kattukāmatālakkhaṇo",
  "tika-vin01t20:727_6": "kusalacchando uppajjati. Chandavasenāti tathāpavattachandassa vasena visesabhāvanamanuyuñjantassa",
  "tika-vin01t20:727_7": "kammaṭṭhānaṁ vuḍḍhiṁ phātiṁ gamentassa. Tato sukhumataranti yathāvuttachandappavattiyā",
  "tika-vin01t20:727_8": "purimakato sukhumataraṁ. Bhāvanābalena hi paṭippassaddhadarathapariḷāhatāya kāyassa",
  "tika-vin01t20:727_9": "assāsapassāsā sukhumatarā hutvā pavattanti. Pāmojjaṁ uppajjatīti assāsapassāsānaṁ",
  "tika-vin01t20:727_10": "sukhumatarabhāvena ārammaṇassa santataratāya kammaṭṭhānassa ca vīthippaṭipannatāya",
  "tika-vin01t20:727_11": "bhāvanācittasahagato pamodo khuddikādibhedā taruṇapīti uppajjati. Cittaṁ vivattatīti",
  "tika-vin01t20:727_12": "anukkamena assāsapassāsānaṁ ativiya sukhumatarabhāvappattiyā anupaṭṭhahane vicetabbākārappattehi",
  "tika-vin01t20:727_13": "tehi cittaṁ vinivattatīti keci. Bhāvanābalena pana sukhumatarabhāvappattesu assāsapassāsesu",
  "tika-vin01t20:727_14": "tattha paṭibhāganimitte uppanne pakatiassāsapassāsato cittaṁ nivattati. Upekkhā saṇṭhātīti",
  "tika-vin01t20:727_15": "tasmiṁ paṭibhāganimitte upacārappanābhede samādhimhi uppanne puna jhānanibbattanatthaṁ",
  "tika-vin01t20:727_16": "byāpārābhāvato ajjhupekkhanaṁ hoti, sā panāyaṁ upekkhā tatramajjhattupekkhāti veditabbā.",
  "tika-vin01t20:728_0": "Imehi navahi ākārehīti imehi yathāvuttehi navahi pakārehi pavattā. Dīghaṁ assāsapassāsā",
  "tika-vin01t20:728_1": "kāyoti dīghākārā assāsapassāsā cuṇṇavicuṇṇāpi samūhaṭṭhena kāyo. Assāsapassāse nissāya",
  "tika-vin01t20:728_2": "uppannanimittampi ettha assāsapassāsasāmaññavasena vuttaṁ. Upaṭṭhānaṁ satīti taṁ",
  "tika-vin01t20:728_3": "ārammaṇaṁ upagantvā tiṭṭhatīti sati upaṭṭhānaṁ nāma. Anupassanā ñāṇanti samathavasena",
  "tika-vin01t20:728_4": "nimittassa anupassanā vipassanāvasena assāsapassāse tannissayañca kāyaṁ ‘‘rūpa’’nti,",
  "tika-vin01t20:728_5": "cittaṁ taṁsampayuttadhamme ca ‘‘arūpa’’nti vavatthapetvā nāmarūpassa anupassanā ca",
  "tika-vin01t20:728_6": "ñāṇaṁ tattha yathābhūtāvabodho. Kāyo upaṭṭhānanti so kāyo ārammaṇakaraṇavasena upagantvā",
  "tika-vin01t20:728_7": "sati ettha tiṭṭhatīti upaṭṭhānaṁ nāma. Ettha ca ‘‘kāyo upaṭṭhāna’’nti iminā itarakāyassapi",
  "tika-vin01t20:728_8": "saṅgahoti tathā vuttaṁ sammasanacārassapi idha icchitattā. No satīti so kāyo sati",
  "tika-vin01t20:728_9": "nāma na hoti. Sati upaṭṭhānañceva sati ca saraṇaṭṭhena upaṭṭhānaṭṭhena ca. Tāya satiyāti",
  "tika-vin01t20:728_10": "yathāvuttāya satiyā. Tena ñāṇenāti yathāvutteneva ñāṇena. Taṁ kāyanti taṁ assāsapassāsakāyañceva",
  "tika-vin01t20:728_11": "tannissayarūpakāyañca. Anupassatīti jhānasampayuttañāṇena ceva vipassanāñāṇena ca",
  "tika-vin01t20:728_12": "anu anu passati. Tena vuccati kāye kāyānupassanā satipaṭṭhānabhāvanāti tena anupassanena",
  "tika-vin01t20:728_13": "yathāvutte kāye ayaṁ kāyānupassanāsatipaṭṭhānabhāvanāti vuccati. Idaṁ vuttaṁ hoti",
  "tika-vin01t20:728_14": "– yā ayaṁ yathāvutte assāsapassāsakāye tassa nissayabhūte karajakāye ca kāyasseva",
  "tika-vin01t20:728_15": "anupassanā anudakabhūtāya marīciyā udakānupassanā viya na aniccādisabhāve kāye niccādibhāvānupassanā,",
  "tika-vin01t20:728_16": "atha kho yathārahaṁ aniccadukkhānattā subhabhāvasseva anupassanā. Atha vā kāye ‘‘ahanti",
  "tika-vin01t20:728_17": "vā, mamanti vā, itthīti vā, puriso’’ti vā gahetabbassa kassaci abhāvato tādisaṁ ananupassitvā",
  "tika-vin01t20:728_18": "kāyamattasseva anupassanā kāyānupassanā, tāya kāyānupassanāya sampayuttā satiyeva",
  "tika-vin01t20:728_19": "upaṭṭhānaṁ satipaṭṭhānaṁ, tassa bhāvanā vaḍḍhanā kāyānupassanā satipaṭṭhānabhāvanāti.",
  "tika-vin01t20:729_0": "Eseva nayoti ‘‘navahi ākārehī’’tiādinā vuttavidhiṁ rassa-pade atidissati. Etthāti",
  "tika-vin01t20:729_1": "etasmiṁ yathādassite ‘‘kathaṁ dīghaṁ assasanto’’tiādinā āgate pāḷinaye. Idhāti imasmiṁ",
  "tika-vin01t20:729_2": "rassapadavasena āgate pāḷinaye. Ayanti yogāvacaro. Addhānavasenāti dīghakālavasena.",
  "tika-vin01t20:729_3": "Ittaravasenāti parittakālavasena. Imehi ākārehīti imehi navahi ākārehi.",
  "tika-vin01t20:730_0": "Tādisoti dīgho rasso ca. Cattāro vaṇṇāti cattāro ākārā te ca dīghādayo eva. Nāsikaggeva",
  "tika-vin01t20:730_1": "bhikkhunoti gāthāsukhatthaṁ rassaṁ katvā vuttaṁ. Nāsikagge vāti vā-saddo aniyamattho,",
  "tika-vin01t20:730_2": "tena uttaroṭṭhaṁ saṅgaṇhāti.",
  "tika-vin01t20:731_0": "Sabbakāyappaṭisaṁvedīti sabbassa kāyassa paṭi paṭi paccekaṁ sammadeva vedanasīlo",
  "tika-vin01t20:731_1": "jānanasīlo, tassa vā paṭi paṭi sammadeva vedo etassa atthi, taṁ vā paṭi paṭi sammadeva",
  "tika-vin01t20:731_2": "vedamānoti attho. Tattha tattha sabba-ggahaṇena assāsādikāyassa anavasesapariyādāne",
  "tika-vin01t20:731_3": "siddhepi anekakalāpasamudāyabhāvato tassa sabbesampi bhāgānaṁ saṁvedanadassanatthaṁ",
  "tika-vin01t20:731_4": "paṭi-saddaggahaṇaṁ, tattha sakkaccakāribhāvadassanatthaṁ saṁ-saddaggahaṇanti imamatthaṁ",
  "tika-vin01t20:731_5": "dassento ‘‘sakalassā’’tiādimāha. Tattha yathā samānesupi assāsapassāsesu yogino paṭipattividhāne",
  "tika-vin01t20:731_6": "paccekaṁ sakkaccaṁyeva paṭipajjitabbanti dassetuṁ visuṁ desanā katā, evaṁ tamevatthaṁ",
  "tika-vin01t20:731_7": "dīpetuṁ satipi atthassa samānatāya ‘‘sakalassā’’tiādinā padadvayassa visuṁ visuṁ",
  "tika-vin01t20:731_8": "atthavaṇṇanā katāti veditabbā. Pākaṭaṁ karontoti vibhūtaṁ karonto, sabbaso vibhāventoti",
  "tika-vin01t20:731_9": "attho. Pākaṭīkaraṇaṁ vibhāvanaṁ tattha asammuyhanañāṇeneva nesaṁ pavattanena hotīti",
  "tika-vin01t20:731_10": "dassento ‘‘evaṁ viditaṁ karonto’’tiādimāha . Tattha tasmāti yasmā ñāṇasampayuttacitteneva",
  "tika-vin01t20:731_11": "assāsapassāse pavatteti, na vippayuttacittena, tasmā evaṁbhūto sabbakāyappaṭisaṁvedī",
  "tika-vin01t20:731_12": "assasissāmi passasissāmīti sikkhatīti vuccati buddhādīhīti yojanā. Cuṇṇavicuṇṇavisaṭeti",
  "tika-vin01t20:731_13": "anekakalāpatāya cuṇṇavicuṇṇabhāvena visaṭe. Ādi pākaṭohoti satiyā ñāṇassa ca vasena",
  "tika-vin01t20:731_14": "katapubbābhisaṅkhārassa pavattattā. Tādisena bhavitabbanti catutthapuggalasadisena",
  "tika-vin01t20:731_15": "bhavitabbaṁ, pageva satiṁ ñāṇañca paccupaṭṭhapetvā tīsupi ṭhānesu ñāṇasampayuttameva",
  "tika-vin01t20:731_16": "cittaṁ pavattetabbanti adhippāyo.",
  "tika-vin01t20:732_0": "Evanti vuttappakārena sabbakāyappaṭisaṁvedanavaseneva. Ghaṭatīti ussahati. Vāyamatīti",
  "tika-vin01t20:732_1": "vāyāmaṁ karoti, manasikāraṁ pavattetīti attho. Tathābhūtassāti ānāpānassatiṁ bhāventassa.",
  "tika-vin01t20:732_2": "Saṁvaroti sati vīriyampi vā. Tāya satiyāti yā sā ānāpāne ārabbha pavattā sati, tāya.",
  "tika-vin01t20:732_3": "Tena manasikārenāti yo so tattha satipubbaṅgamo bhāvanāmanasikāro, tena saddhinti",
  "tika-vin01t20:732_4": "adhippāyo. Āsevatīti ‘‘tisso sikkhāyo’’ti vutte adhikusaladhamme āsevati. Tadāsevanañhettha",
  "tika-vin01t20:732_5": "sikkhananti adhippetaṁ. Purimanayeti purimasmiṁ bhāvanānaye, paṭhamavatthudvayeti",
  "tika-vin01t20:732_6": "adhippāyo. Tatthāpi kāmaṁ ñāṇuppādanaṁ labbhateva assāsapassāsānaṁ yāthāvato dīgharassabhāvāvabodhasabbhāvato,",
  "tika-vin01t20:732_7": "tathāpi taṁ na dukkaraṁ yathāpavattānaṁ tesaṁ gahaṇamattabhāvatoti tattha vattamānakālappayogo",
  "tika-vin01t20:732_8": "kato. Idaṁ pana dukkaraṁ purisassa khuradhārāyaṁ gamanasadisaṁ, tasmā sātisayenettha",
  "tika-vin01t20:732_9": "pubbābhisaṅkhārena bhavitabbanti dīpetuṁ anāgatakālappayogo katoti imamatthaṁ dassetuṁ",
  "tika-vin01t20:732_10": "‘‘tattha yasmā’’tiādi vuttaṁ. Tattha ñāṇuppādanādīsūti ādi-saddena kāyasaṅkhārapassambhanapītipaṭisaṁvedanādiṁ",
  "tika-vin01t20:732_11": "saṅgaṇhāti. Keci panettha ‘‘saṁvarasamādānānaṁ saṅgaho’’ti vadanti.",
  "tika-vin01t20:733_0": "Kāyasaṅkhāranti assāsapassāsaṁ. So hi cittasamuṭṭhānopi samāno karajakāyapaṭibaddhavuttitāya",
  "tika-vin01t20:733_1": "tena saṅkharīyatīti kāyasaṅkhāroti vuccati. Yo pana ‘‘kāyasaṅkhāro vacīsaṅkhāro’’ti",
  "tika-vin01t20:733_2": "(ma. ni. 1.102) evamāgato kāyasaṅkhāro cetanālakkhaṇo satipi dvārantaruppattiyaṁ",
  "tika-vin01t20:733_3": "yebhuyyavuttiyā tabbahulavuttiyā ca kāyadvārena lakkhito, so idha nādhippeto. Passambhentotiādīsu",
  "tika-vin01t20:733_4": "pacchimaṁ pacchimaṁ padaṁ purimassa purimassa atthavacanaṁ. Tasmā passambhanaṁ nāma",
  "tika-vin01t20:733_5": "vūpasamanaṁ, tañca tathāpayoge asati uppajjanārahassa oḷārikassa kāyasaṅkhārassa",
  "tika-vin01t20:733_6": "payogasampattiyā anuppādananti daṭṭhabbaṁ . Tatrāti ‘‘oḷārikaṁ kāyasaṅkhāraṁ passambhento’’ti",
  "tika-vin01t20:733_7": "ettha. Apariggahitakāleti kammaṭṭhānassa anāraddhakāle, tato eva kāyacittānampi apariggahitakāle.",
  "tika-vin01t20:733_8": "‘‘Nisīdati pallaṅkaṁ ābhujitvā ujuṁ kāyaṁ paṇidhāyā’’ti hi iminā kāyapariggaho ,",
  "tika-vin01t20:733_9": "‘‘parimukhaṁ satiṁ upaṭṭhapetvā’’ti iminā cittapariggaho vutto. Tenevāha – ‘‘kāyopi",
  "tika-vin01t20:733_10": "cittampi pariggahitā hontī’’ti. Kāyoti karajakāyo. Sadarathāti sapariḷāhā. Sā ca",
  "tika-vin01t20:733_11": "nesaṁ sadarathatā garubhāvena viya oḷārikatāya avinābhāvinīti āha ‘‘oḷārikā’’ti.",
  "tika-vin01t20:733_12": "Balavatarāti sabalā thūlā. Santā hontīti cittaṁ tāva bahiddhā vikkhepābhāvena ekaggaṁ",
  "tika-vin01t20:733_13": "hutvā kammaṭṭhānaṁ pariggahetvā pavattamānaṁ santaṁ hoti vūpasantaṁ, tato eva taṁsamuṭṭhānā",
  "tika-vin01t20:733_14": "rūpadhammā lahumudukammaññabhāvappattā, tadanuguṇatāya sesaṁ tisantatirūpanti evaṁ",
  "tika-vin01t20:733_15": "citte kāye ca vūpasante pavattamāne tannissitā assāsapassāsā santasabhāvā anukkamena",
  "tika-vin01t20:733_16": "sukhumasukhumatarasukhumatamā hutvā pavattanti. Tena vuttaṁ ‘‘yadā panassa kāyopī’’tiādi.",
  "tika-vin01t20:733_17": "Passambhemīti paṭhamāvajjanā. Ābhujanaṁ ābhogo, sammā anu anu āharaṇaṁ samannāhāro,",
  "tika-vin01t20:733_18": "tasmiṁyeva atthe aparāparaṁ pavattaāvajjanā tasseva atthassa manasikaraṇaṁ citte",
  "tika-vin01t20:733_19": "ṭhapanaṁ manasikāro, vīmaṁsā paccavekkhaṇā.",
  "tika-vin01t20:734_0": "Sāraddheti sadarathe sapariḷāhe. Adhimattanti balavaṁ oḷārikaṁ, liṅgavipallāsena",
  "tika-vin01t20:734_1": "vuttaṁ. Kāyasaṅkhāro hi adhippeto. ‘‘Adhimattaṁ hutvā pavattatī’’ti kiriyāvisesanaṁ",
  "tika-vin01t20:734_2": "vā etaṁ. Sukhumanti etthāpi eseva nayo. Kāyamhīti ettha citte cāti ānetvā sambandhitabbaṁ.",
  "tika-vin01t20:735_0": "Paṭhamajjhānato vuṭṭhāya kariyamānaṁ dutiyajjhānassa nānāvajjanaṁ parikammaṁ paṭhamajjhānaṁ",
  "tika-vin01t20:735_1": "viya dūrasamussāritapaṭipakkhanti katvā taṁsamuṭṭhāno kāyasaṅkhāro paṭhamajjhāne",
  "tika-vin01t20:735_2": "ca dutiyajjhānūpacāre ca oḷārikoti sadiso vutto. Esa nayo sesupacāradvayepi. Atha",
  "tika-vin01t20:735_3": "vā dutiyajjhānādīnaṁ adhigamāya paṭipajjato dukkhāpaṭipadādivasena kilamato yogino",
  "tika-vin01t20:735_4": "kāyakilamathacittupaghātādivasena vitakkādisaṅkhobhena saparipphandatāya ca cittappavattiyā",
  "tika-vin01t20:735_5": "dutiyajjhānādiupacāresu kāyasaṅkhārassa oḷārikatā veditabbā. Atisukhumoti aññattha",
  "tika-vin01t20:735_6": "labbhamāno kāyasaṅkhāro catutthajjhāne atikkantasukhumo. Sukhumabhāvopissa tattha",
  "tika-vin01t20:735_7": "natthi kuto oḷārikatā appavattanato. Tenāha ‘‘appavattimeva pāpuṇātī’’ti.",
  "tika-vin01t20:736_0": "Lābhissa sato anupubbasamāpattisamāpajjanavelaṁ ekāsaneneva vā sabbesaṁ jhānānaṁ",
  "tika-vin01t20:736_1": "paṭilābhaṁ sandhāya majjhimabhāṇakā heṭṭhimaheṭṭhimajjhānato uparūparijhānūpacārepi",
  "tika-vin01t20:736_2": "sukhumataraṁ icchanti. Tattha hi sopacārānaṁ jhānānaṁ uparūpari visesavantatā santatā",
  "tika-vin01t20:736_3": "ca sambhaveyya, ekāvajjanūpacāraṁ vā sandhāya evaṁ vuttaṁ. Evañhi heṭṭhā vuttavādena",
  "tika-vin01t20:736_4": "imassa vādassa avirodho siddho bhinnavisayattā. Sabbesaṁyevāti ubhayesampi. Yasmā",
  "tika-vin01t20:736_5": "te sabbepi vuccamānena vidhinā passaddhimicchantiyeva . Apariggahitakāle pavattakāyasaṅkhāro",
  "tika-vin01t20:736_6": "pariggahitakāle paṭippassambhatīti idaṁ sadisasantānatāya vuttaṁ. Na hi te eva oḷārikā",
  "tika-vin01t20:736_7": "assāsādayo sukhumā honti. Passambhanākāro pana tesaṁ heṭṭhā vuttoyeva.",
  "tika-vin01t20:737_0": "Mahābhūtapariggahe sukhumoti catudhātumukhena vipassanābhinivesaṁ sandhāya vuttaṁ.",
  "tika-vin01t20:737_1": "Sakalarūpapariggahe sukhumo bhāvanāya uparūpari paṇītabhāvato. Tenevāha ‘‘rūpārūpapariggahe",
  "tika-vin01t20:737_2": "sukhumo’’ti. Lakkhaṇārammaṇikavipassanāyāti kalāpasammasanamāha. Nibbidānupassanāto",
  "tika-vin01t20:737_3": "paṭṭhāya balavavipassanā, tato oraṁ dubbalavipassanā. Pubbe vuttanayenāti ‘‘apariggahitakāle’’tiādinā",
  "tika-vin01t20:737_4": "samathanaye vuttanayena. ‘‘Apariggahe pavatto kāyasaṅkhāro mahābhūtapariggahe paṭippassambhatī’’tiādinā",
  "tika-vin01t20:737_5": "vipassanānayepi paṭippassaddhi yojetabbāti vuttaṁ hoti.",
  "tika-vin01t20:738_0": "Assāti imassa ‘‘passambhayaṁ kāyasaṅkhāra’’nti padassa. Codanāsodhanāhīti anuyogaparihārehi.",
  "tika-vin01t20:738_1": "Evanti idāni vuccamānākārena. Kathanti yaṁ idaṁ ‘‘passambhayaṁ…pe… sikkhatī’’ti vuttaṁ,",
  "tika-vin01t20:738_2": "taṁ kathaṁ kena pakārena kāyasaṅkhārassa passambhanaṁ yogino ca sikkhanaṁ hotīti",
  "tika-vin01t20:738_3": "kathetukāmatāya pucchitvā kāyasaṅkhāre sarūpato oḷārikasukhumato vūpasamato anuyogaparihārato",
  "tika-vin01t20:738_4": "ca dassetuṁ ‘‘katame kāyasaṅkhārā’’tiādi āraddhaṁ. Tattha kāyikāti rūpakāye bhavā.",
  "tika-vin01t20:738_5": "Kāyappaṭibaddhāti kāyasannissitā. Kāye sati honti, asati na honti, tato eva te akāyasamuṭṭhānāpi",
  "tika-vin01t20:738_6": "kāyena saṅkharīyantīti kāyasaṅkhārā. Passambhentoti oḷārikoḷārikaṁ passambhento.",
  "tika-vin01t20:739_0": "Sesapadadvayaṁ tasseva vevacanaṁ. Oḷārikañhi kāyasaṅkhāraṁ avūpasantasabhāvaṁ sannisīdāpento",
  "tika-vin01t20:739_1": "‘‘passambhento’’ti vuccati, anuppādanirodhaṁ pāpento ‘‘nirodhento’’ti, suṭṭhu santasabhāvaṁ",
  "tika-vin01t20:739_2": "nayanto ‘‘vūpasamento’’ti.",
  "tika-vin01t20:740_0": "Yathārūpehīti yādisehi. Kāyasaṅkhārehīti oḷārikehi kāyasaṅkhārehi. Ānamanāti abhimukhena",
  "tika-vin01t20:740_1": "kāyassa namanā. Vinamanāti visuṁ visuṁ passato namanā. Sannamanāti sabbato, suṭṭhu",
  "tika-vin01t20:740_2": "vā namanā. Paṇamanāti pacchato namanā. Iñjanādīni ānamanādīnaṁ vevacanāni, adhimattāni",
  "tika-vin01t20:740_3": "vā abhimukhacalanādīni ānamanādayo, mandāni iñjanādayo. Passambhayaṁ kāyasaṅkhāranti",
  "tika-vin01t20:740_4": "tathārūpaṁ ānamanādīnaṁ kāraṇabhūtaṁ oḷārikaṁ kāyasaṅkhāraṁ paṭippassambhento. Tasmiñhi",
  "tika-vin01t20:740_5": "passambhite ānamanādayopi passambhitā eva honti.",
  "tika-vin01t20:741_0": "Santaṁ sukhumanti yathārūpehi kāyasaṅkhārehi kāyassa aparipphandanahetūhi ānamanādayo",
  "tika-vin01t20:741_1": "na honti, tathārūpaṁ darathābhāvato santaṁ, anoḷārikatāya sukhumaṁ. Passambhayaṁ",
  "tika-vin01t20:741_2": "kāyasaṅkhāranti sāmaññato ekaṁ katvā vadati. Atha vā pubbe oḷārikoḷārikaṁ kāyasaṅkhāraṁ",
  "tika-vin01t20:741_3": "paṭippassambhento anukkamena kāyassa aparipphandanahetubhūte sukhumasukhumatare uppādetvā",
  "tika-vin01t20:741_4": "tepi paṭippassambhetvā paramasukhumatāya koṭippattaṁ yaṁ kāyasaṅkhāraṁ paṭippassambheti,",
  "tika-vin01t20:741_5": "taṁ sandhāya vuttaṁ ‘‘santaṁ sukhumaṁ passambhayaṁ kāyasaṅkhāra’’nti.",
  "tika-vin01t20:742_0": "Itītiādi codakavacanaṁ. Tattha itīti pakāratthe nipāto, kirāti arucisūcane, evañceti",
  "tika-vin01t20:742_1": "attho. Ayañhettha adhippāyo ‘‘vuttappakārena yadi atisukhumampi kāyasaṅkhāraṁ passambhetī’’ti.",
  "tika-vin01t20:742_2": "Evaṁ santeti evaṁ sati tayā vuttākāre labbhamāne. Vātūpaladdhiyāti vātassa upaladdhiyā.",
  "tika-vin01t20:742_3": "Ca-saddo samuccayattho, assāsādivātārammaṇassa cittassa pabhāvanā uppādanā pavattanā",
  "tika-vin01t20:742_4": "na hoti, te ca tena passambhetabbāti adhippāyo. Assāsapassāsānañca pabhāvanāti oḷārike",
  "tika-vin01t20:742_5": "assāsapassāse bhāvanāya paṭippassambhetvā sukhumānaṁ tesaṁ pabhāvanā ca na hoti ubhayesaṁ",
  "tika-vin01t20:742_6": "tesaṁ tena paṭippassambhetabbato. Ānāpānassatiyāti ānāpānārammaṇāya satiyā ca pavattanaṁ",
  "tika-vin01t20:742_7": "na hoti ānāpānānaṁ abhāvato. Tato eva taṁsampayuttassa ānāpānassatisamādhissa ca",
  "tika-vin01t20:742_8": "pabhāvanā uppādanāpi na hoti. Na hi kadāci ārammaṇena vinā sārammaṇā dhammā sambhavanti.",
  "tika-vin01t20:742_9": "Na ca naṁ tanti ettha nanti nipātamattaṁ. Taṁ vuttavidhānaṁ samāpattiṁ paṇḍitā paññavanto",
  "tika-vin01t20:742_10": "na ceva samāpajjantipi tato na vuṭṭhahantipīti yojanā. Evaṁ codako sabbena sabbaṁ",
  "tika-vin01t20:742_11": "abhāvūpanayanaṁ passambhananti adhippāyena codeti.",
  "tika-vin01t20:743_0": "Puna iti kirātiādi yathāvuttāya codanāya vissajjanā. Tattha kirāti yadīti etassa",
  "tika-vin01t20:743_1": "atthe nipāto. Iti kira sikkhati, mayā vuttākārena yadi sikkhatīti attho. Evaṁ santeti",
  "tika-vin01t20:743_2": "evaṁ passambhane sati. Pabhāvanā hotīti yadipi oḷārikā kāyasaṅkhārā paṭippassambhanti,",
  "tika-vin01t20:743_3": "sukhumā pana atthevāti anukkamena paramasukhumabhāvappattassa vasena nimittuppattiyā",
  "tika-vin01t20:743_4": "ānāpānassatiyā ānāpānassatisamādhissa ca pabhāvanā ijjhatevāti adhippāyo.",
  "tika-vin01t20:744_0": "Yathākathaṁ viyāti yathāvuttavidhānaṁ taṁ kathaṁ viya daṭṭhabbaṁ, atthi kiñci tadatthasampaṭipādane",
  "tika-vin01t20:744_1": "opammanti adhippāyo. Idāni opammaṁ dassetuṁ ‘‘seyyathāpī’’tiādi vuttaṁ. Tattha seyyathāpīti",
  "tika-vin01t20:744_2": "opammatthe nipāto. Kaṁseti kaṁsabhājane. Nimittanti nimittassa, tesaṁ saddānaṁ pavattākārassāti",
  "tika-vin01t20:744_3": "attho. Sāmiatthe hi idaṁ upayogavacanaṁ. Suggahitattāti suṭṭhu gahitattā. Sumanasikatattāti",
  "tika-vin01t20:744_4": "suṭṭhu citte ṭhapitattā. Sūpadhāritattāti sammadeva upadhāritattā sallakkhitattā.",
  "tika-vin01t20:744_5": "Sukhumakā saddāti anurave āha, ye appakā. Appattho hi ayaṁ ka-saddo. Sukhumasaddanimittārammaṇatāpīti",
  "tika-vin01t20:744_6": "sukhumo saddova nimittaṁ sukhumasaddanimittaṁ, tadārammaṇatāyapīti vuttaṁ hoti. Kāmaṁ",
  "tika-vin01t20:744_7": "tadā sukhumāpi saddā niruddhā, saddanimittassa pana suggahitattā sukhumatarasaddanimittārammaṇabhāvenapi",
  "tika-vin01t20:744_8": "cittaṁ pavattati. Ādito paṭṭhāya hi tassa tassa niruddhassa saddassa nimittaṁ avikkhittena",
  "tika-vin01t20:744_9": "cittena upadhārentassa anukkamena pariyosāne atisukhumasaddanimittampi ārammaṇaṁ",
  "tika-vin01t20:744_10": "katvā cittaṁ pavattateva. Cittaṁ na vikkhepaṁ gacchati tasmiṁ yathāupaṭṭhite nimitte",
  "tika-vin01t20:744_11": "samādhānasabbhāvato.",
  "tika-vin01t20:745_0": "Evaṁ santetiādi vuttassevatthassa nigamanavasena vuttaṁ. Tattha yassa suttapadassa",
  "tika-vin01t20:745_1": "saddhiṁ codanāsodhanāhi attho vutto, taṁ uddharitvā kāyānupassanāsatipaṭṭhānāni vibhāgato",
  "tika-vin01t20:745_2": "dassetuṁ ‘‘passambhaya’’ntiādi vuttaṁ . Tattha passambhayaṁ kāyasaṅkhāranti vuttaassāsapassāsā",
  "tika-vin01t20:745_3": "kāyoti yojanā veditabbā. Atha vā passambhayaṁ kāyasaṅkhāranti ettha assāsapassāsā",
  "tika-vin01t20:745_4": "kāyoti evamattho daṭṭhabbo. Mahāsatipaṭṭhānasutte (dī. ni. 2.372 ādayo; ma. ni. 1.105",
  "tika-vin01t20:745_5": "ādayo) kāyānupassanaṁ kathentena paṭhamacatukkasseva vuttattā, ānāpānassatisuttepi",
  "tika-vin01t20:745_6": "‘‘yasmiṁ samaye, bhikkhave, bhikkhu dīghaṁ vā assasanto dīghaṁ assasāmīti pajānāti…pe…",
  "tika-vin01t20:745_7": "passambhayaṁ kāyasaṅkhāraṁ passasissāmīti sikkhati. Kāye kāyānupassī, bhikkhave,",
  "tika-vin01t20:745_8": "tasmiṁ samaye bhikkhu viharatī’’ti (ma. ni. 2.149) vuttattā ca ‘‘kāyānupassanāvasena",
  "tika-vin01t20:745_9": "vuttassa paṭhamacatukkassā’’ti vuttaṁ.",
  "tika-vin01t20:746_0": "Ādikammikassa kammaṭṭhānavasenāti samathakammaṭṭhānaṁ sandhāya vuttaṁ, vipassanākammaṭṭhānaṁ",
  "tika-vin01t20:746_1": "pana itaracatukkesupi labbhateva. Etthāti paṭhamacatukke. Saha paṭisambhidāhīti nidassanamattametaṁ,",
  "tika-vin01t20:746_2": "puññavantānaṁ pana upanissayasampannānaṁ abhiññāpi sijjhatiyeva. Catubbidhanti pātimokkhasaṁvarādivasena",
  "tika-vin01t20:746_3": "catubbidhaṁ. Anāpajjananti sattannaṁ āpattikkhandhānaṁ aññatarassa anāpajjanaṁ. Āpannavuṭṭhānanti",
  "tika-vin01t20:746_4": "āpannasappaṭikammāpattito yathādhammaṁ paṭikammakaraṇena vuṭṭhānaṁ, desanāgāminito",
  "tika-vin01t20:746_5": "desanāya, vuṭṭhānagāminito parivāsādivinayakammakaraṇena vuṭṭhānanti vuttaṁ hoti",
  "tika-vin01t20:746_6": ". Desanāyapi hi āpannāpattito vuṭṭhānaṁ hotīti sāpi vuṭṭhāneneva saṅgahitā. Kilesehi",
  "tika-vin01t20:746_7": "ca appaṭipīḷananti kodho upanāho makkho palāso issā macchariyaṁ māyā sāṭheyyaṁ thambho",
  "tika-vin01t20:746_8": "sārambho māno atimāno mado pamādoti evamādīhi pāpadhammehi appaṭipīḷanaṁ, tesaṁ anuppādananti vuttaṁ hoti.",
  "tika-vin01t20:747_0": "Yamidaṁ ābhisamācārikasīlaṁ vuccatīti sambandho. Dveasīti khandhakavattāni cuddasavidhaṁ",
  "tika-vin01t20:747_1": "mahāvattanti ettha mahāvattaṁ nāma vattakkhandhake vuttāni āgantukavattaṁ āvāsikagamikaanumodanabhattaggapiṇḍacārikaāraññikasenāsanajantāgharavaccakuṭiupajjhāyasaddhivihārikaācariyaantevāsikavattanti",
  "tika-vin01t20:747_2": "cuddasa vattāni. Tato aññāni pana kadāci tajjanīyakammakatādikāleyeva caritabbāni",
  "tika-vin01t20:747_3": "dvāsīti khandhakavattāni, na sabbāsu avatthāsu caritabbāni, tasmā mahāvattesu agaṇitāni.",
  "tika-vin01t20:747_4": "Tattha ‘‘pārivāsikānaṁ bhikkhūnaṁ vattaṁ paññapessāmī’’ti ārabhitvā ‘‘na upasampādetabbaṁ…pe…",
  "tika-vin01t20:747_5": "na chamāyaṁ caṅkamante caṅkame caṅkamitabba’’nti (cūḷava. 76) vuttavattāni chasaṭṭhi,",
  "tika-vin01t20:747_6": "tato paraṁ ‘‘na, bhikkhave, pārivāsikena bhikkhunā pārivāsikavuḍḍhatarena bhikkhunā",
  "tika-vin01t20:747_7": "saddhiṁ mūlāyapaṭikassanārahena, mānattārahena, mānattacārikena, abbhānārahena bhikkhunā",
  "tika-vin01t20:747_8": "saddhiṁ ekacchanne āvāse vatthabba’’ntiādinā (cūḷava. 82) vuttāni pakatatte caritabbehi",
  "tika-vin01t20:747_9": "anaññattā visuṁ tāni agaṇetvā pārivāsikavuḍḍhatarādīsu puggalantaresu caritabbattā",
  "tika-vin01t20:747_10": "tesaṁ vasena sampiṇḍetvā ekekaṁ katvā gaṇitāni pañcāti ekasattati vattāni, ukkhepanīyakammakatavattesu",
  "tika-vin01t20:747_11": "vattapaññāpanavasena vuttaṁ ‘‘na pakatattassa bhikkhuno abhivādanaṁ…pe… nahāne piṭṭhiparikammaṁ",
  "tika-vin01t20:747_12": "sāditabba’’nti (cūḷava. 51) idaṁ abhivādanādīnaṁ asādiyanaṁ ekaṁ, ‘‘na pakatatto",
  "tika-vin01t20:747_13": "bhikkhu sīlavipattiyā anuddhaṁsetabbo’’tiādīni (cūḷava. 51) ca dasāti evametāni dvāsīti.",
  "tika-vin01t20:747_14": "Etesveva pana kānici tajjanīyakammādivattāni kānici pārivāsikādivattānīti aggahitaggahaṇena",
  "tika-vin01t20:747_15": "dvāsīti eva. Aññattha pana aṭṭhakathāpadese appakaṁ ūnamadhikaṁ vā gaṇanūpagaṁ na",
  "tika-vin01t20:747_16": "hotīti asīti khandhakavattānīti vuccati. Ābhisamācārikasīlanti ettha abhisamācāroti",
  "tika-vin01t20:747_17": "uttamasamācāro, abhisamācārova ābhisamācārikaṁ, abhisamācāraṁ vā ārabbha paññattaṁ",
  "tika-vin01t20:747_18": "ābhisamācārikaṁ, tadeva sīlanti ābhisamācārikasīlaṁ. Khandhakavattapariyāpannassa",
  "tika-vin01t20:747_19": "sīlassetaṁ adhivacanaṁ. Ahaṁ sīlaṁ rakkhāmi, kiṁ ābhisamācārikenātiādīsu sīlanti",
  "tika-vin01t20:747_20": "ubhatovibhaṅgapariyāpannameva gahetabbaṁ khandhakavattapariyāpannassa ābhisamācārikaggahaṇena",
  "tika-vin01t20:747_21": "gahitattā. Paripūreti paripuṇṇe, paripūriteti vā attho.",
  "tika-vin01t20:748_0": "Tatoti yathāvuttasīlavisodhanato paraṁ. Āvāsoti āvāsapalibodho. Kulantiādīsupi eseva",
  "tika-vin01t20:748_1": "nayo. Tattha (visuddhi. 1.41) āvāsoti ekopi ovarako vuccati ekampi pariveṇaṁ sakalopi",
  "tika-vin01t20:748_2": "saṅghārāmo. Svāyaṁ na sabbasseva palibodho hoti, yo panettha navakammādiussukkaṁ",
  "tika-vin01t20:748_3": "vā āpajjati, bahubhaṇḍasannicayo vā hoti, yena kenaci vā kāraṇena apekkhavā paṭibaddhacitto,",
  "tika-vin01t20:748_4": "tasseva palibodho hoti, na itarassa.",
  "tika-vin01t20:749_0": "Kulanti ñātikulaṁ vā upaṭṭhākakulaṁ vā. Ekaccassa hi upaṭṭhākakulampi ‘‘sukhite sukhito’’tiādinā",
  "tika-vin01t20:749_1": "nayena saṁsaṭṭhassa viharato palibodho hoti, so kulamānusakehi vinā dhammassavanāya",
  "tika-vin01t20:749_2": "sāmantavihārampi na gacchati. Ekaccassa mātāpitaropi palibodhā na honti koraṇḍakavihāravāsittherassa",
  "tika-vin01t20:749_3": "bhāgineyyadaharabhikkhuno viya.",
  "tika-vin01t20:750_0": "Lābhoti cattāro paccayā. Te kathaṁ palibodhā honti? Puññavantassa hi bhikkhuno gatagataṭṭhāne",
  "tika-vin01t20:750_1": "manussā mahāparivāre paccaye denti, so tesaṁ anumodento dhammaṁ desento samaṇadhammaṁ",
  "tika-vin01t20:750_2": "kātuṁ okāsaṁ na labhati, aruṇuggamanato yāva paṭhamayāmo, tāva manussasaṁsaggo na",
  "tika-vin01t20:750_3": "upacchijjati, puna balavapaccūseyeva bāhullikapiṇḍapātikā āgantvā ‘‘bhante, asuko",
  "tika-vin01t20:750_4": "upaṭṭhāko upāsako upāsikā amacco amaccadhītā tumhākaṁ dassanakāmā’’ti vadanti, so",
  "tika-vin01t20:750_5": "‘‘gaṇhāvuso pattacīvara’’nti gamanasajjova hoti niccabyāvaṭo, tasseva te paccayā",
  "tika-vin01t20:750_6": "palibodhā honti. Tena gaṇaṁ pahāya yattha naṁ na jānanti, tattha ekakena caritabbaṁ.",
  "tika-vin01t20:750_7": "Evaṁ so palibodho upacchijjati.",
  "tika-vin01t20:751_0": "Gaṇoti suttantikagaṇo vā ābhidhammikagaṇo vā. Yo tassa uddesaṁ vā paripucchaṁ vā",
  "tika-vin01t20:751_1": "dento samaṇadhammassa okāsaṁ na labhati, tassa gaṇo palibodho hoti. Tena so evaṁ",
  "tika-vin01t20:751_2": "upacchinditabbo – sace tesaṁ bhikkhūnaṁ bahu kataṁ hoti, appaṁ avasiṭṭhaṁ, taṁ niṭṭhapetvā",
  "tika-vin01t20:751_3": "araññaṁ pavisitabbaṁ. Sace appaṁ kataṁ, bahu avasiṭṭhaṁ, yojanato paraṁ agantvā antoyojanaparicchede",
  "tika-vin01t20:751_4": "aññaṁ gaṇavācakaṁ upasaṅkamitvā ‘‘ime āyasmā uddesādīhi saṅgaṇhatū’’ti vattabbaṁ.",
  "tika-vin01t20:751_5": "Evampi alabhamānena ‘‘mayhaṁ, āvuso, ekaṁ kiccaṁ atthi, tumhe yathāphāsukaṭṭhānāni",
  "tika-vin01t20:751_6": "gacchathā’’ti gaṇaṁ pahāya attano kammaṁ kātabbaṁ.",
  "tika-vin01t20:752_0": "Kammenāti kammapalibodhena. ‘‘Kammañca pañcama’’ntipi pāṭho. Tattha kammanti navakammaṁ.",
  "tika-vin01t20:752_1": "Taṁ karontena vaḍḍhakīādīhi laddhāladdhaṁ jānitabbaṁ, katākate ussukkaṁ āpajjitabbanti",
  "tika-vin01t20:752_2": "sabbathāpi palibodho hoti. Sopi evaṁ upacchinditabbo – sace appaṁ avasiṭṭhaṁ hoti,",
  "tika-vin01t20:752_3": "niṭṭhapetabbaṁ. Sace bahu, saṅghikaṁ ce, navakammaṁ saṅghassa vā bhārahārakabhikkhūnaṁ",
  "tika-vin01t20:752_4": "vā niyyātetabbaṁ. Attano santakaṁ ce, attano bhārahārakānaṁ niyyātetabbaṁ. Tādisaṁ",
  "tika-vin01t20:752_5": "alabhantena saṅghassa pariccajitvā gantabbaṁ.",
  "tika-vin01t20:753_0": "Addhānanti maggagamanaṁ. Yassa hi katthaci pabbajjāpekkho vā hoti, paccayajātaṁ vā",
  "tika-vin01t20:753_1": "kiñci laddhabbaṁ hoti. Sace taṁ alabhanto na sakkoti adhivāsetuṁ, araññaṁ pavisitvā",
  "tika-vin01t20:753_2": "samaṇadhammaṁ karontassapi gamikacittaṁ nāma duppaṭivinodayaṁ hoti, tasmā gantvā",
  "tika-vin01t20:753_3": "taṁ kiccaṁ tīretvāva samaṇadhamme ussukkaṁ kātabbaṁ.",
  "tika-vin01t20:754_0": "Ñātīti vihāre ācariyupajjhāyasaddhivihārikaantevāsikasamānupajjhāyakasamānācariyakā,",
  "tika-vin01t20:754_1": "ghare mātā pitā bhātāti evamādikā. Te gilānā imassa palibodhā honti. Tasmā so palibodho",
  "tika-vin01t20:754_2": "te upaṭṭhahitvā tesaṁ pākatikakaraṇena upacchinditabbo. Tattha upajjhāyo tāva gilāno",
  "tika-vin01t20:754_3": "sace lahuṁ na vuṭṭhāti, yāvajīvaṁ paṭijaggitabbo, tathā pabbajjācariyo upasampadācariyo",
  "tika-vin01t20:754_4": "saddhivihāriko upasampāditapabbājitaantevāsikasamānupajjhāyakā ca. Nissayācariyauddesācariyanissayantevāsikauddesantevāsikasamānācariyakā",
  "tika-vin01t20:754_5": "pana yāva nissayauddesā anupacchinnā, tāva paṭijaggitabbā. Pahontena tato uddhampi",
  "tika-vin01t20:754_6": "paṭijaggitabbā eva. Mātāpitūsu upajjhāye viya paṭijaggitabbaṁ. Sacepi hi te rajje",
  "tika-vin01t20:754_7": "ṭhitā honti, puttato ca upaṭṭhānaṁ paccāsīsanti, kātabbameva. Atha tesaṁ bhesajjaṁ",
  "tika-vin01t20:754_8": "natthi, attano santakaṁ dātabbaṁ. Asati, bhikkhācariyāya pariyesitvāpi dātabbameva.",
  "tika-vin01t20:754_9": "Bhātubhaginīnaṁ pana tesaṁ santakameva yojetvā dātabbaṁ. Sace natthi, attano santakaṁ",
  "tika-vin01t20:754_10": "tāvakālikaṁ datvā pacchā labhantena gaṇhitabbaṁ, alabhantena na codetabbā. Aññātakassa",
  "tika-vin01t20:754_11": "bhaginiyā sāmikassa bhesajjaṁ neva kātuṁ, na dātuṁ vaṭṭati, ‘‘tuyhaṁ sāmikassa dehī’’ti",
  "tika-vin01t20:754_12": "vatvā pana bhaginiyā dātabbaṁ. Bhātu jāyāyapi eseva nayo, tesaṁ pana puttā imassa",
  "tika-vin01t20:754_13": "ñātakāyevāti tesaṁ kātuṁ vaṭṭati.",
  "tika-vin01t20:755_0": "Ābādhoti yo koci rogo. So bādhayamāno palibodho hoti, tasmā bhesajjakaraṇena upacchinditabbo.",
  "tika-vin01t20:755_1": "Sace pana katipāhaṁ bhesajjaṁ karontassapi na vūpasammati, ‘‘nāhaṁ tuyhaṁ dāso, na",
  "tika-vin01t20:755_2": "bhatako, taṁyevamhi posento anamatagge saṁsāravaṭṭe dukkhappatto’’ti attabhāvaṁ garahitvā",
  "tika-vin01t20:755_3": "samaṇadhammo kātabbo.",
  "tika-vin01t20:756": "Ganthoti pariyattipariharaṇaṁ. Taṁ sajjhāyādīhi niccabyāvaṭasseva palibodho hoti, na itarassa.",
  "tika-vin01t20:757_0": "Iddhiyāti iddhipalibodhena. ‘‘Iddhīti te dasā’’tipi pāṭho. Tattha iddhīti pothujjanikā",
  "tika-vin01t20:757_1": "iddhi. Sā hi uttānaseyyakadārako viya taruṇasassaṁ viya ca dupparihārā hoti, appamattakena",
  "tika-vin01t20:757_2": "ca bhijjati. Sā pana vipassanāya palibodho hoti, na samādhissa samādhiṁ patvā pattabbato,",
  "tika-vin01t20:757_3": "tasmā vipassanātthikena iddhipalibodho upacchinditabbo, itarena avasesāti. Kammaṭṭhānabhāvanaṁ",
  "tika-vin01t20:757_4": "paribundheti uparodheti pavattituṁ na detīti palibodho, ra-kārassa la-kāraṁ katvā",
  "tika-vin01t20:757_5": "vutto, paripanthoti attho. Upacchinditabboti samāpanena saṅgahaṇena uparundhitabbo,",
  "tika-vin01t20:757_6": "apalibodho kātabboti attho.",
  "tika-vin01t20:758_0": "Kammaṭṭhāne niyutto kammaṭṭhāniko, bhāvanamanuyuñjanto. Tena kammaṭṭhānikena. Paricchinditvāti",
  "tika-vin01t20:758_1": "‘‘imasmiṁ vihāre sabbepi bhikkhū’’ti evaṁ paricchinditvā. Sahavāsīnanti sahavāsīnaṁ",
  "tika-vin01t20:758_2": "bhikkhūnaṁ. Muducittataṁ janetīti attani muducittataṁ uppādeti. Ayañca sahavāsīnaṁ",
  "tika-vin01t20:758_3": "cittamaddavajananādiattho ‘‘manussānaṁ piyo hotī’’tiādinayappavattena mettānisaṁsasuttena",
  "tika-vin01t20:758_4": "(a. ni. 8.1) dīpetabbo.",
  "tika-vin01t20:759_0": "Anolīnavuttiko hotīti sammāpaṭipattiyaṁ olīnavuttiko hīnavīriyo na hoti, āraddhavīriyo",
  "tika-vin01t20:759_1": "hotīti attho. Dibbesupi ārammaṇesu, pageva itaresūti adhippāyo. Sabbatthāti sabbasmiṁ",
  "tika-vin01t20:759_2": "samaṇakaraṇīye, sabbasmiṁ vā kammaṭṭhānānuyoge. Atthayitabbanti pubbāsevanavasena",
  "tika-vin01t20:759_3": "atthayitabbaṁ. Yogassa bhāvanāya anuyuñjanaṁ yogānuyogo, tadeva karaṇīyaṭṭhena kammaṁ,",
  "tika-vin01t20:759_4": "tassa yogānuyogakammassa. Padaṭṭhānattāti nipphattihetuttā.",
  "tika-vin01t20:760_0": "Odātakasiṇe ālokakasiṇaṁ, kasiṇugghāṭimākāsakasiṇe paricchinnākāsakasiṇañca antogadhaṁ",
  "tika-vin01t20:760_1": "katvā pāḷiyaṁ pathavīkasiṇādīnaṁ rūpajjhānārammaṇānaṁ aṭṭhannaṁyeva kasiṇānaṁ sarūpato",
  "tika-vin01t20:760_2": "vuttattā ākāsakasiṇaṁ ālokakasiṇañca vajjetvā ‘‘aṭṭhatiṁsārammaṇesū’’ti pāḷiyaṁ āgatanayeneva",
  "tika-vin01t20:760_3": "vuttaṁ. Aṭṭhakathānayena pana ākāsakasiṇe ālokakasiṇe ca visuṁ gahite cattālīsaṁyeva",
  "tika-vin01t20:760_4": "kammaṭṭhānāni. Tatrimāni cattālīsa kammaṭṭhānāni – dasa kasiṇā, dasa asubhā , dasa",
  "tika-vin01t20:760_5": "anussatiyo, cattāro brahmavihārā, cattāro āruppā, ekā saññā, ekaṁ vavatthānanti.",
  "tika-vin01t20:760_6": "Tattha pathavīkasiṇaṁ āpokasiṇaṁ tejokasiṇaṁ vāyokasiṇaṁ nīlakasiṇaṁ pītakasiṇaṁ",
  "tika-vin01t20:760_7": "lohitakasiṇaṁ odātakasiṇaṁ ālokakasiṇaṁ paricchinnākāsakasiṇanti ime dasa kasiṇā.",
  "tika-vin01t20:760_8": "Uddhumātakaṁ vinīlakaṁ vipubbakaṁ vicchiddakaṁ vikkhāyitakaṁ vikkhittakaṁ hatavikkhittakaṁ",
  "tika-vin01t20:760_9": "lohitakaṁ puḷavakaṁ aṭṭhikanti ime dasa asubhā. Buddhānussati dhamma saṅgha sīla",
  "tika-vin01t20:760_10": "cāga devatānussati maraṇassati kāyagatāsati ānāpānassati upasamānussatīti imā dasa",
  "tika-vin01t20:760_11": "anussatiyo. Mettā karuṇā muditā upekkhāti ime cattāro brahmavihārā. Ākāsānañcāyatanaṁ",
  "tika-vin01t20:760_12": "viññāṇañcāyatanaṁ ākiñcaññāyatanaṁ nevasaññānāsaññāyatananti ime cattāro āruppā.",
  "tika-vin01t20:760_13": "Āhāre paṭikūlasaññā ekā saññā. Catudhātuvavatthānaṁ ekaṁ vavatthānanti.",
  "tika-vin01t20:761_0": "Yaṁ yassa caritānukūlanti ettha rāgacaritassa tāva dasa asubhā kāyagatāsatīti ekādasa",
  "tika-vin01t20:761_1": "kammaṭṭhānāni anukūlāni, dosacaritassa cattāro brahmavihārā cattāri vaṇṇakasiṇānīti",
  "tika-vin01t20:761_2": "aṭṭha, mohacaritassa ca vitakkacaritassa ca ekaṁ ānāpānassatikammaṭṭhānameva, saddhācaritassa",
  "tika-vin01t20:761_3": "purimā cha anussatiyo, buddhicaritassa maraṇassati upasamānussati catudhātuvavatthānaṁ",
  "tika-vin01t20:761_4": "āhāre paṭikūlasaññāti cattāri, sesakasiṇāni cattāro ca āruppā sabbacaritānaṁ anukūlāni.",
  "tika-vin01t20:761_5": "Kasiṇesu ca yaṁ kiñci parittaṁ vitakkacaritassa, appamāṇaṁ mohacaritassa anukūlanti",
  "tika-vin01t20:761_6": "veditabbaṁ. Yathāvutteneva nayenāti ‘‘yogānuyogakammassa padaṭṭhānattā’’ti imamatthaṁ atidisati.",
  "tika-vin01t20:762_0": "Yaṁ kammaṭṭhānaṁ gahetukāmo hoti, tasseva vasena catukkapañcakajjhānāni nibbattetvā",
  "tika-vin01t20:762_1": "jhānapadaṭṭhānaṁ vipassanaṁ vaḍḍhetvā āsavakkhayappattassa khīṇāsavassa santike gahetabbanti",
  "tika-vin01t20:762_2": "āha – ‘‘imināva kammaṭṭhānena…pe… uggahetabba’’nti. Arahantādayo hītiādi ekaccakhīṇāsavato",
  "tika-vin01t20:762_3": "bahussutova kammaṭṭhānadāne seyyoti dassanatthaṁ āraddhaṁ. Mahāhatthipathaṁ nīharanto",
  "tika-vin01t20:762_4": "viyāti kammaṭṭhānapathaviṁ mahāhatthipathaṁ katvā dassento viya. Sappāyāsappāyaṁ",
  "tika-vin01t20:762_5": "paricchinditvāti yassa kammaṭṭhānaṁ ācikkhati, tassa upakārānupakāraṁ yuttimagganena paricchinditvā.",
  "tika-vin01t20:763_0": "Idāni kammaṭṭhānadāyakassa santikaṁ gacchantena dhotamakkhitehi pādehi upāhanā āruhitvā",
  "tika-vin01t20:763_1": "chattaṁ gahetvā telanāḷimadhuphāṇitādīni gāhāpetvā antevāsikaparivutena na gantabbaṁ,",
  "tika-vin01t20:763_2": "gamikavattaṁ pana pūretvā attano pattacīvaraṁ sayameva gahetvā antarāmagge yaṁ yaṁ",
  "tika-vin01t20:763_3": "vihāraṁ pavisati, sabbattha paviṭṭhakāle āgantukavattaṁ, nikkhamanakāle gamikavattanti",
  "tika-vin01t20:763_4": "yathārahaṁ taṁ taṁ vattaṁ pūrentena sallahukaparikkhārena paramasallekhavuttinā hutvā",
  "tika-vin01t20:763_5": "gantabbanti imamatthaṁ saṅkhipitvā dassento ‘‘sallahukavuttinā vinayācārasampannenā’’ti",
  "tika-vin01t20:763_6": "āha. Evaṁ pana gantvā taṁ vihāraṁ pavisantena antarāyeva dantakaṭṭhaṁ kappiyaṁ kārāpetvā",
  "tika-vin01t20:763_7": "gahetvā pavisitabbaṁ, na ca muhuttaṁ vissamitvā pādadhovanamakkhanādīni katvā ācariyassa",
  "tika-vin01t20:763_8": "santikaṁ gamissāmīti aññaṁ pariveṇaṁ pavisitabbaṁ. Kasmā? Sace hissa tatra ācariyassa",
  "tika-vin01t20:763_9": "visabhāgā bhikkhū bhaveyyuṁ, taṁ te āgamanakāraṇaṁ pucchitvā ācariyassa avaṇṇaṁ pakāsetvā",
  "tika-vin01t20:763_10": "‘‘naṭṭhosi, sace tassa santikaṁ āgato’’ti vippaṭisāraṁ uppādeyyuṁ, yena tatova paṭinivatteyya,",
  "tika-vin01t20:763_11": "tasmā ācariyassa vasanaṭṭhānaṁ pucchitvā ujukaṁ tattheva gantabbaṁ.",
  "tika-vin01t20:764": "Vuttappakāramācariyanti –",
  "tika-vin01t20:765": "‘‘Piyo garu bhāvanīyo, vattā ca vacanakkhamo;",
  "tika-vin01t20:766": "Gambhīrañca kathaṁ kattā, no caṭṭhāne niyojako’’ti. (a. ni. 7.37; netti. 113) –",
  "tika-vin01t20:767_0": "Evamādinā vuttappakāraṁ saddhādiguṇasamannāgataṁ ekantahitesiṁ vuḍḍhipakkhe ṭhitaṁ",
  "tika-vin01t20:767_1": "kalyāṇamittaṁ ācariyaṁ. Vattapaṭipattiyā ārādhitacittassāti ettha sace ācariyo daharataro",
  "tika-vin01t20:767_2": "hoti, pattacīvarapaṭiggahaṇādīni na sāditabbāni. Sace vuḍḍhataro, gantvā ācariyaṁ",
  "tika-vin01t20:767_3": "vanditvā ṭhātabbaṁ. ‘‘Nikkhipāvuso, pattacīvara’’nti vuttena nikkhipitabbaṁ. ‘‘Pānīyaṁ",
  "tika-vin01t20:767_4": "pivā’’ti vuttena sace icchati, pātabbaṁ. ‘‘Pāde dhovā’’ti vuttena na tāva dhovitabbā.",
  "tika-vin01t20:767_5": "Sace hi ācariyena ābhatamudakaṁ bhaveyya, na sāruppaṁ siyā. ‘‘Dhovāvuso, na mayā",
  "tika-vin01t20:767_6": "ābhataṁ, aññehi ābhata’’nti vuttena pana yattha ācariyo na passati, evarūpe paṭicchanne",
  "tika-vin01t20:767_7": "vā okāse abbhokāsavihārassapi vā ekamante nisīditvā pādā dhovitabbā. Sace ācariyo",
  "tika-vin01t20:767_8": "telanāḷiṁ āharati, uṭṭhahitvā ubhohi hatthehi sakkaccaṁ gahetabbā. Sace hi na gaṇheyya,",
  "tika-vin01t20:767_9": "‘‘ayaṁ bhikkhu ito eva paṭṭhāya sambhogaṁ kopetī’’ti ācariyassa aññathattaṁ bhaveyya.",
  "tika-vin01t20:767_10": "Gahetvā pana na āditova pādā makkhetabbā. Sace hi taṁ ācariyassa gattabbhañjanatelaṁ",
  "tika-vin01t20:767_11": "bhaveyya, na sāruppaṁ siyā, tasmā paṭhamaṁ sīsaṁ makkhetvā khandhādīni makkhetabbāni.",
  "tika-vin01t20:767_12": "‘‘Sabbapārihāriyatelamidaṁ, āvuso, pādepi makkhehī’’ti vuttena pana pāde makkhetvā",
  "tika-vin01t20:767_13": "‘‘imaṁ telanāḷiṁ ṭhapemi, bhante’’ti vatvā ācariye gaṇhante dātabbā.",
  "tika-vin01t20:768_0": "Gatadivasato paṭṭhāya ‘‘kammaṭṭhānaṁ me, bhante, kathetha’’iccevaṁ na vattabbaṁ.",
  "tika-vin01t20:768_1": "Dutiyadivasato pana paṭṭhāya sace ācariyassa pakatiupaṭṭhāko atthi, taṁ yācitvā vattaṁ",
  "tika-vin01t20:768_2": "kātabbaṁ. Sace yācitopi na deti, okāse laddheyeva kātabbaṁ. Karontena ca khuddakamajjhimamahantāni",
  "tika-vin01t20:768_3": "tīṇi dantakaṭṭhāni upanāmetabbāni. Sītaṁ uṇhanti duvidhaṁ mukhadhovanudakañca nhānodakañca",
  "tika-vin01t20:768_4": "paṭiyādetabbaṁ. Tato yaṁ ācariyo tīṇi divasāni paribhuñjati, tādisameva niccaṁ upaṭṭhāpetabbaṁ,",
  "tika-vin01t20:768_5": "niyamaṁ akatvā yaṁ vā taṁ vā paribhuñjantassa yathāladdhaṁ upanāmetabbaṁ. Kiṁ bahunā",
  "tika-vin01t20:768_6": "vuttena, yaṁ taṁ bhagavatā ‘‘antevāsikena, bhikkhave, ācariyamhi sammā vattitabbaṁ.",
  "tika-vin01t20:768_7": "Tatrāyaṁ sammāvattanā – kālasseva vuṭṭhāya upāhanā omuñcitvā ekaṁsaṁ uttarāsaṅgaṁ",
  "tika-vin01t20:768_8": "karitvā dantakaṭṭhaṁ dātabbaṁ, mukhodakaṁ dātabbaṁ, āsanaṁ paññapetabbaṁ. Sace yāgu",
  "tika-vin01t20:768_9": "hoti, bhājanaṁ dhovitvā yāgu upanāmetabbā’’tiādikaṁ (mahāva. 66) khandhake vattaṁ",
  "tika-vin01t20:768_10": "paññattaṁ, taṁ sabbampi kātabbaṁ. Iti iminā yathāvuttena nayena paṭipajjanto vattapaṭipattiyā",
  "tika-vin01t20:768_11": "cittaṁ ārādhetīti daṭṭhabbaṁ.",
  "tika-vin01t20:769_0": "Pañcasandhikanti pañcapabbaṁ, pañcabhāganti attho. Kammaṭṭhānassa uggaṇhananti kammaṭṭhānaganthassa",
  "tika-vin01t20:769_1": "uggaṇhanaṁ, tadatthaparipucchā kammaṭṭhānassa paripucchanā. Atha vā ganthato atthato",
  "tika-vin01t20:769_2": "ca kammaṭṭhānassa uggaṇhanaṁ uggaho, tattha saṁsayaparipucchanā paripucchā. Kammaṭṭhānassa",
  "tika-vin01t20:769_3": "upaṭṭhānanti nimittupaṭṭhānaṁ, evaṁ bhāvanamanuyuñjantassa ‘‘evamidaṁ nimittaṁ upaṭṭhātī’’ti",
  "tika-vin01t20:769_4": "upadhāraṇaṁ, tathā kammaṭṭhānappanā ‘‘evaṁ jhānamappetī’’ti. Kammaṭṭhānassa lakkhaṇanti",
  "tika-vin01t20:769_5": "gaṇanānubandhanāphusanānaṁ vasena bhāvanaṁ ussukkāpetvā ṭhapanāya sampatti, tato",
  "tika-vin01t20:769_6": "parampi vā sallakkhaṇādivasena matthakappattīti kammaṭṭhānasabhāvassa sallakkhaṇaṁ.",
  "tika-vin01t20:769_7": "Tenāha – ‘‘kammaṭṭhānasabhāvupadhāraṇanti vuttaṁ hotī’’ti.",
  "tika-vin01t20:770_0": "Attanāpina kilamati odhiso kammaṭṭhānassa uggaṇhanato, tato eva ācariyampi na viheṭheti",
  "tika-vin01t20:770_1": "dhammādhikaraṇampi bhāvanāya matthakaṁ pāpanato. Tasmāti taṁnimittaṁ attanoakilamanaācariyāviheṭhanahetu.",
  "tika-vin01t20:770_2": "Thokanti thokaṁ thokaṁ. Tatthāti yattha ācariyo vasati, tattha. Sappāyaṁ hotīti āvāsasappāyādilābhena",
  "tika-vin01t20:770_3": "manasikāraphāsutā bhāvanānukūlatā hoti. Yojanaparamanti iminā gāvutaaḍḍhayojanānipi",
  "tika-vin01t20:770_4": "saṅgaṇhāti. Yasmā pana mandapañño gāvute aḍḍhayojane yojanamatte vā vasanto kammaṭṭhānassa",
  "tika-vin01t20:770_5": "kismiñcideva ṭhāne sandehe vā satisammose vā jāte kālasseva vihāre vattaṁ katvā antarāmagge",
  "tika-vin01t20:770_6": "piṇḍāya caritvā bhattakiccapariyosāneyeva ācariyassa vasanaṭṭhānaṁ gantvā taṁ divasaṁ",
  "tika-vin01t20:770_7": "ācariyassa santike kammaṭṭhānaṁ sodhetvā dutiyadivase ācariyaṁ vanditvā nikkhamitvā",
  "tika-vin01t20:770_8": "antarāmagge piṇḍāya caritvā akilamantoyeva attano vasanaṭṭhānaṁ āgantuṁ sakkhissati,",
  "tika-vin01t20:770_9": "tasmā vuttaṁ ‘‘mandapañño yojanaparamaṁ gantvā’’ti. Sace tikkhapañño yojanaparame",
  "tika-vin01t20:770_10": "phāsukaṭṭhānaṁ na labhati, tena kammaṭṭhāne sabbaṁ gaṇṭhiṭṭhānaṁ chinditvā visuddhaṁ",
  "tika-vin01t20:770_11": "āvajjanapaṭibaddhaṁ kammaṭṭhānaṁ katvā yojanaparamato dūrampi gantuṁ vaṭṭatīti āha",
  "tika-vin01t20:770_12": "‘‘tikkhapañño dūrampi gantvā’’ti.",
  "tika-vin01t20:771_0": "Aṭṭhārasasenāsanadosavivajjitanti mahattaṁ, navattaṁ, jiṇṇattaṁ, panthanissitattaṁ,",
  "tika-vin01t20:771_1": "soṇḍī, paṇṇaṁ, pupphaṁ, phalaṁ, patthanīyatā, nagarasannissitatā, dārusannissitatā,",
  "tika-vin01t20:771_2": "khettasannissitatā, visabhāgānaṁ puggalānaṁ atthitā, paṭṭanasannissitatā, paccantasannissitatā,",
  "tika-vin01t20:771_3": "rajjasīmasannissitatā, asappāyatā, kalyāṇamittānaṁ alābhoti imehi aṭṭhārasahi senāsanadosehi",
  "tika-vin01t20:771_4": "vivajjitaṁ. Imesañhi aṭṭhārasannaṁ dosānaṁ aññatarena samannāgataṁ senāsanaṁ bhāvanāya ananurūpaṁ.",
  "tika-vin01t20:772_0": "Kasmā? Mahāvihāre (visuddhi. 1.52) tāva bahū nānāchandā sannipatanti, te aññamaññaṁ",
  "tika-vin01t20:772_1": "paṭiviruddhatāya vattaṁ na karonti, bodhiyaṅgaṇādīni asammaṭṭhāneva honti, anupaṭṭhāpitaṁ",
  "tika-vin01t20:772_2": "pānīyaṁ paribhojanīyaṁ. Tatrāyaṁ ‘‘gocaragāme piṇḍāya carissāmī’’ti pattacīvaramādāya",
  "tika-vin01t20:772_3": "nikkhantopi sace passati vattaṁ akataṁ, pānīyaghaṭaṁ vā rittaṁ, athānena vattaṁ kātabbaṁ",
  "tika-vin01t20:772_4": "hoti, pānīyaṁ upaṭṭhāpetabbaṁ , akaronto vattabhede dukkaṭaṁ āpajjati. Karontassa",
  "tika-vin01t20:772_5": "kālo atikkamati, atidivā paviṭṭho niṭṭhitāya bhikkhāya kiñci na labhati. Paṭisallānagatopi",
  "tika-vin01t20:772_6": "sāmaṇeradaharabhikkhūnaṁ uccāsaddena saṅghakammehi ca vikkhipati. Yattha pana sabbaṁ",
  "tika-vin01t20:772_7": "vattaṁ katameva hoti, avasesāpi ca ghaṭṭanā natthi, evarūpe mahāvihārepi vihātabbaṁ.",
  "tika-vin01t20:773_0": "Navavihāre bahu navakammaṁ hoti, akarontaṁ ujjhāyanti. Yattha pana bhikkhū evaṁ vadanti",
  "tika-vin01t20:773_1": "‘‘āyasmā yathāsukhaṁ samaṇadhammaṁ karotu, mayaṁ navakammaṁ karissāmā’’ti, evarūpe vihātabbaṁ.",
  "tika-vin01t20:774": "Jiṇṇavihāre pana bahu paṭijaggitabbaṁ hoti, antamaso attano senāsanamattampi appaṭijaggantaṁ ujjhāyanti, paṭijaggantassa kammaṭṭhānaṁ parihāyati.",
  "tika-vin01t20:775_0": "Panthanissite mahāpathavihāre rattindivaṁ āgantukā sannipatanti. Vikāle āgatānaṁ",
  "tika-vin01t20:775_1": "attano senāsanaṁ datvā rukkhamūle vā pāsāṇapiṭṭhe vā vasitabbaṁ hoti, punadivasepi",
  "tika-vin01t20:775_2": "evamevāti kammaṭṭhānassa okāso na hoti. Yattha pana evarūpo āgantukasambādho na hoti, tattha vihātabbaṁ.",
  "tika-vin01t20:776_0": "Soṇḍī nāma pāsāṇapokkharaṇī hoti. Tattha pānīyatthaṁ mahājano samosarati, nagaravāsīnaṁ",
  "tika-vin01t20:776_1": "rājakulūpakattherānaṁ antevāsikā rajanakammatthāya āgacchanti, tesaṁ bhājanadārudoṇikādīni",
  "tika-vin01t20:776_2": "pucchantānaṁ ‘‘asuke ca asuke ca ṭhāne’’ti dassetabbāni honti. Evaṁ sabbakālampi niccabyāvaṭo hoti.",
  "tika-vin01t20:777_0": "Yattha nānāvidhaṁ sākapaṇṇaṁ hoti, tatthassa kammaṭṭhānaṁ gahetvā divāvihāraṁ nisinnassapi",
  "tika-vin01t20:777_1": "santike sākahārikā gāyamānā paṇṇaṁ uccinantiyo visabhāgasaddasaṅghaṭṭanena kammaṭṭhānantarāyaṁ karonti.",
  "tika-vin01t20:778": "Yattha pana nānāvidhā mālāgacchā supupphitā honti, tatrāpi tādisoyeva upaddavo.",
  "tika-vin01t20:779_0": "Yattha nānāvidhaṁ ambajambupanasādiphalaṁ hoti, tattha phalatthikā āgantvā yācanti,",
  "tika-vin01t20:779_1": "adentassa kujjhanti, balakkārena vā gaṇhanti, sāyanhasamaye vihāramajjhe caṅkamantena",
  "tika-vin01t20:779_2": "te disvā ‘‘kiṁ upāsakā evaṁ karothā’’ti vuttā yathāruci akkosanti, avāsāyapissa parakkamanti.",
  "tika-vin01t20:780_0": "Patthanīye pana lokasammate dakkhiṇagirihatthikucchicetiyagiricittalapabbatasadise",
  "tika-vin01t20:780_1": "vihāre viharantaṁ ‘‘ayaṁ arahā’’ti sambhāvetvā vanditukāmā manussā samantā osaranti,",
  "tika-vin01t20:780_2": "tenassa na phāsu hoti. Yassa pana taṁ sappāyaṁ hoti, tena divā aññattha gantvā rattiṁ vasitabbaṁ.",
  "tika-vin01t20:781_0": "Nagarasannissite visabhāgārammaṇāni āpāthamāgacchanti, kumbhadāsiyopi ghaṭehi nighaṁsantiyo",
  "tika-vin01t20:781_1": "gacchanti, okkamitvā maggaṁ na denti, issaramanussāpi vihāramajjhe sāṇiṁ parikkhipitvā nisīdanti.",
  "tika-vin01t20:782_0": "Dārusannissaye pana yattha kaṭṭhāni ca dabbupakaraṇarukkhā ca santi, tattha kaṭṭhahārikā",
  "tika-vin01t20:782_1": "pubbe vuttasākapupphahārikā viya aphāsukaṁ karonti. Vihāre rukkhā santi, te ‘‘chinditvā",
  "tika-vin01t20:782_2": "gharāni karissāmā’’ti manussā āgantvā chindanti. Sace sāyanhasamaye padhānagharā",
  "tika-vin01t20:782_3": "nikkhamitvā vihāramajjhe caṅkamanto te disvā ‘‘kiṁ upāsakā evaṁ karothā’’ti vadati,",
  "tika-vin01t20:782_4": "yathāruci akkosanti, avāsāyapissa parakkamanti.",
  "tika-vin01t20:783_0": "Yo pana khettasannissito hoti samantā khettehi parivārito, tattha manussā vihāramajjheyeva",
  "tika-vin01t20:783_1": "khalaṁ katvā dhaññaṁ maddanti, pamukhesu sayanti, aññampi bahuṁ aphāsuṁ karonti.",
  "tika-vin01t20:783_2": "Yatrapi mahāsaṅghabhogo hoti, ārāmikakulānaṁ gāvo rundhanti, udakavāraṁ paṭisedhenti,",
  "tika-vin01t20:783_3": "manussā vīhisīsaṁ gahetvā ‘‘passatha tumhākaṁ ārāmikakulānaṁ kamma’’nti saṅghassa",
  "tika-vin01t20:783_4": "dassenti. Tena tena kāraṇena rājarājamahāmattānaṁ gharadvāraṁ gantabbaṁ hoti, ayampi",
  "tika-vin01t20:783_5": "khettasannissiteneva saṅgahito.",
  "tika-vin01t20:784_0": "Yattha aññamaññavisabhāgā verī bhikkhū viharanti, ye kalahaṁ karontā ‘‘mā, bhante,",
  "tika-vin01t20:784_1": "evaṁ karothā’’ti vāriyamānā ‘‘etassa paṁsukūlikassa āgatakālato paṭṭhāya naṭṭhāmhā’’ti vattāro bhavanti.",
  "tika-vin01t20:785_0": "Yopi udakapaṭṭanaṁ vā thalapaṭṭanaṁ vā sannissito hoti, tattha abhiṇhaṁ nāvāhi ca",
  "tika-vin01t20:785_1": "satthehi ca āgatamanussā ‘‘okāsaṁ detha, pānīyaṁ detha, loṇaṁ dethā’’ti ghaṭṭayantā aphāsuṁ karonti.",
  "tika-vin01t20:786": "Paccantasannissite pana manussā buddhādīsu appasannā honti.",
  "tika-vin01t20:787_0": "Rajjasīmasannissite rājabhayaṁ hoti. Tañhi padesaṁ eko rājā ‘‘na mayhaṁ vase vattatī’’ti",
  "tika-vin01t20:787_1": "paharati, itaropi ‘‘na mayhaṁ vase vattatī’’ti. Tatrāyaṁ bhikkhu kadāci imassa rañño",
  "tika-vin01t20:787_2": "vijite vicarati, kadāci etassa, atha naṁ ‘‘carapuriso aya’’nti maññamānā anayabyasanaṁ pāpenti.",
  "tika-vin01t20:788_0": "Asappāyatāti visabhāgarūpādiārammaṇasamosaraṇena vā amanussapariggahitatāya vā asappāyatā.",
  "tika-vin01t20:788_1": "Tatridaṁ vatthu – eko kira thero araññe vasati. Athassa ekā yakkhinī paṇṇasāladvāre",
  "tika-vin01t20:788_2": "ṭhatvā gāyi. So nikkhamitvā dvāre aṭṭhāsi, sā gantvā caṅkamanasīse gāyi. Thero caṅkamanasīsaṁ",
  "tika-vin01t20:788_3": "agamāsi, sā sataporise papāte ṭhatvā gāyi. Thero paṭinivatti, atha naṁ sā vegena",
  "tika-vin01t20:788_4": "gantvā gahetvā ‘‘mayā, bhante, na eko, na dve tumhādisā khāditā’’ti āha.",
  "tika-vin01t20:789_0": "Yattha na sakkā hoti ācariyaṁ vā ācariyasamaṁ vā upajjhāyaṁ vā upajjhāyasamaṁ vā",
  "tika-vin01t20:789_1": "kalyāṇamittaṁ laddhuṁ, tattha so kalyāṇamittānaṁ alābho mahādosoyeva. Tasmā imesaṁ",
  "tika-vin01t20:789_2": "aṭṭhārasannaṁ dosānaṁ aññatarena samannāgataṁ senāsanaṁ bhāvanāya ananurūpanti veditabbaṁ.",
  "tika-vin01t20:789_3": "Vuttampi cetaṁ aṭṭhakathāsu –",
  "tika-vin01t20:790": "‘‘Mahāvāsaṁ navāvāsaṁ, jarāvāsañca panthaniṁ;",
  "tika-vin01t20:791": "Soṇḍiṁ paṇṇañca pupphañca, phalaṁ patthitameva ca.",
  "tika-vin01t20:792": "‘‘Nagaraṁ dārunā khettaṁ, visabhāgena paṭṭanaṁ;",
  "tika-vin01t20:793": "Paccantasīmāsappāyaṁ, yattha mitto na labbhati.",
  "tika-vin01t20:794": "‘‘Aṭṭhārasetāni ṭhānāni, iti viññāya paṇḍito;",
  "tika-vin01t20:795": "Ārakā parivajjeyya, maggaṁ sappaṭibhayaṁ yathā’’ti. (visuddhi. 1.52);",
  "tika-vin01t20:796": "Pañcasenāsanaṅgasamannāgatanti gāmato nātidūranāccāsannatādīhi pañcahi senāsanaṅgehi samannāgataṁ. Vuttañhetaṁ bhagavatā –",
  "tika-vin01t20:797_0": "‘‘Kathañca, bhikkhave, senāsanaṁ pañcaṅgasamannāgataṁ hoti? Idha, bhikkhave, senāsanaṁ",
  "tika-vin01t20:797_1": "nātidūraṁ hoti nāccāsannaṁ gamanāgamanasampannaṁ, divā appākiṇṇaṁ rattiṁ appasaddaṁ",
  "tika-vin01t20:797_2": "appanigghosaṁ, appaḍaṁsamakasavātātapasarīsapasamphassaṁ, tasmiṁ kho pana senāsane",
  "tika-vin01t20:797_3": "viharantassa appakasirena uppajjanti cīvarapiṇḍapātasenāsanagilānapaccayabhesajjaparikkhārā,",
  "tika-vin01t20:797_4": "tasmiṁ kho pana senāsane therā bhikkhū viharanti bahussutā āgatāgamā dhammadharā",
  "tika-vin01t20:797_5": "vinayadharā mātikādharā, te kālena kālaṁ upasaṅkamitvā paripucchati paripañhati ‘idaṁ,",
  "tika-vin01t20:797_6": "bhante, kathaṁ, imassa ko attho’ti. Tassa te āyasmanto avivaṭañceva vivaranti, anuttānīkatañca",
  "tika-vin01t20:797_7": "uttāniṁ karonti, anekavihitesu ca kaṅkhāṭhāniyesu dhammesu kaṅkhaṁ paṭivinodenti.",
  "tika-vin01t20:797_8": "Evaṁ kho, bhikkhave, senāsanaṁ pañcaṅgasamannāgataṁ hotī’’ti (a. ni. 10.11).",
  "tika-vin01t20:798_0": "Ettha ca nātidūraṁ nāccāsannaṁ gamanāgamanasampannanti ekaṁ aṅgaṁ, divā appākiṇṇaṁ",
  "tika-vin01t20:798_1": "rattiṁ appasaddaṁ appanigghosanti ekaṁ, appaḍaṁsamakasavātātapasarīsapasamphassanti",
  "tika-vin01t20:798_2": "ekaṁ, tasmiṁ kho pana senāsane viharantassa…pe… parikkhārāti ekaṁ, tasmiṁ kho pana",
  "tika-vin01t20:798_3": "senāsane therā…pe… kaṅkhaṁ paṭivinodentīti ekaṁ. Evaṁ pañcaṅgāni veditabbāni.",
  "tika-vin01t20:799_0": "Upacchinnakhuddakapalibodhenāti ettha pana khuddakapalibodhe upacchindantena dīghāni",
  "tika-vin01t20:799_1": "kesanakhalomāni chinditabbāni, jiṇṇacīvaresu aggaḷaanuvātaparibhaṇḍadānādinā daḷhīkammaṁ",
  "tika-vin01t20:799_2": "vā tantucchedādīsu tunnakammaṁ vā kātabbaṁ, kiliṭṭhāni vā rajitabbāni. Sace patte",
  "tika-vin01t20:799_3": "malaṁ hoti, patto pacitabbo, mañcapīṭhādīni sodhetabbāni. Bhattasammadaṁ paṭivinodetvāti",
  "tika-vin01t20:799_4": "bhojananimittaṁ parissamaṁ vinodetvā. Āhāre hi āsayaṁ paviṭṭhamatte tassa āgantukatāya",
  "tika-vin01t20:799_5": "yebhuyyena siyā sarīrassa koci parissamo, taṁ vūpasametvā. Tasmiñhi avūpasante sarīrakhedena",
  "tika-vin01t20:799_6": "cittaṁ ekaggataṁ na labheyyāti. Uggahetabbato uggaho, sabbopi kammaṭṭhānavidhi, na",
  "tika-vin01t20:799_7": "pubbe vuttauggahamattaṁ. Ācariyato uggaho ācariyuggaho, tato. Ekapadampīti ekakoṭṭhāsampi.",
  "tika-vin01t20:800_0": "Anubandhanāti assāsapassāsānaṁ anugamanavasena satiyā nirantaraṁ anupavattanā. Phusanāti",
  "tika-vin01t20:800_1": "assāsapassāse gaṇentassa gaṇanaṁ paṭisaṁharitvā te satiyā anubandhantassa yathā appanā",
  "tika-vin01t20:800_2": "hoti, tathā cittaṁ ṭhapentassa ca nāsikaggādiṭṭhānassa nesaṁ phusanā. Yasmā pana",
  "tika-vin01t20:800_3": "gaṇanādivasena viya phusanādivasena visuṁ manasikāro natthi, phuṭṭhaphuṭṭhaṭṭhāneyeva",
  "tika-vin01t20:800_4": "gaṇanā kātabbāti dassetuṁ idha phusanāgahaṇanti dīpento ‘‘phusanāti phuṭṭhaṭṭhāna’’nti",
  "tika-vin01t20:800_5": "āha. Ṭhapanāti samādhānaṁ. Tañhi sammadeva ārammaṇe cittassa ādhānaṁ ṭhapanaṁ hoti.",
  "tika-vin01t20:800_6": "Tathā hi samādhi ‘‘cittassa ṭhiti saṇṭhitī’’ti niddiṭṭho. Samādhippadhānā pana appanāti",
  "tika-vin01t20:800_7": "āha ‘‘ṭhapanāti appanā’’ti. Aniccatādīnaṁ saṁlakkhaṇato sallakkhaṇā vipassanā. Pavattato",
  "tika-vin01t20:800_8": "nimittato ca vinivaṭṭanato vinivaṭṭanā maggo. Sakalasaṁkilesapaṭippassaddhibhāvato",
  "tika-vin01t20:800_9": "sabbaso suddhīti pārisuddhi phalaṁ. Tesanti vivaṭṭanāpārisuddhīnaṁ. Paṭipassanāti",
  "tika-vin01t20:800_10": "pati pati dassanaṁ pekkhanaṁ. Tenāha ‘‘paccavekkhaṇā’’ti.",
  "tika-vin01t20:801_0": "Khaṇḍanti ekaṁ tīṇi pañcāti evaṁ gaṇanāya khaṇḍanaṁ. Okāseti gaṇanāvidhiṁ sandhāyāha,",
  "tika-vin01t20:801_1": "gaṇanānissitova na kammaṭṭhānanissito. Sikhāppattaṁ nu khoti idaṁ cirataraṁ gaṇanāya",
  "tika-vin01t20:801_2": "manasikarontassa vasena vuttaṁ. So hi tathā laddhaṁ avikkhepamattaṁ nissāya evaṁ",
  "tika-vin01t20:801_3": "maññeyya. Assāsapassāsesu yo upaṭṭhāti, taṁ gahetvāti idaṁ assāsapassāsesu yassa",
  "tika-vin01t20:801_4": "ekova paṭhamaṁ upaṭṭhāti, taṁ sandhāya vuttaṁ. Yassa pana ubhopi upaṭṭhahanti, tena",
  "tika-vin01t20:801_5": "ubhayampi gahetvā gaṇetabbaṁ . Yo upaṭṭhātīti iminā ca dvīsu nāsāpuṭavātesu yo pākaṭataro",
  "tika-vin01t20:801_6": "upaṭṭhāti, so gahetabboti ayampi attho dīpitoti daṭṭhabbaṁ. Pavattamānaṁ pavattamānanti",
  "tika-vin01t20:801_7": "āmeḍitavacanena nirantaraṁ assāsapassāsānaṁ upalakkhaṇaṁ dasseti. Evanti vuttappakārena",
  "tika-vin01t20:801_8": "upalakkhetvāvāti attho. Paṭhamaṁ ekekasmiṁ upaṭṭhitepi upalakkhetvāva gaṇentassa",
  "tika-vin01t20:801_9": "kamena ubhopi pākaṭā hontīti āha – ‘‘assāsapassāsā pākaṭā hontī’’ti. Tena ‘‘upalakkhetvāva",
  "tika-vin01t20:801_10": "gaṇetabba’’nti imassa ‘‘tassevaṁ gaṇayato…pe… pākaṭā hontī’’ti idaṁ kāraṇavacanaṁ",
  "tika-vin01t20:801_11": "daṭṭhabbaṁ. Tattha pākaṭā hontīti gaṇanāvasena bahiddhā vikkhepābhāvato vibhūtā honti.",
  "tika-vin01t20:802_0": "Palighāya parivattanakaṁ yattha nikkhipanti, so palighatthambho. Tiyāmarattinti accantasaṁyoge",
  "tika-vin01t20:802_1": "upayogavacanaṁ. Purimanayenāti sīghagaṇanāya, gopālakagaṇanāyāti attho. Eko dve tīṇi",
  "tika-vin01t20:802_2": "cattāri pañcāti gaṇanāvidhidassanaṁ. Tasmā aṭṭhātiādīsupi ekato paṭṭhāyeva paccekaṁ",
  "tika-vin01t20:802_3": "aṭṭhādīni pāpetabbāni. ‘‘Sīghaṁ sīghaṁ gaṇetabbamevā’’ti vatvā tattha kāraṇaṁ nidassanañca",
  "tika-vin01t20:802_4": "dasseti ‘‘gaṇanāpaṭibaddhe hī’’tiādinā. Tattha arīyati tena nāvāti arittaṁ, pājanadaṇḍo.",
  "tika-vin01t20:802_5": "Arittena upatthambhanaṁ arittupatthambhanaṁ, tassa vasena.",
  "tika-vin01t20:803_0": "Nippariyāyato nirantarappavatti nāma ṭhapanāyamevāti āha ‘‘nirantarappavattaṁ viyā’’ti.",
  "tika-vin01t20:803_1": "Anto pavisantaṁ manasikaronto anto cittaṁ paveseti nāma. Bahi cittanīharaṇepi eseva",
  "tika-vin01t20:803_2": "nayo. Vātabbhāhatanti abbhantaragatavātaṁ bahulaṁ manasikarontassa vātena taṁ ṭhānaṁ",
  "tika-vin01t20:803_3": "abbhāhataṁ viya medena pūritaṁ viya ca hoti, tathā upaṭṭhāti. Nīharatoti phuṭṭhokāsaṁ",
  "tika-vin01t20:803_4": "muñcitvā nīharato. Tathā pana nīharato vātassa gatisamanvesanamukhena nānārammaṇesu",
  "tika-vin01t20:803_5": "cittaṁ vidhāvatīti āha ‘‘puthuttārammaṇe cittaṁ vikkhipatī’’ti.",
  "tika-vin01t20:804_0": "Etanti etaṁ assāsapassāsajātaṁ. Anugamananti pavattapavattānaṁ assāsapassāsānaṁ ārammaṇakaraṇavasena",
  "tika-vin01t20:804_1": "satiyā anu anu pavattanaṁ anugacchanaṁ. Tenevāha – ‘‘tañca kho ādimajjhapariyosānānugamanavasenā’’ti.",
  "tika-vin01t20:804_2": "Nābhi ādi tattha paṭhamaṁ uppajjanato. Paṭhamuppattivasena hi idha ādicintā, na uppattimattavasena.",
  "tika-vin01t20:804_3": "Tathā hi te nābhito paṭṭhāya yāva nāsikaggā sabbattha uppajjanteva. Yattha yattha",
  "tika-vin01t20:804_4": "ca uppajjanti, tattha tattheva bhijjanti dhammānaṁ gamanābhāvato. Yathāpaccayaṁ pana",
  "tika-vin01t20:804_5": "desantarappattiyaṁ gatisamaññā. Hadayaṁ majjhanti hadayasamīpaṁ tassa uparibhāgo",
  "tika-vin01t20:804_6": "majjhaṁ. Nāsikaggaṁ pariyosānanti nāsikaṭṭhānaṁ tassa pariyosānaṁ assāsapassāsānaṁ",
  "tika-vin01t20:804_7": "samaññāya tadavadhibhāvato. Tathā hete cittasamuṭṭhānā vuttā, na ca bahiddhā cittasamuṭṭhānānaṁ",
  "tika-vin01t20:804_8": "sambhavo atthi. Tenāha ‘‘abbhantarapavisanavātassa nāsikaggaṁ ādī’’ti. Pavisananikkhamanapariyāyo",
  "tika-vin01t20:804_9": "pana taṁsadisavaseneva vuttoti veditabbo. Vikkhepagatanti vikkhepaṁ upagataṁ, vikkhittaṁ",
  "tika-vin01t20:804_10": "asamāhitanti attho. Sāraddhāyāti sadarathabhāvāya. Iñjanāyāti kammaṭṭhānamanasikārassa",
  "tika-vin01t20:804_11": "calanāya. Vikkhepagatena cittenāti hetumhi karaṇavacanaṁ, itthambhūtalakkhaṇe vā.",
  "tika-vin01t20:804_12": "Sāraddhāti sadarathā. Iñjitāti iñjanakā calanakā, tathā phanditā.",
  "tika-vin01t20:805_0": "Ādimajjhapariyosānavasenātiādimajjhapariyosānānugamanavasena na manasi kātabbanti",
  "tika-vin01t20:805_1": "sambandho. ‘‘Anubandhanāya manasikarontena phusanāvasena ṭhapanāvasena ca manasi",
  "tika-vin01t20:805_2": "kātabba’’nti yena adhippāyena vuttaṁ, taṁ vivarituṁ ‘‘gaṇanānubandhanāvasena viyā’’tiādimāha.",
  "tika-vin01t20:805_3": "Tattha visuṁ manasikāro natthīti gaṇanāya anubandhanāya ca vinā yathākkamaṁ kevalaṁ",
  "tika-vin01t20:805_4": "phusanāvasena ṭhapanāvasena ca kammaṭṭhānamanasikāro natthi. Nanu phusanāya vinā",
  "tika-vin01t20:805_5": "ṭhapanāya viya phusanāya vinā gaṇanāyapi manasikāro natthiyevāti? Yadipi natthi,",
  "tika-vin01t20:805_6": "gaṇanā pana yathā kammaṭṭhānamanasikārassa mūlabhāvato padhānabhāvena gahetabbā,",
  "tika-vin01t20:805_7": "evaṁ anubandhanā ṭhapanāya tāya vinā ṭhapanāya asambhavato. Tasmā satipi phusanāya",
  "tika-vin01t20:805_8": "nānantarikabhāve gaṇanānubandhanā eva mūlabhāvato padhānabhāvena gahetvā itarāsaṁ",
  "tika-vin01t20:805_9": "tadabhāvaṁ dassento āha – ‘‘gaṇanānubandhanāvasena viya hi phusanāṭhapanāvasena visuṁ",
  "tika-vin01t20:805_10": "manasikāro natthī’’ti. Yadi evaṁ tā kasmā uddese visuṁ gahitāti āha ‘‘phuṭṭhaphuṭṭhaṭṭhāneyevā’’tiādi.",
  "tika-vin01t20:805_11": "Tattha phuṭṭhaphuṭṭhaṭṭhāneyeva gaṇentoti iminā gaṇanāya phusanā aṅganti dasseti.",
  "tika-vin01t20:805_12": "Tenāha – ‘‘gaṇanāya ca phusanāya ca manasi karotī’’ti. Tatthevāti phuṭṭhaphuṭṭhaṭṭhāneyeva.",
  "tika-vin01t20:805_13": "Teti assāsapassāse. Satiyā anubandhantoti gaṇanāvidhiṁ anugantvā satiyā nibandhanto,",
  "tika-vin01t20:805_14": "phuṭṭhokāseyeva te nirantaraṁ upadhārentoti attho. Appanāvasena cittaṁ ṭhapentoti",
  "tika-vin01t20:805_15": "yathā appanā hoti, evaṁ yathāupaṭṭhite nimitte cittaṁ ṭhapento samādahanto. Anubandhanāya",
  "tika-vin01t20:805_16": "cātiādīsu anubandhanāya ca phusanāya ca ṭhapanāya ca manasi karotīti vuccatīti yojanā.",
  "tika-vin01t20:805_17": "Svāyamatthoti yvāyaṁ ‘‘phuṭṭhaphuṭṭhaṭṭhāneyeva gaṇento tattheva gaṇanaṁ paṭisaṁharitvā",
  "tika-vin01t20:805_18": "te satiyā anubandhanto’’ti vutto, so ayamattho. Yā accantāya na minoti na vinicchinati,",
  "tika-vin01t20:805_19": "sā mānassa samīpeti upamā yathā goṇo viya gavayoti.",
  "tika-vin01t20:806_0": "Paṅguḷoti pīṭhasappī. Dolāti peṅkholo. Kīḷatanti kīḷantānaṁ. Mātāputtānanti attano",
  "tika-vin01t20:806_1": "bhariyāya puttassa ca. Ubho koṭiyoti āgacchantassa purimakoṭiṁ, gacchantassa pacchimakoṭinti",
  "tika-vin01t20:806_2": "dvepi koṭiyo. Majjhañcāti dolāphalakasseva majjhaṁ. Upanibandhanatthambho viyāti",
  "tika-vin01t20:806_3": "upanibandhanatthambho, nāsikaggaṁ mukhanimittaṁ vā, tassa mūle samīpe ṭhatvā. Kathaṁ",
  "tika-vin01t20:806_4": "ṭhatvā ? Satiyā vasena. Satiñhi tattha sūpaṭṭhitaṁ karonto yogāvacaro tattha ṭhito",
  "tika-vin01t20:806_5": "nāma hoti avayavadhammena samudāyassa apadisitabbato . Nimitteti nāsikaggādinimitte.",
  "tika-vin01t20:806_6": "Satiyā nisinnoti sativasena nisīdanto. ‘‘Satiñhi tatthā’’tiādinā ṭhāne viya vattabbaṁ.",
  "tika-vin01t20:806_7": "Tatthāti phuṭṭhaṭṭhāne. Teti nagarassa anto bahi ca gatā manussā tesaṁ saṅgahā ca",
  "tika-vin01t20:806_8": "hatthagatā. Ādito pabhutīti upameyyatthadassanato paṭṭhāya.",
  "tika-vin01t20:807_0": "Gāthāyaṁ nimittanti upanibandhananimittaṁ. Anārammaṇamekacittassāti ekassa cittassa",
  "tika-vin01t20:807_1": "na ārammaṇaṁ, ārammaṇaṁ na hontīti attho. Ajānato ca tayo dhammeti nimittaṁ assāso",
  "tika-vin01t20:807_2": "passāsoti ime nimittādayo tayo dhamme ārammaṇakaraṇavasena avindantassa. Ca-saddo",
  "tika-vin01t20:807_3": "byatireke. Bhāvanāti ānāpānassatisamādhibhāvanā. Nupalabbhatīti na upalabbhati na",
  "tika-vin01t20:807_4": "sijjhatīti ayaṁ codanāgāthāya attho. Dutiyā pana parihāragāthā suviññeyyāva.",
  "tika-vin01t20:808_0": "Kathanti tāsaṁ codanāparihāragāthānaṁ atthaṁ vivarituṁ kathetukamyatāpucchā. Ime",
  "tika-vin01t20:808_1": "tayo dhammātiādīsu padayojanāya saddhiṁ ayamatthaniddeso – ime nimittādayo tayo dhammā",
  "tika-vin01t20:808_2": "ekacittassa kathaṁ ārammaṇaṁ na honti, asatipi ārammaṇabhāve na cime na ca ime tayo",
  "tika-vin01t20:808_3": "dhammā aviditā honti, kathañca na honti aviditā, tesañhi aviditatte cittañca kathaṁ",
  "tika-vin01t20:808_4": "vikkhepaṁ na gacchati, padhānañca bhāvanāya nipphādakaṁ vīriyañca kathaṁ paññāyati,",
  "tika-vin01t20:808_5": "nīvaraṇānaṁ vikkhambhakaṁ sammadeva samādhānāvahaṁ bhāvanānuyogasaṅkhātaṁ payogañca",
  "tika-vin01t20:808_6": "yogī kathaṁ sādheti, uparūpari lokiyalokuttarañca visesaṁ kathamadhigacchatīti.",
  "tika-vin01t20:809_0": "Idāni tamatthaṁ kakacopamāya sādhetuṁ ‘‘seyyathāpī’’tiādi vuttaṁ. Bhūmibhāgassa visamatāya",
  "tika-vin01t20:809_1": "cañcale rukkhe chedanakiriyā na sukarā siyā, tathā ca sati kakacadantagati duviññeyyāti",
  "tika-vin01t20:809_2": "āha – ‘‘same bhūmibhāge’’ti. Kakacenāti khuddakena kharapattena. Tenāha ‘‘puriso’’ti.",
  "tika-vin01t20:809_3": "Phuṭṭhakakacadantānanti phuṭṭhaphuṭṭhakakacadantānaṁ vasena. Tena kakacadantehi phuṭṭhaphuṭṭhaṭṭhāneyeva",
  "tika-vin01t20:809_4": "purisassa satiyā upaṭṭhānaṁ dasseti. Tenāha – ‘‘na āgate vā gate vā kakacadante manasi karotī’’ti.",
  "tika-vin01t20:810_0": "Kakacassa ākaḍḍhanakāle purisābhimukhaṁ pavattā āgatā, pellanakāle tato vigatā gatāti",
  "tika-vin01t20:810_1": "vuttā, na ca āgatā vā gatā vā kakacadantā aviditā honti sabbattha satiyā upaṭṭhitattā",
  "tika-vin01t20:810_2": "chinditabbaṭṭhānaṁ aphusitvā gacchantānaṁ āgacchantānañca kakacadantānaṁ abhāvato.",
  "tika-vin01t20:810_3": "Padhānanti rukkhassa chedanavīriyaṁ. Payoganti tasseva chedanakiriyaṁ. Upamāyaṁ ‘‘visesamadhigacchatī’’ti",
  "tika-vin01t20:810_4": "padaṁ pāḷiyaṁ natthi, yojetvā pana dassetabbaṁ. Teneva visuddhimagge (visuddhi. 1.227)",
  "tika-vin01t20:810_5": "upamāyampi ‘‘visesamadhigacchatī’’ti padaṁ yojetvāva vuttaṁ. Taṁsaṁvaṇṇanāyañca ‘‘visesanti",
  "tika-vin01t20:810_6": "anekabhāvāpādanaṁ, tena ca sādhetabbaṁ payojanavisesa’’nti attho vutto.",
  "tika-vin01t20:811_0": "Yathā rukkhotiādi upamāsaṁsandanaṁ. Upanibandhati ārammaṇe cittaṁ etāyāti sati upanibandhanā",
  "tika-vin01t20:811_1": "nāma, tassā assāsapassāsānaṁ sallakkhaṇassa nimittanti upanibandhanānimittaṁ, nāsikaggaṁ",
  "tika-vin01t20:811_2": "mukhanimittaṁ vā. Evamevanti yathā so puriso kakacena rukkhaṁ chindanto āgatagate",
  "tika-vin01t20:811_3": "kakacadante amanasikarontopi phuṭṭhaphuṭṭhaṭṭhāneyeva satiyā upaṭṭhapanena āgatagate",
  "tika-vin01t20:811_4": "kakacadante jānāti, suttapadañca avirajjhanto atthakiccaṁ sādheti, evamevaṁ. Nāsikagge",
  "tika-vin01t20:811_5": "mukhanimitteti dīghanāsiko nāsikagge, itaro mukhaṁ asanaṁ nimīyati chādīyati etenāti",
  "tika-vin01t20:811_6": "mukhanimittanti laddhanāme uttaroṭṭhe.",
  "tika-vin01t20:812_0": "Idaṁ padhānanti yena vīriyārambhena āraddhavīriyassa yogino kāyopi cittampi kammaniyaṁ",
  "tika-vin01t20:812_1": "bhāvanākammakkhamaṁ bhāvanākammayoggaṁ hoti, idaṁ vīriyaṁ padhānanti phalena hetuṁ",
  "tika-vin01t20:812_2": "dasseti. Upakkilesā pahīyantīti cittassa upakkilesabhūtāni nīvaraṇāni vikkhambhanavasena",
  "tika-vin01t20:812_3": "pahīyanti. Vitakkā vūpasammantīti tato eva kāmavitakkādayo micchāvitakkā upasamaṁ",
  "tika-vin01t20:812_4": "gacchanti, nīvaraṇappahānena vā paṭhamajjhānādhigamaṁ dassetvā vitakkavūpasamāpadesena",
  "tika-vin01t20:812_5": "dutiyajjhānādīnamadhigamamāha. Ayaṁ payogoti ayaṁ jhānādhigamassa hetubhūto kammaṭṭhānānuyogo",
  "tika-vin01t20:812_6": "payogo. Saṁyojanā pahīyantīti dasapi saṁyojanāni maggappaṭipāṭiyā samucchedavasena",
  "tika-vin01t20:812_7": "pahīyanti. Anusayā byantī hontīti tathā sattapi anusayā anuppattidhammatāpādanena",
  "tika-vin01t20:812_8": "bhaṅgamattassapi anavasesato vigatantā honti. Ettha ca saṁyojanappahānaṁ nāma anusayanirodheneva",
  "tika-vin01t20:812_9": "hoti, pahīnesu ca saṁyojanesu anusayānaṁ lesopi na bhavissatīti ca dassanatthaṁ ‘‘saṁyojanā",
  "tika-vin01t20:812_10": "pahīyanti, anusayā byantī hontī’’ti vuttaṁ. Ayaṁ visesoti imaṁ samādhiṁ nissāya anukkamena",
  "tika-vin01t20:812_11": "labbhamāno ayaṁ saṁyojanappahānādiko imassa samādhissa visesoti attho.",
  "tika-vin01t20:813_0": "Yassāti yena. Anupubbanti anukkamena. Paricitāti pariciṇṇā. Ayañhettha saṅkhepattho",
  "tika-vin01t20:813_1": "– ānāpānassati yathā buddhena bhagavatā desitā, tathā yena dīgharassapajaānanādividhinā",
  "tika-vin01t20:813_2": "anupubbaṁ paricitā suṭṭhu bhāvitā, tato eva paripuṇṇā soḷasannaṁ vatthūnaṁ pāripūriyā",
  "tika-vin01t20:813_3": "sabbaso puṇṇā, so bhikkhu imaṁ attano khandhādilokaṁ paññobhāsena pabhāseti. Yathā",
  "tika-vin01t20:813_4": "kiṁ? Abbhā muttova candimā abbhādiupakkilesavimutto candimā tārakarājā viyāti. ‘‘Abbhā",
  "tika-vin01t20:813_5": "muttova candimā’’ti hi padassa niddese mahikādīnampi vuttattā ettha ādi-saddalopo katoti veditabbo.",
  "tika-vin01t20:814_0": "Idhāti kakacūpamāya. Assāti yogino. Idhāti vā imasmiṁ ṭhāne. Assāti upamābhūtassa",
  "tika-vin01t20:814_1": "kakacassa. Āgatagatavasena yathā tassa purisassa amanasikāro, evaṁ assāsapassāsānaṁ",
  "tika-vin01t20:814_2": "āgatagatavasena amanasikāramattameva ānayanappayojanaṁ. Na cirenevāti idaṁ katādhikāraṁ",
  "tika-vin01t20:814_3": "sandhāya vuttaṁ. Nimittanti paṭibhāganimittaṁ. Avasesajjhānaṅgapaṭimaṇḍitāti vitakkādiavasesajjhānaṅgapaṭimaṇḍitāti",
  "tika-vin01t20:814_4": "vadanti, vicārādīti pana vattabbaṁ nippariyāyena vitakkassa appanābhāvato. So hi",
  "tika-vin01t20:814_5": "pāḷiyaṁ ‘‘appanā byappanā’’ti niddiṭṭho, taṁsampayogato vā yasmā jhānaṁ appanāti",
  "tika-vin01t20:814_6": "aṭṭhakathāvohāro, jhānaṅgesu ca samādhi padhānaṁ, tasmā taṁ appanāti dassento ‘‘avasesajjhānaṅgapaṭimaṇḍitā",
  "tika-vin01t20:814_7": "appanāsaṅkhātā ṭhapanā ca sampajjatī’’ti āha. Kassaci pana gaṇanāvaseneva manasikārakālato",
  "tika-vin01t20:814_8": "pabhutīti ettha ‘‘anukkamato…pe… pattaṁ viya hotī’’ti ettakova gantho parihīno, purāṇapotthakesu",
  "tika-vin01t20:814_9": "pana katthaci so gantho likhitoyeva tiṭṭhati.",
  "tika-vin01t20:815_0": "Sāraddhakāyassa kassaci puggalassa. Onamati vatthikādipalambanena. Vikūjatīti saddaṁ",
  "tika-vin01t20:815_1": "karoti. Valiṁ gaṇhātīti. Tattha tattha valinaṁ hoti. Kasmā? Yasmā sāraddhakāyo garuko",
  "tika-vin01t20:815_2": "hotīti. Kāyadarathavūpasamena saddhiṁ sijjhamāno oḷārikaassāsapassāsanirodho byatirekamukhena",
  "tika-vin01t20:815_3": "tassa sādhanaṁ viya vutto. Oḷārikaassāsapassāsanirodhavasenāti anvayavasena tadatthassa",
  "tika-vin01t20:815_4": "sādhanaṁ. Kāyadarathe vūpasanteti cittajarūpānaṁ lahumudukammaññabhāvena yo sesatisantatirūpānampi",
  "tika-vin01t20:815_5": "lahuādibhāvo, so idha kāyassa lahubhāvoti adhippeto. Svāyaṁ yasmā cittassa lahuādibhāvena",
  "tika-vin01t20:815_6": "vinā natthi, tasmā vuttaṁ ‘‘kāyopi cittampi lahukaṁ hotī’’ti.",
  "tika-vin01t20:816": "Oḷārike assāsapassāse niruddhetiādi heṭṭhā vuttanayamhi vicetabbākārappattassa kāyasaṅkhārassa vicayanavidhiṁ dassetuṁ ānītaṁ.",
  "tika-vin01t20:817": "Uparūparivibhūtānīti bhāvanābalena uddhaṁ uddhaṁ pākaṭāni honti. Desatoti pakatiyā phusanadesato, pubbe attano phusanavasena upadhāritaṭṭhānato.",
  "tika-vin01t20:818_0": "‘‘Kattha natthī’’ti ṭhānavasena ‘‘kassa natthī’’ti puggalavasena ca vīmaṁsiyamānamatthaṁ",
  "tika-vin01t20:818_1": "ekajjhaṁ katvā vibhāvetuṁ ‘‘antomātukucchiya’’ntiādi vuttaṁ. Tattha ‘‘yathā udake",
  "tika-vin01t20:818_2": "nimuggassa niruddhokāsatāya assāsapassāsā na pavattanti, evaṁ antomātukucchiyaṁ.",
  "tika-vin01t20:818_3": "Yathā matānaṁ samuṭṭhāpakacittābhāvato, evaṁ asaññībhūtānaṁ mucchāparetānaṁ asaññīsu",
  "tika-vin01t20:818_4": "vā jātānaṁ, tathā nirodhasamāpannāna’’nti ācariyadhammapālattherena vuttaṁ. Mahāgaṇṭhipade",
  "tika-vin01t20:818_5": "pana ‘‘mucchāparetānaṁ cittappavattiyā dubbalabhāvato’’ti kāraṇaṁ vuttaṁ. Catutthajjhānasamāpannānaṁ",
  "tika-vin01t20:818_6": "dhammatāvaseneva nesaṁ anuppajjanaṁ, tathā rūpārūpabhavasamaṅgīnaṁ. Keci pana ‘‘anupubbato",
  "tika-vin01t20:818_7": "sukhumabhāvappattiyā catutthajjhānasamāpannassa, rūpabhave rūpānaṁ bhavaṅgassa ca",
  "tika-vin01t20:818_8": "sukhumabhāvato rūpabhavasamaṅgīnaṁ natthī’’ti kāraṇaṁ vadanti. Atthiyeva te assāsapassāsā",
  "tika-vin01t20:818_9": "pārisesatoti adhippāyo yathāvuttasattaṭṭhānavinimuttassa assāsapassāsānaṁ anuppajjanaṭṭhānassa",
  "tika-vin01t20:818_10": "abhāvato. Pakatiphuṭṭhavasenāti pakatiyā phusanaṭṭhānavasena. Nimittaṁ ṭhapetabbanti",
  "tika-vin01t20:818_11": "satiyā tattha sukhappavattanatthaṁ thirataraṁ saññāṇaṁ pavattetabbaṁ. Thirasaññāpadaṭṭhānā",
  "tika-vin01t20:818_12": "hi sati. Imamevāti imaṁ eva anupaṭṭhahantassa kāyasaṅkhārassa kaṇṭakuṭṭhāpanañāyena",
  "tika-vin01t20:818_13": "upaṭṭhāpanavidhimeva. Atthavasanti hetuṁ. Attho hi phalaṁ. So yassa vasena pavattati,",
  "tika-vin01t20:818_14": "so atthavasoti. Muṭṭhassatissāti vinaṭṭhassatissa. Asampajānassāti sampajaññavirahitassa,",
  "tika-vin01t20:818_15": "bhāventassa anukkamena anupaṭṭhahante assāsapassāse vīmaṁsitvā ‘‘ime te’’ti upadhāretuṁ",
  "tika-vin01t20:818_16": "sammadeva jānituñca samatthāhi satipaññāhi virahitassāti adhippāyo. Ito aññaṁ kammaṭṭhānaṁ.",
  "tika-vin01t20:818_17": "Garukanti bhāriyaṁ. Sā cassa garukatā bhāvanāya sudukkarabhāvenāti āha ‘‘garukabhāvana’’nti.",
  "tika-vin01t20:819_0": "Uparūpari santasukhumabhāvāpattito ‘‘balavatī suvisadā sūrā ca sati paññā ca icchitabbā’’ti",
  "tika-vin01t20:819_1": "vatvā sukhumassa nāma atthassa sādhanenapi sukhumeneva bhavitabbanti dassetuṁ ‘‘yathā",
  "tika-vin01t20:819_2": "hī’’tiādi vuttaṁ. Idāni anupaṭṭhahantānaṁ assāsapassāsānaṁ pariyesanupāyaṁ dassento",
  "tika-vin01t20:819_3": "‘‘tāhi ca panā’’tiādimāha. Tattha anupadanti padānupadaṁ. Caritvāti gocaraṁ gahetvā.",
  "tika-vin01t20:819_4": "Tasmiṁyeva ṭhāneti upanibandhananimittasaññite ṭhāne. Yojetvāti manasikārena yojetvā.",
  "tika-vin01t20:819_5": "‘‘Satirasmiyā bandhitvā’’ti vā vuttamevatthamāha ‘‘tasmiṁyeva ṭhāne yojetvā’’ti.",
  "tika-vin01t20:819_6": "Na hi upameyye bandhanayojanaṭṭhānāni visuṁ labbhanti. Nimittanti uggahanimittaṁ",
  "tika-vin01t20:819_7": "paṭibhāganimittaṁ vā. Ubhayampi hi idha ekajjhaṁ vuttaṁ. Tathā hi tūlapicuādi upamattayaṁ",
  "tika-vin01t20:819_8": "uggahe yujjati, sesaṁ ubhayattha. Ekacceti eke ācariyā.",
  "tika-vin01t20:820_0": "Tārakarūpaṁ viyāti tārakāya pabhārūpaṁ viya. Maṇiguḷikādiupamā paṭibhāge vaṭṭanti.",
  "tika-vin01t20:820_1": "Kathaṁ panetaṁ ekaṁyeva kammaṭṭhānaṁ anekākārato upaṭṭhātīti āha ‘‘tañca paneta’’ntiādi.",
  "tika-vin01t20:820_2": "Suttantanti ekaṁ suttaṁ. Paguṇappavattibhāvena avicchedaṁ mahāvisayatañca sandhāyāha",
  "tika-vin01t20:820_3": "‘‘mahatī pabbateyyā nadī viyā’’ti. Tattha byañjanasampattiyā samantabhaddakaṁ suttaṁ",
  "tika-vin01t20:820_4": "sabbabhāgamanoharā sabbapāliphullā vanaghaṭā viyāti āha ‘‘ekā vanarāji viyā’’ti.",
  "tika-vin01t20:820_5": "Tenāha bhagavā ‘‘vanappagumbe yatha phussitagge’’ti (khu. pā. 6.13; su. ni. 236)",
  "tika-vin01t20:820_6": "nānānusandhiyaṁ nānāpeyyālaṁ vividhanayanipuṇaṁ bahuvidhakammaṭṭhānamukhaṁ suttantaṁ",
  "tika-vin01t20:820_7": "atthikehi sakkaccaṁ samupapajjitabbanti āha – ‘‘sītacchāyo…pe… rukkhoviyā’’ti. Saññānānatāyāti",
  "tika-vin01t20:820_8": "nimittupaṭṭhānato pubbe pavattasaññānaṁ nānāvidhabhāvato. Saññajanti bhāvanāsaññājanitaṁ",
  "tika-vin01t20:820_9": "bhāvanāsaññāya sañjānanamattaṁ. Na hi asabhāvassa kutoci samuṭṭhānaṁ atthi. Tenāha",
  "tika-vin01t20:820_10": "– ‘‘nānato upaṭṭhātī’’ti, upaṭṭhānākāramattanti vuttaṁ hoti.",
  "tika-vin01t20:821_0": "Ime tayo dhammāti assāso passāso nimittanti ime tayo dhammā. Natthīti kammaṭṭhānavasena",
  "tika-vin01t20:821_1": "manasikātabbabhāvena natthi na upalabbhati. Na upacāranti upacārampi na pāpuṇāti,",
  "tika-vin01t20:821_2": "pageva appananti adhippāyo. Yassa panāti vijjamānapakkho vuttanayānusāreneva veditabbo.",
  "tika-vin01t20:822_0": "Idāni vuttasseva atthassa samatthanatthaṁ kakacūpamāyaṁ āgatā ‘‘nimitta’’ntiādikā",
  "tika-vin01t20:822_1": "gāthā paccānītā. Nimitteti yathāvutte paṭibhāganimitte. Evaṁ hotīti bhāvanamanuyuttassa",
  "tika-vin01t20:822_2": "evaṁ hoti, tasmā ‘‘punappunaṁ evaṁ manasi karohī’’ti vattabbo. Vosānaṁ āpajjeyyāti",
  "tika-vin01t20:822_3": "‘‘nimittaṁ nāma dukkaraṁ uppādetuṁ, tayidaṁ laddhaṁ, handāhaṁ dāni yadā vā tadā vā",
  "tika-vin01t20:822_4": "visesaṁ nibbattessāmī’’ti saṅkocaṁ āpajjeyya. Visīdeyyāti ‘‘ettakaṁ kālaṁ bhāvanamanuyuttassa",
  "tika-vin01t20:822_5": "nimittampi na uppannaṁ, abhabbo maññe visesassā’’ti visādaṁ āpajjeyya. ‘‘Imāya paṭipadāya",
  "tika-vin01t20:822_6": "jarāmaraṇato muccissāmīti paṭipannassa nimitta’’nti vutte kathaṁ saṅkocāpatti, bhiyyoso",
  "tika-vin01t20:822_7": "mattāya ussāhameva kareyyāti ‘‘nimittamidaṁ…pe… vattabbo’’ti majjhimabhāṇakā āhu.",
  "tika-vin01t20:822_8": "Evanti vuttappakārena paṭibhāganimitteyeva bhāvanācittassa ṭhapanena. Ito pabhutīti",
  "tika-vin01t20:822_9": "ito paṭibhāganimittuppattito paṭṭhāya. Pubbe yaṁ vuttaṁ ‘‘anubandhanāya phusanāya",
  "tika-vin01t20:822_10": "ṭhapanāya ca manasi karotī’’ti (pārā. aṭṭha. 2.ānāpānassatisamādhikathā), tattha",
  "tika-vin01t20:822_11": "anubandhanaṁ phusanañca vissajjetvā ṭhapanāvaseneva bhāvetabbanti āha ‘‘ṭhapanāvasena bhāvanā hotī’’ti.",
  "tika-vin01t20:823_0": "Porāṇehi vuttovāyamatthoti dassento ‘‘nimitte’’ti gāthamāha. Tattha nimitteti paṭibhāganimitte.",
  "tika-vin01t20:823_1": "Ṭhapayaṁ cittanti bhāvanācittaṁ ṭhapento, ṭhapanāvasena manasikarontoti attho. Nānākāranti",
  "tika-vin01t20:823_2": "‘‘cattāro vaṇṇā’’ti evaṁ vuttaṁ nānākāraṁ. Ākārasāmaññavasena hetaṁ ekavacanaṁ. Vibhāvayanti",
  "tika-vin01t20:823_3": "vibhāvento antaradhāpento. Nimittuppattito paṭṭhāya hi te ākārā amanasikārato antarahitā",
  "tika-vin01t20:823_4": "viya honti. Assāsapassāseti assāsapassāse yo nānākāro, taṁ vibhāvayaṁ, assāsapassāsasambhūte",
  "tika-vin01t20:823_5": "vā nimitte. Sakaṁ cittaṁ nibandhatīti tāya eva ṭhapanāya attano cittaṁ upanibandhati,",
  "tika-vin01t20:823_6": "appetīti attho. Keci pana ‘‘vibhāvayanti vibhāvento, viditaṁ pākaṭaṁ karonto’’ti",
  "tika-vin01t20:823_7": "atthaṁ vadanti, taṁ pubbabhāgavasena yujjeyya. Ayañhettha attho – dhitisampannattā",
  "tika-vin01t20:823_8": "dhīro yogī assāsapassāse nānākāraṁ vibhāvento nānākārato te pajānanto vidite pākaṭe",
  "tika-vin01t20:823_9": "karonto nānākāraṁ vā oḷārikoḷārike passambhento vūpasamento tattha yaṁ laddhaṁ nimittaṁ,",
  "tika-vin01t20:823_10": "tasmiṁ cittaṁ ṭhapento anukkamena sakaṁ cittaṁ nibandhati appetīti.",
  "tika-vin01t20:824_0": "Yadā saddhādīni indriyāni suvisadāni tikkhāni pavattanti, tadā assaddhiyādīnaṁ dūrībhāvena",
  "tika-vin01t20:824_1": "sātisayaṁ thāmappattehi sattahi balehi laddhupatthambhāni vitakkādīni kāmāvacarāneva",
  "tika-vin01t20:824_2": "jhānaṅgāni bahūni hutvā pātubhavanti. Tato eva tesaṁ ujuvipaccanīkabhūtā kāmacchandādayo",
  "tika-vin01t20:824_3": "saddhiṁ tadekaṭṭhehi pāpadhammehi vidūrī bhavanti paṭibhāganimittuppattiyā saddhiṁ,",
  "tika-vin01t20:824_4": "taṁ ārabbha upacārajjhānaṁ uppajjati. Tena vuttaṁ ‘‘nimittupaṭṭhānato pabhuti nīvaraṇāni",
  "tika-vin01t20:824_5": "vikkhambhitāneva hontī’’tiādi. Tattha sannisinnāvāti sammadeva nisīdiṁsu eva, upasantāyevāti",
  "tika-vin01t20:824_6": "attho. Vikkhambhitāneva sannisinnāvāti avadhāraṇena pana tadatthaṁ ussāho kātabboti",
  "tika-vin01t20:824_7": "dasseti. Dvīhākārehīti jhānadhammānaṁ paṭipakkhadūrībhāvo thirabhāvappatti cāti imehi",
  "tika-vin01t20:824_8": "dvīhi kāraṇehi. Idāni tāni kāraṇāni avatthāmukhena dassetuṁ ‘‘upacārabhūmiyaṁ vā’’tiādi",
  "tika-vin01t20:824_9": "vuttaṁ. Tattha upacārabhūmiyanti upacārāvatthāyaṁ. Yadipi hi tadā jhānaṅgāni paṭutarāni",
  "tika-vin01t20:824_10": "mahaggatabhāvappattāni nuppajjanti, tesaṁ pana paṭipakkhadhammānaṁ vikkhambhanena",
  "tika-vin01t20:824_11": "cittaṁ samādhiyati. Tenāha ‘‘nīvaraṇappahānenā’’ti. Paṭilābhabhūmiyanti jhānassa",
  "tika-vin01t20:824_12": "adhigamāvatthāyaṁ. Tadā hi appanāppattānaṁ jhānadhammānaṁ uppattiyā cittaṁ samādhiyati.",
  "tika-vin01t20:824_13": "Tenāha ‘‘aṅgapātubhāvenā’’ti.",
  "tika-vin01t20:825_0": "Upacāre aṅgāni na thāmajātāni honti aṅgānaṁ athāmajātattā. Yathā nāma daharo kumārako",
  "tika-vin01t20:825_1": "ukkhipitvā ṭhapiyamāno punappunaṁ bhūmiyaṁ patati, evameva upacāre uppanne cittaṁ",
  "tika-vin01t20:825_2": "kālena nimittaṁ ārammaṇaṁ karoti, kālena bhavaṅgaṁ otarati. Tena vuttaṁ ‘‘upacārasamādhi",
  "tika-vin01t20:825_3": "kusalavīthiyaṁ javitvā bhavaṅgaṁ otaratī’’ti. Appanāyaṁ pana aṅgāni thāmajātāni honti",
  "tika-vin01t20:825_4": "tesaṁ thāmajātattā. Yathā nāma balavā puriso āsanā vuṭṭhāya divasampi tiṭṭheyya,",
  "tika-vin01t20:825_5": "evameva appanāsamādhimhi uppanne cittaṁ sakiṁ bhavaṅgavāraṁ chinditvā kevalampi rattiṁ",
  "tika-vin01t20:825_6": "kevalampi divasaṁ tiṭṭhati, kusalajavanapaṭipāṭivaseneva pavattati. Tenāha – ‘‘appanāsamādhi…pe…",
  "tika-vin01t20:825_7": "na bhavaṅgaṁ otaratī’’ti. Vaṇṇatoti picupiṇḍatārakarūpādīsu viya upaṭṭhitavaṇṇato.",
  "tika-vin01t20:825_8": "Lakkhaṇatoti kharabhāvādisabhāvato aniccādisabhāvato vā. Rakkhitabbaṁ taṁ nimittanti sambandho.",
  "tika-vin01t20:826_0": "Laddhaparihānīti laddhaupacārajjhānaparihāni. Nimitte avinassante tadārammaṇaṁ jhānaṁ",
  "tika-vin01t20:826_1": "aparihīnameva hoti, nimitte pana ārakkhābhāvena vinaṭṭhe laddhaṁ laddhaṁ jhānampi",
  "tika-vin01t20:826_2": "vinassati tadāyattavuttito. Tenāha ‘‘ārakkhamhī’’tiādi.",
  "tika-vin01t20:827": "Idāni tatrāyaṁ rakkhaṇūpāyotiādinā –",
  "tika-vin01t20:828": "‘‘Āvāso gocaro bhassaṁ, puggalo bhojanaṁ utu;",
  "tika-vin01t20:829": "Iriyāpathoti sattete, asappāye vivajjaye.",
  "tika-vin01t20:830": "‘‘Sappāye satta sevetha, evañhi paṭipajjato;",
  "tika-vin01t20:831": "Na cireneva kālena, hoti kassaci appanā’’ti. (visuddhi. 1.59) –",
  "tika-vin01t20:832_0": "Evaṁ vuttaṁ rakkhaṇavidhiṁ saṅkhepato vibhāveti. Tatrāyaṁ vitthāro – yasmiṁ āvāse",
  "tika-vin01t20:832_1": "vasantassa anuppannaṁ vā nimittaṁ nuppajjati, uppannaṁ vā vinassati, anupaṭṭhitā",
  "tika-vin01t20:832_2": "ca sati na upaṭṭhāti, asamāhitañca cittaṁ na samādhiyati, ayaṁ asappāyo. Yattha nimittaṁ",
  "tika-vin01t20:832_3": "uppajjati ceva thāvarañca hoti, sati upaṭṭhāti, cittaṁ samādhiyati, ayaṁ sappāyo.",
  "tika-vin01t20:832_4": "Tasmā yasmiṁ vihāre bahū āvāsā honti, tattha ekamekasmiṁ tīṇi tīṇi divasāni vasitvā",
  "tika-vin01t20:832_5": "yatthassa cittaṁ ekaggaṁ hoti, tattha vasitabbaṁ.",
  "tika-vin01t20:833": "Gocaragāmo pana yo senāsanato uttarena vā dakkhiṇena vā nātidūre diyaḍḍhakosabbhantare hoti sulabhasampannabhikkho, so sappāyo, viparīto asappāyo.",
  "tika-vin01t20:834": "Bhassanti dvattiṁsatiracchānakathāpariyāpannaṁ asappāyaṁ. Tañhissa nimittantaradhānāya saṁvattati. Dasakathāvatthunissitaṁ sappāyaṁ, tampimattāya bhāsitabbaṁ.",
  "tika-vin01t20:835_0": "Puggalopi atiracchānakathiko sīlādiguṇasampanno, yaṁ nissāya asamāhitaṁ vā cittaṁ",
  "tika-vin01t20:835_1": "samādhiyati, samāhitaṁ vā cittaṁ thirataraṁ hoti, evarūpo sappāyo. Kāyadaḷhībahulo",
  "tika-vin01t20:835_2": "pana tiracchānakathiko asappāyo. So hi taṁ kaddamodakamiva acchaṁ udakaṁ malīnameva",
  "tika-vin01t20:835_3": "karoti, tādisañca āgamma koṭapabbatavāsīdaharasseva samāpatti vinassati, pageva nimittaṁ.",
  "tika-vin01t20:836_0": "Bhojanaṁ pana kassaci madhuraṁ, kassaci ambilaṁ sappāyaṁ hoti. Utupi kassaci sīto,",
  "tika-vin01t20:836_1": "kassaci uṇho sappāyo hoti. Tasmā yaṁ bhojanaṁ vā utuṁ vā sevantassa phāsu hoti, asamāhitaṁ",
  "tika-vin01t20:836_2": "vā cittaṁ samādhiyati, samāhitaṁ vā thirataraṁ hoti. Taṁ bhojanaṁ, so ca utu sappāyo.",
  "tika-vin01t20:836_3": "Itaraṁ bhojanaṁ, itaro ca utu asappāyo.",
  "tika-vin01t20:837_0": "Iriyāpathesupi kassaci caṅkamo sappāyo hoti, kassaci sayanaṭṭhānanisajjānaṁ aññataro.",
  "tika-vin01t20:837_1": "Tasmā taṁ āvāsaṁ viya tīṇi divasāni upaparikkhitvā yasmiṁ iriyāpathe asamāhitaṁ cittaṁ",
  "tika-vin01t20:837_2": "samādhiyati, samāhitaṁ vā thirataraṁ hoti, so sappāyo, itaro asappāyoti veditabbo.",
  "tika-vin01t20:837_3": "Iti imaṁ sattavidhaṁ asappāyaṁ vajjetvā sappāyaṁ sevitabbaṁ. Evaṁ paṭipannassa hi",
  "tika-vin01t20:837_4": "nimittāsevanabahulassa na cireneva kālena hoti kassaci appanā.",
  "tika-vin01t20:838_0": "Yassa pana evampi paṭipajjato na hoti, tena dasavidhaṁ appanākosallaṁ sampādetabbanti",
  "tika-vin01t20:838_1": "dassetuṁ ‘‘vatthuvisadakiriyā’’tiādimāha. Tattha (dī. ni. aṭṭha. 2.385; ma. ni. aṭṭha.",
  "tika-vin01t20:838_2": "1.118; saṁ. ni. aṭṭha. 3.5.232; a. ni. aṭṭha. 1.1.418) vitthuvisadakiriyā nāma ajjhattikabāhirānaṁ",
  "tika-vin01t20:838_3": "vatthūnaṁ visadabhāvakaraṇaṁ. Yadā hissa kesanakhalomāni dīghāni honti, sarīraṁ vā",
  "tika-vin01t20:838_4": "sedamalaggahitaṁ, tadā ajjhattikaṁ vatthu avisadaṁ hoti aparisuddhaṁ. Yadā panassa",
  "tika-vin01t20:838_5": "cīvaraṁ jiṇṇaṁ kiliṭṭhaṁ duggandhaṁ hoti, senāsanaṁ vā uklāpaṁ, tadā bāhiraṁ vatthu",
  "tika-vin01t20:838_6": "avisadaṁ hoti aparisuddhaṁ. Ajjhattikabāhire hi vatthumhi avisade uppannesu cittacetasikesu",
  "tika-vin01t20:838_7": "ñāṇampi aparisuddhaṁ hoti aparisuddhāni dīpakapallikavaṭṭitelāni nissāya uppannadīpasikhāya",
  "tika-vin01t20:838_8": "obhāso viya. Aparisuddhena ca ñāṇena saṅkhāre sammasato saṅkhārāpi avibhūtā honti,",
  "tika-vin01t20:838_9": "kammaṭṭhānamanuyuñjato kammaṭṭhānampi vuddhiṁ viruḷhiṁ vepullaṁ na gacchati. Visade",
  "tika-vin01t20:838_10": "pana ajjhattikabāhire vatthumhi uppannesu cittacetasikesu ñāṇampi visadaṁ hoti parisuddhāni",
  "tika-vin01t20:838_11": "dīpakapallikavaṭṭitelāni nissāya uppannadīpasikhāya obhāso viya. Parisuddhena ca",
  "tika-vin01t20:838_12": "ñāṇena saṅkhāre sammasato saṅkhārāpi vibhūtāhonti, kammaṭṭhānamanuyuñjato kammaṭṭhānampi",
  "tika-vin01t20:838_13": "vuddhiṁ viruḷhiṁ vepullaṁ gacchati.",
  "tika-vin01t20:839_0": "Indriyasamattapaṭipādanatā nāma saddhādīnaṁ indriyānaṁ samabhāvakaraṇaṁ. Sace hissa",
  "tika-vin01t20:839_1": "saddhindriyaṁ balavaṁ hoti, itarāni mandāni, tato vīriyindriyaṁ paggahakiccaṁ, satindriyaṁ",
  "tika-vin01t20:839_2": "upaṭṭhānakiccaṁ, samādhindriyaṁ avikkhepakiccaṁ, paññindriyaṁ dassanakiccaṁ kātuṁ",
  "tika-vin01t20:839_3": "na sakkoti. Tasmā taṁ dhammasabhāvapaccavekkhaṇena vā yathā vā manasikaroto balavaṁ",
  "tika-vin01t20:839_4": "jātaṁ, tathā amanasikārena hāpetabbaṁ. Vakkalittheravatthu cettha nidassanaṁ. Sace",
  "tika-vin01t20:839_5": "pana vīriyindriyaṁ balavaṁ hoti, atha neva saddhindriyaṁ adhimokkhakiccaṁ kātuṁ sakkoti,",
  "tika-vin01t20:839_6": "na itarāni itarakiccabhedaṁ. Tasmā taṁ passaddhādibhāvanāya hāpetabbaṁ. Tatrāpi soṇattheravatthu",
  "tika-vin01t20:839_7": "dassetabbaṁ. Evaṁ sesesupi ekassa balavabhāve sati itaresaṁ attano kiccesu asamatthatā veditabbā.",
  "tika-vin01t20:840_0": "Visesato panettha saddhāpaññānaṁ samādhivīriyānañca samataṁ pasaṁsanti. Balavasaddho",
  "tika-vin01t20:840_1": "hi mandapañño mudhappasanno hoti, avatthusmiṁ pasīdati. Balavapañño mandasaddho kerāṭikapakkhaṁ",
  "tika-vin01t20:840_2": "bhajati, bhesajjasamuṭṭhito viya rogo atekiccho hoti. Ubhinnaṁ samatāya vatthusmiṁyeva",
  "tika-vin01t20:840_3": "pasīdati. Balavasamādhiṁ pana mandavīriyaṁ samādhissa kosajjapakkhattā kosajjaṁ abhibhavati,",
  "tika-vin01t20:840_4": "balavavīriyaṁ mandasamādhiṁvīriyassa uddhaccapakkhattā uddhaccaṁ abhibhavati. Samādhi",
  "tika-vin01t20:840_5": "pana vīriyena saṁyojito kosajje patituṁ na labhati, vīriyaṁ samādhinā saṁyojitaṁ",
  "tika-vin01t20:840_6": "uddhacce patituṁ na labhati. Tasmā tadubhayaṁ samaṁ kātabbaṁ. Ubhayasamatāya hi appanā",
  "tika-vin01t20:840_7": "hoti. Apica samādhikammikassa balavatīpi saddhā vaṭṭati. Evañhi saddahanto okappento",
  "tika-vin01t20:840_8": "appanaṁ pāpuṇissati, samādhipaññāsu pana samādhikammikassa ekaggatā balavatī vaṭṭati.",
  "tika-vin01t20:840_9": "Evañhi so appanaṁ pāpuṇāti, vipassanākammikassa paññā balavatī vaṭṭati . Evañhi so",
  "tika-vin01t20:840_10": "lakkhaṇappaṭivedhaṁ pāpuṇāti, ubhinnaṁ pana samatāyapi appanā hotiyeva. Sati pana",
  "tika-vin01t20:840_11": "sabbattha balavatī vaṭṭati. Sati hi cittaṁ uddhaccapakkhikānaṁ saddhāvīriyapaññānaṁ",
  "tika-vin01t20:840_12": "vasena uddhaccapātato kosajjapakkhena ca samādhinā kosajjapātato rakkhati. Tasmā",
  "tika-vin01t20:840_13": "sā loṇadhūpanaṁ viya sabbabyañjanesu, sabbakammikaamacco viya ca sabbarājakiccesu",
  "tika-vin01t20:840_14": "sabbattha icchitabbā.",
  "tika-vin01t20:841": "Nimittakusalatā nāma pathavīkasiṇādikassa cittekaggatānimittassa akatassa karaṇakosallaṁ, katassa bhāvanākosallaṁ, bhāvanāya laddhassa rakkhaṇakosallañca, taṁ idha adhippetaṁ.",
  "tika-vin01t20:842_0": "Kathaṁ yasmiṁ samaye cittaṁ niggahetabbaṁ, tasmiṁ samaye cittaṁ niggaṇhāti? Yadāssa",
  "tika-vin01t20:842_1": "accāraddhavīriyatādīhi uddhataṁ cittaṁ hoti, tadā dhammavicayasambojjhaṅgādayo tayo",
  "tika-vin01t20:842_2": "abhāvetvā passaddhisambojjhaṅgādayo bhāveti. Vuttañhetaṁ bhagavatā (saṁ. ni. 5.234) –",
  "tika-vin01t20:843_0": "‘‘Seyyathāpi, bhikkhave, puriso mahantaṁ aggikkhandhaṁ nibbāpetukāmo assa, so tattha",
  "tika-vin01t20:843_1": "sukkhāni ceva tiṇāni pakkhipeyya, sukkhāni ca gomayāni pakkhipeyya, sukkhāni ca kaṭṭhāni",
  "tika-vin01t20:843_2": "pakkhipeyya, mukhavātañca dadeyya, na ca paṁsukena okireyya, bhabbo nu kho so puriso",
  "tika-vin01t20:843_3": "taṁ mahantaṁ aggikkhandhaṁ nibbāpetunti. No hetaṁ, bhante. Evameva kho, bhikkhave,",
  "tika-vin01t20:843_4": "yasmiṁ samaye uddhataṁ cittaṁ hoti, akālo tasmiṁ samaye dhammavicayasambojjhaṅgassa",
  "tika-vin01t20:843_5": "bhāvanāya. Akālo vīriya…pe… akālo pītisambojjhaṅgassa bhāvanāya. Taṁ kissa hetu?",
  "tika-vin01t20:843_6": "Uddhataṁ, bhikkhave, cittaṁ, taṁ etehi dhammehi duvūpasamayaṁ hoti.",
  "tika-vin01t20:844_0": "‘‘Yasmiṁ kho, bhikkhave, samaye uddhataṁ cittaṁ hoti, kālo tasmiṁ samaye passaddhisambojjhaṅgassa",
  "tika-vin01t20:844_1": "bhāvanāya. Kālo samādhi…pe… kālo upekkhāsambojjhaṅgassa bhāvanāya. Taṁ kissa hetu?",
  "tika-vin01t20:844_2": "Uddhataṁ, bhikkhave, cittaṁ, taṁ etehi dhammehi suvūpasamayaṁ hoti. Seyyathāpi, bhikkhave,",
  "tika-vin01t20:844_3": "puriso mahantaṁ aggikkhandhaṁ nibbāpetukāmo assa, so tattha allāni ceva tiṇāni pakkhipeyya,",
  "tika-vin01t20:844_4": "allāni ca gomayāni pakkhipeyya, allāni ca kaṭṭhāni pakkhipeyya, udakavātañca dadeyya,",
  "tika-vin01t20:844_5": "paṁsukena ca okireyya, bhabbo nu kho so puriso taṁ mahantaṁ aggikkhandhaṁ nibbāpetunti. Evaṁ, bhante’’ti.",
  "tika-vin01t20:845": "Ettha ca yathāsakaṁ āhāravasena passaddhisambojjhaṅgādīnaṁ bhāvanā veditabbā. Vuttañhetaṁ bhagavatā –",
  "tika-vin01t20:846_0": "‘‘Atthi, bhikkhave, kāyappassaddhi cittappassaddhi, tattha yonisomanasikārabahulīkāro",
  "tika-vin01t20:846_1": "ayamāhāro anuppannassa vā passaddhisambojjhaṅgassa uppādāya , uppannassa vā passaddhisambojjhaṅgassa",
  "tika-vin01t20:846_2": "bhiyyobhāvāya vepullāya bhāvanāya pāripūriyā saṁvattati. Tathā atthi, bhikkhave,",
  "tika-vin01t20:846_3": "samathanimittaṁ abyagganimittaṁ, tattha yonisomanasikārabahulīkāro ayamāhāro anuppannassa",
  "tika-vin01t20:846_4": "vā samādhisambojjhaṅgassa uppādāya, uppannassa vā samādhisambojjhaṅgassa bhiyyobhāvāya",
  "tika-vin01t20:846_5": "vepullāya bhāvanāya pāripūriyā saṁvattati…pe… tathā atthi, bhikkhave, upekkhāsambojjhaṅgaṭṭhānīyā",
  "tika-vin01t20:846_6": "dhammā, tattha yonisomanasikārabahulīkāro ayamāhāro anuppannassa vā upekkhāsambojjhaṅgassa",
  "tika-vin01t20:846_7": "uppādāya, uppannassa vā upekkhāsambojjhaṅgassa bhiyyobhāvāya vepullāya bhāvanāya",
  "tika-vin01t20:846_8": "pāripūriyā saṁvattatī’’ti (saṁ. ni. 5.232).",
  "tika-vin01t20:847_0": "Tattha yathāssa passaddhiādayo uppannapubbā, taṁ ākāraṁ sallakkhetvā tesaṁ uppādanavasena",
  "tika-vin01t20:847_1": "pavattamanasikārova tīsu padesupi yonisomanasikāro nāma. Samathanimittanti ca samathassevetaṁ",
  "tika-vin01t20:847_2": "adhivacanaṁ, avikkhepaṭṭhena ca tasseva abyagganimittanti.",
  "tika-vin01t20:848_0": "Apica satta dhammā passaddhisambojjhaṅgassa uppādāya saṁvattanti – paṇītabhojanasevanatā,",
  "tika-vin01t20:848_1": "utusukhasevanatā, iriyāpathasukhasevanatā, majjhattappayogatā, sāraddhakāyapuggalaparivajjanatā,",
  "tika-vin01t20:848_2": "passaddhakāyapuggalasevanatā, tadadhimuttatāti.",
  "tika-vin01t20:849_0": "Ekādasa dhammā samādhisambojjhaṅgassa uppādāya saṁvattanti – vatthuvisadatā, nimittakusalatā,",
  "tika-vin01t20:849_1": "indriyasamattapaṭipādanatā, samaye cittassa niggahaṇatā, samaye cittassa paggahaṇatā,",
  "tika-vin01t20:849_2": "nirassādassa cittassa saddhāsaṁvegavasena sampahaṁsanatā, samappavattassa ajjhupekkhanatā,",
  "tika-vin01t20:849_3": "asamāhitapuggalaparivajjanatā, samāhitapuggalasevanatā, jhānavimokkhapaccavekkhaṇatā, tadadhimuttatāti.",
  "tika-vin01t20:850_0": "Pañca dhammā upekkhāsambojjhaṅgassa uppādāya saṁvattanti – sattamajjhattatā, saṅkhāramajjhattatā,",
  "tika-vin01t20:850_1": "sattasaṅkhārakelāyanapuggalaparivajjanatā, sattasaṅkhāramajjhattapuggalasevanatā,",
  "tika-vin01t20:850_2": "tadadhimuttatāti. Iti imehi ākārehi ete dhamme uppādento passaddhisambojjhaṅgādayo",
  "tika-vin01t20:850_3": "bhāveti nāma. Evaṁ yasmiṁ samaye cittaṁ niggahetabbaṁ, tasmiṁ samaye cittaṁ niggaṇhāti.",
  "tika-vin01t20:851_0": "Kathañca yasmiṁ samaye cittaṁ paggahetabbaṁ, tasmiṁ samaye cittaṁ paggaṇhāti? Yadāssa",
  "tika-vin01t20:851_1": "atisithilavīriyatādīhi cittaṁ līnaṁ hoti, tadā passaddhisambojjhaṅgādayo tayo abhāvetvā",
  "tika-vin01t20:851_2": "dhammavicayasambojjhaṅgādayo bhāveti. Vuttañhetaṁ bhagavatā (saṁ. ni. 5.234) –",
  "tika-vin01t20:852_0": "‘‘Seyyathāpi, bhikkhave, puriso parittaṁ aggiṁ ujjāletukāmo assa, so tattha allāni",
  "tika-vin01t20:852_1": "ceva tiṇāni pakkhipeyya…pe… paṁsukena ca okireyya, bhabbo nu kho so puriso taṁ parittaṁ",
  "tika-vin01t20:852_2": "aggiṁ ujjāletunti. No hetaṁ, bhante. Evameva kho, bhikkhave, yasmiṁ samaye līnaṁ",
  "tika-vin01t20:852_3": "cittaṁ hoti. Akālo tasmiṁ samaye passaddhisambojjhaṅgassa bhāvanāya. Akālo samādhi…pe…",
  "tika-vin01t20:852_4": "akālo upekkhāsambojjhaṅgassa bhāvanāya. Taṁ kissa hetu? Līnaṁ, bhikkhave, cittaṁ,",
  "tika-vin01t20:852_5": "taṁ etehi dhammehi dusamuṭṭhāpayaṁ hoti.",
  "tika-vin01t20:853_0": "‘‘Yasmiñca kho, bhikkhave, samaye līnaṁ cittaṁ hoti, kālo tasmiṁ samaye dhammavicayasambojjhaṅgassa",
  "tika-vin01t20:853_1": "bhāvanāya, kālo vīriya…pe… kālo pītisambojjhaṅgassa bhāvanāya. Taṁ kissa hetu? Līnaṁ,",
  "tika-vin01t20:853_2": "bhikkhave, cittaṁ, taṁ etehi dhammehi susamuṭṭhāpayaṁ hoti. Seyyathāpi, bhikkhave,",
  "tika-vin01t20:853_3": "puriso parittaṁ aggiṁ ujjāletukāmo assa, so tattha sukkhāni ceva tiṇāni pakkhipeyya…pe…",
  "tika-vin01t20:853_4": "na ca paṁsukena okireyya, bhabbo nu kho so puriso taṁ parittaṁ aggiṁ ujjāletunti. Evaṁ, bhante’’ti.",
  "tika-vin01t20:854": "Etthāpi yathāsakaṁ āhāravasena dhammavicayasambojjhaṅgādīnaṁ bhāvanā veditabbā. Vuttañhetaṁ bhagavatā (saṁ. ni. 5.232) –",
  "tika-vin01t20:855_0": "‘‘Atthi, bhikkhave, kusalākusalā dhammā sāvajjānavajjā dhammā hīnappaṇītā dhammā",
  "tika-vin01t20:855_1": "kaṇhasukkasappaṭibhāgā dhammā, tattha yonisomanasikārabahulīkāro ayamāhāro anuppannassa",
  "tika-vin01t20:855_2": "vā dhammavicayasambojjhaṅgassa uppādāya, uppannassa vā dhammavicayasambojjhaṅgassa",
  "tika-vin01t20:855_3": "bhiyyobhāvāya vepullāya bhāvanāya pāripūriyā saṁvattati. Tathā atthi, bhikkhave,",
  "tika-vin01t20:855_4": "ārambhadhātu nikkamadhātu parakkamadhātu, tattha yonisomanasikārabahulīkāro ayamāhāro",
  "tika-vin01t20:855_5": "anuppannassa vā vīriyasambojjhaṅgassa uppādāya, uppannassa vā vīriyasambojjhaṅgassa",
  "tika-vin01t20:855_6": "bhiyyobhāvāya vepullāya bhāvanāya pāripūriyā saṁvattati. Tathā atthi, bhikkhave,",
  "tika-vin01t20:855_7": "pītisambojjhaṅgaṭṭhānīyā dhammā, tattha yonisomanasikārabahulīkāro ayamāhāro anuppannassa",
  "tika-vin01t20:855_8": "vā pītisambojjhaṅgassa uppādāya, uppannassa vā pītisambojjhaṅgassa bhiyyobhāvāya",
  "tika-vin01t20:855_9": "vepullāya bhāvanāya pāripūriyā saṁvattatī’’ti.",
  "tika-vin01t20:856_0": "Tattha sabhāvasāmaññalakkhaṇappaṭivedhavasena pavattamanasikāro kusalādīsu yonisomanasikāro",
  "tika-vin01t20:856_1": "nāma. Ārambhadhātuādīnaṁ uppādavasena pavattamanasikāro ārambhadhātuādīsu yonisomanasikāro",
  "tika-vin01t20:856_2": "nāma. Tattha ārambhadhātūti paṭhamavīriyaṁ vuccati. Nikkamadhātūti kosajjato nikkhantattā",
  "tika-vin01t20:856_3": "tato balavataraṁ. Parakkamadhātūti paraṁ paraṁ ṭhānaṁ akkamanato tatopi balavataraṁ.",
  "tika-vin01t20:856_4": "Pītisambojjhaṅgaṭṭhānīyā dhammāti pana pītiyā evetaṁ nāmaṁ, tassāpi uppādakamanasikāro",
  "tika-vin01t20:856_5": "yonisomanasikāro nāma.",
  "tika-vin01t20:857_0": "Apica satta dhammā dhammavicayasambojjhaṅgassa uppādāya saṁvattanti – paripucchakatā,",
  "tika-vin01t20:857_1": "vatthuvisadakiriyā, indriyasamattapaṭipādanā, duppaññapuggalaparivajjanā, paññavantapuggalasevanā,",
  "tika-vin01t20:857_2": "gambhīrañāṇacariyapaccavekkhaṇā, tadadhimuttatāti.",
  "tika-vin01t20:858_0": "Ekādasa dhammā vīriyasambojjhaṅgassa uppādāya saṁvattanti – apāyādibhayapaccavekkhaṇatā,",
  "tika-vin01t20:858_1": "vīriyāyattalokiyalokuttaravisesādhigamānisaṁsadassitā, ‘‘buddhapaccekabuddhamahaāsāvakehi",
  "tika-vin01t20:858_2": "gatamaggo mayā gantabbo, so ca na sakkā kusītena gantu’’nti evaṁ gamanavīthipaccavekkhaṇatā,",
  "tika-vin01t20:858_3": "dāyakānaṁ mahapphalatākaraṇena piṇḍāpacāyanatā, ‘‘vīriyārambhassa vaṇṇavādī me satthā,",
  "tika-vin01t20:858_4": "so ca anatikkamanīyasāsano, amhākañca bahūpakāro, paṭipattiyā ca pūjiyamāno pūjito",
  "tika-vin01t20:858_5": "hoti, na itarathā’’ti evaṁ satthu mahattapaccavekkhaṇatā, ‘‘saddhammasaṅkhātaṁ me",
  "tika-vin01t20:858_6": "mahādāyajjaṁ gahetabbaṁ, tañca na sakkā kusītena gahetu’’nti evaṁ dāyajjamahattapaccavekkhaṇatā,",
  "tika-vin01t20:858_7": "ālokasaññāmanasikārairiyāpathaparivattanaabbhokāsasevanādīhi thinamiddhavinodanatā,",
  "tika-vin01t20:858_8": "kusītapuggalaparivajjanatā, āraddhavīriyapuggalasevanatā, sammappadhānapaccavekkhaṇatā, tadadhimuttatāti.",
  "tika-vin01t20:859_0": "Ekādasa dhammā pītisambojjhaṅgassa uppādāya saṁvattanti – buddhānussati, dhammasaṅghasīlacāgadevatānussati,",
  "tika-vin01t20:859_1": "upasamānussati, lūkhapuggalaparivajjanatā, siniddhapuggalasevanatā, pasādanīyasuttantapaccavekkhaṇatā,",
  "tika-vin01t20:859_2": "tadadhimuttatāti. Iti imehi ākārehi ete dhamme uppādento dhammavicayasambojjhaṅgādayo",
  "tika-vin01t20:859_3": "bhāveti nāma. Evaṁ yasmiṁ samaye cittaṁ paggahetabbaṁ, tasmiṁ samaye cittaṁ paggaṇhāti.",
  "tika-vin01t20:860_0": "Kathaṁ yasmiṁ samaye cittaṁ sampahaṁsetabbaṁ, tasmiṁ samaye cittaṁ sampahaṁseti?",
  "tika-vin01t20:860_1": "Yadāssa paññāpayogamandatāya vā upasamasukhānadhigamena vā nirassādaṁ cittaṁ hoti,",
  "tika-vin01t20:860_2": "tadā naṁ aṭṭhasaṁvegavatthupaccavekkhaṇena saṁvejeti. Aṭṭha saṁvegavatthūni nāma",
  "tika-vin01t20:860_3": "jātijarābyādhimaraṇāni cattāri, apāyadukkhaṁ pañcamaṁ, atīte vaṭṭamūlakaṁ dukkhaṁ,",
  "tika-vin01t20:860_4": "anāgate vaṭṭamūlakaṁ dukkhaṁ, paccuppanne āhārapariyeṭṭhimūlakaṁ dukkhanti. Buddhadhammasaṅghaguṇānussaraṇena",
  "tika-vin01t20:860_5": "cassa pasādaṁ janeti. Evaṁ yasmiṁ samaye cittaṁ sampahaṁsetabbaṁ, tasmiṁ samaye cittaṁ sampahaṁseti.",
  "tika-vin01t20:861_0": "Kathaṁ yasmiṁ samaye cittaṁ ajjhupekkhitabbaṁ, tasmiṁ samaye cittaṁ ajjhupekkhati?",
  "tika-vin01t20:861_1": "Yadāssa evaṁ paṭipajjato alīnaṁ anuddhataṁ anirassādaṁ ārammaṇe samappavattaṁ samathavīthippaṭipannaṁ",
  "tika-vin01t20:861_2": "cittaṁ hoti, tadā tassa paggahaniggahasampahaṁsanesu abyāpāraṁ āpajjati sārathi viya",
  "tika-vin01t20:861_3": "ca samappavattesu assesu. Evaṁ yasmiṁ samaye cittaṁ ajjhupekkhitabbaṁ, tasmiṁ samaye",
  "tika-vin01t20:861_4": "cittaṁ ajjhupekkhati.",
  "tika-vin01t20:862_0": "Asamāhitapuggalaparivajjanā nāma nekkhammapaṭipadaṁ anāruḷhapubbānaṁ anekakiccappasutānaṁ",
  "tika-vin01t20:862_1": "vikkhittahadayānaṁ puggalānaṁ ārakā pariccāgo. Samāhitapuggalasevanā nāma nekkhammapaṭipadaṁ",
  "tika-vin01t20:862_2": "paṭipannānaṁ samādhilābhīnaṁ puggalānaṁ kālena kālaṁ upasaṅkamanaṁ. Tadadhimuttatā",
  "tika-vin01t20:862_3": "nāma samādhimuttatā, samādhigarusamādhininnasamādhipoṇasamādhipabbhāratāti attho.",
  "tika-vin01t20:862_4": "Evametaṁ dasavidhaṁ appanākosallaṁ sampādetabbaṁ. Tenāha – ‘‘imāni dasa appanākosallāni",
  "tika-vin01t20:862_5": "avijahantenā’’ti. Tattha yena vidhinā appanāya kusalo hoti, so dasavidhopi vidhi",
  "tika-vin01t20:862_6": "appanākosallaṁ tannibbattaṁ vā ñāṇaṁ, evametaṁ dasavidhaṁ appanākosallaṁ sampādentassa",
  "tika-vin01t20:862_7": "paṭiladdhanimittasmiṁ appanā uppajjati. Vuttañhetaṁ –",
  "tika-vin01t20:863": "‘‘Evañhi sampādayato, appanākosallaṁ imaṁ;",
  "tika-vin01t20:864": "Paṭiladdhe nimittasmiṁ, appanā sampavattatī’’ti. (visuddhi. 1.67);",
  "tika-vin01t20:865_0": "Yogo karaṇīyoti appanākosallaṁ sampādentassapi yadi appanā na hoti, tena kammaṭṭhānānuyogaṁ",
  "tika-vin01t20:865_1": "avijahitvā reṇuādīsu madhukarādīnaṁ pavatti ākāraṁ sallakkhetvā līnuddhatabhāvehi",
  "tika-vin01t20:865_2": "mānasaṁ mocetvā vīriyasamataṁ yojentena punappunaṁ yogo kātabbo. Vuttañhetaṁ –",
  "tika-vin01t20:866": "‘‘Evañhi paṭipannassa, sace sā nappavattati;",
  "tika-vin01t20:867": "Tathāpi na jahe yogaṁ, vāyametheva paṇḍito.",
  "tika-vin01t20:868": "‘‘Hitvā hi sammavāyāmaṁ, visesaṁ nāma māṇavo;",
  "tika-vin01t20:869": "Adhigacche parittampi, ṭhānametaṁ na vijjati.",
  "tika-vin01t20:870": "‘‘Cittappavattiākāraṁ, tasmā sallakkhayaṁ budho;",
  "tika-vin01t20:871": "Samataṁ vīriyasseva, yojayetha punappunaṁ.",
  "tika-vin01t20:872": "‘‘Īsakampi layaṁ yantaṁ, paggaṇhetheva mānasaṁ;",
  "tika-vin01t20:873": "Accāraddhaṁ nisedhetvā, samameva pavattaye.",
  "tika-vin01t20:874": "‘‘Reṇumhi uppaladale, sutte nāvāya nāḷiyā;",
  "tika-vin01t20:875": "Yathā madhukarādīnaṁ, pavatti sammavaṇṇitā.",
  "tika-vin01t20:876": "‘‘Līnauddhatabhāvehi, mocayitvāna sabbaso;",
  "tika-vin01t20:877": "Evaṁ nimittābhimukhaṁ, mānasaṁ paṭipādaye’’ti. (visuddhi. 1.67);",
  "tika-vin01t20:878_0": "Yathā hi acheko madhukaro ‘‘asukasmiṁ rukkhe pupphaṁ pupphita’’nti ñatvā tikkhena",
  "tika-vin01t20:878_1": "vegena pakkhando taṁ atikkamitvā paṭinivattento khīṇe reṇumhi sampāpuṇāti, aparo",
  "tika-vin01t20:878_2": "acheko mandena javena pakkhando khīṇeyeva sampāpuṇāti, cheko pana samena javena pakkhando",
  "tika-vin01t20:878_3": "sukhena puppharāsiṁ sampatvā yāvadicchakaṁ reṇuṁ ādāya madhuṁ sampādetvā madhuṁ anubhavati,",
  "tika-vin01t20:878_4": "yathā ca sallakattaantevāsikesu udakathālagate uppalapatte satthakammaṁ sikkhantesu",
  "tika-vin01t20:878_5": "eko acheko vegena satthaṁ pātento uppalapattaṁ dvidhā vā chindati, udake vā paveseti,",
  "tika-vin01t20:878_6": "aparo acheko chijjanapavesanabhayā satthakena phusitumpi na visahati, cheko pana",
  "tika-vin01t20:878_7": "samena payogena tattha satthapadaṁ dassetvā pariyodātasippo hutvā tathārūpesu ṭhānesu",
  "tika-vin01t20:878_8": "kammaṁ katvā lābhaṁ labhati, yathā ca ‘‘yo catubyāmappamāṇaṁ makkaṭakasuttaṁ āharati,",
  "tika-vin01t20:878_9": "so cattāri sahassāni labhatī’’ti raññā vutte eko achekapuriso vegena makkaṭakasuttaṁ",
  "tika-vin01t20:878_10": "ākaḍḍhanto tahiṁ tahiṁ chindatiyeva, aparo acheko chedanabhayā hatthena phusitumpi",
  "tika-vin01t20:878_11": "na visahati, cheko pana koṭito paṭṭhāya samena payogena daṇḍake veṭhetvā āharitvā",
  "tika-vin01t20:878_12": "lābhaṁ labhati, yathā ca acheko niyāmako balavavāte laṅkāraṁ pūrento nāvaṁ videsaṁ",
  "tika-vin01t20:878_13": "pakkhandāpeti, aparo acheko mandavāte laṅkāraṁ oropento nāvaṁ tattheva ṭhapeti, cheko",
  "tika-vin01t20:878_14": "pana mandavāte pūretvā balavavāte aḍḍhalaṅkāraṁ katvā sotthinā icchitaṭṭhānaṁ pāpuṇāti,",
  "tika-vin01t20:878_15": "yathā ca ‘‘yo telena achaḍḍento nāḷiṁ pūreti, so lābhaṁ labhatī’’ti ācariyena antevāsikānaṁ",
  "tika-vin01t20:878_16": "vutte eko acheko lābhaluddho vegena pūrento telaṁ chaḍḍeti, aparo acheko telachaḍḍanabhayā",
  "tika-vin01t20:878_17": "āsiñcitumpi na visahati, cheko pana samena payogena pūretvā lābhaṁ labhati, evameva",
  "tika-vin01t20:878_18": "eko bhikkhu uppanne nimitte ‘‘sīghameva appanaṁ pāpuṇissāmī’’ti gāḷhaṁ vīriyaṁ karoti,",
  "tika-vin01t20:878_19": "tassa cittaṁ accāraddhavīriyattā uddhacce patati, so na sakkoti appanaṁ pāpuṇituṁ.",
  "tika-vin01t20:878_20": "Eko accāraddhavīriyatāya dosaṁ disvā ‘‘kiṁ dāni me appanāyā’’ti vīriyaṁ hāpeti, tassa",
  "tika-vin01t20:878_21": "cittaṁ atilīnavīriyattā kosajje patati, sopi na sakkoti appanaṁ pāpuṇituṁ. Yo pana",
  "tika-vin01t20:878_22": "īsakampi līnaṁ līnabhāvato, uddhataṁ uddhaccato mocetvā samena payogena nimittābhimukhaṁ",
  "tika-vin01t20:878_23": "pavatteti, so appanaṁ pāpuṇāti, tādisena bhavitabbaṁ.",
  "tika-vin01t20:879_0": "Idāni evaṁ paṭipannassa appanāpavattiṁ dassento ‘‘tassevaṁ anuyuttassā’’tiādimāha.",
  "tika-vin01t20:879_1": "Tattha paṭhamaṁ parikammantiādi aggahitaggahaṇena vuttaṁ, gahitaggahaṇena pana avisesena",
  "tika-vin01t20:879_2": "sabbesaṁ sabbā samaññā. Sabbānipi hi appanāya parikammattā paṭisaṅkhārakattā ‘‘parikammānī’’tipi,",
  "tika-vin01t20:879_3": "yathā gāmādīnaṁ āsannappadeso ‘‘gāmūpacāro gharūpacāro’’ti vuccati, evaṁ appanāya",
  "tika-vin01t20:879_4": "āsannattā samīpacārittā vā ‘‘upacārānī’’tipi, ito pubbe parikammānaṁ upari appanāya",
  "tika-vin01t20:879_5": "ca anulomanato ‘‘anulomānī’’tipi vuccanti. Yañcettha sabbantimaṁ, taṁ parittagottābhibhavanato",
  "tika-vin01t20:879_6": "mahaggatagottabhāvanato ca ‘‘gotrabhū’’tipi vuccati. Gaṁ tāyatīti hi gottaṁ, parittanti",
  "tika-vin01t20:879_7": "pavattamānaṁ abhidhānaṁ buddhiñca ekaṁsikavisayatāya rakkhatīti parittagottaṁ. Yathā",
  "tika-vin01t20:879_8": "hi buddhi ārammaṇabhūtena atthena vinā na vattati, evaṁ abhidhānaṁ abhidheyyabhūtena,",
  "tika-vin01t20:879_9": "tasmā so tāni tāyati rakkhatīti vuccati. Taṁ pana mahaggatānuttaravidhuraṁ kāmataṇhāya",
  "tika-vin01t20:879_10": "gocarabhūtaṁ kāmāvacaradhammānaṁ āveṇikarūpaṁ daṭṭhabbaṁ. Mahaggatagottepi iminā",
  "tika-vin01t20:879_11": "nayena attho veditabbo. Iti evarūpassa parittagottassa abhibhavanato mahaggatagottassa",
  "tika-vin01t20:879_12": "ca bhāvanato uppādanato antimaṁ ‘‘gotrabhū’’tipi vuccati. Catutthameva hi pañcamaṁ",
  "tika-vin01t20:879_13": "vāti khippābhiññadandhābhiññānaṁ vasena vuttaṁ. Khippābhiññassa hi catutthaṁ appeti,",
  "tika-vin01t20:879_14": "dandhābhiññassa pañcamaṁ. Kasmā pana catutthaṁ pañcamaṁ vā appeti, na chaṭṭhaṁ vā",
  "tika-vin01t20:879_15": "sattamaṁ vāti āha ‘‘āsannabhavaṅgapātattā’’ti. Yathā hi puriso chinnapapātābhimukho",
  "tika-vin01t20:879_16": "dhāvanto ṭhātukāmopi pariyante pādaṁ katvā ṭhātuṁ na sakkoti, papāte eva patati,",
  "tika-vin01t20:879_17": "evaṁ chaṭṭhaṁ vā sattamaṁ vā appetuṁ na sakkoti bhavaṅgassa āsannattā. Tasmā catutthapañcamesuyeva",
  "tika-vin01t20:879_18": "appanā hotīti veditabbā.",
  "tika-vin01t20:880_0": "‘‘Purimā purimā kusalā dhammā pacchimānaṁ pacchimānaṁ kusalānaṁ dhammānaṁ āsevanapaccayena",
  "tika-vin01t20:880_1": "paccayo’’ti (paṭṭhā. 1.1.12) vuttattā ‘‘āsevanapaccayena kusalā dhammā balavanto",
  "tika-vin01t20:880_2": "hontī’’ti āha. Yathā aladdhāsevanaṁ paṭhamaṁ javanaṁ dubbalattā gotrabhuṁ na uppādeti,",
  "tika-vin01t20:880_3": "laddhāsevanaṁ pana balavabhāvato dutiyaṁ vā tatiyaṁ vā gotrabhuṁ uppādeti, evaṁ laddhāsevanatāya",
  "tika-vin01t20:880_4": "balavabhāvato chaṭṭhampi sattamampi appetīti therassa adhippāyo. Tenāha – ‘‘tasmā",
  "tika-vin01t20:880_5": "chaṭṭhaṁ sattamaṁ vā appetī’’ti. Tanti therassa vacanaṁ. Paṭikkhittanti suttasuttānulomaācariyavādehi",
  "tika-vin01t20:880_6": "anupatthambhitattā ‘‘attanomatimattaṁ therasseta’’nti vatvā paṭikkhittaṁ. ‘‘Purimā",
  "tika-vin01t20:880_7": "purimā kusalā dhammā’’ti pana suttapadamakāraṇaṁ āsevanapaccayalābhassa balavabhāve",
  "tika-vin01t20:880_8": "anekantikattā. Tathā hi aladdhāsevanāpi paṭhamacetanā diṭṭhadhammavedanīyā hoti,",
  "tika-vin01t20:880_9": "laddhāsevanā dutiyacetanā yāva chaṭṭhacetanā aparāpariyavedanīyā. Yadi chaṭṭhaṁ sattamañca",
  "tika-vin01t20:880_10": "parikkhīṇajavattā dubbalaṁ, na āsevanapaccayena balavaṁ, kathaṁ sattamajavanacetanā",
  "tika-vin01t20:880_11": "upapajjavedanīyā ānantariyā ca hotīti? Nāyaṁ viseso āsevanapaccayalābhena balavappattiyā",
  "tika-vin01t20:880_12": "kiñcarahi kiriyāvatthāvisesato. Kiriyāvatthā hi ādimajjhapariyosānavasena tividhā.",
  "tika-vin01t20:880_13": "Tattha pariyosānāvatthāya sanniṭṭhāpakacetanābhāvena upapajjavedanīyāditā hoti, na",
  "tika-vin01t20:880_14": "balavabhāvenāti daṭṭhabbaṁ. ‘‘Paṭisandhiyā anantarapaccayabhāvino vipākasantānassa",
  "tika-vin01t20:880_15": "anantarapaccayabhāvena tathā abhisaṅkhatattā’’ti ca vadanti, tasmā chaṭṭhasattamānaṁ",
  "tika-vin01t20:880_16": "papātābhimukhatāya parikkhīṇajavatā na sakkā nivāretuṁ. Pubbabhāgacittānīti tīṇi cattāri vā cittāni.",
  "tika-vin01t20:881_0": "Etthāti etissaṁ kāyānupassanāyaṁ. Pārisuddhiṁ pattukāmoti adhigantukāmo samāpajjitukāmo",
  "tika-vin01t20:881_1": "ca. Tattha sallakkhaṇāvivaṭṭanāvasena adhigantukāmo, sallakkhaṇavasena samāpajjitukāmoti",
  "tika-vin01t20:881_2": "yojetabbaṁ. Āvajjanasamāpajjana…pe… vasippattanti ettha evaṁ tāva pañca vasiyo veditabbā",
  "tika-vin01t20:881_3": "– paṭhamajjhānato vuṭṭhāya paṭhamaṁ vitakkaṁ āvajjayato bhavaṅgaṁ upacchinditvā uppannāvajjanānantaraṁ",
  "tika-vin01t20:881_4": "vitakkārammaṇāneva cattāri pañca javanāni javanti, tato dve bhavaṅgāni, tato pana",
  "tika-vin01t20:881_5": "vicārārammaṇaṁ āvajjanaṁ vuttanayeneva javanānīti evaṁ pañcasu jhānaṅgesu yadā nirantaraṁ",
  "tika-vin01t20:881_6": "cittaṁ pesetuṁ sakkoti, athassa āvajjanavasī siddhā hoti. Ayaṁ pana bhavaṅgadvayantaritā",
  "tika-vin01t20:881_7": "matthakappattā vasī bhagavato yamakapāṭihāriye labbhati, aññesaṁ vā dhammasenāpatiādīnaṁ",
  "tika-vin01t20:881_8": "evarūpe uṭṭhāya samuṭṭhāya lahutaraṁ āvajjanavasīnibbattanakāle. Sā ca kho ittarā",
  "tika-vin01t20:881_9": "parittakālā, na satthu yamakapāṭihāriye viya ciratarappabandhavatī. Tathā hi taṁ",
  "tika-vin01t20:881_10": "sāvakehi asādhāraṇaṁ vuttaṁ. Ito paraṁ sīghatarā āvajjanavasī nāma natthi.",
  "tika-vin01t20:882_0": "Āyasmato pana mahāmoggallānassa nandopanandanāgarājadamane viya sīghaṁ samāpajjanasamatthatā",
  "tika-vin01t20:882_1": "samāpajjanavasī nāma. Ettha ca samāpajjitukāmatānantaraṁ dvīsu bhavaṅgesu uppannesu",
  "tika-vin01t20:882_2": "bhavaṅgaṁ upacchinditvā uppannāvajjanānantaraṁ samāpajjanaṁ sīghaṁ samāpajjanasamatthatā.",
  "tika-vin01t20:882_3": "Ayañca matthakappattā samāpajjanavasī satthu dhammadesanāyaṁ labbhati, taṁ sandhāya",
  "tika-vin01t20:882_4": "vuttaṁ ‘‘so kho ahaṁ, aggivessana, tassāyeva kathāya pariyosāne tasmiṁyeva purimasmiṁ",
  "tika-vin01t20:882_5": "samādhinimitte ajjhattameva cittaṁ saṇṭhapemi sannisādemi ekodiṁ karomi samādahāmi,",
  "tika-vin01t20:882_6": "yena sudaṁ niccakappaṁ viharāmī’’ti (ma. ni. 1.387). Ito sīghatarā hi samāpajjanavasī nāma natthi.",
  "tika-vin01t20:883_0": "Accharāmattaṁ vā dasaccharāmattaṁ vā khaṇaṁ jhānaṁ ṭhapetuṁ samatthatā adhiṭṭhānavasī",
  "tika-vin01t20:883_1": "nāma. Tatheva accharāmattaṁ vā dasaccharāmattaṁ vā lahukaṁ khaṇaṁ jhānasamaṅgī hutvā",
  "tika-vin01t20:883_2": "jhānato vuṭṭhātuṁ samatthatā vuṭṭhānavasī nāma. Bhavaṅgacittappavattiyeva hettha",
  "tika-vin01t20:883_3": "jhānato vuṭṭhānaṁ nāma. Ettha ca yathā ‘‘ettakameva khaṇaṁ jhānaṁ ṭhapessāmī’’ti",
  "tika-vin01t20:883_4": "pubbaparikammavasena adhiṭṭhānasamatthatā adhiṭṭhānavasī, evaṁ ‘‘ettakameva khaṇaṁ",
  "tika-vin01t20:883_5": "jhānasamaṅgī hutvā jhānato vuṭṭhahissāmī’’ti pubbaparikammavasena vuṭṭhānasamatthatā",
  "tika-vin01t20:883_6": "vuṭṭhānavasīti veditabbā, yā samāpattivuṭṭhānakusalatāti vuccati. Paccavekkhaṇavasī",
  "tika-vin01t20:883_7": "pana āvajjanavasiyā eva vuttā. Paccavekkhaṇajavanāneva hi tattha āvajjanānantarāni.",
  "tika-vin01t20:883_8": "Yadaggena hi āvajjanavasīsiddhi, tadaggena paccavekkhaṇavasīsiddhi veditabbā.",
  "tika-vin01t20:884_0": "Arūpapubbaṅgamaṁ vā…pe… vipassanaṁ paṭṭhapetīti saṅkhepato vuttamatthaṁ vitthārato",
  "tika-vin01t20:884_1": "dassetuṁ ‘‘katha’’ntiādi vuttaṁ. Tattha jhānaṅgāni pariggahetvāti vitakkādīni jhānaṅgāni",
  "tika-vin01t20:884_2": "taṁsampayutte ca dhamme salakkhaṇarasādivasena pariggahetvā. ‘‘Jhānaṅgānī’’ti hi",
  "tika-vin01t20:884_3": "idaṁ nidassanamattaṁ, jhānaṅgāni pana passanto taṁsampayutte ca dhamme passati. Tesaṁ",
  "tika-vin01t20:884_4": "nissayaṁ hadayavatthunti yathā nāma puriso antogehe sappaṁ disvā anubandhamāno tassa",
  "tika-vin01t20:884_5": "āsayaṁ passati, evameva kho ayampi yogāvacaro te arūpadhamme upaparikkhanto ‘‘ime",
  "tika-vin01t20:884_6": "dhammā kiṁ nissāya pavattantī’’ti pariyesamāno tesaṁ nissayaṁ hadayavatthuṁ passati.",
  "tika-vin01t20:884_7": "Jhānaṅgāni arūpanti ettha taṁsampayuttadhammānampi gahaṇaṁ veditabbaṁ.",
  "tika-vin01t20:885_0": "Arūpapubbaṅgamaṁ rūpapariggahaṁ dassetvā idāni rūpapubbaṅgamaṁ arūpapariggahaṁ dassento",
  "tika-vin01t20:885_1": "‘‘atha vā’’tiādimāha. Kesādīsu koṭṭhāsesu…pe… taṁnissitarūpāni ca pariggahetvāti",
  "tika-vin01t20:885_2": "ettha pana kese tāva thaddhalakkhaṇaṁ pathavīdhātūti pariggahetabbaṁ, tattheva ābandhanalakkhaṇaṁ",
  "tika-vin01t20:885_3": "āpodhātūti, paripācanalakkhaṇaṁ tejodhātūti, vitthambhanalakkhaṇaṁ vāyodhātūti evaṁ",
  "tika-vin01t20:885_4": "sabbakoṭṭhāsesu ekekasmiṁ koṭṭhāse cattāri cattāri mahābhūtāni pariggahetabbāni.",
  "tika-vin01t20:885_5": "Athānena yāthāvato sarasalakkhaṇato āvibhūtāsu dhātūsu kammasamuṭṭhānamhi tāva kese",
  "tika-vin01t20:885_6": "vuttalakkhaṇā tā catasso ca dhātuyo taṁnissito ca vaṇṇo gandho raso ojā jīvitaṁ kāyapasādoti",
  "tika-vin01t20:885_7": "evaṁ kāyadasakavasena dasa rūpāni, tattheva bhāvassa atthitāya bhāvadasakavasena",
  "tika-vin01t20:885_8": "dasa rūpāni, āhārasamuṭṭhānaṁ ojaṭṭhamakaṁ, utusamuṭṭhānaṁ cittasamuṭṭhānanti aparānipi",
  "tika-vin01t20:885_9": "catuvīsatīti evaṁ catusamuṭṭhānesu catuvīsatikoṭṭhāsesu catucattālīsa rūpāni pariggahetabbāni.",
  "tika-vin01t20:885_10": "Sedo assu kheḷo siṅghāṇikāti ime pana catūsu utucittasamuṭṭhānesu dvinnaṁ ojaṭṭhamakānaṁ",
  "tika-vin01t20:885_11": "vasena soḷasa soḷasa rūpāni. Udariyaṁ karīsaṁ pubbaṁ muttanti imesu catūsu utusamuṭṭhānesu",
  "tika-vin01t20:885_12": "utusamuṭṭhānasseva ojaṭṭhamakassa vasena aṭṭha aṭṭha rūpāni pariggahetabbāni. Esa",
  "tika-vin01t20:885_13": "tāva dvattiṁsākāre nayo.",
  "tika-vin01t20:886_0": "Ye pana imasmiṁ dvattiṁsākāre āvibhūte apare cattāro tejokoṭṭhāsā, cha vāyokoṭṭhāsāti",
  "tika-vin01t20:886_1": "dasa ākārā āvi bhavanti, tattha asitādiparipācake tāva kammajatejokoṭṭhāsamhi ojaṭṭhamakañceva",
  "tika-vin01t20:886_2": "jīvitañcāti nava rūpāni, tathā cittaje assāsapassāsakoṭṭhāse ojaṭṭhamakañceva saddo",
  "tika-vin01t20:886_3": "cāti nava, sesesu catusamuṭṭhānesu aṭṭhasu jīvitanavakañceva tīṇi ca ojaṭṭhamakānīti",
  "tika-vin01t20:886_4": "tettiṁsa tettiṁsa rūpāni pariggahetabbāni. Evaṁ vitthārato dvācattālīsākāravasena",
  "tika-vin01t20:886_5": "imesu bhūtupādāyarūpesu pākaṭesu jātesu vatthudvāravasena pañca cakkhudasakādayo",
  "tika-vin01t20:886_6": "hadayavatthudasakañcāti aparānipi saṭṭhi rūpāni pariggahetabbāni. Sace panassa tena",
  "tika-vin01t20:886_7": "tena mukhena rūpaṁ pariggahetvā arūpaṁ pariggaṇhato sukhumattā arūpaṁ na upaṭṭhāti,",
  "tika-vin01t20:886_8": "tena dhuranikkhepaṁ akatvā rūpameva punappunaṁ sammasitabbaṁ manasi kātabbaṁ pariggahetabbaṁ",
  "tika-vin01t20:886_9": "vavatthapetabbaṁ. Yathā yathā hissa rūpaṁ suvikkhālitaṁ hoti nijjaṭaṁ suparisuddhaṁ,",
  "tika-vin01t20:886_10": "tathā tathā tadārammaṇā arūpadhammā sayameva pākaṭā honti.",
  "tika-vin01t20:887_0": "Yathā hi cakkhumato purisassa aparisuddhe ādāse mukhanimittaṁ olokentassa nimittaṁ",
  "tika-vin01t20:887_1": "na paññāyatīti na ādāsaṁ chaḍḍeti, atha kho naṁ punappunaṁ parimajjati, tassa parisuddhe",
  "tika-vin01t20:887_2": "ādāse nimittaṁ sayameva pākaṭaṁ hoti, evameva tena bhikkhunā dhuranikkhepaṁ akatvā",
  "tika-vin01t20:887_3": "rūpameva punappunaṁ sammasitabbaṁ manasi kātabbaṁ pariggahetabbaṁ vavatthapetabbaṁ.",
  "tika-vin01t20:887_4": "Yathā yathā hissa rūpaṁ suvikkhālitaṁ hoti nijjaṭaṁ suparisuddhaṁ, tathā tathā tadārammaṇā",
  "tika-vin01t20:887_5": "arūpadhammā sayameva pākaṭā honti. Evaṁ suvisuddharūpapariggahassa panassa arūpadhammā",
  "tika-vin01t20:887_6": "tīhākārehi upaṭṭhahanti phassavasena vā vedanāvasena vā viññāṇavasena vā.",
  "tika-vin01t20:888_0": "Kathaṁ ? Ekassa tāva ‘‘kese pathavīdhātu kakkhaḷalakkhaṇā…pe… assāsapassāse pathavīdhātu",
  "tika-vin01t20:888_1": "kakkhaḷalakkhaṇā’’tiādinā nayena dhātuyo pariggaṇhantassa paṭhamābhinipāto phasso,",
  "tika-vin01t20:888_2": "taṁsampayuttā vedanā vedanākkhandho, saññā saññākkhandho, saddhiṁ phassena cetanā",
  "tika-vin01t20:888_3": "saṅkhārakkhandho, cittaṁ viññāṇakkhandhoti upaṭṭhāti. Evaṁ arūpadhammā phassavasena",
  "tika-vin01t20:888_4": "upaṭṭhahanti. Ekassa ‘‘kese pathavīdhātu kakkhaḷalakkhaṇā…pe… assāsapassāse pathavīdhātu",
  "tika-vin01t20:888_5": "kakkhaḷalakkhaṇā’’ti tadārammaṇarasānubhavanakavedanā vedanākkhandho, taṁsampayuttā",
  "tika-vin01t20:888_6": "saññā saññākkhandho, taṁsampayutto phasso ca cetanā ca saṅkhārakkhandho, taṁsampayuttaṁ",
  "tika-vin01t20:888_7": "cittaṁ viññāṇakkhandhoti upaṭṭhāti. Evaṁ vedanāvasena arūpadhammā upaṭṭhahanti. Aparassa",
  "tika-vin01t20:888_8": "‘‘kese pathavīdhātu kakkhaḷalakkhaṇā…pe… assāsapassāse pathavīdhātu kakkhaḷalakkhaṇā’’ti",
  "tika-vin01t20:888_9": "ārammaṇapaṭivijānanaṁ viññāṇakkhandho, taṁsampayuttā vedanā vedanākkhandho, saññā",
  "tika-vin01t20:888_10": "saññākkhandho, phasso ca cetanā ca saṅkhārakkhandhoti upaṭṭhāti. Evaṁ viññāṇavasena",
  "tika-vin01t20:888_11": "arūpadhammā upaṭṭhahanti. Etenevupāyena ‘‘kammasamuṭṭhāne kese pathavīdhātu kakkhaḷalakkhaṇā’’tiādinā",
  "tika-vin01t20:888_12": "nayena dvācattālīsāya dhātukoṭṭhāsesu catunnaṁ catunnaṁ dhātūnaṁ vasena sesesupi",
  "tika-vin01t20:888_13": "vatthu cakkhādīsu dasakesu manodhātumanoviññāṇadhātūnaṁ nissayalakkhaṇaṁ hadayavatthu",
  "tika-vin01t20:888_14": "rūpābhighātārahabhūtappasādalakkhaṇaṁ cakkhūtiādinā vatthudvāravasena pariggaṇhantassa",
  "tika-vin01t20:888_15": "paṭhamābhinipāto phasso, taṁsampayuttā vedanā vedanākkhandhotiādinā phassādivasena",
  "tika-vin01t20:888_16": "tīhi ākārehi arūpadhammā upaṭṭhahanti. Tena vuttaṁ ‘‘yathāpariggahitarūpārammaṇaṁ",
  "tika-vin01t20:888_17": "yathāpariggahitarūpavatthudvārārammaṇaṁ vā sasampayuttadhammaṁ viññāṇañca passatī’’ti.",
  "tika-vin01t20:889_0": "Idāni aññathāpi rūpapubbaṅgamaṁ arūpapariggahaṁ dassento ‘‘atha vā’’tiādimāha. Tattha",
  "tika-vin01t20:889_1": "yathā hītiādi kāyassa cittassa ca assāsapassāsānaṁ samudayabhāvadassanaṁ. Kammāragaggarīti",
  "tika-vin01t20:889_2": "kammārānaṁ ukkāya aggidhamanabhastā. Dhamamānāyāti dhūmāyantiyā, vātaṁ gāhāpentiyāti",
  "tika-vin01t20:889_3": "attho. Tajjanti tadanurūpaṁ. Evamevanti ettha kammāragaggarī viya karajakāyo, vāyāmo",
  "tika-vin01t20:889_4": "viya cittaṁ daṭṭhabbaṁ. Kiñcāpi assāsapassāsā cittasamuṭṭhānā, karajakāyaṁ pana vinā",
  "tika-vin01t20:889_5": "tesaṁ appavattanato ‘‘kāyañca cittañca paṭicca assāsapassāsā’’ti vuttaṁ.",
  "tika-vin01t20:890_0": "Tassāti nāmarūpassa. Paccayaṁ pariyesatīti ‘‘avijjāsamudayā rūpasamudayo’’tiādinā",
  "tika-vin01t20:890_1": "avijjādikaṁ paccayaṁ pariyesati vīmaṁsati pariggaṇhāti. Kaṅkhaṁ vitaratīti ‘‘ahosiṁ",
  "tika-vin01t20:890_2": "nu kho ahaṁ atītamaddhāna’’ntiādinayappavattaṁ soḷasavatthukaṁ vicikicchaṁ atikkamati",
  "tika-vin01t20:890_3": "pajahati. ‘‘Yaṁ kiñci rūpaṁ atītānāgatapaccuppanna’’ntiādinayappavattaṁ kalāpasammasanaṁ.",
  "tika-vin01t20:890_4": "Pubbabhāgeti paṭipadāñāṇadassanavisuddhipariyāpannāya udayabbayānupassanāya pubbabhāge",
  "tika-vin01t20:890_5": "uppanne. Obhāsādayoti obhāso ñāṇaṁ pīti passaddhi sukhaṁ adhimokkho paggaho upekkhā",
  "tika-vin01t20:890_6": "upaṭṭhānaṁ nikantīti ime obhāsādayo dasa.",
  "tika-vin01t20:891_0": "Tattha (visuddhi. 2.733; paṭi. ma. aṭṭha. 2.2.6) obhāsoti vipassanobhāso, so ca vipassanācittasamuṭṭhitaṁ",
  "tika-vin01t20:891_1": "santatipatitaṁ utusamuṭṭhānañca pabhassararūpaṁ. Tattha vipassanācittasamuṭṭhitaṁ",
  "tika-vin01t20:891_2": "yogino sarīraṭṭhameva pabhassaraṁ hutvā tiṭṭhati cittajarūpānaṁ sarīraṁ muñcitvā",
  "tika-vin01t20:891_3": "bahi appavattanato, itaraṁ sarīraṁ muñcitvā ñāṇānubhāvānurūpaṁ samantato pattharati,",
  "tika-vin01t20:891_4": "taṁ tasseva paññāyati. Tena phuṭṭhokāse rūpagatampi passati, passanto ca cakkhuviññāṇena",
  "tika-vin01t20:891_5": "passati, udāhu manoviññāṇenāti vīmaṁsitabbanti vadanti. Dibbacakkhulābhino viya taṁ",
  "tika-vin01t20:891_6": "manoviññāṇaviññeyyamevāti vattuṁ yuttaṁ viya dissati. So kho panāyaṁ obhāso kassaci",
  "tika-vin01t20:891_7": "bhikkhuno pallaṅkaṭṭhānamattameva obhāsento uppajjati, kassaci antogabbhaṁ, kassaci",
  "tika-vin01t20:891_8": "bahigabbhampi, kassaci sakalavihāraṁ, gāvutaṁ, aḍḍhayojanaṁ, yojanaṁ, dviyojanaṁ,",
  "tika-vin01t20:891_9": "tiyojanaṁ, kassaci pathavītalato yāva akaniṭṭhabrahmalokā ekālokaṁ kurumāno. Bhagavato",
  "tika-vin01t20:891_10": "pana dasasahassilokadhātuṁ obhāsento udapādi. Tasmiṁ pana uppanne yogāvacaro ‘‘na",
  "tika-vin01t20:891_11": "vata me ito pubbe evarūpo obhāso uppannapubbo, addhā maggappattosmi phalappattosmī’’ti",
  "tika-vin01t20:891_12": "amaggameva ‘‘maggo’’ti, aphalameva ca ‘‘phala’’nti gaṇhāti. Tassa amaggaṁ ‘‘maggo’’ti",
  "tika-vin01t20:891_13": "aphalaṁ vā ‘‘phala’’nti gaṇhato vipassanāvīthi ukkantā nāma hoti. So attano mūlakammaṭṭhānaṁ",
  "tika-vin01t20:891_14": "vissajjetvā obhāsameva assādento nisīdati.",
  "tika-vin01t20:892": "Ñāṇanti vipassanāñāṇaṁ. Tassa kira rūpārūpadhamme tulayantassa tīrayantassa vissaṭṭhaindavajiramiva avihatavegaṁ tikhiṇaṁ sūraṁ ativisadaṁ ñāṇaṁ uppajjati.",
  "tika-vin01t20:893": "Pītīti vipassanāpīti. Tassa kira tasmiṁ samaye khuddikā pīti khaṇikā pīti okkantikā pīti ubbegā pīti pharaṇā pītīti ayaṁ pañcavidhā pīti sakalasarīraṁ pūrayamānā uppajjati.",
  "tika-vin01t20:894_0": "Passaddhīti vipassanāpassaddhi. Tassa kira tasmiṁ samaye rattiṭṭhāne vā divāṭṭhāne",
  "tika-vin01t20:894_1": "vā nisinnassa kāyacittānaṁ neva daratho, na gāravaṁ, na kakkhaḷatā, na akammaññatā,",
  "tika-vin01t20:894_2": "na gelaññaṁ, na vaṅkatā hoti, atha kho panassa kāyacittāni passaddhāni lahūni mudūni",
  "tika-vin01t20:894_3": "kammaññāni suvisadāni ujukāniyeva honti. So imehi passaddhādīhi anuggahitakāyacitto",
  "tika-vin01t20:894_4": "tasmiṁ samaye amānusiṁ nāma ratiṁ anubhavati. Yaṁ sandhāya vuttaṁ –",
  "tika-vin01t20:895": "‘‘Suññāgāraṁ paviṭṭhassa, santacittassa bhikkhuno;",
  "tika-vin01t20:896": "Amānusī ratī hoti, sammā dhammaṁ vipassato.",
  "tika-vin01t20:897": "‘‘Yato yato sammasati, khandhānaṁ udayabbayaṁ;",
  "tika-vin01t20:898": "Labhatī pītipāmojjaṁ, amataṁ taṁ vijānata’’nti. (dha. pa. 373-374);",
  "tika-vin01t20:899": "Evamassa imaṁ amānusiṁ ratiṁ sādhayamānā lahutādisampayuttā passaddhi uppajjati.",
  "tika-vin01t20:900": "Sukhanti vipassanāsukhaṁ. Tassa kira tasmiṁ samaye sakalasarīraṁ abhisandayamānaṁ atipaṇītaṁ sukhamuppajjati.",
  "tika-vin01t20:901": "Adhimokkhoti saddhā. Vipassanāsampayuttāyeva hissa cittacetasikānaṁ atisayappasādabhūtā balavatī saddhā uppajjati.",
  "tika-vin01t20:902": "Paggahoti vīriyaṁ. Vipassanāsampayuttameva hissa asithilamanaccāraddhaṁ supaggahitaṁ vīriyaṁ uppajjati.",
  "tika-vin01t20:903_0": "Upaṭṭhānanti sati. Vipassanāsampayuttāyeva hissa sūpaṭṭhitā suppatiṭṭhitā nikhātā",
  "tika-vin01t20:903_1": "acalā pabbatarājasadisā sati uppajjati. So yaṁ yaṁ ṭhānaṁ āvajjati samannāharati",
  "tika-vin01t20:903_2": "manasi karoti paccavekkhati, taṁ taṁ ṭhānamassa okkantitvā pakkhanditvā dibbacakkhuno",
  "tika-vin01t20:903_3": "paraloko viya satiyā upaṭṭhāti.",
  "tika-vin01t20:904_0": "Upekkhāti vipassanupekkhā ceva āvajjanupekkhā ca. Tasmiñhissa samaye sabbasaṅkhāresu",
  "tika-vin01t20:904_1": "majjhattabhūtā vipassanupekkhā balavatī uppajjati, manodvāre āvajjanupekkhāpi. Sā",
  "tika-vin01t20:904_2": "hissa taṁ taṁ ṭhānaṁ āvajjentassa vissaṭṭhaindavajiramiva pattapuṭe pakkhandatattanārāco",
  "tika-vin01t20:904_3": "viya ca sūrā tikhiṇā hutvā vahati.",
  "tika-vin01t20:905": "Nikantīti vipassanānikanti. Evaṁ obhāsādipaṭimaṇḍitāya hissa vipassanāya ālayaṁ kurumānā sukhumā santākārā nikanti uppajjati, yā ‘‘kileso’’ti pariggahetumpi na sakkā hoti.",
  "tika-vin01t20:906_0": "Yathā ca obhāse, evaṁ etesupi aññatarasmiṁ uppanne yogāvacaro ‘‘na vata me ito pubbe",
  "tika-vin01t20:906_1": "evarūpaṁ ñāṇaṁ uppannapubbaṁ, evarūpā pīti, passaddhi, sukhaṁ, adhimokkho, paggaho,",
  "tika-vin01t20:906_2": "upaṭṭhānaṁ, upekkhā, nikanti uppannapubbā, addhā maggappattosmi phalappattosmī’’ti",
  "tika-vin01t20:906_3": "amaggameva ‘‘maggo’’ti aphalameva ca ‘‘phala’’nti gaṇhāti, tassa amaggaṁ ‘‘maggo’’ti",
  "tika-vin01t20:906_4": "aphalaṁ ‘‘phala’’nti gaṇhato vipassanāvīthi ukkantā nāma hoti. So attano mūlakammaṭṭhānaṁ",
  "tika-vin01t20:906_5": "vissajjetvā nikantimeva assādento nisīdati.",
  "tika-vin01t20:907_0": "Ettha ca obhāsādayo upakkilesavatthutāya ‘‘upakkilesā’’ti vuttā, na akusalattā, nikanti",
  "tika-vin01t20:907_1": "pana upakkileso ceva upakkilesavatthu ca . Vatthuvaseneva cete dasa, gāhavasena pana",
  "tika-vin01t20:907_2": "samatiṁsa honti. Kathaṁ? ‘‘Mama obhāso uppanno’’ti gaṇhato hi diṭṭhiggāho hoti, ‘‘manāpo",
  "tika-vin01t20:907_3": "vata obhāso uppanno’’ti gaṇhato mānaggāho, obhāsaṁ assādayato taṇhāgāho. Iti obhāse",
  "tika-vin01t20:907_4": "diṭṭhimānataṇhāvasena tayo gāhā. Tathā sesesupīti evaṁ gāhavasena samatiṁsa upakkilesā",
  "tika-vin01t20:907_5": "honti. Tesaṁ vasena akusalo abyatto yogāvacaro obhāsādīsu kampati vikkhipati, obhāsādīsu",
  "tika-vin01t20:907_6": "ekekaṁ ‘‘etaṁ mama, esohamasmi, eso me attā’’ti samanupassati. Tenāhu porāṇā –",
  "tika-vin01t20:908": "‘‘Obhāse ceva ñāṇe ca, pītiyā ca vikampati;",
  "tika-vin01t20:909": "Passaddhiyā sukhe ceva, yehi cittaṁ pavedhati.",
  "tika-vin01t20:910": "‘‘Adhimokkhe ca paggāhe, upaṭṭhāne ca kampati;",
  "tika-vin01t20:911": "Upekkhāvajjanāya ceva, upekkhāya ca nikantiyā’’ti. (paṭi. ma. 2.7)",
  "tika-vin01t20:912_0": "Kusalo paṇḍito byatto buddhisampanno yogāvacaro obhāsādīsu uppannesu ‘‘ayaṁ kho me",
  "tika-vin01t20:912_1": "obhāso uppanno, so kho panāyaṁ anicco saṅkhato paṭiccasamuppanno khayadhammo vayadhammo",
  "tika-vin01t20:912_2": "virāgadhammo nirodhadhammo’’ti iti vā taṁ paññāya paricchindati upaparikkhati. Atha",
  "tika-vin01t20:912_3": "vā panassa evaṁ hoti – sace obhāso attā bhaveyya, attāti gahetuṁ vaṭṭeyya, anattāva",
  "tika-vin01t20:912_4": "panāyaṁ ‘‘attā’’ti gahito. Tasmā so avasavattanaṭṭhena anattā, hutvā abhāvaṭṭhena",
  "tika-vin01t20:912_5": "anicco, uppādavayapaṭipīḷanaṭṭhena dukkhoti upaparikkhati. Yathā ca obhāse, evaṁ",
  "tika-vin01t20:912_6": "sesesupi. So evaṁ upaparikkhitvā obhāsaṁ ‘‘netaṁ mama, nesohamasmi, na meso attā’’ti",
  "tika-vin01t20:912_7": "samanupassati. Ñāṇaṁ…pe… nikantiṁ ‘‘netaṁ mama, nesohamasmi, na meso attā’’ti samanupassati.",
  "tika-vin01t20:912_8": "Evaṁ samanupassanto obhāsādīsu na kampati na vedhati. Tenāhu porāṇā –",
  "tika-vin01t20:913": "‘‘Imāni dasa ṭhānāni, paññā yassa pariccitā;",
  "tika-vin01t20:914": "Dhammuddhaccakusalo hoti, na ca vikkhepa gacchatī’’ti. (paṭi. ma. 2.7);",
  "tika-vin01t20:915_0": "So evaṁ vikkhepaṁ agacchanto taṁ samatiṁsavidhaṁ upakkilesajaṭaṁ vijaṭetvā ‘‘obhāsādayo",
  "tika-vin01t20:915_1": "dhammā na maggo, upakkilesavimuttaṁ pana vīthippaṭipannaṁ vipassanāñāṇaṁ maggo’’ti",
  "tika-vin01t20:915_2": "amaggaṁ maggañca vavatthapeti. Yaṁ sandhāyetaṁ vuttaṁ ‘‘obhāsādayo dasa vipassanupakkilese",
  "tika-vin01t20:915_3": "pahāya upakkilesavimuttaṁ paṭipadāñāṇaṁ maggoti vavatthapetvā’’ti. Udayaṁ pahāyāti",
  "tika-vin01t20:915_4": "udayabbayānupassanāya gahitaṁ saṅkhārānaṁ udayaṁ vissajjetvā tesaṁ bhaṅgasseva anupassanato",
  "tika-vin01t20:915_5": "bhaṅgānupassanāñāṇaṁ patvā ādīnavānupassanāpubbaṅgamāya nibbidānupassanāya nibbindanto",
  "tika-vin01t20:915_6": "muñcitukamyatāpaṭisaṅkhānupassanāsaṅkhārupekkhānulomañāṇānaṁ ciṇṇapariyante uppannagotrabhuñāṇānantaraṁ",
  "tika-vin01t20:915_7": "uppannena maggañāṇena sabbasaṅkhāresu virajjanto vimuccanto. Maggakkhaṇe hi ariyo",
  "tika-vin01t20:915_8": "virajjati vimuccatīti ca vuccati. Tenāha – ‘‘yathākkamaṁ cattāro ariyamagge pāpuṇitvā’’ti.",
  "tika-vin01t20:915_9": "Maggaphalanibbānapahīnāvasiṭṭhakilesasaṅkhātassa paccavekkhitabbassa pabhedena ekūnavīsatibhedassa.",
  "tika-vin01t20:915_10": "Arahato hi avasiṭṭhakilesābhāvena ekūnavīsati paccavekkhaṇañāṇāni. Assāti ānāpānassatikammaṭṭhānikassa.",
  "tika-vin01t20:916_0": "Visuṁ kammaṭṭhānabhāvanānayo nāma natthīti paṭhamacatukkavasena adhigatajjhānassa",
  "tika-vin01t20:916_1": "vedanācittadhammānupassanāvasena desitattā vuttaṁ. Tesanti tiṇṇaṁ catukkānaṁ. Pītippaṭisaṁvedīti",
  "tika-vin01t20:916_2": "pītiyā paṭi paṭi sammadeva vedanasīlo, tassā vā paṭi paṭi sammadeva vedo etassa atthi,",
  "tika-vin01t20:916_3": "taṁ vā paṭi paṭi sammadeva vedayamāno. Tattha kāmaṁ saṁvedanaggahaṇeneva pītiyā sakkaccaṁ",
  "tika-vin01t20:916_4": "viditabhāvo bodhito hoti, yehi pana pakārehi tassā saṁvedanaṁ icchitaṁ, taṁ dassetuṁ",
  "tika-vin01t20:916_5": "paṭi-saddaggahaṇaṁ ‘‘paṭi paṭi saṁvedīti paṭisaṁvedī’’ti. Tenāha ‘‘dvīhākārehī’’tiādi.",
  "tika-vin01t20:917_0": "Tattha kathaṁ ārammaṇato pīti paṭisaṁviditā hotīti pucchāvacanaṁ. Sappītike dve jhāne",
  "tika-vin01t20:917_1": "samāpajjatī’’ti pītisahagatāni dve paṭhamadutiyajjhānāni paṭipāṭiyā samāpajjati.",
  "tika-vin01t20:917_2": "Tassāti tena. ‘‘Paṭisaṁviditā’’ti hi padaṁ apekkhitvā kattuatthe etaṁ sāmivacanaṁ.",
  "tika-vin01t20:917_3": "Samāpattikkhaṇeti samāpannakkhaṇe. Jhānapaṭilābhenāti jhānena samaṅgibhāvena. Ārammaṇatoti",
  "tika-vin01t20:917_4": "ārammaṇamukhena, tadārammaṇajjhānapariyāpannā pīti paṭisaṁviditā hoti ārammaṇassa",
  "tika-vin01t20:917_5": "paṭisaṁviditattā. Kiṁ vuttaṁ hoti? Yathā nāma sappapariyesanaṁ carantena tassa āsaye",
  "tika-vin01t20:917_6": "paṭisaṁvidite sopi paṭisaṁvidito eva hoti mantāgadabalena tassa gahaṇassa sukarattā,",
  "tika-vin01t20:917_7": "evaṁ pītiyā āsayabhūte ārammaṇe paṭisaṁvidite sā pīti paṭisaṁviditā eva hoti salakkhaṇato",
  "tika-vin01t20:917_8": "sāmaññalakkhaṇato ca tassā gahaṇassa sukarattāti.",
  "tika-vin01t20:918_0": "Kathaṁ asammohato pīti paṭisaṁviditā hotīti ānetvā sambandhitabbaṁ. Vipassanākkhaṇeti",
  "tika-vin01t20:918_1": "vipassanāpaññāya tikkhavisadappavattāya visayato dassanakkhaṇe. Lakkhaṇapaṭivedhenāti",
  "tika-vin01t20:918_2": "pītiyā salakkhaṇassa sāmaññalakkhaṇassa ca paṭivijjhanena. Yañhi yassa visesato sāmaññato",
  "tika-vin01t20:918_3": "ca lakkhaṇaṁ, tasmiṁ vidite so yāthāvato vidito eva hoti. Tenāha – ‘‘asammohato pīti",
  "tika-vin01t20:918_4": "paṭisaṁviditā hotī’’ti.",
  "tika-vin01t20:919_0": "Idāni tamatthaṁ pāḷiyā eva vibhāvetuṁ ‘‘vuttañheta’’ntiādimāha. Tattha dīghaṁassāsavasenātiādīsu",
  "tika-vin01t20:919_1": "yaṁ vattabbaṁ, taṁ heṭṭhā vuttameva. Tattha pana satokāritādassanavasena pāḷi āgatā,",
  "tika-vin01t20:919_2": "idha pītippaṭisaṁviditāvasena. Pītippaṭisaṁviditā ca atthato vibhattā eva. Apica",
  "tika-vin01t20:919_3": "ayamettha saṅkhepattho – dīghaṁassāsavasenāti dīghassa assāsassa ārammaṇabhūtassa",
  "tika-vin01t20:919_4": "vasena pajānato sā pīti paṭisaṁviditā hotīti sambandho. Cittassa ekaggataṁ avikkhepaṁ",
  "tika-vin01t20:919_5": "pajānatoti jhānapariyāpannaṁ avikkhepoti laddhanāmaṁ cittassekaggataṁ taṁsampayuttāya",
  "tika-vin01t20:919_6": "paññāya pajānato. Yatheva hi ārammaṇamukhena pīti paṭisaṁviditā hoti, evaṁ taṁsampayuttadhammāpi",
  "tika-vin01t20:919_7": "ārammaṇamukhena paṭisaṁviditā eva hontīti. Sati upaṭṭhitā hotīti dīghaṁassāsavasena",
  "tika-vin01t20:919_8": "jhānasampayuttā sati tassa ārammaṇe upaṭṭhitā ārammaṇamukhena jhānepi upaṭṭhitā nāma",
  "tika-vin01t20:919_9": "hoti. Tāya satiyāti evaṁ upaṭṭhitāya tāya satiyā yathāvuttena tena ñāṇena suppaṭividitattā",
  "tika-vin01t20:919_10": "ārammaṇassa tassa vasena tadārammaṇā sā pīti paṭisaṁviditā hoti. Dīghaṁpassāsavasenātiādīsupi",
  "tika-vin01t20:919_11": "imināva nayena attho veditabbo.",
  "tika-vin01t20:920_0": "Evaṁ paṭhamacatukkavasena dassitaṁ pītippaṭisaṁvedanaṁ ārammaṇato asammohato ca vibhāgaso",
  "tika-vin01t20:920_1": "dassetuṁ ‘‘āvajjato’’tiādi vuttaṁ. Tattha āvajjatoti jhānaṁ āvajjentassa. Sā pītīti",
  "tika-vin01t20:920_2": "sā jhānapariyāpannā pīti. Jānatoti samāpannakkhaṇe ārammaṇamukhena jānato. Tassa",
  "tika-vin01t20:920_3": "sā pīti paṭisaṁviditā hotīti sambandho. Passatoti dassanabhūtena ñāṇena jhānato vuṭṭhāya",
  "tika-vin01t20:920_4": "passantassa. Paccavekkhatoti jhānaṁ paccavekkhantassa. Cittaṁ adhiṭṭhahatoti ‘‘ettakaṁ",
  "tika-vin01t20:920_5": "velaṁ jhānasamaṅgī bhavissāmī’’ti jhānacittaṁ adhiṭṭhahantassa. Evaṁ pañcannaṁ vasībhāvānaṁ",
  "tika-vin01t20:920_6": "vasena jhānassa pajānanamukhena ārammaṇato pītiyā paṭisaṁvedanā dassitā.",
  "tika-vin01t20:921_0": "Idāni yehi dhammehi jhānaṁ vipassanā ca sijjhanti, tesaṁ jhānapariyāpannānaṁ vipassanāmaggapariyāpannānañca",
  "tika-vin01t20:921_1": "saddhādīnaṁ vasena pītippaṭisaṁvedanaṁ dassetuṁ ‘‘saddhāya adhimuccato’’tiādi vuttaṁ.",
  "tika-vin01t20:921_2": "Tattha adhimuccatoti saddahantassa, samathavipassanāvasenāti adhippāyo. Vīriyaṁ paggaṇhatotiādīsupi",
  "tika-vin01t20:921_3": "eseva nayo. Abhiññeyyanti abhivisiṭṭhāya paññāya jānitabbaṁ. Abhijānatoti vipassanāpaññāpubbaṅgamāya",
  "tika-vin01t20:921_4": "maggapaññāya jānato. Pariññeyyanti dukkhasaccaṁ tīraṇapariññāya maggapaññāya ca parijānato.",
  "tika-vin01t20:921_5": "Pahātabbanti samudayasaccaṁ pahānapariññāya maggapaññāya ca pajahato. Bhāvayato sacchikaroto",
  "tika-vin01t20:921_6": "bhāvetabbaṁ maggasaccaṁ, sacchikātabbaṁ nirodhasaccaṁ. Keci panettha pītiyā eva vasena",
  "tika-vin01t20:921_7": "abhiññeyyādīni uddharanti, taṁ ayuttaṁ jhānādisamudāyaṁ uddharitvā tato pītiyā niddhāraṇassa adhippetattā.",
  "tika-vin01t20:922_0": "Ettha ca ‘‘dīghaṁassāsavasenā’’tiādinā paṭhamacatukkavasena ārammaṇato pītippaṭisaṁvedanaṁ",
  "tika-vin01t20:922_1": "vuttaṁ, tathā ‘‘āvajjato’’tiādīhi pañcahi padehi. ‘‘Abhiññeyyaṁ abhijānato’’tiādīhi",
  "tika-vin01t20:922_2": "pana asammohato, ‘‘saddhāya adhimuccato’’tiādīhi ubhayathāpi saṅkhepato samathavasena",
  "tika-vin01t20:922_3": "ārammaṇato vipassanāvasena asammohato pītippaṭisaṁvedanaṁ vuttanti daṭṭhabbaṁ. Kasmā",
  "tika-vin01t20:922_4": "panettha vedanānupassanāyaṁ pītisīsena vedanā gahitā, na sarūpato evāti? Bhūmivibhāgādivasena",
  "tika-vin01t20:922_5": "vedanaṁ bhinditvā catudhā vedanānupassanaṁ dassetuṁ. Apica vedanākammaṭṭhānaṁ dassento",
  "tika-vin01t20:922_6": "bhagavā pītiyā oḷārikattā taṁsampayuttasukhaṁ sukhaggahaṇatthaṁ pītisīsena dasseti.",
  "tika-vin01t20:923_0": "Eteneva nayena avasesapadānīti sukhappaṭisaṁvedī cittasaṅkhārappaṭisaṁvedīti padāni",
  "tika-vin01t20:923_1": "pītippaṭisaṁvedī-pade āgatanayeneva atthato veditabbāni. Sakkā hi ‘‘dvīhākārehi sukhappaṭisaṁviditā",
  "tika-vin01t20:923_2": "hoti, cittasaṅkhārappaṭisaṁviditā hoti ārammaṇato’’tiādinā pītiṭṭhāne sukhādipadāni",
  "tika-vin01t20:923_3": "pakkhipitvā ‘‘sukhasahagatāni tīṇi jhānāni cattāri vā jhānāni samāpajjatī’’tiādinā",
  "tika-vin01t20:923_4": "atthaṁ viññātuṁ. Tenāha ‘‘tiṇṇaṁ jhānānaṁ vasenā’’tiādi. Vedanādayoti ādi-saddena",
  "tika-vin01t20:923_5": "saññā gahitā. Tenāha ‘‘dve khandhā’’ti. Vipassanābhūmidassanatthanti pakiṇṇakasaṅkhārasammasanavasena",
  "tika-vin01t20:923_6": "vipassanāya bhūmidassanatthaṁ ‘‘sukhanti dve sukhānī’’tiādi vuttaṁ samathe kāyikasukhābhāvato.",
  "tika-vin01t20:923_7": "Soti so passambhanapariyāyena vutto nirodho. ‘‘Imassa hi bhikkhuno apariggahitakāle’’tiādinā",
  "tika-vin01t20:923_8": "vitthārato kāyasaṅkhāre vutto, tasmā tattha vuttanayeneva veditabbo. Tattha kāyasaṅkhāravasena",
  "tika-vin01t20:923_9": "āgato, idha cittasaṅkhāravasenāti ayameva viseso.",
  "tika-vin01t20:924_0": "Evaṁ cittasaṅkhārassa passambhanaṁ atidesena dassetvā yadaññaṁ imasmiṁ catukke vattabbaṁ,",
  "tika-vin01t20:924_1": "taṁ dassetuṁ ‘‘apicā’’tiādi vuttaṁ. Tattha pītipadeti ‘‘pītippaṭisaṁvedī’’tiādinā",
  "tika-vin01t20:924_2": "desitakoṭṭhāse. Pītisīsena vedanā vuttāti pītiapadesena taṁsampayuttā vedanā vuttā,",
  "tika-vin01t20:924_3": "na pītīti adhippāyo. Tattha kāraṇaṁ heṭṭhā vuttameva. Dvīsu cittasaṅkhārapadesūti",
  "tika-vin01t20:924_4": "‘‘cittasaṅkhārappaṭisaṁvedī passambhayaṁ cittasaṅkhāra’’nti cittasaṅkhārapaṭisaṁyuttesu",
  "tika-vin01t20:924_5": "dvīsu padesu. ‘‘Viññāṇapaccayā nāmarūpa’’nti vacanato cittena paṭibaddhāti cittapaṭibaddhā.",
  "tika-vin01t20:924_6": "Tato eva kāmaṁ cittena saṅkharīyantīti cittasaṅkhārā, saññāvedanādayo, idha pana",
  "tika-vin01t20:924_7": "upalakkhaṇamattaṁ, saññāvedanāva adhippetāti āha ‘‘saññāsampayuttā vedanā’’ti.",
  "tika-vin01t20:925_0": "Cittappaṭisaṁvedīti ettha dvīhākārehi cittapaṭisaṁviditā hoti ārammaṇato asammohato",
  "tika-vin01t20:925_1": "ca. Kathaṁ ārammaṇato? Cattāri jhānāni samāpajjati, tassa samāpattikkhaṇe jhānapaṭilābhenātiādinā",
  "tika-vin01t20:925_2": "vuttanayānusārena sabbaṁ suviññeyyanti āha – ‘‘catunnaṁ jhānānaṁ vasena cittapaṭisaṁviditā",
  "tika-vin01t20:925_3": "veditabbā’’ti. Cittaṁ modentoti jhānasampayuttaṁ cittaṁ sampayuttāya pītiyā modayamāno,",
  "tika-vin01t20:925_4": "taṁ vā pītiṁ ārammaṇaṁ katvā pavattaṁ vipassanācittaṁ tāya eva ārammaṇabhūtāya pītiyāmodayamāno.",
  "tika-vin01t20:925_5": "Pamodentotiādīni padāni tasseva vevacanāni pītipariyāyabhāvato.",
  "tika-vin01t20:926_0": "Sampayuttāya pītiyā cittaṁ āmodetīti jhānacittasampayuttāya pītisambojjhaṅgabhūtāya",
  "tika-vin01t20:926_1": "odagyalakkhaṇāya jhānapītiyā tameva jhānacittaṁ sahajātādipaccayavasena ceva jhānapaccayavasena",
  "tika-vin01t20:926_2": "ca paribrūhento haṭṭhappahaṭṭhākāraṁ pāpento āmodeti pamodeti ca. Ārammaṇaṁ katvāti",
  "tika-vin01t20:926_3": "uḷāraṁ jhānasampayuttaṁ pītiṁ ārammaṇaṁ katvā pavattamānaṁ vipassanācittaṁ tāya eva",
  "tika-vin01t20:926_4": "ārammaṇabhūtāya pītiyā yogāvacaro haṭṭhappahaṭṭhākāraṁ pāpento ‘‘āmodeti pamodetī’’ti vuccati.",
  "tika-vin01t20:927_0": "Samaṁṭhapentoti yathā īsakampi līnapakkhaṁ uddhaccapakkhañca anupaggamma anonataṁ",
  "tika-vin01t20:927_1": "anunnataṁ yathā indriyānaṁ samattapaṭipattiyā avisamaṁ, samādhissa vā ukkaṁsagamanena",
  "tika-vin01t20:927_2": "āneñjappattiyā sammadeva ṭhitaṁ hoti, evaṁ appanāvasena ṭhapento. Lakkhaṇappaṭivedhenāti",
  "tika-vin01t20:927_3": "aniccādikassa lakkhaṇassa paṭi paṭi vijjhanena khaṇe khaṇe avabodhena. Khaṇikacittekaggatāti",
  "tika-vin01t20:927_4": "khaṇamattaṭṭhitiko samādhi. Sopi hi ārammaṇe nirantaraṁ ekākārena pavattamāno paṭipakkhena",
  "tika-vin01t20:927_5": "anabhibhūto appito viya cittaṁ niccalaṁ ṭhapeti. Tena vuttaṁ ‘‘evaṁ uppannāyā’’tiādi.",
  "tika-vin01t20:928_0": "Mocentoti vikkhambhanavimuttivasena vivecento visuṁ karonto, nīvaraṇāni pajahantoti",
  "tika-vin01t20:928_1": "attho. Vipassanākkhaṇeti bhaṅgānupassanākkhaṇe. Bhaṅgo hi nāma aniccatāya paramā",
  "tika-vin01t20:928_2": "koṭi, tasmā tāya bhaṅgānupassako yogāvacaro cittamukhena sabbaṁ saṅkhāragataṁ aniccato",
  "tika-vin01t20:928_3": "passati, no niccato, aniccassa dukkhattā dukkhassa ca anattattā tadeva dukkhato anupassati,",
  "tika-vin01t20:928_4": "no sukhato, anattato anupassati, no attato. Yasmā pana yaṁ aniccaṁ dukkhaṁ anattā,",
  "tika-vin01t20:928_5": "na taṁ abhinanditabbaṁ, yañca na abhinanditabbaṁ, na taṁ rañjitabbaṁ, tasmā bhaṅgadassanānusārena",
  "tika-vin01t20:928_6": "‘‘aniccaṁ dukkhaṁ anattā’’ti saṅkhāragate diṭṭhe tasmiṁ nibbindati, no nandati, virajjati,",
  "tika-vin01t20:928_7": "no rajjati, so evaṁ nibbindanto virajjanto lokiyeneva tāva ñāṇena rāgaṁ nirodheti",
  "tika-vin01t20:928_8": "no samudeti, nāssa samudayaṁ karotīti attho. Atha vā so evaṁ viratto yathā diṭṭhaṁ",
  "tika-vin01t20:928_9": "saṅkhāragataṁ, taṁ tathā diṭṭhaṁ attano ñāṇena nirodheti no samudeti, nirodhamevassa",
  "tika-vin01t20:928_10": "manasi karoti, no samudayanti attho, so evaṁ paṭipanno paṭinissajjati, no ādiyatīti",
  "tika-vin01t20:928_11": "vuttaṁ hoti. Ayañhi aniccādianupassanā saddhiṁ khandhābhisaṅkhārehi kilesānaṁ pariccajanato",
  "tika-vin01t20:928_12": "saṅkhatadosadassanena tabbiparīte nibbāne tanninnatāya pakkhandanato ca pariccāgapaṭinissaggo",
  "tika-vin01t20:928_13": "ceva pakkhandanapaṭinissaggocāti vuccati. Tasmā tāya samannāgato yogāvacaro vuttanayena",
  "tika-vin01t20:928_14": "kilese ca pariccajati, nibbāne ca pakkhandati. Tena vuttaṁ ‘‘so vipassanākkhaṇe aniccānupassanāya",
  "tika-vin01t20:928_15": "niccasaññāto cittaṁ mocento vimocento…pe… paṭinissaggānupassanāya ādānato cittaṁ",
  "tika-vin01t20:928_16": "mocento vimocento assasati ceva passasati cā’’ti.",
  "tika-vin01t20:929_0": "Tattha aniccassa, aniccanti vā anupassanā aniccānupassanā. Tebhūmakadhammānaṁ aniccataṁ",
  "tika-vin01t20:929_1": "gahetvā pavattāya vipassanāya etaṁ nāmaṁ. Niccasaññātoti saṅkhatadhamme ‘‘niccā sassatā’’ti",
  "tika-vin01t20:929_2": "pavattāya micchāsaññāya. Saññāsīsena cittadiṭṭhīnampi gahaṇaṁ daṭṭhabbaṁ. Esa nayo",
  "tika-vin01t20:929_3": "sukhasaññādīsupi. Nibbidānupassanāyāti saṅkhāresu nibbindanākārena pavattāya anupassanāya",
  "tika-vin01t20:929_4": ". Nanditoti sappītikataṇhāto. Virāgānupassanāyāti tathā virajjanākārena pavattāya",
  "tika-vin01t20:929_5": "anupassanāya. Tena vuttaṁ ‘‘rāgato mocento’’ti. Nirodhānupassanāyāti saṅkhārānaṁ",
  "tika-vin01t20:929_6": "nirodhassa anupassanāya. Yathā saṅkhārā nirujjhantiyeva āyatiṁ punabbhavavasena nuppajjanti,",
  "tika-vin01t20:929_7": "evaṁ vā anupassanā nirodhānupassanā. Muñcitukamyatā hi ayaṁ balappattā. Tenāha ‘‘samudayato",
  "tika-vin01t20:929_8": "mocento’’ti. Paṭinissajjanākārena pavattā anupassanā paṭinissaggānupassanā. Ādānatoti",
  "tika-vin01t20:929_9": "niccādivasena gahaṇato, paṭisandhiggahaṇato vāti evamettha attho daṭṭhabbo.",
  "tika-vin01t20:930_0": "Aniccanti anupassī, aniccassa vā anupassanasīlo aniccānupassīti ettha kiṁ pana taṁ",
  "tika-vin01t20:930_1": "aniccaṁ, kathaṁ vā aniccaṁ, kā vā aniccānupassanā, kassa vā aniccānupassanāti catukkaṁ",
  "tika-vin01t20:930_2": "vibhāvetabbanti taṁ dassento ‘‘aniccaṁ veditabba’’ntiādimāha. Tattha niccaṁ nāma",
  "tika-vin01t20:930_3": "dhuvaṁ sassataṁ yathā taṁ nibbānaṁ, na niccanti aniccaṁ, udayabbayavantaṁ, atthato",
  "tika-vin01t20:930_4": "saṅkhatā dhammāti āha aniccanti pañcakkhandhā. Kasmā? Uppādavayaññathattabhāvāti,",
  "tika-vin01t20:930_5": "uppādavayaññathattasabbhāvāti attho. Tattha saṅkhatadhammānaṁ hetupaccayehi uppajjanaṁ",
  "tika-vin01t20:930_6": "ahutvā sambhavo attalābho uppādo, uppannānaṁ tesaṁ khaṇanirodho vināso vayo, jarāya",
  "tika-vin01t20:930_7": "aññathābhāvo aññathattaṁ. Yathā hi uppādāvatthāya bhinnāya bhaṅgāvatthāyaṁ vatthubhedo",
  "tika-vin01t20:930_8": "natthi, evaṁ ṭhitisaṅkhātāyaṁ bhaṅgābhimukhāvatthāyampi vatthubhedo natthi. Yattha",
  "tika-vin01t20:930_9": "jarāvohāro, tasmā ekassapi dhammassa jarā yujjati, yā khaṇikajarāti vuccati. Ekaṁsena",
  "tika-vin01t20:930_10": "ca uppādabhaṅgāvatthāsu vatthuno abhedo icchitabbo, aññathā ‘‘añño uppajjati, añño",
  "tika-vin01t20:930_11": "bhijjatī’’ti āpajjeyya. Tayidaṁ khaṇikajaraṁ sandhāyāha ‘‘aññathatta’’nti.",
  "tika-vin01t20:931_0": "Yassa lakkhaṇattayassa bhāvā khandhesu aniccasamaññā, tasmiṁ lakkhaṇattaye aniccatā",
  "tika-vin01t20:931_1": "samaññāti ‘‘aniccatāti tesaṁyeva uppādavayaññathatta’’nti vatvā visesato dhammānaṁ",
  "tika-vin01t20:931_2": "khaṇikanirodhe aniccatāvohāroti dassento ‘‘hutvā abhāvo vā’’tiādimāha. Tattha uppādapubbakattā",
  "tika-vin01t20:931_3": "abhāvassa hutvā-gahaṇaṁ. Tena pākaṭabhāvapubbakattaṁ vināsabhāvassa dasseti. Tenevākārenāti",
  "tika-vin01t20:931_4": "nibbattanākārena. Khaṇabhaṅgenāti khaṇikanirodhena. Tassā aniccatāyāti khaṇikabhaṅgasaṅkhātāya",
  "tika-vin01t20:931_5": "aniccatāya. Tāya anupassanāyāti yathāvuttāya aniccānupassanāya. Samannāgatoti samaṅgibhūto yogāvacaro.",
  "tika-vin01t20:932_0": "Khayoti saṅkhārānaṁ vināso. Virajjanaṁ tesaṁyeva vilujjanaṁ virāgo, khayo eva virāgo",
  "tika-vin01t20:932_1": "khayavirāgo, khaṇikanirodho. Accantamettha etasmiṁ adhigate saṅkhārā virajjanti nirujjhantīti",
  "tika-vin01t20:932_2": "accantavirāgo, nibbānaṁ. Tenāha ‘‘khayavirāgoti saṅkhārānaṁ khaṇabhaṅgo. Accantavirāgoti",
  "tika-vin01t20:932_3": "nibbāna’’nti. Tadubhayadassanavasena pavattāti khayavirāgānupassanāvasena vipassanāya,",
  "tika-vin01t20:932_4": "accantavirāgānupassanāvasena maggassa pavatti yojetabbā. Ārammaṇato vā vipassanāya",
  "tika-vin01t20:932_5": "khayavirāgānupassanāvasena pavatti, tanninnabhāvato accantavirāgānupassanāvasena,",
  "tika-vin01t20:932_6": "maggassa pana asammohato khayavirāgānupassanāvasena, ārammaṇato accantavirāgānupassanāvasena",
  "tika-vin01t20:932_7": "pavatti veditabbā. Eseva nayoti iminā yasmā virāgānupassīpade vuttanayānusārena ‘‘dve",
  "tika-vin01t20:932_8": "nirodhā khayanirodho ca accantanirodho cā’’ti evamādiatthavaṇṇanaṁ atidissati, tasmā",
  "tika-vin01t20:932_9": "virāgaṭṭhāne nirodhapadaṁ pakkhipitvā ‘‘khayo saṅkhārānaṁ vināso’’tiādinā idha vuttanayena",
  "tika-vin01t20:932_10": "tassa atthavaṇṇanā veditabbā.",
  "tika-vin01t20:933_0": "Paṭinissajjanaṁ pahātabbassa tadaṅgavasena vā samucchedavasena vā pariccajanaṁ pariccāgapaṭinissaggo.",
  "tika-vin01t20:933_1": "Tathā sabbupadhīnaṁ paṭinissaggabhūte visaṅkhāre attano nissajjanaṁ tanninnatāya",
  "tika-vin01t20:933_2": "vā tadārammaṇatāya vā tattha pakkhandanaṁ pakkhandanapaṭinissaggo. Tadaṅgavasenāti",
  "tika-vin01t20:933_3": "ettha aniccānupassanā tāva tadaṅgappahānavasena niccasaññaṁ pariccajati, pariccajantī",
  "tika-vin01t20:933_4": "ca tassā tathā appavattiyaṁ ye ‘‘nicca’’nti gahaṇavasena kilesā tammūlakā ca abhisaṅkhārā",
  "tika-vin01t20:933_5": "tadubhayamūlakā ca vipākakkhandhā anāgate uppajjeyyuṁ, te sabbepi appavattikaraṇavasena",
  "tika-vin01t20:933_6": "pariccajati, tathā dukkhasaññādayo. Tenāha – ‘‘vipassanā hi tadaṅgavasena saddhiṁ",
  "tika-vin01t20:933_7": "khandhābhisaṅkhārehi kilese pariccajatī’’ti. Saṅkhatadosadassanenāti saṅkhate tebhūmakasaṅkhāragate",
  "tika-vin01t20:933_8": "aniccatādidosadassanena. Niccādibhāvena tabbiparīte. Tanninnatāyāti tadadhimuttatāya.",
  "tika-vin01t20:933_9": "Pakkhandatīti anupavisati anupavisantaṁ viya hoti. Saddhiṁ khandhābhisaṅkhārehi kilese",
  "tika-vin01t20:933_10": "pariccajatīti maggena kilesesu pariccattesu avipākadhammatāpādanena abhisaṅkhārā",
  "tika-vin01t20:933_11": "tammūlakā ca khandhā anuppattirahabhāvena pariccattā nāma hontīti sabbepi te maggo",
  "tika-vin01t20:933_12": "pariccajatīti vuttaṁ. Ubhayanti vipassanāñāṇaṁ maggañāṇañca. Maggañāṇampi hi gotrabhuñāṇassa",
  "tika-vin01t20:933_13": "anu pacchā nibbānadassanato anupassanāti vuccati.",
  "tika-vin01t20:934_0": "Idañca catutthacatukkaṁ suddhavipassanāvaseneva vuttaṁ, purimāni pana tīṇi samathavipassanāvasena.",
  "tika-vin01t20:934_1": "Evaṁ catunnaṁ catukkānaṁ vasena soḷasavatthukāya ānāpānassatiyā bhāvanā veditabbā.",
  "tika-vin01t20:934_2": "Evaṁ soḷasavatthuvasena ca ayaṁ ānāpānassati bhāvitā mahapphalā hoti mahānisaṁsāti",
  "tika-vin01t20:934_3": "veditabbā. ‘‘Evaṁ bhāvito kho, bhikkhave, ānāpānassatisamādhī’’tiādinā pana santabhāvādivasena",
  "tika-vin01t20:934_4": "mahānisaṁsatā dassitā. Vitakkupacchedasamatthatāyapi cassa mahānisaṁsatā daṭṭhabbā.",
  "tika-vin01t20:934_5": "Ayañhi santapaṇītaasecanakasukhavihārattā samādhiantarāyakarānaṁ vitakkānaṁ vasena",
  "tika-vin01t20:934_6": "ito cito ca cittassa vidhāvanaṁ upacchinditvā ānāpānārammaṇābhimukhameva cittaṁ karoti.",
  "tika-vin01t20:934_7": "Teneva vuttaṁ – ‘‘ānāpānassati bhāvetabbā vitakkupacchedāyā’’ti (a. ni. 9.1; udā.",
  "tika-vin01t20:934_8": "31). Vijjāvimuttipāripūriyā mūlabhāvenapi cassā mahānisaṁsatā veditabbā. Vuttañhetaṁ bhagavatā –",
  "tika-vin01t20:935_0": "‘‘Ānāpānassati, bhikkhave, bhāvitā bahulīkatā cattāro satipaṭṭhāne paripūreti, cattāro",
  "tika-vin01t20:935_1": "satipaṭṭhānā bhāvitā bahulīkatā satta bojjhaṅge paripūrenti, satta bojjhaṅgā bhāvitā",
  "tika-vin01t20:935_2": "bahulīkatā vijjāvimuttiṁ paripūrentī’’ti (ma. ni. 3.147).",
  "tika-vin01t20:936": "Apica carimakānaṁ assāsapassāsānaṁ viditabhāvakaraṇatopissā mahānisaṁsatā veditabbā. Vuttañhetaṁ bhagavatā –",
  "tika-vin01t20:937": "‘‘Evaṁ bhāvitāya, rāhula, ānāpānassatiyā evaṁ bahulīkatāya yepi te carimakā assāsapassāsā, tepi viditāva nirujjhanti, no aviditā’’ti (ma. ni. 2.121).",
  "tika-vin01t20:938_0": "Tattha nirodhavasena tayo carimakā bhavacarimakā jhānacarimakā cuticarimakāti. Bhavesu",
  "tika-vin01t20:938_1": "hi kāmabhave assāsapassāsā pavattanti, rūpārūpabhavesu na pavattanti, tasmā te bhavacarimakā.",
  "tika-vin01t20:938_2": "Jhānesu purime jhānattaye pavattanti, catutthe nappavattanti, tasmā te jhānacarimakā.",
  "tika-vin01t20:938_3": "Ye pana cuticittassa purato soḷasamena cittena saddhiṁ uppajjitvā cuticittena saha",
  "tika-vin01t20:938_4": "nirujjhanti, ime cuticarimakā nāma. Ime idha carimakāti adhippetā.",
  "tika-vin01t20:939_0": "Ime kira imaṁ kammaṭṭhānamanuyuttassa bhikkhuno pākaṭā honti ānāpānārammaṇassa suṭṭhu",
  "tika-vin01t20:939_1": "pariggahitattā. Cuticittassa hi purato soḷasamacittassa uppādakkhaṇe uppādaṁ āvajjayato",
  "tika-vin01t20:939_2": "uppādopi nesaṁ pākaṭo hoti, ṭhitiṁ āvajjayato ṭhitipi nesaṁ pākaṭā hoti, bhaṅgaṁ",
  "tika-vin01t20:939_3": "āvajjayato bhaṅgopi nesaṁ pākaṭo hoti. Ito aññaṁ kammaṭṭhānaṁ bhāvetvā arahattappattassa",
  "tika-vin01t20:939_4": "bhikkhuno hi āyuantaraṁ paricchinnaṁ vā hoti aparicchinnaṁ vā, imaṁ pana soḷasavatthukaṁ",
  "tika-vin01t20:939_5": "ānāpānassatiṁ bhāvetvā arahattappattassa āyuantaraṁ paricchinnameva hoti. So ‘‘ettakaṁ",
  "tika-vin01t20:939_6": "dāni me āyusaṅkhārā pavattissanti, na ito para’’nti ñatvā attano dhammatāya eva sarīrapaṭijaggananivāsanapārupanādīni",
  "tika-vin01t20:939_7": "sabbakiccāni katvā akkhīni nimīleti koṭapabbatavihāravāsitissatthero viya, mahākarañjiyavihāravāsimahātissatthero",
  "tika-vin01t20:939_8": "viya, devaputtaraṭṭhe piṇḍapātikatthero viya, cittalapabbatavihāravāsino dvebhātikattherā viya ca.",
  "tika-vin01t20:940_0": "Tatridaṁ ekavatthuparidīpanaṁ – dvebhātikattherānaṁ kireko puṇṇamuposathadivase pātimokkhaṁ",
  "tika-vin01t20:940_1": "osāretvā bhikkhusaṅghaparivuto attano vasanaṭṭhānaṁ gantvā caṅkame ṭhito juṇhapakkhe",
  "tika-vin01t20:940_2": "padosavelāyaṁ candālokena samantato āsiñcamānakhīradhāraṁ viya gaganatalaṁ rajatapaṭṭasadisaṁ",
  "tika-vin01t20:940_3": "vālikāsanthatañca bhūmibhāgaṁ disvā ‘‘ramaṇīyo vatāyaṁ kālo, deso ca mama ajjhāsayasadiso,",
  "tika-vin01t20:940_4": "kīva ciraṁ nu kho ayaṁ dukkhabhāro vahitabbo’’ti attano āyusaṅkhāre upadhāretvā bhikkhusaṅghaṁ",
  "tika-vin01t20:940_5": "āha – ‘‘tumhehi kathaṁ parinibbāyantā bhikkhū diṭṭhapubbā’’ti. Tatra keci āhaṁsu",
  "tika-vin01t20:940_6": "– ‘‘amhehi āsane nisinnakāva parinibbāyantā diṭṭhapubbā’’ti. Keci ‘‘amhehi ākāse",
  "tika-vin01t20:940_7": "pallaṅkaṁ ābhujitvā nisinnakā’’ti. Thero āha – ‘‘ahaṁ dāni vo caṅkamantameva parinibbāyamānaṁ",
  "tika-vin01t20:940_8": "dassayissāmī’’ti. Tato caṅkame tiriyaṁ lekhaṁ katvā ‘‘ahaṁ ito caṅkamakoṭito parakoṭiṁ",
  "tika-vin01t20:940_9": "gantvā nivattamāno imaṁ lekhaṁ patvā parinibbāyissāmī’’ti vatvā caṅkamaṁ oruyha parabhāgaṁ",
  "tika-vin01t20:940_10": "gantvā nivattamāno ekena pādena lekhaṁ akkantakkhaṇeyeva parinibbāyīti.",
  "tika-vin01t20:941": "Ānāpānassatisamādhikathāvaṇṇanā niṭṭhitā.",
  "tika-vin01t20:942": "Paṭhamapaññattikathāvaṇṇanā",
  "tika-vin01t20:943_0": "167. Yadipi ariyā neva attanāva attānaṁ jīvitā voropesuṁ, nāññamaññampi jīvitā voropesuṁ,",
  "tika-vin01t20:943_1": "nāpi migalaṇḍikaṁ samaṇakuttakaṁ upasaṅkamitvā samādapesuṁ, tathāpi yathāvuttehi",
  "tika-vin01t20:943_2": "tīhi pakārehi matānaṁ antare ariyānampi sabbhāvato ‘‘ariyapuggalamissakattā’’ti vuttaṁ.",
  "tika-vin01t20:943_3": "Na hi ariyā pāṇātipātaṁ kariṁsu na samādapesuṁ, nāpi samanuññā ahesuṁ. Atha vā puthujjanakāle",
  "tika-vin01t20:943_4": "attanāva attānaṁ ghātetvā maraṇasamaye vipassanaṁ vaḍḍhetvā ariyamaggaṁ paṭilabhitvā",
  "tika-vin01t20:943_5": "matānampi ariyānaṁ sabbhāvato imināva nayena attanāva attānaṁ jīvitā voropanassa",
  "tika-vin01t20:943_6": "ariyānampi sabbhāvato ariyapuggalamissakattā ‘‘moghapurisā’’ti na vuttaṁ. ‘‘Te bhikkhū’’ti",
  "tika-vin01t20:943_7": "vuttanti ‘‘kathañhi nāma te, bhikkhave, bhikkhū attanāpi attānaṁ jīvitā voropessantī’’ti",
  "tika-vin01t20:943_8": "ettha ‘‘moghapurisā’’ti avatvā ‘‘te bhikkhū’’ti vuttaṁ.",
  "tika-vin01t20:944": "Anupaññattikathāvaṇṇanā",
  "tika-vin01t20:945_0": "168. Itthīsu paṭibaddhacittatā nāma chandarāgena sārattatā sāpekkhabhāvoti āha ‘‘sārattā",
  "tika-vin01t20:945_1": "apekkhavanto’’ti. Maraṇassa guṇakittanaṁ jīvite ādīnavadassanapubbaṅgamanti āha ‘‘jīvite",
  "tika-vin01t20:945_2": "ādīnavaṁ dassetvā’’ti. ‘‘Kiṁ tuyhiminā pāpakena dujjīvitenā’’ti idaṁ jīvite ādīnavadassanaṁ.",
  "tika-vin01t20:945_3": "‘‘Mataṁ te jīvitā seyyo’’tiādi pana maraṇaguṇakittananti daṭṭhabbaṁ. Lobhādīnaṁ ativiya",
  "tika-vin01t20:945_4": "ussannattā anupaparikkhitvā kataṁ sāhasikakammaṁ kibbisanti vuccatīti āha – ‘‘kibbisaṁ",
  "tika-vin01t20:945_5": "sāhasikakammaṁ lobhādikilesussada’’nti. Kasmā idaṁ vuccatīti chabbaggiyānaṁyevedaṁ",
  "tika-vin01t20:945_6": "vacanaṁ. Mata-saddo ‘‘gata’’ntiādīsu viya bhāvavacanoti āha ‘‘tava maraṇa’’nti. Katakāloti",
  "tika-vin01t20:945_7": "katamaraṇakālo. Atha vā kāloti maraṇassetaṁ adhivacanaṁ, tasmā katakāloti katamaraṇoti",
  "tika-vin01t20:945_8": "attho. Tenevāha ‘‘kālaṁ katvā, maritvā’’ti. Divi bhavā dibbāti āha ‘‘devaloke uppannehī’’ti.",
  "tika-vin01t20:945_9": "Samappitoti yutto. Samaṅgībhūtoti sammadeva ekībhāvaṁ gato.",
  "tika-vin01t20:946": "Padabhājanīyavaṇṇanā",
  "tika-vin01t20:947_0": "172.Ussukkavacananti pubbakālakiriyāvacanaṁ. Ayañhi samānakattukesu pubbāparakālakiriyāvacanesu",
  "tika-vin01t20:947_1": "pubbakālakiriyāvacanassa niruttivohāro. Sañciccāti imassa padassa ‘‘jānitvā sañjānitvā",
  "tika-vin01t20:947_2": "cecca abhivitaritvā’’ti evaṁ pubbakālakiriyāvasena byañjanānurūpaṁ katvā padabhājane",
  "tika-vin01t20:947_3": "vattabbe tathā avatvā ‘‘jānanto sañjānanto’’ti puggalādhiṭṭhānaṁ katvā ‘‘cecca abhivitaritvā",
  "tika-vin01t20:947_4": "vītikkamo’’ti jīvitā voropanassa ca tadatthavasena niddiṭṭhattā vuttaṁ ‘‘byañjane",
  "tika-vin01t20:947_5": "ādaraṁ akatvā’’ti. ‘‘Jānanto’’ti avisesena vuttepi ‘‘sañcicca manussaviggahaṁ jīvitā",
  "tika-vin01t20:947_6": "voropeyyā’’ti vuttattā pāṇavisayamettha jānananti āha ‘‘pāṇoti jānanto’’ti, satto",
  "tika-vin01t20:947_7": "ayanti jānantoti attho. Pāṇoti hi vohārato satto, paramatthato jīvitindriyaṁ vuccati.",
  "tika-vin01t20:947_8": "‘‘Manussaviggahoti jānanto’’ti avatvā ‘‘pāṇoti jānanto’’ti vacanaṁ ‘‘manusso aya’’nti",
  "tika-vin01t20:947_9": "ajānitvā kevalaṁ sattasaññāya ghātentassapi pārājikabhāvadassanatthaṁ vuttaṁ. Teneva",
  "tika-vin01t20:947_10": "eḷakacatukke (pārā. aṭṭha. 2.174) eḷakasaññāya manussapāṇaṁ vadhantassa pārājikāpatti",
  "tika-vin01t20:947_11": "dassitā. Tasmā ‘‘manussaviggaho’’ti avatvā ‘‘pāṇoti jānanto’’ti avisesena vuttaṁ.",
  "tika-vin01t20:948_0": "Sañjānantoti ettha saha-saddena samānattho saṁ-saddoti āha – ‘‘teneva pāṇajānanākārena",
  "tika-vin01t20:948_1": "saddhiṁjānanto’’ti, teneva pāṇajānanākārena saddhiṁ jīvitā voropemīti jānantoti attho.",
  "tika-vin01t20:948_2": "Yadipi ekasseva cittassa ubhayārammaṇabhāvāsambhavato pāṇoti jānanena saddhiṁ jīvitā",
  "tika-vin01t20:948_3": "voropemīti jānanaṁ ekakkhaṇe na sambhavati, pāṇotisaññaṁ pana avijahitvā māremīti",
  "tika-vin01t20:948_4": "jānanaṁ sandhāya ‘‘teneva…pe… saddhiṁ jānanto’’ti vuttaṁ. Tasmā saddhinti avijahitvāti",
  "tika-vin01t20:948_5": "vuttaṁ hoti. Keci pana ‘‘ñātapariññāya diṭṭhasabhāvesu dhammesu tīraṇapariññāya tilakkhaṇaṁ",
  "tika-vin01t20:948_6": "āropetvā ‘rūpaṁ anicca’ntiādinā sabhāvena saddhiṁ ekakkhaṇe aniccādilakkhaṇajānanaṁ",
  "tika-vin01t20:948_7": "viya ‘imaṁ pāṇaṁ māremī’ti attano kiriyāya saddhiṁyeva jānātī’’ti vadanti. Apare",
  "tika-vin01t20:948_8": "pana ācariyā tatthāpi evaṁ na kathenti.",
  "tika-vin01t20:949_0": "Vadhakacetanāvasena cetetvāti ‘‘imaṁ māremī’’ti vadhakacetanāya cintetvā. Pakappetvāti",
  "tika-vin01t20:949_1": "‘‘vadhāmi na’’nti evaṁ cittena paricchinditvā. Abhivitaritvāti sanniṭṭhānaṁ katvā.",
  "tika-vin01t20:949_2": "Tenevāha ‘‘nirāsaṅkacittaṁ pesetvā’’ti. Upakkamavasenāti sāhatthikādiupakkamavasena.",
  "tika-vin01t20:949_3": "Evaṁ pavattassāti evaṁ yathāvuttavidhinā pavattassa. Kiñcāpi ‘‘sañciccā’’ti imassa",
  "tika-vin01t20:949_4": "vippakatavacanattā ‘‘jīvitā voropeyyā’’ti imināva aparakālakiriyāvacanena sabbathā",
  "tika-vin01t20:949_5": "pariniṭṭhitavītikkamo vutto, tathāpi ‘‘sañciccā’’ti iminā vuccamānaṁ apariyositavītikkamampi",
  "tika-vin01t20:949_6": "avasānaṁ pāpetvā dassetuṁ ‘‘vītikkamo’’ti padabhājanaṁ vuttaṁ. Tenevāha ‘‘ayaṁ sañciccasaddassa",
  "tika-vin01t20:949_7": "sikhāppatto atthoti vuttaṁ hotī’’ti.",
  "tika-vin01t20:950_0": "Ādito paṭṭhāyāti paṭisandhiviññāṇena saddhiṁ uppannakalalarūpato paṭṭhāya. Sayanti",
  "tika-vin01t20:950_1": "etthāti seyyā, mātukucchisaṅkhāto gabbho seyyā etesanti gabbhaseyyakā, aṇḍajā jalābujā",
  "tika-vin01t20:950_2": "ca. Tesaṁ gabbhaseyyakānaṁ vasena sabbasukhumattabhāvadassanatthaṁ ‘‘yaṁ mātukucchismi’’ntiādi",
  "tika-vin01t20:950_3": "vuttaṁ, na pārājikavatthuniyamanatthaṁ. Opapātikasaṁsedajāpi hi manussā pārājikavatthumeva.",
  "tika-vin01t20:950_4": "Na cevimaṁ sabbapaṭhamaṁ manussaviggahaṁ jīvitā voropetuṁ sakkā. Paṭisandhicittena",
  "tika-vin01t20:950_5": "hi saddhiṁ tiṁsa kammajarūpāni nibbattanti, tesu pana ṭhitesuyeva soḷasa bhavaṅgacittāni",
  "tika-vin01t20:950_6": "uppajjitvā nirujjhanti. Etasmiṁ antare gahitapaṭisandhikassa dārakassa vā mātuyā",
  "tika-vin01t20:950_7": "vā panassa antarāyo natthi. Ayañhi maraṇassa anokāso nāma. Ekasmiñhi soḷasacittakkhaṇe",
  "tika-vin01t20:950_8": "kāle dārakassa maraṇaṁ natthi tadā cuticittassa asambhavato, mātuyāpi tattakaṁ kālaṁ",
  "tika-vin01t20:950_9": "anatikkamitvā tadanantareyeva cavanadhammāya gabbhaggahaṇasseva asambhavato. Cittaggahaṇeneva",
  "tika-vin01t20:950_10": "avinābhāvato sesaarūpadhammānampi gahitattā rūpakāyupatthambhitasseva ca nāmakāyassa",
  "tika-vin01t20:950_11": "pañcavokāre pavattisabbhāvato vuttaṁ ‘‘sakalāpi pañcavokārapaṭisandhi dassitā hotī’’ti.",
  "tika-vin01t20:950_12": "Tattha sakalāpipañcavokārapaṭisandhīti paripuṇṇā anūnā rūpādipañcakkhandhānaṁ paṭisandhīti",
  "tika-vin01t20:950_13": "evamattho gahetabbo, na pana sakalāpi pañcavokārabhave paṭisandhīti. Tenevāha ‘‘tasmā",
  "tika-vin01t20:950_14": "tañca paṭhamaṁ cittaṁ…pe… kalalarūpanti ayaṁ sabbapaṭhamo manussaviggaho’’ti. ‘‘Tadahujātassa",
  "tika-vin01t20:950_15": "eḷakassa lomaṁ jātiuṇṇā’’ti keci. ‘‘Himavantappadese jātimantaeḷakalomaṁ jātiuṇṇā’’ti",
  "tika-vin01t20:950_16": "apare. Sukhumajātilomā eva kira keci eḷakā himavante vijjanti. ‘‘Gabbhaṁ phāletvā",
  "tika-vin01t20:950_17": "gahitaeḷakalomaṁ jātiuṇṇā’’ti aññe.",
  "tika-vin01t20:951_0": "Ekena aṁsunāti khuddakabhāṇakānaṁ matena vuttaṁ. Tathā hi ‘‘gabbhaseyyakasattānaṁ",
  "tika-vin01t20:951_1": "paṭisandhikkhaṇe pañcakkhandhā apacchā apure ekato pātubhavanti. Tasmiṁ khaṇe pātubhūtā",
  "tika-vin01t20:951_2": "kalalasaṅkhātā rūpasantati parittā hoti khuddakamakkhikāya ekavāyāmena pātabbamattā’’ti",
  "tika-vin01t20:951_3": "vatvā puna ‘‘atibahuṁ etaṁ, saṇhasūciyā tele pakkhipitvā ukkhittāya paggharitvā agge",
  "tika-vin01t20:951_4": "ṭhitabindumatta’’nti vuttaṁ. Tampi paṭikkhipitvā ‘‘ekakese telato uddharitvā gahite",
  "tika-vin01t20:951_5": "tassa paggharitvā agge ṭhitabindumatta’’nti vuttaṁ. Tampi paṭikkhipitvā ‘‘imasmiṁ",
  "tika-vin01t20:951_6": "janapade manussānaṁ kese aṭṭhadhā phālite tato ekakoṭṭhāsappamāṇo uttarakurukānaṁ",
  "tika-vin01t20:951_7": "keso, tassa pasannatilatelato uddhaṭassa agge ṭhitabindumatta’’nti vuttaṁ. Tampi",
  "tika-vin01t20:951_8": "paṭikkhipitvā ‘‘jātiuṇṇā nāma sukhumā, tassā ekaaṁsuno pasannatilatele pakkhipitvā",
  "tika-vin01t20:951_9": "uddhaṭassa paggharitvā agge ṭhitabindumatta’’nti (vibha. aṭṭha. 26) khuddakabhāṇakehi",
  "tika-vin01t20:951_10": "vuttaṁ. Saṁyuttabhāṇakā pana ‘‘tīhi jātiuṇṇaṁsūhi katasuttagge saṇṭhitatelabinduppamāṇaṁ",
  "tika-vin01t20:951_11": "kalalaṁ hotī’’ti (saṁ. ni. aṭṭha. 1.1.235) vadanti. ‘‘Accha’’nti vuttamatthaṁ pariyāyantarena",
  "tika-vin01t20:951_12": "vibhāveti ‘‘vippasanna’’nti.",
  "tika-vin01t20:952_0": "Sappimaṇḍoti pasannasappi. Yathāti idaṁ ānetvā etthāpi sambandhitabbaṁ, sappimaṇḍopi",
  "tika-vin01t20:952_1": "vuttabinduppamāṇova idha adhippeto. Evaṁvaṇṇappaṭibhāganti vuttappamāṇasaṇṭhānaparicchinnaṁ",
  "tika-vin01t20:952_2": ". Atha vā evaṁvaṇṇappaṭibhāganti evaṁvaṇṇaṁ evaṁsaṇṭhānañca. Paṭibhajanaṁ vā paṭibhāgo,",
  "tika-vin01t20:952_3": "sadisatābhajanaṁ sadisatāpattīti attho. Evaṁvidho vaṇṇappaṭibhāgo rūpato saṇṭhānato",
  "tika-vin01t20:952_4": "ca sadisatāpatti etassāti evaṁvaṇṇappaṭibhāgaṁ. Kalalanti pavuccatīti bhūtupādārūpasaṅkhāto",
  "tika-vin01t20:952_5": "santānavasena pavattamāno attabhāvo kalalaṁ nāmāti kathīyati. Vīsavassasatāyukassāti",
  "tika-vin01t20:952_6": "nidassanamattaṁ tato ūnādhikāyukamanussānampi sabbhāvato.",
  "tika-vin01t20:953_0": "Kalalakālepīti paṭhamasattāhabbhantare yaṁ santativasena pavattamānaṁ kalalasaṅkhātaṁ",
  "tika-vin01t20:953_1": "attabhāvaṁ jīvitā voropetuṁ sakkā, taṁ sandhāya vadati. Tato vā uddhanti dutiyasattāhādīsu",
  "tika-vin01t20:953_2": "abbudādibhāvappattaṁ sandhāya vuttaṁ. Nanu ca uppannānaṁ dhammānaṁ sarasanirodheneva",
  "tika-vin01t20:953_3": "nirujjhanato antarā upacchedo na sakkā kātuṁ, ‘‘tasmā…pe… jīvitindriyaṁ upacchindati",
  "tika-vin01t20:953_4": "uparodhetī’’ti kasmā vuttanti āha – ‘‘jīvitindriyassa paveṇīghaṭanaṁ…pe… uparodhetīti",
  "tika-vin01t20:953_5": "vuccatī’’ti. Kathañcāyamattho viññāyatīti āha ‘‘svāyamattho’’tiādi.",
  "tika-vin01t20:954_0": "Etthāha (sārattha. ṭī. 1.5; itivu. aṭṭha. 74) – khaṇe khaṇe nirujjhanasabhāvesu saṅkhāresu",
  "tika-vin01t20:954_1": "ko hanti, ko vā haññati, yadi cittacetasikasantāno, so arūpatāya na chedanabhedanādivasena",
  "tika-vin01t20:954_2": "vikopanasamattho, napi vikopanīyo. Atha rūpasantāno, so acetanatāya kaṭṭhakaliṅgarūpamoti",
  "tika-vin01t20:954_3": "na tattha chedanādinā pāṇātipāto labbhati yathā matasarīre. Payogopi pāṇātipātassa",
  "tika-vin01t20:954_4": "yathāvutto paharaṇappahārādiko atītesu vā saṅkhāresu bhaveyya anāgatesu vā paccuppannesu",
  "tika-vin01t20:954_5": "vā, tattha na tāva atītānāgatesu sambhavati tesaṁ abhāvato, paccuppannesu ca saṅkhārānaṁ",
  "tika-vin01t20:954_6": "khaṇikattā saraseneva nirujjhanasabhāvatāya vināsābhimukhesu nippayojano payogo siyā,",
  "tika-vin01t20:954_7": "vināsassa ca kāraṇarahitattā na paharaṇappahārādippayogahetukaṁ maraṇaṁ, nirīhakatāya",
  "tika-vin01t20:954_8": "ca saṅkhārānaṁ kassa so payogo, khaṇikattā vadhādhippāyasamakālabhijjanakassa kiriyāpariyosānakaālānavaṭṭhānato",
  "tika-vin01t20:954_9": "kassa vā pāṇātipātakammabaddhoti?",
  "tika-vin01t20:955_0": "Vuccate – vadhakacetanāsahito saṅkhārānaṁ puñjo sattasaṅkhāto hanti. Tena pavattitavadhappayoganimittaṁ",
  "tika-vin01t20:955_1": "apagatusmāviññāṇajīvitindriyo matavohārappavattinibandhano yathāvuttavadhappayogākaraṇe",
  "tika-vin01t20:955_2": "uppajjanāraho rūpārūpadhammasamūho haññati, kevalo vā cittacetasikasantāno vadhappayogāvisayabhāvepi",
  "tika-vin01t20:955_3": "tassa pañcavokārabhave rūpasantānādhīnavuttitāya rūpasantāne parena payojitajīvitindriyupacchedakapayogavasena",
  "tika-vin01t20:955_4": "tannibbattivinibandhakavisadisarūpuppattiyā vihate vicchedo hotīti na pāṇātipātassa",
  "tika-vin01t20:955_5": "asambhavo, napi ahetuko pāṇātipāto, na ca payogo nippayojano paccuppannesu saṅkhāresu",
  "tika-vin01t20:955_6": "katappayogavasena tadanantaraṁ uppajjanārahassa saṅkhārakalāpassa tathā anuppattito.",
  "tika-vin01t20:955_7": "Khaṇikānaṁ saṅkhārānaṁ khaṇikamaraṇassa idha maraṇabhāvena anadhippetattā santatimaraṇassa",
  "tika-vin01t20:955_8": "ca yathāvuttanayena sahetukabhāvato na ahetukaṁ maraṇaṁ, na ca katturahito pāṇātipātappayogo",
  "tika-vin01t20:955_9": "nirīhakesupi saṅkhāresu sannihitatāmattena upakārakesu attano attano anurūpaphaluppādane",
  "tika-vin01t20:955_10": "niyatesu kāraṇesu kattuvohārasiddhito yathā ‘‘padīpo pakāseti, nisākaro candimā’’ti.",
  "tika-vin01t20:955_11": "Na ca kevalassa vadhādhippāyasahabhuno cittacetasikakalāpassa pāṇātipāto icchito",
  "tika-vin01t20:955_12": "santānavasena avaṭṭhitasseva paṭijānanato, santānavasena pavattamānānañca padīpādīnaṁ",
  "tika-vin01t20:955_13": "atthakiriyāsiddhi dissatīti attheva pāṇātipātena kammunā baddho. Ayañca vicāro adinnādānādīsupi",
  "tika-vin01t20:955_14": "yathāsambhavaṁ vibhāvetabbo.",
  "tika-vin01t20:956_0": "Voropetuṁ na sakkāti upakkamena voropetuṁ na sakkā. Sattaṭṭhajavanavāramattanti khuddakabhāṇakānaṁ",
  "tika-vin01t20:956_1": "matena vuttaṁ. Saṁyuttabhāṇakā pana ‘‘rūpasantati arūpasantatī’’ti dve santatiyo",
  "tika-vin01t20:956_2": "vatvā ‘‘udakaṁ akkamitvā gatassa yāva tīre akkantaudakalekhā na vippasīdati, addhānato",
  "tika-vin01t20:956_3": "āgatassa yāva kāye usumabhāvo na vūpasammati, ātapā āgantvā gabbhaṁ paviṭṭhassa yāva",
  "tika-vin01t20:956_4": "andhakārabhāvo na vigacchati, antogabbhe kammaṭṭhānaṁ manasi karitvā divā vātapānaṁ",
  "tika-vin01t20:956_5": "vivaritvā olokentassa yāva akkhīnaṁ phandanabhāvo na vūpasammati, ayaṁ rūpasantati",
  "tika-vin01t20:956_6": "nāma. Dve tayo javanavārā arūpasantati nāmā’’ti vatvā ‘‘tadubhayampi santatipaccuppannaṁ",
  "tika-vin01t20:956_7": "nāmā’’ti vadanti . Majjhimabhāṇakā pana vadanti ‘‘ekadvesantativārapariyāpannaṁ santatipaccuppannaṁ.",
  "tika-vin01t20:956_8": "Tattha andhakāre nisīditvā ālokaṭṭhānaṁ gatassa na ca tāva ārammaṇaṁ pākaṭaṁ hoti.",
  "tika-vin01t20:956_9": "Yāva pana taṁ pākaṭaṁ hoti, etthantare pavattā rūpasantati arūpasantati vā ekadvesantativārā",
  "tika-vin01t20:956_10": "nāmāti veditabbā. Ālokaṭṭhāne caritvā ovarakaṁ paviṭṭhassapi na tāva sahasā rūpaṁ",
  "tika-vin01t20:956_11": "pākaṭaṁ hoti. Yāva pana taṁ pākaṭaṁ hoti, etthantare pavattā rūpasantati arūpasantati",
  "tika-vin01t20:956_12": "vā ekadvesantativārā veditabbā. Dūre ṭhatvā pana rajakānaṁ hatthavikāraṁ ghaṇṭibheriākoṭanavikārañca",
  "tika-vin01t20:956_13": "disvāpi na tāva saddaṁ suṇāti. Yāva pana taṁ suṇāti, etasmimpi antare ekadvesantativārā",
  "tika-vin01t20:956_14": "veditabbā’’ti. Ettha ca ālokaṭṭhānato ovarakaṁ paviṭṭhassa pageva tattha nisinnassa",
  "tika-vin01t20:956_15": "yāva rūpagataṁ pākaṭaṁ hoti, tattha upaḍḍhavelā avibhūtappāyā, upaḍḍhavelā vibhūtappāyā",
  "tika-vin01t20:956_16": "tadubhayaṁ gahetvā ‘‘dvesantativārā’’ti vuttaṁ, tayidaṁ na sabbasādhāraṇaṁ, ekaccassa",
  "tika-vin01t20:956_17": "sīghampi pākaṭaṁ hotīti ‘‘ekadvesantativārā’’ti ekaggahaṇampi kataṁ.",
  "tika-vin01t20:957_0": "Sabhāgasantativasenāti kusalākusalasomanassupekkhādinā sabhāgasantativasena. Iminā",
  "tika-vin01t20:957_1": "arūpasantati dassitā. Sattaṭṭhajavanavāramattanti ca kāmāvacarajavanavaseneva veditabbaṁ,",
  "tika-vin01t20:957_2": "na itarajavanavasena. Na hi te parimitakālā, antarā pavattabhavaṅgādayopi tadantogadhāti",
  "tika-vin01t20:957_3": "daṭṭhabbā. Yāva vā uṇhato āgantvātiādinā pana rūpasantatiṁ dasseti. Andhakāraṁ hotīti",
  "tika-vin01t20:957_4": "andhakāraṁ na vigacchati. Santatipaccuppannañcettha aṭṭhakathāsu āgataṁ, addhāpaccuppannaṁ",
  "tika-vin01t20:957_5": "sutte. Tathā hi bhaddekarattasutte addhāpaccuppannaṁ sandhāya ‘‘yo cāvuso mano, ye",
  "tika-vin01t20:957_6": "ca dhammā, ubhayametaṁ paccuppannaṁ, tasmiṁ ce paccuppanne chandarāgapaṭibaddhaṁ",
  "tika-vin01t20:957_7": "hoti viññāṇaṁ, chandarāgapaṭibaddhattā viññāṇassa tadabhinandati, tadabhinandanto",
  "tika-vin01t20:957_8": "paccuppannesu dhammesu saṁhīratī’’ti (ma. ni. 3.284) vuttaṁ. Ettha hi manoti sasampayuttaṁ",
  "tika-vin01t20:957_9": "viññāṇamāha. Dhammāti ārammaṇadhammā. Manoti vā manāyatanaṁ. Dhammāti vedanādayo",
  "tika-vin01t20:957_10": "arūpakkhandhā. Ubhayametaṁ paccuppannanti addhāpaccuppannaṁ etaṁ ubhayaṁ hotīti attho.",
  "tika-vin01t20:957_11": "Viññāṇanti nikantiviññāṇaṁ. Tañhi tasmiṁ paccuppanne chandarāgavasena paṭibaddhaṁ",
  "tika-vin01t20:957_12": "hoti. Abhinandatīti taṇhādiṭṭhābhinandanāhi abhinandati . Tathābhūto ca vatthupariññāya",
  "tika-vin01t20:957_13": "abhāvato tesu paccuppannesu dhammesu saṁhīrati, taṇhādiṭṭhīhi ākaḍḍhīyatīti attho.",
  "tika-vin01t20:957_14": "Ettha ca ‘‘dvādasāyatanāni ekaṁ paccuppanna’’nti āgatattā tattha pavatto chandarāgo",
  "tika-vin01t20:957_15": "addhāpaccuppannārammaṇo, na khaṇapaccuppannārammaṇoti viññāyati.",
  "tika-vin01t20:958_0": "Sattoti khandhasantāno. Tattha hi sattapaññatti. Jīvitindriyanti rūpārūpajīvitindriyaṁ.",
  "tika-vin01t20:958_1": "Rūpajīvitindriye hi vikopite itarampi taṁsambandhatāya vinassatīti. Taṁ vuttappakāramevāti",
  "tika-vin01t20:958_2": "taṁ jīvitindriyātipātanavidhānaṁ heṭṭhā vuttappakārameva. Saraseneva patanasabhāvassa",
  "tika-vin01t20:958_3": "antarā eva atīva pātanaṁ atipāto, saṇikaṁ patituṁ adatvā sīghapātananti attho. Atikkamma",
  "tika-vin01t20:958_4": "vā satthādīhi abhibhavitvā pātanaṁ atipāto, pāṇassa atipāto pāṇātipāto. Yāya cetanāya",
  "tika-vin01t20:958_5": "pavattamānassa jīvitindriyassa nissayabhūtesu mahābhūtesu upakkamakaraṇahetu taṁmahābhūtapaccayā",
  "tika-vin01t20:958_6": "uppajjanamahābhūtā nuppajjissanti, sā tādisappayogasamuṭṭhāpikā vadhakacetanā pāṇātipāto.",
  "tika-vin01t20:958_7": "Tenāha ‘‘yāya cetanāyā’’tiādi.",
  "tika-vin01t20:959_0": "Paharaṇanti kāyaviññattisahitāya vadhakacetanāya adhippetatthasādhanaṁ. Āṇāpananti",
  "tika-vin01t20:959_1": "vacīviññattisahitāya vadhakacetanāya adhippetatthasādhanaṁ. Teneva ‘‘sāvetukāmo na",
  "tika-vin01t20:959_2": "sāvetī’’tiādi vuttaṁ. Upanikkhipananti asiādīnaṁ tassa upanikkhipanaṁ.",
  "tika-vin01t20:960_0": "Aṭṭhakathāsu vuttamatthaṁ saṅkhipitvā dassento ‘‘saṅkhepato’’tiādimāha. Tattha vijjāparijappananti",
  "tika-vin01t20:960_1": "mantaparijappanaṁ. Idāni aṭṭhakathāsu vitthāritamatthaṁ dassento āha ‘‘aṭṭhakathāsu",
  "tika-vin01t20:960_2": "panā’’tiādi. Tattha āthabbaṇikāti āthabbaṇavedavedino. Āthabbaṇaṁ payojentīti āthabbaṇavedavihitaṁ",
  "tika-vin01t20:960_3": "mantaṁ tattha vuttavidhinā payojenti. Āthabbaṇikā hi sattāhaṁ aloṇakaṁ bhuñjitvā",
  "tika-vin01t20:960_4": "dabbe attharitvā pathaviyaṁ sayamānā tapaṁ caritvā sattame divase susānabhūmiṁ sajjetvā",
  "tika-vin01t20:960_5": "sattame pade ṭhatvā hatthaṁ vaṭṭetvā vaṭṭetvā mukhena vijjaṁ parijappanti, atha nesaṁ",
  "tika-vin01t20:960_6": "kammaṁ samijjhati. Paṭisenāyāti idaṁ heṭṭhā upari vā padadvayena sambandhamupagacchati.",
  "tika-vin01t20:960_7": "Ītiṁuppādentīti ḍaṁsitvā māraṇatthāya vicchikādīnaṁ vissajjanavasena pīḷaṁ uppādenti",
  "tika-vin01t20:960_8": ". Etīti īti. Upaddavanti tato adhikatarapīḷaṁ. Pajjarakanti visamajjaraṁ. Sūcikanti",
  "tika-vin01t20:960_9": "aṅgapaccaṅgāni sūcīhi viya vijjhitvā pavattamānaṁ sūlaṁ. Visūcikanti sasūlaṁ āmātisāraṁ.",
  "tika-vin01t20:960_10": "Pakkhandiyanti rattātisāraṁ. Vijjaṁ parivattetvāti gandhāravijjādikaṁ attano vijjaṁ",
  "tika-vin01t20:960_11": "katupacāraṁ parijappitvā mantapaṭhanakkamena paṭhitvā. Tehīti tehi vatthūhi.",
  "tika-vin01t20:961_0": "Payojananti pavattamānaṁ. Disvātiādi diṭṭhavisādīnaṁ yathākkamena vuttaṁ. Dvattibyāmasatappamāṇanāguddharaṇeti",
  "tika-vin01t20:961_1": "dvattibyāmasatappamāṇe mahākāye nimminitvā ṭhitānaṁ nāgānaṁ uddharaṇe. Kumbhaṇḍānanti",
  "tika-vin01t20:961_2": "kumbhaṇḍadevānaṁ. Te kira devā mahodarā honti, rahassaṅgampi ca nesaṁ kumbho viya",
  "tika-vin01t20:961_3": "mahantaṁ hoti, tasmā ‘‘kumbhaṇḍā’’ti vuccanti. Vessavaṇassa yakkhādhipatibhāvepi",
  "tika-vin01t20:961_4": "nayanāvudhena kumbhaṇḍānaṁ maraṇassa idha vuttattā tesupi tassa āṇāpavatti veditabbā.",
  "tika-vin01t20:962_0": "Kecīti mahāsaṅghikā. ‘‘Aho vata yaṁ taṁ kucchigataṁ gabbhaṁ na sotthinā abhinikkhameyyā’’ti",
  "tika-vin01t20:962_1": "pāṭho sundarataro. ‘‘Aho vatāyaṁ ta’’ntipi pāṭho. ‘‘Ayaṁ itthī taṁ kucchigataṁ gabbhaṁ",
  "tika-vin01t20:962_2": "na sotthinā abhinikkhāmeyyā’’ti vattabbaṁ. Kulumbassāti gabbhassa kulasseva vā, kuṭumbassāti",
  "tika-vin01t20:962_3": "vuttaṁ hoti. Bhāvanāmayiddhiyāti adhiṭṭhāniddhiṁ sandhāya vadanti. Ghaṭabhedanaṁ",
  "tika-vin01t20:962_4": "viya iddhivināso, agginibbāpanaṁ viya parūpaghātoti upamāsaṁsandanaṁ. Taṁ tesaṁ icchāmattamevāti",
  "tika-vin01t20:962_5": "etthāyaṁ vicāraṇā – tumhe iddhiyā parūpaghātaṁ vadetha, iddhi nāma cesā adhiṭṭhāniddhi",
  "tika-vin01t20:962_6": "vikubbaniddhi manomayiddhi ñāṇavipphāriddhi samādhivipphāriddhi ariyiddhi kammavipākajiddhi",
  "tika-vin01t20:962_7": "puññavatoiddhi vijjāmayiddhi tattha tattha sammāpayogapaccayā ijjhanaṭṭhena iddhīti",
  "tika-vin01t20:962_8": "dasavidhā. Tattha kataraṁ iddhiṁ vadethāti? Bhāvanāmayanti. Kiṁ pana bhāvanāmayiddhiyā",
  "tika-vin01t20:962_9": "parūpaghātakammaṁ hotīti? Āma ekavāraṁ hoti. Yathā hi ādittagharassa upari udakabharite",
  "tika-vin01t20:962_10": "ghaṭe khitte ghaṭopi bhijjati, aggipi nibbāyati, evameva bhāvanāmayiddhiyā ekavāraṁ",
  "tika-vin01t20:962_11": "parūpaghātakammaṁ hoti, tato paṭṭhāya pana sā nassatīti. Atha ne ‘‘bhāvanāmayiddhiyā",
  "tika-vin01t20:962_12": "neva ekavāraṁ, na dve vāre parūpaghātakammaṁ hotī’’ti vatvā saññattiṁ āgacchantā",
  "tika-vin01t20:962_13": "pucchitabbā ‘‘bhāvanāmayiddhi kiṁ kusalā, akusalā, abyākatā, sukhāya vedanāya sampayuttā,",
  "tika-vin01t20:962_14": "dukkhāya , adukkhamasukhāya, savitakkasavicārā, avitakkavicāramattā, avitakkaavicārā,",
  "tika-vin01t20:962_15": "kāmāvacarā, rūpāvacarā, arūpāvacarā’’ti.",
  "tika-vin01t20:963_0": "Imaṁ pana pañhaṁ ye jānanti, te evaṁ vakkhanti ‘‘bhāvanāmayiddhi kusalā vā hoti abyākatā",
  "tika-vin01t20:963_1": "vā, adukkhamasukhavedanīyā eva, avitakkaavicārā eva, rūpāvacarā evā’’ti. Te vattabbā",
  "tika-vin01t20:963_2": "‘‘pāṇātipātacetanā kusalākusalādīsu kataraṁ koṭṭhāsaṁ bhajatī’’ti. Jānantā vakkhanti",
  "tika-vin01t20:963_3": "‘‘pāṇātipātacetanā akusalāva, dukkhavedanīyāva, savitakkasavicārāva, kāmāvacarā evā’’ti.",
  "tika-vin01t20:963_4": "Evaṁ sante ‘‘tumhākaṁ kathā neva kusalattikena sameti, na vedanāttikena, na vitakkattikena,",
  "tika-vin01t20:963_5": "na parittattikenā’’ti. Kiṁ pana evaṁ mahantaṁ suttaṁ niratthakanti? No niratthakaṁ,",
  "tika-vin01t20:963_6": "tumhe panassa atthaṁ na jānātha. Iddhimā cetovasippattoti ettha hi na bhāvanāmayiddhi",
  "tika-vin01t20:963_7": "adhippetā, āthabbaṇiddhi pana adhippetā. Sā hi ettha labbhamānā labbhatīti.",
  "tika-vin01t20:964_0": "Haritabbaṁ upanikkhipitabbanti hāraṁ, hārameva hārakanti āha ‘‘atha vā’’tiādi. Jīvitaharaṇakaṁ",
  "tika-vin01t20:964_1": "upanikkhipitabbaṁ vā satthaṁ satthahārakanti vikappadvayenāha. ‘‘Hārakasattha’’nti",
  "tika-vin01t20:964_2": "ca vattabbe satthahārakanti visesanassa paranipātaṁ katvā vuttaṁ. Yathā labhati,",
  "tika-vin01t20:964_3": "tathā kareyyāti adhippāyatthamāha. Upanikkhipeyyāti ‘‘pariyeseyyā’’ti imassa sikhāppattamatthaṁ",
  "tika-vin01t20:964_4": "dasseti. Itarathāti ‘‘pariyeseyyā’’ti imassa upanikkhipeyyāti evamatthaṁ aggahetvā",
  "tika-vin01t20:964_5": "yadi pariyesanamattameva adhippetaṁ siyāti attho. Pariyiṭṭhamattenāti pariyesitamattena.",
  "tika-vin01t20:964_6": "‘‘Satthahārakaṁ vāssa pariyeseyyā’’ti iminā vuccamānassa atthassa byañjanānurūpato",
  "tika-vin01t20:964_7": "paripuṇṇaṁ katvā avuttattā āha ‘‘byañjanaṁ anādiyitvā’’ti. Sasati hiṁsatīti satthaṁ,",
  "tika-vin01t20:964_8": "sasanti hiṁsanti tenāti vā satthanti laguḷapāsāṇādīnampi satthasaṅgahitattā āha –",
  "tika-vin01t20:964_9": "‘‘yaṁ ettha thāvarappayogasaṅgahitaṁ satthaṁ, tadeva dassetu’’nti.",
  "tika-vin01t20:965_0": "Vuttāvasesanti vuttaasiādīhi avasiṭṭhaṁ. Laguḷanti muggarassetaṁ adhivacanaṁ. Satthasaṅgahoti",
  "tika-vin01t20:965_1": "mātikāyaṁ ‘‘satthahāraka’’nti ettha vuttasatthasaṅgaho. Yasmā…pe… tasmā dvidhā bhinditvā",
  "tika-vin01t20:965_2": "padabhājanaṁ vuttanti īdisaṁ heṭṭhā vuttavibhaṅganayabhedadassananti veditabbaṁ.",
  "tika-vin01t20:965_3": "Narake vā papatātiādīti ettha ādi-saddena ‘‘papāte vā papatā’’ti parato vuttaṁ avuttañca",
  "tika-vin01t20:965_4": "‘‘rukkhato vā papatā’’tiādi sabbaṁ maraṇūpāyaṁ saṅgaṇhāti. Tenevāha ‘‘na hi sakkā",
  "tika-vin01t20:965_5": "sabbaṁ sarūpeneva vattu’’nti. Parato vuttanayattāti parato nigamanavasena vuttassa",
  "tika-vin01t20:965_6": "dutiyapadassa padabhājane vuttanayattā. Atthato vuttamevāti maraṇūpāyassa bahuvidhatānidassanatthaṁ,",
  "tika-vin01t20:965_7": "tato ekadese dassite sabbaṁ vuttameva hotīti adhippāyo. Na hi sakkā…pe… vattunti",
  "tika-vin01t20:965_8": "‘‘rukkhato vā papatā’’tiādinā sarūpato sabbaṁ maraṇūpāyaṁ pariyosānaṁ pāpetvā na",
  "tika-vin01t20:965_9": "sakkā vattunti attho.",
  "tika-vin01t20:966_0": "Mataṁte jīvitā seyyoti ettha vuttamaraṇaṁ yasmā iti-saddo nidasseti, tasmā tattha",
  "tika-vin01t20:966_1": "vuttamaraṇaṁ iti-saddassa atthoti tampi gahetvā atthaṁ dassento āha – ‘‘maraṇacitto",
  "tika-vin01t20:966_2": "maraṇamanoti attho’’ti. Cittassa atthadīpanatthaṁ vuttoti citta-saddassa vicittādianekatthavisayattā",
  "tika-vin01t20:966_3": "nāyaṁ citta-saddo idha aññasmiṁ atthe vattamāno daṭṭhabbo, api tu viññāṇasmiṁyeva",
  "tika-vin01t20:966_4": "vattamāno veditabboti tassa atthassa niyamanatthaṁ vutto. Iminā punaruttidosassapi",
  "tika-vin01t20:966_5": "idha anavakāsoti dasseti. Na tāva attho vuttoti ‘‘iti cittamano’’ti uddharitvāpi",
  "tika-vin01t20:966_6": "iti-saddanidassitassa maraṇassa aparāmaṭṭhabhāvato vuttaṁ. Tāva-saddena pana parato",
  "tika-vin01t20:966_7": "‘‘cittasaṅkappo’’ti imassa padabhājane ‘‘maraṇasaññī’’tiādinā itisaddatthassa vakkhamānataṁ",
  "tika-vin01t20:966_8": "vibhāveti. Tattha hi iti-saddanidassitaṁ maraṇasaṅkhātamatthaṁ gahetvā ‘‘maraṇasaññī",
  "tika-vin01t20:966_9": "maraṇacetano maraṇādhippāyo’’ti vuttaṁ. Tenevāha – ‘‘cittasaṅkappoti imasmiṁ pade",
  "tika-vin01t20:966_10": "adhikāravasena itisaddo āharitabbo’’ti. Kasmā āharitabboti āha ‘‘idañhī’’tiādi. Kathaṁ",
  "tika-vin01t20:966_11": "panetaṁ viññāyatīti āha ‘‘tathā hissā’’tiādi. Assāti iti-saddassa. Tameva atthanti",
  "tika-vin01t20:966_12": "maraṇasaṅkhātamatthaṁ. ‘‘Maraṇasaññī’’tiādīsu hi maraṇaṁ iti-saddassa attho, ‘‘saññī’’tiādi",
  "tika-vin01t20:966_13": "saṅkappasaddassa. Cittasaddassa panettha vicittavacanatā saṅkappasaddassa saññācetanādhippāyavasena",
  "tika-vin01t20:966_14": "tidhā atthaṁ dassentena vibhāvitāti daṭṭhabbaṁ. Tenevāha – ‘‘citto nānappakārako",
  "tika-vin01t20:966_15": "saṅkappo’’tiādi. Adhippāyasaddena kimettha vuttanti āha – ‘‘adhippāyoti vitakko veditabbo’’ti.",
  "tika-vin01t20:966_16": "Na idaṁ vitakkassa nāmanti idaṁ pana na kevalaṁ vitakkasseva nāmanti dassetuṁ vuttaṁ.",
  "tika-vin01t20:966_17": "Pākaṭattā oḷārikattā ca uccākāratā veditabbā, apākaṭattā anoḷārikattā ca avacākāratā.",
  "tika-vin01t20:967_0": "174. Kāyekadesepi kāya-saddo vattatīti āha ‘‘hatthena vā’’tiādi. Paharaṇenāti satthena.",
  "tika-vin01t20:967_1": "Satthañhi paharanti etenāti paharaṇanti vuccati. Kammunā bajjhatīti pāṇātipātakammunā",
  "tika-vin01t20:967_2": "bajjhati, pāṇātipātakammassa siddhanti vuttaṁ hoti. Yo koci maratūti ettha yassa",
  "tika-vin01t20:967_3": "kassaci ekasseva jīvitindriyavisayā vadhakacetanā pavattati, na pahārapaccayā marantasseva",
  "tika-vin01t20:967_4": "jīvitindriyavisayā, nāpi samūhassāti veditabbā. Ubhayathāpīti uddesānuddesānaṁ vasena.",
  "tika-vin01t20:967_5": "Vadhakacittaṁ paccuppannārammaṇampi jīvitindriyaṁ pabandhavicchedanavasena ārammaṇaṁ",
  "tika-vin01t20:967_6": "katvā pavattatīti āha ‘‘pacchā vā teneva rogenā’’tiādi. Yena hi pabandho vicchijjati,",
  "tika-vin01t20:967_7": "tādisaṁ payogaṁ nibbattentaṁ tadā vadhakacittaṁ pavattantaṁ paharitamatteyeva kammunā",
  "tika-vin01t20:967_8": "bajjhati. Manussaarahantassa ca puthujjanakāleyeva satthappahāre vā vise vā dinnepi",
  "tika-vin01t20:967_9": "yadi so arahattaṁ patvā teneva marati, arahantaghātako hotiyeva. Yaṁ pana puthujjanakāle",
  "tika-vin01t20:967_10": "dinnaṁ dānaṁ arahattaṁ patvā paribhuñjati, puthujjanasseva taṁ dinnaṁ hoti.",
  "tika-vin01t20:968_0": "Nanu ca yathā arahattaṁ patvā paribhuttampi puthujjanakāle dinnaṁ puthujjanadānameva",
  "tika-vin01t20:968_1": "hoti, evaṁ maraṇādhippāyena puthujjanakāle pahāre dinne arahattaṁ patvā teneva pahārena",
  "tika-vin01t20:968_2": "mate kasmā arahantaghātakoyeva hoti, na puthujjanaghātakoti? Visesasabbhāvato. Dānañhi",
  "tika-vin01t20:968_3": "deyyadhammassa pariccāgamattena hoti. Tathā hi dānacetanā cajitabbaṁ vatthuṁ ārammaṇaṁ",
  "tika-vin01t20:968_4": "katvā cajanamattameva hoti, aññasantakakaraṇaṁva tassa cajanaṁ, tasmā yassa taṁ santakaṁ",
  "tika-vin01t20:968_5": "kataṁ, tasseva taṁ dinnaṁ hoti, na evaṁ vadho. So hi pāṇo pāṇasaññitā vadhakacetanā",
  "tika-vin01t20:968_6": "upakkamo tena maraṇanti imesaṁ pañcannaṁ aṅgānaṁ pāripūriyāva hoti, na apāripūriyā.",
  "tika-vin01t20:968_7": "Tasmā arahattaṁ pattasseva maraṇanti arahantaghātakoyeva hoti, na puthujjanaghātako.",
  "tika-vin01t20:968_8": "Yasmā pana ‘‘imaṁ māremī’’ti yaṁ santānaṁ ārabbha māraṇicchā, tassa puthujjanakhīṇāsavabhāvena",
  "tika-vin01t20:968_9": "payogamaraṇakkhaṇānaṁ vasena satipi santānabhede abhedoyeva, yadā ca atthasiddhi,",
  "tika-vin01t20:968_10": "tadā khīṇāsavabhāvo, tasmā arahantaghātakoyeva hotīti niṭṭhamettha gantabbaṁ.",
  "tika-vin01t20:969_0": "Aññacittenāti avadhādhippāyena amāretukāmatācittena. Natthi pāṇātipātoti amāretukāmatācittena",
  "tika-vin01t20:969_1": "pahaṭattā. Kiñcāpi paṭhamappahāro na sayameva sakkoti māretuṁ, dutiyaṁ pana labhitvā",
  "tika-vin01t20:969_2": "sakkonto jīvitavināsanahetu hoti, tasmā ‘‘payogo tena ca maraṇa’’nti iminā saṁsandanato",
  "tika-vin01t20:969_3": "paṭhamappahāreneva kammabaddho yutto, na dutiyena tassa aññacittena dinnattā. Tena",
  "tika-vin01t20:969_4": "vuttaṁ ‘‘ubhayehi matepi paṭhamappahāreneva kammunā baddho’’ti.",
  "tika-vin01t20:970_0": "Kammāpattibyattibhāvatthanti ānantariyādikammavibhāgassa pārājikādiāpattivibhāgassa",
  "tika-vin01t20:970_1": "ca vibhāvanatthaṁ. ‘‘Eḷakaṁ māremī’’ti pavattacetanāya pubbabhāgattā ‘‘imaṁ māremī’’ti",
  "tika-vin01t20:970_2": "sanniṭṭhāpakacetanāya tadā sannihitattā yathāvatthukaṁ kammabaddho hotiyevāti āha",
  "tika-vin01t20:970_3": "‘‘imaṁ vatthuṁ māremīti cetanāya atthibhāvato’’tiādi. Sabbattha hi purimaṁ abhisandhicittaṁ",
  "tika-vin01t20:970_4": "appamāṇaṁ tena atthasiddhiyā abhāvato, vadhakacittaṁ pana tadārammaṇañca jīvitindriyaṁ",
  "tika-vin01t20:970_5": "anantariyādibhāve pamāṇanti daṭṭhabbaṁ. Ghātako ca hotīti pāṇaghātako hoti, pāṇātipātakammunāva",
  "tika-vin01t20:970_6": "baddho hotīti attho. Pubbe vuttanayeneva veditabbanti yathākkamaṁ pārājikathullaccayapācittiyāni",
  "tika-vin01t20:970_7": "veditabbāni. ‘‘Mātāpituarahantānaṁ aññataraṁ māremī’’ti guṇamahantesu pavattapubbabhāgacetanāya",
  "tika-vin01t20:970_8": "dāruṇabhāvato tathāvidhapubbabhāgacetanāparivārā sanniṭṭhāpakacetanā dāruṇāva hotīti",
  "tika-vin01t20:970_9": "āha – ‘‘idha pana cetanā dāruṇā hotī’’ti. Iminā ca ‘‘eḷakaṁ māressāmī’’ti mātāpituādīnaṁ",
  "tika-vin01t20:970_10": "māraṇepi pubbabhāgacetanāya adāruṇattā aññathā pavattaānantariyakammato evaṁ pavattānantariyassa",
  "tika-vin01t20:970_11": "nātidāruṇatā vuttāva hotīti daṭṭhabbā.",
  "tika-vin01t20:971_0": "Lohitakanti lohitamakkhitaṁ. Kammaṁ karonteti yuddhakammaṁ karonte. Yathādhippāyaṁ",
  "tika-vin01t20:971_1": "gateti yodhaṁ vijjhitvā pitari viddhe. Idañca yathādhippāyaṁ tena tathāviddhabhāvadassanatthaṁ",
  "tika-vin01t20:971_2": "vuttaṁ. Ayathādhippāyaṁ pana ujukameva gantvā pitari viddhepi maraṇādhippāyena attanāva",
  "tika-vin01t20:971_3": "katappayogattā nevatthi visaṅketoti vadanti. Ānantariyaṁ pana natthīti pitaraṁ uddissa katappayogābhāvato.",
  "tika-vin01t20:972": "Adhiṭṭhāyāti mātikāvasena āṇattikapayogakathāvaṇṇanā",
  "tika-vin01t20:973_0": "Evaṁvijjhāti evaṁ dhanuṁ kaḍḍhetvā vijjha. Evaṁ paharāti evaṁ daḷhaṁ asiṁ gahetvā",
  "tika-vin01t20:973_1": "pahara. Evaṁ ghātehīti evaṁ kammakāraṇaṁ katvā mārehi. Majjheti hatthino piṭṭhimajjhe.",
  "tika-vin01t20:973_2": "Etenāti ‘‘adhiṭṭhahitvā āṇāpetī’’tiādinā. Tatthāti āṇattikappayoge.",
  "tika-vin01t20:974_0": "Kiñcāpi kiriyaviseso aṭṭhakathāsu anāgato, pāḷiyaṁ pana ‘‘evaṁ vijjha, evaṁ pahara,",
  "tika-vin01t20:974_1": "evaṁ ghātehī’’ti kiriyāvisesassa parāmaṭṭhattā ācariyaparamparāya ābhataṁ kiriyāvisesaṁ",
  "tika-vin01t20:974_2": "pāḷiyā saṁsandanato gahetvā dassento ‘‘aparo nayo’’tiādimāha. Chedananti hatthādichedanaṁ.",
  "tika-vin01t20:974_3": "Bhedananti kucchiādiphālanaṁ. Atha vā usunā vijjhanaṁ, asinā chedanaṁ, muggarādīhi",
  "tika-vin01t20:974_4": "sīsādibhedananti evamettha attho daṭṭhabbo. Saṅkhamuṇḍakanti saṅkhamuṇḍakammakāraṇaṁ.",
  "tika-vin01t20:974_5": "Taṁ karontā uttaroṭṭhaubhatokaṇṇacūḷikagalavāṭakaparicchedena cammaṁ chinditvā sabbakese",
  "tika-vin01t20:974_6": "ekato gaṇṭhiṁ katvā daṇḍakena paliveṭhetvā uppāṭenti, saha kesehi cammaṁ uṭṭhahati,",
  "tika-vin01t20:974_7": "tato sīsakaṭāhaṁ thūlasakkharāhi ghaṁsitvā dhovantā saṅkhavaṇṇaṁ karonti. Evamādīti",
  "tika-vin01t20:974_8": "ādi-saddena bilaṅgathālikaṁ rāhumukhaṁ jotimālikaṁ hatthapajjotikaṁ erakavattikaṁ",
  "tika-vin01t20:974_9": "cīrakavāsikaṁ eṇeyyakaṁ baḷisamaṁsikaṁ kahāpaṇikaṁ khārāpatacchikaṁ palighaparivattikaṁ",
  "tika-vin01t20:974_10": "palālapīṭhakanti evamādiṁ sabbaṁ kammakāraṇaṁ saṅgaṇhāti.",
  "tika-vin01t20:975_0": "Tattha (a. ni. aṭṭha. 2.2.1) bilaṅgathālikanti kañjiyaukkhalikakammakāraṇaṁ. Taṁ",
  "tika-vin01t20:975_1": "kammaṁ karontā sīsakapālaṁ uppāṭetvā tattaṁ ayoguḷaṁ saṇḍāsena gahetvā tattha pakkhipanti,",
  "tika-vin01t20:975_2": "tena matthaluṅgaṁ pakkuthitvā upari uttarati. Rāhumukhanti rāhumukhakammakāraṇaṁ.",
  "tika-vin01t20:975_3": "Taṁ karonto saṅkunā mukhaṁ vivaritvā antomukhe dīpaṁ jālenti, kaṇṇacūḷikāhi vā paṭṭhāya",
  "tika-vin01t20:975_4": "mukhaṁ nikhādanena khaṇanti, lohitaṁ paggharitvā mukhaṁ pūreti. Jotimālikanti sakalasarīraṁ",
  "tika-vin01t20:975_5": "telapilotikāya veṭhetvā ālimpenti. Hatthapajjotikanti hatthe telapilotikāya veṭhetvā",
  "tika-vin01t20:975_6": "dīpaṁ viya pajjālenti. Erakavattikanti erakavattakammakāraṇaṁ. Taṁ karontā heṭṭhāgīvato",
  "tika-vin01t20:975_7": "paṭṭhāya cammavaṭṭe kantitvā gopphake pātenti, atha naṁ yottehi bandhitvā kaḍḍhanti,",
  "tika-vin01t20:975_8": "so attanova cammavaṭṭe akkamitvā patati. Cīrakavāsikanti cīrakavāsikakammakāraṇaṁ.",
  "tika-vin01t20:975_9": "Taṁ karontā tatheva cammavaṭṭe kantitvā kaṭiyaṁ ṭhapenti, kaṭito paṭṭhāya kantitvā",
  "tika-vin01t20:975_10": "gopphakesu ṭhapenti, uparimehi heṭṭhimasarīraṁ cīrakanivāsananivatthaṁ viya hoti.",
  "tika-vin01t20:975_11": "Eṇeyyakanti eṇeyyakammakāraṇaṁ. Taṁ karontā ubhosu kapparesu ca jaṇṇukesu ca ayavalayāni",
  "tika-vin01t20:975_12": "datvā ayasūlāni koṭṭenti, so catūhi ayasūlehi bhūmiyaṁ patiṭṭhahati, atha naṁ parivāretvā",
  "tika-vin01t20:975_13": "aggiṁ karonti, taṁ kālena kālaṁ sandhito sūlāni apanetvā catūhi aṭṭhikoṭīhiyeva ṭhapenti.",
  "tika-vin01t20:976_0": "Baḷisamaṁsikanti ubhatomukhehi baḷisehi paharitvā cammamaṁsanahārūni uppāṭenti. Kahāpaṇikanti",
  "tika-vin01t20:976_1": "sakalasarīraṁ tikhiṇāhi vāsīhi koṭito paṭṭhāya kahāpaṇamattaṁ kahāpaṇamattaṁ pātentā",
  "tika-vin01t20:976_2": "koṭṭenti. Khārāpatacchikanti sarīraṁ tattha tattha āvudhehi paharitvā kocchehi khāraṁ",
  "tika-vin01t20:976_3": "ghaṁsanti, cammamaṁsanahārūni paggharitvā aṭṭhikasaṅkhalikāva tiṭṭhati. Palighaparivattikanti",
  "tika-vin01t20:976_4": "ekena passena nipajjāpetvā kaṇṇachidde ayasūlaṁ koṭṭetvā pathaviyā ekābaddhaṁ karonti,",
  "tika-vin01t20:976_5": "atha naṁ pāde gahetvā āviñchanti. Palālapīṭhakanti cheko kāraṇiko chavicammaṁ acchinditvā",
  "tika-vin01t20:976_6": "nisadapotehi aṭṭhīni bhinditvā kesesu gahetvā ukkhipati, maṁsarāsiyeva hoti, atha",
  "tika-vin01t20:976_7": "naṁ keseheva pariyonandhitvā gaṇhantā palālavaṭṭiṁ viya katvā paliveṭhenti.",
  "tika-vin01t20:977_0": "Vatthuṁ visaṁvādetvā tato aññaṁ māretīti sambandho. Purimapassādīnampi vatthusabhāgato",
  "tika-vin01t20:977_1": "vatthuggahaṇeneva gahaṇanti āha ‘‘purato paharitvā’’tiādi. Cittena ‘‘purato vā’’ti",
  "tika-vin01t20:977_2": "niyamaṁ katvā vā akatvā vā ‘‘purato paharitvā mārehī’’ti vutte sace aññattha paharitvā",
  "tika-vin01t20:977_3": "māreti, lesaṁ oḍḍetvā avuttattā visaṅketova hoti. Cittena pana yattha katthaci paharitvā",
  "tika-vin01t20:977_4": "māraṇaṁ icchantopi sace ‘‘purato paharitvā mārehī’’ti vadati, tassa lesaṁ oḍḍetvā",
  "tika-vin01t20:977_5": "tathā vuttamatthaṁ ṭhapetvā teneva cittena samuṭṭhāpitaviññattikattā manussaviggahapārājikato",
  "tika-vin01t20:977_6": "pariyāyena amuccanato ‘‘aññattha paharitvā māritepi nevatthi visaṅketo’’ti vadanti,",
  "tika-vin01t20:977_7": "keci pana taṁ na icchanti. Vatthuvisesenāti mātuādivatthuvisesena . Kammavisesoti",
  "tika-vin01t20:977_8": "ānantariyādikammaviseso. Āpattivisesoti pārājikādiāpattiviseso.",
  "tika-vin01t20:978_0": "‘‘Etaṁ gāme ṭhita’’nti gāmo puggalaniyamanatthaṁ vutto, na okāsaniyamanatthaṁ, tasmā",
  "tika-vin01t20:978_1": "okāsaṁ aniyametvā puggalasseva niyamitattā natthi visaṅketo. ‘‘Gāmeye vā’’tiādīsu",
  "tika-vin01t20:978_2": "pana okāsassa niyamitattā aññattha mārite visaṅketo vutto.",
  "tika-vin01t20:979": "Tuṇḍenāti khaggakoṭiyā. Tharunāti khaggamuṭṭhinā.",
  "tika-vin01t20:980": "‘‘Etaṁ gacchanta’’nti gamanena puggalova niyamito, na iriyāpatho. Tenāha ‘‘natthi visaṅketo’’ti. ‘‘Gacchantamevā’’tiādinā iriyāpatho niyamito. Tenāha ‘‘visaṅketo hotī’’ti.",
  "tika-vin01t20:981_0": "‘‘Dīghaṁ mārehī’’ti vuttepi dīghasaṇṭhānānaṁ bahubhāvato itthannāmaṁ evarūpañca dīghanti",
  "tika-vin01t20:981_1": "aññesaṁ asādhāraṇalakkhaṇena aniddiṭṭhattā ‘‘aniyametvā āṇāpetī’’ti vuttaṁ. Tenevāha",
  "tika-vin01t20:981_2": "‘‘yaṁ kiñci tādisaṁ māretī’’ti. Ettha ca ‘‘cittena bahūsu dīghasaṇṭhānesu ekaṁ niyametvā",
  "tika-vin01t20:981_3": "vuttepi vācāya aniyamitattā aññasmiṁ tādise mārite natthi visaṅketo’’ti vadanti.",
  "tika-vin01t20:981_4": "Parapāṇimhi pāṇasaññitālakkhaṇassa aṅgassa abhāvato nevatthi pāṇātipātoti āha ‘‘āṇāpako",
  "tika-vin01t20:981_5": "muccatī’’ti. Yadi evaṁ okāsaniyame sati kathaṁ pāṇātipātoti? Okāsaṁ niyamentassa",
  "tika-vin01t20:981_6": "tasmiṁ okāse nisinnassa jīvitindriyaṁ ārammaṇaṁ hotīti gahetabbaṁ. Okāsañhi niyametvā",
  "tika-vin01t20:981_7": "niddisanto tasmiṁ okāse nisinnaṁ mārāpetukāmo hoti, sayaṁ pana tadā tattha natthi,",
  "tika-vin01t20:981_8": "tasmā okāsena saha attano jīvitindriyaṁ ārammaṇaṁ na hotīti vadanti.",
  "tika-vin01t20:982": "Adhiṭṭhāyāti mātikāvasena āṇattikapayogakathāvaṇṇanā niṭṭhitā.",
  "tika-vin01t20:983": "Dūtakathāvaṇṇanā",
  "tika-vin01t20:984_0": "Evaṁ āṇāpentassa ācariyassa tāva dukkaṭanti sace sā āṇatti yathādhippāyaṁ na gacchati,",
  "tika-vin01t20:984_1": "ācariyassa āṇattikkhaṇe dukkaṭaṁ. Sace pana sā āṇatti yathādhippāyaṁ gacchati, yaṁ",
  "tika-vin01t20:984_2": "parato thullaccayaṁ vuttaṁ, āṇattikkhaṇe tadeva hoti. Atha so taṁ avassaṁ ghāteti,",
  "tika-vin01t20:984_3": "yaṁ parato ‘‘sabbesaṁ āpatti pārājikassā’’ti vuttaṁ, tato imassa taṅkhaṇeyeva pārājikaṁ",
  "tika-vin01t20:984_4": "hotīti evamettha attho gahetabbo. Ācariyena pana heṭṭhā adinnādānakathāyaṁ (pārā.",
  "tika-vin01t20:984_5": "121) vuttanayeneva ayamattho sakkā viññātunti idha na vutto. Vuttañhi tattha ‘‘āpatti",
  "tika-vin01t20:984_6": "dukkaṭassāti evaṁ āṇāpentassa ācariyassa tāva dukkaṭaṁ. Sace pana sā āṇatti yathādhippāyaṁ",
  "tika-vin01t20:984_7": "gacchati, yaṁ parato thullaccayaṁ vuttaṁ, āṇattikkhaṇe tadeva hoti. Atha taṁ bhaṇḍaṁ",
  "tika-vin01t20:984_8": "avassaṁ hāriyaṁ hoti, yaṁ parato ‘sabbesaṁ āpatti pārājikassā’ti vuttaṁ, tato imassa",
  "tika-vin01t20:984_9": "taṅkhaṇeyeva pārājikaṁ hotīti ayaṁ yutti sabbattha veditabbā’’ti. Tesampi dukkaṭanti",
  "tika-vin01t20:984_10": "ārocanapaccayā dukkaṭaṁ. Paṭiggahitamatteti ettha avassaṁ ce paṭiggaṇhāti, tato pubbeva",
  "tika-vin01t20:984_11": "ācariyassa thullaccayaṁ, na pana paṭiggahiteti daṭṭhabbaṁ. Kasmā panassa thullaccayanti",
  "tika-vin01t20:984_12": "āha ‘‘mahājano hi tena pāpe niyojito’’ti.",
  "tika-vin01t20:985_0": "Mūlaṭṭhasseva dukkaṭanti idaṁ mahāaṭṭhakathāyaṁ āgatanayadassanamattaṁ, na pana taṁ",
  "tika-vin01t20:985_1": "ācariyassa adhippetaṁ. Tenāha ‘‘evaṁ sante’’tiādi, evaṁ mahāaṭṭhakathāyaṁ vuttanayena",
  "tika-vin01t20:985_2": "atthe satīti attho. Paṭiggahaṇe āpattiyeva na siyāti vadhakassa ‘‘sādhu suṭṭhū’’ti",
  "tika-vin01t20:985_3": "māraṇapaṭiggahaṇe dukkaṭāpatti na siyā, evaṁ anoḷārikavisayepi tāva dukkaṭaṁ hoti,",
  "tika-vin01t20:985_4": "kimaṅgaṁ pana māraṇapaṭiggahaṇeti dassanatthaṁ sañcarittapaṭiggahaṇādi nidassitaṁ.",
  "tika-vin01t20:985_5": "‘‘Aho vata itthannāmo hato assā’’ti evaṁ maraṇābhinandanepi dukkaṭe sati pageva māraṇapaṭiggahaṇeti",
  "tika-vin01t20:985_6": "adhippāyo. Paṭiggaṇhantassevetaṁ dukkaṭanti avadhāraṇena visaṅketattā imassa paṭiggahaṇapaccayā",
  "tika-vin01t20:985_7": "mūlaṭṭhassa nattheva āpattīti dasseti. Keci pana ‘‘idha vuttadukkaṭaṁ paṭiggaṇhantassevāti",
  "tika-vin01t20:985_8": "ettakameva avadhāraṇena dassitaṁ, na pana mūlaṭṭhassa mahāaṭṭhakathāyaṁ vuttadukkaṭaṁ",
  "tika-vin01t20:985_9": "paṭikkhitta’’nti vadanti. Purimanayeti samanantarātīte avisakkiyadūtaniddese. Etanti",
  "tika-vin01t20:985_10": "dukkaṭaṁ. Yadi evaṁ kasmā pāḷiyaṁ na vuttanti āha ‘‘okāsābhāvenā’’ti. Tattha mūlaṭṭhassa",
  "tika-vin01t20:985_11": "thullaccayavacanato paṭiggaṇhantassa dukkaṭaṁ vattuṁ okāso natthīti okāsābhāvena",
  "tika-vin01t20:985_12": "na vuttaṁ, na pana abhāvatoti adhippāyo.",
  "tika-vin01t20:986": "Āṇattikkhaṇeputhujjanoti ettha anāgate voropetabbajīvitindriyavasena atthasādhikacetanāya pavattattā arahantaghātako jātoti daṭṭhabbaṁ.",
  "tika-vin01t20:987": "Dūtakathāvaṇṇanā niṭṭhitā.",
  "tika-vin01t20:988_0": "175. Sayaṁ saṅghattherattā ‘‘upaṭṭhānakāle’’ti vuttaṁ. Vācāya vācāya dukkaṭanti ‘‘yo",
  "tika-vin01t20:988_1": "koci mama vacanaṁ sutvā imaṁ dhāretū’’ti iminā adhippāyena avatvā kevalaṁ maraṇābhinandanavaseneva",
  "tika-vin01t20:988_2": "vuttattā ‘‘corāpi nāma taṁ na hanantī’’tiādivācāsupi dukkaṭameva vuttaṁ. Ayamattho",
  "tika-vin01t20:988_3": "etena vuttoti yathā so jānātīti sambandho. Vākyabhedanti vacībhedaṁ. Dvinnaṁ uddissāti",
  "tika-vin01t20:988_4": "dve uddissa, dvinnaṁ vā maraṇaṁ uddissa. Ubho uddissa maraṇaṁ saṁvaṇṇentassa cetanāya",
  "tika-vin01t20:988_5": "ekattepi ‘‘dve pāṇātipātā’’ti vattabbabhāvato balavabhāvaṁ āpajjitvā paṭisandhivipākasamanantaraṁ",
  "tika-vin01t20:988_6": "pavattiyaṁ anekāsupi jātīsu aparāpariyacetanāvasena dukkhuppādanato mahāvipākattā",
  "tika-vin01t20:988_7": "‘‘akusalarāsī’’ti vuttaṁ. Bahū uddissa maraṇasaṁvaṇṇanepi eseva nayo.",
  "tika-vin01t20:989_0": "Evanti ‘‘sīsaṁ vā chinditvā papāte vā papatitvā’’tiādinā. Ārocitamatteti vuttamatte.",
  "tika-vin01t20:989_1": "Yathā ariyamaggakkhaṇe cattāro satipaṭṭhānā cattāro sammappadhānā ca kiccavasena",
  "tika-vin01t20:989_2": "ijjhanti, evaṁ cetanāya ekattepi kiccavasena anekā pāṇātipātā ijjhantīti āha ‘‘tattakā",
  "tika-vin01t20:989_3": "pāṇātipātā’’ti. Yathā hi attānaṁ sataṁ katvā dassetukāmassa ‘‘sataṁ homi sataṁ homī’’ti",
  "tika-vin01t20:989_4": "kataparikammavasena laddhapaccuppannaparittārammaṇaṁ abhiññācittaṁ satantogadhānaṁ",
  "tika-vin01t20:989_5": "vaṇṇesu ekassa vaṇṇaṁ ārammaṇaṁ katvāpi sataṁ nipphādeti, yathā ca ekassa maraṇe",
  "tika-vin01t20:989_6": "pavattamānāpi vadhakacetanā sakalasarīre uppajjamānaṁ nirujjhamānañca sakalampi jīvitindriyaṁ",
  "tika-vin01t20:989_7": "ekappahāreneva ālambitumasakkuṇeyyattā ṭhānappattaṁ ekadesappavattaṁ jīvitindriyaṁ",
  "tika-vin01t20:989_8": "ārammaṇaṁ katvā ārammaṇabhūtaṁ sakalampi jīvitindriyaṁ vināseti, evameva paccuppannaparittārammaṇāya",
  "tika-vin01t20:989_9": "vadhakacetanāya māretukāmatāya pariggahitasattesu ekasseva jīvitindriye ārammaṇe",
  "tika-vin01t20:989_10": "katepi kiccanipphattivasena sabbepi māritāva honti.",
  "tika-vin01t20:990_0": "176.Yesaṁhatthatoti yesaṁ ñātakapavāritānaṁ hatthato. Tesaṁ mūlaṁ datvā muccatīti",
  "tika-vin01t20:990_1": "idaṁ tena katapayogassa puna pākatikabhāvāpādanaṁ avasānaṁ pāpetvā dassetuṁ vuttaṁ.",
  "tika-vin01t20:990_2": "‘‘Mūlena kītaṁ pana potthakaṁ potthakasāmikānaṁ datvā muccatiyevā’’ti tīsupi gaṇṭhipadesu",
  "tika-vin01t20:990_3": "vuttaṁ. Kenaci pana ‘‘sace potthakaṁ sāmikānaṁ datvā mūlaṁ na gaṇhāti, na muccati",
  "tika-vin01t20:990_4": "attaniyabhāvato amocitattā’’ti vatvā bahudhā papañcitaṁ, na taṁ sārato paccetabbaṁ.",
  "tika-vin01t20:990_5": "Potthakasāmikānañhi potthake dinne aññena kataṁ paṭilabhitvā attanā katapayogassa",
  "tika-vin01t20:990_6": "nāsitattā kathaṁ so na mucceyya, na ca pariccattassa attaniyabhāvo diṭṭhoti. Gaṇṭhipade",
  "tika-vin01t20:990_7": "pana ‘‘sace mūlena kīto hoti, potthakasāmikānaṁ potthakaṁ, yesaṁ hatthato mūlaṁ gahitaṁ,",
  "tika-vin01t20:990_8": "tesaṁ mūlaṁ datvā muccatīti kasmā vuttaṁ. Potthakanimittaṁ mūlassa gahitattā akappiyametaṁ.",
  "tika-vin01t20:990_9": "Yadi hi potthakasāmikassa potthakaṁ datvā sayameva mūlaṁ gaṇheyya, akappiyameva taṁ.",
  "tika-vin01t20:990_10": "Athāpi potthakasāmikassa santikā mūlaṁ aggahetvā sayameva taṁ potthakaṁ jhāpeyya,",
  "tika-vin01t20:990_11": "tathāpi aññā yena saddhādeyyavinipātane āpatti, tasmā evamāhā’’ti vuttaṁ, tampi na",
  "tika-vin01t20:990_12": "sārato paccetabbaṁ. Tasmā gaṇṭhipadesu vuttanayovettha sārato daṭṭhabbo. ‘‘Maraṇavaṇṇaṁ",
  "tika-vin01t20:990_13": "likhissāmā’’ti ekajjhāsayā hutvāti idaṁ tathā karonte sandhāya vuttaṁ, evaṁ pana",
  "tika-vin01t20:990_14": "asaṁvidahitvāpi maraṇādhippāyena tasmiṁ potthake vuttavidhiṁ karontassa pārājikameva.",
  "tika-vin01t20:991_0": "Pamāṇeti attanā sallakkhite pamāṇe. Tacchetvāti unnatappadesaṁ tacchetvā. Paṁsupacchinti",
  "tika-vin01t20:991_1": "sabbantimaṁ paṁsupacchiṁ. ‘‘Ettakaṁ ala’’nti niṭṭhāpetukāmatāya sabbantimapayogasādhikā",
  "tika-vin01t20:991_2": "cetanā sanniṭṭhāpakacetanā . Suttantikattherāti vinaye apakataññuno suttantabhāṇakā.",
  "tika-vin01t20:991_3": "Mahāaṭṭhakathācariyatthereyeva sandhāya ‘‘vinayaṁ te na jānantīti upahāsavasena suttantikattherāti",
  "tika-vin01t20:991_4": "vutta’’ntipi vadanti. Ettha ca mahāaṭṭhakathāyaṁ ‘‘āvāṭe niṭṭhite patitvā marantu,",
  "tika-vin01t20:991_5": "aniṭṭhite mā marantū’’ti iminā adhippāyena karontaṁ sandhāya sabbantimā sanniṭṭhāpakacetanā",
  "tika-vin01t20:991_6": "vuttā, mahāpaccarisaṅkhepaṭṭhakathāsu pana paṭhamappahārato paṭṭhāya ‘‘imasmiṁ āvāṭe",
  "tika-vin01t20:991_7": "patitvā marantū’’ti iminā adhippāyena karontassa yasmiṁ yasmiṁ payoge kate tattha",
  "tika-vin01t20:991_8": "patitā maranti, taṁtaṁpayogasādhikaṁ sanniṭṭhāpakacetanaṁ sandhāya ‘‘ekasmimpi kudālappahāre",
  "tika-vin01t20:991_9": "dinne’’tiādi vuttanti tīsupi gaṇṭhipadesu vuttaṁ. Tasmā tena tena pariyāyena aṭṭhakathāvādānaṁ",
  "tika-vin01t20:991_10": "aññamaññāvirodho yutto. Atha vā mahāaṭṭhakathāyaṁ ekasmiṁyeva divase avūpasanteneva",
  "tika-vin01t20:991_11": "payogena khaṇitvā niṭṭhāpentaṁ sandhāya sabbantimā sanniṭṭhāpakacetanā vuttā, itarāsu",
  "tika-vin01t20:991_12": "pana ‘‘imasmiṁ patitvā marantū’’ti adhippāyena ekasmiṁ divase kiñci khaṇitvā aparasmimpi",
  "tika-vin01t20:991_13": "divase tatheva kiñci kiñci khaṇitvā niṭṭhāpentaṁ sandhāya vuttanti. Evampi aṭṭhakathānaṁ",
  "tika-vin01t20:991_14": "aññamaññāvirodho yuttoti amhākaṁ khanti.",
  "tika-vin01t20:992_0": "Attano dhammatāyāti ajānitvā pakkhalitvā vā. Arahantāpi saṅgahaṁ gacchantīti aññehi",
  "tika-vin01t20:992_1": "pātiyamānānaṁ amaritukāmānampi arahantānaṁ maraṇaṁ sambhavatīti vuttaṁ. Purimanayeti",
  "tika-vin01t20:992_2": "‘‘maritukāmā idha marissantī’’ti vuttanaye. Tattha patitaṁ bahi nīharitvāti ettha",
  "tika-vin01t20:992_3": "‘‘imasmiṁ āvāṭeyeva marantūti niyamābhāvato bahi nīharitvā māritepi pārājikaṁ vuttaṁ.",
  "tika-vin01t20:992_4": "Āvāṭe patitvā thokaṁ cirāyitvā gacchantaṁ gahetvā mārite āvāṭasmiṁyeva aggahitattā",
  "tika-vin01t20:992_5": "pārājikaṁ na hotī’’ti vadanti, taṁ pana aṭṭhakathāyaṁ ‘‘patitappayogena gahitattā’’ti",
  "tika-vin01t20:992_6": "vuttahetussa idhāpi sambhavato vīmaṁsitvā gahetabbaṁ. Amaritukāmā vātipi adhippāyassa",
  "tika-vin01t20:992_7": "sambhavato opapātike uttarituṁ asakkuṇitvā matepi pārājikaṁ vuttaṁ. Nibbattitvāti",
  "tika-vin01t20:992_8": "vuttattā patanaṁ na dissatīti ce? Opapātikassa tattha nibbattiyeva patananti natthi",
  "tika-vin01t20:992_9": "virodho. Yasmā mātuyā patitvā parivattitaliṅgāya matāya so mātughātako hoti, na kevalaṁ",
  "tika-vin01t20:992_10": "manussapurisaghātako, tasmā patitasseva vasena āpattīti adhippāyena ‘‘patanarūpaṁ",
  "tika-vin01t20:992_11": "pamāṇa’’nti vuttaṁ. Idaṁ pana akāraṇaṁ. ‘‘Manussabhūtaṁ mātaraṁ vā pitaraṁ vā api",
  "tika-vin01t20:992_12": "parivattaliṅgaṁ jīvitā voropentassa kammaṁ ānantariyaṁ hotī’’ti ettakameva hi aṭṭhakathāyaṁ vuttaṁ.",
  "tika-vin01t20:993_0": "Tattha ca liṅge parivattepi so eva ekakammanibbatto bhavaṅgappabandho jīvitindriyappabandho",
  "tika-vin01t20:993_1": "ca, na aññoti ‘‘api parivattaliṅga’’nti vuttaṁ. Yo hi liṅge aparivatte tasmiṁ attabhāve",
  "tika-vin01t20:993_2": "bhavaṅgajīvitindriyappabandho , so eva parivattepi liṅge taṁyeva ca upādāya ekajātisamaññā.",
  "tika-vin01t20:993_3": "Na cettha bhāvakalāpagatajīvitindriyassa vasena codanā kātabbā tadaññasseva adhippetattā.",
  "tika-vin01t20:993_4": "Tañhi tattha avicchedavuttiyā pabandhavohāraṁ labhati, itarampi vā bhāvānupālatāsāmaññenāti",
  "tika-vin01t20:993_5": "anokāsāva codanā. Tasmā parivattepi liṅge tasseva ekakammanibbattassa santānassa",
  "tika-vin01t20:993_6": "jīvitā voropanato vohārabhedato so itthighātako vā hotu purisaghātako vā, ānantariyakammato",
  "tika-vin01t20:993_7": "na muccatīti ettakameva tattha vattabbaṁ. Idha pana yaṁyaṁjātikā sattā honti, te",
  "tika-vin01t20:993_8": "maraṇasamaye attano attano jātirūpeneva maranti, nāññarūpena, jātivaseneva ca pācittiyathullaccayapārājikehi",
  "tika-vin01t20:993_9": "bhavitabbaṁ. Tasmā nāgo vā supaṇṇo vā yakkharūpena vā petarūpena vā patitvā attano",
  "tika-vin01t20:993_10": "tiracchānarūpena marati, tattha pācittiyameva yuttaṁ, na thullaccayaṁ tiracchānagatasseva",
  "tika-vin01t20:993_11": "matattā. Teneva dutiyattheravāde maraṇarūpaṁ pamāṇaṁ, tasmā pācittiyanti vuttaṁ.",
  "tika-vin01t20:993_12": "Ayameva ca vādo yuttataro, teneva so pacchā vutto.",
  "tika-vin01t20:994_0": "Imināva nayena manussaviggahe nāgasupaṇṇasadise tiracchānagate patitvā attano rūpena",
  "tika-vin01t20:994_1": "mate pācittiyena bhavitabbaṁ. Evaṁ sante pāḷiyaṁ ‘‘yakkho vā peto vā tiracchānagatamanussaviggaho",
  "tika-vin01t20:994_2": "vā tasmiṁ patati, āpatti dukkaṭassa. Patite dukkhā vedanā uppajjati, āpatti dukkaṭassa.",
  "tika-vin01t20:994_3": "Marati, āpatti thullaccayassā’’ti kasmā vuttanti ce? Tattha keci vadanti – yakkho",
  "tika-vin01t20:994_4": "vā peto vāti paṭhamaṁ sakarūpeneva ṭhite yakkhapete dassetvā puna aññarūpenapi ṭhite",
  "tika-vin01t20:994_5": "teyeva yakkhapete dassetuṁ ‘‘tiracchānagatamanussaviggaho vā’’ti vuttaṁ, na pana",
  "tika-vin01t20:994_6": "tādisaṁ tiracchānagataṁ visuṁ dassetuṁ. Tasmā tiracchānagataviggaho vā manussaviggaho",
  "tika-vin01t20:994_7": "vā yakkho vā peto vāti evamettha yojanā kātabbāti. Gaṇṭhipadesu pana tīsupi ‘‘pāḷiyaṁ",
  "tika-vin01t20:994_8": "manussaviggahena ṭhitatiracchānagatānaṁ āveṇikaṁ katvā thullaccayaṁ vuttaṁ viya dissatī’’ti",
  "tika-vin01t20:994_9": "kathitaṁ. Yakkharūpapetarūpena matepi eseva nayoti iminā maraṇarūpasseva pamāṇattā",
  "tika-vin01t20:994_10": "thullaccayaṁ atidissati.",
  "tika-vin01t20:995_0": "Mudhāti amūlena, kiñci mūlaṁ aggahetvāti vuttaṁ hoti. So niddosoti tena tattha katapayogassa",
  "tika-vin01t20:995_1": "abhāvato. Yadi pana sopi tattha kiñci kiñci karoti, na muccatiyevāti dassento āha",
  "tika-vin01t20:995_2": "‘‘evaṁ patitā’’tiādi. Tattha evanti evaṁ mayā kateti attho. Na nassissantīti adassanaṁ",
  "tika-vin01t20:995_3": "na gamissanti, na palāyissantīti adhippāyo. Vippaṭisāre uppanneti mūlaṭṭhaṁ sandhāya",
  "tika-vin01t20:995_4": "vuttaṁ. Yadi pana pacchimopi labhitvā tattha vuttappakāraṁ kiñci katvā puna vippaṭisāre",
  "tika-vin01t20:995_5": "uppanne evaṁ karoti, tassapi eseva nayo. Paṁsumhi patitvā maratīti abhinavapūrite",
  "tika-vin01t20:995_6": "paṁsumhi pāde pavesetvā uddharituṁ asakkonto tattheva patitvā marati. Jātapathavī",
  "tika-vin01t20:995_7": "jātāti idaṁ sabbathā matthakappattaṁ thirabhāvaṁ dassetuṁ vuttaṁ. Paṁsunā pūrentena",
  "tika-vin01t20:995_8": "pana pādadaṇḍādīhi maddanatāḷanādinā suṭṭhutaraṁ thirabhāvaṁ āpādetvā pakatipathaviyā",
  "tika-vin01t20:995_9": "nibbisese kate jātapathavīlakkhaṇaṁ appattepi muccatiyeva. Opātaṁ haratīti ettha",
  "tika-vin01t20:995_10": "pokkharaṇīsadisattā muccati.",
  "tika-vin01t20:996_0": "Hatthā muttamatteti oḍḍetvā hatthato muttamatte. Vatiṁ katvāti ettha yadi so pāse",
  "tika-vin01t20:996_1": "vuttappakāraṁ kañci visesaṁ na karoti, attanā katavatiyā viddhaṁsitāya muccati. Thaddhataraṁ",
  "tika-vin01t20:996_2": "vā pāsayaṭṭhiṁ ṭhapetīti thirabhāvatthaṁ aparāya pāsayaṭṭhiyā saddhiṁ bandhitvā vā",
  "tika-vin01t20:996_3": "tameva vā sithilabhūtaṁ thaddhataraṁ bandhitvā ṭhapeti. Daḷhataraṁ vā thirataraṁ",
  "tika-vin01t20:996_4": "vāti etthāpi eseva nayo. Khāṇukanti pāsayaṭṭhibandhanakhāṇukaṁ. Sabbattheva māraṇatthāya",
  "tika-vin01t20:996_5": "katappayogattā na muccati. Vippaṭisāre uppanneti mūlaṭṭhasseva vippaṭisāre uppanne.",
  "tika-vin01t20:997_0": "Tena alātena…pe… na muccatīti ettha ‘‘pubbe katappayogaṁ vināsetvā pacchā kusalacittena",
  "tika-vin01t20:997_1": "payoge katepi na muccatīti idaṁ sandhāya gantabba’’nti tīsupi gaṇṭhipadesu vuttaṁ.",
  "tika-vin01t20:997_2": "Ayaṁ panettha adhippāyo yutto siyā – āditoyeva māraṇatthāya katappayogattā katapariyositāya",
  "tika-vin01t20:997_3": "pāsayaṭṭhiyā tappaccayā ye ye sattā marissanti, tesaṁ tesaṁ vasena paṭhamataraṁyeva",
  "tika-vin01t20:997_4": "pāṇātipātakammasiddhito pacchā kusalacittena aññathā katepi na muccatīti. Rajjuketi",
  "tika-vin01t20:997_5": "khuddakarajjuke. Sayaṁ vaṭṭitanti bahurajjuke ekato katvā attanā vaṭṭitaṁ. Ubbaṭṭetvāti",
  "tika-vin01t20:997_6": "te rajjuke visuṁ visuṁ katvā. Garukataraṁ karotīti atibhāriyaṁ karoti. Pariyesitvā",
  "tika-vin01t20:997_7": "katanti araññaṁ gantvā rukkhaṁ chinditvā tacchetvā kataṁ.",
  "tika-vin01t20:998_0": "177.Ālambanarukkho vāti tatthajātakaṁ sandhāya vuttaṁ. Tadatthamevāti māraṇatthameva.",
  "tika-vin01t20:998_1": "Visamaṇḍalanti mañcapīṭhādīsu ālittaṁ visamaṇḍalaṁ. Vatvā asiṁ upanikkhipatīti ettha",
  "tika-vin01t20:998_2": "mukhena avatvā vuttappakāraṁ manasā cintetvā upanikkhipanepi eseva nayo. Purimanayenāti",
  "tika-vin01t20:998_3": "‘‘yesaṁ hatthato mūlaṁ gahita’’ntiādinā. Sarīrassa virūpabhāvakaraṇato kuṭṭhādi visabhāgarogo",
  "tika-vin01t20:998_4": "nāma, jīvitappavattiyā vā asabhāgattā ananukūlattā gaṇḍapiḷakādi yo koci jīvitappavattipaccanīko visabhāgarogo.",
  "tika-vin01t20:999_0": "178.Paraṁvā amanāparūpanti ettha amanāpaṁ rūpaṁ etassāti amanāparūpoti bāhiratthasamāso",
  "tika-vin01t20:999_1": "daṭṭhabbo. Manāpiyepi eseva nayoti etena manāpikaṁ rūpaṁ upasaṁharatīti ettha paraṁ",
  "tika-vin01t20:999_2": "vā manāparūpaṁ tassa samīpe ṭhapeti, attanā vā manāpiyena rūpena samannāgato tiṭṭhatītiādi",
  "tika-vin01t20:999_3": "yojetabbanti dasseti. Teneva aññatarasmiṁ gaṇṭhipade vuttaṁ –",
  "tika-vin01t20:1000": "‘‘Mamālābhena esitthī, maratūti samīpago;",
  "tika-vin01t20:1001": "Duṭṭhacitto sace yāti, hoti so itthimārako.",
  "tika-vin01t20:1002": "‘‘Bhikkhatthāya sace yāti, jānantopi na mārako;",
  "tika-vin01t20:1003": "Anatthiko hi so tassā, maraṇena upekkhako’’ti.",
  "tika-vin01t20:1004": "Aparampi tattheva vuttaṁ –",
  "tika-vin01t20:1005": "‘‘Viyogena ca me jāyā, jananī ca na jīvati;",
  "tika-vin01t20:1006": "Iti jānaṁ viyuñjanto, tadatthī hoti mārako.",
  "tika-vin01t20:1007": "‘‘Pabbajjādinimittañce, yāti jānaṁ na mārako;",
  "tika-vin01t20:1008": "Anatthiko hi so tesaṁ, maraṇena upekkhako’’ti.",
  "tika-vin01t20:1009_0": "Alaṅkaritvā upasaṁharatīti ‘‘alābhakena sussitvā maratū’’ti iminā adhippāyena upasaṁharati.",
  "tika-vin01t20:1009_1": "Teneva ‘‘sace uttasitvā marati, visaṅketo’’ti vuttaṁ. Alābhakena sussitvā maratīti",
  "tika-vin01t20:1009_2": "ettha ca pārājikanti pāṭhaseso daṭṭhabbo. Kuṇapagandhā cāti ahiādikuṇapānaṁ gandhā.",
  "tika-vin01t20:1009_3": "Haṁsapupphanti haṁsādīnaṁ pakkhalomaṁ sandhāya vadati.",
  "tika-vin01t20:1010_0": "179.Asañciccāti idaṁ maraṇasaṁvattanikaupakkamassa asallakkhaṇaṁ sandhāya vuttanti",
  "tika-vin01t20:1010_1": "āha ‘‘iminā upakkamenā’’tiādi. Ajānantassāti idaṁ pana maraṇasaṁvattanikaupakkamakaraṇassa",
  "tika-vin01t20:1010_2": "ajānanaṁ sandhāya vuttanti āha ‘‘iminā ayaṁ marissatī’’tiādi. Namaraṇādhippāyassāti",
  "tika-vin01t20:1010_3": "idaṁ upakkamaṁ jānantassapi maraṇādhippāyassa abhāvaṁ sandhāya vuttanti āha ‘‘maraṇaṁ",
  "tika-vin01t20:1010_4": "anicchantassā’’tiādi.",
  "tika-vin01t20:1011": "Padabhājanīyavaṇṇanā niṭṭhitā.",
  "tika-vin01t20:1012": "Pakiṇṇakakathāvaṇṇanā",
  "tika-vin01t20:1013_0": "Domanassacittenevabhaṇatīti iminā sanniṭṭhāpakacetanā dukkhavedanāya sampayuttā evāti",
  "tika-vin01t20:1013_1": "dasseti. Sukhabahulatāya hi rājāno hasamānāpi ‘‘ghātethā’’ti vadanti, hāso pana nesaṁ",
  "tika-vin01t20:1013_2": "anatthavūpasamādiaññavisayoti sanniṭṭhāpakacetanā dukkhavedanāya sampayuttā eva.",
  "tika-vin01t20:1013_3": "Sati pana domanasse kathaṁ taṁ nappakāsatīti āha ‘‘sukhavokiṇṇattā’’tiādi, pubbāpariyavasena",
  "tika-vin01t20:1013_4": "ubhosu passesu uppajjanakasukhehi ākiṇṇattā uppannassa ca domanassassa anuppabandhanena",
  "tika-vin01t20:1013_5": "pavattiyā abhāvato tadā uppannampi domanassaṁ nappakāsatīti attho.",
  "tika-vin01t20:1014": "Vinītavatthuvaṇṇanā",
  "tika-vin01t20:1015_0": "180.Maraṇatthikāva hutvāti imassa kāyassa bhedena saggapāpanādhippāyattā atthato",
  "tika-vin01t20:1015_1": "maraṇatthikāva hutvā. Maraṇatthikabhāvaṁ ajānantāti evaṁ adhippāyino maraṇatthikā",
  "tika-vin01t20:1015_2": "nāma hontīti attano maraṇatthikabhāvaṁ ajānantā. Na hi te attano cittappavattiṁ na",
  "tika-vin01t20:1015_3": "jānanti. Vohāravasenāti pubbabhāgavohāravasena, maraṇādhippāyassa sanniṭṭhāpakacetanākkhaṇe",
  "tika-vin01t20:1015_4": "karuṇāya abhāvato kāruññena pāse baddhasūkaramocanaṁ viya na hotīti adhippāyo. Yathāyunāti",
  "tika-vin01t20:1015_5": "vuttamevatthaṁ yathānusandhināti pariyāyantarena vuttaṁ, yathānusandhinā yathāyuparicchedenāti",
  "tika-vin01t20:1015_6": "vuttaṁ hoti. Atha vā yathānusandhināti yathānuppabandhena, yāva tasmiṁ bhave santānassa",
  "tika-vin01t20:1015_7": "anuppabandho avicchinnappavatti hoti, tāva ṭhatvāti vuttaṁ hoti.",
  "tika-vin01t20:1016_0": "Appaṭivekkhitvāti anupaparikkhitvā. Uddhaṁ vā adho vā saṅkamantīti pacchā āgatānaṁ",
  "tika-vin01t20:1016_1": "okāsadānatthaṁ nisinnapāḷiyā uddhaṁ vā adho vā gacchanti. Paccavekkhaṇakiccaṁ natthīti",
  "tika-vin01t20:1016_2": "pacchā āgatehi upaparikkhaṇakiccaṁ natthi. Heṭṭhā kismiñci vijjamāne sāṭakaṁ vali",
  "tika-vin01t20:1016_3": "na gaṇhātīti āha ‘‘tasmiṁ vali na paññāyatī’’ti. Paṭivekkhaṇañcedaṁ gihīnaṁ santakeyevāti daṭṭhabbaṁ.",
  "tika-vin01t20:1017_0": "Pāḷiyaṁ musale ussiteti aññamaññaṁ upatthambhetvā dvīsu musalesu ussitesūti attho.",
  "tika-vin01t20:1017_1": "Udukkhalabhaṇḍikanti udukkhalatthāya ānītaṁ dārubhaṇḍaṁ. Paṭibaddhanti bhojanapaṭibaddhaṁ,",
  "tika-vin01t20:1017_2": "bhojanantarāyanti vuttaṁ hoti.",
  "tika-vin01t20:1018_0": "181.Aggakārikanti ettha kārikā-saddassa bhāvavacanattā ‘‘aggakiriya’’nti atthaṁ vatvāpi",
  "tika-vin01t20:1018_1": "yasmā kiriyaṁ dātuṁ na sakkā, tasmā dānasaṅkhātāya aggakiriyāya yuttaṁ piṇḍapātameva",
  "tika-vin01t20:1018_2": "idha upacāravuttiyā ‘‘aggakiriyā’’ti gahetabbanti āha ‘‘paṭhamaṁ laddhapiṇḍapāta’’ntiādi.",
  "tika-vin01t20:1019_0": "182-183.Daṇḍamuggaranti nikhādanamuggaraṁ. Vibhattibyattayenāti vibhattivipariṇāmena.",
  "tika-vin01t20:1019_1": "Visesādhigamoti samādhi vipassanā ca ativiya pākaṭattā ‘‘hatthappatto viya dissatī’’ti",
  "tika-vin01t20:1019_2": "vuttaṁ. Upacchindatīti ‘‘visesādhigamassa vikkhepo mā hotū’’ti āhāraṁ upacchindati.",
  "tika-vin01t20:1019_3": "Visesādhigamanti lokuttaradhammapaṭilābhaṁ. Byākaritvāti ārocetvā. Upacchindati,",
  "tika-vin01t20:1019_4": "na vaṭṭatīti yasmā sabhāgānaṁ lajjibhikkhūnaṁyeva ariyā attanā adhigatavisesaṁ tādise",
  "tika-vin01t20:1019_5": "kāraṇe sati ārocenti, te ca bhikkhū appatirūpāya anesanāya paccayaṁ na pariyesanti,",
  "tika-vin01t20:1019_6": "tasmā tehi pariyesitapaccaye kukkuccaṁ uppādetvā āhāraṁ upacchindituṁ na vaṭṭatīti",
  "tika-vin01t20:1019_7": "attho. Sabhāgānañhi byākatattā upacchindituṁ na labhati. Te hi kappiyakhettaṁ. Teneva",
  "tika-vin01t20:1019_8": "‘‘sabhāgānañhi lajjibhikkhūnaṁ kathetuṁ vaṭṭatī’’ti idaṁ ‘‘upacchindati, na vaṭṭatī’’ti",
  "tika-vin01t20:1019_9": "imassa kāraṇaṁ dassentena vuttanti tīsupi gaṇṭhipadesu vuttaṁ.",
  "tika-vin01t20:1020_0": "Atha vā visesādhigamaṁ byākaritvāti idaṁ visesassa adhigatabhāvadassanatthaṁ vuttaṁ.",
  "tika-vin01t20:1020_1": "Adhigamantarāyaṁ asaṅkanteneva ca āhārupacchedo kātabboti anuññātattā adhigatena",
  "tika-vin01t20:1020_2": "na kātabboti dassetuṁ ‘‘visesādhigamaṁ byākaritvā āhāraṁ upacchindati, na vaṭṭatī’’ti",
  "tika-vin01t20:1020_3": "vuttaṁ. Kiṁ pana ariyā attanā adhigatavisesaṁ aññesaṁ ārocentīti imissā codanāya",
  "tika-vin01t20:1020_4": "‘‘sabhāgānañhi lajjibhikkhūnaṁ kathetuṁ vaṭṭatī’’ti vuttaṁ. Ayamettha yuttataroti",
  "tika-vin01t20:1020_5": "amhākaṁ khanti, gaṇṭhipadepi ayamattho dassitoyevāti. Bhaṇḍakaṁ dhovantāti cīvaraṁ",
  "tika-vin01t20:1020_6": "dhovantā. Dhovanadaṇḍakanti bhaṇḍadhovanadaṇḍaṁ.",
  "tika-vin01t20:1021_0": "184.Ahaṁ kukkuccakoti ‘‘mama kiriyāya mareyya nu kho, no vā’’ti evaṁ jātakukkuccako.",
  "tika-vin01t20:1021_1": "Sabbatthāpi panettha evarūpesu vatthūsu amate thullaccayassa vuttattā tena katappayogena",
  "tika-vin01t20:1021_2": "dukkhavedanā uppajjatu vā mā vā, pārājikāya abhāvato bhagavato vacanena thullaccayamevāti vadanti.",
  "tika-vin01t20:1022_0": "185. Gabbho patati etenāti gabbhapātanaṁ, tādisaṁ bhesajjaṁ. Tenāha ‘‘yena paribhuttenā’’tiādi",
  "tika-vin01t20:1022_1": ". ‘‘Maraṇavaṇṇaṁ vā saṁvaṇṇeyyā’’ti vuttattā pariyāyato āpattimokkho na hotīti āha",
  "tika-vin01t20:1022_2": "‘‘pariyāyo nāma natthī’’ti.",
  "tika-vin01t20:1023_0": "Gabbhaṁ na gaṇhātīti gabbhaṁ na dhāreti. Vātena pāṇakehi vā gabbho vinassanto kammaṁ",
  "tika-vin01t20:1023_1": "vinā na nassatīti adhippāyena ‘‘dvīhākārehī’’ti vuttaṁ. Dīghanikāyaṭṭhakathāyaṁ (dī.",
  "tika-vin01t20:1023_2": "ni. aṭṭha. 1.26) pana ‘‘gabbho hi vātena pāṇakehi kammunā cāti tīhi kāraṇehi vinassatī’’ti",
  "tika-vin01t20:1023_3": "vatvā ‘‘kammunā vinassante pana buddhāpi paṭibāhituṁ na sakkontī’’ti vuttaṁ. Tattha",
  "tika-vin01t20:1023_4": "vātena pāṇakehi vā gabbhe vinassante na purimakammunā okāso kato, apica tappaccayā",
  "tika-vin01t20:1023_5": "kammaṁ vipaccati, sayameva pana kammunā okāse kate na ekantena vāto pāṇakā vā apekkhitabbāti",
  "tika-vin01t20:1023_6": "iminā adhippāyena kammassa visuṁ kāraṇabhāvo vuttoti daṭṭhabbaṁ. Pāṇakā khāditvā",
  "tika-vin01t20:1023_7": "antaradhāpentīti yojetabbaṁ. Avijāyanatthāya bhesajjaṁ dentassa kucchiyaṁ uppajjitvā",
  "tika-vin01t20:1023_8": "vinassissantīti iminā adhippāyena dinne opātakkhaṇanādīsu viya kammabaddho, kucchiyaṁ",
  "tika-vin01t20:1023_9": "na uppajjissantīti iminā pana adhippāyena dinne nevatthi kammabaddho.",
  "tika-vin01t20:1024_0": "Sahadhammikānanti ekassa satthuno sāsane sahasikkhamānadhammānaṁ. Pañcannampi vivaṭṭanissitasīlattā",
  "tika-vin01t20:1024_1": "‘‘samasīlasaddhāpaññāna’’nti vuttaṁ. Ñātakapavāritaṭṭhānatoti attano tesaṁ vā ñātakapavāritaṭṭhānato.",
  "tika-vin01t20:1024_2": "Gilānassatthāya appavāritaṭṭhānatopi viññattiyā anuññātattā katāpi akatā viyāti akataviññatti,",
  "tika-vin01t20:1024_3": "‘‘vada, bhante, paccayenā’’ti evaṁ akatapavāraṇaṭṭhāne ca viññatti akataviññatti.",
  "tika-vin01t20:1025_0": "Paṭiyādiyatīti sampādeti. Akātuṁ na vaṭṭatīti ettha dukkaṭaṁ vadanti. Sahadhammikesu",
  "tika-vin01t20:1025_1": "vuttanayenevāti ‘‘imesampi pañcannaṁ akataviññattiyāpi bhesajjaṁ kātuṁ vaṭṭatī’’ti",
  "tika-vin01t20:1025_2": "kurundaṭṭhakathāyaṁ vuttattā kathitaṁ. Yāva ñātakā passantīti yāva tassa ñātakā passanti.",
  "tika-vin01t20:1025_3": "Pitu bhaginī pitucchā. Mātu bhātā mātulo. Nappahontīti kātuṁ na sakkonti. Sacepi",
  "tika-vin01t20:1025_4": "na yācantīti ‘‘yācituṁ dukkha’’nti adhippāyena yadi na yācanti. Ābhogaṁ katvāti idaṁ",
  "tika-vin01t20:1025_5": "kattabbatādassanavasena vuttaṁ, ‘‘ābhogaṁ pana akatvāpi dātuṁ vaṭṭatī’’ti tīsupi",
  "tika-vin01t20:1025_6": "gaṇṭhipadesu likhitaṁ. Ete dasa ñātake ṭhapetvāti tesaṁ puttanattādayopi tappaṭibaddhattā",
  "tika-vin01t20:1025_7": "ñātakā evāti tepi ettheva saṅgahitā. Tena aññesanti iminā aññātakānaṁ gahaṇaṁ veditabbaṁ.",
  "tika-vin01t20:1025_8": "Tenevāha ‘‘etesaṁ puttaparamparāyā’’tiādi. Kulaparivaṭṭoti kulānaṁ paṭipāṭi, kulaparamparāti",
  "tika-vin01t20:1025_9": "vuttaṁ hoti. ‘‘Mayhaṁ dassanti karissantī’’ti paccāsāya karontassapi yācitvāpi gahetabbaṭṭhānatāya",
  "tika-vin01t20:1025_10": "ñātakesu vejjakammaṁ vā kuladūsakāpatti vā na hotīti vadanti. Sabbapadesupi vinicchayo",
  "tika-vin01t20:1025_11": "veditabboti cūḷamātuyātiādīsu sabbapadesu ‘‘cūḷamātuyā sāmiko’’tiādinā yojetvā heṭṭhā",
  "tika-vin01t20:1025_12": "vuttanayena vinicchayo veditabbo.",
  "tika-vin01t20:1026_0": "Vuttanayena pariyesitvāti iminā ‘‘ñātisāmaṇerehi vā’’tiādinā vuttamatthaṁ atidissati.",
  "tika-vin01t20:1026_1": "Apaccāsīsantenāti ‘‘mayhaṁ dassanti karissantī’’ti evaṁ attano atthāya apaccāsīsantena.",
  "tika-vin01t20:1026_2": "Bhikkhusaṅghassa pana upakārakattaṁ paccāsīsantena kātuṁ vaṭṭati. ‘‘Bhesajjaṁ ācikkhathā’’ti",
  "tika-vin01t20:1026_3": "vuttepi yathā ‘‘aññamaññaṁ pana kathā kātabbā’’ti idaṁ pariyāyattā vaṭṭati, evaṁ",
  "tika-vin01t20:1026_4": "heṭṭhā vuttanayena ‘‘idañcidañca gahetvā karontī’’ti iminā pariyāyena kathentassapi",
  "tika-vin01t20:1026_5": "nevatthi dosoti ācariyā.",
  "tika-vin01t20:1027_0": "Vinayalakkhaṇaṁ ajānantassa anācariyassa tadanurūpavohārāsambhavato īdisassa lābhassa",
  "tika-vin01t20:1027_1": "uppatti nāma natthīti ‘‘ācariyabhāgo nāmāya’’nti vuttaṁ, vinaye pakataññunā ācariyena",
  "tika-vin01t20:1027_2": "labhitabbabhāgo ayanti vuttaṁ hoti. Pupphapūjanatthāya dinnepi akappiyavohārena vidhānassa",
  "tika-vin01t20:1027_3": "ayuttattā ‘‘kappiyavasenā’’ti vuttaṁ, ‘‘pupphaṁ āharathā’’tiādinā kappiyavohāravasenāti attho.",
  "tika-vin01t20:1028_0": "Yadi ‘‘parittaṁ karothā’’ti vutte karonti, gihiveyyāvaccakaraṇaṭṭhāne tiṭṭhatīti",
  "tika-vin01t20:1028_1": "‘‘parittaṁ karotha, bhanteti vutte na kātabba’’nti vuttaṁ, ‘‘bhaṇathā’’ti vutte pana",
  "tika-vin01t20:1028_2": "dhammakathāya ajjhesanaṭṭhāne ṭhitattā ‘‘kātabba’’nti vuttaṁ. Dhammañhi anajjhiṭṭhenapi",
  "tika-vin01t20:1028_3": "kathetuṁ vaṭṭati, pageva ajjhiṭṭhena. Cāletvā suttaṁ parimajjitvāti parittaṁ karontena",
  "tika-vin01t20:1028_4": "kātabbavidhiṁ dasseti. Vihārato…pe… dukkaṭanti aññātakānaṁyeva dadato dukkaṭaṁ. No",
  "tika-vin01t20:1028_5": "ce jānantīti yadi evaṁ vattuṁ na jānanti. Udakanti dakkhiṇodakaṁ. Pādesu apanītesu",
  "tika-vin01t20:1028_6": "avamaṅgalasaññino hontīti āha ‘‘na pādā apanetabbā’’ti . Gantuṁ vaṭṭatīti ‘‘parivāratthāya",
  "tika-vin01t20:1028_7": "āgacchantū’’ti vuttepi evaṁ sallakkhetvā gantuṁ vaṭṭati.",
  "tika-vin01t20:1029_0": "Anāmaṭṭhapiṇḍapātoti apabbajitassa hatthato laddho attanā aññena vā pabbajitena aggahitaaggo",
  "tika-vin01t20:1029_1": "piṇḍapāto. Thālaketi iminā pattopi gahitoyevāti daṭṭhabbaṁ. Dāmarikacorassāti rajjaṁ",
  "tika-vin01t20:1029_2": "patthayamānassa pākaṭacorassa. Coranāgavatthūti ettha ‘‘coranāgassa kira āmaṭṭhaṁ",
  "tika-vin01t20:1029_3": "dento kujjhissati, anāmaṭṭhaṁ na vaṭṭatīti thero pattaggahaṇahattheneva aggaṁ gahetvā",
  "tika-vin01t20:1029_4": "patte bhattaṁ sabbamadāsi, so tena tussi. ‘Ettakaṁ mayha’nti bhattassa ekapasseyeva",
  "tika-vin01t20:1029_5": "thokaṁ ṭhapetvāpi puna tena saddhiṁ sabbampi dātuṁ vaṭṭatī’’ti cūḷagaṇṭhipade vuttaṁ.",
  "tika-vin01t20:1030_0": "Āmisassa dhammassa ca alābhena attano parassa ca antare sambhavantassa chiddassa",
  "tika-vin01t20:1030_1": "vivarassa bhedassa paṭisantharaṇaṁ pidahanaṁ gaṇhanaṁ paṭisanthāro. Ayañhi lokasannivāso",
  "tika-vin01t20:1030_2": "alabbhamānena āmisena ca dhammena cāti dvīhi chiddo, tassa taṁ chiddaṁ yathā na paññāyati,",
  "tika-vin01t20:1030_3": "evaṁ pīṭhassa viya paccattharaṇena āmisena ca dhammena ca paṭisantharaṇaṁ āmisapaṭisanthāro",
  "tika-vin01t20:1030_4": "dhammapaṭisanthāro cāti vuccati. Tattha dhammapaṭisanthāro kassaci na kātabbo natthi.",
  "tika-vin01t20:1030_5": "Yassa kassaci hi gahaṭṭhassa vā pabbajitassa vā dhammena saṅgaho kātabboyeva. ‘‘Paṭisanthāro",
  "tika-vin01t20:1030_6": "pana kassa kātabbo, kassa na kātabbo’’ti idaṁ pana āmisapaṭisanthāraṁ sandhāya vuttaṁ.",
  "tika-vin01t20:1030_7": "Ubbāsetvāti samantato tiyojanaṁ vilumpanto manusse palāpetvā aññesaṁ avāsaṁ katvā.",
  "tika-vin01t20:1030_8": "Saṅghassatthāya āhaṭāti pākavaṭṭato taṁdivasassatthāya āhaṭā. Varapotthacittattharaṇanti",
  "tika-vin01t20:1030_9": "anekappakārauttamarūpavicittattharaṇaṁ.",
  "tika-vin01t20:1031_0": "187. Sattarasavaggiyesu pubbe ekassa aṅgulipatodena māritattā sesasoḷasajanesu udaraṁ",
  "tika-vin01t20:1031_1": "āruhitvā nisinnamekaṁ ṭhapetvā ‘‘sesāpi pannarasa janā’’ti vuttaṁ. Adūhalapāsāṇā",
  "tika-vin01t20:1031_2": "viyāti adūhale āropitapāsāṇā viya. Kammādhippāyāti tajjanīyādikammakaraṇādhippāyā.",
  "tika-vin01t20:1031_3": "Āvāhetvāti āvisāpetvā. Vāḷavihāranti caṇḍasattehi adhiṭṭhitavihāraṁ.",
  "tika-vin01t20:1032": "189.Yorukkhena otthatopi na maratītiādīsu yaṁ vattabbaṁ, taṁ bhūtagāmasikkhāpadaṭṭhakathāyaṁ sayameva vakkhati. Evañhi tattha vuttaṁ (pāci. aṭṭha. 92) –",
  "tika-vin01t20:1033_0": "‘‘Manussaviggahapārājikavaṇṇanāyaṁ pana sabbaaṭṭhakathāsu ‘sace bhikkhu rukkhena",
  "tika-vin01t20:1033_1": "vā ajjhotthato hoti opāte vā patito, sakkā ca hoti ekena passena rukkhaṁ chinditvā",
  "tika-vin01t20:1033_2": "bhūmiṁ vā khaṇitvā nikkhamituṁ, jīvitahetupi attanā na kātabbaṁ, aññena pana bhikkhunā",
  "tika-vin01t20:1033_3": "bhūmiṁ vā khaṇitvā rukkhaṁ vā chinditvā allarukkhato vā daṇḍakaṁ chinditvā taṁ rukkhaṁ",
  "tika-vin01t20:1033_4": "pavaṭṭetvā nikkhamāpetuṁ vaṭṭati, anāpattī’ti vuttaṁ. Tattha kāraṇaṁ na dissati,",
  "tika-vin01t20:1033_5": "‘anujānāmi, bhikkhave, davaḍāhe ḍayhamāne paṭaggiṁ dātuṁ parittaṁ kātu’nti (cūḷava.",
  "tika-vin01t20:1033_6": "283) idaṁ pana ekameva suttaṁ dissati. Sace etassa anulomaṁ, attano na vaṭṭati, aññassa",
  "tika-vin01t20:1033_7": "vaṭṭatīti idaṁ nānākaraṇaṁ na sakkā laddhuṁ. Attano atthāya karonto attasinehena",
  "tika-vin01t20:1033_8": "akusalacitteneva karoti, paro pana kāruññena. Tasmā anāpattīti ce, etampi akāraṇaṁ.",
  "tika-vin01t20:1033_9": "Kusalacittenapi hi imaṁ āpattiṁ āpajjati, sabbaṭṭhakathāsu pana vuttattā na sakkā",
  "tika-vin01t20:1033_10": "paṭisedhetuṁ, gavesitabbā ettha yutti, aṭṭhakathācariyānaṁ vā saddhāya gantabba’’nti.",
  "tika-vin01t20:1034": "Tasmā yaṁ ettha ito aññathā kenaci papañcitaṁ, gaṇṭhipadesu ca kāraṇaṁ vuttaṁ, taṁ na sārato paccetabbaṁ.",
  "tika-vin01t20:1035_0": "190.Alla…pe… pācittiyanti sukkhaṭṭhānepi aggiṁ pātetvā iminā adhippāyena ālimpentassa",
  "tika-vin01t20:1035_1": "pācittiyameva. Dukkaṭanti sukkhaṭṭhāne vā sukkhaṁ ‘‘asukkha’’nti avavatthapetvā vā",
  "tika-vin01t20:1035_2": "aggiṁ pātentassa dukkaṭaṁ. Kīḷādhippāyepi eseva nayo. Kīḷādhippāyo ca paṭapaṭāyamānasaddassādavaseneva",
  "tika-vin01t20:1035_3": "veditabbo. Paṭipakkhabhūto aggi paṭaggi. Parittakaraṇanti ārakkhakaraṇaṁ. Sayaṁ vā",
  "tika-vin01t20:1035_4": "uṭṭhitanti vāteritānaṁ veḷuādīnaṁ aññamaññasaṅghaṭṭanena samuṭṭhitaṁ. Nirupādānoti indhanarahito.",
  "tika-vin01t20:1036_0": "191-192.Khettameva otiṇṇattā pārājikanti ‘‘dvīhī’’ti vutte dvīhipi pahārehi maraṇassa",
  "tika-vin01t20:1036_1": "paccāsīsanato ekena vinā dvinnaṁ abhāvato ca pārājikaṁ. ‘‘Dvīhiyevāti niyamite pana",
  "tika-vin01t20:1036_2": "ekena pahārena mārite natthi pārājika’’nti vadanti. Paṭhamaṁ āhitabalavegassa pubbānuciṇṇavasena",
  "tika-vin01t20:1036_3": "dhammānaṁ desantaruppattiyā gamanamattaṁ ṭhapetvā jīvitindriyassa tattha avijjamānattā",
  "tika-vin01t20:1036_4": "‘‘sīsacchedakassā’’ti vuttaṁ. Imassa vatthussāti āghātanavatthussa. ‘‘Pānaparibhogenāti",
  "tika-vin01t20:1036_5": "vuttattā loṇasovīrakaṁ yāmakālika’’nti vadanti.",
  "tika-vin01t20:1037": "Vinītavatthuvaṇṇanā niṭṭhitā.",
  "tika-vin01t20:1038": "Iti samantapāsādikāya vinayaṭṭhakathāya sāratthadīpaniyaṁ",
  "tika-vin01t20:1039": "Tatiyapārājikavaṇṇanā niṭṭhitā.",
  "tika-vin01t20:1040": "4. Catutthapārājikaṁ",
  "tika-vin01t20:1041_0": "Catusaccavidūti cattāri saccāni samāhaṭāni catusaccaṁ, taṁ avedi paṭivijjhīti catusaccavidū.",
  "tika-vin01t20:1041_1": "Satipi sāvakānaṁ paccekabuddhānañca catusaccavidubhāve anaññapubbakattā bhagavato",
  "tika-vin01t20:1041_2": "catusaccadassanassa tattha ca sabbaññutāya balesu ca vasībhāvassa pattito parasantānesu",
  "tika-vin01t20:1041_3": "pasāritabhāvena pākaṭattā ca bhagavāva visesena ‘‘catusaccavidū’’ti thomanaṁ arahati.",
  "tika-vin01t20:1042": "Vaggumudātīriyabhikkhuvatthuvaṇṇanā",
  "tika-vin01t20:1043_0": "193.Adhiṭṭhemāti saṁvidahāma. Dūtakammanti gihīnaṁ paṇṇaṁ vā sāsanaṁ vā gahetvā tattha",
  "tika-vin01t20:1043_1": "tattha gamanaṁ. Iriyāpathaṁ saṇṭhapetvāti padhānānurūpaṁ katvā. Pucchantānaṁ vāti",
  "tika-vin01t20:1043_2": "‘‘ayyā santairiyāpathā ativiya upasantā, kataraṁ visesamadhigacchiṁsū’’ti pucchantānaṁ.",
  "tika-vin01t20:1043_3": "Anāgatasambandhe pana asatīti ‘‘bhāsito bhavissatī’’ti pāṭhasesaṁ katvā anāgatasambandhe",
  "tika-vin01t20:1043_4": "asati. ‘‘Bhāsito’’ti atītavacanaṁ kathaṁ anāgatavacanena sambandhamupagacchatīti",
  "tika-vin01t20:1043_5": "āha ‘‘lakkhaṇaṁ pana saddasatthato pariyesitabba’’nti. Īdise hi ṭhāne ‘‘dhātusambandhe",
  "tika-vin01t20:1043_6": "paccayā’’ti iminā lakkhaṇena dhātvatthasambandhe sati ayathākālavihitāpi paccayā",
  "tika-vin01t20:1043_7": "sādhavo bhavantīti saddasatthavidū vadanti.",
  "tika-vin01t20:1044_0": "194.Vaṇṇavāti iminā sakalasarīrānugatavaṇṇassa manāpatā vuttā. Pasannamukhavaṇṇāti",
  "tika-vin01t20:1044_1": "iminā sakalasarīravaṇṇatopi adhikataraṁ mukhavaṇṇassa manāpatā vuttā. Vippasannachavivaṇṇāti",
  "tika-vin01t20:1044_2": "iminā pana vijjamānasseva sarīravaṇṇassa ativiya pasannatā vuttā. Yasmā indriyānaṁ",
  "tika-vin01t20:1044_3": "ūnattaṁ vā pūraṇattaṁ vā natthi, tasmā ‘‘abhiniviṭṭhokāsassa paripuṇṇattā’’ti vuttaṁ.",
  "tika-vin01t20:1044_4": "Chaṭṭhassa abhiniviṭṭhokāso hadayavatthu, pañcapasādānaṁ abhiniviṭṭhokāsassa paripuṇṇatāvacaneneva",
  "tika-vin01t20:1044_5": "hadayavatthuādisakalasarīrassa paripuṇṇatā dassitāyeva hotīti āha – ‘‘manacchaṭṭhānaṁindriyāna’’nti.",
  "tika-vin01t20:1044_6": "Yathā tanti ettha tanti nipātamattaṁ. Bhantamigappaṭibhāgāti kattabbākattabbassa",
  "tika-vin01t20:1044_7": "ajānanato bhantamigasadisā. Catucakkanti catuiriyāpathaṁ. Iriyāpatho hi idha pavattanaṭṭhena",
  "tika-vin01t20:1044_8": "‘‘cakka’’nti adhippeto. Navadvāranti navahi vaṇamukhehi navadvāraṁ. Dukkhanti sīsarogādidukkhaṁ.",
  "tika-vin01t20:1044_9": "Sabbakiccesūti pattapacanacīvararajanayogaṭṭhānādikiccesu. Yāpetunti vahituṁ pavattetuṁ.",
  "tika-vin01t20:1044_10": "Tenāha ‘‘gametu’’nti.",
  "tika-vin01t20:1045_0": "195.Santoti iminā tesaṁ vijjamānataṁ dasseti, saṁvijjamānāti iminā pana tesaṁ upalabbhamānataṁ",
  "tika-vin01t20:1045_1": "dasseti. Tenāha – ‘‘atthi ceva upalabbhanti cā’’ti. Upalabbhantīti dissanti, ñāyantīti",
  "tika-vin01t20:1045_2": "attho. Panthadūhanakammanti panthaghātanakammaṁ. Hanantoti mārento. Ghātentoti mārāpento.",
  "tika-vin01t20:1045_3": "Atha vā hanantoti bandhanatāḷanādīhi hiṁsanto. Ghātentoti mārento. Chindantoti paresaṁ",
  "tika-vin01t20:1045_4": "hatthādīni chindanto. Pacantoti daṇḍena uppīḷento. Pacanañhettha dahanaṁ vibādhanaṁ",
  "tika-vin01t20:1045_5": "adhippetaṁ. Pacantoti vā tajjento tāsento. Atha vā pacantoti gāmesu aggipātanavasena",
  "tika-vin01t20:1045_6": "gehādīni jhāpetvā tattha ajeḷakādīni pacanto.",
  "tika-vin01t20:1046_0": "Ye sikkhāpadesu bahulagāravā na honti āpattivītikkamabahulā, te sikkhāpadesu atibbagāravā.",
  "tika-vin01t20:1046_1": "Uddhateti akappiye kappiyasaññitāya kappiye akappiyasaññitāya avajje vajjasaññitāya",
  "tika-vin01t20:1046_2": "vajje avajjasaññitāya ca uddhaccapakatike. Unnaḷeti uggatanaḷe, uṭṭhitatucchamāneti",
  "tika-vin01t20:1046_3": "vuttaṁ hoti. Capaleti pattacīvaramaṇḍanādinā cāpallena yutte. Mukhareti mukhakhare",
  "tika-vin01t20:1046_4": ", kharavacaneti vuttaṁ hoti. Vikiṇṇavāceti asaṁyatavacane divasampi niratthakavacanappalāpine.",
  "tika-vin01t20:1046_5": "Muṭṭhā naṭṭhā sati etesanti muṭṭhassatī, sativirahiteti vuttaṁ hoti. Asampajāneti",
  "tika-vin01t20:1046_6": "nippaññe. Pākatindriyeti saṁvarābhāvena gihikāle viya vivaṭaindriye. Ācariyupajjhāyehi",
  "tika-vin01t20:1046_7": "pariccattaketi dhammena āmisena ca asaṅgahetvā ācariyupajjhāyehi pariccatte anāthe",
  "tika-vin01t20:1046_8": "appatiṭṭhe. Lābhagaruketi paccayagaruke.",
  "tika-vin01t20:1047_0": "Iriyāpathasaṇṭhapanādīnīti ādi-saddena paccayapaṭisevanasāmantajappānaṁ gahaṇaṁ veditabbaṁ.",
  "tika-vin01t20:1047_1": "Mahāniddese (mahāni. 87) hi iriyāpathasaṇṭhapanapaccayapaṭisevanasāmantajappanavasena",
  "tika-vin01t20:1047_2": "tividhaṁ kuhakavatthu āgataṁ. Tattha pāpicchasseva sato sambhāvanādhippāyakatena",
  "tika-vin01t20:1047_3": "iriyāpathena vimhāpanaṁ iriyāpathasaṇṭhapanasaṅkhātaṁ kuhakavatthu. Tathā cīvarādīhi",
  "tika-vin01t20:1047_4": "nimantitassa tadatthikasseva sato pāpicchataṁ nissāya paṭikkhepanena te ca gahapatike",
  "tika-vin01t20:1047_5": "attani suppatiṭṭhitasaddhe ñatvā puna tesaṁ ‘‘aho ayyo appiccho, na kiñci paṭiggaṇhituṁ",
  "tika-vin01t20:1047_6": "icchati, suladdhaṁ vata no assa, sace appamattakampi kiñci paṭiggaṇheyyā’’ti nānāvidhehi",
  "tika-vin01t20:1047_7": "upāyehi paṇītāni cīvarādīni upanentānaṁ tadanuggahakāmataṁyeva āvikatvā paṭiggahaṇena",
  "tika-vin01t20:1047_8": "ca tato pabhuti asītisakaṭabhārehi upanāmanahetubhūtaṁ vimhāpanaṁ paccayapaṭisevanasaṅkhātaṁ",
  "tika-vin01t20:1047_9": "kuhakavatthūti veditabbaṁ. Pāpicchasseva pana sato uttarimanussadhammādhigamaparidīpanavācāya",
  "tika-vin01t20:1047_10": "tathā tathā vimhāpanaṁ sāmantajappanasaṅkhātaṁ kuhakavatthūti veditabbaṁ. Cittalapabbatādivihāro",
  "tika-vin01t20:1047_11": "lokasammatasenāsanaṁ nāma. Lokasammata …pe… upāyehi saṁvaṇṇiyamānaguṇoti sambandho.",
  "tika-vin01t20:1047_12": "Paripācetunti pariṇāmetuṁ. Suddhacittena attano ganthadhurādikammaṁ katvā vicarantānaṁ",
  "tika-vin01t20:1047_13": "tammūlakapaccayaparibhoge dosābhāvaṁ dassetuṁ ‘‘ye panā’’tiādi vuttaṁ. Bhikkhācāre",
  "tika-vin01t20:1047_14": "asampajjamāneti gocaragāme bhikkhāya caritvā labhitabbapiṇḍapāte asampajjante. Te",
  "tika-vin01t20:1047_15": "ca vattasīsena sabbampetaṁ karonti, na lābhanimittaṁ. Tena vuttaṁ ‘‘tantipaveṇighaṭanakā sāsanajotakā’’ti.",
  "tika-vin01t20:1048_0": "Kicchenāti na dukkhāya paṭipadāya. Buddhānañhi cattāropi maggā sukhāpaṭipadāva honti,",
  "tika-vin01t20:1048_1": "pāramīpūraṇakāle pana sarāgadosamohasseva sato āgatānaṁ yācakānaṁ alaṅkatappaṭiyattaṁ",
  "tika-vin01t20:1048_2": "sīsaṁ kantitvā galalohitaṁ nīharitvā suañjitāni akkhīni uppāṭetvā kulavaṁsappatiṭṭhāpakaṁ",
  "tika-vin01t20:1048_3": "puttaṁ manāpacāriniṁ bhariyanti evamādīni dentassa aññānipi khantivādīsadisesu attabhāvesu",
  "tika-vin01t20:1048_4": "chejjabhejjādīni pāpuṇantassa āgamanīyapaṭipadaṁ sandhāyetaṁ vuttaṁ. Kasirenāti tasseva vevacanaṁ.",
  "tika-vin01t20:1049_0": "Ekasseva dātuṁ asakkuṇeyyatāya garubhāvato ‘‘garubhaṇḍānī’’ti vuttaṁ, sabbesaṁ bhājetvāpi",
  "tika-vin01t20:1049_1": "gahetuṁ asakkuṇeyyatāya ‘‘garuparikkhārānī’’ti vuttaṁ. Sādhāraṇaparikkhārabhāvenāti",
  "tika-vin01t20:1049_2": "saṅghikattā sabbabhikkhusādhāraṇaparikkhārabhāvena. Saṅgaṇhāti upalāpetīti idaṁ atheyyacittaṁ",
  "tika-vin01t20:1049_3": "sandhāya vuttaṁ. Tenevāha – ‘‘tathābhāvato thenetvā’’ti, avissajjiyaavebhaṅgiyabhāvato",
  "tika-vin01t20:1049_4": "thenetvāti attho. Garubhaṇḍañhi kulasaṅgahatthāya vissajjento vibhajanto ca tassa",
  "tika-vin01t20:1049_5": "avissajjiyaavaebhaṅgiyabhāvaṁ theneti. Kuladūsakadukkaṭaṁ āpajjatīti ettha ‘‘yo vissajjeyya,",
  "tika-vin01t20:1049_6": "āpatti thullaccayassā’’ti vuttattā vissajjanapaccayā thullaccayenapi na muccati.",
  "tika-vin01t20:1050_0": "Asantanti avijjamānaṁ. Abhūtanti anuppannaṁ. Anuppannattā hi tassa taṁ asantanti.",
  "tika-vin01t20:1050_1": "Purimassa pacchimaṁ kāraṇavacanaṁ. Ullapatīti uggatāyuko lapati. Sīlañhi bhikkhuno",
  "tika-vin01t20:1050_2": "āyu, taṁ tassa tathālapanasamakālameva vigacchati. Asantasambhāvanāyāti attano avijjamānaguṇehi",
  "tika-vin01t20:1050_3": "sambhāvanāya. Evañhi gaṇhatā…pe… thenetvā gahitā hontīti ettha asantasambhāvanāya",
  "tika-vin01t20:1050_4": "raṭṭhapiṇḍassa thenetvā gahitattā lokuttaradhammopi thenitoyeva hoti. Kitavassevāti",
  "tika-vin01t20:1050_5": "kitavassa sakuṇaggahaṇamiva. Kerāṭikassāti saṭhassa. Gottaṁ vuccati sādhāraṇanāmaṁ,",
  "tika-vin01t20:1050_6": "matta-saddo luttaniddiṭṭho, tasmā samaṇāti gottamattaṁ anubhavanti dhārentīti gotrabhuno,",
  "tika-vin01t20:1050_7": "nāmamattasamaṇāti vuttaṁ hoti.",
  "tika-vin01t20:1051": "Vaggumudātīriyabhikkhuvatthuvaṇṇanā niṭṭhitā.",
  "tika-vin01t20:1052": "Adhimānavatthuvaṇṇanā",
  "tika-vin01t20:1053_0": "196. Heṭṭhimamaggehi ñātamariyādāya eva jānanato aññā aggamaggapaññā, tassā phalabhāvato",
  "tika-vin01t20:1053_1": "aggaphalapaññā taṁsahagatā sammāsaṅkappādayo ca aññāti vuttāti āha ‘‘aññaṁ byākariṁsūti",
  "tika-vin01t20:1053_2": "arahattaṁ byākariṁsū’’ti. Ariyasāvakassa tāva nuppajjatīti pahīnādhimānapaccayattā",
  "tika-vin01t20:1053_3": "nuppajjati . Sīlavatopi…pe… nuppajjati akārakabhāvato. Tilakkhaṇaṁ āropetvāti kalāpasammasanavasena",
  "tika-vin01t20:1053_4": "tilakkhaṇaṁ āropetvā. Āraddhavipassakassāti udayabbayānupassanāya āraddhavipassakassa.",
  "tika-vin01t20:1053_5": "Suddhasamathalābhī vipassanāya kammaṁ akatvāpi kilesasamudācāraṁ apassanto kevalaṁ",
  "tika-vin01t20:1053_6": "aññāṇabalena ‘‘ariyohamasmī’’ti maññatīti āha ‘‘suddhasamathalābhiṁ vā’’ti. ‘‘Arahā",
  "tika-vin01t20:1053_7": "aha’’nti maññati uccavālaṅkavāsī mahānāgatthero viya.",
  "tika-vin01t20:1054_0": "Talaṅgaravāsī dhammadinnatthero kira nāma eko pabhinnappaṭisambhido mahākhīṇāsavo",
  "tika-vin01t20:1054_1": "mahato bhikkhusaṅghassa ovādadāyako ahosi. So ekadivasaṁ attano divāṭṭhāne nisīditvā",
  "tika-vin01t20:1054_2": "‘‘kinnu kho amhākaṁ ācariyassa uccavālaṅkavāsīmahānāgattherassa samaṇabhāvakiccaṁ",
  "tika-vin01t20:1054_3": "matthakappattaṁ, no’’ti āvajjento puthujjanabhāvamevassa disvā ‘‘mayi agacchante",
  "tika-vin01t20:1054_4": "puthujjanakālakiriyameva karissatī’’ti ca ñatvā iddhiyā vehāsaṁ uppatitvā divāṭṭhāne",
  "tika-vin01t20:1054_5": "nisinnassa therassa samīpe orohitvā vanditvā vattaṁ dassetvā ekamantaṁ nisīdi. ‘‘Kiṁ,",
  "tika-vin01t20:1054_6": "āvuso dhammadinna, akāle āgatosī’’ti ca vutto ‘‘pañhaṁ, bhante, pucchituṁ āgatomhī’’ti",
  "tika-vin01t20:1054_7": "āha. Tato ‘‘pucchāvuso, jānamānā kathayissāmā’’ti vutto pañhasahassaṁ pucchi. Thero",
  "tika-vin01t20:1054_8": "pucchitaṁ pucchitaṁ pañhaṁ asajjamānova kathesi. Tato ‘‘atitikkhaṁ vo, bhante, ñāṇaṁ,",
  "tika-vin01t20:1054_9": "kadā tumhehi ayaṁ dhammo adhigato’’ti vutto ‘‘ito saṭṭhivassakāle, āvuso’’ti āha.",
  "tika-vin01t20:1054_10": "Samādhimhi, bhante, vaḷañjethāti. Na idaṁ, āvuso, bhāriyanti. Tena hi, bhante, ekaṁ",
  "tika-vin01t20:1054_11": "hatthiṁ māpethāti. Thero sabbasetaṁ hatthiṁ māpesi. Idāni, bhante, yathā ayaṁ hatthī",
  "tika-vin01t20:1054_12": "añjitakaṇṇo pasāritanaṅguṭṭho soṇḍaṁ mukhe pakkhipitvā bheravaṁ koñcanādaṁ karonto",
  "tika-vin01t20:1054_13": "tumhākaṁ abhimukhaṁ āgacchati, tathā naṁ karothāti. Thero tathā katvā vegena āgacchato",
  "tika-vin01t20:1054_14": "hatthissa bheravaṁ ākāraṁ disvā uṭṭhāya palāyituṁ āraddho. Tamenaṁ khīṇāsavatthero",
  "tika-vin01t20:1054_15": "hatthaṁ pasāretvā cīvarakaṇṇe gahetvā ‘‘bhante, khīṇāsavassa sārajjaṁ nāma hotī’’ti",
  "tika-vin01t20:1054_16": "āha. So tasmiṁ kāle attano puthujjanabhāvaṁ ñatvā ‘‘avassayo me, āvuso, dhammadinna",
  "tika-vin01t20:1054_17": "hohī’’ti vatvā pādamūle ukkuṭikaṁ nisīdi. ‘‘Bhante, tumhākaṁ avassayo bhavissāmiccevāhaṁ",
  "tika-vin01t20:1054_18": "āgato, mā cintayitthā’’ti kammaṭṭhānaṁ kathesi. Thero kammaṭṭhānaṁ gahetvā caṅkamaṁ",
  "tika-vin01t20:1054_19": "oruyha tatiye padavāre aggaphalaṁ arahattaṁ pāpuṇi. Thero kira dosacarito ahosi.",
  "tika-vin01t20:1055": "Adhimānavatthuvaṇṇanā niṭṭhitā.",
  "tika-vin01t20:1056": "Savibhaṅgasikkhāpadavaṇṇanā",
  "tika-vin01t20:1057_0": "197-198.Yasmā panātiādi ‘‘asantaṁ abhūtaṁ asaṁvijjamāna’’nti etesaṁ kāraṇavacanaṁ.",
  "tika-vin01t20:1057_1": "Tattha yanti yaṁ uttarimanussadhammaṁ. Anabhijānanti attani atthibhāvaṁ ajānanto.",
  "tika-vin01t20:1057_2": "Samudācaratīti ‘‘atthi mayhaṁ esa dhammo’’ti katheti jānāpeti vā. ‘‘Asantaṁ abhūta’’nti",
  "tika-vin01t20:1057_3": "imassa kāraṇavacanaṁ santāne anuppannoti. Ñāṇena ca asacchikatoti idaṁ pana ‘‘asaṁvijjamāna’’nti",
  "tika-vin01t20:1057_4": "etassa kāraṇavacanaṁ. Pakatimanussehi uttaritarānaṁ buddhādiuttamapurisānaṁ adhigamadhammo",
  "tika-vin01t20:1057_5": "uttarimanussadhammoti āha ‘‘uttarimanussāna’’ntiādi. Tanti uttarimanussadhammaṁ.",
  "tika-vin01t20:1057_6": "Atha padabhājane bahuvacananiddeso kasmā katoti āha ‘‘padabhājane panā’’tiādi. Kiñcāpi",
  "tika-vin01t20:1057_7": "uttarimanussadhammo abyākatopi hoti, ārogyaṭṭhena pana bāhitikasutte viya ‘‘kusale",
  "tika-vin01t20:1057_8": "dhamme’’ti vuttaṁ. Assāti uttarimanussadhammassa. Khaṇalayamuhutta-saddā aññattha",
  "tika-vin01t20:1057_9": "bhinnatthāpi honti, idha pana khaṇapariyāyavaseneva ‘‘taṁ khaṇaṁ taṁ layaṁ taṁ muhutta’’nti pāḷiyaṁ vuttaṁ.",
  "tika-vin01t20:1058_0": "Adhigantabbato adhigamo, jhānādi, adhigamassa pucchā adhigamapucchā. Tenāha ‘‘jhānavimokkhādīsū’’tiādi.",
  "tika-vin01t20:1058_1": "Upāyapucchāti adhigamupāyapucchā. Kintīti kena pakārena, kena vidhināti attho. Katamesaṁ",
  "tika-vin01t20:1058_2": "tvaṁ dhammānaṁ lābhīti idaṁ pana pubbe ‘‘kiṁ te adhigata’’nti aniddhāritabhedā jhānādivisesā",
  "tika-vin01t20:1058_3": "pucchitāti idāni tesaṁ niddhāretvā pucchanākāradassanaṁ.",
  "tika-vin01t20:1059_0": "Tasmāti yasmā yathāvuttehi chahākārehi adhigamabyākaraṇaṁ sodhetabbaṁ, tasmā. Ettāvatāvāti",
  "tika-vin01t20:1059_1": "ettakena byākaraṇamatteneva na sakkātabbo. Byākaraṇañhi ekaccassa ayāthāvatopi hotīti.",
  "tika-vin01t20:1059_2": "Imesu pana chasu ṭhānesu sodhanatthaṁ vattabboti yathā nāma jātarūpapatirūpakampi",
  "tika-vin01t20:1059_3": "jātarūpaṁ viya khāyatīti jātarūpaṁ nighaṁsanatāpanacchedanehi sodhetabbaṁ, evameva",
  "tika-vin01t20:1059_4": "imesu idāneva vuttesu chasu ṭhānesu pakkhipitvā sodhanatthaṁ vattabbo. Vimokkhādīsūti",
  "tika-vin01t20:1059_5": "ādi-saddena samādhisamāpattiñāṇadassanamaggabhāvanāphalasacchikiriyādiṁ saṅgaṇhāti.",
  "tika-vin01t20:1059_6": "Pākaṭo hotīti adhigatavisesassa satisammosābhāvato. Sesapucchāsupi pākaṭo hotīti pade eseva nayo.",
  "tika-vin01t20:1060_0": "Sabbesañhi attanā adhigatamaggena pahīnakilesā pākaṭā hontīti idaṁ yebhuyyavasena",
  "tika-vin01t20:1060_1": "vuttaṁ. Kassaci hi attanā adhigatamaggavajjhakilesesu sandeho uppajjatiyeva mahānāmassa",
  "tika-vin01t20:1060_2": "sakkassa viya. So hi sakadāgāmī samānopi ‘‘tassa mayhaṁ, bhante, evaṁ hoti ‘ko su",
  "tika-vin01t20:1060_3": "nāma me dhammo ajjhattaṁ appahīno, yena me ekadā lobhadhammāpi cittaṁ pariyādāya",
  "tika-vin01t20:1060_4": "tiṭṭhanti, dosadhammāpi cittaṁ pariyādāya tiṭṭhanti, mohadhammāpi cittaṁ pariyādāya",
  "tika-vin01t20:1060_5": "tiṭṭhantī’’’ti (ma. ni. 1.175) bhagavantaṁ pucchi. Ayaṁ kira rājā sakadāgāmimaggena",
  "tika-vin01t20:1060_6": "lobhadosamohā niravasesā pahīyantīti saññī ahosi. Kiṁ ariyasāvakassa evaṁ sandeho",
  "tika-vin01t20:1060_7": "uppajjatīti? Āma uppajjati. Kasmā? Paṇṇattiyaṁ akovidattā. ‘‘Ayaṁ kileso asukamaggavajjho’’ti",
  "tika-vin01t20:1060_8": "imissā paṇṇattiyā akovidassa hi ariyasāvakassa evaṁ hoti. Kiṁ tassa paccavekkhaṇā",
  "tika-vin01t20:1060_9": "natthīti? Atthi, sā pana na sabbesaṁ paripuṇṇā hoti. Eko hi pahīnakilesameva paccavekkhati,",
  "tika-vin01t20:1060_10": "eko avasiṭṭhakilesameva, eko maggameva, eko phalameva, eko nibbānameva. Imāsu pana",
  "tika-vin01t20:1060_11": "pañcasu paccavekkhaṇāsu ekaṁ vā dve vā no laddhuṁ na vaṭṭati. Iti yassa paccavekkhaṇā",
  "tika-vin01t20:1060_12": "na paripuṇṇā, tassa maggavajjhakilesapaṇṇattiyaṁ akovidattā evaṁ hoti. Uggahaparipucchākusalāti",
  "tika-vin01t20:1060_13": "sajjhāyamaggasaṁvaṇṇanāsu nipuṇā.",
  "tika-vin01t20:1061_0": "Yāya paṭipadāya yassa ariyamaggo āgacchati, sā pubbabhāgapaṭipatti āgamanapaṭipadā.",
  "tika-vin01t20:1061_1": "Sodhetabbāti suddhā udāhu na suddhāti vicāraṇavasena sodhetabbā. Na sujjhatīti tattha",
  "tika-vin01t20:1061_2": "tattha pamādapaṭipattisabbhāvato. Apanetabboti attano paṭiññāya apanetabbo. ‘‘Sujjhatī’’ti",
  "tika-vin01t20:1061_3": "vatvā sujjhanākāraṁ dassetuṁ ‘‘dīgharatta’’ntiādi vuttaṁ. Paññāyatīti etthāpi ‘‘yadī’’ti",
  "tika-vin01t20:1061_4": "padaṁ ānetvā yadi so bhikkhu tāya paṭipadāya paññāyatīti sambandho . Catūsu paccayesu",
  "tika-vin01t20:1061_5": "alaggattā ‘‘ākāse pāṇisamena cetasā’’ti vuttaṁ. Vuttasadisanti tassa bhikkhuno byākaraṇaṁ",
  "tika-vin01t20:1061_6": "imasmiṁ sutte vuttena sadisaṁ, samanti attho.",
  "tika-vin01t20:1062_0": "Khīṇāsavapaṭipattisadisā paṭipadā hotīti dīgharattaṁ suvikkhambhitakilesattā. Khīṇāsavassa",
  "tika-vin01t20:1062_1": "nāma…pe… na hotīti pahīnavipallāsattā jīvitanikantiyā ca abhāvato na hoti. Puthujjanassa",
  "tika-vin01t20:1062_2": "pana appahīnavipallāsattā jīvitanikantisabbhāvato ca appamattakenapi hoti.",
  "tika-vin01t20:1063_0": "Tatrimāni vatthūni – dīghabhāṇakaabhayatthero kira ekaṁ piṇḍapātikaṁ pariggahetuṁ",
  "tika-vin01t20:1063_1": "asakkonto daharassa saññaṁ adāsi. So taṁ nahāyamānaṁ kalyāṇīnadīmukhadvāre nimujjitvā",
  "tika-vin01t20:1063_2": "pāde aggahesi. Piṇḍapātiko ‘‘kumbhīlo’’ti saññāya mahāsaddaṁ akāsi, tadā naṁ ‘‘puthujjano’’ti",
  "tika-vin01t20:1063_3": "jāniṁsu. Candamukhatissarājakāle pana mahāvihāre saṅghatthero khīṇāsavo dubbalacakkhuko",
  "tika-vin01t20:1063_4": "vihāreyeva acchati. Taṁ rājā ‘‘theraṁ pariggaṇhissāmī’’ti bhikkhūsu bhikkhācāraṁ",
  "tika-vin01t20:1063_5": "gatesu appasaddo upasaṅkamitvā sappo viya pāde aggahesi. Thero silāthambho viya niccalo",
  "tika-vin01t20:1063_6": "hutvā ‘‘ko etthā’’ti āha. Ahaṁ, bhante, tissoti. Sugandhaṁ vāyasi no tissāti. Evaṁ",
  "tika-vin01t20:1063_7": "khīṇāsavassa bhayaṁ nāma natthi. Ekacco pana puthujjanopi atisūro hoti nibbhayo,",
  "tika-vin01t20:1063_8": "so rajanīyena ārammaṇena pariggaṇhitabbo. Vasabharājāpi hi ekaṁ theraṁ pariggaṇhamāno",
  "tika-vin01t20:1063_9": "ghare nisīdāpetvā tassa santike badarasāḷavaṁ maddamāno nisīdi. Mahātherassa kheḷo",
  "tika-vin01t20:1063_10": "calito, therassa puthujjanabhāvo āvibhūto. Khīṇāsavassa hi rasataṇhā nāma suppahīnā,",
  "tika-vin01t20:1063_11": "dibbesupi rasesu nikanti nāma na hoti. Tasmā imehi upāyehi pariggahetvā sacassa bhayaṁ",
  "tika-vin01t20:1063_12": "vā chambhitattaṁ vā rasataṇhā vā uppajjati, ‘‘na tvaṁ arahā’’ti apanetabbo.",
  "tika-vin01t20:1064_0": "Asantaguṇasambhāvanalakkhaṇā pāpicchāti āha – ‘‘yā sā idhekacco…pe… ādinā nayenā’’ti.",
  "tika-vin01t20:1064_1": "Ādi-saddena ‘‘assaddho samāno ‘saddhoti maṁ jano jānātū’ti icchati, appassutova samāno",
  "tika-vin01t20:1064_2": "‘bahussutoti maṁ jano jānātū’ti icchati, saṅgaṇikārāmova samāno ‘pavivittoti maṁ",
  "tika-vin01t20:1064_3": "jano jānātū’ti icchati, kusītova samāno ‘āraddhavīriyoti maṁ jano jānātū’ti icchati,",
  "tika-vin01t20:1064_4": "muṭṭhassatīva samāno ‘upaṭṭhitassatīti maṁ jano jānātū’ti icchati, asamāhitova samāno",
  "tika-vin01t20:1064_5": "‘samāhitoti maṁ jano jānātū’ti icchati, duppaññova samāno ‘paññavāti maṁ jano jānātū’ti",
  "tika-vin01t20:1064_6": "icchati, akhīṇāsavova samāno ‘khīṇāsavoti maṁ jano jānātū’ti icchati, yā evarūpā",
  "tika-vin01t20:1064_7": "icchā icchāgatā pāpicchatā rāgo sārāgo cittassa sārāgo, ayaṁ vuccati pāpicchatā’’ti",
  "tika-vin01t20:1064_8": "(vibha. 851) evaṁ vuttaṁ pāḷipadesaṁ saṅgaṇhāti. Pāpikāyāti lāmikāya icchāya. Apakatoti",
  "tika-vin01t20:1064_9": "pāpikāya icchāya sammāājīvato apeto katoti icchāya apakato. Tathābhūto ca micchājīvena",
  "tika-vin01t20:1064_10": "abhibhūto parājito nāma hotīti āha ‘‘abhibhūto parājito’’ti.",
  "tika-vin01t20:1065_0": "Sāmaññaṁ dupparāmaṭṭhaṁ nirayāyupakaḍḍhatīti yathā kuso yena duggahito, tassa hatthaṁ",
  "tika-vin01t20:1065_1": "anukantati phāleti, evameva samaṇadhammasaṅkhātaṁ sāmaññampi khaṇḍasīlāditāya dupparāmaṭṭhaṁ",
  "tika-vin01t20:1065_2": "nirayāya upakaḍḍhati, niraye nibbattāpetīti attho. Sithiloti olīyitvā karaṇena sithilaggāhena",
  "tika-vin01t20:1065_3": "kato. Paribbājoti khaṇḍādibhāvappatto samaṇadhammo. Bhiyyo ākirate rajanti abbhantare",
  "tika-vin01t20:1065_4": "vijjamānaṁ rāgarajādiṁ evarūpo samaṇadhammo apanetuṁ na sakkoti, atha kho tassa upari",
  "tika-vin01t20:1065_5": "aparampi rāgarajādiṁ ākiratīti attho. Bhikkhubhāvoti pārājikaṁ āpajjitvā ‘‘samaṇo",
  "tika-vin01t20:1065_6": "aha’’nti paṭijānanato vohāramattasiddho bhikkhubhāvo. Ajānamevāti pāṭhe evāti avadhāraṇatthe",
  "tika-vin01t20:1065_7": "nipāto. Ajānamevanti pāṭhe pana evaṁ jānāmi evaṁ passāmīti avacanti yojetabbaṁ.",
  "tika-vin01t20:1066": "Padabhājanīyavaṇṇanā",
  "tika-vin01t20:1067_0": "199.Asubhajjhānādīnīti ādi-saddena kāyagatāsatijjhānañca kasiṇajjhānañca saṅgaṇhāti.",
  "tika-vin01t20:1067_1": "Tena ‘‘kāyagatāsatijjhānaṁ pathavīkasiṇajjhānaṁ samāpajji’’ntiādiṁ vadantopi pārājikova",
  "tika-vin01t20:1067_2": "hotīti veditabbaṁ. Vimokkhoti ettha vi-saddo visesattho vividhattho vāti dassento",
  "tika-vin01t20:1067_3": "āha ‘‘suṭṭhu mutto’’tiādi. Vimokkhoti cattāro ariyamaggā. Tassa saguṇato suññatādināmalābhaṁ",
  "tika-vin01t20:1067_4": "dassento āha ‘‘so panāya’’ ntiādi. Maggo hi nāma pañcahi kāraṇehi nāmaṁ labhati sarasena",
  "tika-vin01t20:1067_5": "vā paccanīkena vā saguṇena vā ārammaṇena vā āgamanena vā. Sace hi saṅkhārupekkhā",
  "tika-vin01t20:1067_6": "aniccato saṅkhāre sammasitvā vuṭṭhāti, animittavimokkhena vimuccati, sace dukkhato",
  "tika-vin01t20:1067_7": "sammasitvā vuṭṭhāti, appaṇihitavimokkhena vimuccati, sace anattato sammasitvā vuṭṭhāti,",
  "tika-vin01t20:1067_8": "suññatavimokkhena vimuccati, idaṁ sarasato nāmaṁ nāma. Yasmā panesa aniccānupassanāya",
  "tika-vin01t20:1067_9": "saṅkhārānaṁ ghanavinibbhogaṁ katvā niccanimittadhuvanimittasassatanimittāni pajahanto",
  "tika-vin01t20:1067_10": "āgato, tasmā animitto. Dukkhānupassanāya pana sukhasaññaṁ pahāya paṇidhiṁ patthanaṁ",
  "tika-vin01t20:1067_11": "sukkhāpetvā āgatattā appaṇihito. Anattānupassanāya attasattapuggalasaññaṁ pahāya",
  "tika-vin01t20:1067_12": "saṅkhārānaṁ suññato diṭṭhattā suññatoti idaṁ paccanīkato nāmaṁ nāma.",
  "tika-vin01t20:1068_0": "Rāgādīhi panesa suññatattā suññato. Rūpanimittādīnaṁ rāganimittādīnaṁyeva vā abhāvena",
  "tika-vin01t20:1068_1": "animitto. Rāgādipaṇidhiādīnaṁ abhāvato appaṇihitoti idamassa saguṇato nāmaṁ. Svāyaṁ",
  "tika-vin01t20:1068_2": "suññataṁ animittaṁ appaṇihitañca nibbānaṁ ārammaṇaṁ karotīti suññato animitto appaṇihitoti",
  "tika-vin01t20:1068_3": "vuccati, idamassa ārammaṇato nāmaṁ. Āgamanaṁ pana duvidhaṁ vipassanāgamanaṁ maggāgamanañca.",
  "tika-vin01t20:1068_4": "Tattha magge vipassanāgamanaṁ labbhati, phale maggāgamanaṁ. Anattānupassanā hi suññatā",
  "tika-vin01t20:1068_5": "nāma, suññatavipassanāya maggo suññato. Aniccānupassanā animittā nāma, animittavipassanāya",
  "tika-vin01t20:1068_6": "maggo animitto. Idaṁ pana nāmaṁ na abhidhammapariyāyena labbhati. Tathā hi taṁ saṅkhāranimittassa",
  "tika-vin01t20:1068_7": "avijahanato na nippariyāyena animittaṁ, suttantapariyāyena pana labbhati. Tatra hi",
  "tika-vin01t20:1068_8": "gotrabhuñāṇaṁ animittaṁ nibbānaṁ ārammaṇaṁ katvā animittanāmakaṁ hutvā sayaṁ āgamaniyaṭṭhāne",
  "tika-vin01t20:1068_9": "ṭhatvā maggassa nāmaṁ detīti vadanti, tena maggo animittoti vutto. Maggāgamanena",
  "tika-vin01t20:1068_10": "pana phalaṁ animittanti yujjatiyeva. Dukkhānupassanā saṅkhāresu paṇidhiṁ sukkhāpetvā",
  "tika-vin01t20:1068_11": "āgatattā appaṇihitā nāma, appaṇihitavipassanāya maggo appaṇihito, appaṇihitamaggassa",
  "tika-vin01t20:1068_12": "phalaṁ appaṇihitaṁ. Evaṁ vipassanā attano nāmaṁ maggassa deti, maggo phalassāti idaṁ",
  "tika-vin01t20:1068_13": "āgamanato nāmaṁ. Suññattāti vivittattā. Na hi magge rāgādayo santi, uparūpari uppajjanakarāgādīnaṁ",
  "tika-vin01t20:1068_14": "kāraṇattā rāgādayo nimittanti āha ‘‘rāgadosamohanimittehī’’ti. Saviggahānaṁ viya",
  "tika-vin01t20:1068_15": "upaṭṭhānampettha nimittanti vadanti. Rāgādayova pavattiṭṭhānaṭṭhena paṇidhīti āha",
  "tika-vin01t20:1068_16": "‘‘rāgadosamohapaṇidhīna’’nti.",
  "tika-vin01t20:1069_0": "Vatthuvijjādiṁ sandhāya avacanato ‘‘vijjānaṁ lābhīmhī’’ti vuttepi hoti. Ekekakoṭṭhāsavasenāti",
  "tika-vin01t20:1069_1": "satipaṭṭhānacatukkādiekekakoṭṭhāsavasena. Kiñcāpi mahāaṭṭhakathāyampi ekekakoṭṭhāsavaseneva",
  "tika-vin01t20:1069_2": "dassitaṁ, tattha pana ‘‘lokuttarānaṁ satipaṭṭhānāna’’ntiādinā paccekaṁ lokuttara-saddaṁ",
  "tika-vin01t20:1069_3": "yojetvā ekekakoṭṭhāsavaseneva vuttaṁ, idha lokuttara-saddena vināti ayamettha viseso.",
  "tika-vin01t20:1069_4": "Tatthāti tesu koṭṭhāsesu.",
  "tika-vin01t20:1070_0": "Nanu ca ‘‘kilesappahānamevā’’ti kasmā vuttaṁ. Na hi kilesānaṁ pahānamattaṁ uttarimanussadhammo",
  "tika-vin01t20:1070_1": "hotīti yo vadeyya, taṁ sandhāya kilesappahānassa maggakiccattā kiccavasena maggo",
  "tika-vin01t20:1070_2": "dīpitoti dassetuṁ ‘‘taṁ panā’’tiādi vuttaṁ. Kāmarāgaṁ sandhāya ‘‘tatiyamaggena hi",
  "tika-vin01t20:1070_3": "rāgadosānaṁ pahāna’’nti vuttaṁ, na pana rūparāgaarūparāge sandhāya. Na hi te tena",
  "tika-vin01t20:1070_4": "pahīyanti catutthamaggena pahātabbattā.",
  "tika-vin01t20:1071_0": "Rāgācittaṁ vinīvaraṇatāti rāgā cittassa vinīvaraṇatāti vuttaṁ hoti. Rāgā vimuttassa",
  "tika-vin01t20:1071_1": "cittassa tasseva rāganīvaraṇassa abhāvena vigatanīvaraṇattā vinīvaraṇatāti attho",
  "tika-vin01t20:1071_2": "veditabbo. Esa nayo sesesupi.",
  "tika-vin01t20:1072_0": "Yā ca pañca vijjāti yojetabbaṁ. Nibbaṭṭitalokuttarattāti visuṁyeva lokato apagatalokuttarattā.",
  "tika-vin01t20:1072_1": "Yathā vinā lokuttara-saddena ‘‘satipaṭṭhānādīnaṁ lābhīmhī’’ti vuttepi pārājikaṁ hoti,",
  "tika-vin01t20:1072_2": "evamidhāpi ‘‘atthapaṭisambhidāya lābhīmhīti vuttepi hotiyevā’’ti vattuṁ yujjati.",
  "tika-vin01t20:1072_3": "Kiñcāpi yujjati, atha kho mahāaṭṭhakathāyaṁ vibhāgena vuttattā na sakkā evamidaṁ",
  "tika-vin01t20:1072_4": "vattunti dassetuṁ ‘‘mahāaṭṭhakathāyaṁ pana…pe… na sakkā aññaṁ pamāṇaṁ kātu’’nti vuttaṁ.",
  "tika-vin01t20:1072_5": "Tampi tattheva paṭikkhittanti sambandho.",
  "tika-vin01t20:1073": "Suddhikavārakathāvaṇṇanā",
  "tika-vin01t20:1074_0": "200.Ullapanākāranti samāpajjintiādiullapanākāraṁ. Āpattibhedanti ‘‘na paṭivijānantassa",
  "tika-vin01t20:1074_1": "āpatti thullaccayassā’’tiādiāpattibhedaṁ. Puna ānetvā paṭhamajjhānādīhi na yojitanti",
  "tika-vin01t20:1074_2": "ettha ‘‘paṭhamajjhānenā’’ti pāṭhoti gaṇṭhipade vuttaṁ, tadeva yuttaṁ.",
  "tika-vin01t20:1075_0": "Kattusādhanopi bhaṇita-saddo hotīti āha ‘‘atha vā’’tiādi. Yena cittena musā bhaṇati,",
  "tika-vin01t20:1075_1": "teneva cittena na sakkā ‘‘musā bhaṇāmī’’ti jānituṁ, antarantarā pana aññena cittena",
  "tika-vin01t20:1075_2": "‘‘musā bhaṇāmī’’ti jānātīti vuttaṁ ‘‘bhaṇantassa hoti musā bhaṇāmī’’ti. Ayamettha",
  "tika-vin01t20:1075_3": "attho dassitoti tīhi aṅgehi samannāgato musāvādoti ayamettha attho dassito. Na sakkā",
  "tika-vin01t20:1075_4": "na bhavitunti pubbabhāgato paṭṭhāya ābhogaṁ katvā bhaṇitattā na sakkā na bhavituṁ.",
  "tika-vin01t20:1075_5": "Āpattiyā na kāretabboti pubbabhāgakkhaṇe ‘‘musā bhaṇissāmī’’ti ābhogaṁ vinā sahasā",
  "tika-vin01t20:1075_6": "bhaṇantassa vacanakkhaṇe ‘‘musā eta’’nti upaṭṭhitepi nivattetumasakkuṇeyyatāya avisayabhāvato",
  "tika-vin01t20:1075_7": "āpattiyā na kāretabbo. Davāti sahasā. Ravāti aññaṁ vattukāmassa khalitvā aññabhaṇanaṁ.",
  "tika-vin01t20:1076_0": "Taṁ jānātīti taṁñāṇaṁ, tassa bhāvo taṁñāṇatā, ñāṇassa atthasaṁvedananti attho. Ñāṇasamodhānanti",
  "tika-vin01t20:1076_1": "ñāṇassa bahubhāvo, ekacittuppāde anekañāṇatāti attho. Na hi sakkā…pe… jānitunti ārammaṇakaraṇassa",
  "tika-vin01t20:1076_2": "abhāvato vuttaṁ. Asammohāvabodho ca īdisassa ñāṇassa natthi, ‘‘bhaṇissāmī’’ti pavattacittaṁ",
  "tika-vin01t20:1076_3": "‘‘bhaṇāmī’’ti pavattacittassa paccayo hutvā nirujjhati, tañca ‘‘bhaṇita’’nti pavattacittassa",
  "tika-vin01t20:1076_4": "paccayo hutvāti āha – ‘‘purimaṁ purimaṁ pana…pe… nirujjhatī’’ti. Tasmiṁ pubbabhāge",
  "tika-vin01t20:1076_5": "sati ‘‘sesadvayaṁ na hessatī’’ti etaṁ natthi, avassaṁ hotiyevāti vuttaṁ hoti, bhaṇissāmīti",
  "tika-vin01t20:1076_6": "pubbabhāge sati ‘‘bhaṇāmi bhaṇita’’nti etaṁ dvayaṁ na na hoti, hotiyevāti adhippāyo.",
  "tika-vin01t20:1076_7": "Ekaṁ viya pakāsatīti anekakkhaṇe uppannampi cittaṁ ekakkhaṇe uppannasadisaṁ hutvā",
  "tika-vin01t20:1076_8": "pakāsati. Samāpajjintiādīnīti ādi-saddena samāpajjāmi, samāpannoti imāni dve saṅgaṇhāti.",
  "tika-vin01t20:1076_9": "Tattha samāpajjiṁ, samāpannoti imesaṁ asatipi kālanānatte vacanavisesaṁ sandhāya visuṁ gahaṇaṁ.",
  "tika-vin01t20:1077_0": "207.Sakabhāvapariccajanavasenāti attano santakabhāvassa pariccajanavasena. Magguppattito",
  "tika-vin01t20:1077_1": "pubbe viya ‘‘sarāgo sadoso’’ti vattabbatābhāvato cattampi keci gaṇhanti, nayidamevanti",
  "tika-vin01t20:1077_2": "dassanatthaṁ ‘‘vanto’’ti vuttaṁ. Na hi yaṁ yena vantaṁ, so puna taṁ ādiyati. Tenāha",
  "tika-vin01t20:1077_3": "‘‘anādiyanabhāvadassanavasenā’’ti. Vantampi kiñci santatilaggaṁ siyā, nayidamevanti",
  "tika-vin01t20:1077_4": "dassanatthaṁ ‘‘mutto’’ti vuttaṁ. Tenāha ‘‘santatito vimocanavasenā’’ti. Muttampi",
  "tika-vin01t20:1077_5": "kiñci muttabandhanaṁ viya phalaṁ kuhiñci tiṭṭhati, na evamidanti dassanatthaṁ ‘‘pahīno’’ti",
  "tika-vin01t20:1077_6": "vuttaṁ. Tenāha ‘‘kvaci anavaṭṭhānadassanavasenā’’ti. Yathā kiñci dunnissaṭṭhaṁ puna",
  "tika-vin01t20:1077_7": "ādāya sammadeva nissaṭṭhaṁ paṭinissaṭṭhanti vuccati, evaṁ vipassanāya nissaṭṭhaṁ",
  "tika-vin01t20:1077_8": "ādinnasadisaṁ maggena pahīnaṁ paṭinissaṭṭhaṁ nāma hotīti dassanatthaṁ ‘‘paṭinissaṭṭho’’ti",
  "tika-vin01t20:1077_9": "vuttaṁ. Tenāha ‘‘ādinnapubbassa paṭinissaggadassanavasenā’’ti. Ukkheṭitoti uttāsito,",
  "tika-vin01t20:1077_10": "uttāsetvā palāpitoti vuttaṁ hoti. Yo ca uttāsetvā palāpito, na puna so taṁ ṭhānaṁ",
  "tika-vin01t20:1077_11": "āgacchatīti āha ‘‘puna anallīyanabhāvadassanavasenā’’ti, puna āgantvā santāne anuppattibhāvadassanavasenāti",
  "tika-vin01t20:1077_12": "attho. Khiṭa-saddaṁ saddasatthavidū uttāsatthe paṭhantīti āha – ‘‘svāyamattho saddasatthato",
  "tika-vin01t20:1077_13": "pariyesitabbo’’ti. Aṇuyeva aṇusahagataṁ, atikhuddakanti vuttaṁ hoti.",
  "tika-vin01t20:1078": "Suddhikavārakathāvaṇṇanā niṭṭhitā.",
  "tika-vin01t20:1079": "Vattukāmavārakathāvaṇṇanā",
  "tika-vin01t20:1080_0": "215.Kevalañhiyanti kevalañhi ayaṁ. ‘‘Vāro’’ti ajjhāharitabbaṁ. Taṅkhaṇaññeva jānātīti",
  "tika-vin01t20:1080_1": "‘‘paṭhamajjhānaṁ samāpajji’’ntiādimhi vutte tadatthassa pakatiyā vijānanalakkhaṇaṁ",
  "tika-vin01t20:1080_2": "sandhāya vuttaṁ. Evaṁ pana vacībhedaṁ akatvā pakkamanādīsu aññataro bhikkhu ‘‘maṁ",
  "tika-vin01t20:1080_3": "arahāti jānātū’’ti tamhā āvāsā paṭhamaṁ pakkamatīti āgatavatthumhi viya tasmiṁ khaṇe",
  "tika-vin01t20:1080_4": "aviditepi nikkhantamatte pārājikaṁ. Jānanalakkhaṇanti ‘‘taṅkhaṇe jānanaṁ nāma īdisa’’nti",
  "tika-vin01t20:1080_5": "vuttalakkhaṇaṁ . Viññattipatheti kāyavacīviññattīnaṁ gahaṇayogge padese, pakaticakkhunā",
  "tika-vin01t20:1080_6": "pakatisotena ca daṭṭhuṁ sotuñca arahaṭṭhāneti vuttaṁ hoti. Tena viññattipathaṁ atikkamitvā",
  "tika-vin01t20:1080_7": "ṭhito ce koci dibbena cakkhunā dibbāya ca sotadhātuyā disvā sutvā ca jānāti, na pārājikanti",
  "tika-vin01t20:1080_8": "dīpeti. Assutapubbassa ‘‘kimidaṁ vutta’’nti saṁsayuppattisabbhāvato ‘‘sutaṁ hotī’’ti",
  "tika-vin01t20:1080_9": "vuttaṁ. Paṭhamaṁ vacanamattaṁ assutapubbenapi ‘‘paṭhamajjhānaṁ samāpajji’’nti vutte",
  "tika-vin01t20:1080_10": "‘‘kimida’’nti sandehaṁ anuppādetvā ‘‘jhānaṁ nāma kiresa samāpajjī’’ti ettakamattepi",
  "tika-vin01t20:1080_11": "ñāte pārājikaṁ hotiyeva.",
  "tika-vin01t20:1081": "Anāpattibhedakathāvaṇṇanā",
  "tika-vin01t20:1082_0": "222.Anullapanādhippāyassāti atikkamitvā avattukāmassa, ‘‘uttarimanussadhammo aya’’nti",
  "tika-vin01t20:1082_1": "asallakkhentassāti adhippāyo. Sarūpato pana ‘‘anāpatti bhikkhu anullapanādhippāyassā’’ti",
  "tika-vin01t20:1082_2": "vinītavatthūsu tattha tattha āgatavatthuvasena veditabbo. ‘‘Uttarimanussadhammo aya’’nti",
  "tika-vin01t20:1082_3": "asallakkhetvā vadantopi vohārato aññaṁ byākaronto nāma hotīti vuttaṁ ‘‘aññaṁ byākarontassā’’ti.",
  "tika-vin01t20:1083": "Padabhājanīyavaṇṇanā niṭṭhitā.",
  "tika-vin01t20:1084": "Bhāyantopīti ‘‘imassa mayi natthibhāvaṁ aññepi jānantā atthi nu kho’’ti bhāyantopi.",
  "tika-vin01t20:1085": "Vinītavatthuvaṇṇanā",
  "tika-vin01t20:1086": "223.Sekkhabhūmiyanti iminā jhānabhūmimpi saṅgaṇhāti. Tiṇṇaṁ vivekānanti kāyacittaupadhivivekānaṁ.",
  "tika-vin01t20:1087": "Piṇḍāya caraṇassa bhojanapariyosānattā vuttaṁ ‘‘yāva bhojanapariyosāna’’nti. Bhutvā āgacchantassapi puna vuttanayeneva sambhāvanicchāya cīvarasaṇṭhapanādīni karontassa dukkaṭameva.",
  "tika-vin01t20:1088_0": "225.Ārādhanīyo, āvuso, dhammo āraddhavīriyenāti vatthudvayaṁ ekasadisampi dvīhi bhikkhūhi",
  "tika-vin01t20:1088_1": "visuṁ visuṁ ārocitattā bhagavatā vinicchinitaṁ sabbampi vinītavatthūsu āropetabbanti pāḷiyaṁ āropitaṁ.",
  "tika-vin01t20:1089_0": "226.Pasādabhaññanti kevalaṁ pasādamattena bhaṇanaṁ, na pana ‘‘sabhāvato ete arahantoyevā’’ti",
  "tika-vin01t20:1089_1": "cintetvā. Tenevettha anāpatti vuttā. Yadi pana ‘‘ete sabhāvato arahantoyevā’’ti maññamāno",
  "tika-vin01t20:1089_2": "‘‘āyantu bhonto arahanto’’tiādīni vadati, na sampaṭicchitabbaṁ.",
  "tika-vin01t20:1090_0": "227. Padasā gamanaṁ sandhāya katikāya katattā ‘‘yānena vā’’tiādimāha. Tattha vijjāmayiddhiṁ",
  "tika-vin01t20:1090_1": "sandhāya ‘‘iddhiyā’’ti vuttaṁ. Aññamaññaṁ rakkhantīti ‘‘yo imamhā āvāsā paṭhamaṁ",
  "tika-vin01t20:1090_2": "pakkamissati, taṁ mayaṁ ‘arahā’ti jānissāmā’’ti evaṁ katikāya katattā apubbācarimaṁ",
  "tika-vin01t20:1090_3": "asuddhacittena gacchantāpi saha nikkhantabhāvato aññamaññaṁ rakkhanti. Keci pana",
  "tika-vin01t20:1090_4": "‘‘hatthapāsaṁ avijahitvā aññamaññassa hatthaṁ gaṇhanto viya gacchantopi ‘uṭṭhetha",
  "tika-vin01t20:1090_5": "gacchāma, etha gacchāmā’ti evaṁ saṁvidahitvā gamane pubbāparaṁ gacchantopi nāpajjatī’’ti",
  "tika-vin01t20:1090_6": "vadanti. Etaṁ pana adhammikaṁ katikavattanti ‘‘idha arahantoyeva vasantūti yadi bhikkhū",
  "tika-vin01t20:1090_7": "katikaṁ karonti, etaṁ adhammikaṁ katikavatta’’nti cūḷagaṇṭhipade vuttaṁ. Heṭṭhā vuttaṁ",
  "tika-vin01t20:1090_8": "pana sabbampi katikavattaṁ sandhāya etaṁ vuttanti amhākaṁ khanti, vīmaṁsitvā gahetabbaṁ.",
  "tika-vin01t20:1090_9": "Nānāverajjakāti nānājanapadavāsino. Saṅghalābhoti yathāvuḍḍhaṁ attano pāpuṇanakoṭṭhāso.",
  "tika-vin01t20:1090_10": "Ayañca paṭikkhepo imināva nīhārena bahisīmaṭṭhānaṁ avisesena saṅghalābhassa sāmibhāvāpādanaṁ",
  "tika-vin01t20:1090_11": "sandhāya kato. Visesato pana bahisīmaṭṭhānampi paricchinditvā ekekakoṭṭhāsato ‘‘ettakaṁ",
  "tika-vin01t20:1090_12": "dātuṁ, īdisaṁ vā dātuṁ, ettakānaṁ vā dātuṁ, īdisassa vā dātuṁ ruccati saṅghassā’’ti",
  "tika-vin01t20:1090_13": "apalokanakammaṁ katvā dātuṁ vaṭṭati.",
  "tika-vin01t20:1091_0": "228.Āyasmā ca lakkhaṇotiādīsu ko panāyasmā lakkhaṇo, kasmā cassa lakkhaṇoti nāmaṁ",
  "tika-vin01t20:1091_1": "ahosi, ko cāyasmā mahāmoggallāno, kasmā ca sitaṁ pātvākāsīti taṁ sabbaṁ pakāsetuṁ",
  "tika-vin01t20:1091_2": "‘‘yvāya’’ntiādi āraddhaṁ. Lakkhaṇasampannenāti purisalakkhaṇasampannena. Brahmasamenāti",
  "tika-vin01t20:1091_3": "brahmattabhāvasamena. Īsakaṁ hasitaṁ sitanti vuccatīti āha ‘‘mandahasita’’nti. Aṭṭhikasaṅkhalikanti",
  "tika-vin01t20:1091_4": "nayidaṁ aviññāṇakaṁ aṭṭhisaṅkhalikamattaṁ, atha kho eko petoti āha ‘‘petaloke nibbattaṁ",
  "tika-vin01t20:1091_5": "satta’’nti. Ete attabhāvāti petattabhāvā. Na āpāthaṁ āgacchantīti devattabhāvā viya",
  "tika-vin01t20:1091_6": "pakatiyā āpāthaṁ na āgacchanti. Tesaṁ pana ruciyā āpāthaṁ āgaccheyyuṁ. Manussānaṁ",
  "tika-vin01t20:1091_7": "dukkhābhibhūtānaṁ anāthabhāvadassanapadaṭṭhānā karuṇāti āha ‘‘kāruññe kattabbe’’ti.",
  "tika-vin01t20:1091_8": "Attano ca sampattiṁ buddhañāṇassa ca sampattinti paccekaṁ sampatti-saddo yojetabbo.",
  "tika-vin01t20:1091_9": "Tadubhayaṁ vibhāvetuṁ ‘‘tañhī’’tiādi vuttaṁ. Tattha ‘‘attano ca sampattiṁ anussaritvā",
  "tika-vin01t20:1091_10": "sitaṁ pātvākāsī’’ti padaṁ ānetvā sambandhitabbaṁ. Dhammadhātūti sabbaññutaññāṇaṁ",
  "tika-vin01t20:1091_11": "sandhāya vadati, dhammadhātūti vā dhammānaṁ sabhāvo. Upapattīti jāti. Upapattisīsena",
  "tika-vin01t20:1091_12": "hi tathārūpaṁ attabhāvaṁ vadati. Dussaddhāpayā honti, tadassa tesaṁ dīgharattaṁ ahitāya",
  "tika-vin01t20:1091_13": "dukkhāya. Dussaddhāpayāti idañca na lakkhaṇattheraṁ sandhāya vuttaṁ, ye pana suṇanti",
  "tika-vin01t20:1091_14": "‘‘evaṁ kira vutta’’nti, te sandhāya. Atha lakkhaṇatthero kasmā na addasa, kimassa",
  "tika-vin01t20:1091_15": "dibbacakkhu natthīti? No natthi, mahāmoggallāno pana āvajjento addasa, itaro anāvajjanena na addasa.",
  "tika-vin01t20:1092_0": "Vituḍentīti vinivijjhitvā ḍenti, asidhārūpamehi tikhiṇehi lohatuṇḍakehi vijjhitvā",
  "tika-vin01t20:1092_1": "vijjhitvā ito cito ca gacchantīti attho. Tenāha ‘‘vinivijjhitvā gacchantī’’ti. ‘‘Vitudantī’’ti",
  "tika-vin01t20:1092_2": "vā pāṭho. Phāsuḷantarikāhīti bhummatthe nissakkavacanaṁ. Lohatuṇḍakehīti lohasalākāsadisehi,",
  "tika-vin01t20:1092_3": "kāḷalohamayeheva vā tuṇḍakehi. Pasādussadāti iminā aṭṭhisaṅghātamattaṁ hutvā paññāyamānānampi",
  "tika-vin01t20:1092_4": "kāyappasādassa balavabhāvaṁ dasseti. Pakkagaṇḍasadisāti iminā pana ativiya mudusabhāvataṁ",
  "tika-vin01t20:1092_5": "dasseti. Acchariyaṁ vatāti garahanacchariyaṁ nāmetaṁ.",
  "tika-vin01t20:1093_0": "Cakkhubhūtāti sampattadibbacakkhukā, lokassa cakkhubhūtāti evaṁ vā ettha attho daṭṭhabbo.",
  "tika-vin01t20:1093_1": "Yatrāti hetuatthe nipātoti āha ‘‘yatrāti kāraṇavacana’’nti. Appamāṇe sattanikāye,",
  "tika-vin01t20:1093_2": "te ca kho vibhāgena kāmabhavādibhede bhave, nirayādibhedā gatiyo, nānattakāyanānattasaññīādiviññāṇaṭṭhitiyo,",
  "tika-vin01t20:1093_3": "tathārūpe sattāvāse ca sabbaññutaññāṇañca me upanetuṁ paccakkhaṁ karontena.",
  "tika-vin01t20:1094_0": "Goghātakoti gunnaṁ abhiṇhaṁ hananako. Tenāha ‘‘vadhitvā vadhitvā’’ti. Tassāti gunnaṁ",
  "tika-vin01t20:1094_1": "hananakammassa. Aparāpariyakammassāti aparāpariyavedanīyakammassa. Balavatā goghātakakammena",
  "tika-vin01t20:1094_2": "vipāke dīyamāne aladdhokāsaṁ aparāpariyavedanīyaṁ, tasmiṁ vipakkavipāke idāni laddhokāsaṁ",
  "tika-vin01t20:1094_3": "‘‘avasesakamma’’nti vuttaṁ. Kammasabhāgatāyāti kammassa sabhāgabhāvena sadisabhāvena.",
  "tika-vin01t20:1094_4": "Ārammaṇasabhāgatāyāti ārammaṇassa sabhāgabhāvena sadisabhāvena. Yādise hi ārammaṇe",
  "tika-vin01t20:1094_5": "pubbe taṁ kammaṁ tassa ca vipāko pavatto, tādiseyeva ārammaṇe idaṁ kammaṁ imassa",
  "tika-vin01t20:1094_6": "vipāko ca pavattoti katvā vuttaṁ ‘‘tasseva kammassa vipākāvasesenā’’ti. Bhavati hi",
  "tika-vin01t20:1094_7": "taṁsadisepi tabbohāro yathā so eva tittiro, tāniyeva osadhānīti. Yasmā kammasarikkhakavisaye",
  "tika-vin01t20:1094_8": "‘‘kammaṁ vā kammanimittaṁ vā’’ti dvayameva vuttaṁ, yasmā ca gatinimittaṁ viya kammaṁ",
  "tika-vin01t20:1094_9": "kammanimittañca kammato bhinnaṁ visuṁ hutvā na tiṭṭhati, tasmā sarikkhakavipākadānassa",
  "tika-vin01t20:1094_10": "kāraṇabhāvato yattha kammasarikkhakena vipākena bhavitabbaṁ, tattha kammaṁ vā kammanimittaṁ",
  "tika-vin01t20:1094_11": "vā gahetvā paṭisandhi hotīti vadanti. Tenevāha – ‘‘tassa kira…pe… nimittaṁ ahosī’’ti.",
  "tika-vin01t20:1094_12": "Tattha nimittaṁ ahosīti pubbe katūpacitassa petūpapattinibbattanavasena katokāsassa",
  "tika-vin01t20:1094_13": "tassa kammassa nimittabhūtaṁ idāni tathā upaṭṭhahantaṁ tassa vipākassa nimittaṁ ārammaṇaṁ",
  "tika-vin01t20:1094_14": "ahosi. Soti goghātako. Aṭṭhikasaṅkhalikapeto jāto kammasarikkhakavipākavasena.",
  "tika-vin01t20:1095_0": "229.Pesiyo katvāti gāviṁ vadhitvā vadhitvā gomaṁsaṁ phāletvā pesiyo katvā. Sukkhāpetvāti",
  "tika-vin01t20:1095_1": "kālantaraṁ ṭhapanatthaṁ sukkhāpetvā. Sukkhāpitamaṁsapesīnañhi vallūrasamaññāti. Nippakkhacammeti",
  "tika-vin01t20:1095_2": "vigatapakkhacamme. Urabbhe hantīti orabbhiko. Eḷaketi aje. Nivāpapuṭṭheti attanā",
  "tika-vin01t20:1095_3": "dinnanivāpena posite asinā vadhitvā vadhitvā vikkiṇanto. Ekaṁ miganti dīpakamigaṁ.",
  "tika-vin01t20:1095_4": "Kāraṇāhīti yātanāhi. Ñatvāti kammaṭṭhānaṁ ñatvā. Pesuññupasaṁhāravasena ito sutaṁ",
  "tika-vin01t20:1095_5": "amutra, amutra vā sutaṁ idha sūcetīti sūcako. Anayabyasanaṁ pāpesi manusseti sambandho.",
  "tika-vin01t20:1096_0": "Vinicchayāmaccoti raññā aḍḍakaraṇe ṭhapito vinicchayamahāmatto. So hi gāmajanakāyaṁ",
  "tika-vin01t20:1096_1": "kūṭaṭṭhena vañcetīti ‘‘gāmakūṭo’’ti vuccati. Keci ‘‘tādisoyeva gāmajeṭṭhako gāmakūṭo’’ti",
  "tika-vin01t20:1096_2": "vadanti. Samena bhavitabbaṁ dhammaṭṭhoti vattabbato. Rahassaṅge nisīdanavasena visamā",
  "tika-vin01t20:1096_3": "nisajjā ahosi. Phusantoti theyyāya phusanto.",
  "tika-vin01t20:1097_0": "230.Anissaroti mātugāmo sasāmiko attano phasse anissaro. Dhaṁsitvāti bhassitvā apagantvā.",
  "tika-vin01t20:1097_1": "Maṅganavasena ulatīti maṅguli, virūpabībhacchabhāvena pavattatīti attho. Tenāha ‘‘virūpaṁ",
  "tika-vin01t20:1097_2": "duddasikaṁ bībhaccha’’nti.",
  "tika-vin01t20:1098_0": "Uddhaṁ uddhaṁ agginā pakkasarīratāya uppakkaṁ, heṭṭhato paggharaṇavasena kilinnasarīratāya",
  "tika-vin01t20:1098_1": "okilinī, ito cito ca aṅgārasamparikiṇṇatāya okirinī. Tenāha ‘‘sā kirā’’tiādi. Aṅgāracitaketi",
  "tika-vin01t20:1098_2": "aṅgārasañcaye. Sarīrato paggharanti asuciduggandhajegucchāni sedagatāni. Tassa kira",
  "tika-vin01t20:1098_3": "raññoti kāliṅgassa rañño. Nāṭakinīti naccanakicce adhigatā itthī. Sedanti sedanaṁ, tāpananti attho.",
  "tika-vin01t20:1099_0": "Asīsakaṁ kabandhaṁ hutvā nibbatti kammāyūhanakāle tathā nimittaggahaṇaparicayato.",
  "tika-vin01t20:1099_1": "Lāmakabhikkhūti hīnācāratāya lāmako, bhikkhuvesatāya bhikkhāhārena jīvanato ca bhikkhu.",
  "tika-vin01t20:1099_2": "Cittakeḷinti cittaruciyaṁ taṁ taṁ kīḷanto. Ayamevāti bhikkhuvatthusmiṁ vuttanayo eva.",
  "tika-vin01t20:1100_0": "231.Nissevālapaṇakakaddamoti tilabījakādibhedena sevālena nīlamaṇḍūkapiṭṭhivaṇṇena",
  "tika-vin01t20:1100_1": "udakapiṭṭhaṁ chādetvā nibbattapaṇakena kaddamena ca virahito. Sundarehi titthehīti",
  "tika-vin01t20:1100_2": "sukhāvagāhaṇaṭṭhānatāya kaddamādidosavirahato ca sundarehi titthehi. Tato udakadahato",
  "tika-vin01t20:1100_3": "taṁhetu, taṁ upanissāyāti attho. Nāgabhavanagatopi hi so rahado tato uparimanussaloke",
  "tika-vin01t20:1100_4": "jalāsayena sambandho hoti. Tena vuttaṁ ‘‘tato ayaṁ tapodā sandatī’’ti. Atha vā tatoti",
  "tika-vin01t20:1100_5": "nāgabhavane udakadahato ayaṁ tapodā sandati. Tañhi uparibhūmitalaṁ ārohati, uṇhabhāvena",
  "tika-vin01t20:1100_6": "tapanato tapaṁ udakaṁ etissāti anvatthanāmavasena tapodāti vuccati. Petalokoti petānaṁ",
  "tika-vin01t20:1100_7": "āvāsaṭṭhānaṁ. Keci pana ‘‘petalokoti lohakumbhīnirayā idhādhippetā’’ti vadanti, nagarassa",
  "tika-vin01t20:1100_8": "pana parito pabbatapādavanantaresu bahū petāvāsāpi santeva. Svāyamattho petavatthupāḷiyā",
  "tika-vin01t20:1100_9": "lakkhaṇasaṁyuttena imāya ca vinītavatthupāḷiyā dīpetabbo.",
  "tika-vin01t20:1101_0": "Katahatthāti thirataraṁ lakkhesu avirajjhanasarakkhepā. Īdisā pana tattha vasībhūtā",
  "tika-vin01t20:1101_1": "katahatthā nāma honti, tasmā yo sippameva uggaṇhāti, so katahattho nāma na hoti,",
  "tika-vin01t20:1101_2": "ime pana katahatthā, ciṇṇavasībhāvāti vuttaṁ hoti. Sippadassanavasena kataṁ rājakulāni",
  "tika-vin01t20:1101_3": "upecca asanaṁ sarakkhepo etehīti katupāsanā, rājakulādīsu dassitasippāti vuttaṁ hoti.",
  "tika-vin01t20:1101_4": "Pabhaggoti parājito.",
  "tika-vin01t20:1102_0": "232. Dosadassana pubbaka rūpa virāga bhāvanā saṅkhāta paṭipakkha bhāvanāvasena paṭighasaññānaṁ",
  "tika-vin01t20:1102_1": "suppahīnattā mahatāpi saddena arūpasamāpattito na vuṭṭhāti, tathā pana na suppahīnattā",
  "tika-vin01t20:1102_2": "sabbarūpāvacarasamāpattito vuṭṭhānaṁ siyāti idha āneñjasamādhīti catutthajjhānasamāpatti",
  "tika-vin01t20:1102_3": "adhippetāti āha ‘‘anejaṁ acalaṁ kāyavācāvipphandavirahitaṁ catutthajjhānasamādhi’’nti.",
  "tika-vin01t20:1102_4": "Aññattha pana samādhipaccanīkānaṁ atidūratāya na iñjatīti āneñjoti arūpāvacarasamādhi",
  "tika-vin01t20:1102_5": "vuccati. Samādhiparipanthake dhammeti vitakkavicārādike sandhāya vadati. Vitakkādīsu",
  "tika-vin01t20:1102_6": "ādīnavasallakkhaṇassa na suṭṭhukatabhāvaṁ sandhāyāha ‘‘na suṭṭhu parisodhetvā’’ti.",
  "tika-vin01t20:1103_0": "Nanu cāyamāyasmā mahāmoggallāno bhagavato paṭhamavasseva abhinavappattaarahatto,",
  "tika-vin01t20:1103_1": "idañca uttarimanussadhammapārājikaṁ vīsatimavassato upari paññattaṁ, kathaṁ imassa",
  "tika-vin01t20:1103_2": "vatthuno imasmiṁ pārājike bhagavatā vinicchitabhāvo vuttoti? Nāyaṁ doso. Ayañhettha",
  "tika-vin01t20:1103_3": "ācariyānaṁ kathāmaggo – apaññattepi sikkhāpade therassa vacanaṁ sutvā ‘‘attano appatirūpaṁ",
  "tika-vin01t20:1103_4": "uttarimanussadhammaṁ esa vadatī’’ti maññamānā bhikkhū therassa dosaṁ āropentā ujjhāyiṁsu.",
  "tika-vin01t20:1103_5": "Bhagavā ca therassa tathāvacane kāraṇaṁ dassetvā niddosabhāvaṁ karonto ‘‘anāpatti,",
  "tika-vin01t20:1103_6": "bhikkhave, moggallānassā’’ti āha. Saṅgītikārakā pana uttarimanussadhammādhikārattā",
  "tika-vin01t20:1103_7": "tampi vatthuṁ ānetvā idha āropesunti.",
  "tika-vin01t20:1104_0": "Sāvakānaṁ uppaṭipāṭiyā anussaraṇaṁ natthīti dassetuṁ ‘‘na uppaṭipāṭiyā’’ti āha. Asaññasamāpattinti",
  "tika-vin01t20:1104_1": "saññāvirāgabhāvanāya vāyokasiṇanibbattitaṁ catutthajjhānasamāpattiṁ vadati. Pubbenivāsañāṇaṁ",
  "tika-vin01t20:1104_2": "cutipaṭisandhiṁ gaṇhantampi anantarapaccayakkamavantānaṁ arūpadhammānaṁ vaseneva",
  "tika-vin01t20:1104_3": "gaṇhātīti āha – ‘‘tatiye attabhāve cutimeva addasā’’ti. Nayato sallakkhesīti vaṭṭe",
  "tika-vin01t20:1104_4": "saṁsaraṇakasattānaṁ khandhānaṁ abhāvakālo nāma natthi, asaññabhave pana acittakā",
  "tika-vin01t20:1104_5": "hutvā pañca kappasatāni pavattanti, iminā nayena sallakkhesi. Dukkaraṁ katanti khandhavikalassa",
  "tika-vin01t20:1104_6": "pubbenivāsassa anussaraṇaṁ ṭhapetvā sammāsambuddhaṁ na sakkā aññehi kātunti nayato",
  "tika-vin01t20:1104_7": "sallakkhentenapi dukkaraṁ katanti adhippāyo. Paṭividdhāti paṭividdhasadisā. Yathā",
  "tika-vin01t20:1104_8": "nāma koci dhanusippe katahattho ekaṁ kesasaṅkhātaṁ vālaṁ satakkhattuṁ vidāletvā tato",
  "tika-vin01t20:1104_9": "ekaṁ aṁsuṁ gahetvā vātiṅgaṇaphalassa majjhaṭṭhāne bandhitvā aparaṁ aṁsuṁ kaṇḍassa",
  "tika-vin01t20:1104_10": "aggakoṭiyaṁ yathā tassa aṁsussa ūkāmattaṁ vā likkhāmattaṁ vā kaṇḍassa aggakoṭito",
  "tika-vin01t20:1104_11": "adhikaṁ hutvā tiṭṭhati, evaṁ bandhitvā usabhamatte ṭhāne ṭhito kaṇḍabaddhāya vālakoṭiyā",
  "tika-vin01t20:1104_12": "vātiṅgaṇabaddhaṁ vālassa koṭiṁ paṭivijjheyya , evameva imināpi kataṁ dukkaranti vuttaṁ",
  "tika-vin01t20:1104_13": "hoti. Etadagganti eso aggo. Yadidanti yo ayaṁ. Liṅgavipallāsavasenetaṁ vuttaṁ.",
  "tika-vin01t20:1105": "Vinītavatthuvaṇṇanā niṭṭhitā.",
  "tika-vin01t20:1106": "Nigamanavaṇṇanā",
  "tika-vin01t20:1107_0": "233.Idhāti imasmiṁ bhikkhuvibhaṅge. Uddiṭṭhāti idha pātimokkhavasena anosāritattā",
  "tika-vin01t20:1107_1": "cattāro pārājikāva uddiṭṭhā kathitāti attho gahetabbo. Yadi evaṁ heṭṭhā thullaccayadukkaṭānampi",
  "tika-vin01t20:1107_2": "vuttattā pārājikāva uddiṭṭhāti kasmā vuttāti? Pārājikādhikārattā santesupi thullaccayadukkaṭesu",
  "tika-vin01t20:1107_3": "idha pārājikāva vuttā. Yesaṁ…pe… asaṁvāsoti imamatthaṁ vā dīpetukāmo taṁsambandhena",
  "tika-vin01t20:1107_4": "‘‘uddiṭṭhā cattāro pārājikā’’ti āha. Tatthāyasmantetiādikaṁ pana anuññātapātimokkhuddesakkamopi",
  "tika-vin01t20:1107_5": "ayameva, nāññoti dassanatthaṁ vuttaṁ. Bhikkhunīnaṁ asādhāraṇāni cattārīti ubbhajāṇumaṇḍalikā",
  "tika-vin01t20:1107_6": "vajjapaṭicchādikā ukkhittānuvattikā aṭṭhavatthukāti imāni cattāri bhikkhunīnaṁ bhikkhūhi",
  "tika-vin01t20:1107_7": "asādhāraṇāni nāma. Etesu ubbhajāṇumaṇḍalikā nāma yā kāyasaṁsaggarāgena avassutā teneva",
  "tika-vin01t20:1107_8": "rāgena avassutassa manussapurisassa akkhakānaṁ adho jāṇumaṇḍalānaṁ kapparānañca upari",
  "tika-vin01t20:1107_9": "yena kenaci sarīrāvayavena āmasanādiṁ sādiyati, tassā adhivacanaṁ. Yā pana bhikkhunī",
  "tika-vin01t20:1107_10": "aññissā bhikkhuniyā pārājikasaṅkhātaṁ vajjaṁ jānaṁ paṭicchādeti, sā vajjapaṭicchādikā",
  "tika-vin01t20:1107_11": "nāma. Samaggena pana saṅghena ukkhittaṁ bhikkhuṁ yā bhikkhunī yaṁdiṭṭhiko so hoti,",
  "tika-vin01t20:1107_12": "tassā diṭṭhiyā gahaṇavasena anuvattati, sā ukkhittānuvattikā nāma. Yā pana kāyasaṁsaggarāgena",
  "tika-vin01t20:1107_13": "tintā tathāvidhasseva purisassa hatthaggahaṇaṁ vā saṅghāṭikaṇṇaggahaṇaṁ vā sādiyati,",
  "tika-vin01t20:1107_14": "kāyasaṁsaggasaṅkhātassa asaddhammassa paṭisevanatthāya purisassa hatthapāse santiṭṭhati",
  "tika-vin01t20:1107_15": "vā, tattha ṭhatvā sallapati vā, saṅketaṁ vā gacchati, purisassa āgamanaṁ vā sādiyati,",
  "tika-vin01t20:1107_16": "kenaci vā paṭicchannokāsaṁ pavisati, hatthapāse vā ṭhatvā kāyaṁ upasaṁharati, ayaṁ",
  "tika-vin01t20:1107_17": "aṭṭhavatthukā nāmāti veditabbaṁ.",
  "tika-vin01t20:1108_0": "Vatthuvipannāti pabbajjupasampadāya avatthubhāvato vatthuvipannā. Nesañhi ‘‘na, bhikkhave,",
  "tika-vin01t20:1108_1": "paṇḍako pabbājetabbo, yo pabbājeyya, āpatti dukkaṭassā’’tiādinā pabbajjā upasampadā",
  "tika-vin01t20:1108_2": "ca paṭikkhittā. Tasmā te bhikkhubhāvāya abhabbattā pārājikāpannasadisatāya ‘‘pārājikā’’ti",
  "tika-vin01t20:1108_3": "vuttā. Tabbhāvabhāvitāya bhikkhubhāvo vasati etthāti vatthu, puggalānaṁ bhikkhubhāvārahatā.",
  "tika-vin01t20:1108_4": "Sā pana pabbajjakkhandhakāgatasabbadosavirahitasampattiyuttatā. Taṁ vipannaṁ paṇḍakabhāvādiyogena",
  "tika-vin01t20:1108_5": "yesaṁ te vatthuvipannā. Ahetukapaṭisandhikāti iminā tesaṁ vipākāvaraṇena samannāgatabhāvaṁ",
  "tika-vin01t20:1108_6": "dassento maggāvaraṇe kāraṇamāha. Pārājikāpannasadisattā pārājikā. Theyyasaṁvāsakādikammaṁ",
  "tika-vin01t20:1108_7": "mātughātādikaṁ viya ānantariyaṁ na hotīti āha ‘‘imesaṁ tiṇṇaṁ saggo avārito’’ti.",
  "tika-vin01t20:1109_0": "Dīghatāya lambamānaṁ aṅgajātametassāti lambī. So ettāvatā na pārājiko, atha kho yadā",
  "tika-vin01t20:1109_1": "anabhiratiyā pīḷito attano aṅgajātaṁ mukhe vā vaccamagge vā paveseti, tadā pārājiko",
  "tika-vin01t20:1109_2": "hoti. Mudu piṭṭhi etassāti mudupiṭṭhiko, kataparikammāya mudukāya piṭṭhiyā samannāgato.",
  "tika-vin01t20:1109_3": "Sopi yadā anabhiratiyā pīḷito attano aṅgajātaṁ attano mukhavaccamaggesu aññataraṁ",
  "tika-vin01t20:1109_4": "paveseti, tadā pārājiko hoti. Parassa aṅgajātaṁ attano mukhena gaṇhātīti yo anabhiratiyā",
  "tika-vin01t20:1109_5": "pīḷito parassa suttassa vā pamattassa vā aṅgajātaṁ attano mukhena gaṇhāti. Parassa",
  "tika-vin01t20:1109_6": "aṅgajāte abhinisīdatīti yo anabhiratiyā pīḷito parassa aṅgajātaṁ kammaniyaṁ disvā",
  "tika-vin01t20:1109_7": "attano vaccamaggena tassūpari nisīdati, taṁ attano vaccamaggaṁ pavesetīti attho.",
  "tika-vin01t20:1110_0": "Etthāha – mātughātakapitughātakaarahantaghātakā tatiyapārājikaṁ āpannā, bhikkhunīdūsako",
  "tika-vin01t20:1110_1": "lambīādayo cattāro paṭhamapārājikaṁ āpannā evāti kathaṁ catuvīsatīti? Vuccate – mātughātakādayo",
  "tika-vin01t20:1110_2": "hi cattāro idha anupasampannā eva adhippetā, lambīādayo cattāro kiñcāpi paṭhamapārājikena",
  "tika-vin01t20:1110_3": "saṅgahitā, yasmā pana etena pariyāyena methunaṁ dhammaṁ appaṭisevino honti, tasmā",
  "tika-vin01t20:1110_4": "visuṁ vuttāti. Etena pariyāyenāti ubhinnaṁ rāgapariyuṭṭhānasaṅkhātena pariyāyena.",
  "tika-vin01t20:1110_5": "Dutiyavikappe kaccitthāti ettha kacci atthāti padacchedo veditabbo.",
  "tika-vin01t20:1111": "Nigamanavaṇṇanā niṭṭhitā.",
  "tika-vin01t20:1112": "Iti samantapāsādikāya vinayasaṁvaṇṇanāya sāratthadīpaniyaṁ",
  "tika-vin01t20:1113": "Catutthapārājikavaṇṇanā niṭṭhitā."
}