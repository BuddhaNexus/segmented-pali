{
  "tika-s0301t:6": "Namo tassa bhagavato arahato sammāsambuddhassa",
  "tika-s0301t:7": "Saṃyuttanikāye",
  "tika-s0301t:9": "Sagāthāvaggaṭīkā",
  "tika-s0301t:11": "Ganthārambhakathāvaṇṇanā",
  "tika-s0301t:12_0": "1. Saṃvaṇṇanārambhe ratanattayavandanā saṃvaṇṇetabbassa dhammassa pabhavanissayavisuddhipaṭivedanatthaṃ,",
  "tika-s0301t:12_1": "taṃ pana dhammasaṃvaṇṇanāsu viññūnaṃ bahumānuppādanatthaṃ, taṃ sammadeva tesaṃ uggahaṇadhāraṇādikkamaladdhabbāya",
  "tika-s0301t:12_2": "sammāpaṭipattiyā sabbahitasukhanipphādanatthanti. Atha vā maṅgalabhāvato, sabbakiriyāsu",
  "tika-s0301t:12_3": "pubbakiccabhāvato, paṇḍitehi samācaritabhāvato, āyatiṃ paresaṃ diṭṭhānugatiāpajjanato",
  "tika-s0301t:12_4": "ca saṃvaṇṇanāyaṃ ratanattayapaṇāmakiriyāti. Atha vā ratanattayapaṇāmakaraṇaṃ pūjanīyapūjāpuññavisesanibbattanatthaṃ,",
  "tika-s0301t:12_5": "taṃ attano yathāladdhasampattinimittakassa kammassa balānuppadānatthaṃ, antarā ca",
  "tika-s0301t:12_6": "tassa asaṃkocāpanatthaṃ, tadubhayaṃ anantarāyena aṭṭhakathāya parisamāpanatthanti",
  "tika-s0301t:12_7": "idameva ca payojanaṃ ācariyena idhādhippetaṃ. Tathā hi vakkhati “iti me pasannamatino…pe…",
  "tika-s0301t:12_8": "tassānubhāvenā”ti. Vatthuttayapūjā hi niratisayapuññakkhettasaṃbuddhiyā aparimeyyapabhāvo",
  "tika-s0301t:12_9": "puññātisayoti bahuvidhantarāyepi lokasannivāse antarāyanibandhanasakalasaṃkilesaviddhaṃsanāya",
  "tika-s0301t:12_10": "pahoti, bhayādiupaddavañca nivāreti. Yathāha “pūjārahe pūjayato”tiādi, tathā “ye,",
  "tika-s0301t:12_11": "bhikkhave, buddhe pasannā, agge te pasannā, agge kho pana pasannānaṃ aggo vipāko hotī”tiādi.",
  "tika-s0301t:13": "“Buddhoti kittayantassa, kāye bhavati yā pīti;",
  "tika-s0301t:14": "Varameva hi sā pīti, kasiṇenapi jambudīpassa;",
  "tika-s0301t:15": "Dhammoti…pe…, saṅghoti…pe…, jambudīpassā”ti. ;",
  "tika-s0301t:16_0": "Tathā “yasmiṃ, mahānāma, samaye ariyasāvako tathāgataṃ anussarati, nevassa tasmiṃ",
  "tika-s0301t:16_1": "samaye rāgapariyuṭṭhitaṃ cittaṃ hoti, na dosa…pe… na mohapariyuṭṭhitaṃ cittaṃ hotī”tiādi.",
  "tika-s0301t:16_2": "“Araññe rukkhamūle vā…pe… bhayaṃ vā chambhitattaṃ vā lomahaṃso na hessatī”ti ca.",
  "tika-s0301t:17_0": "Tattha yassa vatthuttayassa vandanaṃ kattukāmo, tassa guṇātisayayogasandassanatthaṃ",
  "tika-s0301t:17_1": "“karuṇāsītalahadaya”ntiādinā gāthattayamāha. Guṇātisayayogena hi vandanārahabhāvo,",
  "tika-s0301t:17_2": "vandanārahe ca katā vandanā yathādhippetaṃ payojanaṃ sādhetīti. Tattha yassā desanāya",
  "tika-s0301t:17_3": "saṃvaṇṇanaṃ kattukāmo, sā na vinayadesanā viya karuṇāppadhānā, nāpi abhidhammadesanā",
  "tika-s0301t:17_4": "viya paññāppadhānā, atha kho karuṇāpaññāppadhānāti tadubhayappadhānameva tāva sammāsambuddhassa",
  "tika-s0301t:17_5": "thomanaṃ kātuṃ tammūlakattā sesaratanānaṃ “karuṇāsītalahadaya”ntiādi vuttaṃ. Tattha",
  "tika-s0301t:17_6": "kiratīti karuṇā, paradukkhaṃ vikkhipati apanetīti attho. Atha vā kiṇātīti karuṇā,",
  "tika-s0301t:17_7": "paradukkhe sati kāruṇikaṃ hiṃsati vibādhatīti attho. Paradukkhe sati sādhūnaṃ kampanaṃ",
  "tika-s0301t:17_8": "hadayakhedaṃ karotīti vā karuṇā. Atha vā kamiti sukhaṃ, taṃ rundhatīti karuṇā. Esā",
  "tika-s0301t:17_9": "hi paradukkhāpanayanakāmatālakkhaṇā attasukhanirapekkhatāya kāruṇikānaṃ sukhaṃ rundhati",
  "tika-s0301t:17_10": "vibandhatīti attho. Karuṇāya sītalaṃ karuṇāsītalaṃ, karuṇāsītalaṃ hadayaṃ assāti",
  "tika-s0301t:17_11": "karuṇāsītalahadayo, taṃ karuṇāsītalahadayaṃ.",
  "tika-s0301t:18_0": "Tattha kiñcāpi paresaṃ hitopasaṃhārasukhādiaparihānicchanasabhāvatāya, byāpādāratīnaṃ",
  "tika-s0301t:18_1": "ujuvipaccanīkatāya ca sattasantānagatasantāpavicchedanākārapavattiyā mettāmuditānampi",
  "tika-s0301t:18_2": "cittasītalabhāvakāraṇatā upalabbhati, tathāpi paradukkhāpanayanākārappavattiyā parūpatāpāsahanarasā",
  "tika-s0301t:18_3": "avihiṃsābhūtā karuṇāva visesena bhagavato cittassa cittapassaddhi viya sītibhāvanimittanti",
  "tika-s0301t:18_4": "vuttaṃ “karuṇāsītalahadaya”nti. Karuṇāmukhena vā mettāmuditānampi hadayasītalabhāvakāraṇatā vuttāti daṭṭhabbā.",
  "tika-s0301t:19_0": "Atha vā chaasādhāraṇañāṇavisesanibandhanabhūtā sātisayaṃ niravasesañca sabbaññutaññāṇaṃ",
  "tika-s0301t:19_1": "viya savisayabyāpitāya mahākaruṇābhāvamupagatā karuṇāva bhagavato abhisayena hadayasītalabhāvahetūti",
  "tika-s0301t:19_2": "āha “karuṇāsītalahadaya”nti.",
  "tika-s0301t:20_0": "Atha vā satipi mettāmuditānaṃ sātisaye hadayasītibhāvanibandhanatte sakalabuddhaguṇavisesakāraṇatāya",
  "tika-s0301t:20_1": "tāsampi kāraṇanti karuṇāva bhagavato “hadayasītalabhāvakāraṇa”nti vuttā. Karuṇānidānā",
  "tika-s0301t:20_2": "hi sabbepi buddhaguṇā, karuṇānubhāvanibbāpiyamānasaṃsāradukkhasantāpassa hi bhagavato",
  "tika-s0301t:20_3": "paradukkhāpanayanakāmatāya anekānipi asaṅkhyeyyāni kappānaṃ akilantarūpasseva niravasesabuddhakaradhammasambharaṇaniyatassa",
  "tika-s0301t:20_4": "samadhigatadhammādhipateyyassa ca sannihitesupi sattasaṅghāṭasamupanītahadayūpatāpanimittesu",
  "tika-s0301t:20_5": "na īsakampi cittasītibhāvassa aññathattamahosīti. Etasmiñca atthavikappe tīsupi avatthāsu",
  "tika-s0301t:20_6": "bhagavato karuṇā saṅgahitāti daṭṭhabbā.",
  "tika-s0301t:21_0": "Pajānātīti paññā, yathāsabhāvaṃ pakārehi paṭivijjhatīti attho. Paññāva ñeyyāvaraṇappahānato",
  "tika-s0301t:21_1": "pakārehi dhammasabhāvajotanaṭṭhena pajjototi paññāpajjoto. Savāsanappahānato visesena",
  "tika-s0301t:21_2": "hataṃ samugghāṭitaṃ vihataṃ. Paññāpajjotena vihataṃ paññāpajjotavihataṃ. Muyhanti",
  "tika-s0301t:21_3": "tena, sayaṃ vā muyhati, mohanamattameva vā tanti moho, avijjā. Sveva visayasabhāvapaṭicchādanakaraṇato",
  "tika-s0301t:21_4": "andhakārasarikkhatāya tamo viyāti tamo. Paññāpajjotavihato mohatamo etassāti paññāpajjotavihatamohatamo,",
  "tika-s0301t:21_5": "taṃ paññāpajjotavihatamohatamaṃ. Sabbesampi hi khīṇāsavānaṃ satipi paññāpajjotena",
  "tika-s0301t:21_6": "avijjandhakārassa vihatabhāve saddhādhimuttehi viya diṭṭhippattānaṃ sāvakehi paccekasambuddhehi",
  "tika-s0301t:21_7": "ca savāsanappahānena sammāsambuddhānaṃ kilesappahānassa viseso vijjatīti sātisayena",
  "tika-s0301t:21_8": "avijjāppahānena bhagavantaṃ thomento āha “paññāpajjotavihatamohatama”nti.",
  "tika-s0301t:22_0": "Atha vā antarena paropadesaṃ attano santāne accantaṃ avijjandhakāravigamassa nibbattitattā,",
  "tika-s0301t:22_1": "tathā sabbaññutāya balesu ca vasībhāvassa samadhigatattā, parasantatiyañca dhammadesanātisayānubhāvena",
  "tika-s0301t:22_2": "sammadeva tassa pavattitattā bhagavāva visesato mohatamavigamena thometabboti āha",
  "tika-s0301t:22_3": "“paññāpajjotavihatamohatama”nti. Imasmiñca atthavikappe “paññāpajjoto”ti padena bhagavato",
  "tika-s0301t:22_4": "paṭivedhapaññā viya desanāpaññāpi sāmaññaniddesena, ekasesanayena vā saṅgahitāti daṭṭhabbā.",
  "tika-s0301t:23_0": "Atha vā bhagavato ñāṇassa ñeyyapariyantikattā sakalañeyyadhammasabhāvāvabodhanasamatthena",
  "tika-s0301t:23_1": "anāvaraṇañāṇasaṅkhātena paññāpajjotena sabbañeyyadhammasabhāvacchādakassa mohandhakārassa",
  "tika-s0301t:23_2": "vidhamitattā anaññasādhāraṇo bhagavato mohatamavināsoti katvā vuttaṃ “paññāpajjotavihatamohatama”nti.",
  "tika-s0301t:23_3": "Ettha ca mohatamavidhamanante adhigatattā anāvaraṇañāṇaṃ kāraṇūpacārena sasantāne",
  "tika-s0301t:23_4": "mohatamavidhamananti daṭṭhabbaṃ. Abhinīhārasampattiyā savāsanappahānameva hi kilesānaṃ",
  "tika-s0301t:23_5": "ñeyyāvaraṇapahānanti, parasantāne pana mohatamavidhamanassa kāraṇabhāvato phalūpacārena",
  "tika-s0301t:23_6": "anāvaraṇañāṇaṃ “mohatamavidhamana”nti vuccatīti.",
  "tika-s0301t:24_0": "Kiṃ pana kāraṇaṃ avijjāsamugghātoyeveko pahānasampattivasena bhagavato thomanānimittaṃ",
  "tika-s0301t:24_1": "gayhati, na pana sātisayaṃ niravasesakilesapahānanti? Tappahānavacaneneva tadekaṭṭhatāya",
  "tika-s0301t:24_2": "sakalasaṃkilesagaṇasamugghātassa jotitabhāvato. Na hi so tādiso kileso atthi, yo",
  "tika-s0301t:24_3": "niravasesaavijjāppahānena na pahīyatīti.",
  "tika-s0301t:25_0": "Atha vā vijjā viya sakalakusaladhammasamuppattiyā niravasesākusaladhammanibbattiyā",
  "tika-s0301t:25_1": "saṃsārappavattiyā ca avijjā padhānakāraṇanti tabbighātavacanena sakalasaṃkilesagaṇasamugghāto",
  "tika-s0301t:25_2": "vutto eva hotīti vuttaṃ “paññāpajjotavihatamohatama”nti.",
  "tika-s0301t:26_0": "Narā ca amarā ca narāmarā, saha narāmarehīti sanarāmaro, sanarāmaro ca so loko cāti",
  "tika-s0301t:26_1": "sanarāmaraloko, tassa garūti sanarāmaralokagaru, taṃ sanarāmaralokagaruṃ. Etena devamanussānaṃ",
  "tika-s0301t:26_2": "viya tadavasiṭṭhasattānampi yathārahaṃ guṇavisesāvahatāya bhagavato upakārataṃ dasseti.",
  "tika-s0301t:26_3": "Na cettha padhānāppadhānabhāvo codetabbo. Añño hi saddakkamo, añño atthakkamo. Edisesu",
  "tika-s0301t:26_4": "hi samāsapadesu padhānampi appadhānaṃ viya niddisīyati yathā “sarājikāya parisāyā”ti.",
  "tika-s0301t:26_5": "Kāmañcettha sattasaṅkhārokāsavasena tividho loko, garubhāvassa pana adhippetattā",
  "tika-s0301t:26_6": "garukaraṇasamatthasseva sattalokassa vasena attho gahetabbo. So hi lokīyanti ettha",
  "tika-s0301t:26_7": "puññapāpāni tabbipāko cāti “loko”ti vuccati. Amaraggahaṇena cettha upapattidevā adhippetā.",
  "tika-s0301t:27_0": "Atha vā samūhattho loka-saddo samudāyavasena lokīyati paññāpīyatīti. Saha narehīti",
  "tika-s0301t:27_1": "sanarā, sanarā ca te amarā cāti sanarāmarā, tesaṃ lokoti sanarāmaralokoti purimanayeneva",
  "tika-s0301t:27_2": "yojetabbaṃ. Amara-saddena cettha visuddhidevāpi saṅgayhanti. Te hi maraṇābhāvato",
  "tika-s0301t:27_3": "paramatthato amarā, narāmarānaṃyeva gahaṇaṃ ukkaṭṭhaniddesavasena yathā “satthā devamanussāna”nti.",
  "tika-s0301t:27_4": "Tathā hi sabbānatthapariharaṇapubbaṅgamāya niravasesahitasukhavidhānatapparāya niratisayāya",
  "tika-s0301t:27_5": "payogasampattiyā sadevamanussāya pajāya accantamupakāritāya aparimitanirupamappabhāvaguṇavisesasamaṅgitāya",
  "tika-s0301t:27_6": "ca sabbasattuttamo bhagavā aparimāṇāsu lokadhātūsu aparimāṇānaṃ sattānaṃ uttamaṃ",
  "tika-s0301t:27_7": "gāravaṭṭhānaṃ. Tena vuttaṃ “sanarāmaralokagaru”nti.",
  "tika-s0301t:28_0": "Sobhanaṃ gataṃ gamanaṃ etassāti sugato. Bhagavato hi veneyyajanupasaṅkamanaṃ ekantena",
  "tika-s0301t:28_1": "tesaṃ hitasukhanipphādanato sobhanaṃ, tathā lakkhaṇānubyañjanapaṭimaṇḍitarūpakāyatāya",
  "tika-s0301t:28_2": "dutavilambitakhalitānukaḍḍhananippīḷanukkuṭikakuṭilākulatādi- dosarahitamavahasitarājahaṃsavasabhavāraṇamigarājagamanaṃ",
  "tika-s0301t:28_3": "kāyagamanaṃ ñāṇagamanañca vipulanimmalakaruṇāsativīriyādiguṇavisesasahitamabhinīhārato",
  "tika-s0301t:28_4": "yāva mahābodhi niravajjatāya sobhanamevāti.",
  "tika-s0301t:29_0": "Atha vā sayambhūñāṇena sakalamapi lokaṃ pariññābhisamayavasena parijānanto ñāṇena",
  "tika-s0301t:29_1": "sammā gato avagatoti sugato, tathā lokasamudayaṃ pahānābhisamayavasena pajahanto",
  "tika-s0301t:29_2": "anuppattidhammataṃ āpādento sammā gato atītoti sugato, lokanirodhaṃ nibbānaṃ sacchikiriyābhisamayavasena",
  "tika-s0301t:29_3": "sammā gato adhigatoti sugato, lokanirodhagāminiṃ paṭipadaṃ bhāvanābhisamayavasena",
  "tika-s0301t:29_4": "sammā gato paṭipannoti sugato. “Sotāpattimaggena ye kilesā pahīnā, te kilese na puneti",
  "tika-s0301t:29_5": "na pacceti na paccāgacchatīti sugato”tiādinā nayena ayamattho vibhāvetabboti.",
  "tika-s0301t:30_0": "Atha vā sundaraṃ ṭhānaṃ sammāsambodhiṃ, nibbānameva vā gato adhigatoti sugato. Yasmā",
  "tika-s0301t:30_1": "vā bhūtaṃ tacchaṃ atthasaṃhitaṃ veneyyānaṃ yathārahaṃ kālayuttameva ca dhammaṃ bhāsati,",
  "tika-s0301t:30_2": "tasmā sammā gadati vadatīti sugato da-kārassa ta-kāraṃ katvā. Iti sobhanagamanatādīhi",
  "tika-s0301t:30_3": "sugato, taṃ sugataṃ.",
  "tika-s0301t:31_0": "Puññapāpakehi upapajjanavasena gantabbato gatiyo, upapattibhavavisesā. Tā pana nirayādivasena",
  "tika-s0301t:31_1": "pañcavidhā. Tā hi sakalassapi bhavagāmikammassa ariyamaggādhigamena avipākārahabhāvakaraṇena",
  "tika-s0301t:31_2": "nivattitattā bhagavā pañcahipi gatīhi suṭṭhu mutto visaṃyuttoti āha “gativimutta”nti.",
  "tika-s0301t:31_3": "Etena bhagavato katthacipi apariyāpannataṃ dasseti, yato bhagavā “devātidevo”ti vuccati. Tenāha –",
  "tika-s0301t:32": "“Yena devūpapatyassa, gandhabbo vā vihaṅgamo;",
  "tika-s0301t:33": "Yakkhattaṃ yena gaccheyyaṃ, manussattañca abbaje;",
  "tika-s0301t:34": "Te mayhaṃ āsavā khīṇā, viddhastā vinaḷīkatā”ti. ;",
  "tika-s0301t:35_0": "Taṃtaṃgatisaṃvattanakānañhi kammakilesānaṃ aggamaggena bodhimūleyeva suppahīnattā",
  "tika-s0301t:35_1": "natthi bhagavato gatipariyāpannatāti accantameva bhagavā sabbabhavayonigativiññāṇaṭṭhitisattāvāsasattanikāyehi",
  "tika-s0301t:35_2": "suparimutto. Taṃ gativimuttaṃ. Vandeti namāmi, thomemīti vā attho.",
  "tika-s0301t:36_0": "Atha vā gativimuttanti anupādisesanibbānadhātuppattiyā bhagavantaṃ thometi. Ettha",
  "tika-s0301t:36_1": "hi dvīhi ākārehi bhagavato thomanā veditabbā attahitasampattito parahitapaṭipattito",
  "tika-s0301t:36_2": "ca. Tesu attahitasampatti anāvaraṇañāṇādhigamato, savāsanānaṃ sabbesaṃ kilesānaṃ",
  "tika-s0301t:36_3": "accantapahānato, anupādisesanibbānappattito ca veditabbā. Parahitapaṭipatti lābhasakkārādinirapekkhacittassa",
  "tika-s0301t:36_4": "sabbadukkhaniyyānikadhammadesanato, viruddhesupi niccaṃ hitajjhāsayavasena ñāṇaparipākakālāgamanato",
  "tika-s0301t:36_5": "ca. Sā panettha āsayato payogato ca duvidhā parahitapaṭipatti, tividhā ca attahitasampatti",
  "tika-s0301t:36_6": "pakāsitā hoti, kathaṃ? “Karuṇāsītalahadaya”nti etena āsayato parahitapaṭipatti, sammāgadanatthena",
  "tika-s0301t:36_7": "sugata-saddena payogato parahitapaṭipatti, “paññāpajjotavihatamohatamaṃ gativimutta”nti",
  "tika-s0301t:36_8": "etehi catusaccapaṭivedhatthena ca sugata-saddena tividhāpi attahitasampatti, avasiṭṭhatthena",
  "tika-s0301t:36_9": "tena “paññāpajjotavihatamohatama”nti etena ca sabbāpi attahitasampatti parahitapaṭipatti pakāsitā hotīti.",
  "tika-s0301t:37_0": "Atha vā tīhi ākārehi bhagavato thomanā veditabbā – hetuto phalato upakārato ca. Tattha",
  "tika-s0301t:37_1": "hetu mahākaruṇā, sā paṭhamapadena dassitā. Phalaṃ catubbidhaṃ ñāṇasampadā pahānasampadā",
  "tika-s0301t:37_2": "ānubhāvasampadā rūpakāyasampadā cāti. Tāsu ñāṇapahānasampadā dutiyapadena saccapaṭivedhatthena",
  "tika-s0301t:37_3": "ca sugata-saddena pakāsitā honti, ānubhāvasampadā pana tatiyapadena, rūpakāyasampadā",
  "tika-s0301t:37_4": "yathāvuttakāyagamanasobhanatthena sugata-saddena lakkhaṇānubyañjanapāripūriyā vinā",
  "tika-s0301t:37_5": "tadabhāvato. Upakāro anantaraṃ abāhiraṃ karitvā tividhayānamukhena vimuttidhammadesanā.",
  "tika-s0301t:37_6": "So sammāgadanatthena sugata-saddena pakāsito hotīti veditabbaṃ.",
  "tika-s0301t:38_0": "Tattha “karuṇāsītalahadaya”nti etena sammāsambodhiyā mūlaṃ dasseti. Mahākaruṇāya",
  "tika-s0301t:38_1": "sañcoditamānaso hi bhagavā saṃsārapaṅkato sattānaṃ samuddharaṇatthaṃ katābhinīhāro",
  "tika-s0301t:38_2": "anupubbena pāramiyo pūretvā anuttaraṃ sammāsambodhiṃ adhigatoti karuṇā sammāsambodhiyā",
  "tika-s0301t:38_3": "mūlaṃ. “Paññāpajjotavihatamohatama”nti etena sammāsambodhiṃ dasseti. Anāvaraṇañāṇapadaṭṭhānañhi",
  "tika-s0301t:38_4": "maggañāṇaṃ, maggañāṇapadaṭṭhānañca anāvaraṇañāṇaṃ sammāsambodhīti vuccatīti. Sammāgamanatthena",
  "tika-s0301t:38_5": "sugata-saddena sammāsambodhiyā paṭipattiṃ dasseti līnuddhaccapatiṭṭhānāyūhanakāmasukhallikattakilamathānuyoga-sassatucchedābhinivesādi-antadvayarahitāya",
  "tika-s0301t:38_6": "karuṇāpaññāpariggahitāya majjhimāya paṭipattiyā pakāsanato sugata-saddassa. Itarehi",
  "tika-s0301t:38_7": "sammāsambodhiyā padhānāppadhānabhedaṃ payojanaṃ dasseti. Saṃsāramahoghato sattasantāraṇañhettha",
  "tika-s0301t:38_8": "padhānaṃ payojanaṃ, tadaññamappadhānaṃ. Tesu padhānena parahitapaṭipattiṃ dasseti,",
  "tika-s0301t:38_9": "itarena attahitasampattiṃ, tadubhayena attahitāya paṭipannādīsu catūsu puggalesu",
  "tika-s0301t:38_10": "bhagavato catutthapuggalabhāvaṃ dasseti. Tena ca anuttaradakkhiṇeyyabhāvaṃ, uttamavandanīyabhāvaṃ,",
  "tika-s0301t:38_11": "attano ca vandanakiriyāya khettaṅgatabhāvaṃ dasseti.",
  "tika-s0301t:39_0": "Ettha ca karuṇāgahaṇena lokiyesu mahaggatabhāvappattāsādhāraṇaguṇadīpanato bhagavato",
  "tika-s0301t:39_1": "sabbalokiyaguṇasampatti dassitā hoti, paññāgahaṇena sabbaññutaññāṇapadaṭṭhānamaggañāṇadīpanato",
  "tika-s0301t:39_2": "sabbalokuttaraguṇasampatti. Tadubhayaggahaṇasiddho hi attho “sanarāmaralokagaru”ntiādinā",
  "tika-s0301t:39_3": "vipañcīyatīti. Karuṇāgahaṇena ca upagamanaṃ nirupakkilesaṃ dasseti, paññāgahaṇena",
  "tika-s0301t:39_4": "apagamanaṃ. Tathā karuṇāgahaṇena lokasamaññānurūpaṃ bhagavato pavattiṃ dasseti lokavohāravisayattā",
  "tika-s0301t:39_5": "karuṇāya, paññāgahaṇena samaññāya anatidhāvanaṃ. Sabhāvānavabodhena hi dhammānaṃ",
  "tika-s0301t:39_6": "samaññaṃ atidhāvitvā sattādiparāmasanaṃ hotīti. Tathā karuṇāgahaṇena mahākaruṇāsamāpattivihāraṃ",
  "tika-s0301t:39_7": "dasseti, paññāgahaṇena tīsu kālesu appaṭihatañāṇaṃ catusaccañāṇaṃ catupaṭisambhidāñāṇaṃ",
  "tika-s0301t:39_8": "catuvesārajjañāṇaṃ, karuṇāgahaṇena mahākaruṇāsamāpattiñāṇassa gahitattā sesādhāraṇañāṇāni",
  "tika-s0301t:39_9": "cha abhiññā aṭṭhasu parisāsu akampanañāṇāni dasa balāni cuddasa buddhañāṇāni soḷasa",
  "tika-s0301t:39_10": "ñāṇacariyā aṭṭhārasa buddhadhammā catucattālīsa ñāṇavatthūni sattasattati ñāṇavatthūnīti",
  "tika-s0301t:39_11": "evamādīnaṃ anekesaṃ paññāpabhedānaṃ vasena ñāṇacāraṃ dasseti. Tathā karuṇāgahaṇena",
  "tika-s0301t:39_12": "caraṇasampattiṃ, paññāgahaṇena vijjāsampattiṃ. Karuṇāgahaṇena attādhipatitā, paññāgahaṇena",
  "tika-s0301t:39_13": "dhammādhipatitā. Karuṇāgahaṇena lokanāthabhāvo, paññāgahaṇena attanāthabhāvo. Tathā",
  "tika-s0301t:39_14": "karuṇāgahaṇena pubbakāribhāvo, paññāgahaṇena kataññutā. Karuṇāgahaṇena aparantapatā,",
  "tika-s0301t:39_15": "paññāgahaṇena anattantapatā. Karuṇāgahaṇena vā buddhakaradhammasiddhi, paññāgahaṇena",
  "tika-s0301t:39_16": "buddhabhāvasiddhi. Tathā karuṇāgahaṇena paresaṃ tāraṇaṃ, paññāgahaṇena sayaṃ tāraṇaṃ.",
  "tika-s0301t:39_17": "Tathā karuṇāgahaṇena sabbasattesu anuggahacittatā, paññāgahaṇena sabbadhammesu virattacittatā dassitā hoti.",
  "tika-s0301t:40_0": "Sabbesañca buddhaguṇānaṃ karuṇā ādi tannidānabhāvato, paññā pariyosānaṃ tato uttari",
  "tika-s0301t:40_1": "karaṇīyābhāvato. Iti ādipariyosānadassanena sabbe buddhaguṇā dassitā honti. Tathā",
  "tika-s0301t:40_2": "karuṇāgahaṇena sīlakkhandhapubbaṅgamo samādhikkhandho dassito hoti. Karuṇānidānañhi",
  "tika-s0301t:40_3": "sīlaṃ tato pāṇātipātādiviratippavattito, sā ca jhānattayasampayoginīti. Paññāvacanena",
  "tika-s0301t:40_4": "paññākkhandho. Sīlañca sabbabuddhaguṇānaṃ ādi, samādhi majjhe, paññā pariyosānanti",
  "tika-s0301t:40_5": "evampi ādimajjhapariyosānakalyāṇadassanena sabbe buddhaguṇā dassitā honti nayato",
  "tika-s0301t:40_6": "dassitattā. Eso eva hi niravasesato buddhaguṇānaṃ dassanupāyo, yadidaṃ nayaggahaṇaṃ,",
  "tika-s0301t:40_7": "aññathā ko nāma samattho bhagavato guṇe anupadaṃ niravasesato dassetuṃ. Tenevāha –",
  "tika-s0301t:41": "“Buddhopi buddhassa bhaṇeyya vaṇṇaṃ,",
  "tika-s0301t:42": "Kappampi ce aññamabhāsamāno;",
  "tika-s0301t:43": "Khīyetha kappo ciradīghamantare,",
  "tika-s0301t:44": "Vaṇṇo na khīyetha tathāgatassā”ti. –",
  "tika-s0301t:45": "Teneva ca āyasmatā sāriputtattherenapi buddaguṇaparicchedanaṃ pati anuyuttena “no hetaṃ, bhante”ti paṭikkhipitvā “api ca me, bhante, dhammanvayo vidito”ti vuttaṃ.",
  "tika-s0301t:46_0": "2. Evaṃ saṅkhepena sakalasabbaññuguṇehi bhagavantaṃ abhitthavitvā idāni saddhammaṃ",
  "tika-s0301t:46_1": "thometuṃ “buddhopī”tiādimāha. Tattha buddhoti kattuniddeso. Buddhabhāvanti kammaniddeso.",
  "tika-s0301t:46_2": "Bhāvetvā sacchikatvāti ca pubbakālakiriyāniddeso. Yanti aniyamato kammaniddeso. Upagatoti",
  "tika-s0301t:46_3": "aparakālakiriyāniddeso. Vandeti kiriyāniddeso. Tanti niyamanaṃ. Dhammanti vandanakiriyāya",
  "tika-s0301t:46_4": "kammaniddeso. Gatamalaṃ anuttaranti ca tabbisesanaṃ.",
  "tika-s0301t:47_0": "Tattha buddhasaddassa tāva – “bujjhitā saccānīti buddho, bodhetā pajāyāti buddho”tiādinā",
  "tika-s0301t:47_1": "niddesanayena attho veditabbo. Atha vā savāsanāya aññāṇaniddāya accantavigamato,",
  "tika-s0301t:47_2": "buddhiyā vā vikasitabhāvato buddhavāti buddho jāgaraṇavikasanatthavasena. Atha vā",
  "tika-s0301t:47_3": "kassacipi ñeyyadhammassa anavabuddhassa abhāvena ñeyyavisesassa kammabhāvena aggahaṇato",
  "tika-s0301t:47_4": "kammavacanicchāya abhāvena avagamanatthavaseneva kattuniddeso labbhatīti buddhavāti",
  "tika-s0301t:47_5": "buddho yathā “dikkhito na dadātī”ti. Atthato pana pāramitāparibhāvito sayambhūñāṇena",
  "tika-s0301t:47_6": "saha vāsanāya vihataviddhastaniravasesakileso mahākaruṇā sabbaññutaññāṇādiaparimeyyaguṇagaṇādhāro",
  "tika-s0301t:47_7": "khandhasantāno buddho. Yathāha – “buddhoti yo so bhagavā sayambhū anācariyako pubbe",
  "tika-s0301t:47_8": "ananussutesu dhammesu sāmaṃ saccāni abhisambujjhi. Tattha ca sabbaññutaṃ patto balesu",
  "tika-s0301t:47_9": "ca vasībhāva”nti. Api-saddo sambhāvane. Tena “evaṃ guṇavisesayutto sopi nāma bhagavā”ti",
  "tika-s0301t:47_10": "vakkhamānaguṇe dhamme sambhāvanaṃ dīpeti. Buddhabhāvanti sammāsambodhiṃ. Bhāvetvāti",
  "tika-s0301t:47_11": "uppādetvā vaḍḍhetvā ca. Sacchikatvāti paccakkhaṃ katvā. Upagatoti patto, adhigatoti",
  "tika-s0301t:47_12": "attho. Etassa “buddhabhāva”nti etena sambandho. Gatamalanti vigatamalaṃ, niddosanti",
  "tika-s0301t:47_13": "attho. Vandeti paṇamāmi, thomemi vā. Anuttaranti uttararahitaṃ, lokuttaranti attho.",
  "tika-s0301t:47_14": "Dhammanti yathānusiṭṭhaṃ paṭipajjamāne apāyato saṃsārato ca apatamāne dhāretīti dhammo.",
  "tika-s0301t:48_0": "Ayañhettha saṅkhepattho – evaṃ vividhaguṇagaṇasamannāgato buddhopi bhagavā yaṃ ariyamaggasaṅkhātaṃ",
  "tika-s0301t:48_1": "dhammaṃ bhāvetvā phalanibbānasaṅkhātaṃ pana dhammaṃ sacchikatvā anuttaraṃ sammāsambodhiṃ",
  "tika-s0301t:48_2": "adhigato, tametaṃ buddhānampi buddhabhāvahetubhūtaṃ sabbadosamalarahitaṃ attano uttaritarābhāvena",
  "tika-s0301t:48_3": "anuttaraṃ paṭivedhasaddhammaṃ namāmīti. Pariyattisaddhammassapi tappakāsanattā idha",
  "tika-s0301t:48_4": "saṅgaho daṭṭhabbo. Atha vā “abhidhammanayasamuddaṃ adhigacchi, tīṇi piṭakāni sammasī”ti",
  "tika-s0301t:48_5": "ca aṭṭhakathāyaṃ vuttattā pariyattidhammassapi sacchikiriyasammasanapariyāyo labbhatīti",
  "tika-s0301t:48_6": "sopi idha vutto evāti daṭṭhabbaṃ.",
  "tika-s0301t:49_0": "Tathā “yaṃ dhammaṃ bhāvetvā sacchikatvā”ti ca vuttattā buddhakaradhammabhūtāhi pāramitāhi",
  "tika-s0301t:49_1": "saha pubbabhāge adhisīlasikkhādayopi idha dhamma-saddena saṅgahitāti veditabbaṃ.",
  "tika-s0301t:49_2": "Tāpi hi malapaṭipakkhatāya gatamalā anaññasādhāraṇatāya anuttarā cāti. Tathā hi sattānaṃ",
  "tika-s0301t:49_3": "sakalavaṭṭadukkhanissaraṇatthāya katamahābhinīhāro mahākaruṇādhivāsapesalajjhāsayo",
  "tika-s0301t:49_4": "paññāvisesaparidhotanimmalānaṃ dānadamasaññamādīnaṃ uttamadhammānaṃ satasahassādhikāni",
  "tika-s0301t:49_5": "kappānaṃ cattāri asaṅkhyeyyāni sakkaccaṃ nirantaraṃ niravasesānaṃ bhāvanāpaccakkhakaraṇehi",
  "tika-s0301t:49_6": "kammādīsu adhigatavasibhāvo acchariyācinteyyamahānubhāvo adhisīlādhicittānaṃ paramukkaṃsapāramippatto",
  "tika-s0301t:49_7": "bhagavā paccayākāre catuvīsatikoṭisatasahassamukhena mahāvajirañāṇaṃ pesetvā anuttaraṃ",
  "tika-s0301t:49_8": "sammāsambodhiṃ abhisambuddhoti.",
  "tika-s0301t:50_0": "Ettha ca “bhāvetvā”ti etena vijjāsampadāya dhammaṃ thometi, “sacchikatvā”ti etena",
  "tika-s0301t:50_1": "vimuttisampadāya. Tathā paṭhamena jhānasampadāya, dutiyena vimokkhasampadāya. Paṭhamena",
  "tika-s0301t:50_2": "vā samādhisampadāya, dutiyena samāpattisampadāya. Atha vā paṭhamena khayeñāṇabhāvena,",
  "tika-s0301t:50_3": "dutiyena anuppādeñāṇabhāvena. Purimena vā vijjūpamatāya, dutiyena vajirupamatāya.",
  "tika-s0301t:50_4": "Purimena vā virāgasampattiyā, dutiyena nirodhasampattiyā. Tathā paṭhamena niyyānabhāvena,",
  "tika-s0301t:50_5": "dutiyena nissaraṇabhāvena. Paṭhamena vā hetubhāvena, dutiyena asaṅkhatabhāvena. Paṭhamena",
  "tika-s0301t:50_6": "vā dassanabhāvena, dutiyena vivekabhāvena. Paṭhamena vā adhipatibhāvena, dutiyena",
  "tika-s0301t:50_7": "amatabhāvena dhammaṃ thometi. Atha vā “yaṃ dhammaṃ bhāvetvā buddhabhāvaṃ upagato”ti",
  "tika-s0301t:50_8": "etena svākkhātatāya dhammaṃ thometi, “sacchikatvā”ti etena sandiṭṭhikatāya. Tathā",
  "tika-s0301t:50_9": "purimena akālikatāya, pacchimena ehipassikatāya. Purimena vā opaneyyikatāya, pacchimena",
  "tika-s0301t:50_10": "paccattaṃ veditabbatāya dhammaṃ thometi. “Gatamala”nti iminā saṃkilesābhāvadīpanena",
  "tika-s0301t:50_11": "dhammassa parisuddhataṃ dasseti. “Anuttara”nti etena aññassa visiṭṭhassa abhāvadīpanena",
  "tika-s0301t:50_12": "vipulaparipuṇṇataṃ. Paṭhamena vā pahānasampadaṃ dhammassa dasseti, dutiyena sabhāvasampadaṃ.",
  "tika-s0301t:50_13": "Bhāvetabbatāya vā dhammassa gatamalabhāvo yojetabbo. Bhāvanābalena hi so dosānaṃ",
  "tika-s0301t:50_14": "samugghātako hotīti. Sacchikātabbabhāvena anuttarabhāvo yojetabbo. Sacchikiriyānibbattito",
  "tika-s0301t:50_15": "hi tatuttarikaraṇīyābhāvato anaññasādhāraṇatāya anuttaroti. Tathā “bhāvetvā”ti etena",
  "tika-s0301t:50_16": "saha pubbabhāgasīlādīhi sekkhā sīlasamādhipaññākkhandhā dassitā honti. “Sacchikatvā”ti",
  "tika-s0301t:50_17": "etena saha asaṅkhatāya dhātuyā asekkhā sīlasamādhipaññākkhandhā dassitā hontīti.",
  "tika-s0301t:51_0": "3. Evaṃ saṅkhepeneva sabbadhammaguṇehi saddhammaṃ abhitthavitvā idāni ariyasaṅghaṃ",
  "tika-s0301t:51_1": "thometuṃ “sugatassā”tiādimāha. Tattha sugatassāti sambandhaniddeso. Tassa “puttāna”nti",
  "tika-s0301t:51_2": "etena sambandho. Orasānanti puttavisesanaṃ. Mārasenamathanānanti orasaputtabhāve",
  "tika-s0301t:51_3": "kāraṇaniddeso. Tena kilesapahānameva bhagavato orasaputtabhāve kāraṇaṃ anujānātīti",
  "tika-s0301t:51_4": "dasseti. Aṭṭhannanti gaṇanaparicchedaniddeso. Tena ca satipi tesaṃ sattavisesabhāvena",
  "tika-s0301t:51_5": "anekasahassasaṅkhābhāve imaṃ gaṇanaparicchedaṃ nātivattantīti dasseti maggaṭṭhaphalaṭṭhabhāvānativattanato.",
  "tika-s0301t:51_6": "Samūhanti samudāyaniddeso. Ariyasaṅghanti guṇavisiṭṭhasaṅghātabhāvaniddeso. Tena",
  "tika-s0301t:51_7": "asatipi ariyapuggalānaṃ kāyasāmaggiyaṃ ariyasaṅghabhāvaṃ dasseti diṭṭhisīlasāmaññena saṃhatabhāvato.",
  "tika-s0301t:52_0": "Tattha urasi bhavā jātā saṃbaddhā ca orasā. Yathā hi sattānaṃ orasaputtā attajātatāya",
  "tika-s0301t:52_1": "pitu santakassa dāyajjassa visesena bhāgino honti, evametepi ariyapuggalā sammāsambuddhassa",
  "tika-s0301t:52_2": "dhammassavanante ariyāya jātiyā jātatāya bhagavato santakassa vimuttisukhassa ariyadhammaratanassa",
  "tika-s0301t:52_3": "ca ekantabhāginoti orasā viya orasā. Atha vā bhagavato dhammadesanānubhāveneva ariyabhūmiṃ",
  "tika-s0301t:52_4": "okkamamānā okkantā ca ariyasāvakā bhagavato urena vāyāmajanitābhijātitāya nippariyāyena",
  "tika-s0301t:52_5": "orasā puttāti vattabbataṃ arahanti. Sāvakehi pavattiyamānāpi hi dhammadesanā “bhagavato",
  "tika-s0301t:52_6": "dhammadesanā”icceva vuccati tammūlikattā lakkhaṇādivisesābhāvato ca.",
  "tika-s0301t:53_0": "Yadipi ariyasāvakānaṃ ariyamaggādhigamasamaye bhagavato viya tadantarāyakaraṇatthaṃ",
  "tika-s0301t:53_1": "devaputtamāro, māravāhinī vā na ekantena apasādeti, tehi pana apasādetabbatāya kāraṇe",
  "tika-s0301t:53_2": "vimathite tepi vimathitā eva nāma hontīti āha “mārasenamathanāna”nti. Imasmiṃ panatthe",
  "tika-s0301t:53_3": "“māramārasenamathanāna”nti vattabbe mārasenamathanānanti ekadesasarūpekaseso katoti",
  "tika-s0301t:53_4": "daṭṭhabbaṃ. Atha vā khandhābhisaṅkhāramārānaṃ viya devaputtamārassapi guṇamāraṇe",
  "tika-s0301t:53_5": "sahāyabhāvūpagamanato kilesabalakāyo “senā”ti vuccati. Yathāha “kāmā te paṭhamā senā”tiādi.",
  "tika-s0301t:53_6": "Sā ca tehi diyaḍḍhasahassabhedā, anantabhedā vā kilesavāhinī satidhammavicayavīriyasamathādiguṇapaharaṇehi",
  "tika-s0301t:53_7": "odhiso vimathitā vihatā viddhastā cāti mārasenamathanā, ariyasāvakā. Etena tesaṃ",
  "tika-s0301t:53_8": "bhagavato anujātaputtataṃ dasseti.",
  "tika-s0301t:54_0": "Ārakattā kilesehi, anaye na iriyanato, aye ca iriyanato ariyā niruttinayena. Atha",
  "tika-s0301t:54_1": "vā sadevakena lokena saraṇanti araṇīyato upagantabbato, upagatānañca tadatthasiddhito",
  "tika-s0301t:54_2": "ariyā. Ariyānaṃ saṅghoti ariyasaṅgho. Ariyo ca so saṅgho cāti vā ariyasaṅgho. Bhagavato",
  "tika-s0301t:54_3": "aparabhāge buddhadhammaratanānampi samadhigamo saṅgharatanādhīnoti assa ariyasaṅghassa",
  "tika-s0301t:54_4": "bahūpakārataṃ dassetuṃ idheva “sirasā vande”ti vuttanti daṭṭhabbaṃ.",
  "tika-s0301t:55_0": "Ettha ca “sugatassa orasānaṃ puttāna”nti etena ariyasaṅghassa pabhavasampadaṃ dasseti,",
  "tika-s0301t:55_1": "“mārasenamathanāna”nti etena pahānasampadaṃ sakalasaṃkilesapahānadīpanato, “aṭṭhannampi",
  "tika-s0301t:55_2": "samūha”nti etena ñāṇasampadaṃ maggaṭṭhaphalaṭṭhabhāvadīpanato. “Ariyasaṅgha”nti etena",
  "tika-s0301t:55_3": "pabhavasampadaṃ dasseti sabbasaṅghānaṃ aggabhāvadīpanato. Atha vā sugatassa orasānaṃ",
  "tika-s0301t:55_4": "puttānanti ariyasaṅghassa visuddhanissayabhāvadīpanaṃ. Mārasenamathanānanti sammāujuñāyasāmīcippaṭipannabhāvadīpanaṃ.",
  "tika-s0301t:55_5": "Aṭṭhannampi samūhanti āhuneyyādibhāvadīpanaṃ. Ariyasaṅghanti anuttarapuññakhettabhāvadīpanaṃ.",
  "tika-s0301t:55_6": "Tathā “sugatassa orasānaṃ puttāna”nti etena ariyasaṅghassa lokuttarasaraṇagamanasabhāvaṃ",
  "tika-s0301t:55_7": "dīpeti. Lokuttarasaraṇagamanena hi te bhagavato orasaputtā jātā. “Mārasenamathanāna”nti",
  "tika-s0301t:55_8": "etena abhinīhārasampadāya siddhaṃ pubbabhāge sammāpaṭipattiṃ dasseti. Katābhinīhārā",
  "tika-s0301t:55_9": "hi sammāpaṭipannā māraṃ māraparisaṃ vā abhivijinanti. “Aṭṭhannampi samūha”nti etena",
  "tika-s0301t:55_10": "paṭividdhastavipakkhe sekkhāsekkhadhamme dasseti puggalādhiṭṭhānena maggaphaladhammānaṃ",
  "tika-s0301t:55_11": "pakāsitattā. “Ariyasaṅgha”nti aggadakkhiṇeyyabhāvaṃ dasseti. Saraṇagamanañca sāvakānaṃ",
  "tika-s0301t:55_12": "sabbaguṇānaṃ ādi, sapubbabhāgapaṭipadā sekkhā sīlakkhandhādayo majjhe, asekkhā sīlakkhandhādayo",
  "tika-s0301t:55_13": "pariyosānanti ādimajjhapariyosānakalyāṇā saṅkhepato sabbe ariyasaṅghaguṇā pakāsitā honti.",
  "tika-s0301t:56_0": "4. Evaṃ gāthāttayena saṅkhepato sakalaguṇasaṃkittanamukhena ratanattayassa paṇāmaṃ",
  "tika-s0301t:56_1": "katvā idāni taṃ nipaccakāraṃ yathādhippete payojane pariṇāmento “iti me”tiādimāha.",
  "tika-s0301t:56_2": "Tattha ratijananaṭṭhena ratanaṃ, buddhadhammasaṅghā. Tesañhi “itipi so bhagavā”tiādinā",
  "tika-s0301t:56_3": "yathābhūtaguṇe āvajjentassa amatādhigamahetubhūtaṃ anappakaṃ pītipāmojjaṃ uppajjati. Yathāha –",
  "tika-s0301t:57_0": "“Yasmiṃ, mahānāma, samaye ariyasāvako tathāgataṃ anussarati, nevassa tasmiṃ samaye",
  "tika-s0301t:57_1": "rāgapariyuṭṭhitaṃ cittaṃ hoti, na dosapariyuṭṭhitaṃ cittaṃ hoti, na mohapariyuṭṭhitaṃ",
  "tika-s0301t:57_2": "cittaṃ hoti, ujugatamevassa tasmiṃ samaye cittaṃ hoti tathāgataṃ ārabbha. Ujugatacitto",
  "tika-s0301t:57_3": "kho pana, mahānāma, ariyasāvako labhati atthavedaṃ, labhati dhammavedaṃ, labhati",
  "tika-s0301t:57_4": "dhammūpasaṃhitaṃ pāmojjaṃ, pamuditassa pīti jāyatī”tiādi.",
  "tika-s0301t:58": "Cittīkatādibhāvo vā ratanaṭṭho. Vuttañhetaṃ –",
  "tika-s0301t:59": "“Cittīkataṃ mahagghañca, atulaṃ dullabhadassanaṃ;",
  "tika-s0301t:60": "Anomasattaparibhogaṃ, ratanaṃ tena vuccatī”ti. –",
  "tika-s0301t:61": "Cittīkatabhāvādayo ca anaññasādhāraṇā buddhādīsu eva labbhantīti.",
  "tika-s0301t:62_0": "Vandanāva vandanāmayaṃ yathā “dānamayaṃ sīlamaya”nti. Vandanā cettha kāyavācācittehi",
  "tika-s0301t:62_1": "tiṇṇaṃ ratanānaṃ guṇaninnatā, thomanā vā. Pujjabhavaphalanibbattanato puññaṃ, attano",
  "tika-s0301t:62_2": "santānaṃ punātīti vā. Suvihatantarāyoti. Suṭṭhu vihatantarāyo. Etena attano pasādasampattiyā,",
  "tika-s0301t:62_3": "ratanattayassa ca khettabhāvasampattiyā taṃ puññaṃ atthappakāsanassa upaghātakaupaddavānaṃ",
  "tika-s0301t:62_4": "vihanane samatthanti dasseti. Hutvāti pubbakālakiriyā. Tassa “atthaṃ pakāsayissāmī”ti",
  "tika-s0301t:62_5": "etena sambandho. Tassāti yaṃ ratanattayavandanāmayaṃ puññaṃ, tassa. Ānubhāvenāti balena.",
  "tika-s0301t:63_0": "5. Evaṃ ratanattayassa nipaccakāre payojanaṃ dassetvā idāni yassā dhammadesanāya",
  "tika-s0301t:63_1": "atthaṃ saṃvaṇṇetukāmo, tassā tāva guṇābhitthavanavasena upaññāpanatthaṃ “saṃyuttavaggapaṭimaṇḍitassā”tiādi",
  "tika-s0301t:63_2": "vuttaṃ, devatāsaṃyuttādisaṃyuttehi ceva naḷavaggādivaggehi ca vibhūsitassāti attho.",
  "tika-s0301t:63_3": "Tattha “saṃyutta”nti “saṃyogo”ti ca atthato ekaṃ. Kesaṃ saṃyuttaṃ? Suttavaggānaṃ.",
  "tika-s0301t:63_4": "Yathā hi byañjanasamudāyo padaṃ, evaṃ atthesu ca katāvadhiko padasamudāyo vākyaṃ,",
  "tika-s0301t:63_5": "vākyasamudāyo suttaṃ, suttasamudāye vaggoti samaññā, tathā suttavaggasamudāye saṃyuttasamaññā.",
  "tika-s0301t:63_6": "Saṃyujjantīti ettha suttavaggāti saṃyuttaṃ. Yadipi avayavavinimutto samudāyo nāma",
  "tika-s0301t:63_7": "paramatthato natthi, avayave eva taṃtaṃsannivesavisiṭṭhe upādāya padādisamaññā viya",
  "tika-s0301t:63_8": "suttavaggasamaññā saṃyuttasamaññā āgamasamaññā ca, tathāpi paramatthato avijjamānopi",
  "tika-s0301t:63_9": "samudāyo buddhiparikappitarūpena vijjamāno viya gayhamāno avayavānaṃ adhiṭṭhānabhāvena",
  "tika-s0301t:63_10": "voharīyati yathā “rukkhe sākhā”ti, tasmā vuttaṃ “saṃyuttavaggapaṭimaṇḍitassā”ti.",
  "tika-s0301t:64_0": "Nanu saṃyuttavaggo eva āgamo, tassa pana kehi maṇḍananti? Na codetabbametaṃ. Bhavati",
  "tika-s0301t:64_1": "hi abhinnepi vatthusmiṃ yathādhippetavisesāvabodhanato bhedakasamudācāro yathā “silāputtakassa",
  "tika-s0301t:64_2": "sarīra”nti. Āgamissanti ettha, etena, etasmā vā attatthaparatthādayoti āgamo, ādikalyāṇādiguṇasampattiyā",
  "tika-s0301t:64_3": "uttamaṭṭhena taṃtaṃabhipatthitasamiddhihetutāya paṇḍitehi varitabbato varo, āgamo",
  "tika-s0301t:64_4": "ca so varo cāti āgamavaro. Āgamasammatehi vā varoti āgamavaro, saṃyutto ca so āgamavaro",
  "tika-s0301t:64_5": "cāti saṃyuttāgamavaro, tassa. Buddhānaṃ anubuddhā buddhānubuddhā, buddhānaṃ saccapaṭivedhaṃ",
  "tika-s0301t:64_6": "anugamma paṭividdhasaccā aggasāvakādayo ariyā. Tehi atthasaṃvaṇṇanāguṇasaṃvaṇṇanānaṃ",
  "tika-s0301t:64_7": "vasena saṃvaṇṇitassa.",
  "tika-s0301t:65_0": "Atha vā buddhā ca anubuddhā ca buddhānubuddhāti yojetabbaṃ. Sammāsambuddheneva hi",
  "tika-s0301t:65_1": "vinayasuttaabhidhammānaṃ pakiṇṇakadesanādivasena yo paṭhamaṃ attho vibhatto, so eva",
  "tika-s0301t:65_2": "pacchā tesaṃ atthavaṇṇanāvasena saṅgītikārehi saṅgahaṃ āropitoti. Ettha ca saṃyuttānaṃ",
  "tika-s0301t:65_3": "vaggā samūhāti saṃyuttavaggā, sagāthāvaggādayo. Tappariyāpannatāya saṃyuttesu vaggā",
  "tika-s0301t:65_4": "saṃyuttavaggā, naḷavaggādayo. Saṃyuttāva vaggā saṃyuttavaggā. Tividhepi te ekasesanayena",
  "tika-s0301t:65_5": "gahetvā vuttaṃ “saṃyuttavaggapaṭimaṇḍitassā”ti.",
  "tika-s0301t:66_0": "Tattha sagāthāvagge tāva ekādasa saṃyuttāni aṭṭhatiṃsa vaggā. Nidānavagge nava saṃyuttāni",
  "tika-s0301t:66_1": "ekūnacattālīsa vaggā. Khandhavagge ekādasa saṃyuttāni ekūnasaṭṭhi vaggā. Saḷāyatanavagge",
  "tika-s0301t:66_2": "nava saṃyuttāni aṭṭhatiṃsa vaggā. Mahāvagge dvādasa saṃyuttāni aṭṭhacattālīsa vaggā.",
  "tika-s0301t:66_3": "Idamettha saṃyuttantaravaggānaṃ parimāṇaṃ.",
  "tika-s0301t:67_0": "Ñāṇappabhedajananassāti paṭiccasamuppādakhandhāyatanādikathābahulatāya gambhīrañāṇacariyāvibhāvanato",
  "tika-s0301t:67_1": "paññāvibhāgasamuppādakassa. Idha pana “paññāppabhedajananassā”ti svāyamāgamo thomito,",
  "tika-s0301t:67_2": "saṃvaṇṇanāsu cāyaṃ ācariyassa pakati, yadidaṃ taṃtaṃsaṃvaṇṇanānaṃ ādito tassa tassa",
  "tika-s0301t:67_3": "saṃvaṇṇetabbassa dhammassa visesaguṇakittanena thomanā. Tathā hi sumaṅgalavilāsinīpapañcasūdanīmanorathapūraṇīaṭṭhasālinīādīsu",
  "tika-s0301t:67_4": "ca yathākkamaṃ “saddhāvahaguṇassa, paravādamathanassa, dhammakathikapuṅgavānaṃ vicittapaṭibhānajananassa,",
  "tika-s0301t:67_5": "tassa gambhīrañāṇehi ogāḷhassa abhiṇhaso nānānayavicittassa abhidhammassā”tiādinā thomanā katā.",
  "tika-s0301t:68_0": "6. Attho kathīyati etāyāti atthakathā, atthakathāva aṭṭhakathā ttha-kārassa ṭṭha-kāraṃ",
  "tika-s0301t:68_1": "katvā yathā “dukkhassa pīḷanaṭṭho”ti. Āditoti ādimhi paṭhamasaṅgītiyaṃ. Chaḷabhiññatāya",
  "tika-s0301t:68_2": "paramena cittavasibhāvena samannāgatattā jhānādīsu pañcavidhavasitāsambhāvato ca",
  "tika-s0301t:68_3": "vasino, therā mahākassapādayo. Tesaṃ satehi pañcahi. Yāti yā aṭṭhakathā. Saṅgītāti",
  "tika-s0301t:68_4": "atthaṃ kathetuṃ yuttaṭṭhāne “ayaṃ etassa attho, ayaṃ etassa attho”ti saṅgahetvā vuttā.",
  "tika-s0301t:68_5": "Anusaṅgītā ca yasattherādīhi pacchāpi dutiyatatiyasaṅgītīsu. Iminā attano saṃvaṇṇanāya",
  "tika-s0301t:68_6": "āgamanavisuddhiṃ dasseti.",
  "tika-s0301t:69_0": "7. Sīhassa lānato gahaṇato sīhaḷo, sīhakumāro, tabbaṃsajātatāya tambapaṇṇidīpe khattiyā,",
  "tika-s0301t:69_1": "tesaṃ nivāsatāya tambapaṇṇidīpassa ca sīhaḷabhāvo veditabbo. Ābhatāti jambudīpato",
  "tika-s0301t:69_2": "ānītā. Athāti pacchā. Aparabhāge hi nikāyantaraladdhīhi asaṅkaratthaṃ sīhaḷabhāsāya",
  "tika-s0301t:69_3": "aṭṭhakathā ṭhapitāti. Tena mūlaṭṭhakathā sabbasādhāraṇā na hotīti idaṃ atthappakāsanaṃ",
  "tika-s0301t:69_4": "ekantena karaṇīyanti dasseti. Tenevāha “dīpavāsīnamatthāyā”ti. Ettha dīpavāsīnanti",
  "tika-s0301t:69_5": "jambudīpavāsīnaṃ, sīhaḷadīpavāsīnaṃ vā atthāya sīhaḷabhāsāya ṭhapitāti yojanā.",
  "tika-s0301t:70_0": "8. Apanetvāti kañcukasadisaṃ sīhaḷabhāsaṃ apanetvā. Tatoti aṭṭhakathāto. Ahanti attānaṃ",
  "tika-s0301t:70_1": "niddisati. Manoramaṃ bhāsanti māgadhabhāsaṃ. Sā hi sabhāvaniruttibhūtā paṇḍitamanaṃ",
  "tika-s0301t:70_2": "ramayati. Tenevāha “tantinayānucchavika”nti, pāḷigatiyā anulomikaṃ pāḷichāyānuvidhāyininti",
  "tika-s0301t:70_3": "attho. Vigatadosanti asabhāvaniruttibhāsantararahitaṃ.",
  "tika-s0301t:71_0": "9. Samayaṃ avilomentoti siddhantaṃ avirodhento. Etena atthadosābhāvamāha. Aviruddhattā",
  "tika-s0301t:71_1": "eva hi theravādāpi idha pakāsīyissanti. Theravaṃsadīpānanti thirehi sīlakkhandhādīhi",
  "tika-s0301t:71_2": "samannāgatattā therā, mahākassapādayo. Tehi āgatā ācariyaparamparā theravaṃso, tappariyāpannā",
  "tika-s0301t:71_3": "hutvā āgamādhigamasampannattā paññāpajjotena tassa samujjalanato theravaṃsadīpā,",
  "tika-s0301t:71_4": "mahāvihāravāsino, tesaṃ. Vividhehi ākārehi nicchīyatīti vinicchayo, gaṇṭhiṭṭhānesu",
  "tika-s0301t:71_5": "khilamaddanākārena pavattā vimaticchedanī kathā. Suṭṭhunipuṇo saṇho vinicchayo etesanti",
  "tika-s0301t:71_6": "sunipuṇavinicchayā. Atha vā vinicchinotīti vinicchayo vuttappakāravisayaṃ ñāṇaṃ.",
  "tika-s0301t:71_7": "Suṭṭhu nipuṇo cheko vinicchayo etesanti yojetabbaṃ. Etena mahākassapāditheraparamparāgato,",
  "tika-s0301t:71_8": "tato eva ca aviparīto saṇho sukhumo mahāvihāravāsīnaṃ vinicchayo, tassa pamāṇabhūtataṃ dasseti.",
  "tika-s0301t:72_0": "10. Sujanassa cāti ca-saddo sampiṇḍanattho. Tena “na kevalaṃ jambudīpavāsīnameva",
  "tika-s0301t:72_1": "atthāya, atha kho sādhujanatosanatthañcā”ti dasseti. Tena ca “tambapaṇṇidīpavāsīnampi",
  "tika-s0301t:72_2": "atthāyā”ti ayamattho siddho hoti uggahaṇādisukaratāya tesampi bahukārattā. Ciraṭṭhitatthanti",
  "tika-s0301t:72_3": "ciraṭṭhitiatthaṃ, cirakālappavattanāyāti attho. Idañhi atthappakāsanaṃ aviparītapadabyañjanasunikkhepassa",
  "tika-s0301t:72_4": "atthasunayassa ca upāyabhāvato saddhammassa ciraṭṭhitiyā pavattati. Vuttañhetaṃ bhagavatā",
  "tika-s0301t:72_5": "“dveme, bhikkhave, dhammā saddhammassa ṭhitiyā asammosāya anantaradhānāya saṃvattanti.",
  "tika-s0301t:72_6": "Katame dve? Sunikkhittañca padabyañjanaṃ attho ca sunīto”ti.",
  "tika-s0301t:73_0": "11-12. Yaṃ atthavaṇṇanaṃ kattukāmo, tassā mahattaṃ pariharituṃ “sāvatthipabhūtīna”ntiādi",
  "tika-s0301t:73_1": "vuttaṃ. Tenevāha – “na idha bhiyyo vitthārakathaṃ karissāmi, na taṃ idha vicārayissāmī”ti",
  "tika-s0301t:73_2": "ca. Saṅgītīnaṃ dvinnanti dīghamajjhimanikāyānaṃ.",
  "tika-s0301t:74": "13. “Na idha bhiyyo vitthārakathaṃ karissāmī”ti sāmaññato vuttassa atthassa avassayaṃ dassetuṃ “suttānaṃ panā”tiādi vuttaṃ.",
  "tika-s0301t:75_0": "14. Yaṃ aṭṭhakathaṃ kattukāmo, tadekadesabhāvena visuddhimaggo gahetabboti kathikānaṃ",
  "tika-s0301t:75_1": "upadesaṃ karonto tatta vicāritadhamme uddesavasena dasseti “sīlakathā”tiādinā. Tattha",
  "tika-s0301t:75_2": "sīlakathāti cārittavārittādivasena sīlassa vitthārakathā. Dhutadhammāti piṇḍapātikaṅgādayo",
  "tika-s0301t:75_3": "terasa kilesadhunanakadhammā. Kammaṭṭhānāni sabbānīti pāḷiyaṃ āgatāni aṭṭhattiṃsa,",
  "tika-s0301t:75_4": "aṭṭhakathāyaṃ dveti niravasesāni yogakammassa bhāvanāya pavattiṭṭhānāni. Cariyāvidhānasahitoti",
  "tika-s0301t:75_5": "rāgacariyādīnaṃ sabhāgādividhānena sahito. Jhānāni cattāri rūpāvacarajjhānāni, samāpattiyo",
  "tika-s0301t:75_6": "catasso arūpasamāpattiyo. Aṭṭhapi vā paṭiladdhamattāni jhānāni, samāpajjanavasibhāvappattiyā",
  "tika-s0301t:75_7": "samāpattiyo. Jhānāni vā rūpārūpāvacarajjhānāni, samāpattiyo phalasamāpattinirodhasamāpattiyo.",
  "tika-s0301t:76": "15. Lokiyalokuttarabhedā cha abhiññāyo sabbā abhiññāyo. Ñāṇavibhaṅgādīsu āgatanayena ekavidhādinā paññāya saṅkaletvā sampiṇḍetvā nicchayo paññāsaṅkalananicchayo.",
  "tika-s0301t:77_0": "16. Paccayadhammānaṃ hetuādīnaṃ paccayuppannadhammānaṃ hetupaccayādibhāvo paccayākāro,",
  "tika-s0301t:77_1": "tassa desanā paccayākāradesanā, paṭiccasamuppādakathāti attho. Sā pana nikāyantaraladdhisaṅkararahitatāya",
  "tika-s0301t:77_2": "suṭṭhuparisuddhā, ghanavinibbhogassa ca sudukkaratāya nipuṇā saṇhasukhumā, ekattanayādisahitā",
  "tika-s0301t:77_3": "ca tattha vicāritāti āha “suparisuddhanipuṇanayā”ti. Paṭisambhidādīsu āgatanayaṃ",
  "tika-s0301t:77_4": "avisajjetvāva vicāritattā avimuttatantimaggā.",
  "tika-s0301t:78": "17. Iti pana sabbanti iti-saddo parisamāpane, pana-saddo vacanālaṅkāre, etaṃ sabbanti attho. Idhāti imissā aṭṭhakathāya. Na taṃ vicārayissāmi punaruttibhāvatoti adhippāyo.",
  "tika-s0301t:79_0": "18. Idāni tasseva avicāraṇassa ekantakāraṇaṃ niddhārento “majjhe visuddhimaggo”tiādimāha.",
  "tika-s0301t:79_1": "Tattha “majjhe ṭhatvā”ti etena majjhaṭṭhabhāvadīpanena visesato catunnaṃ āgamānaṃ",
  "tika-s0301t:79_2": "sādhāraṇaṭṭhakathā visuddhimaggo, na sumaṅgalavilāsiniādayo viya asādhāraṇaṭṭhakathāti",
  "tika-s0301t:79_3": "dasseti. “Visesato”ti ca idaṃ vinayābhidhammānampi visuddhimaggo yathārahaṃ atthavaṇṇanā",
  "tika-s0301t:79_4": "hoti evāti katvā vuttaṃ.",
  "tika-s0301t:80": "19. Iccevāti iti eva. Tampīti visuddhimaggampi. Etāyāti sāratthappakāsiniyā.",
  "tika-s0301t:81_0": "Ettha ca “sīhaḷadīpaṃ ābhatā”tiādinā aṭṭhakathākaraṇassa nimittaṃ dasseti, “dīpavāsīnamatthāya",
  "tika-s0301t:81_1": "sujanassa ca tuṭṭhatthaṃ ciraṭṭhitatthañca dhammassā”ti etehi payojanaṃ, “saṃyuttāgamavarassa",
  "tika-s0301t:81_2": "atthaṃ pakāsayissāmī”ti etena piṇḍatthaṃ, “apanetvāna tatohaṃ sīhaḷabhāsa”ntiādinā",
  "tika-s0301t:81_3": "“sāvatthipabhūtīna”ntiādinā “sīlakathā”tiādinā ca karaṇappakāraṃ. Heṭṭhimanikāyesu",
  "tika-s0301t:81_4": "visuddhimagge ca vicāritānaṃ atthānaṃ avicāraṇampi hi idha karaṇappakāro evāti.",
  "tika-s0301t:82": "Ganthārambhakathāvaṇṇanā niṭṭhitā.",
  "tika-s0301t:85": "1. Devatāsaṃyuttaṃ",
  "tika-s0301t:86": "1. Naḷavaggo",
  "tika-s0301t:87": "1. Oghataraṇasuttavaṇṇanā",
  "tika-s0301t:88_0": "Vibhāgavantānaṃ sabhāvavibhāvanaṃ vibhāgadassanavaseneva hotīti paṭhamaṃ tāva saṃyuttavaggasuttādivasena",
  "tika-s0301t:88_1": "saṃyuttāgamassa vibhāgaṃ dassetuṃ “tattha saṃyuttāgamo nāmā”tiādimāha. Tattha tatthāti",
  "tika-s0301t:88_2": "yaṃ vuttaṃ – “saṃyuttāgamavarassa atthaṃ pakāsayissāmī”ti, tasmiṃ vacane. Tatthāti",
  "tika-s0301t:88_3": "vā “etāya aṭṭhakathāya vijānātha saṃyuttanissitaṃ attha”nti ettha yaṃ saṃyuttaggahaṇaṃ",
  "tika-s0301t:88_4": "kataṃ, tattha. Pañca vaggā etassāti pañcavaggo. Avayavena viggaho, samudāyo samāsattho.",
  "tika-s0301t:89_0": "Idāni taṃ ādito paṭṭhāya saṃvaṇṇetukāmo attano saṃvaṇṇanāya tassa paṭhamamahāsaṅgītiyaṃ",
  "tika-s0301t:89_1": "nikkhittānukkameneva pavattabhāvaṃ dassetuṃ, “tassa vaggesu sagāthāvaggo ādī”tiādi",
  "tika-s0301t:89_2": "vuttaṃ. Tattha yathāpaccayaṃ tattha tattha desitattā paññattattā ca vippakiṇṇānaṃ",
  "tika-s0301t:89_3": "dhammavinayānaṃ saṅgahetvā gāyanaṃ kathanaṃ saṅgīti, mahāvisayattā pūjaniyattā ca",
  "tika-s0301t:89_4": "mahatī saṅgīti mahāsaṅgīti. Paṭhamā mahāsaṅgīti paṭhamamahāsaṅgīti, tassā pavattitakālo",
  "tika-s0301t:89_5": "paṭhamamahāsaṅgītikālo, tasmiṃ paṭhamamahāsaṅgītikāle.",
  "tika-s0301t:90_0": "Nidadāti desanaṃ desakālādivasena aviditaṃ viditaṃ katvā nidassetīti nidānaṃ. Yo",
  "tika-s0301t:90_1": "loke ganthassa upogghātoti vuccati, svāyamettha “evaṃ me suta”nti-ādiko gantho veditabbo,",
  "tika-s0301t:90_2": "na pana “sanidānāhaṃ, bhikkhave, dhammaṃ desemī”tiādīsu viya attajjhāsayādidesanuppattihetu.",
  "tika-s0301t:90_3": "Tenevāha – “evaṃ me sutanti-ādikaṃ āyasmatā ānandena paṭhamamahāsaṅgītikāle vuttaṃ",
  "tika-s0301t:90_4": "nidānamādī”ti. Kāmañcettha yassaṃ paṭhamamahāsaṅgītiyaṃ nikkhittānukkamena saṃvaṇṇanaṃ",
  "tika-s0301t:90_5": "kattukāmo, sā vitthārato vattabbā, sumaṅgalavilāsiniyaṃ pana attanā vitthāritattā",
  "tika-s0301t:90_6": "tattheva gahetabbāti imissā saṃvaṇṇanāya mahattaṃ pariharanto “sā panesā”tiādimāha.",
  "tika-s0301t:91_0": "1. Evaṃ bāhiranidāne vattabbaṃ atidisitvā idāni abbhantaranidānaṃ ādito paṭṭhāya",
  "tika-s0301t:91_1": "saṃvaṇṇetuṃ “yaṃ paneta”ntiādi vuttaṃ. Tattha yasmā saṃvaṇṇanaṃ karontena saṃvaṇṇetabbe",
  "tika-s0301t:91_2": "dhamme padavibhāgaṃ padatthañca dassetvā tato paraṃ piṇḍatthādidassanavasena saṃvaṇṇanā",
  "tika-s0301t:91_3": "kātabbā, tasmā padāni tāva dassento “evanti nipātapada”nti-ādimāha. Tattha padavibhāgoti",
  "tika-s0301t:91_4": "padānaṃ viseso, na padaviggaho. Atha vā padāni ca padavibhāgo ca padavibhāgo. Padaviggaho",
  "tika-s0301t:91_5": "ca padavibhāgo ca padavibhāgoti vā ekasesavasena padapadaviggahā padavibhāgasaddena",
  "tika-s0301t:91_6": "vuttāti veditabbaṃ. Tattha padaviggaho “jetassa vanaṃ jetavana”ntiādinā samāsapadesu daṭṭhabbo.",
  "tika-s0301t:92_0": "Atthatoti padatthato. Taṃ pana padatthaṃ atthuddhārakkamena paṭhamaṃ evaṃsaddassa",
  "tika-s0301t:92_1": "dassento “evaṃsaddo tāvā”tiādimāha. Avadhāraṇādīti ettha ādi-saddena idamatthapucchāparimāṇādiatthānaṃ",
  "tika-s0301t:92_2": "saṅgaho daṭṭhabbo. Tathā hi “evaṃgatāni puthusippāyatanāni, evaṃvidho evamākāro”ti",
  "tika-s0301t:92_3": "ca ādīsu idaṃ-saddassa atthe evaṃ-saddo. Gata-saddo hi pakārapariyāyo, tathā vidhākāra-saddo",
  "tika-s0301t:92_4": "ca. Tathā hi gatavidhaākārasadde lokiyā pakāratthe vadanti. “Evaṃ su te sunhātā suvilittā",
  "tika-s0301t:92_5": "kappitakesamassū āmuttamālābharaṇā odātavatthavasanā pañcahi kāmaguṇehi samappitā",
  "tika-s0301t:92_6": "samaṅgībhūtā paricārenti, seyyathāpi tvaṃ etarahi sācariyakoti. No hidaṃ, bho gotamā”tiādīsu",
  "tika-s0301t:92_7": "pucchāyaṃ, “evaṃ lahuparivattaṃ, evamāyupariyanto”ti ca ādīsu parimāṇe.",
  "tika-s0301t:93_0": "Nanu ca “evaṃ su te sunhātā suvilittā, evamāyupariyanto”ti ettha evaṃ-saddena pucchanākāraparimāṇākārānaṃ",
  "tika-s0301t:93_1": "vuttattā ākārattho eva evaṃ-saddoti? Na, visesasabbhāvato. Ākāramattavācako hi evaṃ-saddo,",
  "tika-s0301t:93_2": "ākāratthoti adhippeto yathā “evaṃ byākho”tiādīsu, na pana ākāravisesavācako. Evañca",
  "tika-s0301t:93_3": "katvā, “evaṃ jātena maccenā”tiādīni upamādīsu udāharaṇāni upapannāni honti. Tathā",
  "tika-s0301t:93_4": "hi “yathāpi…pe… bahu”nti ? Ettha puppharāsiṭṭhāniyato manussūpapattisappurisūpanissaya-saddhammassavana-",
  "tika-s0301t:93_5": "yonisomanasikāra-bhogasampattiādidānādipuññakiriyahetusamudāyato sobhāsugandhatādiguṇayogato",
  "tika-s0301t:93_6": "mālāguḷasadisiyo pahūtā puññakiriyā maritabbasabhāvatāya maccena sattena kattabbāti",
  "tika-s0301t:93_7": "jotitattā puppharāsimālāguḷāva upamā, tesaṃ upamākāro yathā-saddena aniyamato vuttoti",
  "tika-s0301t:93_8": "“evaṃ-saddo upamākāranigamanattho”ti vatthuṃ yuttaṃ, so pana upamākāro niyamiyamāno",
  "tika-s0301t:93_9": "atthato upamāva hotīti āha “upamāyaṃ āgato”ti. Tathā “evaṃ iminā ākārena abhikkamitabba”ntiādinā",
  "tika-s0301t:93_10": "upadisiyamānāya samaṇasāruppāya ākappasampattiyā yo tattha upadisanākāro, so atthato",
  "tika-s0301t:93_11": "upadeso evāti vuttaṃ, “evaṃ te…pe… upadese”ti. Tathā “evametaṃ bhagavā, evametaṃ",
  "tika-s0301t:93_12": "sugatā”ti ettha ca bhagavatā yathāvuttamatthaṃ aviparītato jānantehi kataṃ tattha",
  "tika-s0301t:93_13": "saṃvijjamānaguṇānaṃ pakārehi haṃsanaṃ udaggatākaraṇaṃ sampahaṃsanaṃ. Yo tattha sampahaṃsanākāroti yojetabbaṃ.",
  "tika-s0301t:94_0": "Evamevaṃ panāyanti ettha garahaṇākāroti yojetabbaṃ, so ca garahaṇākāro vasalīti-ādikhuṃsanasaddasannidhānato",
  "tika-s0301t:94_1": "idha evaṃ-saddena pakāsitoti viññāyati. Yathā cettha, evaṃ upamākārādayopi upamādivasena",
  "tika-s0301t:94_2": "vuttānaṃ puppharāsiādisaddānaṃ sannidhānatoti daṭṭhabbaṃ. Evaṃ, bhanteti pana dhammassa",
  "tika-s0301t:94_3": "sādhukaṃ savanamanasikāre sanniyojitehi bhikkhūhi attano tattha ṭhitabhāvassa paṭijānanavasena",
  "tika-s0301t:94_4": "vuttattā ettha evaṃ-saddo “vacanasampaṭicchanattho”ti vutto. Tena evaṃ, bhanteti",
  "tika-s0301t:94_5": "sādhu, bhante, suṭṭhu, bhanteti vuttaṃ hoti. Evañca vadehīti yathāhaṃ vadāmi, evaṃ",
  "tika-s0301t:94_6": "samaṇaṃ ānandaṃ vadehīti yo evaṃ vadanākāro idāni vattabbo, so evaṃ-saddena nidassīyatīti",
  "tika-s0301t:94_7": "“nidassanattho”ti vuttoti. Evaṃ noti etthāpi nesaṃ yathāvuttadhammānaṃ ahitadukkhāvahabhāve",
  "tika-s0301t:94_8": "sanniṭṭhānajananatthaṃ anumatigahaṇavasena “saṃvattanti vā no vā, kathaṃ vo ettha",
  "tika-s0301t:94_9": "hotī”ti pucchāya katāya “evaṃ no ettha hotī”ti vuttattā tadākārasanniṭṭhānaṃ evaṃ-saddena",
  "tika-s0301t:94_10": "vibhāvitanti viññāyati. So pana tesaṃ dhammānaṃ ahitāya dukkhāya saṃvattanākāro niyamiyamāno",
  "tika-s0301t:94_11": "avadhāraṇattho hotīti āha – “evaṃ no ettha hotītiādīsu avadhāraṇe”ti.",
  "tika-s0301t:95_0": "Nānānayanipuṇanti ekattanānattaabyāpāraevaṃdhammatāsaṅkhātā, nandiyāvaṭṭatipukkhalasīhavikkīḷitaaṅkusadisālocanasaṅkhātā",
  "tika-s0301t:95_1": "vā ādhārādibhedavasena nānāvidhā nayā nānānayā. Nayā vā pāḷigatiyo tā ca paññattianupaññattiādivasena",
  "tika-s0301t:95_2": "saṃkilesabhāgiyādilokiyāditadubhayavomissakādivasena kusalādivasena khandhādivasena",
  "tika-s0301t:95_3": "saṅgahādivasena samayavimuttādivasena ṭhapanādivasena kusalamūlādivasena tikappaṭṭhānādivasena",
  "tika-s0301t:95_4": "ca nānappakārāti nānānayā, tehi nipuṇaṃ saṇhaṃ sukhumanti nānānayanipuṇaṃ. Āsayova",
  "tika-s0301t:95_5": "ajjhāsayo, te ca sassatādibhedena tattha ca apparajakkhatādibhedena aneke, attajjhāsayādayo",
  "tika-s0301t:95_6": "eva vā samuṭṭhānaṃ uppattihetu etassāti anekajjhāsayasamuṭṭhānaṃ. Atthabyañjanasampannanti",
  "tika-s0301t:95_7": "atthabyañjanaparipuṇṇaṃ upanetabbābhāvato, saṅkāsanapakāsanavivaraṇavibhajanauttānīkaraṇapaññattivasena",
  "tika-s0301t:95_8": "chahi atthapadehi akkharapadabyañjanākāraniruttiniddesavasena chahi byañjanapadehi",
  "tika-s0301t:95_9": "ca samannāgatanti vā attho daṭṭhabbo.",
  "tika-s0301t:96_0": "Vividhapāṭihāriyanti ettha pāṭihāriyapadassa vacanatthaṃ “paṭipakkhaharaṇato rāgādikilesāpanayanato",
  "tika-s0301t:96_1": "pāṭihāriya”nti vadanti. Bhagavato pana paṭipakkhā rāgādayo na santi ye haritabbā,",
  "tika-s0301t:96_2": "puthujjanānampi vigatūpakkilese aṭṭhaguṇasamannāgate citte hatapaṭipakkhe iddhividhaṃ",
  "tika-s0301t:96_3": "pavattati, tasmā tattha pavattavohārena ca na sakkā idha “pāṭihāriya”nti vattuṃ.",
  "tika-s0301t:96_4": "Sace pana mahākāruṇikassa bhagavato veneyyagatā ca kilesā paṭipakkhā, tesaṃ haraṇato",
  "tika-s0301t:96_5": "“pāṭihāriya”nti vuttaṃ, evaṃ sati yuttametaṃ. Atha vā bhagavato ca sāsanassa ca paṭipakkhā",
  "tika-s0301t:96_6": "titthiyā, tesaṃ haraṇato pāṭihāriyaṃ. Te hi diṭṭhiharaṇavasena diṭṭhippakāsane asamatthabhāvena",
  "tika-s0301t:96_7": "ca iddhiādesanānusāsanīhi haritā apanītā hontīti. Paṭīti vā ayaṃ saddo “pacchā”ti",
  "tika-s0301t:96_8": "etassa atthaṃ bodheti “tasmiṃ paṭipaviṭṭhamhi, añño āgañchi brāhmaṇo”tiādīsu viya,",
  "tika-s0301t:96_9": "tasmā samāhite citte vigatūpakkilese katakiccena pacchāharitabbaṃ pavattetabbanti",
  "tika-s0301t:96_10": "paṭihāriyaṃ, attano vā upakkilesesu catutthajjhānamaggehi haritesu pacchā haraṇaṃ",
  "tika-s0301t:96_11": "paṭihāriyaṃ, iddhiādesanānusāsaniyo ca vigatūpakkilesena katakiccena ca sattahitatthaṃ",
  "tika-s0301t:96_12": "puna pavattetabbā, haritesu ca attano upattilesesu parasattānaṃ upakkilesaharaṇāni",
  "tika-s0301t:96_13": "hontīti paṭihāriyāni bhavanti, paṭihāriyameva pāṭihāriyaṃ. Paṭihāriye vā iddhiādesanānusāsanisamudāye",
  "tika-s0301t:96_14": "bhavaṃ ekekaṃ pāṭihāriyanti vuccati. Paṭihāriyaṃ vā catutthajjhānaṃ maggo ca paṭipakkhaharaṇato,",
  "tika-s0301t:96_15": "tattha jātaṃ, tasmiṃ vā nimittabhūte, tato vā āgatanti pāṭihāriyaṃ. Tassa pana iddhiādibhedena",
  "tika-s0301t:96_16": "visayabhedena ca bahuvidhassa bhagavato desanāyaṃ labbhamānattā āha “vividhapāṭihāriya”nti.",
  "tika-s0301t:97_0": "Na aññathāti bhagavato sammukhā sutākārato na aññathāti attho, na pana bhagavato",
  "tika-s0301t:97_1": "desitākārato. Acinteyyānubhāvā hi bhagavato desanā. Evañca katvā “sabbappakārena",
  "tika-s0301t:97_2": "ko samattho viññātu”nti idaṃ vacanaṃ samatthitaṃ bhavati, dhāraṇabaladassanañca na",
  "tika-s0301t:97_3": "virujjhati sutākāraavirajjhanassa adhippetattā. Na hettha atthantaratāparihāro dvinnampi",
  "tika-s0301t:97_4": "atthānaṃ ekavisayattā. Itarathā thero bhagavato desanāya sabbathā paṭiggahaṇe samattho",
  "tika-s0301t:97_5": "asamattho cāti āpajjeyyāti.",
  "tika-s0301t:98_0": "“Yo paro na hoti, so attā”ti evaṃ vuttāya niyakajjhattasaṅkhātāya sasantatiyā vattanato",
  "tika-s0301t:98_1": "tividhopi me-saddo kiñcāpi ekasmiṃ eva atthe dissati, karaṇasampadānasāminiddesavasena",
  "tika-s0301t:98_2": "pana vijjamānaṃ bhedaṃ sandhāyāha, “me-saddo tīsu atthesu dissatī”ti.",
  "tika-s0301t:99_0": "Kiñcāpi upasaggo kiriyaṃ viseseti, jotakabhāvato pana satipi tasmiṃ suta-saddo eva",
  "tika-s0301t:99_1": "taṃ taṃ attaṃ vadatīti anupasaggassa suta-saddassa atthuddhāre saupasaggassa gahaṇaṃ",
  "tika-s0301t:99_2": "na virujjhatīti dassento “saupasaggo anupasaggo cā”tiādimāha. Assāti suta-saddassa.",
  "tika-s0301t:99_3": "Kammabhāvasādhanāni idha sutasadde sambhavantīti vuttaṃ “upadhāritanti vā upadhāraṇanti",
  "tika-s0301t:99_4": "vā attho”ti. Mayāti atthe satīti yadā me-saddassa kattuvasena karaṇaniddeso, tadāti",
  "tika-s0301t:99_5": "attho. Mamāti atthe satīti yadā sambandhavasena sāminiddeso, tadā.",
  "tika-s0301t:100_0": "Suta-saddasannidhāne payuttena evaṃ-saddena savanakiriyājotakena bhavitabbanti vuttaṃ",
  "tika-s0301t:100_1": "“evanti sotaviññāṇādiviññāṇakiccanidassana”nti. Ādi-saddena sampaṭicchanādīnaṃ pañcadvārikaviññāṇānaṃ",
  "tika-s0301t:100_2": "tadabhinīhaṭānañca manodvārikaviññāṇānaṃ gahaṇaṃ veditabbaṃ. Sabbesampi vākyānaṃ",
  "tika-s0301t:100_3": "evakāratthasahitattā “suta”nti etassa sutamevāti ayamattho labbhatīti āha “assavanabhāvapaṭikkhepato”ti.",
  "tika-s0301t:100_4": "Etena avadhāraṇena nirāsaṅkataṃ dasseti. Yathā ca sutaṃ sutamevāti niyametabbaṃ,",
  "tika-s0301t:100_5": "taṃ sammā sutaṃ hotīti āha “anūnānadhikāviparītaggahaṇanidassana”nti. Atha vā saddantaratthāpohanavasena",
  "tika-s0301t:100_6": "saddo atthaṃ vadatīti sutanti asutaṃ na hotīti ayametassa atthoti vuttaṃ “assavanabhāvapaṭikkhepato”ti.",
  "tika-s0301t:100_7": "Iminā diṭṭhādivinivattanaṃ karoti.",
  "tika-s0301t:101_0": "Idaṃ vuttaṃ hoti – na idaṃ mayā diṭṭhaṃ, na sayambhūñāṇena sacchikataṃ, atha kho",
  "tika-s0301t:101_1": "sutaṃ, tañca kho sammadevāti. Tenevāha “anūnānadhikāviparītaggahaṇanidassana”nti.",
  "tika-s0301t:101_2": "Avadhāraṇatthe vā evaṃ-sadde ayamatthayojanā karīyatīti tadapekkhassa suta-saddassa",
  "tika-s0301t:101_3": "ayamattho vutto “assavanabhāvapaṭikkhepato”ti. Tenevāha “anūnānadhikāviparītaggahaṇanidassana”nti.",
  "tika-s0301t:101_4": "Savanasaddo cettha kammattho veditabbo “suyyatī”ti.",
  "tika-s0301t:102_0": "Evaṃ savanahetusavanavisesavasena padattayassa ekena pakārena atthayojanaṃ dassetvā",
  "tika-s0301t:102_1": "idāni pakārantarehi taṃ dassetuṃ “tathā eva”ntiādi vuttaṃ. Tattha tassāti yā sā bhagavato",
  "tika-s0301t:102_2": "sammukhā dhammassavanākārena pavattā manodvāraviññāṇavīthi, tassā. Sā hi nānappakārena",
  "tika-s0301t:102_3": "ārammaṇe pavattetuṃ samatthā. Tathā ca vuttaṃ “sotadvārānusārenā”ti. Nānappakārenāti",
  "tika-s0301t:102_4": "vakkhamānānaṃ anekavihitānaṃ byañjanatthaggahaṇānaṃ nānākārena. Etena imissā yojanāya",
  "tika-s0301t:102_5": "ākārattho evaṃ-saddo gahitoti dīpeti. Pavattibhāvappakāsananti pavattiyā atthitāpakāsanaṃ.",
  "tika-s0301t:102_6": "Sutanti dhammappakāsananti yasmiṃ ārammaṇe vuttappakārā viññāṇavīthi nānappakārena",
  "tika-s0301t:102_7": "pavattā, tassa dhammattā vuttaṃ, na suta-saddassa dhammatthattā. Vuttassevatthassa",
  "tika-s0301t:102_8": "pākaṭīkaraṇaṃ “ayaṃ hetthā”tiādi. Tattha viññāṇavīthiyāti karaṇatthe karaṇavacanaṃ, mayāti kattuatthe.",
  "tika-s0301t:103_0": "Evanti niddisitabbappakāsananti nidassanatthamevaṃ saddaṃ gahetvā vuttaṃ nidassetabbassa",
  "tika-s0301t:103_1": "niddisitabbattābhāvābhāvato. Tena evaṃ-saddena sakalampi suttaṃ paccāmaṭṭhanti dasseti.",
  "tika-s0301t:103_2": "Suta-saddassa kiriyāsaddattā savanakiriyāya ca sādhāraṇaviññāṇappabandhapaṭibaddhattā",
  "tika-s0301t:103_3": "tattha ca puggalavohāroti vuttaṃ “sutanti puggalakiccappakāsana”nti. Na hi puggalavohārarahite",
  "tika-s0301t:103_4": "dhammappabandhe savanakiriyā labbhatīti.",
  "tika-s0301t:104_0": "Yassa cittasantānassātiādipi ākāratthameva evaṃ-saddaṃ gahetvā purimayojanāya aññathā",
  "tika-s0301t:104_1": "atthayojanaṃ dassetuṃ vuttaṃ. Tattha ākārapaññattīti upādāpaññatti eva dhammānaṃ",
  "tika-s0301t:104_2": "pavattiākārupādānavasena tathā vuttā. Sutanti visayaniddesoti sotabbabhūto dhammo",
  "tika-s0301t:104_3": "savanakiriyākattupuggalassa savanakiriyāvasena pavattiṭṭhānanti katvā vuttaṃ. Cittasantānavinimuttassa",
  "tika-s0301t:104_4": "paramatthato kassaci kattu abhāvepi saddavohārena buddhiparikappitabhedavacanicchāya",
  "tika-s0301t:104_5": "cittasantānato aññaṃ viya taṃsamaṅgiṃ katvā vuttaṃ “cittasantānena taṃsamaṅgīno”ti.",
  "tika-s0301t:104_6": "Savanakiriyāvisayopi sotabbadhammo savanakiriyāvasena pavattacittasantānassa idha",
  "tika-s0301t:104_7": "paramatthato kattubhāvato, savanavasena cittappavattiyā eva vā savanakiriyābhāvato",
  "tika-s0301t:104_8": "taṃkiriyākattu ca visayo hotīti vuttaṃ “taṃsamaṅgīno kattuvisaye”ti. Sutākārassa",
  "tika-s0301t:104_9": "ca therassa sammānicchitabhāvato āha “gahaṇasanniṭṭhāna”nti. Etena vā avadhāraṇatthaṃ",
  "tika-s0301t:104_10": "evaṃ-saddaṃ gahetvā ayamatthayojanā katāti daṭṭhabbaṃ.",
  "tika-s0301t:105_0": "Pubbe sutānaṃ nānāvihitānaṃ suttasaṅkhātānaṃ atthabyañjanānaṃ upadhāritarūpassa ākārassa",
  "tika-s0301t:105_1": "nidassanassa, avadhāraṇassa vā pakāsanasabhāvo evaṃ-saddoti tadākārādiupadhāraṇassa",
  "tika-s0301t:105_2": "puggalapaññattiyā upādānabhūtadhammappabandhabyāpāratāya vuttaṃ “evanti puggalakiccaniddeso”ti.",
  "tika-s0301t:105_3": "Savanakiriyā pana puggalavādinopi viññāṇanirapekkhā natthīti visesato viññāṇabyāpāroti",
  "tika-s0301t:105_4": "āha “sutanti viññāṇakiccaniddeso”ti. Meti saddappavattiyā ekanteneva sattavisayattā",
  "tika-s0301t:105_5": "viññāṇakiccassa ca tattheva samodahitabbato “meti ubhayakiccayuttapuggalaniddeso”ti",
  "tika-s0301t:105_6": "vuttaṃ. Avijjamānapaññattivijjamānapaññattisabhāvā yathākkamaṃ evaṃ-saddasuta-saddānaṃ",
  "tika-s0301t:105_7": "atthāti te tathārūpa-paññatti-upādānabhūta-dhammappabandhabyāpārabhāvena dassento",
  "tika-s0301t:105_8": "āha – “evanti puggalakiccaniddeso, sutanti viññāṇakiccaniddeso”ti. Ettha ca karaṇakiriyākattukamma-visesappakāsanavasena",
  "tika-s0301t:105_9": "puggalabyāpāravisaya-puggalabyāpāranidassanavasena gahaṇākāragāhakatabbisayavisesaniddesavasena",
  "tika-s0301t:105_10": "kattukaraṇabyāpāra-kattuniddesavasena ca dutiyādayo catasso atthayojanā dassitāti daṭṭhabbaṃ.",
  "tika-s0301t:106_0": "Sabbassapi saddādhigamanīyassa atthassa paññattimukheneva paṭipajjitabbattā sabbapaññattīnañca",
  "tika-s0301t:106_1": "vijjamānādivasena chasu paññattibhedesu antogadhattā tesu “eva”ntiādīnaṃ paññattīnaṃ",
  "tika-s0301t:106_2": "sarūpaṃ niddhārento āha “evanti ca meti cā”tiādi. Tattha evanti ca meti ca vuccamānassa",
  "tika-s0301t:106_3": "atthassa ākārādino dhammānaṃ asalakkhaṇabhāvato avijjamānapaññattibhāvoti āha “saccikaṭṭhaparamatthavasena",
  "tika-s0301t:106_4": "avijjamānapaññattī”ti. Tattha saccikaṭṭhaparamatthavasenāti bhūtatthauttamatthavasena.",
  "tika-s0301t:106_5": "Idaṃ vuttaṃ hoti – yo māyāmarīciādayo viya abhūtattho, anussavādīhi gahetabbo viya",
  "tika-s0301t:106_6": "anuttamattho ca na hoti, so rūpasaddādisabhāvo, ruppanānubhavanādisabhāvo vā attho",
  "tika-s0301t:106_7": "saccikaṭṭho paramattho cāti vuccati, na tathā evaṃ meti padānaṃ atthoti. Etamevatthaṃ",
  "tika-s0301t:106_8": "pākaṭataraṃ kātuṃ “kiñhetthata”ntiādi vuttaṃ. Sutanti pana saddāyatanaṃ sandhāyāha",
  "tika-s0301t:106_9": "“vijjamānapaññattī”ti. Teneva hi “yañhi taṃ ettha sotena upaladdha”nti vuttaṃ. Sotadvārānusārena",
  "tika-s0301t:106_10": "upaladdhanti pana vutte atthabyañjanādi sabbaṃ labbhatīti. Taṃ taṃ upādāya vattabbatoti",
  "tika-s0301t:106_11": "sotapathamāgate dhamme upādāya tesaṃ upadhāritākārādino paccāmasanavasena evanti,",
  "tika-s0301t:106_12": "sasantatipariyāpanne khandhe upādāya meti vattabbattāti attho. Diṭṭhādisabhāvarahite",
  "tika-s0301t:106_13": "saddāyatane pavattamānopi sutavohāro “dutiyaṃ tatiya”ntiādiko viya paṭhamādīni diṭṭhamutaviññāte",
  "tika-s0301t:106_14": "apekkhitvā pavattoti āha “diṭṭhādīni upanidhāya vattabbato”ti. Asutaṃ na hotīti hi",
  "tika-s0301t:106_15": "sutanti pakāsitoyamatthoti.",
  "tika-s0301t:107_0": "Attanā paṭividdhā suttassa pakāravisesā evanti therena paccāmaṭṭhāti āha “asammohaṃ",
  "tika-s0301t:107_1": "dīpetī”ti. Nānappakārapaṭivedhasamattho hotīti etena vakkhamānassa suttassa nānappakārataṃ",
  "tika-s0301t:107_2": "duppaṭivijjhatañca dasseti. Sutassa asammosaṃ dīpetīti sutākārassa yāthāvato dassiyamānattā",
  "tika-s0301t:107_3": "vuttaṃ. Asammohenāti sammohābhāvena, paññāya eva vā savanakālasambhūtāya taduttarakālapaññāsiddhi.",
  "tika-s0301t:107_4": "Evaṃ asammosenāti etthāpi vattabbaṃ. Byañjanānaṃ paṭivijjhitabbo ākāro nātigambhīro",
  "tika-s0301t:107_5": "yathāsutadhāraṇameva tattha karaṇīyanti satiyā byāpāro adhiko, paññā tattha guṇībhūtāti",
  "tika-s0301t:107_6": "vuttaṃ “paññāpubbaṅgamāyā”tiādi paññāya pubbaṅgamāti katvā. Pubbaṅgamatā cettha padhānatā",
  "tika-s0301t:107_7": "“manopubbaṅgamā”tiādīsu viya. Pubbaṅgamatāya vā cakkhuviññāṇādīsu āvajjanādīnaṃ viya",
  "tika-s0301t:107_8": "appadhānatte paññā pubbaṅgamā etissāti ayampi attho yujjati, evaṃ sati pubbaṅgamāyāti",
  "tika-s0301t:107_9": "etthāpi vuttavipariyāyena yathāsambhavaṃ attho veditabbo. Atthabyañjanasampannassāti",
  "tika-s0301t:107_10": "atthabyañjanaparipuṇṇassa, saṅkāsana-pakāsana-vivaraṇa-vibhajana-uttānīkaraṇapaññattivasena",
  "tika-s0301t:107_11": "chahi atthapadehi, akkharapadabyañjanākāraniruttiniddesavasena chahi byañjanapadehi",
  "tika-s0301t:107_12": "ca samannāgatassāti vā attho daṭṭhabbo.",
  "tika-s0301t:108_0": "Yoniso manasikāraṃ dīpeti evaṃ-saddena vuccamānānaṃ ākāranidassanāvadhāraṇatthānaṃ",
  "tika-s0301t:108_1": "aviparītasaddhammavisayattāti adhippāyo. Avikkhepaṃ dīpetīti “oghataraṇasuttaṃ kattha",
  "tika-s0301t:108_2": "bhāsita”ntiādipucchāvasena pakaraṇappavattassa vakkhamānassa suttassa savanaṃ samādhānamantarena",
  "tika-s0301t:108_3": "na sambhavatīti katvā vuttaṃ. Vikkhittacittassātiādi tassevatthassa samatthanavasena",
  "tika-s0301t:108_4": "vuttaṃ. Sabbasampattiyāti atthabyañjanadesaka-payojanādisampattiyā. Aviparītasaddhammavisayehi",
  "tika-s0301t:108_5": "viya ākāranidassanāvadhāraṇatthehi yonisomanasikārassa, saddhammassavanena viya ca",
  "tika-s0301t:108_6": "avikkhepassa yathā yonisomanasikārena phalabhūtena attasammāpaṇidhipubbekatapuññatānaṃ",
  "tika-s0301t:108_7": "siddhi vuttā tadavinābhāvato, evaṃ avikkhepeneva phalabhūtena kāraṇabhūtānaṃ saddhammassavanasappurisūpanissayānaṃ",
  "tika-s0301t:108_8": "siddhi dassetabbā siyā assutavato sappurisūpanissayarahitassa ca tadabhāvato. “Na",
  "tika-s0301t:108_9": "hi vikkhittacitto”tiādinā samatthanavacanena pana avikkhepena kāraṇabhūtena sappurisūpanissayena",
  "tika-s0301t:108_10": "ca phalabhūtassa saddhammassavanassa siddhi dassitā. Ayaṃ panettha adhippāyo yutto",
  "tika-s0301t:108_11": "siyā, saddhammassavanasappurisūpanissayā na ekantena avikkhepassa kāraṇaṃ bāhiraṅgattā.",
  "tika-s0301t:108_12": "Avikkhepo pana sappurisūpanissayo viya saddhammassavanassa ekantakāraṇanti, evampi",
  "tika-s0301t:108_13": "avikkhepena sappurisūpanissayasiddhijotanā na samatthitāva, no na samatthitā vikkhittacittānaṃ",
  "tika-s0301t:108_14": "sappurisapayirūpāsanābhāvassa atthasiddhito. Ettha ca purimaṃ phalena kāraṇassa siddhidassanaṃ",
  "tika-s0301t:108_15": "nadīpūrena viya upari vuṭṭhisabbhāvassa. Dutiyaṃ kāraṇena phalassa siddhidassanaṃ",
  "tika-s0301t:108_16": "daṭṭhabbaṃ ekantavassinā viya meghavuṭṭhānena vuṭṭhippavattiyā.",
  "tika-s0301t:109_0": "Bhagavato vacanassa atthabyañjanapabheda-paricchedavasena sakalasāsanasampatti-ogāhanākāro",
  "tika-s0301t:109_1": "niravasesaparahita-pāripūrikāraṇanti vuttaṃ “evaṃ bhaddako ākāro”ti. Yasmā na hotīti",
  "tika-s0301t:109_2": "sambandho. Pacchimacakkadvayasampattinti attasammāpaṇidhi-pubbekatapuññatā-saṅkhātaṃ",
  "tika-s0301t:109_3": "guṇadvayaṃ. Aparāparavuttiyā cettha cakkabhāvo, caranti etehi sattā, sampattibhavesūti",
  "tika-s0301t:109_4": "vā. Ye sandhāya vuttaṃ “cattārimāni, bhikkhave, cakkāni, yehi samannāgatānaṃ devamanussānaṃ",
  "tika-s0301t:109_5": "catucakkaṃ vattatī”tiādi. Purimapacchimabhāvo cettha desanakkamavasena daṭṭhabbo.",
  "tika-s0301t:109_6": "Pacchimacakkadvayasiddhiyāti pacchimacakkadvayassa ca atthitāya. Sammāpaṇihitatto",
  "tika-s0301t:109_7": "pubbe ca katapuñño suddhāsayo hoti tadasuddhihetūnaṃ kilesānaṃ dūrībhāvatoti āha",
  "tika-s0301t:109_8": "“āsayasuddhi siddhā hotī”ti. Tathā hi vuttaṃ – “sammāpaṇihitaṃ cittaṃ, seyyaso naṃ",
  "tika-s0301t:109_9": "tato kare”ti “katapuññosi, tvaṃ ānanda, padhānamanuyuñja, khippaṃ hohisi anāsavo”ti",
  "tika-s0301t:109_10": "ca. Tenevāha “āsayasuddhiyā adhigamabyattisiddhī”ti. Payogasuddhiyāti yonisomanasikārapubbaṅgamassa",
  "tika-s0301t:109_11": "dhammassavanapayogassa visadabhāvena. Tathā cāha “āgamabyattisiddhī”ti, sabbassa",
  "tika-s0301t:109_12": "vā kāyavacīpayogassa niddosabhāvena. Parisuddhakāyavacīpayogo hi vippaṭisārābhāvato",
  "tika-s0301t:109_13": "avikkhittacitto pariyattiyaṃ visārado hotīti.",
  "tika-s0301t:110_0": "Nānappakārapaṭivedhadīpakenātiādinā atthabyañjanesu therassa evaṃ-saddasuta-saddānaṃ",
  "tika-s0301t:110_1": "asammohāsammosadīpanato catupaṭisambhidāvasena atthayojanaṃ dasseti. Tattha sotabbabhedapaṭivedhadīpakenāti",
  "tika-s0301t:110_2": "etena ayaṃ suta-saddo evaṃ-saddasannidhānato, vakkhamānāpekkhāya vā sāmaññeneva sotabbadhammavisesaṃ",
  "tika-s0301t:110_3": "āmasatīti dīpeti. Manodiṭṭhīhi pariyattidhammānaṃ anupekkhanasuppaṭivedhā visesato",
  "tika-s0301t:110_4": "manasikārapaṭibaddhāti te vuttanayena yonisomanasikāradīpakena evaṃ saddena yojetvā,",
  "tika-s0301t:110_5": "savanadhāraṇavacīparicayā pariyattidhammānaṃ visesena sotāvadhānapaṭibaddhāti te",
  "tika-s0301t:110_6": "vuttanayena avikkhepadīpakena suta-saddena yojetvā dassento sāsanasampattiyā dhammassavane",
  "tika-s0301t:110_7": "ussāhaṃ janeti. Tattha dhammāti pariyattidhammā. Manasā anupekkhitāti “idha sīlaṃ",
  "tika-s0301t:110_8": "kathitaṃ, idha samādhi, idha paññā, ettakā ettha anusandhiyo”tiādinā nayena manasā",
  "tika-s0301t:110_9": "anupekkhitā. Diṭṭhiyā suppaṭividdhāti nijjhānakkhanti bhūtāya, ñātapariññāsaṅkhātāya",
  "tika-s0301t:110_10": "vā diṭṭhiyā tattha tattha vuttarūpārūpadhamme “iti rūpaṃ, ettakaṃ rūpa”ntiādinā suṭṭhu",
  "tika-s0301t:110_11": "vavatthapetvā paṭividdhā.",
  "tika-s0301t:111_0": "Sakalena vacanenāti pubbe tīhi padehi visuṃ visuṃ yojitattā vuttaṃ. Attano adahantoti",
  "tika-s0301t:111_1": "“mameda”nti attani aṭṭhapento. Bhummatthe cetaṃ sāmivacanaṃ. Asappurisabhūminti akataññutaṃ.",
  "tika-s0301t:111_2": "“Idhekacco pāpabhikkhu tathāgatappaveditaṃ dhammavinayaṃ pariyāpuṇitvā attano dahatī”ti",
  "tika-s0301t:111_3": "evaṃ vuttaṃ anariyavohārāvatthaṃ, sā eva anariyavohārāvatthā asaddhammo. Nanu ca",
  "tika-s0301t:111_4": "ānandattherassa “mamedaṃ vacana”nti adhimānassa, mahākassapattherādīnañca tadāsaṅkāya",
  "tika-s0301t:111_5": "abhāvato asappurisabhūmi-samatikkamādivacanaṃ niratthakanti? Nayidamevaṃ. “Evaṃ me",
  "tika-s0301t:111_6": "suta”nti vadantena ayampi attho vibhāvitoti dassanato. Keci pana “devatānaṃ parivitakkāpekkhaṃ",
  "tika-s0301t:111_7": "tathāvacananti edisī codanā anavakāsā”ti vadanti. Tasmiṃ kira khaṇe ekaccānaṃ devatānaṃ",
  "tika-s0301t:111_8": "evaṃ cetaso parivitakko udapādi “bhagavā ca parinibbuto, ayañca āyasmā desanākusalo",
  "tika-s0301t:111_9": "idāni dhammaṃ deseti, sakyakulappasuto tathāgatassa bhātā cūḷapituputto. Kiṃ nu kho",
  "tika-s0301t:111_10": "sayaṃ sacchikataṃ dhammaṃ deseti? Udāhu bhagavato eva vacanaṃ yathāsuta”nti, evaṃ",
  "tika-s0301t:111_11": "tadāsaṅkitappakārato asappurisabhūmisamokkamādito atikkamādi vibhāvitanti. Appetīti",
  "tika-s0301t:111_12": "nidasseti. Diṭṭhadhammika-samparāyika-paramatthesu yathārahaṃ satte netīti netti,",
  "tika-s0301t:111_13": "dhammo eva netti dhammanetti.",
  "tika-s0301t:112_0": "Daḷhataraniviṭṭhā vicikicchā kaṅkhā, nātisaṃsappanā matibhedamattā vimati. Assaddhiyaṃ",
  "tika-s0301t:112_1": "vināsetīti bhagavatā bhāsitattā sammukhāvassa paṭiggahitattā khalitaduruttādigahaṇadosābhāvato",
  "tika-s0301t:112_2": "ca. Ettha ca paṭhamādayo tisso atthayojanā ākārādiatthesu aggahitavisesameva evaṃ-saddaṃ",
  "tika-s0301t:112_3": "gahetvā dassitā, tato parā catasso ākāratthameva evaṃ-saddaṃ gahetvā vibhāvitā. Pacchimā",
  "tika-s0301t:112_4": "pana tisso yathākkamaṃ ākāratthaṃ nidassanatthaṃ avadhāraṇatthañca evaṃ-saddaṃ gahetvā",
  "tika-s0301t:112_5": "yojitāti daṭṭhabbaṃ.",
  "tika-s0301t:113_0": "Eka-saddo aññaseṭṭhaasahāyasaṅkhayādīsu dissati. Tathā hesa “sassato attā ca loko",
  "tika-s0301t:113_1": "ca, idameva saccaṃ moghamaññanti ittheke abhivadantī”tiādīsu aññatthe dissati. “Cetaso",
  "tika-s0301t:113_2": "ekodibhāva”ntiādīsu seṭṭhe, “eko vūpakaṭṭho”tiādīsu asahāye, “ekova kho, bhikkhave,",
  "tika-s0301t:113_3": "khaṇo ca samayo ca brahmacariyavāsāyā”tiādīsu saṅkhayāyaṃ. Idhāpi saṅkhayāyanti dassento",
  "tika-s0301t:113_4": "āha “ekanti gaṇanaparicchedaniddeso”ti. Kālañca samayañcāti yuttakālañca paccayasāmaggiñca.",
  "tika-s0301t:113_5": "Khaṇoti okāso. Tathāgatuppādādiko hi maggabrahmacariyassa okāso tappaccayassa paṭilābhahetuttā.",
  "tika-s0301t:113_6": "Khaṇo eva ca samayo, yo khaṇoti ca samayoti ca vuccati, so eko evāti hi attho. Mahāsamayoti",
  "tika-s0301t:113_7": "mahāsamūho. Samayopi khoti sikkhāpadapūraṇassa hetupi. Samayappavādaketi diṭṭhippavādake.",
  "tika-s0301t:113_8": "Tattha hi nisinnā titthiyā attano attano samayaṃ pavadanti. Atthābhisamayāti hitapaṭilābhā.",
  "tika-s0301t:113_9": "Abhisametabboti abhisamayo, abhisamayo attho abhisamayatthoti pīḷanādīni abhisametabbabhāvena",
  "tika-s0301t:113_10": "ekībhāvaṃ upanetvā vuttāni. Abhisamayassa vā paṭivedhassa visayabhūto attho abhisamayatthoti",
  "tika-s0301t:113_11": "tāneva tathā ekattena vuttāni. Tattha pīḷanaṃ dukkhasaccassa taṃsamaṅgino hiṃsanaṃ",
  "tika-s0301t:113_12": "avipphārikatākaraṇaṃ, santāpo dukkhadukkhatādivasena santāpanaṃ paridahanaṃ.",
  "tika-s0301t:114_0": "Tattha sahakārikāraṇaṃ sannijjhaṃ sameti samavetīti samayo, samavāyo. Sameti samāgacchati",
  "tika-s0301t:114_1": "ettha maggabrahmacariyaṃ tadādhārapuggalehīti samayo, khaṇo. Sameti ettha, etena",
  "tika-s0301t:114_2": "vā saṃgacchati satto, sabhāvadhammo vā sahajātādīhi, uppādādīhi vāti samayo, kālo.",
  "tika-s0301t:114_3": "Dhammappavattimattatāya atthato abhūtopi hi kālo dhammappavattiyā adhikaraṇaṃ karaṇaṃ",
  "tika-s0301t:114_4": "viya ca parikappanāmattasiddhena rūpena voharīyatīti. Samaṃ, saha vā avayavānaṃ ayanaṃ",
  "tika-s0301t:114_5": "pavatti avaṭṭhānanti samayo, samūho yathā “samudāyo”ti. Avayavasahāvaṭṭhānameva hi",
  "tika-s0301t:114_6": "samūhoti. Avasesapaccayānaṃ samāgame eti phalaṃ etasmā uppajjati pavattati cāti samayo,",
  "tika-s0301t:114_7": "hetu yathā “samudayo”ti. Sameti saṃyojanabhāvato sambandho eti attano visaye pavattati,",
  "tika-s0301t:114_8": "daḷhaggahaṇabhāvato vā saṃyuttā ayanti pavattanti sattā yathābhinivesaṃ etenāti samayo,",
  "tika-s0301t:114_9": "diṭṭhi. Diṭṭhisaṃyojanena hi sattā ativiya bajjhantīti. Samiti saṃgati samodhānanti",
  "tika-s0301t:114_10": "samayo, paṭilābho. Samassa nirodhassa yānaṃ, sammā vā yānaṃ apagamo apavatti samayo,",
  "tika-s0301t:114_11": "pahānaṃ. Abhimukhaṃ ñāṇena sammā etabbo adhigantabboti abhisamayo, dhammānaṃ aviparīto",
  "tika-s0301t:114_12": "sabhāvo. Abhimukhabhāvena sammā eti gacchati bujjhatīti abhisamayo, dhammānaṃ aviparītasabhāvāvabodho.",
  "tika-s0301t:114_13": "Evaṃ tasmiṃ tasmiṃ atthe samayasaddappavatti veditabbā. Samayasaddassa atthuddhāre",
  "tika-s0301t:114_14": "abhisamayasaddassa udāharaṇaṃ vuttanayeneva veditabbaṃ. Assāti samayasaddassa. Kālo",
  "tika-s0301t:114_15": "attho samavāyādīnaṃ atthānaṃ idha asambhavato desadesakaparisānaṃ viya suttassa nidānabhāvena",
  "tika-s0301t:114_16": "kālassa apadisitabbato ca.",
  "tika-s0301t:115_0": "Kasmā panettha aniyamitavaseneva kālo niddiṭṭho? Na utusaṃvaccharādivasena niyamitoti",
  "tika-s0301t:115_1": "āha “tattha kiñcāpī”tiādi. Utusaṃvaccharādivasena niyamaṃ akatvā samayasaddassa vacane",
  "tika-s0301t:115_2": "ayampi guṇo laddho hotīti dassento “ye vā ime”tiādimāha. Sāmaññajotanā hi visese",
  "tika-s0301t:115_3": "avatiṭṭhatīti. Tattha diṭṭhadhammasukhavihārasamayo devasikaṃ jhānaphalasamāpattīhi",
  "tika-s0301t:115_4": "vītināmanakālo, visesato sattasattāhāni. Suppakāsāti dasasahassilokadhātupakampana-obhāsapātubhāvādīhi",
  "tika-s0301t:115_5": "pākaṭā. Yathāvuttappabhedesu eva samayesu ekadesaṃ pakārantarehi saṅgahetvā dassetuṃ",
  "tika-s0301t:115_6": "“yo cāya”ntiādimāha. Tathā hi ñāṇakiccasamayo, attahitapaṭipattisamayo ca abhisambodhisamayo,",
  "tika-s0301t:115_7": "ariyatuṇhībhāvasamayo, diṭṭhadhammasukhavihārasamayo, karuṇākiccaparahitapaṭipattidhammīkathāsamayā, desanāsamayo eva.",
  "tika-s0301t:116_0": "Karaṇavacanena niddeso katoti sambandho. Tatthāti abhidhammatadaññasuttapadavinayesu.",
  "tika-s0301t:116_1": "Tathāti bhummakaraṇehi. Adhikaraṇattho ādhārattho. Bhāvo nāma kiriyā, tāya kiriyantaralakkhaṇaṃ",
  "tika-s0301t:116_2": "bhāvenabhāvalakkhaṇaṃ. Tattha yathā kālo sabhāvadhammaparicchinno sayaṃ paramatthato",
  "tika-s0301t:116_3": "avijjamānopi ādhārabhāvena paññāto taṅkhaṇappavattānaṃ tato pubbe parato ca abhāvato",
  "tika-s0301t:116_4": "“pubbaṇhe jāto, sāyanhe gacchatī”ti ca ādīsu, samūho ca avayavavinimutto visuṃ avijjamānopi",
  "tika-s0301t:116_5": "kappanāmattasiddho avayavānaṃ ādhārabhāvena paññāpīyati yathā “rukkhe sākhā, yavarāsiyaṃ",
  "tika-s0301t:116_6": "sambhūto”tiādīsu, evaṃ idhāpīti dassento āha “adhikaraṇañhi…pe… dhammāna”nti. Yasmiṃ",
  "tika-s0301t:116_7": "kāle, dhammapuñje vā kāmāvacaraṃ kusalaṃ cittaṃ uppannaṃ hoti, tasmiṃ eva kāle dhammapuñje",
  "tika-s0301t:116_8": "ca phassādayopi hontīti ayaṃ hi tattha attho. Yathā ca “gāvīsu duyhamānāsu gato,",
  "tika-s0301t:116_9": "duddhāsu āgato”ti dohanakiriyāya gamanakiriyā lakkhīyati, evaṃ idhāpi yasmiṃ samaye,",
  "tika-s0301t:116_10": "tasmiṃ samayeti ca vutte “satī”ti ayamattho viññāyamāno eva hoti padatthassa sattāvirahābhāvatoti",
  "tika-s0301t:116_11": "samayassa sattākiriyāya cittassa uppādakiriyā phassādibhavanakiriyā ca lakkhīyati.",
  "tika-s0301t:116_12": "Yasmiṃ samayeti yasmiṃ navame khaṇe, yasmiṃ yonisomanasikārādihetumhi, paccayasamavāye",
  "tika-s0301t:116_13": "vā sati kāmāvacaraṃ kusalaṃ cittaṃ uppannaṃ hoti, tasmiṃyeva khaṇe, hetumhi, paccayasamavāye",
  "tika-s0301t:116_14": "vā phassādayopi hontīti ubhayattha samayasadde bhummaniddeso kato lakkhaṇabhūtabhāvayuttoti",
  "tika-s0301t:116_15": "dassento āha “khaṇa…pe… lakkhīyatī”ti.",
  "tika-s0301t:117_0": "Hetuattho karaṇattho ca sambhavati “annena vasati, vijjāya vasati, pharasunā chindati,",
  "tika-s0301t:117_1": "kudālena khaṇatī”tiādīsu viya. Vītikkamañhi sutvā bhikkhusaṅghaṃ sannipātāpetvā otiṇṇavatthukaṃ",
  "tika-s0301t:117_2": "puggalaṃ paṭipucchitvā vigarahitvā ca taṃ taṃ vatthuotiṇṇakālaṃ anatikkamitvā teneva",
  "tika-s0301t:117_3": "kālena sikkhāpadāni paññapento bhagavā viharati sikkhāpadapaññattihetuñca apekkhamāno",
  "tika-s0301t:117_4": "tatiyapārājikādīsu viya.",
  "tika-s0301t:118_0": "Accantameva ārambhato paṭṭhāya yāva desanāniṭṭhānaṃ. Parahitapaṭipattisaṅkhātena",
  "tika-s0301t:118_1": "karuṇāvihārena. Tadatthajotanatthanti accantasaṃyogatthajotanatthaṃ. Upayoganiddeso",
  "tika-s0301t:118_2": "kato yathā “māsaṃ sajjhāyatī”ti. Porāṇāti aṭṭhakathācariyā. Abhilāpamattabhedoti",
  "tika-s0301t:118_3": "vacanamattena viseso. Tena suttavinayesu vibhattibyattayo katoti dasseti.",
  "tika-s0301t:119_0": "Seṭṭhanti seṭṭhavācakaṃ vacanaṃ “seṭṭha”nti vuttaṃ seṭṭhaguṇasahacaraṇato, tathā",
  "tika-s0301t:119_1": "“uttama”nti etthāpi. Gāravayuttoti garubhāvayutto garuguṇayogato, garukaraṇārahatāya",
  "tika-s0301t:119_2": "vā gāravayutto. Vuttoyeva, na pana idha vattabbo visuddhimaggassa imissā aṭṭhakathāya",
  "tika-s0301t:119_3": "ekadesabhāvatoti adhippāyo.",
  "tika-s0301t:120": "Aparo nayo – bhāgavāti bhagavā, bhatavāti bhagavā, bhāge vanīti bhagavā, bhage vanīti bhagavā, bhattavāti bhagavā, bhage vamīti bhagavā, bhāge vamīti bhagavā.",
  "tika-s0301t:121": "“Bhāgavā bhatavā bhāge, bhage ca vani bhattavā;",
  "tika-s0301t:122": "Bhage vami tathā bhāge, vamīti bhagavā jino”.",
  "tika-s0301t:123_0": "Tattha kathaṃ bhāgavāti bhagavā? Ye te sīlādayo dhammakkhandhā guṇabhāgā guṇakoṭṭhāsā,",
  "tika-s0301t:123_1": "te anaññasādhāraṇā niratisayā tathāgate atthi upalabbhanti. Tathā hissa sīlaṃ samādhi",
  "tika-s0301t:123_2": "paññā vimutti vimuttiñāṇadassanaṃ, hirī ottappaṃ, saddhā vīriyaṃ, sati sampajaññaṃ,",
  "tika-s0301t:123_3": "sīlavisuddhi diṭṭhivisuddhi, samatho vipassanā, tīṇi kusalamūlāni, tīṇi sucaritāni,",
  "tika-s0301t:123_4": "tayo sammāvitakkā, tisso anavajjasaññā, tisso dhātuyo, cattāro satipaṭṭhānā, cattāro",
  "tika-s0301t:123_5": "sammappadhānā, cattāro iddhipādā, cattāro ariyamaggā, cattāri ariyaphalāni, catasso",
  "tika-s0301t:123_6": "paṭisambhidā, catuyoniparicchedakañāṇāni, cattāro ariyavaṃsā, cattāri vesārajjañāṇāni,",
  "tika-s0301t:123_7": "pañca padhāniyaṅgāni, pañcaṅgiko sammāsamādhi, pañcañāṇiko sammāsamādhi, pañcindriyāni,",
  "tika-s0301t:123_8": "pañca balāni, pañca nissāraṇīyā dhātuyo, pañca vimuttāyatanañāṇāni, pañca vimuttiparipācanīyā",
  "tika-s0301t:123_9": "saññā, cha anussatiṭṭhānāni, cha gāravā, cha nissāraṇīyā dhātuyo, cha satatavihārā,",
  "tika-s0301t:123_10": "cha anuttariyāni, cha nibbedhabhāgiyā saññā, cha abhiññā, cha asādhāraṇañāṇāni, satta",
  "tika-s0301t:123_11": "aparihāniyā dhammā, satta ariyadhammā, satta ariyadhanāni, satta bojjhaṅgā, satta",
  "tika-s0301t:123_12": "sappurisadhammā, satta nijjaravatthūni, satta saññā, sattadakkhiṇeyyapuggaladesanā,",
  "tika-s0301t:123_13": "sattakhīṇāsavabaladesanā, aṭṭhapaññāpaṭilābhahetudesanā aṭṭha sammattāni, aṭṭhalokadhammātikkamo,",
  "tika-s0301t:123_14": "aṭṭha ārambhavatthūni, aṭṭhaakkhaṇadesanā, aṭṭha mahāpurisavitakkā, aṭṭhaabhibhāyatanadesanā,",
  "tika-s0301t:123_15": "aṭṭha vimokkhā, nava yonisomanasikāramūlakā dhammā, nava pārisuddhipadhāniyaṅgāni,",
  "tika-s0301t:123_16": "navasattāvāsadesanā, nava āghātapaṭivinayā, nava saññā, navanānattā, nava anupubbavihārā,",
  "tika-s0301t:123_17": "dasa nāthakaraṇā dhammā, dasa kasiṇāyatanāni, dasa kusalakammapathā, dasa sammattāni,",
  "tika-s0301t:123_18": "dasa ariyavāsā, dasa asekkhadhammā, dasa tathāgatabalāni, ekādasa mettānisaṃsā, dvādasa",
  "tika-s0301t:123_19": "dhammācakkākārā, terasa dhutaguṇā, cuddasa buddhañāṇāni, pañcadasa vimuttiparipācanīyā",
  "tika-s0301t:123_20": "dhammā, soḷasavidhā ānāpānassati, soḷasa aparantapanīyā dhammā, aṭṭhārasa buddhadhammā,",
  "tika-s0301t:123_21": "ekūnavīsati paccavekkhaṇañāṇāni, catucattālīsa ñāṇavatthūni, paññāsa udayabbayañāṇāni,",
  "tika-s0301t:123_22": "paropaññāsa kusalā dhammā, sattasattati ñāṇavatthūni, catuvīsatikoṭisatasahassasaṅkhasamāpattisañcārimahāvajirañāṇaṃ,",
  "tika-s0301t:123_23": "anantanayasamantapaṭṭhāna-pavicaya-paccavekkhaṇadesanāñāṇāni, tathā anantāsu lokadhātūsu",
  "tika-s0301t:123_24": "anantānaṃ sattānaṃ āsayādivibhāvanañāṇāni cāti evamādayo anantāparimāṇabhedā anaññasādhāraṇā",
  "tika-s0301t:123_25": "niratisayā guṇabhāgā guṇakoṭṭhāsā saṃvijjanti upalabbhanti, tasmā yathāvuttavibhāgā",
  "tika-s0301t:123_26": "guṇabhāgā assa atthīti “bhāgavā”ti vattabbe ākārassa rassattaṃ katvā “bhagavā”ti",
  "tika-s0301t:123_27": "vutto. Evaṃ tāva bhāgavāti bhagavā.",
  "tika-s0301t:124": "“Yasmā sīlādayo sabbe, guṇabhāgā asesato;",
  "tika-s0301t:125": "Vijjanti sugate tasmā, bhagavāti pavuccati”.",
  "tika-s0301t:126_0": "Kathaṃ bhatavāti bhagavā? Ye te sabbalokahitāya ussukkamāpannehi manussattādike aṭṭha",
  "tika-s0301t:126_1": "dhamme samodhānetvā sammāsambodhiyā katamahābhinīhārehi mahābodhisattehi paripūritabbā",
  "tika-s0301t:126_2": "dānapāramī, sīla, nekkhamma, paññā, vīriya, khanti, sacca, adhiṭṭhāna, mettā, upekkhāpāramīti",
  "tika-s0301t:126_3": "dasa pāramiyo, dasa upapāramiyo, dasa paramatthapāramiyoti samatiṃsa pāramiyo, dānādīni",
  "tika-s0301t:126_4": "cattāri saṅgahavatthūni, saccādīni cattāri adhiṭṭhānāni, aṅgapariccāgo, jīvita, rajja,",
  "tika-s0301t:126_5": "putta, dārapariccāgoti pañca mahāpariccāgā, pubbayogo, pubbacariyā, dhammakkhānaṃ,",
  "tika-s0301t:126_6": "ñātatthacariyā, lokatthacariyā, buddhicariyāti evamādayo, saṅkhepato vā sabbe puññañāṇasambhārā",
  "tika-s0301t:126_7": "buddhakaradhammā, te mahābhinīhārato paṭṭhāya kappānaṃ satasahassādhikāni cattāri",
  "tika-s0301t:126_8": "asaṅkhyeyyāni yathā hānabhāgiyā saṃkilesabhāgiyā ṭhitibhāgiyā vā na honti, atha kho",
  "tika-s0301t:126_9": "uttaruttari visesabhāgiyāva honti, evaṃ sakkaccaṃ nirantaraṃ anavasesato bhatā sambhatā",
  "tika-s0301t:126_10": "assa atthīti “bhatavā”ti vattabbe “bhagavā”ti vutto niruttinayena ta-kārassa ga-kāraṃ",
  "tika-s0301t:126_11": "katvā. Atha vā bhatavāti teyeva yathāvutte buddhakaradhamme vuttanayeneva bhari,",
  "tika-s0301t:126_12": "sambhari, paripūresīti attho. Evampi bhatavāti bhagavā.",
  "tika-s0301t:127": "“Sammāsambodhiyā sabbe, dānapāramiādike;",
  "tika-s0301t:128": "Sambhāre bhatavā nātho, tasmāpi bhagavā mato”.",
  "tika-s0301t:129_0": "Kathaṃ bhāge vanīti bhagavā? Ye te catuvīsatikoṭisatasahassasaṅkhā devasikaṃ vaḷañjanakasamāpattibhāgā,",
  "tika-s0301t:129_1": "te anavasesato lokahitatthaṃ attano ca diṭṭhadhammasukhavihāratthaṃ niccakappaṃ vani,",
  "tika-s0301t:129_2": "bhaji, sevi, bahulamakāsīti bhāge vanīti bhagavā. Atha vā abhiññeyyadhammesu kusalādīsu",
  "tika-s0301t:129_3": "khandhādīsu ca ye te pariññeyyādivasena saṅkhepato vā catubbidhā abhisamayabhāgā,",
  "tika-s0301t:129_4": "vitthārato pana “cakkhu pariññeyyaṃ sotaṃ…pe… jarāmaraṇaṃ pariññeyya”ntiādinā aneke",
  "tika-s0301t:129_5": "pariññeyyabhāgā, “cakkhussa samudayo pahātabbo…pe… jarāmaraṇassa samudayo pahātabbo”tiādinā",
  "tika-s0301t:129_6": "pahātabbabhāgā, “cakkhussa nirodho…pe… jarāmaraṇassa nirodho sacchikātabbo”tiādinā",
  "tika-s0301t:129_7": "sacchikātabbabhāgā, “cakkhunirodhagāminīpaṭipadā”tiādinā, “cattāro satipaṭṭhānā”tiādinā",
  "tika-s0301t:129_8": "ca anekabhedā bhāvetabbabhāgā ca dhammā, te sabbe vani, bhaji, yathārahaṃ gocarabhāvanāsevanānaṃ",
  "tika-s0301t:129_9": "vasena sevi. Evampi bhāge vanīti bhagavā. Atha vā “ye ime sīlādayo dhammakkhandhā",
  "tika-s0301t:129_10": "sāvakehi sādhāraṇā guṇakoṭṭhāsā guṇabhāgā, kinti nu kho te vineyyasantānesu patiṭṭhapeyya”nti",
  "tika-s0301t:129_11": "mahākaruṇāya vani abhipatthayi, sā cassa abhipatthanā yathādhippetaphalāvahā ahosi.",
  "tika-s0301t:129_12": "Evampi bhāge vanīti bhagavā.",
  "tika-s0301t:130": "“Yasmā ñeyyasamāpatti-guṇabhāge tathāgato;",
  "tika-s0301t:131": "Bhaji patthayi sattānaṃ, hitāya bhagavā tato”.",
  "tika-s0301t:132_0": "Kathaṃ bhage vanīti bhagavā? Samāsato tāva katapuññehi payogasampannehi yathāvibhavaṃ",
  "tika-s0301t:132_1": "bhajīyantīti bhagā, lokiyalokuttarasampattiyo. Tattha lokiye tāva tathāgato sammāsambodhito",
  "tika-s0301t:132_2": "pubbe bodhisattabhūto paramukkaṃsagate, vani, bhaji, sevi, yattha patiṭṭhāya niravasesato",
  "tika-s0301t:132_3": "buddhakaradhamme samannānento buddhadhamme paripācesi, buddhabhūto pana te niravajjesu",
  "tika-s0301t:132_4": "upasaṃhite anaññasādhāraṇe lokuttarepi, vani, bhaji, sevi, vitthārato pana padesarajja-issariyacakkavattisampatti-devarajjasampattiādivasena",
  "tika-s0301t:132_5": "jhāna-vimokkha-samādhisamāpatti-ñāṇadassana-maggabhāvanā-phalasacchi-kiriyādi-uttarimanussadhammavasena",
  "tika-s0301t:132_6": "ca anekavihite anaññasādhāraṇe, bhage, vani, bhaji, sevi. Evampi bhage vanīti bhagavā.",
  "tika-s0301t:133": "“Yā tā sampattiyo loke, yā ca lokuttarā puthu;",
  "tika-s0301t:134": "Sabbā tā bhaji sambuddho, tasmāpi bhagavā mato”.",
  "tika-s0301t:135_0": "Kathaṃ sattavāti bhagavā? Bhattā daḷhabhattikā assa bahū atthīti bhattavā. Tathāgato",
  "tika-s0301t:135_1": "hi mahākaruṇāsabbaññutaññāṇādi-aparimitanirupamappabhāva-guṇavisesasamaṅgibhāvato",
  "tika-s0301t:135_2": "sabbasattuttamo, sabbānatthaparihārapubbaṅgamāya niravasesahitasukhavidhānatapparāya",
  "tika-s0301t:135_3": "niratisayāya payogasampattiyā sadevamanussāya pajāya accantupakāritāya dvattiṃsamahāpurisalakkhaṇaasīti",
  "tika-s0301t:135_4": "anubyañjanabyāmappabhādi anaññasādhāraṇavisesapaṭimaṇḍitarūpakāyatāya yathābhuccaguṇādhigatena",
  "tika-s0301t:135_5": "“itipi so bhagavā”tiādinayappavattena lokattayabyāpinā suvipulena suvisuddhena ca",
  "tika-s0301t:135_6": "thutighosena samannāgatattā ukkaṃsapāramippattāsu appicchatāsantuṭṭhiādīsu suppatiṭṭhitabhāvato",
  "tika-s0301t:135_7": "dasabalacatuvesārajjādi-niratisayaguṇavisesa-samaṅgībhāvato ca rūpappamāṇo rūpappasanno,",
  "tika-s0301t:135_8": "ghosappamāṇo ghosappasanno, lūkhappamāṇo lūkhappasanno, dhammappamāṇo dhammappasannoti",
  "tika-s0301t:135_9": "evaṃ catuppamāṇike lokasannivāse sabbathāpi pasādāvahabhāvena samantapāsādikattā",
  "tika-s0301t:135_10": "aparimāṇānaṃ sattānaṃ sadevamanussānaṃ ādarabahumānagāravāyatanatāya paramapemasambhattiṭṭhānaṃ.",
  "tika-s0301t:135_11": "Ye tassa ovāde patiṭṭhitā aveccappasādena samannāgatā honti, kenaci asaṃhāriyā tesaṃ",
  "tika-s0301t:135_12": "pasādabhatti samaṇena vā brāhmaṇena vā devena vā mārena vā brahmunā vā. Tathā hi",
  "tika-s0301t:135_13": "te attano jīvitapariccāgepi tattha pasādaṃ na pariccajanti, tassa vā āṇaṃ daḷhabhattibhāvato.",
  "tika-s0301t:136": "Tenevāha –",
  "tika-s0301t:137": "“Yo ve kataññū katavedi dhīro;",
  "tika-s0301t:138": "Kalyāṇamitto daḷhabhatti ca hotī”ti. ;",
  "tika-s0301t:139_0": "“Seyyathāpi, bhikkhave, mahāsamuddo ṭhitadhammo velaṃ nātivattati, evameva kho, bhikkhave,",
  "tika-s0301t:139_1": "yaṃ mayā sāvakānaṃ sikkhāpadaṃ paññattaṃ, taṃ mama sāvakā jīvitahetupi nātikkamantī”ti ca. –",
  "tika-s0301t:140": "Evaṃ bhattavāti bhagavā niruttinayena ekassa ta-kārassa lopaṃ katvā itarassa ga-kāraṃ katvā.",
  "tika-s0301t:141": "“Guṇātisayayuttassa, yasmā lokahitesino;",
  "tika-s0301t:142": "Sambhattā bahavo satthu, bhagavā tena vuccatī”ti.",
  "tika-s0301t:143_0": "Kathaṃ bhage vamīti bhagavā? Yasmā tathāgato bodhisattabhūtopi aparimāṇāsu jātīsu",
  "tika-s0301t:143_1": "pāramiyo paripūrento bhagasaṅkhātaṃ siriṃ issariyaṃ yasañca vami uggiri, kheḷapiṇḍaṃ",
  "tika-s0301t:143_2": "viya anapekkho chaḍḍayi, carimattabhāvepi hatthagataṃ cakkavattisiriṃ devalokādhipaccasadisaṃ",
  "tika-s0301t:143_3": "catudīpissariyaṃ cakkavattisampattisannissayaṃ sattaratanasamujjalaṃ yasañca tiṇāyapi",
  "tika-s0301t:143_4": "amaññamāno nirapekkho pahāya abhinikkhamitvā sammāsambodhiṃ abhisambuddho, tasmā",
  "tika-s0301t:143_5": "ime sirīādike bhage vamīti bhagavā. Atha vā bhāni nāma nakkhattāni, tehi samaṃ gacchanti",
  "tika-s0301t:143_6": "pavattantīti bhagā, sineruyugandharauttarakuruhimavantādibhājanalokavisesasannissayā",
  "tika-s0301t:143_7": "sobhā kappaṭṭhiyabhāvato, tepi bhagavā vami tannivāsisattāvāsasamatikkamato tappaṭibaddhachandarāgappahānena",
  "tika-s0301t:143_8": "pajahīti. Evampi bhage vamīti bhagavā.",
  "tika-s0301t:144": "“Cakkavattisiriṃ yasmā, yasaṃ issariyaṃ sukhaṃ;",
  "tika-s0301t:145": "Pahāsi lokacittañca, sugato bhagavā tato”.",
  "tika-s0301t:146_0": "Kathaṃ bhāge vamīti bhagavā? Bhāgā nāma sabhāgadhammakoṭṭhāsā, te khandhāyatanadhātādivasena,",
  "tika-s0301t:146_1": "tatthāpi rūpavedanādivasena pathaviyādivasena atītādivasena ca anekavidhā, te ca",
  "tika-s0301t:146_2": "bhagavā sabbaṃ papañcaṃ sabbaṃ yogaṃ sabbaṃ ganthaṃ sabbaṃ saṃyojanaṃ samucchinditvā",
  "tika-s0301t:146_3": "amatadhātuṃ samadhigacchanto vami uggiri, anapekkho chaḍḍayi na paccāvami. Tathā",
  "tika-s0301t:146_4": "hesa “sabbatthakameva pathaviṃ āpaṃ tejaṃ vāyaṃ, cakkhuṃ sotaṃ ghānaṃ jivhaṃ kāyaṃ",
  "tika-s0301t:146_5": "manaṃ, rūpe sadde gandhe rase phoṭṭhabbe dhamme, cakkhuviññāṇaṃ…pe… manoviññāṇaṃ,",
  "tika-s0301t:146_6": "cakkhusamphassaṃ…pe… manosamphassaṃ, cakkhusamphassajaṃ vedanaṃ…pe… manosamphassajaṃ",
  "tika-s0301t:146_7": "vedanaṃ, cakkhusamphassajaṃ saññaṃ…pe… manosamphassajaṃ saññaṃ, cakkhusamphassajaṃ",
  "tika-s0301t:146_8": "cetanaṃ…pe… manosamphassajaṃ cetanaṃ, rūpataṇhaṃ…pe… dhammataṇhaṃ, rūpavitakkaṃ…pe…",
  "tika-s0301t:146_9": "dhammavitakkaṃ, rūpavicāraṃ…pe… dhammavicāra”ntiādinā anupadadhammavibhāgavasenapi",
  "tika-s0301t:146_10": "sabbeva dhammakoṭṭhāse anavasesato vami uggiri, anapekkhapariccāgena chaḍḍayi. Vuttañhetaṃ",
  "tika-s0301t:146_11": "“yaṃ taṃ, ānanda, cattaṃ vantaṃ muttaṃ pahīnaṃ paṭinissaṭṭhaṃ, taṃ tathāgato puna",
  "tika-s0301t:146_12": "paccāvamissatīti netaṃ ṭhānaṃ vijjatī”ti. Evampi bhāge vamīti bhagavā. Atha vā bhāge",
  "tika-s0301t:146_13": "vamīti sabbepi kusalākusale sāvajjānavajje hīnapaṇīte kaṇhasukkasappaṭibhāge dhamme",
  "tika-s0301t:146_14": "ariyamaggañāṇamukhena vami uggiri, anapekkho pariccaji pajahi, paresañca tathattāya",
  "tika-s0301t:146_15": "dhammaṃ desesi. Vuttampi cetaṃ “dhammāpi vo, bhikkhave, pahātabbā, pageva adhammā.",
  "tika-s0301t:146_16": "Kullūpamaṃ vo, bhikkhave, dhammaṃ desessāmi nittharaṇatthāya, no gahaṇatthāyā”tiādi.",
  "tika-s0301t:146_17": "Evampi bhāge vamīti bhagavā.",
  "tika-s0301t:147": "“Khandhāyatanadhātādi-dhammabhāgā-mahesinā;",
  "tika-s0301t:148": "Kaṇhasukkā yato vantā, tatopi bhagavā mato”.",
  "tika-s0301t:149": "Tena vuttaṃ –",
  "tika-s0301t:150": "“Bhāgavā bhatavā bhāge, bhage ca vani bhattavā;",
  "tika-s0301t:151": "Bhage vami tathā bhāge, vamīti bhagavā jino”ti.",
  "tika-s0301t:152_0": "Dhammasarīraṃ paccakkhaṃ karotīti “yo vo, ānanda, mayā dhammo ca vinayo ca desito",
  "tika-s0301t:152_1": "paññatto, so vo mamaccayena satthā”ti vacanato dhammassa satthubhāvapariyāyo vijjatīti",
  "tika-s0301t:152_2": "katvā vuttaṃ. Vajirasaṅghātasamānakāyo parehi abhejjasarīrattā. Na hi bhagavato rūpakāye",
  "tika-s0301t:152_3": "kenaci sakkā antarāyaṃ kātunti. Desanāsampattiṃ niddisati vakkhamānassa sakalassa",
  "tika-s0301t:152_4": "suttassa “eva”nti nidassanato. Sāvakasampattiṃ niddisati paṭisambhidāppattena pañcasu",
  "tika-s0301t:152_5": "ṭhānesu bhagavatā etadagge ṭhapitena mayā mahāsāvakena sutaṃ, tañca kho mayāva sutaṃ,",
  "tika-s0301t:152_6": "na anussutaṃ na paraṃparābhatanti imassatthassa dīpanato. Kālasampattiṃ niddisati",
  "tika-s0301t:152_7": "bhagavāsaddasannidhāne payuttassa samayasaddassa buddhuppādapaṭimaṇḍitabhāvadīpanato.",
  "tika-s0301t:152_8": "Buddhuppādaparamā hi kālasampadā. Tenetaṃ vuccati –",
  "tika-s0301t:153": "“Kappakasāye kaliyuge, buddhuppādo aho mahacchariyaṃ;",
  "tika-s0301t:154": "Hutāvahamajjhe jātaṃ, samuditamakarandamaravinda”nti.",
  "tika-s0301t:155": "Bhagavāti desakasampattiṃ niddisati guṇavisiṭṭhasattuttamabhāvadīpanato garugāravādhivacanabhāvato.",
  "tika-s0301t:156_0": "Avisesenāti na visesena, vihārabhāvasāmaññenāti attho. Iriyāpatha…pe… vihāresūti",
  "tika-s0301t:156_1": "iriyāpathavihāro, dibbavihāro, brahmavihāro, ariyavihāroti etesu catūsu vihāresu.",
  "tika-s0301t:156_2": "Samaṅgīparidīpananti samaṅgībhāvaparidīpanaṃ. Etanti “viharatī”ti etaṃ padaṃ. Tathā",
  "tika-s0301t:156_3": "hi taṃ “idhekacco gihīhi saṃsaṭṭho viharati sahanandī sahasokī”tiādīsu iriyāpathavihāre",
  "tika-s0301t:156_4": "āgataṃ. “Yasmiṃ, bhikkhave, samaye bhikkhu vivicceva kāmehi…pe… paṭhamaṃ jhānaṃ upasampajja",
  "tika-s0301t:156_5": "viharatī”ti ettha dibbavihāre. “So mettāsahagatena cetasā ekaṃ disaṃ pharitvā viharatī”tiādīsu",
  "tika-s0301t:156_6": "brahmavihāre. “So kho ahaṃ, aggivessana, tassāyeva kathāya pariyosāne tasmiṃ eva",
  "tika-s0301t:156_7": "purimasmiṃ samādhinimitte ajjhattameva cittaṃ saṇṭhapemi sannisādemi ekodiṃ karomi",
  "tika-s0301t:156_8": "samādahāmi, yena sudaṃ niccakappaṃ viharāmī”tiādīsu ariyavihāre.",
  "tika-s0301t:157_0": "Tattha iriyanaṃ vattanaṃ iriyā, kāyappayogo. Tassā pavattanupāyabhāvato ṭhānādi iriyāpatho.",
  "tika-s0301t:157_1": "Ṭhānasamaṅgī vā hi kāyena kiñci kareyya gamanādīsu aññatarasamaṅgī vā. Atha vā iriyati",
  "tika-s0301t:157_2": "pavattati etena attabhāvo kāyakiccaṃ vāti iriyā, tassā pavattiupāyabhāvato iriyā",
  "tika-s0301t:157_3": "ca so patho cāti iriyāpatho, ṭhānādi eva. So ca atthato gatinivattiādiākārena pavatto",
  "tika-s0301t:157_4": "catusantatirūpapabandho eva. Viharaṇaṃ, viharati etenāti vā vihāro, iriyāpatho eva",
  "tika-s0301t:157_5": "vihāro iriyāpathavihāro. Divi bhavo dibbo, tattha bahulappavattiyā brahmapārisajjādidevaloke",
  "tika-s0301t:157_6": "bhavoti attho. Tattha yo dibbānubhāvo, tadatthāya saṃvattatīti vā dibbo, abhiññābhinīhāravasena",
  "tika-s0301t:157_7": "mahāgatikattā vā dibbo, dibbo ca so vihāro cāti dibbavihāro, catasso rūpāvacarasamāpattiyo.",
  "tika-s0301t:157_8": "Āruppasamāpattiyopi ettheva saṅgahaṃ gacchanti. Brahmūnaṃ, brahmāno vā vihārā brahmavihārā,",
  "tika-s0301t:157_9": "catasso appamaññāyo. Ariyānaṃ, ariyā vā vihārā ariyavihārā, cattāri sāmaññaphalāni.",
  "tika-s0301t:157_10": "So hi ekaṃ iriyāpathabādhanantiādi yadipi bhagavā ekenapi iriyāpathena cirataraṃ",
  "tika-s0301t:157_11": "kālaṃ attabhāvaṃ pavattetuṃ sakkoti, tathāpi upādinnakasarīrassa nāma ayaṃ sabhāvoti",
  "tika-s0301t:157_12": "dassetuṃ vuttaṃ. Yasmā vā bhagavā yattha katthaci vasanto vineyyānaṃ dhammaṃ desento,",
  "tika-s0301t:157_13": "nānāsamāpattīhi ca kālaṃ vītināmento vasatīti sattānaṃ attano ca vividhaṃ hitasukhaṃ",
  "tika-s0301t:157_14": "harati upaneti uppādeti, tasmā vividhaṃ haratīti evamettha attho veditabbo.",
  "tika-s0301t:158_0": "Paccatthike jinātīti jeto. Jeta-saddo hi sota-saddo viya kattusādhanopi atthīti.",
  "tika-s0301t:158_1": "Rañño vā paccatthikānaṃ jitakāle jātattā jeto. Rañño hi attano jayaṃ tattha āropetvā",
  "tika-s0301t:158_2": "jitavāti jetoti kumāro vutto. Maṅgalakāmatāya vā jetotissa nāmaṃ kataṃ, tasmā “jeyyo”ti",
  "tika-s0301t:158_3": "etasmiṃ atthe “jeto”ti vuttanti daṭṭhabbaṃ. Tassa jetassa rājakumārassa. Vanetiādito",
  "tika-s0301t:158_4": "paṭṭhāyeva taṃ tassa santakanti dassetuṃ “taṃ hī”tiādi vuttaṃ. Sabbakāmasamiddhitāya",
  "tika-s0301t:158_5": "vigatamalamaccheratāya karuṇādiguṇasamaṅgitāya ca niccakālaṃ upaṭṭhapito anāthānaṃ",
  "tika-s0301t:158_6": "piṇḍo etassa atthīti anāthapiṇḍiko, tassa anāthapiṇḍikassa. Yadi jetavanaṃ, kathaṃ",
  "tika-s0301t:158_7": "anāthapiṇḍikassa ārāmoti āha “anāthapiṇḍikenā”tiādi. Pañcavidhasenāsanaṅgasampattiyā",
  "tika-s0301t:158_8": "āramanti ettha pabbajitāti ārāmo, tasmiṃ ārāme. Yadipi so bhūmibhāgo koṭisantharena",
  "tika-s0301t:158_9": "mahāseṭṭhinā kīto, rukkhā pana jetena na vikkītāti taṃ “jetavana”nti vattabbataṃ",
  "tika-s0301t:158_10": "labhatīti vadanti. Ubhinnampi vā tattha pariccāgavisesakittanatthaṃ ubhayavacanaṃ,",
  "tika-s0301t:158_11": "jetenapi hi bhūmibhāgavikkayena laddhadhanaṃ tattha dvārakoṭṭhakakaraṇavasena viniyuttaṃ.",
  "tika-s0301t:158_12": "Sāvatthijetavanānaṃ bhūmibhāgavasena bhinnattā vuttaṃ “na hi sakkā ubhayattha ekaṃ",
  "tika-s0301t:158_13": "samayaṃ viharitu”nti.",
  "tika-s0301t:159_0": "Apākaṭāti sakko suyāmotiādinā anabhiññātā. Abhiññātānampi aññatarasaddo dissateva",
  "tika-s0301t:159_1": "ekasadisāyattattāti dassetuṃ “abhijānāti no”tiādi vuttaṃ. Ahunā idāneva. Sādhāraṇavacanaṃ",
  "tika-s0301t:159_2": "dibbataṃ antonītaṃ katvā. Devo eva devatā purisepi vattanato. Tenevāha “imasmiṃ panatthe”tiādi.",
  "tika-s0301t:159_3": "Nanu ca rūpāvacarasattānaṃ purisindriyaṃ natthi, yena te purisāti vucceyyuṃ? Yadipi",
  "tika-s0301t:159_4": "purisindriyaṃ natthi, purisasaṇṭhānassa pana purisavesassa ca vasena purisapuggalātveva",
  "tika-s0301t:159_5": "vuccanti purisapakatibhāvato.",
  "tika-s0301t:160_0": "Abhikkantāti atikkantā, vigatāti atthoti āha “khaye dissatī”ti. Teneva hi “nikkhanto",
  "tika-s0301t:160_1": "paṭhamo yāmo”ti upari vuttaṃ. Abhikkantataroti ativiya kantataro. Tādiso ca sundaro",
  "tika-s0301t:160_2": "bhaddako nāma hotīti āha “sundare dissatī”ti. Koti devanāgayakkhagandhabbādīsu ko",
  "tika-s0301t:160_3": "katamo? Meti mama. Pādānīti pāde. Iddhiyāti imāya evarūpāya deviddhiyā. Yasasāti",
  "tika-s0301t:160_4": "iminā edisena parivārena paricchadena ca. Jalanti vijjotamāno. Abhikkantenāti ativiya",
  "tika-s0301t:160_5": "kantena kamaniyena abhirūpena. Vaṇṇenāti chavivaṇṇena sarīravaṇṇanibhāya. Sabbā obhāsayaṃ",
  "tika-s0301t:160_6": "disāti sabbāpi disā pabhāsento cando viya sūriyo viya ca ekobhāsaṃ ekālokaṃ karontoti",
  "tika-s0301t:160_7": "gāthāya attho. Abhirūpeti uḷārarūpe sampannarūpe.",
  "tika-s0301t:161_0": "Kañcanasannibhattacatā suvaṇṇavaṇṇaggahaṇena gahitāti adhippāyenāha “chaviya”nti.",
  "tika-s0301t:161_1": "Chavigatā pana vaṇṇadhātu eva “suvaṇṇavaṇṇo”ti ettha vaṇṇaggahaṇena gahitāti apare.",
  "tika-s0301t:161_2": "Vaṇṇanaṃ kittiyā ugghosananti vaṇṇo, thuti. Vaṇṇīyati asaṅkarato vavatthapīyatīti",
  "tika-s0301t:161_3": "vaṇṇo, kulavaggo. Vaṇṇīyati phalaṃ etena yathāsabhāvato vibhāvīyatīti vaṇṇo, kāraṇaṃ.",
  "tika-s0301t:161_4": "Vaṇṇanaṃ dīgharassādivasena saṇṭhahananti vaṇṇo, saṇṭhānaṃ. Vaṇṇīyati aṇumahantādivasena",
  "tika-s0301t:161_5": "pamīyatīti vaṇṇo, pamāṇaṃ. Vaṇṇeti vikāraṃ āpajjamānaṃ hadayaṅgatabhāvaṃ pakāsetīti",
  "tika-s0301t:161_6": "vaṇṇo, rūpāyatanaṃ. Evaṃ tena tena pavattinimittena vaṇṇasaddassa tasmiṃ tasmiṃ atthe",
  "tika-s0301t:161_7": "pavatti veditabbā. Iddhiṃ māpetvāti vatthālaṅkārakāyādīhi obhāsamuñcanādivasena dibbaṃ",
  "tika-s0301t:161_8": "iddhānubhāvaṃ nimminitvā. Kāmāvacarā anabhisaṅkhatenapi āgantuṃ sakkonti oḷārikarūpattā.",
  "tika-s0301t:161_9": "Tathā hi te kabaḷīkārabhakkhā. Rūpāvacarā na sakkonti tato sukhumatararūpattā. Tenāha",
  "tika-s0301t:161_10": "“tesaṃ hī”tiādi. Tattha “atisukhumo”ti mūlapaṭisandhirūpaṃ sandhāya vadati. Na tena",
  "tika-s0301t:161_11": "iriyāpathakappanaṃ hotīti etena brahmalokepi brahmāno yebhuyyena nimmitarūpeneva",
  "tika-s0301t:161_12": "pavattantīti dasseti. Itarañhi ativiya sukhumaṃ rūpaṃ kevalaṃ cittuppādassa nissayādhiṭṭhānabhūtaṃ",
  "tika-s0301t:161_13": "saṇṭhānavantaṃ hutvā tiṭṭhati.",
  "tika-s0301t:162_0": "Anavasesattaṃ sakalatā. Yebhuyyatā bahulabhāvo. Abyāmissatā vijātiyena asaṅkaro.",
  "tika-s0301t:162_1": "Sukhena hi avokiṇṇatā tattha adhippetā. Anatirekatā taṃparamatā visesābhāvo. Kevalakappanti",
  "tika-s0301t:162_2": "kevalaṃ daḷhaṃ katvāti attho. Saṅghabhedāyāti saṅghe vivādāya, vivāduppādāyāti attho.",
  "tika-s0301t:162_3": "Kevalaṃ vuccati nibbānaṃ sabbasaṅkhatavivittattā, etassa taṃ atthīti kevalī, sacchikatanirodho",
  "tika-s0301t:162_4": "khīṇāsavo. Tenāha “visaṃyogo attho”ti.",
  "tika-s0301t:163_0": "Kappasaddo panāyaṃ saupasaggo anupasaggo cāti adhippāyena okappaniyapade labbhamānaṃ",
  "tika-s0301t:163_1": "kappasaddamattaṃ dasseti, aññathā kappapadaṃ anidassanameva siyā. Samaṇakappehīti",
  "tika-s0301t:163_2": "vinayasiddhehi samaṇavohārehi. Niccakappanti niccakālaṃ. Paññattīti nāmaṃ. Nāmañhetaṃ",
  "tika-s0301t:163_3": "tassa āyasmato, yadidaṃ kappoti. Kappitakesamassūti kattarikāya cheditakesamassu.",
  "tika-s0301t:163_4": "Dvaṅgulakappoti majjhanhikavelāya vītikkantāya dvaṅgulatāvikappo. Lesoti apadeso.",
  "tika-s0301t:163_5": "Anavasesaṃ pharituṃ samatthassapi obhāsassa kenacipi kāraṇena ekadesapharaṇampi siyā,",
  "tika-s0301t:163_6": "ayaṃ pana sabbasova pharatīti dassetuṃ samantattho kappa-saddo gahitoti āha “anavasesaṃ",
  "tika-s0301t:163_7": "samantato”ti. Īsaṃ asamattaṃ, kevalaṃ vā kevalakappaṃ. Bhagavato ābhāya anobhāsitameva",
  "tika-s0301t:163_8": "hi padesaṃ devatā attano pabhāya obhāsenti. Na hi bhagavato pabhā kāyaci pabhāya",
  "tika-s0301t:163_9": "abhibhuyyati, sūriyādīnampi pabhaṃ sā abhibhuyya tiṭṭhatīti.",
  "tika-s0301t:164_0": "Yena vā kāraṇenāti hetumhi idaṃ karaṇavacanaṃ. Hetuattho hi kiriyāya kāraṇaṃ, na",
  "tika-s0301t:164_1": "karaṇaṃ viya kiriyattho, tasmā nānappakāra-guṇavisesādhigamanatthā idha upasaṅkamanakiriyāti",
  "tika-s0301t:164_2": "“annena vasati, vijjāya vasatī”tiādīsu viya hetuatthameva taṃ karaṇavacanaṃ yuttaṃ",
  "tika-s0301t:164_3": "na karaṇatthaṃ tassa ayujjamānattāti vuttaṃ “yena vā kāraṇenā”tiādi. Bhagavato satatappavattaniratisaya-sāduvipulamatarasa-saddhammaphalatāya",
  "tika-s0301t:164_4": "sāduphalaniccaphalitamahārukkhena bhagavā upamito. Sāduphalūpabhogādhippāyaggahaṇeneva",
  "tika-s0301t:164_5": "hi mahākāruṇikassa sāduphalatā gahitāti. Upasaṅkamīti upasaṅkantā. Sampattakāmatāya",
  "tika-s0301t:164_6": "hi kiñci ṭhānaṃ gacchanto taṃtaṃpadesātikkamanena upasaṅkami, upasaṅkantoti vattabbataṃ",
  "tika-s0301t:164_7": "labhati. Tenāha “gatāti vuttaṃ hotī”ti, upagatāti attho. Upasaṅkamitvāti pubbakālakiriyāniddesoti",
  "tika-s0301t:164_8": "āha “upasaṅkamanapariyosānadīpana”nti. Tatoti yaṃ ṭhānaṃ pattā “upasaṅkamī”ti vuttā,",
  "tika-s0301t:164_9": "tato upagataṭṭhānato.",
  "tika-s0301t:165_0": "Gatinivattiatthato sāmaññato āsanampi ṭhānaggahaṇena gayhatīti vuttaṃ “āsanakusalatāya",
  "tika-s0301t:165_1": "ekamantaṃ tiṭṭhantī”ti. Nisinnāpi hi gamanato nivattā nāma honti ṭhatvā nisīditabbattā,",
  "tika-s0301t:165_2": "yathāvuttaṭṭhānādayopi āsaneneva saṅgahitāti. Atidūraaccāsannapaṭikkhepena nātidūranaccāsannaṃ",
  "tika-s0301t:165_3": "nāma gahitaṃ. Taṃ pana avakaṃsato ubhinnaṃ pasāritahatthasaṅghaṭṭanena daṭṭhabbaṃ.",
  "tika-s0301t:165_4": "Gīvaṃ pasāretvāti gīvaṃ parivattanavasena pasāretvā.",
  "tika-s0301t:166_0": "Kāmaṃ “katha”nti ayamākārapucchā, taraṇākāro idha pucchito. So pana taraṇākāro atthato",
  "tika-s0301t:166_1": "kāraṇamevāti āha “kathaṃ nūti kāraṇapucchā”ti? Pākaṭo abhisambodhiyaṃ mahāpathavīkampanādianekacchariyapātubhāvādinā.",
  "tika-s0301t:167_0": "Marisanaṭṭhena pāpānaṃ rogādianatthānaṃ abhibhavanaṭṭhena māriso, dukkharahito. Tenāha",
  "tika-s0301t:167_1": "“niddukkhāti vuttaṃ hotī”ti. Nirayapakkhe piyālapanavacanavasena upacāravacanañcetaṃ",
  "tika-s0301t:167_2": "yathā “devānaṃ piyā”ti. Tenevāha “yadi eva”ntiādi. Saṅkunā saṅkūti matthakato samakoṭṭitena",
  "tika-s0301t:167_3": "yāva hadayapadesā nibbijjhitvā otiṇṇena saṅkunā pādatalato samakoṭṭito saṅku nibbijjhitvā",
  "tika-s0301t:167_4": "ārohanto hadaye hadayassa padese samāgaccheyya, atha nesaṃ saṅkūnaṃ samāgamasamakāle",
  "tika-s0301t:167_5": "naṃ yathātikkantasaṅkukaraṇakālaṃ jāneyyāsi. Kiñci nimittaṃ upādāya kismiñci atthe",
  "tika-s0301t:167_6": "pavattassa saddassa tannimittarahite pavatti ruḷhī nāma gamanakiriyārahite sāsanādimati",
  "tika-s0301t:167_7": "paṭipiṇḍe yathā gosaddassa.",
  "tika-s0301t:168_0": "Oghamatarīti yesaṃ oghānaṃ taraṇaṃ pucchitaṃ, te gaṇanaparicchedato sarūpato ca dassetuṃ",
  "tika-s0301t:168_1": "“cattāro”tiādi vuttaṃ. Kasmā panettha cattāro eva oghā vuttā, te ca kāmādayo evāti?",
  "tika-s0301t:168_2": "Na codetabbametaṃ, yasmā dhammānaṃ sabhāvakiccavisesaññunā bhagavatā sabbaṃ ñeyyaṃ",
  "tika-s0301t:168_3": "yāthāvato abhisambujjhitvā ettakāva oghā desitā, ime eva ca desitāti. Vaṭṭasmiṃ ohananti",
  "tika-s0301t:168_4": "osīdāpentīti oghā, ohananti heṭṭhā katvā hananti gāmenti, tathābhūtā satte adho gāmenti",
  "tika-s0301t:168_5": "nāma. Ayañca attho “sabbopi cesā”tiādinā parato aṭṭhakathāyameva āgamissati. Kāmanaṭṭhena",
  "tika-s0301t:168_6": "kāmo, kāmo ca so yathāvuttenatthena ogho cāti, kāmesu oghoti vā kāmogho. Bhavogho",
  "tika-s0301t:168_7": "nāma bhavarāgoti dassetuṃ “rūpārūpabhavesu chandarāgo jhānanikanti cā”ti vuttaṃ.",
  "tika-s0301t:168_8": "Sumaṅgalavilāsinīādīsu pana “sassatadiṭṭhisahagatarāgo cā”ti vuttaṃ. Tattha paṭhamo",
  "tika-s0301t:168_9": "upapattibhavesu rāgo, dutiyo kammabhave. Bhavadiṭṭhivinimuttassa diṭṭhigatassa abhāvato.",
  "tika-s0301t:168_10": "“Dvāsaṭṭhidiṭṭhiyo diṭṭhogho”ti vuttaṃ, catusaccantogadhattā sabbassa ñeyyassa “catūsu",
  "tika-s0301t:168_11": "saccesu aññāṇaṃ avijjogho”ti āha.",
  "tika-s0301t:169_0": "Idāni tesaṃ oghasaṅkhātānaṃ pāpadhammānaṃ uppattiṭṭhānaṃ dassetuṃ “tatthā”tiādi vuttaṃ,",
  "tika-s0301t:169_1": "pavattiṭṭhānaṃ pana kāmaguṇādayo dassitā eva. “Pañcasu kāmaguṇesu chandarāgo kāmogho”ti",
  "tika-s0301t:169_2": "ettha bhavoghaṃ ṭhapetvā sabbo lobho kāmoghoti yuttaṃ siyā. Sassatadiṭṭhisahagato",
  "tika-s0301t:169_3": "rāgo bhavadiṭṭhisampayuttattā bhavoghoti aṭṭhakathāsu vutto, bhavogho pana diṭṭhigatavippayuttesu",
  "tika-s0301t:169_4": "eva uppajjatīti pāḷiyaṃ vutto. Tenevāha – “bhavogho catūsu diṭṭhivippayuttalobhasahagatacittuppādesu",
  "tika-s0301t:169_5": "uppajjatī”ti. Tasmā diṭṭhisahagatalobhopi kāmoghoti yuttaṃ siyā. Diṭṭhadhammikasamparāyikadukkhānañhi",
  "tika-s0301t:169_6": "kāraṇabhūtā kāmāsavādayopi dvidhā vuttā, āsavā eva ca oghā. Kāmāsavaniddese ca kāmesūti",
  "tika-s0301t:169_7": "kāmarāgadiṭṭhirāgādīnaṃ ārammaṇabhūtesu tebhūmakesu vatthukāmesūti attho sambhavati.",
  "tika-s0301t:169_8": "Tattha hi uppajjamānā sāyaṃ taṇhā sabbāpi na kāmacchandādināmaṃ na labhatīti.",
  "tika-s0301t:170_0": "Yadi pana pañcakāmaguṇiko ca rāgo kāmoghoti vuttoti katvā brahmānaṃ vimānādīsu rāgassa",
  "tika-s0301t:170_1": "diṭṭhirāgassa ca kāmoghabhāvo paṭisedhitabbo siyā, evaṃ sati kāmoghabhavoghavinimuttena",
  "tika-s0301t:170_2": "nāma lobhena bhavitabbaṃ. So yadā diṭṭhigatavippayuttesu uppajjati, tadā tena sampayutto",
  "tika-s0301t:170_3": "avijjogho oghavippayuttoti domanassavicikicchuddhaccasampayuttassa viya tassapi oghavippayuttatā",
  "tika-s0301t:170_4": "vattabbā siyā “catūsupi diṭṭhigatavippayuttalobhasahagatesu cittuppādesu uppanno",
  "tika-s0301t:170_5": "moho siyā oghasampayutto siyā oghavippayutto”ti. “Kāmogho aṭṭhasu lobhasahagatesu",
  "tika-s0301t:170_6": "cittuppādesu uppajjatī”ti, “kāmoghaṃ paṭicca diṭṭhogho avijjogho”ti ca vacanato diṭṭhisahagato",
  "tika-s0301t:170_7": "kāmogho na hotīti na sakkā vattuṃ. Tathā hettha “rūpārūpabhavesu chandarāgo jhānanikanti",
  "tika-s0301t:170_8": "ca bhavogho nāmāti ettakameva vuttaṃ, na vuttaṃ sassatadiṭṭhisahagato rāgo”ti.",
  "tika-s0301t:171_0": "Adhogamanaṭṭhenāti heṭṭhāpavattanaṭṭhena. Heṭṭhāpavattanañcettha na kevalaṃ apāyagamaniyabhāvena,",
  "tika-s0301t:171_1": "atha kho saṃsāratarakāvarodhanenapīti dassetuṃ “uparibhavañcā”tiādi vuttaṃ. Kāmaṃ",
  "tika-s0301t:171_2": "nibbānaṃ arūpibhāvā adesaṃ, na tassa ṭhānavasena uparigahaṇaṃ, sabbasaṅkhatavinissaṭattā",
  "tika-s0301t:171_3": "pana sabbassapi bhavassa uparīti vattabbataṃ arahatīti katvā vuttaṃ “uparibhavaṃ",
  "tika-s0301t:171_4": "nibbāna”nti. “Mahāudakogho”tiādīsu rāsaṭṭho ogha-saddoti “mahā heso kilesarāsī”ti",
  "tika-s0301t:171_5": "vuttaṃ sesesupīti bhavoghādīsupi.",
  "tika-s0301t:172_0": "Appatiṭṭhahantoti kilesādīnaṃ vasena asantiṭṭhanto, asaṃsīdantoti attho. Anāyūhantoti",
  "tika-s0301t:172_1": "abhisaṅkhārādivasena na āyūhanto majjhimaṃ paṭipadaṃ vilaṅghitvā nibbuyhanto. Tenāha",
  "tika-s0301t:172_2": "– “avāyamanto”ti, micchāvāyāmavasena avāyamantoti adhippāyo. Gūḷhanti saṃvutaṃ. Paṭicchannanti",
  "tika-s0301t:172_3": "tasseva vevacanaṃ. Atthavasena vā saṃvuttaṃ gūḷhaṃ, saddavasenapi apākaṭaṃ paṭicchannaṃ",
  "tika-s0301t:172_4": "antaradīpādike ṭhātabbaṭṭhāne. Āyūhantāti hatthehi ca pādehi ca vāyamantā. Etaṃ atthajātaṃ,",
  "tika-s0301t:172_5": "etaṃ vā vissajjanaṃ.",
  "tika-s0301t:173_0": "Idāni yenādhippāyena bhagavatā tathāgūḷhaṃ katvā pañho kathito, taṃ dassetuṃ “kiṃ",
  "tika-s0301t:173_1": "panātiādi vuttaṃ. Niggahamukhenāti veneyyānaṃ vinayaupāyabhūtaniggahavasena. Tenāha",
  "tika-s0301t:173_2": "ye paṇḍitamānino”tiādi. Pavayha pavayhāti ophuṇitvā ophuṇitvā.",
  "tika-s0301t:174_0": "Soti devaputto nihatamāno ahosi yathāvissajjitassa atthassa ajānanto. Yathāti aniyamavacanaṃ",
  "tika-s0301t:174_1": "niyamaniddiṭṭhaṃ hoti, taṃsambandhañca kathanti pucchāvacananti tadubhayassa atthaṃ",
  "tika-s0301t:174_2": "dassento “yathāhaṃ jānāmi, evaṃ me kathehī”ti āha.",
  "tika-s0301t:175_0": "Yadāsvāhanti yadā su ahaṃ, su-kāro nipātamattaṃ “yadidaṃ kathaṃ sū”tiādīsu viya.",
  "tika-s0301t:175_1": "Sabbapadesūti “tadāssu saṃsīdāmī”tiādīsu tīsupi padesu. Atarantoti oghānaṃ atikkamanatthaṃ",
  "tika-s0301t:175_2": "taraṇappayogaṃ akaronto. Tatthevāti oghaniyaoghesu eva. Osīdāmīti nimujjāmi oghehi",
  "tika-s0301t:175_3": "ajjhotthaṭo homi. Nibbuyhāmīti oghehi nibbūḷho homi. Ṭhātuṃ asakkonto asaṃsīdanto.",
  "tika-s0301t:175_4": "Ativattāmīti anupayogaṃ atikkamāmi, apanidhānavasena sammāpaṭipattiṃ virādhemīti",
  "tika-s0301t:175_5": "attho. Ṭhāne ca vāyāme cāti vakkhamānavibhāge patiṭṭhahane vāyāme ca dosaṃ disvāti",
  "tika-s0301t:175_6": "patiṭṭhānāyūhanesu saṃsīdananibbuyhanasaṅkhātaṃ taraṇassa vibandhanabhūtaṃ ādīnavaṃ",
  "tika-s0301t:175_7": "disvāna. Idaṃ bhagavatā bodhimūle attanā pavattita-pubbabhāga-manasikāravasena vuttaṃ.",
  "tika-s0301t:175_8": "Atiṭṭhanto avāyamantoti patiṭṭhānāyūhanakaraṇakilesādīnaṃ parivajjanena asaṃsīdanto",
  "tika-s0301t:175_9": "anibbuyhanto. Devatāyapi paṭividdho tadattho upanissayasampannatāya vimuttiparipācanīyadhammānaṃ",
  "tika-s0301t:175_10": "paripakkattā. Na pana pākaṭo vipañcitaññūādīnaṃ, ugghaṭitaññūnaṃ pana yathā tassā",
  "tika-s0301t:175_11": "devatāya, tathā pākaṭo evāti. Satta dukā idāni vuccamānarūpā dassitā porāṇaṭṭhakathāyaṃ.",
  "tika-s0301t:175_12": "Kilesavasena santiṭṭhantoti lobhādīhi abhibhūtatāya saṃsāre patiṭṭhahanto sammā appaṭipajjanena",
  "tika-s0301t:175_13": "tattheva saṃsīdati nāma. Abhisaṅkhāravasenāti tatthevābhisaṅkhāracetanāya cetento",
  "tika-s0301t:175_14": "sammāpaṭipattiyogyassa khaṇassa ativattanena nibbuyhati nāma. Iminā nayena sesadukesupi attho veditabbo.",
  "tika-s0301t:176_0": "Ettha ca vaṭṭamūlakā kilesāti tesaṃ vasena saṃsāre avaṭṭhānaṃ taṃtaṃkammunā tattha",
  "tika-s0301t:176_1": "tattha bhave abhinibbatti, kilesā pana tesaṃ paccayamattaṃ. Tattha tattha bhave aparāparaṃ",
  "tika-s0301t:176_2": "nibbattento saṃsāre nibbuyhati nāmāti imassa atthassa dassanavasena paṭhamaduko vutto.",
  "tika-s0301t:176_3": "Ime sattā saṃsāre paribbhamantā duvidhā taṇhācaritā diṭṭhicaritā cāti tesaṃ saṃsāranāyikabhūtānaṃ",
  "tika-s0301t:176_4": "dhammānaṃ vasena santiṭṭhanaṃ, tadaññesaṃ pavattipaccayānaṃ vasena āyūhananti imassa",
  "tika-s0301t:176_5": "atthassa dassanavasena dutiyaduko vutto. Saṃyojaniyesu dhammesu assādadassanasabhāvāya",
  "tika-s0301t:176_6": "taṇhāya vasena visesato patiṭṭhānaṃ, amuttimagge muttimaggaparāmāsato tathā āyūhanampi",
  "tika-s0301t:176_7": "diṭṭhiyā vasena hotīti dassetuṃ tatiyaduko vutto. Catutthaduke pana adhippāyo aṭṭhakathāya",
  "tika-s0301t:176_8": "eva vibhāvito. Yasmā “sassato attā”ti abhinivisanto arūparāgaṃ, asaññūpagaṃ vā avimokkhaṃyeva",
  "tika-s0301t:176_9": "vimokkhoti gahetvā saṃsāre eva olīyati. Tenāha “olīyanābhinivesā hi bhavadiṭṭhī”ti.",
  "tika-s0301t:176_10": "Yasmā pana kāmabhavādīsu yaṃ vā taṃ vā bhavaṃ patvā attā ucchijjati vinassati, na",
  "tika-s0301t:176_11": "hoti paraṃ maraṇāti abhinivisanto bhavavippamokkhāvahāya sammāpaṭipattiyā appaṭipajjanena",
  "tika-s0301t:176_12": "taṃ ativattati. Tena vuttaṃ “atidhāvanābhinivesā vibhavadiṭṭhī”ti.",
  "tika-s0301t:177_0": "Līnavasena santiṭṭhantoti kosajjādivasena saṃkocāpajjanena sammā appaṭipajjanto.",
  "tika-s0301t:177_1": "Uddhaccavasena āyūhantoti sammāsamādhino abhāvena vikkhepavasena pañcamo duko vutto.",
  "tika-s0301t:177_2": "Yathā kāmasukhaṃ paviṭṭhassa samādhānaṃ natthi cittassa upakkiliṭṭhattā, evaṃ attaparitāpanamanuyuttassa",
  "tika-s0301t:177_3": "kāyassa upakkiliṭṭhattā. Iti cittakāyaparikkilesakarā dve antā taṇhādiṭṭhinissayatāya",
  "tika-s0301t:177_4": "saṃsīdananibbuyhananimittā vuttā chaṭṭhaduke. Pubbe sappadesatova saṃkilesadhammā",
  "tika-s0301t:177_5": "“saṃsīdananimitta”nti dassitāti idāni nippadesato dassanavasena, pubbe ca sādhāraṇato",
  "tika-s0301t:177_6": "abhisaṅkhāradhammā “nibbuyhananimitta”nti dassitāti idāni puññāneñjābhisaṅkhāre eva",
  "tika-s0301t:177_7": "“āyūhananimitta”nti dassanavasena sattamaduko vutto. Evañhi duggatisugatūpapattivasena",
  "tika-s0301t:177_8": "saṃsīdananibbuyhanāni vibhajja dassitāni hontīti. Tenevāha “vuttampi ceta”ntiādi.",
  "tika-s0301t:177_9": "Adhobhāgaṃ duggatiṃ gamentīti adhobhāgaṅgamanīyā anunāsikalopaṃ akatvā. Tathā uparibhāgaṃ",
  "tika-s0301t:177_10": "gamentīti uparibhāgaṅgamanīyā.",
  "tika-s0301t:178_0": "Ettha ca oghataraṇaṃ pucchitena bhagavatā “appatiṭṭhaṃ anāyūha”nti tassa pahānaṅgameva",
  "tika-s0301t:178_1": "dassitaṃ, na sampayogaṅganti? Na evaṃ daṭṭhabbaṃ, yāvatā yena patiṭṭhānaṃ hoti, yena",
  "tika-s0301t:178_2": "ca āyūhanaṃ, tadubhayapaṭikkhepamukhena tappaṭipakkhadhammadassanametanti. Na hesa",
  "tika-s0301t:178_3": "a-kāro kevalaṃ paṭisedhe, atha kho paṭipakkhe “akusalā dhammā, ahito, adhammo”tiādīsu",
  "tika-s0301t:178_4": "viya, tasmā appatiṭṭhaṃ anāyūhanti patiṭṭhānāyūhanānaṃ paṭipakkhavasena pavattamāno",
  "tika-s0301t:178_5": "tathāpavattihetūvāti ayamettha attho. Khoti ca avadhāraṇatthe nipāto “assosi kho”tiādīsu",
  "tika-s0301t:178_6": "viya. Tena appatiṭṭhānassa ekaṃsikataṃ dasseti. Soyaṃ kho-saddo “anāyūha”nti etthāpi",
  "tika-s0301t:178_7": "ānetvā vattabbo. Anāyūhanampi hi ekaṃsikamevāti tassa paṭipakkho saha vipassanāya",
  "tika-s0301t:178_8": "ariyamaggo. Tena hi oghataraṇaṃ hoti, na aññathā. Evamayaṃ yathānusandhidesanā katā,",
  "tika-s0301t:178_9": "devatā ca sahavipassanaṃ maggaṃ paṭivijjhīti paṭhamaphale patiṭṭhāsi. Tena vuttaṃ",
  "tika-s0301t:178_10": "“imaṃ pañhavissajjana”ntiādi.",
  "tika-s0301t:179_0": "“Cirassā”ti iminā samānatthaṃ padantarametanti āha “cirassa kālassā”ti yathā “mamaṃ",
  "tika-s0301t:179_1": "vā, bhikkhave”ti ettha “mamā”ti iminā samānatthaṃ padantaraṃ mamanti. Na diṭṭhapubbāti",
  "tika-s0301t:179_2": "adassāvī. Adassāvitā ca disvā kattabbakiccassa asiddhatāya veditabbā. Aññathā kā",
  "tika-s0301t:179_3": "nāma sā devatā, yā bhagavantaṃ na diṭṭhavatī? Tenāha “kiṃ panimāyā”tiādi. Dassanaṃ",
  "tika-s0301t:179_4": "upādāya evaṃ vattuṃ vattatīti yadā kadāci kañci piyajātikaṃ disvā taṃ dassanaṃ upādāya",
  "tika-s0301t:179_5": "“cirena vata mayaṃ āyasmantaṃ passāmā”ti adiṭṭhapubbaṃ diṭṭhapubbaṃ vā evaṃ vattuṃ",
  "tika-s0301t:179_6": "yujjati, ayaṃ loke niruḷhe samudācāroti dasseti. Brahmaṃ vā vuccati ariyamaggo, tassa",
  "tika-s0301t:179_7": "aṇanato jānanato paṭivijjhanato brāhmaṇo. Kilesanibbānenāti kilesānaṃ accantasamucchedasaṅkhātena",
  "tika-s0301t:179_8": "nibbānena nibbutaṃ sammadeva vūpasanta-sabbakilesadaratha-pariḷāhaṃ. Āsattavisattādīhīti",
  "tika-s0301t:179_9": "ādi-saddena visatādiākāre saṅgaṇhāti. Vuttañhetaṃ –",
  "tika-s0301t:180_0": "“Visatāti visattikā, visaṭāti visattikā, visālāti visattikā, visakkatīti visattikā,",
  "tika-s0301t:180_1": "visaṃvādikāti visattikā, visaṃ haratīti visattikā, visamūlāti visattikā, visaphalāti",
  "tika-s0301t:180_2": "visattikā, visaparibhogoti visattikā, visālā vā pana sā taṇhā rūpe sadde gandhe rase",
  "tika-s0301t:180_3": "phoṭṭhabbe dhamme kule gaṇe visatā vitthatāti visattikā”ti.",
  "tika-s0301t:181_0": "Tattha visatāti vitthatā rūpādīsu tebhūmakadhammesu abhibyāpanavasena visaṭāti purimavacanameva",
  "tika-s0301t:181_1": "ta-kārassa ṭa-kāraṃ katvā vuttaṃ. Visālāti vipulā. Visakkatīti parisakkati, sahati",
  "tika-s0301t:181_2": "vā. Ratto hi rāgavatthunā pādena tāḷiyamānopi sahatīti. Osakkanaṃ vipphandanaṃ vā",
  "tika-s0301t:181_3": "“visakkana”ntipi vadanti. Aniccādiṃ niccādito. Gaṇhātīti visaṃvādikā hoti. Visaṃ",
  "tika-s0301t:181_4": "haratīti tathā tathā kāmesu ānisaṃsaṃ passantī vividhehi ākārehi nekkhammābhimukhappavattito",
  "tika-s0301t:181_5": "cittaṃ saṃharati saṃkhipati, visaṃ vā dukkhaṃ, taṃ harati, vahatīti attho. Dukkhanibbattakakammassa",
  "tika-s0301t:181_6": "hetubhāvato visamūlā. Visaṃ vā dukkhābhibhūtā vedanā mūlaṃ etissāti visamūlā. Dukkhasamudayattā",
  "tika-s0301t:181_7": "visaṃ phalaṃ etissāti visaphalā. Taṇhāya rūpādikassa dukkhasseva paribhogo hoti,",
  "tika-s0301t:181_8": "na amatassāti visaparibhogoti vuttā, sabbattha niruttivasena padasiddhi veditabbā.",
  "tika-s0301t:181_9": "Yo panettha padhāno attho, taṃ dassetuṃ puna “visālā vā panā”tiādi vuttanti evamettha",
  "tika-s0301t:181_10": "visattikāpadassa attho veditabbo. Tiṇṇaṃ paṭhamadutiyamaggehi. Nittiṇṇaṃ tatiyamaggena.",
  "tika-s0301t:181_11": "Uttiṇṇaṃ catutthamaggena.",
  "tika-s0301t:182_0": "Samanuññoti sammadeva katānuñño. Tenāha “ekajjhāsayo ahosī”ti. Antaradhāyīti adassanaṃ",
  "tika-s0301t:182_1": "agamāsi. Yathā pana antaradhāyi, taṃ dassetuṃ “abhisaṅkhatakāya”ntiādi vuttaṃ. Mālehīti",
  "tika-s0301t:182_2": "liṅgavipallāsena vuttaṃ, “mālāhī”ti keci paṭhanti, “malyehī”ti vattabbe ya-kāralopaṃ",
  "tika-s0301t:182_3": "katvā niddeso. Ayaṃ tāva aṭṭhakathāya līnatthavaṇṇanā.",
  "tika-s0301t:183": "Nettinayavaṇṇanā",
  "tika-s0301t:184_0": "Idāni pakaraṇanayena pāḷiyā atthavaṇṇanaṃ karissāma. Sā pana atthavaṇṇanā yasmā desanāya",
  "tika-s0301t:184_1": "samuṭṭhānappayojanabhājanesu piṇḍatthesu ca niddhāritesu sukarā hoti suviññeyyā ca,",
  "tika-s0301t:184_2": "tasmā suttadesanāya samuṭṭhānādīni paṭhamaṃ niddhārayissāma. Tattha samuṭṭhānaṃ tāva",
  "tika-s0301t:184_3": "desanānidānaṃ, taṃ sādhāraṇaṃ asādhāraṇanti duvidhaṃ. Tattha sādhāraṇampi abbhantarabāhirabhedato",
  "tika-s0301t:184_4": "duvidhaṃ. Tattha sādhāraṇaṃ abbhantarasamuṭṭhānaṃ nāma lokanāthassa mahākaruṇā. Tāya",
  "tika-s0301t:184_5": "hi samussāhitassa bhagavato veneyyānaṃ dhammadesanāya cittaṃ udapādi, yaṃ sandhāya",
  "tika-s0301t:184_6": "vuttaṃ – “sattesu ca kāruññataṃ paṭicca buddhacakkhunā lokaṃ volokesī”tiādi. Ettha",
  "tika-s0301t:184_7": "ca hetuavatthāyapi mahākaruṇāya saṅgaho daṭṭhabbo yāvadeva saṃsāramahoghato saddhammadesanāhatthadānehi",
  "tika-s0301t:184_8": "sattasantāraṇatthaṃ taduppattito. Yathā ca mahākaruṇā, evaṃ sabbaññutaññāṇaṃ dasabalañāṇādīni",
  "tika-s0301t:184_9": "ca desanāya abbhantarasamuṭṭhānabhāvena vattabbāni. Sabbañhi ñeyyadhammaṃ tesaṃ desetabbappakāraṃ",
  "tika-s0301t:184_10": "sattānañca āsayānusayādiṃ yāthāvato jānanto bhagavā ṭhānāṭṭhānādīsu kosallena veneyyajjhāsayānurūpaṃ",
  "tika-s0301t:184_11": "vicittanayadesanaṃ pavattesīti. Bāhiraṃ pana sādhāraṇaṃ samuṭṭhānaṃ dasasahassamahābrahmaparivāra-sahampatimahābrahmuno",
  "tika-s0301t:184_12": "ajjhesanaṃ. Tadajjhesanuttarakālañhi dhammagambhīratāpaccavekkhaṇājanitaṃ appossukkataṃ",
  "tika-s0301t:184_13": "paṭippassambhetvā dhammassāmī dhammadesanāya ussāhajāto ahosi. Asādhāraṇampi abbhantarabāhirabhedato",
  "tika-s0301t:184_14": "duvidhameva. Tattha abbhantaraṃ yāya mahākaruṇāya yena ca desanāñāṇena idaṃ suttaṃ",
  "tika-s0301t:184_15": "pavattitaṃ, tadubhayaṃ veditabbaṃ bāhiraṃ pana tassā devatāya pucchā, pucchāvasiko",
  "tika-s0301t:184_16": "hesa suttanikkhepo. Tayidaṃ pāḷiyaṃ āgatameva.",
  "tika-s0301t:185_0": "Payojanampi sādhāraṇāsādhāraṇato duvidhaṃ. Tattha sādhāraṇaṃ anukkamena yāva anupādāparinibbānaṃ",
  "tika-s0301t:185_1": "vimuttirasattā bhagavato desanāya. Tenevāha “etadatthā kathā, etadatthā mantanā”tiādi.",
  "tika-s0301t:185_2": "Asādhāraṇaṃ pana tassā devatāya dassanamaggasamadhigamo, ubhayampetaṃ bāhirameva.",
  "tika-s0301t:185_3": "Sace pana veneyyasantānagatampi desanābalasiddhisaṅkhātaṃ payojanaṃ adhippāyasamijjhanabhāvato",
  "tika-s0301t:185_4": "yathādhippetatthasiddhiyā mahākāruṇikassa bhagavatopi payojanamevāti gaṇheyya, iminā",
  "tika-s0301t:185_5": "pariyāyenassa abbhantaratāpi siyā.",
  "tika-s0301t:186_0": "Apica tassā devatāya oghataraṇākārassa yāthāvato anavabodho imissā desanāya samuṭṭhānaṃ,",
  "tika-s0301t:186_1": "tadavabodho payojanaṃ. So hi imāya desanāya bhagavantaṃ payojeti tannipphādanaparāyaṃ",
  "tika-s0301t:186_2": "desanāti katvā. Yañhi desanāya sādhetabbaṃ phalaṃ, taṃ ākaṅkhitabbattā desakaṃ desanāya",
  "tika-s0301t:186_3": "payojetīti payojananti vuccati. Tathā devatāya tadaññesañca vineyyānaṃ patiṭṭhānāyūhanavissajjanañcettha",
  "tika-s0301t:186_4": "payojanaṃ. Tathā saṃsāracakkanivatti-saddhammacakkappavattisassatādimicchācāra-nirākaraṇaṃ",
  "tika-s0301t:186_5": "sammāvādapurekkhāro akusalamūlasamūhananaṃ kusalamūlasamāropanaṃ apāyadvārapidahanaṃ",
  "tika-s0301t:186_6": "saggamokkhadvāravivaraṇaṃ pariyuṭṭhānavūpasamanaṃ anusayasamugghātanaṃ “mutto mocessāmī”ti",
  "tika-s0301t:186_7": "purimapaṭiññāavisaṃvādanaṃ tappaṭipakkhamāramanorathavisaṃvādanaṃ titthiyasamayanimmathanaṃ",
  "tika-s0301t:186_8": "buddhadhammapatiṭṭhāpananti evamādīnipi payojanāni idha veditabbāni.",
  "tika-s0301t:187_0": "Yathā devatā oghataraṇe saṃsayapakkhandā, tādisā aññe ca saṅkhātadhammānaṃ sammāsambuddhassa",
  "tika-s0301t:187_1": "ca paṭipattiṃ ajānantā asaddhammassavana-dhāraṇa-paricaya-manasikāravipallatthabuddhikā",
  "tika-s0301t:187_2": "saddhammassavana-dhāraṇa-paricayavimukhā ca bhavavimokkhesino vineyyā imissā desanāya bhājanaṃ.",
  "tika-s0301t:188_0": "Piṇḍatthā pana “appatiṭṭhaṃ anāyūha”nti padadvaye catusaccakammaṭṭhānānuyogavasena",
  "tika-s0301t:188_1": "yonisomanasikārabahulīkāro kusalamūlasamāyogo olīyanātidhāvanāvissajjanaṃ upāyavinibandhavidhamanaṃ",
  "tika-s0301t:188_2": "micchābhinivesadūrībhāvo taṇhāvijjāvisodhanaṃ vaṭṭattayavicchedanupāyo āsavogha-yoga-ganthāgati-taṇhuppādupādānaviyogo",
  "tika-s0301t:188_3": "cetokhilavivecanaṃ abhinandananivāraṇaṃ saṃsaggātikkamo vivādamūlapariccāgo akusalakammapathaviddhaṃsanaṃ",
  "tika-s0301t:188_4": "micchattātivattanaṃ anusayamūlacchedo. Sabbakilesa-darathapariḷāha-sārambhapaṭippassambhanaṃ",
  "tika-s0301t:188_5": "dassanasavananiddeso vijjūpamavajirūpamadhammāpadeso apacayagāmidhammavibhāvanā pahānattayadīpanā",
  "tika-s0301t:188_6": "sikkhattayānuyogo samathavipassanānuṭṭhānaṃ bhāvanāsacchikiriyāsiddhi sīlakkhandhādipārisuddhīti",
  "tika-s0301t:188_7": "evamādayo veditabbā.",
  "tika-s0301t:189_0": "Tattha yesaṃ kilesādīnaṃ vasena patiṭṭhāti saṃsīdati, yesañca abhisaṅkhārādīnaṃ vasena",
  "tika-s0301t:189_1": "āyūhati nibbuyhati, ubhayametaṃ samudayasaccaṃ, tappabhāvitā tadubhayanissitā ca",
  "tika-s0301t:189_2": "khandhā dukkhasaccaṃ, tadubhayamattho, “appatiṭṭhaṃ anāyūha”nti adhippetassa atthassa",
  "tika-s0301t:189_3": "paṭicchannaṃ katvā desanā upāyo mānaniggaṇhanavasena tassā devatāya saccābhisamayakāraṇabhāvato",
  "tika-s0301t:189_4": "patiṭṭhānāyūhanapaṭikkhepopadesena caturoghanirattharaṇatthikehi antadvayarahitā",
  "tika-s0301t:189_5": "majjhimā paṭipatti paṭipajjitabbāti ayamettha bhagavato āṇattīti ayaṃ desanāhāro.",
  "tika-s0301t:190_0": "Parasaṃsayapakkhandanatāya ñātukāmatāya ca kathaṃ nūti pucchāvasena vuttaṃ? Abhimukhabhāvato",
  "tika-s0301t:190_1": "ekapuggalabhāvato ca “tva”nti vuttaṃ. Paramukkaṃsagatassa garubhāvassa anaññayogyassa",
  "tika-s0301t:190_2": "saddhammadhurassa paridīpanato sādhūti marisasīlādiguṇatāya “mārisā”ti vuttaṃ. Avahananato",
  "tika-s0301t:190_3": "rāsibhāvato ca “ogha”nti vuttaṃ. Ñātuṃ icchitassa atthassa katattā pariyosāpitattā",
  "tika-s0301t:190_4": "“itī”ti vuttaṃ. Saṃsīdanalakkhaṇassa patiṭṭhānassa akātabbato sabbaso ca akatattā.",
  "tika-s0301t:190_5": "“Appatiṭṭha”nti vuttaṃ. Tayidaṃ akaraṇaṃ ekaṃsikanti khoti avadhāraṇavasena vuttaṃ.",
  "tika-s0301t:190_6": "Tassa ca appatiṭṭhānassa sasantatigatattā “tva”nti ca pucchitattā “aha”nti vuttaṃ.",
  "tika-s0301t:190_7": "Devatāya sambodhanato piyālapanato ca, “āvuso”ti vuttaṃ. Nibbuyhanalakkhaṇassa āyūhanassa",
  "tika-s0301t:190_8": "akātabbato sabbaso ca akatattā anāyūhanti vuttaṃ. Tiṇṇākārassa oghānaṃ anicchitabhāvato",
  "tika-s0301t:190_9": "eva tattha saṃsayassa anapagatattā oghataraṇassa ca avisesattā “yathā kathaṃ panā”ti",
  "tika-s0301t:190_10": "vuttaṃ. Tathā saṃsīdanalakkhaṇaṃ patiṭṭhānaṃ saṃsāre ca saṇṭhānanti anatthantarattā",
  "tika-s0301t:190_11": "abhinnakālikaṃ. Tathā nibbuyhanalakkhaṇaṃ āyūhanaṃ sammāpaṭipattiyā ativattananti",
  "tika-s0301t:190_12": "anatthantarattā abhinnakālikanti vuttaṃ “yadā svāhaṃ…pe… tadāssu nibbuyhāmī”ti. Tadubhayassa",
  "tika-s0301t:190_13": "paṭipakkhabhāvato paṭibāhanato ca oghātiṇṇāti vuttaṃ “evaṃ khvāhaṃ…pe… oghamatari”nti.",
  "tika-s0301t:191_0": "Ekabuddhantarantarikattā sudūrakālikatāya “cirassa”nti vuttaṃ. Antarā adiṭṭhapubbatāya",
  "tika-s0301t:191_1": "vimhayanīyatāya ca “vatā”ti vuttaṃ. Tadā upalabbhamānatāya attapaccakkhatāya ca “passāmī”ti",
  "tika-s0301t:191_2": "vuttaṃ. Bāhitapāpato brahmassa ca ariyamaggassa aṇanato paṭivijjhanato “brāhmaṇa”nti",
  "tika-s0301t:191_3": "vuttaṃ. Kilesasantāpavūpasamanato dukkhasantāpavūpasamanato ca sabbaso nibbutattā",
  "tika-s0301t:191_4": "“parinibbuta”nti vuttaṃ. Taraṇapayogassa nibbattitattā upari taritabbābhāvato ca",
  "tika-s0301t:191_5": "“tiṇṇa”nti vuttaṃ. Ñāṇacakkhunā oloketabbato lujjanato palujjanato ca “loke”ti vuttaṃ.",
  "tika-s0301t:191_6": "Visayesu sañjanato jātabhāvato “visattika”nti vuttaṃ. Ñāṇassa paccakkhabhāvato nigamanato",
  "tika-s0301t:191_7": "ca “ida”nti vuttaṃ. Bhāsitattā parisamattattā ca “avocā”ti vuttaṃ. Paṭhamaṃ gahitattā",
  "tika-s0301t:191_8": "paccāmasanato ca “sā devatā”ti vuttaṃ. Paṭikkhepassa abhāvato atthassa anumoditabbato",
  "tika-s0301t:191_9": "“samanuñño”ti vuttaṃ. Vineyyānaṃ sāsanato paramatthasampattito ca “satthā”ti vuttaṃ.",
  "tika-s0301t:191_10": "Cakkhupathātikkamena tirobhāvūpagamanato “antaradhāyī”ti vuttanti ayaṃ anupadavicayato vicayahāro.",
  "tika-s0301t:192_0": "Appatiṭṭhānānāyūhanehi oghataraṇaṃ yujjati kilesābhisaṅkhāravijahanena pārasampattisamijjhanato.",
  "tika-s0301t:192_1": "Sabbakilesa-taṇhādiṭṭhi-taṇhāyatana-sassatādivasena santiṭṭhato saṃsāre saṃsīdanaṃ",
  "tika-s0301t:192_2": "hotīti yujjati kāraṇassa suppatiṭṭhitabhāvato. Abhisaṅkharaṇakicce kilesābhisaṅkhāre",
  "tika-s0301t:192_3": "vijjamāne sabbadiṭṭhābhinivesa-atidhāvanābhinivesādīnaṃ vasena āyūhantassa saṃsāramahoghena",
  "tika-s0301t:192_4": "nibbuyhanaṃ hotīti yujjati sammāpaṭipattiyā ativattanato. Brahmassa ariyamaggassa",
  "tika-s0301t:192_5": "aṇanato paṭivijjhanato brāhmaṇabhāvo yujjjati bāhitapāpattā. Sammadeva santadhammasamadhigamato",
  "tika-s0301t:192_6": "parinibbutabhāvo yujjati sabbaso savāsanapahīnakilesattā. Tathā ca visattikāya tiṇṇabhāvo",
  "tika-s0301t:192_7": "yujjati yathā yāya lesopi na dissati, evaṃ aggamaggena tassā samucchinnattāti ayaṃ yuttihāro.",
  "tika-s0301t:193_0": "Kilesavaṭṭavasena patiṭṭhānaṃ visesato kammavaṭṭassa padaṭṭhānaṃ. Abhisaṅkhāravasena",
  "tika-s0301t:193_1": "āyūhanañca vipākavaṭṭassa padaṭṭhānaṃ. Appatiṭṭhānānāyūhanāni oghataraṇassa padaṭṭhānaṃ,",
  "tika-s0301t:193_2": "oghataraṇaṃ anupādisesanibbānassa. Taṇhāvasena patiṭṭhānassa assādānupassitā padaṭṭhānaṃ.",
  "tika-s0301t:193_3": "Tenāha bhagavā – “saṃyojaniyesu, bhikkhave, dhammesu assādānupassino taṇhā pavaḍḍhatī”ti.",
  "tika-s0301t:194_0": "Khandhāvijjā-phassa-saññā-vitakkāyonisomanasikāra-pāpamittaparatoghosā diṭṭhivasena",
  "tika-s0301t:194_1": "patiṭṭhānassa padaṭṭhānaṃ. Yathāha – paṭisambhidāmagge “khandhāpi diṭṭhiṭṭhānaṃ,",
  "tika-s0301t:194_2": "avijjāpi diṭṭhiṭṭhāna”ntiādi. Taṇhādiṭṭhābhinandanaavasesakilesābhisaṅkhāravasena",
  "tika-s0301t:194_3": "āyūhanassa padaṭṭhānaṃ. Iminā nayena yathārahaṃ taṇhādiṭṭhādivasena patiṭṭhānāyūhanānaṃ",
  "tika-s0301t:194_4": "padaṭṭhānabhāvo vattabbo. Sesamettha pāḷito eva suniddhāriyaṃ. Ayaṃ padaṭṭhānahāro.",
  "tika-s0301t:195_0": "Appatiṭṭhaṃ anāyūhanti patiṭṭhānāyūhanapaṭikkhepena vissajjentena niyyānāvahā sammāpaṭipatti",
  "tika-s0301t:195_1": "gahitā ekantato oghanittharaṇūpāyabhāvato. Taggahaṇena ca sabbepi sattatiṃsa bodhipakkhiyadhammā",
  "tika-s0301t:195_2": "gahitā honti niyyānalakkhaṇena ekalakkhaṇattāti ayaṃ lakkhaṇahāro.",
  "tika-s0301t:196_0": "Nidānamassā devatāya oghataraṇākārassa yāthāvato anavabodhoti vuttovāyamattho. Aññepi",
  "tika-s0301t:196_1": "ye imaṃ desanaṃ nissāya oghataraṇūpāyaṃ paṭivijjhanti, tepi imissā desanāya nidānanti",
  "tika-s0301t:196_2": "daṭṭhabbā. “Kathaṃ nu kho imaṃ desanaṃ nissāya sammadeva paṭivijjhantā catubbidhampi",
  "tika-s0301t:196_3": "oghaṃ tarantā sakalasaṃsāramahoghato nitthareyyuṃ, pare ca tattha patiṭṭhapeyyu”nti",
  "tika-s0301t:196_4": "ayamettha bhagavato adhippāyo. Padanibbacanaṃ niruttaṃ, taṃ “eva”ntiādinidānapadānaṃ",
  "tika-s0301t:196_5": "“katha”ntiādipāḷipadānañca aṭṭhakathāya tassā līnatthavaṇṇanāya ca vuttanayānusārena",
  "tika-s0301t:196_6": "sukarattā ativitthārabhayena na vitthārayimha.",
  "tika-s0301t:197_0": "Pada-padattha-desanā-nikkhepa-suttasandhi-vasena pañcavidhā sandhi. Tattha padassa",
  "tika-s0301t:197_1": "padantarena sambandho padasandhi. Tathā padatthassa padatthantarena sambandho padatthasandhi,",
  "tika-s0301t:197_2": "yo “kiriyākārakasambandho”ti vutto. Nānānusandhikassa taṃtaṃanusandhīti sambandho,",
  "tika-s0301t:197_3": "ekānusandhikassa pana pubbāparasambandho desanāsandhi, yā aṭṭhakathāyaṃ “pucchānusandhi",
  "tika-s0301t:197_4": "ajjhāsayānusandhi yathānusandhī”ti tidhā vibhattā. Ajjhāsayo cettha attajjhāsayo",
  "tika-s0301t:197_5": "parajjhāsayoti dvidhā veditabbo. Nikkhepasandhi catunnaṃ suttanikkhepānaṃ vasena",
  "tika-s0301t:197_6": "veditabbā. Yaṃ panettha vattabbaṃ, taṃ papañcasūdanīṭīkāyaṃ vuttanayena gahetabbaṃ.",
  "tika-s0301t:197_7": "Suttasandhi idha paṭhamanikkhepavasena veditabbā.",
  "tika-s0301t:198_0": "“Kasmā panettha oghataraṇasuttameva paṭhamaṃ nikkhitta”nti nāyamanuyogo katthaci",
  "tika-s0301t:198_1": "na pavattati? Apica “appatiṭṭhaṃ anāyūhaṃ oghamatari”nti patiṭṭhānāyūhanapaṭikkhepavasena",
  "tika-s0301t:198_2": "antadvayavivajjanamukhena vā majjhimāya paṭipadāya vibhāvanato sabbapaṭhamamidaṃ",
  "tika-s0301t:198_3": "suttaṃ idha nikkhittaṃ. Antadvayaṃ anupagamma majjhimāya paṭipattiyā saṅkāsanaparañhi",
  "tika-s0301t:198_4": "buddhānaṃ sāsananti. Yaṃ pana ekissā desanāya desanantarena saddhiṃ saṃsandanaṃ,",
  "tika-s0301t:198_5": "ayampi desanāsandhi. Sā idha evaṃ veditabbā –",
  "tika-s0301t:199": "“Appatiṭṭhaṃ…pe… anāyūhaṃ oghamatari”nti ayaṃ desanā –",
  "tika-s0301t:200": "“Sabbadā sīlasampanno, paññavā susamāhito;",
  "tika-s0301t:201": "Āraddhavīriyo pahitatto, oghaṃ tarati duttaraṃ.",
  "tika-s0301t:202": "“Virato kāmasaññāya, rūpasaṃyojanātigo;",
  "tika-s0301t:203": "Nandīrāgaparikkhīṇo, so gambhīre na sīdati; ;",
  "tika-s0301t:204": "Saddhāya tarati oghaṃ, appamādena aṇṇavaṃ. ;",
  "tika-s0301t:205": "“Pañca chinde pañca jahe, pañca cuttari bhāvaye;",
  "tika-s0301t:206": "Pañcasaṅgātigo bhikkhu, oghatiṇṇoti vuccati. ;",
  "tika-s0301t:207": "“Tasmā jantu sadā sato, kāmāni parivajjaye;",
  "tika-s0301t:208": "Te pahāya tare oghaṃ, nāvaṃ sitvāva pāragū. ;",
  "tika-s0301t:209": "“Ekāyanaṃ jātikhayantadassī, maggaṃ pajānāti hitānukampī;",
  "tika-s0301t:210": "Etena maggena tariṃsu pubbe, tarissanti ye ca taranti ogha”nti. –",
  "tika-s0301t:211": "Evamādīhi desanāhi saṃsandatīti ayaṃ catubyūho hāro.",
  "tika-s0301t:212_0": "Appatiṭṭhaṃ anāyūhanti ettha saṃkilesavasena patiṭṭhānaṃ āyūhanañca. Tena ayonisomanasikāro",
  "tika-s0301t:212_1": "dīpito, santakilesavasena anāyūhanena yonisomanasikāro. Tattha ayonisomanasikaroto",
  "tika-s0301t:212_2": "taṇhāvijjā pavaḍḍhati. Tesu taṇhāgahaṇena ca taṇhāmūlakā dhammā āvattanti. Avijjāgahaṇena",
  "tika-s0301t:212_3": "avijjāmūlakaṃ sabbaṃ bhavacakkaṃ āvattati. Yonisomanasikāraggahaṇena ca yonisomanasikāramūlakā",
  "tika-s0301t:212_4": "dhammā āvattanti catubbidhañca sampatticakkaṃ. Patiṭṭhānāyūhanapaṭikkhepena pana",
  "tika-s0301t:212_5": "sammāpaṭipatti dīpitā, sā ca saṅkhepato sīlādisaṅgahā. Tattha sīlaggahaṇena ekādasa",
  "tika-s0301t:212_6": "sīlānisaṃsā āvattanti, samādhiggahaṇena pañcaṅgiko sammāsamādhi pañcaññāṇiko sammāsamādhi",
  "tika-s0301t:212_7": "samādhiparikkhārā ca āvattanti. Paññāgahaṇena paññā ca sammādiṭṭhīti sammādiṭṭhisudassanā",
  "tika-s0301t:212_8": "sabbepi ariyamaggadhammā āvattantīti ayaṃ āvatto hāro.",
  "tika-s0301t:213_0": "Patiṭṭhānaṃ kilesādivasena sattavidhaṃ. Āyūhanaṃ abhisaṅkhārādivasena sattavidhaṃ.",
  "tika-s0301t:213_1": "Tathā tappaṭipakkhato appatiṭṭhānaṃ anāyūhanañca. Ayamettha dhammavibhatti. Padaṭṭhānabhūmivibhattiyo",
  "tika-s0301t:213_2": "pana heṭṭhā vuttanayānusārena veditabbā. Ayaṃ vibhattihāro.",
  "tika-s0301t:214_0": "Pubbabhāgappaṭipadaṃ sammadeva sampādetvā samathavipassanaṃ yuganaddhaṃ katvā bhāvanaṃ",
  "tika-s0301t:214_1": "ussakkento kilesādīnaṃ dūrīkaraṇato tesaṃ vasena asaṃsīdanto anibbuyhanto appatiṭṭhaṃ",
  "tika-s0301t:214_2": "anāyūhaṃ oghaṃ tarati. Kilesādīnaṃ vasena pana saṃsīdanto nibbuyhanto saṃsāre patiṭṭhānato",
  "tika-s0301t:214_3": "āyatiṃ punabbhavābhinibbattiyā āyūhanato oghaṃ na taratīti ayaṃ parivatto hāro.",
  "tika-s0301t:215_0": "Appatiṭṭhaṃ asantiṭṭhanto asaṃsīdanto anibbisaṃ anavinibbisanti pariyāyavacanaṃ,",
  "tika-s0301t:215_1": "anāyūhaṃ anibbuyhanto acetento apakappentoti pariyāyavacanaṃ, oghaṃ kilesasamuddanti",
  "tika-s0301t:215_2": "pariyāyavacanaṃ, atari atikkami accavāyīti pariyāyavacanaṃ. Iminā nayena sesapadesupi",
  "tika-s0301t:215_3": "pariyāyavacanaṃ veditabbanti ayaṃ vevacano hāro.",
  "tika-s0301t:216_0": "Appatiṭṭhaṃ anāyūhanti ettha patiṭṭhaṃ āyūhanti kilesānaṃ kiccakaraṇapaññatti. Pariyuṭṭhānānaṃ",
  "tika-s0301t:216_1": "vibhāvanapaññatti. Abhisaṅkhārānaṃ viruhanapaññatti. Taṇhāya assādapaññatti. Diṭṭhiyā",
  "tika-s0301t:216_2": "parinipphandanapaññatti. Bhavadiṭṭhiyā bhavābhinivesapaññatti. Vibhavadiṭṭhiyā vipallāsapaññatti.",
  "tika-s0301t:216_3": "Kāmasukhānuyogassa kāmesu anugijjhanapaññatti. Attakilamathānuyogassa attaparitāpanapaññatti.",
  "tika-s0301t:216_4": "Appatiṭṭhaṃ anāyūhanti pana abhiññeyyadhammānaṃ abhiññāpaññatti. Pariññeyyadhammānaṃ",
  "tika-s0301t:216_5": "pariññāpaññatti. Oghamatarinti pahātabbadhammānaṃ pahānapaññatti. Maggassa bhāvanāpaññatti.",
  "tika-s0301t:216_6": "Nirodhassa sacchikiriyāpaññattīti ayaṃ paññattihāro.",
  "tika-s0301t:217_0": "Appatiṭṭhaṃ anāyūhanti ettha patiṭṭhānāyūhanaggahaṇena oghaggahaṇena ca samudayasaccaṃ",
  "tika-s0301t:217_1": "gahitaṃ. Appatiṭṭhaṃ anāyūhaṃ atarinti pana padattayena maggasaccaṃ gahitaṃ, hetugahaṇena",
  "tika-s0301t:217_2": "ca hetumato gahaṇaṃ siddhamevāti dukkhanirodhasaccāni atthato gahitānevāti ayaṃ saccehi",
  "tika-s0301t:217_3": "otaraṇā. Tattha ye lokiyā pañcakkhandhā, yesaṃ vasena patiṭṭhānāyūhanasiddhi. Ye",
  "tika-s0301t:217_4": "lokuttarā cattāro khandhā, yesaṃ vasena oghataraṇasiddhi. Ayaṃ khandhamukhena otaraṇā.",
  "tika-s0301t:217_5": "Ye eva pañcakkhandhā dvādasāyatanāni aṭṭhārasa dhātuyo, te cattāro khandhā dvāyatanāni",
  "tika-s0301t:217_6": "dve dhātuyoti ayaṃ āyatanamukhena dhātumukhena ca otaraṇā. Tathā appatiṭṭhaṃ anāyūhanti",
  "tika-s0301t:217_7": "ettha patiṭṭhānāyūhanaggahaṇena kilesābhisaṅkhārādīnaṃ gahaṇaṃ. Kilesābhisaṅkhārādayo",
  "tika-s0301t:217_8": "oghā ca saṅkhārakkhandhā dhammāyatanaṃ dhammadhātu ca, appatiṭṭhānānāyūhanaggahaṇena",
  "tika-s0301t:217_9": "oghataraṇavacanena ca saha vipassanāya maggo kathito. Evañca saṅkhārakkhandho dhammāyatanaṃ",
  "tika-s0301t:217_10": "dhammadhātu ca gahitāti evampi khandhamukhena āyatanamukhena dhātumukhena otaraṇā.",
  "tika-s0301t:217_11": "Vipassanā ce aniccānupassanā, animittamukhena vimokkhamukhaṃ, dukkhānupassanā ce,",
  "tika-s0301t:217_12": "appaṇihitavimokkhamukhaṃ, anattānupassanā ce, suññatavimokkhamukhanti evaṃ vimokkhamukhena",
  "tika-s0301t:217_13": "otaraṇaṃ. Magge sekkhā sīlakkhandhādayo dhammāyatanadhammadhātū anāsavā ca evampi",
  "tika-s0301t:217_14": "kho khandhādimukhena otaraṇāti ayaṃ otaraṇo hāro.",
  "tika-s0301t:218": "Appatiṭṭhanti ārambho. Anāyūhanti padasuddhi, no ārambhasuddhi, tathā oghanti. Atarinti pana padasuddhi ceva ārambhasuddhi cāti ayaṃ sodhano hāro.",
  "tika-s0301t:219_0": "Appatiṭṭhaṃ anāyūhanti sāmaññato adhiṭṭhānaṃ taṇhādiṭṭhiādivasena patiṭṭhānāyūhanānaṃ",
  "tika-s0301t:219_1": "sādhāraṇato paṭikkhepacodanāti katvā oghamatarinti taṃ vikappetvā visesavacanaṃ.",
  "tika-s0301t:219_2": "Oghataraṇañhi cattāro ariyamaggā. Tattha paṭhamadutiyamaggā avisesena diṭṭhoghataraṇaṃ,",
  "tika-s0301t:219_3": "tatiyamaggo kāmoghataraṇaṃ, aggamaggo sesoghataraṇanti ayaṃ adhiṭṭhāno hāro.",
  "tika-s0301t:220_0": "Kilesavasena patiṭṭhānassa ayonisomanasikāro hetu. Abhisaṅkhāravasena āyūhanassa",
  "tika-s0301t:220_1": "kilesā hetū. Appatiṭṭhānānāyūhanānaṃ pana yathākkamaṃ yonisomanasikārapahānāni hetū.",
  "tika-s0301t:220_2": "Saṃyojaniyesu dhammesu assādānupassanā taṇhāvasena yathārahaṃ tassa hetū. Tenāha",
  "tika-s0301t:220_3": "bhagavā – “saṃyojaniyesu, bhikkhave, dhammesu assādānupassino taṇhā pavaḍḍhatī”ti.",
  "tika-s0301t:220_4": "Khandhāvijjāphassasaññāvitakkāyonisomanasikārapāpamittaparatoghosā diṭṭhivasena patiṭṭhānassa",
  "tika-s0301t:220_5": "hetū. Tenāha – paṭisambhidāmagge “khandhāpi diṭṭhiṭṭhānaṃ, avijjāpi diṭṭhiṭṭhāna”ntiādi.",
  "tika-s0301t:220_6": "Taṇhābhinandanā avasesakilesābhisaṅkhāravasena āyūhanassa hetū. Iminā nayena yathārahaṃ",
  "tika-s0301t:220_7": "taṇhādiṭṭhivasena patiṭṭhānāyūhanānaṃ hetuvibhāgo niddhāretabbo, tabbipariyāyena",
  "tika-s0301t:220_8": "appatiṭṭhānānāyūhanānaṃ. Kilesuppādane hi sammadeva ādīnavadassanaṃ appatiṭṭhānassa",
  "tika-s0301t:220_9": "hetū, abhisaṅkharaṇe ādīnavadassanaṃ anāyūhanassa hetū, vipassanāya ussukkāpanaṃ",
  "tika-s0301t:220_10": "oghataraṇassa hetūti ayaṃ parikkhāro hāro.",
  "tika-s0301t:221_0": "Yathāvuttavibhāgehi patiṭṭhānāyūhanehi catubbidhassapi oghassa parisuddhi. Appatiṭṭhānānāyūhanehi",
  "tika-s0301t:221_1": "pana sotānaṃ saṃvaro sabbaso pidhānañcāti catubbidhassapi oghassa visesato pidhānaṃ",
  "tika-s0301t:221_2": "appavattikaraṇaṃ. Ariyamaggassa bhāvanāya hi kilesavasena patiṭṭhānaṃ abhisaṅkhāravasena",
  "tika-s0301t:221_3": "āyūhanaṃ upacchinnaṃ, tassa sabbepi oghā tiṇṇā sammatiṇṇā pahīnā hontīti ayaṃ samāropano hāro.",
  "tika-s0301t:222_0": "Appatiṭṭhaṃ anāyūhanti ettha patiṭṭhāgahaṇena taṇhāvijjā gahitā. Tāsaṃ hi vasena",
  "tika-s0301t:222_1": "satto tattha tattha bhave patiṭṭhāti. Āyūhanaggahaṇena tappaccayā abhisaṅkhāradhammā",
  "tika-s0301t:222_2": "gahitā. Tattha taṇhāya visesato rūpadhammā adhiṭṭhānaṃ, avijjāya arūpadhammā. Tesaṃ",
  "tika-s0301t:222_3": "yathākkamaṃ samatho ca vipassanā ca paṭipakkhā, te “appatiṭṭhaṃ anāyūhaṃ oghamatari”nti",
  "tika-s0301t:222_4": "padehi pakāsitā honti, tesu samathassa cetovimutti phalaṃ, vipassanāya paññāvimutti.",
  "tika-s0301t:222_5": "Tathā hi sā “rāgavirāgā avijjāvirāgā”ti visesetvā vuccati. Tattha taṇhāvijjā abhisaṅkhāro",
  "tika-s0301t:222_6": "ca samudayasaccaṃ, tesaṃ adhiṭṭhānabhūtā rūpārūpadhammā dukkhasaccaṃ, tesaṃ appavatti",
  "tika-s0301t:222_7": "nirodhasaccaṃ, nirodhapajānanā paṭipadā oghataraṇapariyāyena vuttā maggasaccaṃ. Taṇhāgahaṇena",
  "tika-s0301t:222_8": "cettha māyā-sāṭheyyamānātimāna-madappamāda-pāpicchatā-pāpamittatā-ahirikānottappādivasena",
  "tika-s0301t:222_9": "akusalapakkho netabbo. Avijjāgahaṇena viparītamanasikāra-kodhūpanāha-makkhapaḷāsa-issāmacchariya-sārambha-",
  "tika-s0301t:222_10": "dovacassatā-bhavadiṭṭhiādivasena akusalapakkho netabbo. Vuttavipariyāyena amāyāasāṭheyyādiaviparītamanasikārādivasena.",
  "tika-s0301t:222_11": "Tathā samathapakkhiyānaṃ saddhindriyānaṃ vipassanāpakkhiyānaṃ aniccasaññādīnañca",
  "tika-s0301t:222_12": "vasena vodānapakkho netabboti ayaṃ nandiyāvattassa nayassa bhūmi.",
  "tika-s0301t:223_0": "Tathā vuttanayena gahitesu taṇhāvijjātappakkhiyadhammesu taṇhā lobho, avijjā moho,",
  "tika-s0301t:223_1": "avijjāya sampayutto lohite sati pubbo viya taṇhāya sati sijjhamāno āghāto doso iti",
  "tika-s0301t:223_2": "tīhi akusalamūlehi gahitehi, tappaṭipakkhato “appatiṭṭha”ntiādivacanehi ca tīṇi akusalamūlāni",
  "tika-s0301t:223_3": "tīṇi kusalamūlāni ca siddhāni eva honti. Idhāpi lobho sabbāni sāsavakusalamūlāni",
  "tika-s0301t:223_4": "āyūhanadhammā ca samudayasaccaṃ, tannibbattā tesaṃ adhiṭṭhānagocarabhūtā ca upādānakkhandhā",
  "tika-s0301t:223_5": "dukkhasaccantiādinā saccayojanā yojetabbā. Phalaṃ panettha vimokkhattayavasena niddhāretabbaṃ,",
  "tika-s0301t:223_6": "tīhi akusalamūlehi tividhaduccarita-saṃkilesamalavisamaakusalasaññā-vitakkādivasena",
  "tika-s0301t:223_7": "akusalapakkho netabbo, tathā tīhi kusalamūlehi tividhasucarita-samakusalasaññā-vitakka-samādhi-vimokkhamukhādivasena",
  "tika-s0301t:223_8": "vodānapakkho netabboti ayaṃ tipukkhalassa nayassa bhūmi.",
  "tika-s0301t:224_0": "Tathā vuttanayena gahitesu taṇhāvijjātappakkhiyadhammesu visesato taṇhādiṭṭhīnaṃ",
  "tika-s0301t:224_1": "vasena asubhe “subha”nti, dukkhe “sukha”nti ca vipallāsā, avijjādiṭṭhīnaṃ vasena",
  "tika-s0301t:224_2": "“anicce nicca”nti anattani “attā”ti vipallāsā veditabbā. Tesaṃ paṭipakkhato “appatiṭṭha”ntiādivacanehi",
  "tika-s0301t:224_3": "ca laddhehi sativīriyasamādhipaññindriyehi cattāri satipaṭṭhānāni siddhāneva honti.",
  "tika-s0301t:225_0": "Tattha catūhi indriyehi cattāro puggalā niddisitabbā. Kathaṃ? Duvidho hi taṇhācarito",
  "tika-s0301t:225_1": "mudindriyo tikkhindriyoti, tathā diṭṭhicarito. Tesu paṭhamo asubhe “subha”nti vipariyesaggāhī",
  "tika-s0301t:225_2": "satibalena yathābhūtaṃ kāyasabhāvaṃ sallakkhento bhāvanābalena taṃ vipallāsaṃ samugghātetvā",
  "tika-s0301t:225_3": "sammattaniyāmaṃ okkamati. Dutiyo asukhe “sukha”nti vipariyesaggāhī “uppannaṃ kāmavitakkaṃ",
  "tika-s0301t:225_4": "nādhivāsetī”tiādinā vuttena vīriyasaṃvarabhūtena vīriyabalena paṭipakkhaṃ vinodento",
  "tika-s0301t:225_5": "bhāvanābalena taṃ vipallāsaṃ viddhaṃsetvā sammattaniyāmaṃ okkamati. Tatiyo anicce",
  "tika-s0301t:225_6": "“nicca”nti ayāthāvaggāhī samathabalena samāhitacitto saṅkhārānaṃ taṅkhaṇikabhāvaṃ",
  "tika-s0301t:225_7": "sallakkhento bhāvanābalena taṃ vipallāsaṃ samugghātetvā sammattaniyāmaṃ okkamati.",
  "tika-s0301t:225_8": "Catuttho santati-samūha-kiccārammaṇa-ghanavañcitatāya phassādidhammapuñjamatte anattani",
  "tika-s0301t:225_9": "“attā”ti micchābhinivesī catukoṭikasuññatāmanasikārena taṃ micchābhinivesaṃ viddhaṃsetvā",
  "tika-s0301t:225_10": "sāmaññaphalaṃ sacchikaroti. Subhasaññāsukhasaññādīhi catūhi vā vipallāsehi samudayasaccaṃ,",
  "tika-s0301t:225_11": "tesamadhiṭṭhānārammaṇabhūtā pañcupādānakkhandhā dukkhasaccantiādinā saccayojanā veditabbā.",
  "tika-s0301t:225_12": "Phalaṃ panettha cattāri sāmaññaphalāni, catūhi cettha vipallāsehi caturāsavoghayoga-kāyagantha-agati-taṇhuppādupādāna-sattaviññāṇaṭṭhiti-apariññādivasena",
  "tika-s0301t:225_13": "akusalapakkho netabbo, tathā catūhi satipaṭṭhānehi catubbidhajhāna-vihārādhiṭṭhāna-sukhabhāgiyadhamma-appamaññāsammappadhāniddhipādādivasena",
  "tika-s0301t:225_14": "vodānapakkho netabboti ayaṃ sīhavikkīḷitassa nayassa bhūmi.",
  "tika-s0301t:226_0": "Imesaṃ pana tiṇṇaṃ atthanayānaṃ siddhiyā vohāranayadvayaṃ siddhameva hoti. Tathā",
  "tika-s0301t:226_1": "hi atthanayānaṃ disābhūtadhammālocanaṃ disālocanaṃ, tesaṃ samānayanaṃ aṅkusoti pañcapi",
  "tika-s0301t:226_2": "nayā idha niyuttāti veditabbā. Idañca suttaṃ soḷasavidhe suttantapaṭṭhāne nibbedhasekkhabhāgiyaṃ",
  "tika-s0301t:226_3": "byatirekamukhena patiṭṭhānāyūhanāni gahitānīti saṃkilesanibbedhasekkhabhāgiyaṃ cāti",
  "tika-s0301t:226_4": "daṭṭhabbaṃ. Aṭṭhavīsatividhe pana suttantapaṭṭhāne lokiyalokuttaraṃ sattādhiṭṭhānaṃ",
  "tika-s0301t:226_5": "ñāṇañeyyaṃ dassanabhāvanaṃ sakavacanaṃ vissajjanīyaṃ kusalaṃ anuññātanti veditabbaṃ.",
  "tika-s0301t:227": "Oghataraṇasuttavaṇṇanā niṭṭhitā.",
  "tika-s0301t:228": "2. Nimokkhasuttavaṇṇanā",
  "tika-s0301t:229_0": "2. Paṭhamamāgatanti saṃvaṇṇanāvasena paṭhamasuttādīsu paṭhamaṃ āgatapadaṃ. Uttānatthanti",
  "tika-s0301t:229_1": "pākaṭatthaṃ. Apubbaṃyeva hi duviññeyyatthañca padaṃ saṃvaṇṇetabbaṃ. Noti pucchāyaṃ",
  "tika-s0301t:229_2": "nu-saddena samānattho nipātoti āha “jānāsi noti jānāsi nū”ti. Vaṭṭato nimuccanti",
  "tika-s0301t:229_3": "tena sattāti nimokkho, maggo. So ca pamuccanti tenāti pamokkho, pamuccanante pana",
  "tika-s0301t:229_4": "adhigantabbattāphalaṃ “pamokkho”ti vuttaṃ, yathā arahattaṃ “rāgakkhayo dosakkhayo",
  "tika-s0301t:229_5": "mohakkhayo”ti vuttaṃ. Teti sattā. Viviccatīti visuṃ asammisso hoti, vigacchatīti",
  "tika-s0301t:229_6": "attho. Viviccati dukkhaṃ etasmāti viveko. Dutiyavikappe pana sakalavaṭṭadukkhato",
  "tika-s0301t:229_7": "sattā nimuccanti ettha pamuccanti viviccanti cāti nimokkho pamokkho viveko, nibbānanti",
  "tika-s0301t:229_8": "attho veditabbo. Etthāti ca nimittatthe bhummavacanaṃ daṭṭhabbaṃ. Avadhāraṇattho",
  "tika-s0301t:229_9": "kho-kāro “assosi kho”tiādīsu viya.",
  "tika-s0301t:230_0": "Nandīmūlako bhavo nandībhavo purimapade uttarapadalopena “sākabhakkho patthavo sākapatthavo”ti",
  "tika-s0301t:230_1": "yathā. Paṭhamaṃ kammavaṭṭapadhānaṃ atthaṃ vatvā puna kilesakammānaṃ vasena ubhayappadhānaṃ",
  "tika-s0301t:230_2": "atthaṃ vadanto “nandiyā cā”tiādimāha. Purimanayeti nandīmūlako kammabhavo nandībhavoti",
  "tika-s0301t:230_3": "etasmiṃ pakkhe. Nandībhavenāti nandībhavapadena. Tividhakammābhisaṅkhāravasenāti",
  "tika-s0301t:230_4": "puññābhisaṅkhārādivasena kāyasaṅkhārādivasena ca tippakārassa kammābhisaṅkhārassa",
  "tika-s0301t:230_5": "vasena. Saṅkhārakkhandho gahito cetanāpadhānattā saṅkhārakkhandhassa. Saññāviññāṇehīti",
  "tika-s0301t:230_6": "“saññāviññāṇasaṅkhayā”ti evaṃ vuttasaññāviññāṇapadehi. Taṃsampayuttā cāti tena yathāvuttasaṅkhārakkhandhena",
  "tika-s0301t:230_7": "samaṃ yuttā eva. Dve khandhāti saññāviññāṇakkhandhā.",
  "tika-s0301t:231_0": "Nanu ettha vedanākkhandho na gahitoti? No na gahitoti dassento “tehi panā”tiādimāha.",
  "tika-s0301t:231_1": "Tīhi khandhehīti saññāsaṅkhāraviññāṇakkhandhehi. Gahitāva avinābhāvato. Na hi vedanārahito",
  "tika-s0301t:231_2": "koci cittuppādo atthi. Anupādiṇṇakānanti kusalākusalānaṃ. Na hettha kiriyākhandhānaṃ",
  "tika-s0301t:231_3": "appavatti adhippetā. Appavattivasenāti anuppattidhammatāpattivasena. Nibbattanavasena",
  "tika-s0301t:231_4": "kammakilesehi upādīyatīti upādi, pañcakkhandhā. Upādino seso upādiseso, saha upādisesenāti",
  "tika-s0301t:231_5": "saupādisesaṃ. Nibbānaṃ kathitaṃ sakalakammakilesavūpasamatthassa jotitattā. Heṭṭhā",
  "tika-s0301t:231_6": "dvīhi padehi anupādiṇṇakakkhandhā gahitāti “vedanāna”nti ettha upādiṇṇakaggahaṇaṃ",
  "tika-s0301t:231_7": "yuttanti āha “upādiṇṇakavedanāna”nti. Nirodhenāti tappaṭibaddhachandarāganirodhavasena",
  "tika-s0301t:231_8": "nirujjhanena. Upasamenāti accantūpasamena appavattanena. Evañca katvā ca-saddaggahaṇaṃ",
  "tika-s0301t:231_9": "samatthitaṃ hoti. Tesanti tassā vedanāya taṃsampayuttānañca tiṇṇaṃ khandhānaṃ. Vatthārammaṇavasenāti",
  "tika-s0301t:231_10": "vatthubhūtānaṃ channaṃ ārammaṇabhūtānañca sabbesampi upādiṇṇakarūpadhammānaṃ vasena.",
  "tika-s0301t:232_0": "Kasmā pana heṭṭhā cattāro arūpakkhandhāyeva vuttā, rūpakkhandho na gahitoti? Visesabhāvato.",
  "tika-s0301t:232_1": "Saupādisesanibbānappattiyañhi upādiṇṇakarūpadhammānaṃ viya anupādiṇṇakarūpadhammānaṃ",
  "tika-s0301t:232_2": "appavattiyeva natthi. Dutiyanayeti nandiyā ca bhavassa cāti etamhi pakkhe. Nandiggahaṇena",
  "tika-s0301t:232_3": "saṅkhārakkhandho gahito taṃsahacaraṇato. Upapattibhavasaṅkhāto rūpakkhandhoti upādiṇṇakarūpadhammameva",
  "tika-s0301t:232_4": "vadati. Taggahaṇeneva ca tannimittakāni utuāhārajāni, viññāṇaggahaṇena cittajānīti",
  "tika-s0301t:232_5": "catusantatirūpassapettha gahitatā veditabbā. Saññādīhīti saññāviññāṇavedanāgahaṇehi",
  "tika-s0301t:232_6": "tayo khandhā gahitā, tañca kho upādiṇṇā anupādiṇṇāti vibhāgaṃ akatvā avisesato. Avisesena",
  "tika-s0301t:232_7": "hi pañcannaṃ khandhānaṃ appavatti nibbānaṃ. Tenāha “evaṃ…pe… nibbānaṃ kathitaṃ hotī”ti.",
  "tika-s0301t:232_8": "“Nibbāna”nti hi idha amatamahānibbānaṃ adhippetaṃ. Imameva ca nayanti idaṃ yathāvuttaṃ",
  "tika-s0301t:232_9": "dutiyameva. Cattāro mahānikāye dhāretīti catunikāyiko. Bhaṇḍikanāmako thero bhaṇḍikatthero.",
  "tika-s0301t:232_10": "Itīti vuttappakāraparāmasanaṃ. Nibbānavasenevāti paṭhamanaye saupādisesanibbānassa",
  "tika-s0301t:232_11": "anupādisesanibbānassa ca, dutiye pana “amatamahānibbānassā”ti sabbathāpi nibbānasseva",
  "tika-s0301t:232_12": "vasena bhagavā desanaṃ niṭṭhapesi samāpesīti.",
  "tika-s0301t:233": "Nimokkhasuttavaṇṇanā niṭṭhitā.",
  "tika-s0301t:234": "3. Upanīyasuttavaṇṇanā",
  "tika-s0301t:235_0": "3. Anekatthattā dhātusaddānaṃ upasaggavasena atthavisesavācako hotīti āha “upanīyatīti",
  "tika-s0301t:235_1": "parikkhīyati nirujjhatī”ti. Vinassatīti attho. Upanīyatīti vā saraseneva jīvitassa",
  "tika-s0301t:235_2": "maraṇūpagamanaṃ vuttanti āha – “upagacchati vā, anupubbena maraṇaṃ upetīti attho”ti.",
  "tika-s0301t:235_3": "Kāmañcettha “upanīyatī”ti padaṃ apākaṭakammavisesaṃ vuttaṃ. Yathā pana “sabbaṃ ārogyaṃ",
  "tika-s0301t:235_4": "byādhipariyosānaṃ, sabbaṃ yobbanaṃ jarāpariyosānaṃ, sabbaṃ jīvitaṃ maraṇapariyosāna”nti,",
  "tika-s0301t:235_5": "“upanīyati jīvita”nti vuttattā “maraṇaṃ upetī”ti vuttaṃ. Kammakattuvasena hetaṃ vuttaṃ.",
  "tika-s0301t:236_0": "Idāni kammasādhanavasena atthaṃ dassetuṃ “yathā vā”tiādi vuttaṃ. Gopālena gogaṇo",
  "tika-s0301t:236_1": "nīyati yathicchitaṃ ṭhānaṃ. Jīvanti tena sattā, sahajātadhammā vāti jīvitaṃ, tadeva",
  "tika-s0301t:236_2": "tesaṃ anupālane ādhipaccasabbhāvato indriyanti āha “jīvitanti jīvitindriya”nti parittanti",
  "tika-s0301t:236_3": "ittaraṃ. Tenāha “thoka”nti. Pabandhānupacchedassa paccayabhāvo idha jīvitassa maraṇakiccanti",
  "tika-s0301t:236_4": "adhippetanti āha “sarasaparittatāya cā”tiādi. Āyūti ca paramāyu idhādhippetaṃ, tañca",
  "tika-s0301t:236_5": "ajjakālavasena veditabbaṃ.",
  "tika-s0301t:237_0": "Imasmiñhi buddhuppāde ayaṃ kathāti jīvitassa atiittarabhāvadīpanaparā ayaṃ desanā.",
  "tika-s0301t:237_1": "Jīvitindriyavasena jīvitakkhayaṃ niyamento “ekacittappavattimattoyevā”ti āha, ekassa",
  "tika-s0301t:237_2": "cittuppādassa pavattikkhaṇamatto evāti attho. Idāni tamatthaṃ upamāya vibhāvetuṃ",
  "tika-s0301t:237_3": "“yathā nāmā”tiādi vuttaṃ. Tattha pavattamānanti nemirathīsā vattantī ekeneva nemippadesena",
  "tika-s0301t:237_4": "pavattati ekasmiṃ khaṇeti adhippāyo. “Ekeneva tiṭṭhatī”ti etthāpi eseva nayo. Ekacittakkhaṇikanti",
  "tika-s0301t:237_5": "ekacittakkhaṇamattavantaṃ. Tasmiṃ citteti tasmiṃ yasmiṃ kismiñci ekasmiṃ citte. Niruddhamatteti",
  "tika-s0301t:237_6": "niruddhabhāvappattamatte. Niruddhoti vuccatīti matoti vuccati taṃsamaṅgī satto paramatthato.",
  "tika-s0301t:237_7": "Avisesaviduno pana aviññāyamānantarena anusandhānassa niruddhanaṃ nirodhaṃ sallakkhenti.",
  "tika-s0301t:237_8": "Yathāvuttamatthaṃ suttena vibhāvetuṃ “yathāhā”tiādi vuttaṃ. Tena tīsupi kālesu sattānaṃ",
  "tika-s0301t:237_9": "paramatthato jīvanaṃ maraṇaṃ cittakkhaṇavasenevāti dasseti.",
  "tika-s0301t:238_0": "Jīvitanti jīvitindriyaṃ. Attabhāvoti jīvitavedanāviññāṇāni ṭhapetvā avasiṭṭhadhammā",
  "tika-s0301t:238_1": "adhippetā. Sukhadukkhāti sukhadukkhā vedanā, upekkhāpi idha sukhadukkhāsveva antogadhā",
  "tika-s0301t:238_2": "iṭṭhāniṭṭhabhāvato. Kevalāti attanā, niccabhāvena vā avomissā. Ekacittasamāyuttāti",
  "tika-s0301t:238_3": "ekakena cittena sahitā. Lahuso vattate khaṇoti vuttanayena ekacittakkhaṇikatāya lahuko",
  "tika-s0301t:238_4": "atiittaro jīvitādīnaṃ khaṇo vattati.",
  "tika-s0301t:239_0": "Ye niruddhā marantassāti cavantassa sattassa cutito uddhaṃ niruddhāti vattabbā ye",
  "tika-s0301t:239_1": "khandhā. Tiṭṭhamānassa vā idhāti ye vā idha pavattiyaṃ tiṭṭhamānassa dharantassa",
  "tika-s0301t:239_2": "bhaṅgappattiyā niruddhā khandhā, sabbepi sadisā te sabbepi ekasadisā gatā atthaṅgatā",
  "tika-s0301t:239_3": "appaṭisandhiyā puna āgantvā paṭisandhānābhāvena vigatā. Yathā hi cutikhandhā na nibbattanti,",
  "tika-s0301t:239_4": "evaṃ tato pubbepi khandhā. Tasmā ekacittakkhaṇikaṃ sattānaṃ jīvitanti adhippāyo.",
  "tika-s0301t:240_0": "Anibbattena na jātoti anuppannena cittena jāto na hoti “anāgate cittakkhaṇe na jīvittha",
  "tika-s0301t:240_1": "na jīvati jīvissatī”ti vattabbato. Paccuppannena vattamānena cittena jīvati jīvamāno",
  "tika-s0301t:240_2": "nāma hoti, na jīvittha na jīvissati. Cittabhaṅgā mato lokoti cuticittassa viya sabbassapi",
  "tika-s0301t:240_3": "tassa tassa cittassa bhaṅgappattiyā ayaṃ loko paramatthato mato nāma hoti “atīte",
  "tika-s0301t:240_4": "cittakkhaṇe jīvittha na jīvati na jīvissatī”ti vattabbato, niruddhassa appaṭisandhikattā.",
  "tika-s0301t:240_5": "Evaṃ santepi paññatti paramatthiyā, yāyaṃ taṃ taṃ pavattaṃ cittaṃ upādāya “tisso",
  "tika-s0301t:240_6": "jīvati, phusso jīvatī”ti vacanappavattiyā visayabhūtā santānapaññatti, sā ettha paramatthiyā",
  "tika-s0301t:240_7": "paramatthabhūtā. Tathā hi vuttaṃ “nāmagottaṃ na jīratī”ti.",
  "tika-s0301t:241_0": "Na santi tāṇāti jaraṃ upagatassa tato taṃnimittaṃ yaṃ vā pāpakārino pāpakammānaṃ",
  "tika-s0301t:241_1": "upaṭṭhānavasena puññakārino piyavippayogavasena cittadukkhaṃ ubhayesampi bandhanacchedanādivasena",
  "tika-s0301t:241_2": "vitujjamānaṃ anappakaṃ sarīradukkhaṃ sammohappatti ca hoti, tato tāyantā na santi.",
  "tika-s0301t:241_3": "Tenāha – “tāṇaṃ leṇaṃ saraṇaṃ bhavituṃ samatthā nāma keci natthī”ti. Bhāyati etasmāti",
  "tika-s0301t:241_4": "bhayaṃ, bhayanimittanti āha “bhayavatthū”ti. Taggahaṇena ca cittutrāsalakkhaṇaṃ bhayaṃ",
  "tika-s0301t:241_5": "gahitameva, sati nimitte nemittaṃ santamevāti. Pubbacetananti ekāvajjanavīthiyaṃ",
  "tika-s0301t:241_6": "nānāvajjanavīthiyaṃ sampavattaṃ upacārajjhānacetanaṃ. Aparacetananti vasībhāvāpādanavasena",
  "tika-s0301t:241_7": "parato samāpajjanavasena ca pavattaṃ samāpatticetanaṃ. Muñcacetananti vikkhambhanavasena",
  "tika-s0301t:241_8": "pavattaṃ paṭhamappanācetanaṃ. Kusalajjhānassa vipākajjhāneva labbhamānaṃ sukhaṃ jhānasukhaṃ.",
  "tika-s0301t:241_9": "Iṭṭhapariyāyo cettha sukha-saddo. Jhāne apekkhā jhānanikanti. Jhānassa assādavasena",
  "tika-s0301t:241_10": "pavatto lobho jhānassādo. Yena te te brahmāno jhānato vuṭṭhāya “aho sukhaṃ aho sukha”nti",
  "tika-s0301t:241_11": "vācaṃ nicchāresunti. Yathā devā sukhabahulā tihetupaṭisandhikāvāti paṭipajjantā jhānaṃ",
  "tika-s0301t:241_12": "adhigantuṃ bhabbā, na itareti “kāmāvacaradevesū”ti vuttaṃ. Kāmāvacarā ca uparidevā",
  "tika-s0301t:241_13": "ca kāmāvacaradevāti ekadesasarūpekaseso daṭṭhabbo. Tena manussānampi ekaccānaṃ sabbesampi",
  "tika-s0301t:241_14": "vā saṅgaho siddho hoti patthanāparikappanāya visayabhāvato. Tenāha “aho vatime ca…pe…",
  "tika-s0301t:241_15": "tiṭṭheyyu”nti. Thullāni phusitāni vipphurāni etthāti thullaphusitako, kālo, deso",
  "tika-s0301t:241_16": "vā. Tasmiṃ thullaphusitake.",
  "tika-s0301t:242_0": "“Puññāni kayirātha sukhāvahānī”ti vuttattā “aniyyānikaṃ vaṭṭakathaṃ kathetī”ti vuttaṃ.",
  "tika-s0301t:242_1": "Lujjanapalujjanaṭṭhena loko, kilesehi āmasitabbato āmisañcāti lokāmisaṃ. Nippariyāyāmisaṃ",
  "tika-s0301t:242_2": "pana loke āmisantipi lokāmisaṃ. Pariyāyeti sabhāvato parivattetvā ñāpeti etenāti",
  "tika-s0301t:242_3": "pariyāyo, leso, kāraṇaṃ vāti āha “nippariyāyena cattāro paccayā”ti, vaṭṭassa ekantato",
  "tika-s0301t:242_4": "bālalokeheva āmasitabbabhāvato pariyāyāmisatā vuttā. Idha pari..pe… adhippetaṃ vivaṭṭapaṭiyogino",
  "tika-s0301t:242_5": "icchitattā. Catupaccayāpekkhañhi pahānaṃ. Ekaccassa sakalavaṭṭāpekkhappahānassapi",
  "tika-s0301t:242_6": "paccayo hotīti “vaṭṭatiyevā”ti sāsaṅkaṃ vadati. Vūpasamati ettha sakalavaṭṭadukkhanti",
  "tika-s0301t:242_7": "santi, asaṅkhatadhātūti āha “nibbānasaṅkhāta”nti.",
  "tika-s0301t:243": "Upanīyasuttavaṇṇanā niṭṭhitā.",
  "tika-s0301t:244": "4. Accentisuttavaṇṇanā",
  "tika-s0301t:245_0": "4. Kālayanti khepentīti kālā. Purebhattādayo hi kālā dhammappavattimattatāya paramatthato",
  "tika-s0301t:245_1": "avijjamānāpi lokasaṅketamattasiddhā tassāyeva dhammappavattiyā gatagatāya anivattanato",
  "tika-s0301t:245_2": "taṃ taṃ dhammappavattiṃ khepentā vināsayantā viya sayañca tāhi saddhiṃ accentā viya",
  "tika-s0301t:245_3": "honti. Tenāha – “kālo ghasati bhūtāni, sabbāneva sahattanā”ti. “Tarayanti rattiyo”ti",
  "tika-s0301t:245_4": "etthāpi vuttanayeneva attho veditabbo. “Etaṃ bhayaṃ maraṇe pekkhamāno”ti vuccamānattā",
  "tika-s0301t:245_5": "puggalaṃ maraṇūpagamanāya tarayantīti attho vutto. Vayoguṇāti ettha koṭṭhāsā guṇā.",
  "tika-s0301t:245_6": "Titthiyānaṃ hi carimacittena sakalacitte vayasamūhe vayasamaññāti āha – “paṭhamamajjhimapacchimavayānaṃ",
  "tika-s0301t:245_7": "guṇā, rāsayoti attho”ti. Ānisaṃsaṭṭho guṇaṭṭho “vākaciraṃ nivāsesiṃ, dvādasaguṇamupāgata”ntiādīsu",
  "tika-s0301t:245_8": "viya. “Tandiguṇāhaṃ karissāmi, diguṇaṃ diguṇaṃ vaddheyyā”ti ca evamādīsu pana tabbhāvavuttiattho guṇaṭṭho.",
  "tika-s0301t:246": "“Asaṅkhyeyyāni nāmāni, saguṇena mahesino;",
  "tika-s0301t:247": "Guṇena nāmamuddheyyaṃ, api nāma sahassato”ti. –",
  "tika-s0301t:248_0": "Ādīsu pasaṃsaṭṭho guṇaṭṭho daṭṭhabbo. “Vayoguṇā anupubbaṃ jahantī”ti ettha attho",
  "tika-s0301t:248_1": "“accenti kālā”ti ettha vuttanayo eva. Paṭhamamajjhimavayāti paṭhamaggahaṇañcettha",
  "tika-s0301t:248_2": "vayassa gatassa apunarāvattidassanatthaṃ kataṃ. Tenevāha – “maraṇakkhaṇe pana tayopi vayā jahantevā”ti.",
  "tika-s0301t:249_0": "Ettha ca pāḷiyaṃ “accenti kālā”ti sāmaññato kālassa apagamanaṃ dassitaṃ, puna taṃ",
  "tika-s0301t:249_1": "visesatopi dassetuṃ itaradvayaṃ vuttaṃ. Aṭṭhakathāyaṃ pana mudindriyassa vasena “vayoguṇā",
  "tika-s0301t:249_2": "anupubbaṃ jahantī”ti vuttaṃ, majjhimindriyassa vasena “tarayanti rattiyo”ti vuttanti",
  "tika-s0301t:249_3": "adhippāyena “kālāti purebhattādayo kālā”ti vuttaṃ. Tasmā tattha ādi-saddena pacchābhattapaṭhamayāma-muhuttakālādi-kālakoṭṭhāso",
  "tika-s0301t:249_4": "eva aṇupabhedo kālavibhāgo gahitoti veditabbo. Sesanti idha dvīsu gāthāsu pacchimaddho.",
  "tika-s0301t:249_5": "So hi idha atthato adhigatattā anantarasutte ca vuttattā atidisito.",
  "tika-s0301t:250": "Accentisuttavaṇṇanā niṭṭhitā.",
  "tika-s0301t:251": "5. Katichindasuttavaṇṇanā",
  "tika-s0301t:252_0": "5. Chindantoti samucchindanto. Kati chindeyyāti kittake pāpadhamme samucchindeyya,",
  "tika-s0301t:252_1": "anuppattidhammataṃ pāpeyya. Sesapadesupīti sesesupi dvīsu padesu. Jahanto kati jaheyya,",
  "tika-s0301t:252_2": "bhāvento kati uttari bhāveyyāti imamatthaṃ “eseva nayo”ti iminā atidisati. Catutthapadassa",
  "tika-s0301t:252_3": "pana attho sarūpeneva dassito. Atthato ekanti bhāvatthato ekaṃ. Yadi evaṃ kimatthaṃ",
  "tika-s0301t:252_4": "pariyāyantaraṃ gahitanti āha “gāthābandhassa panā”tiādi. Atthato ettha punarutti",
  "tika-s0301t:252_5": "atthevāti āha “saddapunaruttiṃ vajjayantī”ti. Saṅgaṃ atikkamayatīti saṅgātigoti āha “ayamevattho”ti.",
  "tika-s0301t:253_0": "Oraṃ vuccati kāmadhātu, paṭisandhiyā paccayabhāvena tañca bhajantīti orambhāgiyāni.",
  "tika-s0301t:253_1": "Tattha ca kammaṃ tabbipākaṃ satte dukkhaṃ, kammunā vipākaṃ, sattena dukkhaṃ saṃyojentīti",
  "tika-s0301t:253_2": "saṃyojanāni, sakkāyadiṭṭhi-vicikicchā-sīlabbataparāmāsa-kāmarāga-paṭighā. Uddhaṃ",
  "tika-s0301t:253_3": "vuccati catasso arūpadhātuyo, vuttanayena taṃ bhajantīti uddhambhāgiyāni, saṃyojanāni",
  "tika-s0301t:253_4": "rūpārūparāgamānuddhaccāvijjā. Āropitavacanānurūpeneva evamāhāti “pañca chinde pañca",
  "tika-s0301t:253_5": "jahe”ti evaṃ kathesi tassā devatāya sukhaggahaṇatthaṃ. Na kevalaṃ tāya devatāya vuttavacanānurūpato",
  "tika-s0301t:253_6": "eva, atha kho tesu saṃyojanesu vattabbākāratopīti dassetuṃ “atha vā”tiādi vuttaṃ.",
  "tika-s0301t:253_7": "Tena orambhāgiyasaṃyojanāni nāma garūni ducchedāni gāḷhabandhanabhāvato, tasmā tāni",
  "tika-s0301t:253_8": "sandhāya “pañca chinde”ti vuttaṃ.",
  "tika-s0301t:254_0": "Uddhambhāgiyasaṃyojanāni pana lahūni succhedāni heṭṭhā pavattitānukkamena bhāvanānayena",
  "tika-s0301t:254_1": "pahātabbato, tasmā tāni sandhāya “pañca jahe”ti vuttaṃ. Tenāha “pādesu baddhapāsasakuṇo",
  "tika-s0301t:254_2": "viyā”tiādi. Visesanti bhāvanānaṃ visesaṃ vipassanābhāvanaṃ bhāvento uppādento vipaccento",
  "tika-s0301t:254_3": "vaḍḍhento ca. Saṃsārapaṅke sañjanaṭṭhena rāgo eva saṅgo “rāgasaṅgo”. Esa nayo sesesupi.",
  "tika-s0301t:254_4": "Yasmā ettha rāga-moha-diṭṭhi-tabbhāgiyasakkāyadiṭṭhi-sīlabbataparāmāsa-kāmarāgāvijjā",
  "tika-s0301t:254_5": "atthato oghā eva, itare tadekaṭṭhā, tasmā bhagavā saṃyojanappahānasaṅgātikkamehi",
  "tika-s0301t:254_6": "oghataraṇaṃ kathesi. Lokiyalokuttarāni kathitāni “bhāvaye”ti pubbabhāgāya maggabhāvanāya adhippetattā.",
  "tika-s0301t:255": "Katichindasuttavaṇṇanā niṭṭhitā.",
  "tika-s0301t:256": "6. Jāgarasuttavaṇṇanā",
  "tika-s0301t:257_0": "6. Jāgaratanti anādare sāmivacanaṃ. Tenāha “indriyesu jāgarantesū”ti. “Vissajjanagāthāyaṃ",
  "tika-s0301t:257_1": "panā”ti imassa padassa “ayamattho veditabbo”ti iminā sambandho. Pucchāgāthāya pana",
  "tika-s0301t:257_2": "attho imināva nayena viññāyatīti adhippāyo. Pañca jāgarataṃ suttāti ettha “suttā”ti",
  "tika-s0301t:257_3": "padaṃ apekkhitvā pañcāti paccattavacanaṃ “jāgarata”nti padaṃ apekkhitvā sāmivasena",
  "tika-s0301t:257_4": "pariṇāmetabbaṃ “pañcannaṃ jāgarata”nti. Tenāha – “pañcasu indriyesu jāgarantesū”ti,",
  "tika-s0301t:257_5": "jāgarantesu baddhābhāvena sakiccappasutatāya sakiccasamatthatāya cāti attho. Sottaṃva",
  "tika-s0301t:257_6": "suttā pamādaniddābhāvato. Tameva suttabhāvaṃ puggalādhiṭṭhānāya kathāya dassetuṃ",
  "tika-s0301t:257_7": "“kasmā”tiādi vuttaṃ. Pamajjati, pamādo vā etassa atthīti pamādo, tassa bhāvo pamādatā,",
  "tika-s0301t:257_8": "tāya, pamattabhāvenāti attho.",
  "tika-s0301t:258_0": "Evaṃ gāthāya paṭhamassa pādassa atthaṃ vatvā dutiyassa vattuṃ “evaṃ suttesū”tiādi",
  "tika-s0301t:258_1": "vuttaṃ. Tassattho vuttanayena veditabbo. Yasmā appahīnasupanakiriyāvasena sanīvaraṇassa",
  "tika-s0301t:258_2": "puggalassa anuppannarāgarajādayo uppajjanti, uppannā pavaḍḍhanti, tasmā vuttaṃ “nīvaraṇeheva",
  "tika-s0301t:258_3": "kilesarajaṃ ādiyatī”ti. Tenevāha “purimā”tiādi. Purimānaṃ pacchimānaṃ aparāparuppattiyā",
  "tika-s0301t:258_4": "paccayabhāvo hettha ādiyanaṃ. Pañcahi indriyehi parisujjhatīti maggapariyāpannehi",
  "tika-s0301t:258_5": "saddhādīhi pañcahi indriyehi sakalasaṃkilesato visujjhati. Paññindriyameva hi anaññātaññassāmītindriyādīni,",
  "tika-s0301t:258_6": "itarāni ca anvayānīti.",
  "tika-s0301t:259": "Jāgarasuttavaṇṇanā niṭṭhitā.",
  "tika-s0301t:260": "7. Appaṭividitasuttavaṇṇanā",
  "tika-s0301t:261_0": "7. Pavattinivattitadubhayahetuvibhāgassa dhammassapi catusaccantogadhattā āha “dhammāti",
  "tika-s0301t:261_1": "catusaccadhammā”ti. Cattāripi hi ariyasaccāni catusaccantogadhāni. Appaṭividdhāti",
  "tika-s0301t:261_2": "pariññābhisamayādivasena anabhisamitā. Diṭṭhigatavādesūti diṭṭhigatasaññitesu vādesu.",
  "tika-s0301t:261_3": "Diṭṭhigatehi te pavattitā. Ito paresanti ito sāsanikehi paresaṃ aññesaṃ. Dhammatāyāti",
  "tika-s0301t:261_4": "sabhāvena, sayamevāti attho. Gacchantīti pavattanti diṭṭhivādaṃ paggayha tiṭṭhanti.",
  "tika-s0301t:261_5": "Parenāti diṭṭhigatikena. Nīyantīti diṭṭhivādasaṅgaṇhane uyyojīyanti. Tenāha “tatthā”tiādi.",
  "tika-s0301t:261_6": "Pabujjhitunti pamādaniddāya paṭibujjhituṃ. Paṭipadā yathādesitassa dhammassa kathitatāya,",
  "tika-s0301t:261_7": "paṭibujjhituṃ yoniso pavattiyamānattā bhaddikā.",
  "tika-s0301t:262_0": "Hetunāti ñāyena. Kāraṇenāti catusaccānaṃ sambodhayuttiyā. Hatthatale āmalakaṃ viya",
  "tika-s0301t:262_1": "sabbaṃ ñeyyaṃ jānātīti sabbaññū, teneva sabbaññutābhisambodhena buddhoti sabbaññubuddho.",
  "tika-s0301t:262_2": "Paccekaṃ parehi asādhāraṇatāya visuṃ sayambhuñāṇena saccāni buddhavāti paccekabuddho.",
  "tika-s0301t:262_3": "Paropadesena catusaccaṃ bujjhatīti catusaccabuddho. Tathā hi so sayambhutāya abhāvato",
  "tika-s0301t:262_4": "kevalaṃ catusaccabuddhoti vuccati. Sutena sutamayañāṇena khandhādibhedaṃ ñeyyaṃ buddhavāti",
  "tika-s0301t:262_5": "sutabuddho. Sabbaññubuddhapaccekabuddhe ṭhapetvā avasesā aggasāvakamahāsāvakāpi pakatisāvakāpi",
  "tika-s0301t:262_6": "vītarāgā avasesā khīṇāsavā. Tayopi purimā vaṭṭanti sambuddhātiādivacanato. Sannivasati",
  "tika-s0301t:262_7": "etenāti sannivāso, caritaṃ. Lokassa sannivāso lokasannivāso, tasmiṃ. Kāyaduccaritādibhede",
  "tika-s0301t:262_8": "visame. Satisammosena visame vā sattanikāye. So hi visamayogato visamo. Rāgavisamādike",
  "tika-s0301t:262_9": "visame vā kilesajāte. Taṃ visamaṃ pahāya taṃ visamaṃ ajjhupekkhitvā samaṃ sadisaṃ",
  "tika-s0301t:262_10": "yuttarūpaṃ, purimakehi vā sambuddhehi samaṃ sadisaṃ caranti vattanti.",
  "tika-s0301t:263": "Appaṭividitasuttavaṇṇanā niṭṭhitā.",
  "tika-s0301t:264": "8. Susammuṭṭhasuttavaṇṇanā",
  "tika-s0301t:265_0": "8. Susammuṭṭhāti suṭṭhu ativiya sammuṭṭhā. Satta sekkhā hi susammusitā vinaṭṭhā.",
  "tika-s0301t:265_1": "Kathaṃ pana te anadhigatā naṭṭhā nāma hontīti āha “yathā hī”tiādi. Adhigatassāti",
  "tika-s0301t:265_2": "adhigato assa. So vadantoti sambandho. Sesanti “dhammā”tiādi. Purimasadisamevāti",
  "tika-s0301t:265_3": "anantaragāthāya vuttasadisameva.",
  "tika-s0301t:266": "Susammuṭṭhasuttavaṇṇanā niṭṭhitā.",
  "tika-s0301t:267": "9. Mānakāmasuttavaṇṇanā",
  "tika-s0301t:268_0": "9. Seyyādibhedaṃ mānaṃ appahāya taṃ paggayha vicaranto kāmento nāma hotīti āha “mānaṃ",
  "tika-s0301t:268_1": "kāmentassa icchantassā”ti. Damati cittaṃ etenāti damo, satisambojjhaṅgādiko samādhipakkhiko",
  "tika-s0301t:268_2": "damo. Manacchaṭṭhāni indriyāni dametīti damo, indriyasaṃvaro. Kilese dameti pajahatīti",
  "tika-s0301t:268_3": "damo, paññā. Upavasanavasena kāyakammādiṃ dametīti damo, uposathakammaṃ. Kodhūpanāhamakkhamānādike",
  "tika-s0301t:268_4": "dameti vinetīti damo, adhivāsanakhanti. Tenevāti “damo”ti samādhipakkhikadhammānaṃ",
  "tika-s0301t:268_5": "eva adhippetattā. “Na monaṃ atthī”ti ca pāṭho. Asamāhitassāti samādhipaṭikkhepo jotito.",
  "tika-s0301t:269_0": "Maccudheyyassa pārataraṇassa vuccamānattā “monanti catumaggañāṇa”nti vuttaṃ. Na hi",
  "tika-s0301t:269_1": "tato aññena taṃ sambhavati. Jānāti asammohapaṭivedhavasena paṭivijjhatīti attho.",
  "tika-s0301t:269_2": "Maccu dhīyati etthāti maccudheyyaṃ, khandhapañcakaṃ maraṇadhammattā. Tassevāti maccudheyyasseva.",
  "tika-s0301t:269_3": "Pāraṃ paratīrabhūtaṃ nibbānaṃ. Tareyyāti ettha taraṇaṃ nāma ariyamaggabyāpāroti āha",
  "tika-s0301t:269_4": "“paṭivijjheyya pāpuṇeyyā”ti. Tathā hi vakkhati “paṭivedhataraṇaṃ nāma vutta”nti.",
  "tika-s0301t:269_5": "“Na tareyya na paṭivijjheyya na pāpuṇeyya vā”ti ayamettha pāṭho yutto. Aññathā “idaṃ",
  "tika-s0301t:269_6": "vuttaṃ hotī”tiādivacanaṃ virujjheyya. Eko araññe viharantoti ekākī hutvā araññe viharantoti attho.",
  "tika-s0301t:270_0": "Kāmaṃ heṭṭhimamaggehipi ekaccassa mānassa pahānaṃ labbhati. Aggamaggeneva pana tassa",
  "tika-s0301t:270_1": "anavasesato pahānanti āha – “arahattamaggena navavidhamānaṃ pajahitvā”ti. Upacārasamādhipubbako",
  "tika-s0301t:270_2": "appanāsamādhīti vuttaṃ “upacārappanāsamādhīhī”ti, na upacārasamādhimattena samādhimattaṃ",
  "tika-s0301t:270_3": "sandhāya paccekaṃ vākyaparisamāpanassa ayujjanato. Na hi appanaṃ appattaṃ lokuttarajjhānaṃ",
  "tika-s0301t:270_4": "atthi. “Sucetaso”ti cittassa ñāṇasahitatāya lakkhaṇavacananti āha “ñāṇasampayuttatāyā”tiādi.",
  "tika-s0301t:270_5": "Tathā hi vakkhati “sucetasoti ettha cittena paññā dassitā”ti. “Sabbadhi vippamutto”ti",
  "tika-s0301t:270_6": "sabbesu bhavādīsu visaṃsaṭṭhacitto sabbaso khandhādīhi visaṃyutto hotīti vuttaṃ “sabbesu",
  "tika-s0301t:270_7": "khandhāyatanādīsu vippamutto hutvā”ti. Pariññāpaṭivedho sacchikiriyapaṭivedhena vinā",
  "tika-s0301t:270_8": "natthīti āha “tebhūmaka…pe… vutta”nti.",
  "tika-s0301t:271_0": "Mānaṃ nissāya duccaritacaraṇato māno nāmāyaṃ sīlabhedano. Tasmāti mānassa sīlapaṭipakkhabhāvato.",
  "tika-s0301t:271_1": "Iminā paṭipakkhappahānakittanena. Adhicittasikkhā kathitā sarūpato evāti adhippāyo.",
  "tika-s0301t:271_2": "Ettha cittenāti su-saddena visesitacittena. Tasmāti paññāya dassitattā. Imināti “sucetaso”ti",
  "tika-s0301t:271_3": "iminā padena. Adhisīlasikkhā adhicittasikkhā adhipaññāsikkhāti sīlādīnipi visesetvā",
  "tika-s0301t:271_4": "vuttāni. Sambhave byabhicāre ca visesanavisesitabbatāti taṃ dassento “adhisīlañca",
  "tika-s0301t:271_5": "nāma sīle sati hotī”tiādiṃ vatvā tadubhayaṃ vibhāgena dassetuṃ “tasmā”tiādi vuttaṃ.",
  "tika-s0301t:271_6": "Paṭhamanayo saṅkaravasena pavattoti asaṅkaravasena dassetuṃ “apicā”tiādinā dutiyanayo",
  "tika-s0301t:271_7": "vutto. “Samāpannā”ti etthāpi “nibbānaṃ patthayantenā”ti ānetvā sambandho. Vipassanāya",
  "tika-s0301t:271_8": "pādakabhāvaṃ anupagatāpi tadatthaṃ nibbattanādivasena samāpannāti ayamattho purimanayato",
  "tika-s0301t:271_9": "viseso. Adhipaññāya panettha purimanayato viseso natthīti sā anuddhaṭā. Samodhānetvāti",
  "tika-s0301t:271_10": "pariyāyato sarūpato ca saṅgahetvā. Sakalasāsananti tissannaṃ kathitattā eva sikkhattayasaṅgahaṃ",
  "tika-s0301t:271_11": "sakalasāsanaṃ kathitaṃ hotīti.",
  "tika-s0301t:272": "Mānakāmasuttavaṇṇanā niṭṭhitā.",
  "tika-s0301t:273": "10. Araññasuttavaṇṇanā",
  "tika-s0301t:274_0": "10. Santakilesānanti vūpasantakilesapariḷāhānaṃ. Yasmā sīlādiguṇasambhavaṃ tato eva",
  "tika-s0301t:274_1": "bhayasantañca upādāya paṇḍitā “santo”ti vuccanti, tasmā vuttaṃ “paṇḍitānaṃ vā”ti.",
  "tika-s0301t:274_2": "Tenāha “santo have”tiādi. Seṭṭhacārīnanti seṭṭhacariyaṃ carantānaṃ. Yasmā puthujjanakalyāṇato",
  "tika-s0301t:274_3": "paṭṭhāya bhikkhu maggabrahmacariyavāsaṃ vasati nāma, tasmā āha “maggabrahmacariyavāsaṃ",
  "tika-s0301t:274_4": "vasantāna”nti. Ariyānaṃ pana mukhavaṇṇassa pasīdane vattabbameva natthi. Mūlakammaṭṭhānanti",
  "tika-s0301t:274_5": "pārihāriyakammaṭṭhānaṃ. Visabhāgasantatīti nānārammaṇesu pavattacittasantati. Sā",
  "tika-s0301t:274_6": "hi vikkhepabyākulatāya appasannā samāhitacittasantatiyā visabhāgasantati. Okkamatīti",
  "tika-s0301t:274_7": "samādhisabhāgā cittasantati samathavīthiṃ anupavisati. Cittaṃ pasīdatīti kammaṭṭhānanirataṃ",
  "tika-s0301t:274_8": "bhāvanācittaṃ sandhāyāha, taṃ pasannaṃ hutvā pavattati. Lohitaṃ pasīdatīti cittakālussiyassābhāvato",
  "tika-s0301t:274_9": "lohitaṃ anāvilaṃ hoti. Parisuddhāni honti kāraṇassa parisuddhabhāvato. Tālaphalamukhassa",
  "tika-s0301t:274_10": "viya mukhassa vaṇṇo hotīti mukha-saddassa ādimhi pamuttapadena yojetabbo. Evañhi",
  "tika-s0301t:274_11": "cassa pamuttaggahaṇaṃ samatthitaṃ hoti tālaphalamukhassa vaṇṇasampadāsadisattā. Tibhūmako eva tebhūmako.",
  "tika-s0301t:275_0": "Atītaṃ nānusocanti atītaṃ paccayalābhaṃ lakkhaṇaṃ katvā na socanti na anutthunanti.",
  "tika-s0301t:275_1": "Jappanataṇhāya vasena na parikappantīti āha “na patthentī”ti. Yena kenacīti itarītarena.",
  "tika-s0301t:275_2": "Taṅkhaṇe laddhenāti sannidhikāraparibhogābhāvamāha. Tividhenapi kāraṇenāti tippakārena",
  "tika-s0301t:275_3": "hetunā, tilakkhaṇasantosanimittanti attho.",
  "tika-s0301t:276_0": "Vināsanti vināsanahetuṃ. Vinassanti etehīti vināso, lobhadosā tadekaṭṭhā ca pāpadhammā.",
  "tika-s0301t:276_1": "Arūpakāyassa viya rūpakāyassapi visesato sukkhabhāvakāraṇanti āha “etena kāraṇadvayenā”ti. Lutoti lūno.",
  "tika-s0301t:277": "Araññasuttavaṇṇanā niṭṭhitā.",
  "tika-s0301t:278": "Naḷavaggavaṇṇanā niṭṭhitā.",
  "tika-s0301t:279": "2. Nandanavaggo",
  "tika-s0301t:280": "1. Nandanasuttavaṇṇanā",
  "tika-s0301t:281_0": "11. “Tatra bhagavā”ti vutte na tathā byañjanānaṃ siliṭṭhatā, yathā “tatra kho bhagavā”ti",
  "tika-s0301t:281_1": "vutteti āha “byañjanasiliṭṭhatāvasenā”ti. Parisajeṭṭhaketi parisāya jeṭṭhake, ye",
  "tika-s0301t:281_2": "tassā desanāya visesato bhājanabhūtā. Parisajeṭṭhake bhikkhūti catuparisajeṭṭhake",
  "tika-s0301t:281_3": "bhikkhū. Catunnaṃ hi parisānaṃ jeṭṭhā bhikkhuparisā paṭhamuppannattā. Āmantesīti",
  "tika-s0301t:281_4": "sambodhesi, sambodhanañca jānāpananti āha “jānāpesī”ti. Bhadanteti garugāravasappatissavavacanametaṃ,",
  "tika-s0301t:281_5": "atthato pana bhadanteti bhaddaṃ tava hotu attano niṭṭhānapariyosānattā paresañca",
  "tika-s0301t:281_6": "santatāvahattā. Bhagavato paccassosunti ettha bhagavatoti sāmivacanaṃ āmantanameva",
  "tika-s0301t:281_7": "sambandhiatthapadaṃ apekkhatīti adhippāyenāha “bhagavato vacanaṃ patiassosu”nti.",
  "tika-s0301t:281_8": "Bhagavatoti pana idaṃ patissavanasambandhena sampadānavacanaṃ yathā “devadattassa",
  "tika-s0301t:281_9": "paṭissuṇātī”ti. Yaṃ panettha vattabbaṃ, taṃ nidānavaggassa ādisuttavaṇṇanāyaṃ āgamissati.",
  "tika-s0301t:282_0": "Tāvatiṃsakāyoti tāvatiṃsasaññito devanikāyo. Dutiyadevalokoti chasu kāmalokesu dutiyo",
  "tika-s0301t:282_1": "devaloko. Tettiṃsa janā sahapuññakārino tattha uppannā, taṃsahacaritaṭṭhānaṃ tāvatiṃsaṃ,",
  "tika-s0301t:282_2": "tannivāsinopi tāvatiṃsanāmakā sahacaraṇañāyenāti āha “maghena māṇavenā”tiādi. Ayaṃ",
  "tika-s0301t:282_3": "pana kecivādo byāpanno hotīti taṃ arocentena “vadantī”ti vuttaṃ. Byāpannataṃ dassento",
  "tika-s0301t:282_4": "“yasmā panā”tiādimāha. Tathā hi vakkhati “evaṃ hi niddosaṃ padaṃ hotī”ti. Nāmapaṇṇattiyevāti",
  "tika-s0301t:282_5": "atthanirapekkhattā niruḷhasamaññā eva.",
  "tika-s0301t:283_0": "Taṃ vananti taṃ upavanaṃ. Paviṭṭhe paviṭṭhe dukkhappattepi attano sampattiyā nandayati,",
  "tika-s0301t:283_1": "pageva adukkhappatteti dassetuṃ “pañcasu hī”tiādi vuttaṃ. Pavesitānanti pakoṭṭhavārena",
  "tika-s0301t:283_2": "pavesitānampīti adhippāyo. Cavanakāleyeva thokaṃ dissamānavikārā hutvā cavanti, te",
  "tika-s0301t:283_3": "sandhāya “himapiṇḍo viya vilīyantī”ti vuttaṃ. Ye pana adissamānavikārā sahasā antaradhāyanti,",
  "tika-s0301t:283_4": "te sandhāya “dīpasikhā viya vijjhāyantī”ti vuttanti vadanti. Nandayati pakatiyā somanassitaṃ",
  "tika-s0301t:283_5": "domanassitañca. Nandaneti evaṃanvatthanāmake uyyāne. Parivutāti “devatā”ti vacanaṃ",
  "tika-s0301t:283_6": "upādāya itthiliṅgavasena vuttaṃ. Devaputto hi so.",
  "tika-s0301t:284_0": "Divi bhavattā dibbāti āha “devaloke nibbattehī”ti. Kāmetabbatāya kāmabandhanehi,",
  "tika-s0301t:284_1": "tathā aññamaññaṃ asaṃkiṇṇasabhāvatāya kāmakoṭṭhāsehi. Upetāti upagatā samannāgatā.",
  "tika-s0301t:284_2": "Paricārayamānāti pariramamānā. Idañhi padaṃ apekkhitvā “kāmaguṇehī”ti kattari karaṇavacanaṃ,",
  "tika-s0301t:284_3": "purimāni apekkhitvā sahayoge. Ramamānā carantīti katvā vuttaṃ “ramamānā”ti. Paricārayamānāti",
  "tika-s0301t:284_4": "vā parito samantato cārayamānāti atthoti āha “indriyāni sañcārayamānā”ti. Paṭhamanaye",
  "tika-s0301t:284_5": "hi anubhavanattho paricaraṇasaddo, dutiyanaye parivattanattho. So panāti “tāyaṃ velāya”nti",
  "tika-s0301t:284_6": "vuttakālo. Adhunāti sampati. So vicarīti sambandho. Kāmaguṇehīti hetumhi karaṇavacanaṃ.",
  "tika-s0301t:284_7": "Ovutoti yathā taṃ na ñāyati, evaṃ pihitacitto. Nivuto pariyonaddhoti tasseva vevacanaṃ.",
  "tika-s0301t:284_8": "Tenāha “lokābhibhūto”ti. Āsabhinti seṭṭhaṃ “aggohamasmi lokassā”tiādinā bhāsanto bodhisatto viya.",
  "tika-s0301t:285_0": "Kevalaṃ dassanaṃ kimatthiyanti āha – “ye…pe… vasenā”ti, tasmiṃ nandanavane avaṭṭhitakāmabhāgānubhavanavasenāti",
  "tika-s0301t:285_1": "attho. Naradevānanti purisabhūtadevatānaṃ. Tenāha “devapurisāna”nti. Appakaṃ adhikaṃ",
  "tika-s0301t:285_2": "ūnaṃ vā gaṇanūpagaṃ nāma na hotīti “tikkhattuṃ dasanna”nti vuttaṃ. “Tettiṃsāna”nti",
  "tika-s0301t:285_3": "hi vattabbe ayaṃ ruḷhī. Parivārasaṅkhātena, na kittisaṅkhātenāti adhippāyo. Sīlācārādiguṇanemittikā",
  "tika-s0301t:285_4": "hi kitti. “Tāvatiṃsā devā dīghāyukā vaṇṇavanto sukhabahulā”ti evamādivacanena yase",
  "tika-s0301t:285_5": "icchite avisesetvāva “yasena sampannāna”nti sakkā vattuṃ.",
  "tika-s0301t:286_0": "Ariyasāvikāti sotāpannā. “Sakadāgāminī”ti keci. Adhippāyaṃ vivaṭṭetvāti yathā tvaṃ",
  "tika-s0301t:286_1": "andhabāle maññasi, dhammasabhāvo evaṃ na hotīti tassā devatāya adhippāyaṃ viparivattetvā.",
  "tika-s0301t:286_2": "Ekantato sukhaṃ nāma nibbānameva. Kāmā hi dukkhā vipariṇāmadhammāti iminā adhippāyena",
  "tika-s0301t:286_3": "tassā adhippāyaṃ paṭikkhipitvā. Kāmaṃ catutthabhūmakāpi saṅkhārā aniccā eva, te pana",
  "tika-s0301t:286_4": "sammasanūpagā na hontīti tebhūmakaggahaṇaṃ sammasanayoggena. Hutvāti pubbe avijjamānā",
  "tika-s0301t:286_5": "paccayasamavāyena bhavitvā uppajjitvā. Etena nesaṃ bhāvabhāgo dassito. Abhāvatthenāti",
  "tika-s0301t:286_6": "sarasanirodhabhūtena viddhaṃsanabhāvena.",
  "tika-s0301t:287_0": "Aniccā addhuvā, tato eva “mayhaṃ ime sukhā”ti vā na iccāti aniccā. Uppādavayasabhāvāti",
  "tika-s0301t:287_1": "khaṇe khaṇe uppajjananirujjhanasabhāvā. Tenāha “uppa…pe… vevacana”nti. Purimassa",
  "tika-s0301t:287_2": "vā pacchimaṃ kāraṇavevacananti āha “yasmā vā”tiādi. Tadanantarāti tesaṃ uppādavayānaṃ",
  "tika-s0301t:287_3": "antare. Vemajjhaṭṭhānanti ṭhitikkhaṇaṃ vadati. Ye pana “saṅkhārānaṃ ṭhiti natthī”ti",
  "tika-s0301t:287_4": "vadanti, tesaṃ taṃ micchā. Yathā hi tasseva dhammassa uppādāvatthāya bhinnā bhaṅgāvatthā",
  "tika-s0301t:287_5": "icchitā, aññathā aññaṃ uppajjati, aññaṃ nirujjhatīti āpajjati, evaṃ uppannassa bhaṅgābhimukhāvatthā",
  "tika-s0301t:287_6": "icchitabbā, sāva ṭhitikkhaṇo. Na hi uppajjamāno bhijjatīti sakkā viññātunti. Vūpasamasaṅkhātanti",
  "tika-s0301t:287_7": "accantaṃ vūpasamasaṅkhātaṃ nibbānameva sukhaṃ, na tayā adhippetā kāmāti adhippāyo.",
  "tika-s0301t:288": "Nandanasuttavaṇṇanā niṭṭhitā.",
  "tika-s0301t:289": "2. Nandatisuttavaṇṇanā",
  "tika-s0301t:290_0": "12. Nandatīti ettha nandanaṃ sappītikakāmataṇhākiccanti āha – “tussatī”ti, tasmā",
  "tika-s0301t:290_1": "kāmaparitosena haṭṭhatuṭṭho hotīti attho. Puttimāti puttavā. Pahūte cāyaṃ mā-saddoti",
  "tika-s0301t:290_2": "āha “bahuputto”ti. Bahuputtatāgahaṇena idaṃ payojananti dassento “tassa hī”tiādimāha.",
  "tika-s0301t:290_3": "Pūrentīti padaṃ apekkhitvā dhaññassāti sāmivacanaṃ. Iti āhāti imamatthaṃ sandhāyāha,",
  "tika-s0301t:290_4": "evaṃadhippāyo hutvāti attho. Gosāmikoti gomā. Idhāpi pahūte mā-saddo. Gorasasampattinti",
  "tika-s0301t:290_5": "gorasehi nipphajjanasampattiṃ. Upadhīti paccattabahuvacanaṃ. Hīti hetuatthe nipāto.",
  "tika-s0301t:290_6": "Nandayanti pītisomanassaṃ janayantīti nandanā. Kāmaṃ dukkhassa adhiṭṭhānabhāvato",
  "tika-s0301t:290_7": "nippariyāyato kāmā “upadhī”ti vattabbataṃ arahanti, tassā pana devatāya adhippāyavasenāha",
  "tika-s0301t:290_8": "“sukhassa adhiṭṭhānabhāvato”ti. Kilesavatthuhetukattā sesapadadvayassa kiñcāpi sabbaṃ",
  "tika-s0301t:290_9": "saṃsāradukkhaṃ kilesahetukaṃ, visesato pana pāpadhammā apāyūpapattiṃ nibbattentīti",
  "tika-s0301t:290_10": "āha – “kilesāpi apāyadukkhassa adhiṭṭhānabhāvato”ti. Upasaṃharamānāti upanentā uppādentā.",
  "tika-s0301t:290_11": "Manussajātikopi dullabhaghāsacchādanatāya dukkhabahulo peto viyāti manussapeto. Manussajātikopi",
  "tika-s0301t:290_12": "vuttarūpo anatthapātito parehi hiṃsito samāno nerayiko viyāti manussanerayiko.",
  "tika-s0301t:291_0": "Phalena rukkhato phalaṃ pātento viya. Tatheva navahākārehīti yathā tīsu kālesu nāsamaraṇabhedanavasena",
  "tika-s0301t:291_1": "puttimā puttanimittaṃ, tatheva gomā gonimittaṃ socati navappakārehi. Pañca kāmaguṇopadhīpi",
  "tika-s0301t:291_2": "naraṃ socentīti yojanā. Tassāti yo uttari anugijjhati tassa. Kāmayānassāti jātakāmacchandassa.",
  "tika-s0301t:291_3": "Jantunoti sattassa. Parihāyanti ce vinassanti ce. Sallaviddhovāti sallena viddho",
  "tika-s0301t:291_4": "viya. Ruppatīti vikāraṃ āpajjati, socatīti attho. Narassa socanā sokaghaṭṭanapaccayo.",
  "tika-s0301t:291_5": "Upadhayo natthīti kāmaṃ kilesābhisaṅkhārūpadhayo tāva khīṇāsavassa nattheva maggādhigamena",
  "tika-s0301t:291_6": "nirodhitattā, khandhūpadhayo pana kathanti? Tepi tassa saupādisesakālepi aṭṭhuppattihetubhūtā",
  "tika-s0301t:291_7": "na santeva, ayañca anupādisesakāle. Tenāha “so nirupadhi mahākhīṇāsavo”ti.",
  "tika-s0301t:292": "Nandatisuttavaṇṇanā niṭṭhitā.",
  "tika-s0301t:293": "3. Natthiputtasamasuttavaṇṇanā",
  "tika-s0301t:294_0": "13. Puttapemaṃ puttaggahaṇena gahitaṃ uttarapadalopenāti āha “puttapemasama”nti.",
  "tika-s0301t:294_1": "Gosamitanti gohi samaṃ kataṃ. Tenāha “gohi sama”nti. Sūriyassa samāti sūriyasamā.",
  "tika-s0301t:294_2": "Avayavasambandhe cetaṃ sāmivacanaṃ. Avayavo cettha ābhā evāti viññāyati “anantaraṃ",
  "tika-s0301t:294_3": "ābhā”ti vuccamānattāti āha “sūriyābhāya samā”tiādi. Mahoghabhāvena saranti savantīti",
  "tika-s0301t:294_4": "sarā, mahantā jalāsayā. Sabbe te samuddaparamā orimajanehi adiṭṭhaparatīrattā tassa.",
  "tika-s0301t:295_0": "Natthi attasamaṃ pemanti gāthāya paṭhamagāthāyaṃ vuttanayena attho veditabbo. Attapemena",
  "tika-s0301t:295_1": "samaṃ pemaṃ nāma natthīti ayamattho. Anudakakantāre ghammasantāpaṃ asahantiyā aṅke",
  "tika-s0301t:295_2": "ṭhapitaputtakaṃ kandantaṃ bhūmiyaṃ nipajjāpetvā tassa upari ṭhatvā mataitthivatthunā",
  "tika-s0301t:295_3": "dīpetabbaṃ. Tenāha – “mātāpitādayo hi chaḍḍetvāpi puttadhītādayo”ti. Tathā cāha –",
  "tika-s0301t:296": "“Sabbā disā anuparigamma cetasā,",
  "tika-s0301t:297": "Nevajjhagā piyataramattanā kvaci;",
  "tika-s0301t:298": "Evaṃ piyo puthu attā paresaṃ,",
  "tika-s0301t:299": "Tasmā na hiṃse paramattakāmo”ti. ;",
  "tika-s0301t:300_0": "Dhaññena samaṃ dhanaṃ nāma natthi, yasmā tappaṭibaddhā āhārūpajīvīnaṃ sattānaṃ jīvitavutti.",
  "tika-s0301t:300_1": "Tathārūpe kāleti dubbhikkhakāle. Ekadesaṃyeva obhāsantīti ekasmiṃ khaṇe catūsu mahādīpesu",
  "tika-s0301t:300_2": "obhāsaṃ pharituṃ asamatthattā sūriyassapi, pageva itaresaṃ. Bodhisattassa udayabbayassa",
  "tika-s0301t:300_3": "ñāṇānubhāvena sakalajātikhettaṃ ekālokaṃ ahosīti āha “paññā…pe… sakkotī”ti. Tamaṃ",
  "tika-s0301t:300_4": "vidhamatīti pubbenivāsañāṇādayo paññā yattha pavattanti, tamanavasesaṃ byāpetvā ekappahārena",
  "tika-s0301t:300_5": "pavattanato. “Vuṭṭhiyā pana pavattamānāya yāva ābhassarabhavanā”ti pacuravasena vuttaṃ.",
  "tika-s0301t:301": "Natthiputtasamasuttavaṇṇanā niṭṭhitā.",
  "tika-s0301t:302": "4. Khattiyasuttavaṇṇanā",
  "tika-s0301t:303_0": "14. Khettato vivādā satte tāyatīti khattiyo. Vadati devatā attano ajjhāsayavasena.",
  "tika-s0301t:303_1": "Dvipadādīnanti ādi-saddena catuppadabhariyaputtā gahitā. Buddhādayoti ādi-saddena",
  "tika-s0301t:303_2": "ājānīyasussūsabhariyassavaputtā. Dvipadānaṃ seṭṭhoti ettha dvipadānaṃ eva seṭṭhoti",
  "tika-s0301t:303_3": "nāyaṃ niyamo icchito, seṭṭho evāti pana icchito, tasmā sambuddho dvipadesu aññesu",
  "tika-s0301t:303_4": "tattha ca uppajjanato seṭṭho eva sabbesampi uttaritarassa abhāvatoti ayamettha attho.",
  "tika-s0301t:303_5": "Tenāha “uppajjamāno panesā”tiādi. Kāraṇākāraṇaṃ ājānātīti ājānīyo. Gaṇhāpethāti yathā",
  "tika-s0301t:303_6": "udako na temissati, evaṃ vāḷaṃ gaṇhāpetha. “Asussūsā”ti keci paṭhanti. Āsuṇamānoti",
  "tika-s0301t:303_7": "sappaṭissavo hutvā vacanasampaṭicchako.",
  "tika-s0301t:304": "Khattiyasuttavaṇṇanā niṭṭhitā.",
  "tika-s0301t:305": "5. Saṇamānasuttavaṇṇanā",
  "tika-s0301t:306_0": "15. Ṭhite majjhanhiketi pubbaddhaṃ nikkhamitvā aparaddhaṃ appatvā ṭhitamajjhanhe.",
  "tika-s0301t:306_1": "Sannisīvesūti parissamavinodanatthaṃ sabbaso sannisīdantesu. Da-kārassa hi va-kāraṃ",
  "tika-s0301t:306_2": "katvā niddeso. Tenāha “sannisinnesu vissamamānesū”ti. Sabbasattānanti sabbesañca",
  "tika-s0301t:306_3": "āhārūpajīvitasattānaṃ ghammatāpane santattakāyānaṃ iriyāpathadubbalyakāloti ṭhānādiiriyāpathassa",
  "tika-s0301t:306_4": "asamatthakālo. Saṇati viyāti saddaṃ karoti viya, yathā taṃ aññampi mahāvanaṃ vakkhamānanayena.",
  "tika-s0301t:306_5": "Tenāha “tappaṭibhāgaṃ nāmeta”nti chiddaveṇupabbānanti randhajātakīcakamahāveḷupabbānaṃ.",
  "tika-s0301t:306_6": "Dutiyakaṃ sahāyaṃ alabhantī anabhiratiparitassanāya evamāha. Anappakaṃ sukhanti vipulaṃ",
  "tika-s0301t:306_7": "uḷāraṃ vivekasukhaṃ.",
  "tika-s0301t:307_0": "Ekavihāratāya suññāgāraṃ paviṭṭhassa. Tena kāyavivekaṃ dasseti. Aniccānupassanādīhi",
  "tika-s0301t:307_1": "niccasaññādippahānena santacittassa. Tena cittavivekaṃ dasseti. Saṃsāre bhayaṃ ikkhanato",
  "tika-s0301t:307_2": "bhikkhuno ubhayavivekasampannassa, tato eva uttariṃ manussadhammato ratiṃ lābhino.",
  "tika-s0301t:307_3": "Amānusī ratīti bhāvanārati. Puratoti purimabhāge. Pacchatoti pacchimabhāge. Aparoti",
  "tika-s0301t:307_4": "añño. Puratoti vā anāgate, anāgataṃ ārabbhāti attho. Pacchatoti atīte atītaṃ ārabbha",
  "tika-s0301t:307_5": "paṭipattiyā vibādhanato. Paroti kodho cittapaṭidussanatāya. Na paroti aparo, lobho,",
  "tika-s0301t:307_6": "so ce na vijjati. Etena anāgatappajappanāya atītānusocanāya ca abhāvaṃ dasseti. Atīva",
  "tika-s0301t:307_7": "phāsu bhavatīti nīvaraṇajeṭṭhakassa kāmacchandassa vigamena vikkhambhitanīvaraṇassa",
  "tika-s0301t:307_8": "jhānassa vasena ativiya phāsuvihāro hoti. Ekassa vasato vaneti taṇhādutiyikābhāvena",
  "tika-s0301t:307_9": "ekassa araññe vivekavāsaṃ vasato. Sesaṃ tādisamevāti sesamettha yaṃ vattabbaṃ, taṃ",
  "tika-s0301t:307_10": "paṭhamagāthāyaṃ vuttasadisameva.",
  "tika-s0301t:308": "Saṇamānasuttavaṇṇanā niṭṭhitā.",
  "tika-s0301t:309": "6. Niddātandīsuttavaṇṇanā",
  "tika-s0301t:310_0": "16. Pacchime māse pacchābhattaṃ piṇḍapātappaṭikkanto catugguṇaṃ saṅghāṭiṃ paññapetvā",
  "tika-s0301t:310_1": "dakkhiṇena passena sato sampajānoti ettakaṃ pāṭhaṃ saṅkhipitvā “niddaṃ okkamitā”ti",
  "tika-s0301t:310_2": "vuttaṃ. Kiriyāmayacittehi avomisso bhavaṅgasoto abyākataniddā. Sā hi khīṇāsavānaṃ",
  "tika-s0301t:310_3": "uppajjanārahā, tassā pubbabhāgāparabhāgesu…pe… uppannaṃ thinamiddhaṃ idhādhippetā",
  "tika-s0301t:310_4": "niddā, sā akhīṇāsavānaṃ yebhuyyena aniyatakālā, tabbidhuraniyatasabbhāvaṃ dassento",
  "tika-s0301t:310_5": "“aticchāta…pe… āgantukaṃ ālasiya”nti āha. Kāyālasiyapaccayā vīriyassa paṭipakkhabhūtā",
  "tika-s0301t:310_6": "cattāro akusalakkhandhā tandī nāma. Tandīti sabhāvaniddeso. Tandiyanāti ākāraniṃddeso.",
  "tika-s0301t:310_7": "Tandīmanatāti tandībhūtacittatā. Ālasyanti alasabhāvāharaṇaṃ. Ālasyāyitattanti alasabhāvappatti.",
  "tika-s0301t:310_8": "Kāyavijambhanāti kāyassa vināmanā. Akusalapakkhā ukkaṇṭhitatāti akusalapakkhiyā anabhirati.",
  "tika-s0301t:310_9": "Bhattakilamathoti yathāvuttassa bhattavatthukassa āhārassa vasena sarīre uppajjanakakhedo.",
  "tika-s0301t:310_10": "Upakkiliṭṭhoti paññāya dubbalīkaraṇena upakkiliṭṭhacitto. Cittassa asamāhitattā nivāritapātubhāvo.",
  "tika-s0301t:310_11": "Ariyamaggassa jotanaṃ nāma uppajjanamevāti āha “na jotati, na pātubhavatīti attho”ti.",
  "tika-s0301t:310_12": "Na hi ariyamaggo jotiajotināmo pavattati.",
  "tika-s0301t:311_0": "Maggasahajātavīriyenāti lokiyalokuttaramaggasahajātavīriyena. Missakamaggo hi idha",
  "tika-s0301t:311_1": "adhippeto. Nīharitvāti nīharaṇahetu. Hetuattho hi ayaṃ tvā-saddo “paññāya cassa disvā”tiādīsu",
  "tika-s0301t:311_2": "viya. Tena “maggo visujjhatī”ti vacanaṃ samatthitaṃ hoti. “Ariyamaggaṃ visujjhatī”ti keci paṭhanti.",
  "tika-s0301t:312": "Niddātandīsuttavaṇṇanā niṭṭhitā.",
  "tika-s0301t:313": "7. Dukkarasuttavaṇṇanā",
  "tika-s0301t:314_0": "17. Dukkhaṃ titikkhanti duttitikkhaṃ. Tañca dukkhamaṃ dussahanaṃ ārambhavasena dukkaraṃ,",
  "tika-s0301t:314_1": "anuyuñjanavasena duttitikkhanti. Abyattenāti sāmaññassa upakārānupakāre dhamme jānanasamatthāya",
  "tika-s0301t:314_2": "veyyattiyasaṅkhātāya paññāya abhāvato na byattena. Tenāha “bālenā”ti. Yasmiṃ dhamme",
  "tika-s0301t:314_3": "sati samaṇoti vuccati, taṃ sāmaññanti āha “samaṇadhammo”ti. Imināti “dukkaraṃ duttitikkhañca,",
  "tika-s0301t:314_4": "abyattena ca sāmañña”nti iminā gāthaddhena idaṃ dassetīti idaṃ idāni vuccamānaṃ atthajātaṃ",
  "tika-s0301t:314_5": "dasseti. Abhidantanti abhibhavanadantaṃ, uparidantanti attho. So hi itaraṃ musalaṃ",
  "tika-s0301t:314_6": "viya udukkhalaṃ visesato kassaci khādanakāle abhibhuyya vattati. Ādhāyāti nippīḷanavaseneva",
  "tika-s0301t:314_7": "ṭhapetvā. Tāluṃ āhaccāti tālupadesamāhanitvā viya. Cetasāti kusalacittena. Cittanti",
  "tika-s0301t:314_8": "akusalacittaṃ. Abhiniggaṇhitvāti yathā atisamudācāro na hoti, evaṃ vibādhanavasena",
  "tika-s0301t:314_9": "niggahetvā. Āpāṇakoṭikanti pāṇakoṭipariyosānaṃ, parijīvanti attho. Sambādhetīti sambādho,",
  "tika-s0301t:314_10": "antarāyiko. Bahū parissayāti ayoniso kāmavitakkādivasena.",
  "tika-s0301t:315": "Pajjati cittametthāti padaṃ, ārammaṇaṃ. Iriyāpathaṃ eva padaṃ iriyāpathapadaṃ.",
  "tika-s0301t:316_0": "Gīvā cattāro pādāti gīvapañcamāni. Samodahanti vā samodhānahetūti ayamettha atthoti",
  "tika-s0301t:316_1": "āha – “samodahitvā vā”ti, sammā odhāya anto pavesetvāti attho. Sake ārammaṇakapāleti",
  "tika-s0301t:316_2": "gocarajjhattaṃ vadati. Samodahanti samodahanto. Anissitoti tebhūmakadhammesu kañcipi",
  "tika-s0301t:316_3": "dhammaṃ taṇhādiṭṭhābhinivesavasena anissito. Avihiṃsamāno vihiṃsānimittānaṃ pajahanena.",
  "tika-s0301t:316_4": "Ullumpanasabhāvasaṇṭhitenāti sīlabyasanato uddharaṇarūpe saṇṭhitena, karuṇāyuttenāti",
  "tika-s0301t:316_5": "attho. Tenāha “kāruññataṃ paṭiccā”ti.",
  "tika-s0301t:317": "Dukkarasuttavaṇṇanā niṭṭhitā.",
  "tika-s0301t:318": "8. Hirīsuttavaṇṇanā",
  "tika-s0301t:319_0": "18. Nisedhetīti nivāreti pavattituṃ na deti. Pucchati devatā. Apaharantoti apanento,",
  "tika-s0301t:319_1": "yathā sabbena sabbaṃ akkosavatthu na hoti, evaṃ pariharantoti attho. Bujjhati sārathividhaṃ.",
  "tika-s0301t:319_2": "Attani nipātaṃ na deti, ājānīyo hi yuttaṃ pajānāti. Abhūtena abhūtakkosena parimutto",
  "tika-s0301t:319_3": "nāma natthi bālānañca janānaṃ parāpavāde yuttapayuttabhāvato. Tenāha bhagavā –",
  "tika-s0301t:320": "“Nindanti tuṇhimāsīnaṃ, nindanti bahubhāṇinaṃ;",
  "tika-s0301t:321": "Mitabhāṇimpi nindanti, natthi loke anindito”ti. ;",
  "tika-s0301t:322": "Tanuyāti vā katipayā. Tenāha “appakā”ti. Sadā satāti hirinisedhabhāve kāraṇavacanaṃ. Pappuyyāti patvā adhigantvā. Vānato nikkhantattā nibbānaṃ, asaṅkhatadhātu.",
  "tika-s0301t:323": "Hirīsuttavaṇṇanā niṭṭhitā.",
  "tika-s0301t:324": "9. Kuṭikāsuttavaṇṇanā",
  "tika-s0301t:325_0": "19. Antoti kucchiabbhantare. Vasanaṭṭhānaṭṭhenāti vasanabhāvena. Kulapaveṇinti kulācāraṃ",
  "tika-s0301t:325_1": "kulatantiṃ. Santānakaṭṭhenāti kulasantatiyā bandhanabhāvena. Evaṃ sabbapadehi pucchitatthassa",
  "tika-s0301t:325_2": "anujānanavasena “ekaṃsavacane nipāto”ti vuttaṃ. Āpādikā posikā mātucchā mahāpajāpati",
  "tika-s0301t:325_3": "mātā evāti katvā “pahāya pabbajitattā”ti avisesato vuttaṃ. Pahāya pabbajitattā natthīti",
  "tika-s0301t:325_4": "ānetvā sambandho. Puna mātukucchivāsādīnaṃ abhāvavacaneneva vaṭṭamhi bandhanassa",
  "tika-s0301t:325_5": "abhāvo dīpito hotīti na gahito. Ayaṃ kira devatā yathā puthujjanā buddhānaṃ guṇe",
  "tika-s0301t:325_6": "na jānanti, evaṃ na jānāti, tasmā “mayā sannāhaṃ bandhitvā”tiādimāha.",
  "tika-s0301t:326": "Kuṭikāsuttavaṇṇanā niṭṭhitā.",
  "tika-s0301t:327": "10. Samiddhisuttavaṇṇanā",
  "tika-s0301t:328_0": "20. Tapanabhāvena tapanodakattā tapodāti tassa rahadassa nāmaṃ. Tenāha “tattodakassa",
  "tika-s0301t:328_1": "rahadassā”ti. Tatoti nāgabhavane udakarahadato tapodā nāma nadī sandati. Sā hi nadī",
  "tika-s0301t:328_2": "bhūmitalaṃ ārohati. “Edisā jātā”ti vacanaseso. Petalokoti lohakumbhinirayā idhādhippetāti",
  "tika-s0301t:328_3": "vadanti. Rahadassa pana ādito pabbatapādavanantaresu bahū petā viharanti, svāyamattho",
  "tika-s0301t:328_4": "petavatthupāḷiyā lakkhaṇasaṃyuttena ca dīpetabbo. Yatāyanti yato rahadato ayaṃ. Sātodakoti",
  "tika-s0301t:328_5": "madhurodako. Setodakoti parisuddhodako, anāvilodakoti attho. Tatoti tapodānadito.",
  "tika-s0301t:329_0": "Samiddhoti avayavānaṃ sampuṇṇatāya saṃsiddhiyāva sammā iddho. Tenāha “abhirūpo”tiādi.",
  "tika-s0301t:329_1": "Padhāne sammasanadhamme niyutto, taṃ vā ettha atthīti padhāniko. Senāsanaṃ suṭṭhapitadvāravātapānaṃ,",
  "tika-s0301t:329_2": "tesaṃ pidahanena utuṃ gāhāpetvā.",
  "tika-s0301t:330_0": "Pubbāpayamānoti nhānato pubbabhāge viya vodakabhāvaṃ āpajjamāno gamento. Avattaṃ",
  "tika-s0301t:330_1": "paṭikkhipitvā vattaṃ dassetuṃ “tattha…pe… na otaritabba”nti paṭhamaṃ vuttaṃ. Sabbadisāpalokanaṃ",
  "tika-s0301t:330_2": "yathā nhāyanaṭṭhānassa manussehi vivittabhāvajānanatthaṃ. Khāṇuādivavatthāpanaṃ cīvarādīnaṃ",
  "tika-s0301t:330_3": "ṭhapanatthaṃ udakasamīpeti adhippāyo. Ukkāsanaṃ amanussānaṃ apagamanatthaṃ. Avakujjaṭṭhānaṃ",
  "tika-s0301t:330_4": "taṅkhaṇepi uparimakāyassa ujukaṃ avivaṭakaraṇatthaṃ. Cīvarapiṭṭheyeva ṭhapetabbaṃ",
  "tika-s0301t:330_5": "yattha vā tattha vā aṭṭhapetvā. Udakanteti udakasamīpe. Sinnaṭṭhānanti sedagatapadeso.",
  "tika-s0301t:330_6": "Pasāretabbaṃ tassa sukkhāpanatthaṃ. Saṃharitvā ṭhapanaṃ puna sukhena gahetvā nivāsanatthaṃ.",
  "tika-s0301t:330_7": "Nābhippamāṇamattaṃ otaraṇaṃ tāvatā udakapaṭicchādilakkhaṇappattato. Vīciṃ anuṭṭhāpentenātiādi",
  "tika-s0301t:330_8": "saṃyatakāritādassanaṃ. Nivāsanaṃ parikkhipitvāti antaravāsakaṃ kaṭippadesassa yathā",
  "tika-s0301t:330_9": "parito hoti, evaṃ khipitvā parivasitvā.",
  "tika-s0301t:331_0": "Sarīravaṇṇopi vippasīdi sammadeva bhāvanānussatimpi vindantassāti adhippāyo. Samanaṃ",
  "tika-s0301t:331_1": "niggahetunti kilesavasaṃ gataṃ attano cittaṃ niggaṇhituṃ. Kāmūpanītāti kāmaṃ upagatacittā.",
  "tika-s0301t:331_2": "Atha vā kilesakāmena there upanītacittā.",
  "tika-s0301t:332_0": "Aparibhuñjitvāti ananubhotvā. Anubhavitabbanti atthato āpannamevāti āha “pañcakāmaguṇe”ti.",
  "tika-s0301t:332_1": "Bhikkhasīti yācasi. Tañca bhikkhācariyavasenāti āha “piṇḍāya carasī”ti. Kāmaparibhogagarugamanakālo",
  "tika-s0301t:332_2": "nāma visesato paṭhamayobbanāvatthāti āha “daharayobbanakālo”ti. Obhaggenāti majjhe",
  "tika-s0301t:332_3": "saṃbhaggakāyena. Jiṇṇakāle hi sattānaṃ kaṭiyaṃ kāyo obhaggo hoti.",
  "tika-s0301t:333_0": "Voti nipātamattaṃ “ye hi vo ariyā”tiādīsu viya. Sattānanti sāmaññavacanaṃ, na manussānaṃ",
  "tika-s0301t:333_1": "eva. Dehanikkhepananti kaḷevaraṭṭhapitaṭṭhānaṃ. Natthi etesaṃ nimittanti animittā,",
  "tika-s0301t:333_2": "“ettakaṃ ayaṃ jīvatī”tiādinā sañjānananimittarahitāti attho. Na nāyareti na ñāyanti.",
  "tika-s0301t:333_3": "Ito paranti ettha paranti aññaṃ kālaṃ. Tena orakālassapi saṅgaho siddho hoti. Paramāyuno",
  "tika-s0301t:333_4": "orakāle eva cettha paranti adhippetaṃ tato paraṃ sattānaṃ jīvitassa abhāvato. Vavatthānābhāvatoti",
  "tika-s0301t:333_5": "kālavasena vavatthānābhāvato. Vavatthānanti cettha paricchedo veditabbo, na asaṅkarato",
  "tika-s0301t:333_6": "vavatthānaṃ, nicchayo vā. Abbudapesītiādīsu abbudakālo pesikālotiādinā kāla-saddo",
  "tika-s0301t:333_7": "paccekaṃ yojetabbo. Kāloti idha pubbaṇhādivelā adhippetā. Tenāha pubbaṇhepi hītiādi.",
  "tika-s0301t:333_8": "Idheva dehena patitabbanti sambandho. Anekappakāratoti nagare jātānaṃ gāme, gāme",
  "tika-s0301t:333_9": "jātānaṃ nagare, vane jātānaṃ janapade, janapade jātānaṃ vanetiādinā anekappakārato.",
  "tika-s0301t:333_10": "Ito cutenāti ito gatito cutena. Idha imissaṃ gatiyaṃ. Yante yuttagoṇo viyāti yathā",
  "tika-s0301t:333_11": "yante yuttagoṇo yantaṃ nātivattati, evaṃ kālo gatipañcakanti evaṃ upamāsaṃsandanaṃ veditabbaṃ.",
  "tika-s0301t:334_0": "Ayaṃ kāloti ayaṃ maraṇakālo. Pacchime kāleti pacchime vaye. Tisso vayosīmāti. Paṭhamādikā",
  "tika-s0301t:334_1": "tisso vayassa sīmā atikkantena. Purimānaṃ hi dvinnaṃ vayānaṃ sabbaso sīmā atikkamitvā",
  "tika-s0301t:334_2": "pacchimassa ādisīmaṃ atikkanto tathā vutto. “Ayañhi samaṇadhammo…pe… na sakkā kātu”nti",
  "tika-s0301t:334_3": "vatvā tamatthaṃ vitthārato dassetuṃ “tadā hī”tiādi vuttaṃ. Gaṇhitunti pāḷito atthato",
  "tika-s0301t:334_4": "ca hadaye ṭhapanavasena gaṇhituṃ. Paribhuñjitunti vuttadhammapariharaṇasukhaṃ anubhavituṃ.",
  "tika-s0301t:334_5": "Ekassa kathanato paṭhamaṃ gāthaṃ suttaṃ vā ussāreti, tasmiṃ niṭṭhite itaro dhammakathiko",
  "tika-s0301t:334_6": "taṃyeva vitthārento dhammaṃ katheti, ayaṃ sarabhāṇadhammakathā. Suttageyyānusārena",
  "tika-s0301t:334_7": "yāva pariyosānā ussāraṇaṃ sarabhaññadhammakathā. “Mā maṃ kālo upaccagā”ti vadanto",
  "tika-s0301t:334_8": "“samaṇadhammassa karaṇassa ayaṃ me kālo”ti katheti, tato paro “pacchimavayo añño",
  "tika-s0301t:334_9": "kālo”ti katheti. “Kālaṃ vohaṃ…pe… tasmā abhutvā bhikkhāmī”ti vadanto attanā kataṃ",
  "tika-s0301t:334_10": "paṭipattiñca sahetukaṃ sānisaṃsaṃ katheti.",
  "tika-s0301t:335_0": "Taṃ gāravakāraṇaṃ sandhāya. Etanti “atha kho sā devatā pathaviyaṃ patiṭṭhahitvā”ti",
  "tika-s0301t:335_1": "etaṃ vuttaṃ. Daharo tvantiādimāha lobhābhibhūtatāya adhigatattā. Sabbasampattiyuttoti",
  "tika-s0301t:335_2": "bhogasampadā parivārasampadāti sabbasampattīhi yutto. Alaṅkāraparihāranti alaṅkārakaraṇaṃ.",
  "tika-s0301t:335_3": "Anikkīḷitāvīti akīḷitapubbo. Kīḷanañcettha kāmānaṃ paribhogoti āha “abhuttāvī”ti.",
  "tika-s0301t:335_4": "Akatakāmakīḷoti akatakāmānubhavanappayogo. Sayaṃ attanā eva dissantīti sandiṭṭhā,",
  "tika-s0301t:335_5": "sandiṭṭhā eva sandiṭṭhikā, attapaccakkhato sandiṭṭhikā. Pakaṭṭho kālo patto etesanti kālikā, te kālike.",
  "tika-s0301t:336_0": "Cittānantaranti icchitacittānantaraṃ, icchiticchitārammaṇākāreti attho. Tenevāha",
  "tika-s0301t:336_1": "“cittānantaraṃ icchiticchitārammaṇānubhavanaṃ na sampajjatī”tiādi. Cittānantaraṃ",
  "tika-s0301t:336_2": "laddhabbatāyāti anantaritasamādhicittānantaraṃ laddhabbaphalatāya. Samohitesupīti",
  "tika-s0301t:336_3": "sambhatesupi. Sampannakāmassāti samiddhakāmassa. Cittakārā rūpalābhena, potthakārā",
  "tika-s0301t:336_4": "paṭimākārakā, rūpakārā dantarūpakaṭṭharūpa-loharūpādikārakā. Ādisaddena nānārūpavesadhārīnaṃ",
  "tika-s0301t:336_5": "naṭādīnaṃ saṅgaho. Sesadvāresūti ettha gandhabbamālākārasūpakārādayo vattabbā.",
  "tika-s0301t:337_0": "Soti samiddhitthero. Samohitasampattināti saṅgāhabhogūpakaraṇasampattinā. Pattabbadukkhassāti",
  "tika-s0301t:337_1": "kāmānaṃ āpajjanarakkhaṇavasena laddhabbassa kāyikacetasikadukkhassa. Upāyāsassāti",
  "tika-s0301t:337_2": "daḷhaparissamassa viratassa. “Vissātassā”ti keci. “Paccavekkhaṇañāṇenā”ti keci paṭhanti.",
  "tika-s0301t:337_3": "Asukasmiṃ nāma kāle phalaṃ hotīti evaṃ udikkhitabbo nassa kāloti akālo. Etthāti etesu",
  "tika-s0301t:337_4": "navasu lokuttaradhammesu. Ehipassavidhinti “ehi passā”ti evaṃ pavattavidhivacanaṃ.",
  "tika-s0301t:337_5": "Upanetabboti vā upaneyyo, so eva opaneyyiko. Viññūhīti vidūhi paṭividdhasaccehi.",
  "tika-s0301t:337_6": "Te ekaṃsato ugghaṭitaññūādayo hontīti āha “ugghaṭitaññūādīhī”ti. “Paccatta”nti etassa",
  "tika-s0301t:337_7": "patiattanīti bhummavasena attho gahetabboti āha “attani attanī”ti.",
  "tika-s0301t:338": "Sabbapadehi sambandhoti “kathaṃ ādīnavo ettha bhiyyo, kathaṃ akāliko”tiādinā sabbehi paccekaṃ sambandho veditabbo.",
  "tika-s0301t:339_0": "Navoti taruṇo na ciravasso. Ye bhikkhunovādakalakkhaṇappattā, te sandhāya “vīsativassato",
  "tika-s0301t:339_1": "paṭṭhāya thero”ti vuttaṃ. Idha sāsanaṃ nāma sikkhattayasaṅgahaṃ piṭakattayanti āha",
  "tika-s0301t:339_2": "“dhammena hī”tiādi. Tattha dhammena vinayo ettha vinā daṇḍasatthehīti dhammavinayo.",
  "tika-s0301t:339_3": "Dhammāya vinayo ettha na āmisatthanti dhammavinayo. Dhammato vinayo na adhammatoti",
  "tika-s0301t:339_4": "dhammavinayo. Dhammo vā bhagavā dhammassāmī dhammakāyattā, tassa dhammasaññitassa",
  "tika-s0301t:339_5": "satthu vinayo, na takkikānanti dhammavinayo. Dhamme vinayo na adhamme vinayo. Dhammo",
  "tika-s0301t:339_6": "ca so yathānusiṭṭhaṃ paṭipajjamāne satte apāyesu apatamāne dhāretīti, sabbe saṃkilesato",
  "tika-s0301t:339_7": "vinetīti vinayo cāti dhammavinayo. Tenāha “ubhayampetaṃ sāsanasseva nāma”nti.",
  "tika-s0301t:340_0": "Dhammavinayoti dhammena yutto vinayoti dhammavinayo ājaññaratho viya. Dhammo ca vinayo",
  "tika-s0301t:340_1": "cāti vā dhammavinayo, taṃ dhammavinayaṃ. Dhammavinayānañhi satthubhāvavacanato dhammavinayattasaṃsiddhi",
  "tika-s0301t:340_2": "dhammavinayānaṃ aññamaññaṃ visesanato. Abhidhammepi vinayavacananti dhammavinayadvayasiddhi,",
  "tika-s0301t:340_3": "desitapaññattavacanato dhammavinayasiddhi. Dhammo catudhā desito sandassana-samādāpana-samuttejana-sampahaṃsanavasena,",
  "tika-s0301t:340_4": "vinayo catudhā paññatto sīlācārato parājitavasena. Dhammacariyā sakavisayo, vinayapaññatti",
  "tika-s0301t:340_5": "buddhavisayo. Pariyāyena desito dhammo, nippariyāyena paññatto vinayo. Dhammadesanā",
  "tika-s0301t:340_6": "adhippāyatthappadhānā, vinayapaññatti vacanatthappadhānā. Paramatthasaccappadhāno",
  "tika-s0301t:340_7": "dhammo, sammutisaccappadhāno vinayo. Āsayasuddhipadhāno dhammo, payogasuddhipadhāno vinayo.",
  "tika-s0301t:341_0": "Kiriyadvayasiddhiyā dhammavinayasiddhi. Dhammena hi anusāsanasiddhi, vinayena ovādasiddhi.",
  "tika-s0301t:341_1": "Dhammena dhammakathāsiddhi, vinayena ariyatuṇhībhāvasiddhi. Sāvajjadvayaparivajjanato",
  "tika-s0301t:341_2": "dhammavinayasiddhi. Dhammena hi visesato pakatisāvajjapariccāgasiddhi, vinayena paññattisāvajjapariccāgasiddhi.",
  "tika-s0301t:341_3": "Gahaṭṭhapabbajitānaṃ sādhāraṇāsādhāraṇaguṇadvayasiddhi. Bahussutasutapasannadvayato",
  "tika-s0301t:341_4": "pariyatti-pariyāpuṇana-dhammavihāra-vibhāgato dhammadharavinayadharavibhāgato ca",
  "tika-s0301t:341_5": "dhammavinayadvayasiddhi, saraṇadvayasiddhiyā dhammavinayadvayasiddhi. Idha sattānaṃ",
  "tika-s0301t:341_6": "duvidhaṃ saraṇaṃ dhammo attā ca. Tattha dhammo suciṇṇo saraṇaṃ. “Dhammo have rakkhati",
  "tika-s0301t:341_7": "dhammacāri”nti hi vuttaṃ. Sudanto attāpi saraṇaṃ “attā hi attano nātho”ti vacanato.",
  "tika-s0301t:341_8": "Tena vuttaṃ “saraṇadvayasiddhiyā dhammavinayasiddhī”ti. Tattha yatassa dhammasiddhi,",
  "tika-s0301t:341_9": "yato ca vinayasiddhi, tadubhayaṃ dassento āha – “dhammena hettha dve piṭakāni vuttāni,",
  "tika-s0301t:341_10": "vinayena vinayapiṭaka”nti. Adhunā āgato idāneva na cirasseva upagato.",
  "tika-s0301t:342_0": "Mahante ṭhāne ṭhapetvāti mahesakkhatādassanatthaṃ attano parivārena mahantaṭṭhāne",
  "tika-s0301t:342_1": "ṭhapitabhāvaṃ pavedetvā. Mahatiyāti upasaṅkamanavandanādivacanāpajjanavasena samāciṇṇāya.",
  "tika-s0301t:342_2": "Sabbepi kira nisīdantā taṃ ṭhānaṃ ṭhapetvāva nisīdanti. Thirakaraṇavasenāti daḷhīkaraṇavasena.",
  "tika-s0301t:342_3": "Ayaṃ kira devatā ñāṇasampannā mānajātikā, tasmā nāyaṃ mānaṃ appahāya mama desanaṃ",
  "tika-s0301t:342_4": "paṭivijjhituṃ sakkotīti mānaniggaṇhanatthaṃ ādito duviññeyyaṃ kathento bhagavā “akkheyyasaññino”tiādinā",
  "tika-s0301t:342_5": "tāya ñātumicchitakāmānaṃ kālikādibhāvaṃ, dhammassa ca sandiṭṭhikādibhāvaṃ vibhāvento dve gāthā abhāsi.",
  "tika-s0301t:343_0": "Akkheyyatoti gihiliṅgapariyāyanāmavisesādivasena tathā tathā akkhātabbato. Tenāha",
  "tika-s0301t:343_1": "“kathānaṃ vatthubhūtato”ti. Etesanti sattānaṃ. Patiṭṭhitāti pavattitā āsattā. Pañcannaṃ",
  "tika-s0301t:343_2": "kāmasaṅgādīnaṃ vasena āsattā hontu, itaresaṃ pana kathanti? Aniṭṭhaṅgatopi hi “idaṃ",
  "tika-s0301t:343_3": "nu kho”tiādinā kaṅkhato tattha āsatto eva nāma avijahanato, tathā vikkhepagato vikkhepavatthusmiṃ,",
  "tika-s0301t:343_4": "anusayānaṃ pana āsattabhāve vattabbameva natthi. Maccuno yoganti, maccubandhanaṃ,",
  "tika-s0301t:343_5": "maraṇadhammatanti attho. Yasmā apariññātavatthukā anatītamaraṇattā maccunā yathāruci",
  "tika-s0301t:343_6": "payojetabbā, tattha tattha uparūpari ca khipitāya āṇāya abbhantare eva honti, tasmā",
  "tika-s0301t:343_7": "vuttaṃ “payogaṃ…pe… āgacchantī”ti. Yasmā tebhūmakā dhammā kamanīyaṭṭhena kāmā, nesampi",
  "tika-s0301t:343_8": "kālassa laddhabbatāya kālikatā idha akkheyyavacanena paveditā. Tenāha – “evamimāya",
  "tika-s0301t:343_9": "gāthāya kālikā kāmā kathitā”ti. Sabbepi tebhūmakā dhammā kamanīyā, yasmā ca kālikānaṃ",
  "tika-s0301t:343_10": "kāmānaṃ tathāsabhāvatā kathitā. Ayampi gāthā tadatthameva dīpetīti imāya te kathitā",
  "tika-s0301t:343_11": "eva honti. Ye ca sattā pañcasu khandhesu diṭṭhitaṇhādivasena patiṭṭhitā “itthī, puriso,",
  "tika-s0301t:343_12": "ahaṃ, mamā”ti ca abhinivisiya kāme paribhuñjanti, te maraṇaṃ nātivattanti. Evampettha",
  "tika-s0301t:343_13": "kāmānaṃ kālikattho kathitoti āha “kālikā kāmā kathitā”ti.",
  "tika-s0301t:344_0": "Ayaṃ ñātapariññāti rūpārūpadhamme lakkhaṇādito ñāte katvā paricchindanapaññā. Tenāha",
  "tika-s0301t:344_1": "“evaṃ ñātaṃ katvā”tiādi. Padaṭṭhānaggahaṇeneva cettha tesaṃ rūpārūpadhammānaṃ paccayo",
  "tika-s0301t:344_2": "gahitoti paccayapariggahassapi saṅgaho daṭṭhabbo. Tīreti tuleti vīmaṃsati. Dvācattālīsāya",
  "tika-s0301t:344_3": "ākārehīti iminā matthakappattaṃ mahāvipassanaṃ dasseti. Te pana ākārā visuddhimaggasaṃvaṇṇanāya",
  "tika-s0301t:344_4": "vuttanayena veditabbā. “Aniccānupassanāya niccasaññaṃ pajahatī”tiādinā vipassanākkhaṇepi",
  "tika-s0301t:344_5": "ekadesena pahānaṃ labbhateva, anavasesato pana pahānavasena pahānapariññaṃ dassento",
  "tika-s0301t:344_6": "āha “aggamaggena …pe… ayaṃ pahānapariññā”ti. Tathā ca āha “evaṃ tīhi pariññāhī”tiādi.",
  "tika-s0301t:345_0": "Akkhātāranti akkhātabbaṃ, na akkheyyakaṃ. Tenāha “kammavasena kāraka”ntiādi. Kārakanti",
  "tika-s0301t:345_1": "ca sādhanamāha. Na maññatīti vā maññanaṃ nappavatteti akkhātāranti khīṇāsavaṃ. Atha",
  "tika-s0301t:345_2": "vā tañhi tassa na hotīti taṃ kāraṇaṃ tassa khīṇāsavassa na hoti na vijjati, yena",
  "tika-s0301t:345_3": "diṭṭhitaṇhādikāraṇena akkheyyaṃ khandhapañcakaṃ “tisso”ti vā “phusso”ti vā “itthī”ti",
  "tika-s0301t:345_4": "vā “puriso”ti vā abhinivissa vadeyyāti evamettha attho veditabbo. Manussanāgādīhi",
  "tika-s0301t:345_5": "pūjanīyattā “yakkho”ti sabbadevānaṃ sādhāraṇavacananti devadhītāpi “yakkhī”ti vuttā.",
  "tika-s0301t:345_6": "Akkheyyanti pahānapariññāya pahānamaggo, tassa ārammaṇabhūtaṃ nibbānampi gahitaṃ.",
  "tika-s0301t:345_7": "Na maññatīti khīṇāsavassa assa phalappattīti āha “navavidho lokuttaradhammo kathito”ti.",
  "tika-s0301t:346_0": "Visesīti visesajātiādivasena seyyoti attho. Tesu gahitesūti tesu seyyamānādīsu tīsu",
  "tika-s0301t:346_1": "mānesu gahitesu. Tayo seyyamānā, tayo sadisamānā, tayo hīnamānā gahitāva honti. So",
  "tika-s0301t:346_2": "puggaloti so appahīnamaññanapuggalo. Teneva mānena hetubhūtena. Upaḍḍhagāthāyāti",
  "tika-s0301t:346_3": "purimaddhena pana vatthukāmā vuttāti āha “kālikā kāmā kathitā”ti.",
  "tika-s0301t:347_0": "Vidhīyati visadisākārena ṭhapīyatīti vidhā, koṭṭhāso. Kathaṃvidhanti kathaṃ patiṭṭhitaṃ,",
  "tika-s0301t:347_1": "kena pakārena pavattitanti attho. Vidahanato hīnādivasena vividhenākārena dahanato",
  "tika-s0301t:347_2": "upadhāraṇato vidhā, māno. Mānesūti nimittatthe bhummaṃ, mānahetūti attho. Na calatīti",
  "tika-s0301t:347_3": "na vedhati attano parisuddhapakatiṃ avijahanato.",
  "tika-s0301t:348_0": "Paññā “saṅkhā”ti āgatā, paññāti yoniso paṭisaṅkhānaṃ. Saṅkhāyakoti saṅkalanapaduppādanādi-piṇḍagaṇanāvasena",
  "tika-s0301t:348_1": "gaṇako papañcasaṅkhāti mānādipapañcabhāgā. Te te dhammā sammā yāthāvato saṅkhāyanti",
  "tika-s0301t:348_2": "upatiṭṭhanti etāyāti saṅkhā, paññā. Ekaṃ dvetiādinā saṅkhānaṃ gaṇanaṃ paricchindananti",
  "tika-s0301t:348_3": "saṅkhā, gaṇanā. Saṅkhāyati bhāgaso kathīyatīti saṅkhā, koṭṭhāso. Saṅkhānaṃ satto",
  "tika-s0301t:348_4": "puggalotiādinā saññāpananti saṅkhā, rattotiādi paṇṇatti. Khīṇāsavo jahi pajahi rāgādīnaṃ",
  "tika-s0301t:348_5": "suppahīnattā. Navabhedaṃ pabhedato, saṅkhepato tividhamānanti attho. Navavidhanti",
  "tika-s0301t:348_6": "vā pāṭhe navabhedattā antarabhedavasena navavidhanti attho. Paccayavisesehi itthibhāvādivisesehi",
  "tika-s0301t:348_7": "visesena mānīyati gabbho etthāti vimānaṃ, gabbhāsayo. Na upagacchīti na upagamissati.",
  "tika-s0301t:348_8": "Tenāha “anāgatatthe atītavacana”nti. “Nājjhagā”ti hi atītaṃ “na gamissatī”ti etasmiṃ",
  "tika-s0301t:348_9": "atthe. Chindi ariyamaggasatthena. Olokayamānā upapattīsu. Sattanivesanesūti sattānaṃ",
  "tika-s0301t:348_10": "upapajjaṭṭhānesu. Lokuttaradhammameva kathesi arahattassa paveditattā.",
  "tika-s0301t:349_0": "“Gāthāya atthaṃ kathetuṃ vaṭṭatī”ti attha-saddo āharitvā vattabbo. Aṭṭhaṅgikamaggavasenapīti",
  "tika-s0301t:349_1": "etthāpi eseva nayo. Satisampajaññaṃ nāma kusaladhammānuyoge kāraṇanti āha “dasakusalakammapathakāraṇa”nti.",
  "tika-s0301t:350_0": "Aṭṭhaṅgikamaggavasena ca gāthāatthavacane ayaṃ idāni vuccamāno vitthāra-nayo. Tasmiṃ",
  "tika-s0301t:350_1": "kira ṭhāneti tasmiṃ kira devatāya pucchitaṃ pañhaṃ vissajjanaṭṭhāne. Devatāya ñāṇaparipākaṃ",
  "tika-s0301t:350_2": "oloketvā anupubbiyā kathāya saddhiṃ sāmukkaṃsikadesanā mahatī dhammadesanā ahosi.",
  "tika-s0301t:350_3": "Ñāṇaṃ pesetvāti satthudesanāya anussaraṇavasena pattavisuddhipaṭipāṭipavattaṃ bhāvanāñāṇaṃ",
  "tika-s0301t:350_4": "bandhitvā. Sotāpattiphale patiṭṭhāyāti satthudesanāvilāsena attano ca paripakkañāṇattā",
  "tika-s0301t:350_5": "paṭhamaṃ phalaṃ patvā. Evamāhāti evaṃ “pāpaṃ na kayirā”tiādippakārena gāthamāha.",
  "tika-s0301t:350_6": "Aṅgaṃ na hoti, ājīvo yathā kuppamāno vācākammantavasena kuppati, tathā sampajjamānopīti.",
  "tika-s0301t:350_7": "So vācākammantapakkhiko, tasmā taggahaṇena gahitova hoti. Vāyāmasatisamādhayo gahitā",
  "tika-s0301t:350_8": "samādhikkhandhasaṅgahato. Sammādiṭṭhisammāsaṅkappā gahitā paññākkhandhasaṅgahato.",
  "tika-s0301t:350_9": "Antadvayavivajjanaṃ gahitaṃ sarūpenevāti adhippāyo. Itītiādi nigamanaṃ.",
  "tika-s0301t:351": "Samiddhisuttavaṇṇanā niṭṭhitā.",
  "tika-s0301t:352": "Nandanavaggavaṇṇanā niṭṭhitā.",
  "tika-s0301t:353": "3. Sattivaggo",
  "tika-s0301t:354": "1.Sattisuttavaṇṇanā",
  "tika-s0301t:355_0": "21. Desanāsīsanti desanāpadesalakkhaṇavacananti adhippāyo. Omaṭṭhoti adhomukhaṃ katvā",
  "tika-s0301t:355_1": "dinnappahāro. Iminā eva pasaṅgena pahāre vibhāgato dassetuṃ “cattāro hī”tiādi vuttaṃ.",
  "tika-s0301t:355_2": "Upari ṭhatvāti hatthiādīnaṃ upari ṭhatvā. Adhomukhaṃ dinnappahāroti khaggakaravālādīnaṃ",
  "tika-s0301t:355_3": "adhomukhaṃ katvā pahatapahāro. Ummaṭṭho vuttavipariyāyena veditabbo. Vividhappahāro",
  "tika-s0301t:355_4": "vimaṭṭho. “Omaṭṭho gahito”ti vatvā tasseva gahaṇe kāraṇaṃ dassetuṃ “so hī”tiādi vuttaṃ.",
  "tika-s0301t:355_5": "Duggandhakimiādīnaṃ vasena antodoso. Mañcena saddhiṃ bandhitvāti yasmiṃ mañce vaṇikapuggalo",
  "tika-s0301t:355_6": "nipanno, tattha taṃ subandhaṃ katvā pādaṭṭhānaṃ uddhaṃ karontehi sīsaṭṭhānaṃ adho",
  "tika-s0301t:355_7": "kātabbaṃ. Tenāha “adhosiro kātabbo”ti. Paribbajeti pavatteyya. Sā pana pavatti bhāvanāvihārena",
  "tika-s0301t:355_8": "yuttāti āha “vihareyyā”ti.",
  "tika-s0301t:356_0": "Sallassa ubbahanaṃ sallubbahanaṃ. Atthaṃ parittakaṃ gahetvā ṭhitā upamākārassa vikkhambhanappahānassa",
  "tika-s0301t:356_1": "adhippetattā. Tenāha “punappuna”ntiādi. Anubandhova hoti sati paccaye uppajjanārahato",
  "tika-s0301t:356_2": "devatāya kāmarāgappahānassa jotitattā. Nanu bhagavatā anāgāmimaggena desanā niṭṭhāpetabbāti?",
  "tika-s0301t:356_3": "Na, itarissā ñāṇabalānurūpadesanāya pavattetabbato. Veneyyajjhāsayānukulañhi dhammaṃ",
  "tika-s0301t:356_4": "dhammassāmī desetīti.",
  "tika-s0301t:357": "Sattisuttavaṇṇanā niṭṭhitā.",
  "tika-s0301t:358": "2. Phusatisuttavaṇṇanā",
  "tika-s0301t:359_0": "22. Kammaṃ aphusantanti kammaphassaṃ aphusantaṃ, kammaṃ akarontanti attho. Vipāko",
  "tika-s0301t:359_1": "na phusatīti vipākaphasso na phusati, vipāko na uppajjateva kāraṇassa abhāvato. Evaṃ",
  "tika-s0301t:359_2": "byatirekamukhena kammavaṭṭena vipākavaṭṭaṃ sambandhaṃ katvā atthaṃ vatvā idāni kevalaṃ",
  "tika-s0301t:359_3": "kammavaṭṭavasena atthaṃ vadanto “kammamevā”tiādimāha. Tattha nākaroto kariyatīti",
  "tika-s0301t:359_4": "kammaṃ akubbato na kayirati, anabhisandhikatakammaṃ nāma natthīti attho. Idāni tamevatthaṃ",
  "tika-s0301t:359_5": "anvayato dassetuṃ “phusantañcā”tiādi vuttaṃ. Tattha tatoti phusanahetu. Sesaṃ vuttanayameva.",
  "tika-s0301t:359_6": "Vuttamevatthaṃ sakāraṇaṃ katvā pariveṭhitavasena vibhūtaṃ katvā dassetuṃ “tasmā phusanta”ntiādi",
  "tika-s0301t:359_7": "vuttaṃ. Dhammatāti kārakasseva kammavipākānubandho, nākārakassāti ayaṃ kammavipākānaṃ sabhāvo.",
  "tika-s0301t:360_0": "Pacceti upagacchati anubandhati. Pāpanti pāpakaṃ kammaṃ phalañca. Ayañca attho araññe",
  "tika-s0301t:360_1": "luddakassa uyyojanāya sunakhehi parivāriyamānassa bhikkhuno bhayena rukkhaṃ āruḷhassa",
  "tika-s0301t:360_2": "cīvare luddassa upari patite tassa sunakhehi khāditvā māritavatthunā dīpetabboti.",
  "tika-s0301t:361": "Phusatisuttavaṇṇanā niṭṭhitā.",
  "tika-s0301t:362": "3. Jaṭāsuttavaṇṇanā",
  "tika-s0301t:363_0": "23. Yena atthena taṇhā “jaṭā”ti vuttā, tamevatthaṃ dassetuṃ “jāliniyā”ti vuttaṃ.",
  "tika-s0301t:363_1": "Sā hi aṭṭhasatataṇhāvicaritapabhedā attano avayavabhūtā eva jālā etissā atthīti jālinīti",
  "tika-s0301t:363_2": "vuccati. Idānissā jaṭākārena pavattiṃ dassetuṃ “sā hī”tiādi vuttaṃ. Tattha rūpādīsu",
  "tika-s0301t:363_3": "ārammaṇesūti tassā pavattiṭṭhānamāha rūpādichaḷārammaṇavinimuttassa taṇhāvisayassa",
  "tika-s0301t:363_4": "abhāvato. Heṭṭhupariyavasenāti kadāci rūpārammaṇe kadāci yāva dhammārammaṇā, kadāci",
  "tika-s0301t:363_5": "dhammārammaṇe kadāci yāva rūpārammaṇāti evaṃ heṭṭhā ca upari ca pavattivasena. Desanākkamena",
  "tika-s0301t:363_6": "cettha heṭṭhupariyatā veditabbā, kāmarāgādivasenapi ayamattho veditabbo. Saṅkhārānaṃ",
  "tika-s0301t:363_7": "khaṇikabhāvato aparāparuppatti ettha saṃsibbananti āha “punappunaṃ uppajjanato saṃsibbanaṭṭhenā”ti.",
  "tika-s0301t:363_8": "Idaṃ yena sambandhena jaṭā viyāti jaṭāti jaṭātaṇhānaṃ upamūpameyyatā, taṃdassanaṃ.",
  "tika-s0301t:363_9": "Ayañhettha attho – yathā jālinī veḷugumbassa sākhā, tāsaṃ sañcayādayo ca attano avayavehi",
  "tika-s0301t:363_10": "saṃsibbitā vinaddhā “jaṭā”ti vuccanti, evaṃ taṇhāpi saṃsibbanasabhāvenāti.",
  "tika-s0301t:364_0": "Ime sattā “mama ida”nti pariggahitaṃ attanibbisesaṃ maññamānā abbhantarimaṃ karonti.",
  "tika-s0301t:364_1": "Abbhantaraṭṭho ca anto-saddoti sakaparikkhāresu uppajjanamānāpi taṇhā “antojaṭā”ti",
  "tika-s0301t:364_2": "vuttā. Pabbajitassa pattādi, gahaṭṭhassa hatthiādi sakaparikkhāro. Attāti bhavati",
  "tika-s0301t:364_3": "ettha abhimānoti attabhāvo, upādānakkhandhapañcakaṃ. Sarīranti keci. “Mama attabhāvo",
  "tika-s0301t:364_4": "sundaro, asukassa viya mama attabhāvo bhaveyyā”tiādinā sakaattabhāvādīsu taṇhāya",
  "tika-s0301t:364_5": "uppajjanākāro veditabbo. Attano cakkhādīni ajjhattikāyatanāni, attano ca paresañca",
  "tika-s0301t:364_6": "rūpādīni bāhirāyatanāni, paresaṃ sabbāni vā. Saparasantatipariyāpannāni vā cakkhādīni",
  "tika-s0301t:364_7": "ajjhattikāyatanāni, tathā rūpādīni bāhirāyatanāni. Parittamahaggatabhavesu pavattiyāpi",
  "tika-s0301t:364_8": "taṇhāya antojaṭābahijaṭābhāvo veditabbo. Kāmabhavo hi kassacipi kilesassa avikkhambhitattā",
  "tika-s0301t:364_9": "katthacipi avimutto ajjhattaggahaṇassa visesapaccayoti “ajjhattaṃ anto”ti ca vuccati,",
  "tika-s0301t:364_10": "tabbipariyāyato rūpārūpabhavo “bahiddhā bahī”ti ca. Tenāha bhagavā – “ajjhattasaṃyojano",
  "tika-s0301t:364_11": "puggalo, bahiddhāsaṃyojano puggalo”ti.",
  "tika-s0301t:365_0": "Visayabhedena pavattiākārabhedena anekabhedabhinnampi taṇhaṃ jaṭābhāvasāmaññena ekanti",
  "tika-s0301t:365_1": "gahetvā “tāya evaṃ uppajjamānāya jaṭāyā”ti vuttaṃ. Sā pana pajāti vuttasattasantānapariyāpannā",
  "tika-s0301t:365_2": "eva hutvā punappunaṃ taṃ jaṭentī vinandhantī pavattatīti āha “jaṭāya jaṭitā pajā”ti.",
  "tika-s0301t:365_3": "Tathā hi paramatthato yadipi avayavabyatirekena samudāyo natthi, ekadeso pana samudāyo",
  "tika-s0301t:365_4": "nāma na hotīti avayavato samudāyaṃ bhinnaṃ katvā upamūpameyyaṃ dassento “yathā nāma",
  "tika-s0301t:365_5": "veḷujaṭādīhi…pe… saṃsibbitā”ti āha. Imaṃ jaṭanti sambandho. Tīsu dhātūsu ekampi asesetvā",
  "tika-s0301t:365_6": "saṃsibbanena tedhātukaṃ jaṭetvā ṭhitaṃ. Tenassā mahāvisayataṃ vijaṭanassa ca sudukkarabhāvamāha.",
  "tika-s0301t:365_7": "Vijaṭetuṃ ko samatthoti iminā “vijaṭaye”ti padaṃ sattiatthaṃ, na vidhiatthanti dasseti.",
  "tika-s0301t:366_0": "Evaṃ “antojaṭā”tiādinā puṭṭho athassa bhagavā tamatthaṃ vissajjento “sīle patiṭṭhāyā”tiādimāha.",
  "tika-s0301t:366_1": "Ettha sīleti kusalasīle. Taṃ pana pātimokkhasaṃvarādibhedesu parisuddhameva icchitabbanti",
  "tika-s0301t:366_2": "āha “catupārisuddhisīle”ti.",
  "tika-s0301t:367_0": "Narati netīti naro, puriso. Kāmaṃ itthīpi taṇhājaṭāvijaṭane samatthā atthi, padhānameva",
  "tika-s0301t:367_1": "pana sattaṃ dassento “naro”ti āha yathā “satthā devamanussāna”nti, aṭṭhakathāyaṃ",
  "tika-s0301t:367_2": "pana avibhāgena puggalapariyāyo ayanti dassetuṃ “naroti satto”ti vuttaṃ. Vipākabhūtāya",
  "tika-s0301t:367_3": "saha paññāya bhavatīti sapañño. Tāya hi ādito paṭṭhāya santānavasena bahulaṃ pavattamānāya",
  "tika-s0301t:367_4": "ayaṃ satto savisesaṃ sapaññoti vattabbataṃ arahati. Vipākapaññāpi hi santānavisesena",
  "tika-s0301t:367_5": "bhāvanāpaññuppattiyā upanissayapaccayo hoti ahetukadvihetukānaṃ tadabhāvato. Kammajatihetukapaṭisandhipaññāyāti",
  "tika-s0301t:367_6": "kammajāya tihetukapaṭisandhiyaṃ paññāyāti evaṃ tihetukasaddo paṭisandhisaddena sambandhitabbo,",
  "tika-s0301t:367_7": "na paññāsaddena. Na hi paññā tihetukā atthi. Paṭisandhito pabhuti pavattamānā paññā",
  "tika-s0301t:367_8": "“paṭisandhiyaṃ paññā”ti vuttā taṃmūlakattā, na paṭisandhikkhaṇe pavattā eva.",
  "tika-s0301t:368_0": "Cinteti ārammaṇaṃ upanijjhāyatīti cittaṃ, samādhi. So hi sātisayaṃ upanijjhānakicco.",
  "tika-s0301t:368_1": "Na hi vitakkādayo vinā samādhinā tamatthaṃ sādhenti, samādhi pana tehi vināpi sādhetīti.",
  "tika-s0301t:368_2": "Paguṇabalavabhāvāpādanena paccayehi cittaṃ, attasantānaṃ cinotītipi cittaṃ, samādhi.",
  "tika-s0301t:368_3": "Paṭhamajjhānādivasena cittavicittatāya iddhividhādicittakaraṇena ca samādhi cittanti",
  "tika-s0301t:368_4": "vināpi paropadesenassa cittapariyāyo labbhateva. Aṭṭhakathāyaṃ pana citta-saddo viññāṇe",
  "tika-s0301t:368_5": "niruḷhoti katvā vuttaṃ “cittasīsena hettha aṭṭha samāpattiyo kathitā”ti. Yathāsabhāvaṃ",
  "tika-s0301t:368_6": "pakārehi jānātīti paññā. Sā yadipi kusalādibhedato bahuvidhā, “bhāvaya”nti pana vacanato",
  "tika-s0301t:368_7": "bhāvetabbā idhādhippetāti taṃ dassento “paññānāmena vipassanā kathitā”ti. Yadipi",
  "tika-s0301t:368_8": "kilesānaṃ pahānaṃ ātāpanaṃ, taṃ sammādiṭṭhiādīnampi attheva, ātappasaddo viya pana",
  "tika-s0301t:368_9": "ātāpa-saddo vīriye eva niruḷhoti āha “ātāpīti vīriyavā”ti. Yathā kammaṭṭhānaṃ tāya",
  "tika-s0301t:368_10": "paññāya parito harīyati pavattīyati, evaṃ sāpi tadatthaṃ yogināti āha “pārihāriyapaññā”ti.",
  "tika-s0301t:368_11": "Abhikkamādīni sabbakiccāni sātthakasampajaññādivasena paricchijja netīti sabbakiccapariṇāyikā.",
  "tika-s0301t:369_0": "Yasmā puggalādhiṭṭhānena gāthā bhāsitā, tasmā puggalādhiṭṭhānameva upamaṃ dassento",
  "tika-s0301t:369_1": "“yathā nāma puriso”tiādimāha. Tattha sunisitanti suṭṭhu nisitaṃ, ativiya tikhiṇanti",
  "tika-s0301t:369_2": "attho. Satthassa nisitatarabhāvakaraṇaṃ nisānasilāyaṃ, bāhubalena cassa ukkhipananti",
  "tika-s0301t:369_3": "ubhayampetaṃ atthāpannaṃ katvā upamā vuttāti tadubhayaṃ upameyyaṃ dassento “samādhisilāyaṃ",
  "tika-s0301t:369_4": "sunisitaṃ…pe… paññāhatthena ukkhipitvā”ti āha. Samādhiguṇena hi paññāya tikkhabhāvo.",
  "tika-s0301t:369_5": "Yathāha “samāhito yathābhūtaṃ pajānātī”ti. Vīriyañcassā upatthambhakaṃ paggaṇhanato.",
  "tika-s0301t:369_6": "Vijaṭeyyāti vijaṭetuṃ sakkuṇeyya. Vuṭṭhānagāminivipassanāya hi vattamānāya yogāvacaro",
  "tika-s0301t:369_7": "taṇhājaṭaṃ vijaṭetuṃ samattho nāma. Vijaṭanañcettha samucchedavasena pahānanti āha",
  "tika-s0301t:369_8": "– “sañchindeyya sampadāleyyā”ti.",
  "tika-s0301t:370_0": "Maggakkhaṇe panesa vijaṭeti nāma, aggaphalakkhaṇe sabbaso vijaṭitajaṭo nāma. Tenāha",
  "tika-s0301t:370_1": "“idānī”tiādi. Yasmā jaṭāya vijaṭanaṃ ariyamaggena, tañca kho nibbānaṃ āgamma, tasmā",
  "tika-s0301t:370_2": "taṃ sandhāyāha “jaṭāya vijaṭanokāsa”nti. Yattha pana sā vijaṭīyati, taṃ dassetuṃ",
  "tika-s0301t:370_3": "“yattha nāmañcā”tiādi vuttaṃ. “Paṭighaṃ rūpasaññā cā”ti gāthāsukhatthaṃ sānunāsikaṃ",
  "tika-s0301t:370_4": "katvā niddeso, “paṭigharūpasaññā”ti vuttaṃ hoti. Paṭighasaññāvasena kāmabhavo gahito",
  "tika-s0301t:370_5": "kāmabhavapariyāpannattā tāya. Pathavīkasiṇādirūpe saññā rūpasaññā. Ubhayatthāpi saññāsīsena",
  "tika-s0301t:370_6": "cittuppādasseva gahaṇaṃ. Bhavasaṅkhepenāti bhavabhāvena saṅkhipitabbatāya, bhavalakkhaṇena",
  "tika-s0301t:370_7": "ekalakkhaṇattāti attho. Rūpe vā virajjanavasena ca vattuṃ sakkuṇeyyā idha rūpasaññāti",
  "tika-s0301t:370_8": "vuttā, evampettha arūpabhavassa ca gahitatā veditabbā. “Nāmañca rūpañcā”ti anavasesato",
  "tika-s0301t:370_9": "nāmarūpaṃ gahitanti arūpabhava-asaññabhavānampettha gahaṇaṃ siddhanti apare. Pariyādiyanaṭṭhāneti",
  "tika-s0301t:370_10": "pariyādiyanakāraṇe sabbaso khepananimitte nibbāne. Tenāha “nibbānaṃ…pe… dassito hotī”ti.",
  "tika-s0301t:371": "Jaṭāsuttavaṇṇanā niṭṭhitā.",
  "tika-s0301t:372": "4. Manonivāraṇasuttavaṇṇanā",
  "tika-s0301t:373_0": "24. Evaṃladdhikāti sabbathāpi cittuppatti sadukkhā, sabbathāpi acittakabhāvo seyyo,",
  "tika-s0301t:373_1": "tasmā yato kutoci cittaṃ nivāretabbanti evaṃdiṭṭhikā. Soti satto. Aniyyānikakathaṃ",
  "tika-s0301t:373_2": "katheti ayoniso cittanivāraṇaṃ vadantī. Saṃyatabhāvaṃ āgatanti rāgavisevanādito sammadeva",
  "tika-s0301t:373_3": "saṃyatabhāvaṃ otarabhāvaṃ. Dhammacariyāvasena hi pavattamāne citte natthi īsakampi",
  "tika-s0301t:373_4": "rāgādivisevanaṃ, na tassa sampati āyatiñca koci anattho siyā, tasmā taṃ mano sabbato",
  "tika-s0301t:373_5": "anavajjavuttito na nivāretabbaṃ. Tenāha “dānaṃ dassāmī”tiādi. Yato yatoti yato yato",
  "tika-s0301t:373_6": "sāvajjavuttito ayonisomanasikārato. Tanti mano nivāretabbaṃ anatthāvahattā.",
  "tika-s0301t:374": "Manonivāraṇasuttavaṇṇanā niṭṭhitā.",
  "tika-s0301t:375": "5. Arahantasuttavaṇṇanā",
  "tika-s0301t:376_0": "25. Katāvīti katavā, pariññādikiccaṃ katvā niṭṭhapetvā ṭhitoti attho. Tenāha “catūhi",
  "tika-s0301t:376_1": "maggehi katakicco”ti. Svāyamattho arahantiādisaddasannidhānato viññāyati. Evaṃ “ahaṃ",
  "tika-s0301t:376_2": "vadāmī”tiādiākārena pucchati.",
  "tika-s0301t:377_0": "Khandhādīsu kusaloti khandhāyatanādīsu salakkhaṇādīsu ca samūhādivasena pavattiyañca",
  "tika-s0301t:377_1": "cheko yathābhūtavedī. Upaladdhinissitakathanti attupaladdhinissitakathaṃ hitvā. Vohārabhedaṃ",
  "tika-s0301t:377_2": "akarontoti “ahaṃ paramatthaṃ jānāmī”ti lokavohāraṃ bhindanto avināsento loke lokasamaññameva",
  "tika-s0301t:377_3": "nissāya “ahaṃ, mamā”ti vadeyya. Khandhā bhuñjantītiādinā vohārabhedaṃ, tattha ca ādīnavaṃ dasseti.",
  "tika-s0301t:378_0": "Māno nāma diṭṭhiyā samadhuro. Tathā hi dutiyamaggādīsu sammādiṭṭhiyā pahānābhisamayassa",
  "tika-s0301t:378_1": "paṭivipaccanīke paṭipattisiddhi. Tenāha “yadi diṭṭhiyā vasena na vadati, mānavasena",
  "tika-s0301t:378_2": "nu kho vadatīti cintetvā”ti. Vidhūpitāti santāpitā ñāṇagginā daḍḍhā. Te pana viddhaṃsitā",
  "tika-s0301t:378_3": "nāma hontīti āha “vidhamitā”ti. Mamaṅkārādayo mayanti sattasantāne sati pavattanti",
  "tika-s0301t:378_4": "etenāti mayo, maññanā. Mayo eva mayatāti āha “mayatanti maññana”nti.",
  "tika-s0301t:379": "Arahantasuttavaṇṇanā niṭṭhitā.",
  "tika-s0301t:380": "6. Pajjotasuttavaṇṇanā",
  "tika-s0301t:381_0": "26. Divārattinti na ādicco viya divā eva, na candimā viya rattiṃ eva, atha kho divā",
  "tika-s0301t:381_1": "ca rattiñca. Tattha tatthāti yattha yattha sampajjalito, tattha tattheva padese,",
  "tika-s0301t:381_2": "na ādicco viya candimā viya sakalaṃ mahādisaṃ disantarāḷañca. Ñāṇānubhāvena uppannāloko",
  "tika-s0301t:381_3": "ñāṇālokoti vadanti. “Idaṃ dukkhaṃ ariyasaccanti pubbe me, bhikkhave, ananussutesu",
  "tika-s0301t:381_4": "dhammesu cakkhuṃ udapādi ñāṇaṃ udapādi paññā udapādi vijjā udapādi āloko udapādī”ti",
  "tika-s0301t:381_5": "pana vacanato maggo ñāṇāloko. “Tamo vihato, āloko uppanno”ti vā vacanato vijjattayāloko",
  "tika-s0301t:381_6": "ñāṇāloko. Paṭhamābhisambodhiyaṃ viya sañjātapītivipphāro, visesato ratanaghare samantapaṭṭhānavicinane",
  "tika-s0301t:381_7": "sañjātapītivasena uppannasarīrobhāso vā pītiāloko. Tattheva uppannapasādavasena sañjātaālokova",
  "tika-s0301t:381_8": "pasādāloko. Dhammacakkapavattane “aññāsi vata, bho, koṇḍañño”ti uppannapasādālokoti",
  "tika-s0301t:381_9": "ca vadanti. Sabbattheva satthu dhammadesanā sattānaṃ hadayatamaṃ vidhamantī dhammakathāāloko.",
  "tika-s0301t:381_10": "Sabbopi buddhānaṃ pātubhāvā uppanno ālokoti iminā sāvakānaṃ desanāya sañjātadhammālokopi",
  "tika-s0301t:381_11": "buddhānubhāvoti dasseti.",
  "tika-s0301t:382": "Pajjotasuttavaṇṇanā niṭṭhitā.",
  "tika-s0301t:383": "7. Sarasuttavaṇṇanā",
  "tika-s0301t:384_0": "27. Saraṇato avicchedavasena pavattanato khandhādīnaṃ paṭipāṭi sarā. Tenāha “ime",
  "tika-s0301t:384_1": "saṃsārasarā”ti. Kutoti kena kāraṇena, kimhi vā? Tenāha “kiṃ āgammā”ti? Na patiṭṭhāti",
  "tika-s0301t:384_2": "paccayābhāvato. Āpotiādinā pāḷiyaṃ catunnaṃ mahābhūtānaṃ appatiṭṭhānāpadesena tattha",
  "tika-s0301t:384_3": "kāmarūpabhavānaṃ abhāvo dassito. Tadubhayābhāvadassanena heṭṭhā vuttanayeneva arūpabhavassapi",
  "tika-s0301t:384_4": "abhāvo dassitova hoti, yathārutavasena vā ettha attho veditabbo. Yasmā purimā dve",
  "tika-s0301t:384_5": "gahitā, gahitañca atthaṃ pariggahetvāva pacchimattho pavattoti.",
  "tika-s0301t:385": "Sarasuttavaṇṇanā niṭṭhitā.",
  "tika-s0301t:386": "8. Mahaddhanasuttavaṇṇanā",
  "tika-s0301t:387_0": "28. Nidhīyatīti nidhānaṃ. Nidhātabbataṃ gataṃ nihitanti attho. Muttasārādīti muttāmaṇiveḷuriyapavāḷarajatajātarūpādi.",
  "tika-s0301t:387_1": "Suvaṇṇarajatabhājanādīti ādi-saddena kahāpaṇa-dhaññakoṭṭhabhaṇḍādiṃ saṅgaṇhāti. Tampi",
  "tika-s0301t:387_2": "hi niccaparibbayavasena bhuñjīyatīti “bhogo”ti vuccati. Aññamaññaṃ abhigijjhantīti",
  "tika-s0301t:387_3": "aññamaññassa santakaṃ abhigijjhanti. Tenāha “patthentī”ti. Analaṅkatāti na alaṃ pariyattanti",
  "tika-s0301t:387_4": "evaṃ katacittā, atricchatāmahicchatāhi abhibhūtā. Tenāha “atittā apariyattajātā”ti.",
  "tika-s0301t:387_5": "Ussukkajātesūti taṃtaṃkicce sañjātaussukkesu. Nānākiccajātesūti nānāvidhakiccesu,",
  "tika-s0301t:387_6": "sañjātanānākiccesu vā. Vaṭṭagāmikapasutena vaṭṭasotaṃ anusarantesu. Taṇhānivāsatāya",
  "tika-s0301t:387_7": "gehantipi agārantipi vuccatīti āha “mātugāmena saddhiṃ geha”nti. Virājiyāti hetuatthadīpakaṃ",
  "tika-s0301t:387_8": "padanti āha “virājetvā”ti, tvā-saddopi cāyaṃ hetuatthoti.",
  "tika-s0301t:388": "Mahaddhanasuttavaṇṇanā niṭṭhitā.",
  "tika-s0301t:389": "9. Catucakkasuttavaṇṇanā",
  "tika-s0301t:390_0": "29. Iriyā vuccati kāyena kattabbakiriyā, tassā pavattiṭṭhānabhāvato iriyāpatho, gamanādi.",
  "tika-s0301t:390_1": "Taṃ aparāparappavattiyā cakkaṃ. Tenāha “catucakkanti catuiriyāpatha”nti. Navadvāranti",
  "tika-s0301t:390_2": "karajakāyo adhippeto. So ca kesādiasuciparipūroti āha “puṇṇanti asucipūra”nti. Taṇhāya",
  "tika-s0301t:390_3": "saṃyuttanti taṇhāsahitaṃ. Tena na kevalaṃ sabhāvato eva, atha kho nissitadhammo ca",
  "tika-s0301t:390_4": "asuciṃ dasseti. Mātukucchisaṅkhāte asucipaṅke jātattā paṅkajātaṃ, kesādiasucipaṅkajātattā",
  "tika-s0301t:390_5": "ca paṅkajātaṃ. Yātrāti apagamo. Tena sabhāvato nissitadhammato ca asucisabhāvato",
  "tika-s0301t:390_6": "kāyato kathaṃ apagamo siyāti pucchati. Tenāha “etassā”tiādi.",
  "tika-s0301t:391_0": "Nahanaṭṭhena bandhanaṭṭhena naddhīti upanāho idhādhippetoti āha “naddhinti upanāha”nti.",
  "tika-s0301t:391_1": "So pana ito pubbakāle kodhoti āha “pubbakāle”tiādi. Pāḷiniddiṭṭheti upanāhaiccādike",
  "tika-s0301t:391_2": "idha pāḷiyaṃ niddiṭṭhe kilese ṭhapetvā avasesā diṭṭhivicikicchādayo satta kilesā",
  "tika-s0301t:391_3": "dummocayatāya varattā viyāti varattāti veditabbā. Ārammaṇaggahaṇasabhāvato eko evesa",
  "tika-s0301t:391_4": "dhammo, pavatti-ākārabhedena pana icchanaṭṭhena patthanaṭṭhena icchā, lubbhanaṭṭhena",
  "tika-s0301t:391_5": "gijjhanaṭṭhena lobhoti vutto. Paṭhamuppattikāti ekasmiṃ ārammaṇe, vāre vā paṭhamaṃ",
  "tika-s0301t:391_6": "uppannā. Aparāparuppattikoti punappunaṃ uppajjamānako. Aladdhapatthanā appaṭiladdhavatthumhi",
  "tika-s0301t:391_7": "āsatti lobho. Uppāṭetvāti sasantānato uddharitvā.",
  "tika-s0301t:392": "Catucakkasuttavaṇṇanā niṭṭhitā.",
  "tika-s0301t:393": "10. Eṇijaṅghasuttavaṇṇanā",
  "tika-s0301t:394_0": "30. Eṇimigassa viyāti eṇimigassa jaṅghā viya. Avayavīsambandhe hi idaṃ sāmivacanaṃ.",
  "tika-s0301t:394_1": "Piṇḍimaṃsassa parito samasaṇṭhitattā suvaṭṭītajaṅgho. Kisanti thūlabhāvapaṭikkhepaparājotanā,",
  "tika-s0301t:394_2": "na suṭṭhu kisabhāvadīpanaparāti āha “athūlaṃ samasarīra”nti. Ātapena milātanti tapasā",
  "tika-s0301t:394_3": "milātakāyaṃ indriyasantāpanabhāvato. Tenevāha – “tapo milāta”ntiādi, tathā cāha pāḷiyaṃ",
  "tika-s0301t:394_4": "“appāhāraṃ alolupa”nti. Yathā “vīrassa bhāvo vīriya”nti vīrabhāvena vīriyaṃ lakkhīyati,",
  "tika-s0301t:394_5": "evaṃ vīriyasambhavena vīrabhāvoti āha “vīranti vīriyavanta”nti. “Cattāro pañca ālope,",
  "tika-s0301t:394_6": "abhutvā udakaṃ pive”ti dhammasenāpativuttaniyāmena parimitabhojitāya appāhāratā bhojane",
  "tika-s0301t:394_7": "mattaññutā. “Mitāhāra”nti vatvā puna paricchinnakālabhojitāyapi appāhārataṃ dassento",
  "tika-s0301t:394_8": "“vikāla…pe… parittāhāra”nti āha. Catūsu paccayesu loluppavirahitaṃ bodhimūle eva",
  "tika-s0301t:394_9": "sabbaso loluppassa pahīnattā. “Catūsu paccayesū”ti hi imināva sabbattha loluppavigamo",
  "tika-s0301t:394_10": "dīpitovāti. Rasataṇhāpaṭikkhepo vā esa “appāhāra”nti vatvā “alolupa”nti vuttattā.",
  "tika-s0301t:394_11": "“Sīhaṃ vā”ti ettha ekacarasaddo viya iva-saddo atthato “nāga”nti etthāpi ānetvā,",
  "tika-s0301t:394_12": "sambandhitabboti āha – “ekacaraṃ sīhaṃ viya, ekacaraṃ nāgaṃ viyā”ti. Ekacarā appamattā ekīkatāya.",
  "tika-s0301t:395_0": "Pañcakāmaguṇavasena rūpaṃ gahitaṃ tesaṃ rūpasabhāvattā. Manena nāmaṃ gahitaṃ manassa",
  "tika-s0301t:395_1": "nāmasabhāvattā. Avinibhuttadhammeti avinābhāvadhamme gahetvā. Ādi-saddena āyatanadhātuādayo",
  "tika-s0301t:395_2": "gahitā. Kāmaguṇaggahaṇena hettha rūpabhāvasāmaññena pañca vatthūni gahitāneva honti,",
  "tika-s0301t:395_3": "manogahaṇena dhammāyatanaṃ, evaṃ dvādasāyatanāni gahitāni honti. Iminā nayena dhātuādīnampi",
  "tika-s0301t:395_4": "gahitatā yojetabbā. Tenāha “pañcakkhandhādivasenapettha bhummaṃ yojetabba”nti. Etthāti",
  "tika-s0301t:395_5": "pāḷiyaṃ. Kāmavatthu bhummaṃ.",
  "tika-s0301t:396": "Eṇijaṅghasuttavaṇṇanā niṭṭhitā.",
  "tika-s0301t:397": "Sattivaggavaṇṇanā niṭṭhitā.",
  "tika-s0301t:398": "4. Satullapakāyikavaggo",
  "tika-s0301t:399": "1. Sabbhisuttavaṇṇanā",
  "tika-s0301t:400_0": "31. Sataṃ sādhūnaṃ saraṇagamanasīlādibhedassa dhammassa ullapanato, attano vā pubbenivāsānussatiyā",
  "tika-s0301t:400_1": "tassa dhammassa ullapanato kathanato satullapā, devatā, tāsaṃ kāyo samūho, tattha",
  "tika-s0301t:400_2": "bhavāti satullapakāyikā. Tenāha “sataṃ dhamma”ntiādi. Samādānavasena ullapetvā, na",
  "tika-s0301t:400_3": "vaṇṇanākathanamattena tatrāti tasmiṃ tāsaṃ devatānaṃ satullapakāyikabhāve. Idaṃ vatthūti",
  "tika-s0301t:400_4": "idaṃ kāraṇaṃ. Samuddavāṇijāti saṃyattikā. Khittasaravegenāti jiyāmuttasarasadisavegena,",
  "tika-s0301t:400_5": "sīghaoghenāti attho. Uppatatīti uppāto. Uppāte bhavaṃ byasanaṃ uppātikaṃ. Patiṭṭhāti",
  "tika-s0301t:400_6": "hitapatiṭṭhā. Paraloke hitasukhāvahaṃ abhayakāraṇaṃ. Jaṅghasatanti manussasataṃ.",
  "tika-s0301t:400_7": "Jaṅghāsīsena hi manusse vadati sahacāribhāvato. Aggahesi pañcasīlāni. Āsannānāsannesu",
  "tika-s0301t:400_8": "āsannasseva paṭhamaṃ vipaccanato “āsannakāle gahitasīlaṃ nissāyā”ti vuttaṃ. Ghaṭāvasenāti samūhavasena.",
  "tika-s0301t:401_0": "Sabbhīti sādhūhi. Te hi saparahitasādhanato pāsaṃsatāya santaguṇatāya ca santoti",
  "tika-s0301t:401_1": "vuccati. Te pana yasmā paṇḍitalakkhaṇehi samannāgatā honti, tasmā “paṇḍitehī”ti āha.",
  "tika-s0301t:401_2": "Samāsethāti saṃvasethāti ayamettha adhippāyoti āha “sabbairiyāpathe”tiādi. Mittasanthavanti",
  "tika-s0301t:401_3": "mettisandhānaṃ. Sattānaṃ hitesitālakkhaṇā hi metti, sā ca ñāṇasahitā ñāṇapubbaṅgamāvāti",
  "tika-s0301t:401_4": "mittasanthavo asaṃkiliṭṭho, itaro saṃkiliṭṭhoti āha “na kenaci saddhiṃ kātabbo”ti.",
  "tika-s0301t:401_5": "Saddhammanti diṭṭhadhammikādihitāvahaṃ sundaradhammaṃ. Seyyoti hitavaḍḍhanatādi vuttanti āha “vaḍḍhī”ti.",
  "tika-s0301t:402_0": "Sataṃ sādhūnaṃ, paṇḍitānanti ayamettha attho. Tappaṭiyogavisayattā añña-saddassa",
  "tika-s0301t:402_1": "vuttaṃ “aññato andhabālato”ti. Sokanimittaṃ sokakāraṇaṃ uttarapadalopena idha sokasaddena",
  "tika-s0301t:402_2": "gahitanti āha “sokavatthūna”ntiādi. Sokavatthūni nāma corādayo acchindanādivasena",
  "tika-s0301t:402_3": "paresaṃ sokakaraṇato. Sokānugatā sokappattā.",
  "tika-s0301t:403_0": "Therassāti saṃkiccattherassa. Attano bhaginiyā jeṭṭhattā “tumhe”ti āha. Ayaṃ “idha",
  "tika-s0301t:403_1": "corā paṭipajjiṃsū”ti amhe tiṇāyapi na maññatīti cintetvā ekacce “mārema na”nti āhaṃsu.",
  "tika-s0301t:403_2": "Karuṇāya ekacce “vissajjemā”ti āhaṃsu. Mantetvāti bhāsetvā.",
  "tika-s0301t:404_0": "Ahu ahosi, bhūtapubbanti attho. Araññasmiṃ brahāvaneti tādise brahāvane, mahāraññe",
  "tika-s0301t:404_1": "nivāsīti attho cetoti byādho. Kūṭānīti vākurādayo. Oḍḍetvāti sajjetvā. Sasakanti",
  "tika-s0301t:404_2": "pelakaṃ ubbiggāti bhītatasitā. Ekarattinti ekaratteneva. Dhanajānīti paribbayavasena",
  "tika-s0301t:404_3": "addhikehi laddhabbadhanato hāni, “samaṇampi nāma hanti, kiṃ amhesu lajjissatī”ti",
  "tika-s0301t:404_4": "addhikānaṃ anāgamanato ekadivasaṃ laddhabbaparibbayampi na labhissantīti adhippāyo.",
  "tika-s0301t:405_0": "Ñātayopi mātāpitubhātubhaginiādike ñātake. Te kira adhimuttassa bhaginiyā santikaṃ",
  "tika-s0301t:405_1": "upagacchantā antarāmagge tena samāgatā, adhimutto saccavācaṃ anurakkhanto corabhayaṃ",
  "tika-s0301t:405_2": "tesaṃ nārocesi. Tena vuttaṃ “tesampī”tiādi. Taṃ nissāya pabbajitattā “adhimuttasāmaṇerassa",
  "tika-s0301t:405_3": "santike”ti vuttaṃ, na upasampadācariyo hutvā. Tenāha “attano antevāsike katvā”ti.",
  "tika-s0301t:405_4": "Saccānurakkhaṇena anuttaraguṇādhigamena ca ñātimajjhe virocati.",
  "tika-s0301t:406_0": "Sātatanti satataṃ. Sa-saddassa hi idha sābhāvo yathā “sārāgo”tiādīsu. Sātabhāvo vā",
  "tika-s0301t:406_1": "sātatanti āha “sukhaṃ vā”ti. Kāraṇenāti tena tena kāraṇena. Sabbāsaṃ tāsaṃ vacanaṃ",
  "tika-s0301t:406_2": "subhāsitaṃ, bhagavato pana ukkaṃsagataṃ subhāsitameva. Svāyamattho taṃtaṃgāthāpadeneva",
  "tika-s0301t:406_3": "viññāyatīti taṃ nīharitvā dassetuṃ “na kevala”ntiādi vuttaṃ. Tena sappurisūpasaṃsevasaddhammābhiyogo",
  "tika-s0301t:406_4": "yathā sattānaṃ vaḍḍhiyā paññāpaṭilābhassa ekantikaṃ kāraṇaṃ, evaṃ sokapaccaye sati",
  "tika-s0301t:406_5": "visokabhāvassa, ñātimajjhe sobhāya, sugatigamanassa, ciraṃ sukhaṭṭhānassa, vaṭṭadukkhamocanassapi",
  "tika-s0301t:406_6": "aññāsādhāraṇaṃ hotīti vuttamevāti daṭṭhabbaṃ.",
  "tika-s0301t:407": "Sabbhisuttavaṇṇanā niṭṭhitā.",
  "tika-s0301t:408": "2. Maccharisuttavaṇṇanā",
  "tika-s0301t:409_0": "32. Pamajjanākārena pavattā anupaladdhi pamādo. Tena ekantato satirahitā hontīti",
  "tika-s0301t:409_1": "vuttaṃ “sativippavāsalakkhaṇenā”ti. Diṭṭhivicikicchādayo cettha pamādeneva saṅgahitā.",
  "tika-s0301t:409_2": "Idāni yathā macchariyanimittañca pamādanimittañca dānaṃ na dīyati, taṃ dassetuṃ “ekacco",
  "tika-s0301t:409_3": "hī”tiādi vuttaṃ. Parikkhayaṃ gamissatīti bhogaparihāniṃ gamissati. Khiḍḍādīti ādi-saddena",
  "tika-s0301t:409_4": "maṇḍanavibhūsanachaṇanakkhattakiccabyasanādiṃ saṅgaṇhāti. Yasadāyakanti kittiyasassa",
  "tika-s0301t:409_5": "parivārayasassa ca dāyakaṃ. Sirīdāyakanti sobhaggadāyakaṃ. Sampattidāyakanti kulabhogarūpabhogasampadāhi",
  "tika-s0301t:409_6": "sampattidāyakaṃ. Puññanti vā idha puññaphalaṃ daṭṭhabbaṃ “evamidaṃ puññaṃ pavaḍḍhatī”tiādīsu",
  "tika-s0301t:409_7": "viya. Atthi dānassa phalanti ettha deyyadhammassa anavaṭṭhitataṃ bahulasādhāraṇataṃ,",
  "tika-s0301t:409_8": "taṃ pahāya gamanīyataṃ, tabbisayāya pītiyā sāvajjataṃ, dānadhammassa anaññasādhāraṇataṃ",
  "tika-s0301t:409_9": "anugāmikataṃ, tabbisayāya pītiyā anavajjataṃ, lobhādipāpadhammānaṃ vinodanaṃ, sesapuññānaṃ",
  "tika-s0301t:409_10": "upanissayañca jānantenāti vattabbaṃ.",
  "tika-s0301t:410": "Taṃyeva bālanti yo maccharī, tameva. Adānasīlā bālā. Ekacco dhanassa paribhogaparikkhayabhayena attanāpi na paribhuñjati atilobhaseṭṭhi viyāti āha “idhalokaparalokesū”ti.",
  "tika-s0301t:411_0": "Yasmā ekacco adānasīlo puriso addhike disvā passantopi na passati, tesaṃ kathaṃ suṇantopi",
  "tika-s0301t:411_1": "na suṇoti, sayaṃ kiñci na katheti, adātukamyatāthambhe baddho hoti, tasmā tattha",
  "tika-s0301t:411_2": "mataliṅgāni upalabbhantiyevāti āha “adānasīlatāya maraṇena matesū”ti. Aṭṭhakathāyaṃ",
  "tika-s0301t:411_3": "pana dānamattameva gahetvā matenassa samataṃ dassetuṃ “yathā hī”tiādi vuttaṃ. Dānasīlassa",
  "tika-s0301t:411_4": "pana amataliṅgāni vuttavipariyāyato veditabbāni. Vajanti puthutte ekavacanaṃ, tasmā",
  "tika-s0301t:411_5": "vacanavipallāsena vuttanti āha “saha vajantā”ti. Dānasīlādidhammo purātano, na ajjatanoti",
  "tika-s0301t:411_6": "sanantano, so etesu atthīti sanantanā, paṇḍitā, tesaṃ dhammāti tesaṃ vasenapi dhammo",
  "tika-s0301t:411_7": "sanantanoti āha “sanantanānaṃ vā paṇḍitānaṃ esa dhammo”ti. Appasmimpi deyyadhamme",
  "tika-s0301t:411_8": "sati eke dānaṃ dadanti, eke na dadanti maccharibhāvā. Sahassadānasadisāti ekāpi dakkhiṇā",
  "tika-s0301t:411_9": "pariccāgacetanāya uḷārabhāvato sahassadānasadisā hoti.",
  "tika-s0301t:412_0": "Duranugamanoti asamaṅginā anugantuṃ dukkaro. Ananugamanañcassa dhammassa apūraṇamevāti",
  "tika-s0301t:412_1": "āha “duppūro”ti. “Dhammaṃ care”ti ayaṃ dhammacariyā gahaṭṭhassa vasena āraddhāti",
  "tika-s0301t:412_2": "āha “dasakusalakammapathadhammaṃ caratī”ti. Tenāha “dārañca posa”nti. Samuñjakanti",
  "tika-s0301t:412_3": "kassakehi attanā kātabbaṃ katvā visaṭṭhadhaññakaraṇato khale uñchācariyavasena samuñjaniādinā",
  "tika-s0301t:412_4": "chaḍḍitadhaññasaṃharaṇaṃ. Tenāha “yo api…pe… samuñjakaṃ caratī”ti. Etenāti satasahassasahassayāgiggahaṇena",
  "tika-s0301t:412_5": "dasannampi bhikkhukoṭīnaṃ piṇḍapāto dassito hoti. “Dinno”ti padaṃ ānetvā yojanā.",
  "tika-s0301t:412_6": "Dasannaṃ vā kahāpaṇakoṭīnaṃ piṇḍapātoti dasannaṃ kahāpaṇakoṭīnaṃ viniyuñjanavasena",
  "tika-s0301t:412_7": "sampāditapiṇḍapāto. Tayidaṃ satasahassaṃ sahassayāgīnaṃ dānaṃ ettakaṃ hotīti katvā",
  "tika-s0301t:412_8": "vuttaṃ. Samuñjakaṃ carantopīti samuñjakaṃ caritvāpi, samuñjakacaraṇahetūti attho.",
  "tika-s0301t:412_9": "Sesapadadvayepi eseva nayo. Dāraṃ posentopi dhammaṃ carati, appakasmiṃ dadantopi",
  "tika-s0301t:412_10": "dhammaṃ caratīti yojanā. Tathāvidhassāti tādisassa tathādhammacārino yā dhammacariyā,",
  "tika-s0301t:412_11": "tassā kalampi nagghanti ete sahassayāgino attano sahassayāgitāya. Yaṃ tena daliddenātiādi",
  "tika-s0301t:412_12": "tassevatthassa vivaraṇaṃ. Sabbesampi tesanti “sataṃsahassānaṃ sahassayāgina”nti vuttānaṃ",
  "tika-s0301t:412_13": "tesaṃ sabbesampi. Itaresanti “tathāvidhassā”ti vuttapurisato aññesaṃ. Dasakoṭisahassadānanti",
  "tika-s0301t:412_14": "dasakoṭisaṅkhātaṃ tato anekasahassabhedatāya sahassadānaṃ.",
  "tika-s0301t:413_0": "“Kalaṃ nagghatī”ti idaṃ tesaṃ dānato imassa dānassa uḷāratarabhāvena vipulatarabhāvena",
  "tika-s0301t:413_1": "vipulataraphalatāya vuttanti āha “kathaṃ nu kho etaṃ mahapphalataranti jānanattha”nti.",
  "tika-s0301t:413_2": "Paccayavisesena mahattaṃ gatoti mahaggato, uḷāroti attho. Tenāha “vipulassetaṃ vevacana”nti.",
  "tika-s0301t:413_3": "Samenāti ñāyena, dhammenāti attho. Visameti na same macchariyalakkhaṇappatte. Chetvāti",
  "tika-s0301t:413_4": "pīḷetvā. Taṃ pana pīḷanaṃ pothananti dassento “pothetvā”ti āha. Assumukhāti tintaassumukhasammissā",
  "tika-s0301t:413_5": "paraṃ rodāpetvā. Mahādānanti yathāvuttaṃ bahudeyyadhammassa pariccajanena mahantadānaṃ.",
  "tika-s0301t:413_6": "Uppattiyā aparisuddhatāyāti ajjhāsayassa deyyadhammagavesanāya ca suddhatāya malīnattā.",
  "tika-s0301t:413_7": "Itaraṃ dhammacariyāya nibbattitadānaṃ. Parittadānanti parittassa deyyadhammassa vasena",
  "tika-s0301t:413_8": "parittadānaṃ. Attano uppattiyā parisuddhatāyāti ajjhāsayassa deyyadhammagavesanāya",
  "tika-s0301t:413_9": "ca visuddhatāya. Evantiādimāhāti “evaṃ sahassānaṃ sahassayāgina”nti avoca. Tattha",
  "tika-s0301t:413_10": "sahassānanti sataṃsahassānaṃ. Gāthābandhasukhatthaṃ sataggahaṇaṃ na kataṃ. Sesaṃ vuttanayameva.",
  "tika-s0301t:414": "Maccharisuttavaṇṇanā niṭṭhitā.",
  "tika-s0301t:415": "3. Sādhusuttavaṇṇanā",
  "tika-s0301t:416_0": "33. Udānaṃ udānesīti pītivegena uggiritabbatāya udānaṃ uggiri uccāresi. Tayidaṃ yasmā",
  "tika-s0301t:416_1": "pītisamuṭṭhāpitaṃ vacanaṃ, tasmā vuttaṃ “udāhāraṃ udāharī”ti. Yathā pana taṃ vacanaṃ",
  "tika-s0301t:416_2": "“udāna”nti vuccati, taṃ dassetuṃ “yathā hī”tiādi vuttaṃ. Saddhāyāti ettha ya-kāro",
  "tika-s0301t:416_3": "hetuattho. Pariccāgacetanāya hi saddhā visesapaccayo assaddhassa tadabhāvato. Pi-saddo",
  "tika-s0301t:416_4": "vuttatthasampiṇḍanattho. “Sāhū”ti padaṃ sādhusaddena samānatthaṃ daṭṭhabbaṃ. Kathanti",
  "tika-s0301t:416_5": "dānayuddhānaṃ vipakkhasabhāvāti adhippāyo. Etaṃ ubhayanti dānaṃ yuddhanti idaṃ dvayaṃ.",
  "tika-s0301t:416_6": "Jīvitabhīrukoti jīvitavināsabhīruko. Khayabhīrukoti bhogakkhayassa bhīruko. Vadantoti",
  "tika-s0301t:416_7": "jīvite sālayataṃ, tato eva yujjhane asamatthataṃ pavedento. Chejjanti hatthapādādichedo.",
  "tika-s0301t:416_8": "Ussahantoti vīriyaṃ karonto. Evaṃ bhoge rakkhissāmīti tathā bhoge aparikkhīṇe karissāmīti.",
  "tika-s0301t:416_9": "Vadantoti idha bhogesu lobhaṃ, tato eva dātuṃ asamatthataṃ pavedento. Evanti evaṃ",
  "tika-s0301t:416_10": "jīvitabhoganirapekkhatāya dānañca yuddhañca samaṃ hoti. Saddhādisampannoti saddhādhammajīvitāvīmaṃsāsīlādiguṇasamannāgato.",
  "tika-s0301t:416_11": "So hi deyyavatthuno parittakattā appakampi dadanto attano pana cittasampattiyā khettasampattiyā",
  "tika-s0301t:416_12": "ca bahuṃ uḷārapuññaṃ pavaḍḍhento bahuvidhaṃ lobha-dosa-issā-macchariya-diṭṭhivicikicchādibhedaṃ",
  "tika-s0301t:416_13": "tappaṭipakkhaṃ abhibhavati, tato eva ca taṃ mahapphalaṃ hoti mahānisaṃsaṃ. Aṭṭhakathāyaṃ",
  "tika-s0301t:416_14": "pana “maccheraṃ maddati”cceva vuttaṃ, tassa pana ujuvipaccanīkabhāvato.",
  "tika-s0301t:417": "Paratthāti paraloke. Ekasāṭakabrāhmaṇavatthu anvayavasena, aṅkuravatthu byatirekavasena vitthāretabbaṃ.",
  "tika-s0301t:418_0": "Dhammo laddho etenāti dhammaladdho, puggalo. Aggiāhitapadassa viya saddasiddhi daṭṭhabbā.",
  "tika-s0301t:418_1": "“Uṭṭhānanti kāyikaṃ vīriyaṃ, vīriyanti cetasika”nti vadanti. Uṭṭhānanti bhoguppāde",
  "tika-s0301t:418_2": "yuttapayuttatā. Vīriyanti tajjo ussāho. Yamassa āṇāpavattiṭṭhānaṃ. Vetaraṇimpi itare",
  "tika-s0301t:418_3": "niraye ca atikkamma. Te pana abbudādīnaṃ vasena avīciṃ dasadhā katvā avasesamahāniraye",
  "tika-s0301t:418_4": "sattapi āyuppamāṇabhedena tayo tayo katvā ekatiṃsāti vadanti. Sañjīvādinirayasaṃvattanassa",
  "tika-s0301t:418_5": "kammassa tikkhamajjhamudubhāvena tassa āyuppamāṇassa tividhatā vibhāvetabbā. Apare",
  "tika-s0301t:418_6": "pana “aṭṭha mahānirayā soḷasa ussadanirayā ādito cattāro sitaniraye ekaṃ katvā satta",
  "tika-s0301t:418_7": "sitanirayāti evaṃ ekatiṃsa mahānirayā”ti vadanti. Mahānirayaggahaṇato ādito cattāro",
  "tika-s0301t:418_8": "sitanirayā eko nirayo katoti.",
  "tika-s0301t:419_0": "Tesanti vicinitvā gahitapaccayānaṃ. Pañcanavutipāsaṇḍabhedā papañcasūdanisaṃvaṇṇanāyaṃ",
  "tika-s0301t:419_1": "vuttanayena veditabbā. Tatthāti tesu dvīsu vicinanesu. Dakkhiṇāvicinanaṃ āha, upamānāni",
  "tika-s0301t:419_2": "hi nāma yāvadeva upameyyatthavibhāvanatthāni. Etena sukhettagahaṇatopi dakkhiṇeyyavicinanaṃ daṭṭhabbaṃ.",
  "tika-s0301t:420_0": "Pāṇesu saṃyamoti iminā dasavidhampi kusalakammapathadhammaṃ dasseti. Yathā hi “pāṇesu",
  "tika-s0301t:420_1": "saṃyamo”ti iminā sattānaṃ jīvitāvoropanato saṃyamo vutto, evaṃ tesaṃ sāpateyyāvahārato",
  "tika-s0301t:420_2": "paradārāmasanato visaṃvādanato aññamaññabhedanato pharusavacanena saṅghaṭṭanato niratthakavippalapanato",
  "tika-s0301t:420_3": "parasantakābhijjhānato ucchedacintanato micchābhinivesanato ca saṃyamo hotīti. Tenāha",
  "tika-s0301t:420_4": "“sīlānisaṃsaṃ kathetumāraddhā”ti. Pharusavacanasaṃyamo panettha sarūpeneva vutto.",
  "tika-s0301t:421_0": "Parassa upavādabhayenāti pāpakiriyahetu parena attano vattabbaupavādabhayena. Upavādabhayāti",
  "tika-s0301t:421_1": "upavādabhayanimittaṃ. “Kathaṃ nu kho amhe pare na upavadeyyu”nti āsīsantā pāpaṃ na",
  "tika-s0301t:421_2": "karonti. Dhammapadamevāti asaṅkhatadhammakoṭṭhāso eva seyyo seṭṭho. Yasmā sabbasaṅkhataṃ",
  "tika-s0301t:421_3": "aniccaṃ khayadhammaṃ vayadhammaṃ virāgadhammaṃ nirodhadhammaṃ, tasmā tadadhigamāya",
  "tika-s0301t:421_4": "ussāho karaṇīyoti dasseti. Pubbasaddo kālavisesavisayoti āha “pubbe ca kassapabuddhādikālepī”tiādi.",
  "tika-s0301t:421_5": "Puna akālaviseso apāṭiyekko bhummatthavisayovāti āha “sabbepi vā”tiādi. Tattha sabbepi",
  "tika-s0301t:421_6": "vāti ete sabbepi kassapabuddhādayo lokanāthā santo nāma vūpasantasabbakilesasantāpā",
  "tika-s0301t:421_7": "santasabbhūtaguṇattā.",
  "tika-s0301t:422": "Sādhusuttavaṇṇanā niṭṭhitā.",
  "tika-s0301t:423": "4. Nasantisuttavaṇṇanā",
  "tika-s0301t:424_0": "34. Kamanīyānīti kantāni. Tato eva etāni iṭṭhārammaṇāni sukhārammaṇāni rūpādīni,",
  "tika-s0301t:424_1": "te pana vatthukāmā, tadārammaṇakilesakāmā vā. “Na santi kāmā manujesū”ti desanāsīsametaṃ,",
  "tika-s0301t:424_2": "nicchayena kāmā aniccāyeva. Maccu dhīyati etthāti maccudheyyaṃ. Na puna āgacchati",
  "tika-s0301t:424_3": "ettha taṃ apunāgamanaṃ. Apunāgamanasaṅkhātaṃ nibbānaṃ anupagacchanato. Nibbānaṃ hītiādi",
  "tika-s0301t:424_4": "vuttassevatthassa vivaraṇaṃ. Baddhoti paṭibaddhacitto. Pamattoti vossaggapamādaṃ āpanno.",
  "tika-s0301t:425_0": "Taṇhāchandato jātaṃ tassa visesapaccayattā. Icchitaṃ hanatīti aghaṃ, dukkhaṃ. Idha",
  "tika-s0301t:425_1": "pana anavasesapariyādānavasena pañcupādānakkhandhā dukkhanti. Chandavinayā aghavinayoti",
  "tika-s0301t:425_2": "hetunirodhena hi phalanirodho, evaṃ saupādisesanibbānaṃ vatvā aghavinayā dukkhavinayoti",
  "tika-s0301t:425_3": "anupādisesanibbānaṃ vadati.",
  "tika-s0301t:426_0": "Citrānīti kilesakāmāpi vedanādiṭṭhisampayogabhedena honti, ākārabhedena ca atthi",
  "tika-s0301t:426_1": "savighātāvighātāti tato visesetuṃ “ārammaṇacittānī”ti vuttaṃ. Saṅkappitarāgoti subhādivasena",
  "tika-s0301t:426_2": "saṅkappitavatthumhi rāgo. Kilesakāmo kāmoti vutto tassevidha visesato kāmabhāvasiddhito.",
  "tika-s0301t:426_3": "Pasūrasuttena vibhāvetabbo “na te kāmā”tiādinā tassa vatthumhi āgatattā. Idāni tamatthaṃ",
  "tika-s0301t:426_4": "saṅkhepeneva vibhāvento “pasūraparibbājako hī”tiādimāha. Na te kāmā yāni citrāni",
  "tika-s0301t:426_5": "loketi te ce kāmā na honti, yāni loke citrāni rūpādiārammaṇāni. Vedesīti kevalaṃ",
  "tika-s0301t:426_6": "saṅkapparāgañca kāmaṃ katvā vadesi ce. Hehintīti bhaveyyunti attho. Suṇanto saddāni",
  "tika-s0301t:426_7": "manoramāni, satthāpi te hehiti kāmabhogīti paccekaṃ gāthā, idha pana saṃkhipitvā",
  "tika-s0301t:426_8": "dassitā. Dhīrā nāma dhitisampannāti āha “paṇḍitā”ti.",
  "tika-s0301t:427_0": "Tassāti yo pahīnakodhamāno sabbaso saṃyojanātigo nāmarūpasmiṃ asajjanto rāgādikiñcanarahito,",
  "tika-s0301t:427_1": "tassa. Mogharājā nāma thero bāvarībrāhmaṇassa paricārakānaṃ soḷasannaṃ aññataro.",
  "tika-s0301t:427_2": "Yathānusandhiṃ appatto sāvasesa-attho, kiñci vattabbaṃ atthīti adhippāyo. Sabbaso",
  "tika-s0301t:427_3": "vimuttattāva devamanussā namassanti, ye taṃ paṭipajjanti. Tesaṃ kiṃ hoti? Kiñcipi",
  "tika-s0301t:427_4": "na siyāti ayamettha atthaviseso? Dasabalaṃ sandhāyevamāha ukkaṭṭhaniddesena. Anupaṭipattiyāti",
  "tika-s0301t:427_5": "paṭipattiṃ anugantvā paṭipajjanena. Namassanti taṃ pūjenti.",
  "tika-s0301t:428_0": "Catusaccadhammaṃ jānitvāti tena paṭividdhaṃ catusaccadhammaṃ paṭivijjhitvā. Tathā",
  "tika-s0301t:428_1": "ca buddhasubuddhatāya nibbematikā hontīti āha “vicikicchaṃ pahāyā”ti. Tato paraṃ",
  "tika-s0301t:428_2": "pana anukkamena aggamaggādhigamena saṅgātigāpi honti. Asekkhadhammapāripūriyā pasaṃsiyā",
  "tika-s0301t:428_3": "viññūnaṃ pasaṃsāpi hontīti.",
  "tika-s0301t:429": "Nasantisuttavaṇṇanā niṭṭhitā.",
  "tika-s0301t:430": "5. Ujjhānasaññisuttavaṇṇanā",
  "tika-s0301t:431_0": "35. Ujjhānavasena pavattā saññā etesaṃ atthi, ujjhānavasena vā sañjānantīti ujjhānasaññī.",
  "tika-s0301t:431_1": "Kārayeti katānaṃ pariyantaṃ kārayeti attho. Pariyantakāritanti paricchinnakāritaṃ",
  "tika-s0301t:431_2": "parimitavacananti attho. Paṃsukūlādipaṭipakkhanayena pattuṇṇadukulādi vuttaṃ. Nāmaṃ",
  "tika-s0301t:431_3": "gahitanti etena “ujjhānasaññikā”ti ettha ka-saddo saññāyanti dasseti.",
  "tika-s0301t:432_0": "Aññenākārena bhūtanti attanā pavediyamānākārato aññena asuddhena ākārena vijjamānaṃ",
  "tika-s0301t:432_1": "upalabbhamānaṃ attānaṃ. Vañcetvāti palambhetvā. Tassa kuhakassa. Taṃ catunnaṃ paccayānaṃ",
  "tika-s0301t:432_2": "paribhuñjanaṃ. Parijānantīti tassa paṭipattiṃ paricchijja jānanti. Kārakoti sammāpaṭipattiyā",
  "tika-s0301t:432_3": "kattā, sammāpaṭipajjitāti attho.",
  "tika-s0301t:433_0": "Idanti liṅgavipallāsena vuttaṃ, ayanti attho. Dhammānudhammapaṭipadāti nibbānadhammassa",
  "tika-s0301t:433_1": "anucchavikatāya anudhammabhūtā paṭipadā. Paṭipakkhavidhamane asithilatāya daḷhā.",
  "tika-s0301t:433_2": "Bhāsitamattena ca savanamattena cāti ettha ca-saddo visesanivattiattho. Tena bhāsitassa",
  "tika-s0301t:433_3": "sutassa ca sammāpaṭipattivisesaṃ nivatteti. Lokapariyāyanti lokassa parividhamanaṃ",
  "tika-s0301t:433_4": "uppādanirodhavasena saṅkhārānaṃ parāvuttiṃ. Tenāha “saṅkhāralokassa udayabbaya”nti.",
  "tika-s0301t:433_5": "Svāyamattho saccapaṭivedheneva hotīti āha “catusaccadhammañca aññāyā”ti. Evaṃ na",
  "tika-s0301t:433_6": "kubbantīti attani vijjamānampi guṇaṃ anāvīkaronto “yathā tumhe vadatha, evaṃ na kubbantī”ti",
  "tika-s0301t:433_7": "avijjamānataṃ byākarotīti attho.",
  "tika-s0301t:434": "Akārakamevāti dosaṃ akārakameva. Accayassa paṭiggaṇhanaṃ nāma adhivāsanaṃ, evaṃ so desakena desiyamāno tato vigato nāma hoti. Tenāha “paṭiggaṇhātūti khamatū”ti.",
  "tika-s0301t:435_0": "Sabhāvenāti sabhāvato. Ekasadisanti paresaṃ cittācāraṃ jānantampi ajānantehi saha",
  "tika-s0301t:435_1": "ekasadisaṃ karontā. Paratoti pacchā. Kathāya uppannāyāti “kassaccayā na vijjantī”tiādikathāya",
  "tika-s0301t:435_2": "pavattamānāya “tathāgatassa buddhassā”tiādinā buddhabalaṃ buddhānubhāvaṃ dīpetvā.",
  "tika-s0301t:435_3": "Khamissāmīti accayadesanaṃ paṭiggaṇhissāmi. Tappaṭiggaho hi idha khamananti adhippetaṃ,",
  "tika-s0301t:435_4": "satthā pana sabbakālaṃ khamo eva.",
  "tika-s0301t:436_0": "Kopo antare citte etassāti kopantaro. Doso garu garukātabbo assāti dosagaru. “Paṭimuccatī”ti",
  "tika-s0301t:436_1": "vā pāṭho, ayameva attho. Accāyikakammanti sahasā anupadhāretvā kiriyā. No cidhāti",
  "tika-s0301t:436_2": "no ce idha. Idhāti nipātamattaṃ. Apagataṃ apanītaṃ. Doso no ce siyā, tena pariyāyena",
  "tika-s0301t:436_3": "yadi aparādho nāma na bhaveyyāti. Na sammeyyuṃ na vūpasameyyuṃ. Kusaloti anavajjo.",
  "tika-s0301t:437_0": "Dhīro satoti padadvayena vaṭṭachindaṃ āha. Ko niccameva paṇḍito nāmāti atthoti “kassaccayā”tiādikāya",
  "tika-s0301t:437_1": "pucchāgāthāya attho. Dīghamajjhimasaṃvaṇṇanāsu tathāgata-saddo vitthārato saṃvaṇṇitoti",
  "tika-s0301t:437_2": "āha “evamādīhi kāraṇehi tathāgatassā”ti. Buddhattādīhīti ādi-saddena “bodhetā pajāyā”tiādinā",
  "tika-s0301t:437_3": "niddese āgatakāraṇāni saṅgayhanti. Vimokkhaṃ vuccati ariyamaggo, tassa anto aggaphalaṃ,",
  "tika-s0301t:437_4": "tattha bhavā paṇṇatti, tassā vasena. Evaṃ buddhabalaṃ dīpeti. Idāni khittaṃ saṅkhepena",
  "tika-s0301t:437_5": "saṃharāpitaṃ hotīti dasseti.",
  "tika-s0301t:438": "Ujjhānasaññisuttavaṇṇanā niṭṭhitā.",
  "tika-s0301t:439": "6. Saddhāsuttavaṇṇanā",
  "tika-s0301t:440_0": "36. Tatvassāti o-kārassa va-kārādesaṃ a-kārassa ca lopaṃ katvā niddesoti āha “tato",
  "tika-s0301t:440_1": "assā”ti. “Tatassā”ti vā pāṭho, tatoti ca saddhāhetūti attho. Nānupatantīti na vattanti.",
  "tika-s0301t:440_2": "Pamādaṃ karontīti pamajjanti, micchā paṭipajjantīti attho. Lakkhaṇānīti aniccādilakkhaṇāni.",
  "tika-s0301t:440_3": "Upanijjhāyatīti upecca ñāṇacakkhunā pekkhati, anupassatīti attho. Āgatakiccanti āhatakiccaṃ,",
  "tika-s0301t:440_4": "ayameva vā pāṭho. Sādhetīti asammohapaṭivedhavasena nipphādeti, tathalakkhaṇaṃ nirodhasaccaṃ",
  "tika-s0301t:440_5": "upanijjhāyatīti ayamattho maggepi vattabbo tena vinā asammohapaṭivedhassa asambhavato.",
  "tika-s0301t:440_6": "Kasiṇārammaṇassāti idaṃ lakkhaṇavacanaṃ. Akasiṇārammaṇasamāpattiyopi hi santīti.",
  "tika-s0301t:440_7": "Yathā ca kasiṇārammaṇāni aṭṭhannaṃ samāpattīnaṃ avasesānañca tadārammaṇānaṃ paccavekkhaṇavasena",
  "tika-s0301t:440_8": "cittānaṃ, evaṃ tena tāni ārammaṇāni gahitānīti “kasiṇārammaṇassa”icceva vuttaṃ. Paramaṃ",
  "tika-s0301t:440_9": "uttamaṃ sukhanti vattabbato paramasukhaṃ arahattaṃ.",
  "tika-s0301t:441": "Saddhāsuttavaṇṇanā niṭṭhitā.",
  "tika-s0301t:442": "7. Samayasuttavaṇṇanā",
  "tika-s0301t:443_0": "37. Udānaṃ paṭiccāti ukkākaraññā jātisambhedaparihāranimittaṃ attano vaṃsaparisuddhaṃ",
  "tika-s0301t:443_1": "nissāya vuttaṃ pītiudāhāraṃ paṭicca gottavasena “sakkā”ti laddhanāmānaṃ. Yadi ekopi",
  "tika-s0301t:443_2": "janapado, kathaṃ bahuvacananti āha “ruḷhīsaddenā”ti. Akkharacintikā hi īdisesu ṭhānesu",
  "tika-s0301t:443_3": "yutte viya saliṅgavacanāni icchanti, ayamettha ruḷhī yathā “avantī kurū”ti, tabbisesane",
  "tika-s0301t:443_4": "pana janapadasadde jātisaddatāya ekavacanameva. Aropimeti kenaci na ropime.",
  "tika-s0301t:444_0": "Āvaraṇenāti setunā. Bandhāpetvāti paṇḍupalāsapāsāṇamattikakhaṇḍādīhi āliṃ thiraṃ",
  "tika-s0301t:444_1": "kārāpetvā. Sassāni kārentīti jeṭṭhamāse kira ghammassa balavabhāvena himavante himaṃ",
  "tika-s0301t:444_2": "vilīyitvā sanditvā anukkamena rohiṇiṃ nadiṃ pavisati, taṃ bandhitvā sassāni kārenti.",
  "tika-s0301t:444_3": "“Jātiṃ ghaṭṭetvā kalahaṃ vaḍḍhayiṃsū”ti saṅkhepena vuttamatthaṃ pākaṭataraṃ kātuṃ",
  "tika-s0301t:444_4": "“koliyakammakarā vadantī”ti āha. Niyuttaamaccānanti tasmiṃ sassaparipālanakamme niyojitamahāmattānaṃ.",
  "tika-s0301t:445_0": "Tīṇi jātakānīti “kuṭhārihattho puriso”tiādinā phandanajātakaṃ “duddubhāyati bhaddante”tiādinā",
  "tika-s0301t:445_1": "duddubhajātakaṃ, “vandāmi taṃ kuñjarā”tiādinā laṭukikajātakanti imāni tīṇi jātakāni. Dve jātakānīti –",
  "tika-s0301t:446": "“Sādhu sambahulā ñātī, api rukkhā araññajā;",
  "tika-s0301t:447": "Vāto vahati ekaṭṭhaṃ, brahantampi vanappati”nti. –",
  "tika-s0301t:448": "Ādinā rukkhadhammajātakaṃ.",
  "tika-s0301t:449": "“Sammodamānā gacchanti, jālamādāya pakkhino;",
  "tika-s0301t:450": "Yadā te vivadissanti, tadā ehinti me vasa”nti. –",
  "tika-s0301t:451": "Ādinā sammodamānajātakanti imāni dve jātakāni.",
  "tika-s0301t:452": "“Attadaṇḍā bhayaṃ jātaṃ, janaṃ passatha medhagaṃ;",
  "tika-s0301t:453": "Saṃvegaṃ kittayissāmi, yathā saṃvijitaṃ mayā”ti. –",
  "tika-s0301t:454": "Ādinā attadaṇḍasuttaṃ.",
  "tika-s0301t:455_0": "Tenāti bhagavatā. Kalahakaraṇabhāvoti kalahakaraṇassa atthibhāvo. Mahāpathaviyā mahagghe",
  "tika-s0301t:455_1": "khattiye kasmā nāsethāti dassetvā kalahaṃ vūpasametukāmo bhagavā pathaviṃ nidassanabhāvena",
  "tika-s0301t:455_2": "gaṇhīti dassento “pathavī nāma kiṃ agghatī”tiādimāha. Aṭṭhāneti akāraṇe. Veraṃ katvāti",
  "tika-s0301t:455_3": "virodhaṃ uppādetvā. Taṃtaṃpalobhanakiriyāya parakkamantiyo “ukkaṇṭhantū”ti sāsanaṃ",
  "tika-s0301t:455_4": "pesenti. Kuṇāladaheti kuṇāladahatīre patiṭṭhāya. Pucchitaṃ kathesi anukkamena kuṇālasakuṇarājassa",
  "tika-s0301t:455_5": "pucchāpasaṅgena kuṇālajātakaṃ kathessāmīti. Anabhiratiṃ vinodesi itthīnaṃ dosadassanamukhena",
  "tika-s0301t:455_6": "kāmānaṃ ādīnavokārasaṃkilesavibhāvanavasena. Purisapurisehīti kosajjaṃ viddhaṃsetvā",
  "tika-s0301t:455_7": "purisathāmabrūhanena uttamapurisehi no bhavituṃ vaṭṭatīti uppannacittā. Avissaṭṭhasamaṇakammantā",
  "tika-s0301t:455_8": "apariccattakammaṭṭhānābhiyogāti attho. Nisīdituṃ vaṭṭatīti bhagavā cintesīti yojanā.",
  "tika-s0301t:456_0": "Paduminiyanti padumavane. Vikasiṃsu guṇagaṇavibodhena. Ayaṃ imassa…pe… na kathesīti",
  "tika-s0301t:456_1": "iminā sabbepi te bhikkhū tāvadeva paṭipāṭiyā āgatattā aññamaññassa lajjamānā attanā",
  "tika-s0301t:456_2": "paṭiladdhavisesaṃ bhagavato nārocesunti dasseti. Khīṇāsavānantiādinā tattha kāraṇamāha.",
  "tika-s0301t:457_0": "Osaṭamatteti bhagavato santikaṃ upagatamatte. Ariyamaṇḍaleti ariyapuggalasamūhe.",
  "tika-s0301t:457_1": "Pācīnayugandharaparikkhepatoti yugandharapabbatassa pācīnaparikkhepato, na bāhirakehi",
  "tika-s0301t:457_2": "vuccamānaudayapabbatato. Rāmaṇeyyakadassanatthanti buddhuppādapaṭimaṇḍitattā visesato",
  "tika-s0301t:457_3": "ramaṇīyassa lokassa ramaṇīyabhāvadassanatthaṃ. Ullaṅghitvāti uṭṭhahitvā. Evarūpe",
  "tika-s0301t:457_4": "khaṇe laye muhutteti yathāvutte candamaṇḍalassa uṭṭhitakkhaṇe uṭṭhitavelāyaṃ uṭṭhitamuhutteti",
  "tika-s0301t:457_5": "uparūparikālassa vaḍḍhitabhāvadassanatthaṃ vuttaṃ.",
  "tika-s0301t:458_0": "Tesaṃ bhikkhūnaṃ jātiādivasena bhagavato anurūpaparivārabhāvaṃ dassento “tatthā”tiādimāha.",
  "tika-s0301t:458_1": "Mahāsammatassa vaṃse uppannotiādi kulavaṃsasuddhidassanaṃ. Khattiyagabbhe jātoti",
  "tika-s0301t:458_2": "idaṃ satipi jātivisuddhiyaṃ mātāpitūnaṃ vasena avisuddhatā siyāti tesampi “avisuddhatā",
  "tika-s0301t:458_3": "natthi imesa”nti visuddhidassanatthaṃ vuttaṃ. Satipi ca gabbhavisuddhiyaṃ katadosena",
  "tika-s0301t:458_4": "missakattā arajjārahatāpi siyāti “tampi natthi imesa”nti dassanatthaṃ “rājapabbajitā”tiādi vuttaṃ.",
  "tika-s0301t:459_0": "Sāmantāti samīpe. Caliṃsūti uṭṭhahiṃsu. Kosamattaṃ ṭhānaṃ saddantaraṃ, “saddasavanaṭṭhānameva",
  "tika-s0301t:459_1": "saddantara”nti apare. Tikkhattuṃ tesaṭṭhiyā nagarasahassesūti jambudīpe kira ādito",
  "tika-s0301t:459_2": "mahantāni tesaṭṭhi nagarasahassāni uppannāni, tathā dutiyaṃ, tathā tatiyaṃ. Taṃ sandhāyāha",
  "tika-s0301t:459_3": "“tikkhattuṃ tesaṭṭhiyā nagarasahassesū”ti. Tāni pana sampiṇḍetvā satasahassato paraṃ",
  "tika-s0301t:459_4": "navasahassādhikāni asītisahassāni. Navanavutiyā doṇamukhasatasahassesūti navasatasahassādhikesu",
  "tika-s0301t:459_5": "navutisatasahassesu doṇamukhesu. Doṇamukhanti ca mahānagarassa āyuppattiṭṭhānabhūtaṃ",
  "tika-s0301t:459_6": "pādanagaraṃ vuccati. Chanavutiyā paṭṭanakoṭisatasahassesūti chakoṭisatasahassaadhikesu",
  "tika-s0301t:459_7": "navutikoṭisatasahassapaṭṭanesu. Tambapaṇṇidīpādichapaṇṇāsāya ratanākaresu. Evaṃ pana",
  "tika-s0301t:459_8": "nagara-doṇamukhapaṭṭana-ratanākarādibhāvena kathanaṃ taṃtaṃadhivatthāya vasantīnaṃ",
  "tika-s0301t:459_9": "tāsaṃ devatānaṃ bahubhāvadassanatthaṃ. Yadi dasasahassacakkavāḷesu devatā sannipatitā.",
  "tika-s0301t:459_10": "Atha kasmā pāḷiyaṃ “dasahi ca lokadhātūhī”ti? Vuttanti āha “dasasahassa…pe… adhippeta”nti.",
  "tika-s0301t:459_11": "Tena sahassilokadhātu idha “ekā lokadhātū”ti veditabbā.",
  "tika-s0301t:460_0": "Lohapāsādeti sabbapaṭhamakate lohapāsāde. Brahmaloketi heṭṭhime brahmaloke. Yadi",
  "tika-s0301t:460_1": "tā devatā evaṃ nirantarā hutvā sannipatitā, pacchā āgatānaṃ okāso eva na bhaveyyāti",
  "tika-s0301t:460_2": "codanaṃ sandhāyāha “yathā kho panā”tiādi.",
  "tika-s0301t:461_0": "Suddhāvāsakāye uppannā suddhāvāsakāyikā. Tāsaṃ pana yasmā suddhāvāsabhūmi nivāsaṭṭhānaṃ,",
  "tika-s0301t:461_1": "tasmā vuttaṃ “suddhāvāsavāsīna”nti. Āvāsāti āvāsaṭṭhānabhūtā. Devatā pana orambhāgiyānaṃ",
  "tika-s0301t:461_2": "itaresañca saṃyojanānaṃ samucchinnaṭṭhena suddho āvāso vihāro etesanti suddhāvāsā.",
  "tika-s0301t:461_3": "Mahāsamāgamaṃ ñatvāti mahāsamāgamaṃ gatāti ñatvā.",
  "tika-s0301t:462_0": "Puratthimacakkavāḷamukhavaṭṭiyaṃ otari aññattha okāsaṃ alabhamāno. Evaṃ sesāpi. Maṇivammanti",
  "tika-s0301t:462_1": "indanīlamaṇimayaṃ kavacaṃ. Buddhānaṃ abhimukhabhāgo buddhavīthi, sā yāva cakkavāḷā",
  "tika-s0301t:462_2": "uttarituṃ na sakkā. Mahatiyā buddhavīthiyāvāti buddhānaṃ santikaṃ upasaṅkamantehi",
  "tika-s0301t:462_3": "tehi devabrahmehi valañjitabuddhavīthiyāva.",
  "tika-s0301t:463_0": "Samiti saṅgati sannipāto samayo, mahanto samayo mahāsamayoti āha “mahāsamūho”ti.",
  "tika-s0301t:463_1": "Pavaddhaṃ vanaṃ pavananti āha “vanasaṇḍo”ti. Devaghaṭāti devasamūhā. Samādahaṃsūti",
  "tika-s0301t:463_2": "samāhitaṃ lokuttarasamādhiṃ suṭṭhu appitaṃ akaṃsu. Tathā samāhitaṃ pana samādhinā",
  "tika-s0301t:463_3": "niyojitaṃ nāma hotīti vuttaṃ “samādhinā yojesu”nti. Sabbesaṃ gomuttavaṅkādīnaṃ dūrasamussāritattā",
  "tika-s0301t:463_4": "attano…pe… akariṃsu. Vinayati asse etehīti nettāni, yottāni. Avīthipaṭipannānaṃ assānaṃ",
  "tika-s0301t:463_5": "vīthipaṭipādanaṃ rasmiggahaṇena hotīti “yottāni gahetvā acodento”ti vatvā taṃ pana",
  "tika-s0301t:463_6": "acodanaṃ avāraṇamevāti āha “acodento avārento”ti.",
  "tika-s0301t:464_0": "Yathā khīlaṃ bhittiyaṃ, bhūmiyaṃ vā ākoṭitaṃ dunnīharaṇaṃ, yathā ca palighaṃ nagarappavesanivāraṇaṃ,",
  "tika-s0301t:464_1": "yathā ca indakhīlaṃ gambhīranemi sunikhātaṃ dunnīharaṇaṃ, evaṃ rāgādayo sattasantānato",
  "tika-s0301t:464_2": "dunnīharaṇā nibbānanagarappavesanivāraṇā cāti te “khīlaṃ palighaṃ indakhīla”nti ca",
  "tika-s0301t:464_3": "vuttā. Ūhaccāti uddharitvā. Taṇhāejāya abhāvena anejā. Paramasantuṭṭhabhāvena cātuddisattā",
  "tika-s0301t:464_4": "appaṭihatacārikaṃ caranti. Buddhacakkhu-dhammacakkhu-dibbacakkhu-samantacakkhu-pakaticakkhūnaṃ",
  "tika-s0301t:464_5": "vasena pañcahi cakkhūhi. Sudantā kutoti āha “cakkhutopī”ti. Chandādīhīti chandādīnaṃ",
  "tika-s0301t:464_6": "vasena na gacchanti na vattanti. Na āgacchanti anuppādanato. Āgunti aparādhaṃ.",
  "tika-s0301t:465": "Sabbasaṃyogāti vibhattilopena niddeso, sabbe saṃyogeti attho. Visajjāti visajjitvā. Evampīti imāyapi gāthāya vasena “āguṃ na karotī”ti pade.",
  "tika-s0301t:466_0": "Gatāseti gatā eva. Na gamissanti pariniṭṭhitasaraṇagamanattā. Lokuttarasaraṇagamanañhettha",
  "tika-s0301t:466_1": "adhippetaṃ. Tenāha “nibbematikasaraṇagamanena gatā”ti. Te hi niyamena apāyaṃ na gamissanti,",
  "tika-s0301t:466_2": "devakāyañca paripūressanti. Ye pana lokiyena saraṇagamanena buddhaṃ saraṇaṃ gatā,",
  "tika-s0301t:466_3": "na te gamissanti apāyaṃ, sati ca paccayantarasamavāye pahāya mānusaṃ dehaṃ devakāyaṃ",
  "tika-s0301t:466_4": "paripūressantīti. Tenāha so brahmā “ye keci buddhaṃ…pe… paripūressantī”ti.",
  "tika-s0301t:467": "Samayasuttavaṇṇanā niṭṭhitā.",
  "tika-s0301t:468": "8. Sakalikasuttavaṇṇanā",
  "tika-s0301t:469_0": "38. Tanti uyyānaṃ saṅkhaṃ gatanti sambandho. Dhanunā sarena gahanti pothayanti bādhentīti",
  "tika-s0301t:469_1": "dhanuggahā. Taṃ sampaṭicchīti tassā silāya heṭṭhābhāgena uggantvā sampaṭicchi. Satthu",
  "tika-s0301t:469_2": "puññānubhāvena upahatattā sayampi paripatantī vātaṃ upatthambheti. Abhihani satthārā",
  "tika-s0301t:469_3": "anāvajjitattā. Tañca kho kammaphalavasenāti daṭṭhabbaṃ. Tato eva tato paṭṭhāya bhagavato",
  "tika-s0301t:469_4": "aphāsu jātanti etenapi upādiṇṇakasarīre nāma aniṭṭhāpi samphassakā patanti eva tathārūpena",
  "tika-s0301t:469_5": "kammunā katokāseti dasseti. Ayaṃ vihāroti gijjhakūṭavihāro. Ujjaṅgalo na kattabbaparo.",
  "tika-s0301t:469_6": "Visamoti bhūmibhāgavasena visamo. Sivikākārena sajjito mañco eva mañcasivikā.",
  "tika-s0301t:470_0": "Bhusāti daḷhā. Dukkhāti dukkhamā duttitikkhā. Kharāti kakkasā. Kaṭukāti aniṭṭhā.",
  "tika-s0301t:470_1": "Asātāti na sātā appiyā. Na appetīti na upeti. Na appāyantīti na khamanti. Vedanādhivāsanakhantiyā",
  "tika-s0301t:470_2": "satisampajaññayuttattā sabbasattaṭṭhitāhārasamudayavatthujātassa ādīnavanissaraṇānaṃ",
  "tika-s0301t:470_3": "pageva suppaṭividitattā yathā samudācāro cittaṃ nābhibhavati, evaṃ sammadeva upaṭṭhāpitasatisampajaññattā",
  "tika-s0301t:470_4": "vuttaṃ “vedanādhivāsana…pe… hutvā”ti. Apīḷiyamānoti abādhiyamāno. Kāmaṃ aniṭṭhāya",
  "tika-s0301t:470_5": "vedanāya phuṭṭho tāya apīḷiyamāno nāma natthi, pariññātavatthukattā pana tassā vase",
  "tika-s0301t:470_6": "avattamāno “avihaññamāno”ti vutto. Tenāha “samparivattasāyitāya vedanānaṃ vasaṃ agacchanto”ti.",
  "tika-s0301t:471_0": "Sīhaseyyanti ettha sayanaṃ seyyā, sīhassa viya seyyā sīhaseyyā, taṃ sīhaseyyaṃ. Atha",
  "tika-s0301t:471_1": "vā sīhaseyyanti seṭṭhaseyyaṃ uttamaseyyaṃ. Svāyamattho aṭṭhakathāyameva āgamissati.",
  "tika-s0301t:471_2": "“Vāmena passena sentī”ti evaṃ vuttā kāmabhogiseyyā. Dakkhiṇapassena sayāno nāma natthi",
  "tika-s0301t:471_3": "dakkhiṇahatthassa sarīraggahaṇādiyogakkhamato. Purisavasena cetaṃ vuttaṃ. Ekena passena",
  "tika-s0301t:471_4": "sayituṃ na sakkonti dukkhuppattito. Ayaṃ sīhaseyyāti ayaṃ yathāvuttā sīhaseyyā. Tejussadattāti",
  "tika-s0301t:471_5": "iminā sīhassa abhītabhāvaṃ dasseti. Bhīrukajātikā hi sesamigā attano āsayaṃ pavisitvā",
  "tika-s0301t:471_6": "utrāsabahulā santāsapubbakaṃ yathā tathā sayanti, sīho pana abhirukabhāvato satokārī",
  "tika-s0301t:471_7": "bhikkhu viya satiṃ upaṭṭhapetvāva sayati. Tenāha “dve purimapāde”tiādi. Purimapādeti",
  "tika-s0301t:471_8": "dakkhiṇapurimapāde vāmassa purimapādassa ṭhapanavasena dve purimapāde ekasmiṃ ṭhāne",
  "tika-s0301t:471_9": "ṭhapetvā. Pacchimapādeti dve pacchimapāde. Vuttanayeneva idhāpi ekasmiṃ ṭhāne ṭhapanaṃ",
  "tika-s0301t:471_10": "veditabbaṃ. Ṭhitokāsasallakkhaṇaṃ abhīrukabhāveneva. Sīsaṃ pana ukkhipitvātiādinā",
  "tika-s0301t:471_11": "vuttasīhakiriyā anutrāsapabujjhanaṃ viya abhīrukabhāvasiddhā dhammatāvasenevāti veditabbā.",
  "tika-s0301t:471_12": "Sīhavijambhitavijambhanaṃ ativelaṃ ekākārena ṭhapitānaṃ sarīrāvayavānaṃ gamanādikiriyāsu",
  "tika-s0301t:471_13": "yoggabhāvāpādanatthaṃ. Tikkhattuṃ sīhanādanadanaṃ appesakkhamigajātapariharaṇatthaṃ.",
  "tika-s0301t:472_0": "Seti abyāvaṭabhāvena pavattati etthāti seyyā, catutthajjhānameva seyyā catutthajjhānaseyyā.",
  "tika-s0301t:472_1": "Kiṃ panettha taṃ catutthajjhānanti? Ānāpānacatutthajjhānaṃ. Tato hi vuṭṭhahitvā vipassanaṃ",
  "tika-s0301t:472_2": "vaḍḍhetvā anukkamena aggamaggaṃ adhigantvā tathāgato jātoti. “Tayidaṃ padaṭṭhānaṃ",
  "tika-s0301t:472_3": "nāma, na seyyā, tathāpi yasmā ‘catutthajjhānā vuṭṭhahitvā samanantaraṃ bhagavā parinibbāyī’ti",
  "tika-s0301t:472_4": "mahāparinibbāne āgataṃ. Tasmā lokiyacatutthajjhānasamāpatti eva tathāgataseyyā”ti",
  "tika-s0301t:472_5": "keci. Evaṃ sati parinibbānakālikāva tathāgataseyyāti āpajjati; na ca tathāgato lokiyacatutthajjhānasamāpajjanabahulo",
  "tika-s0301t:472_6": "vihāsi. Aggaphalavasena pavattaṃ panettha catutthajjhānaṃ veditabbaṃ. Tattha yathā",
  "tika-s0301t:472_7": "sattānaṃ niddupagamalakkhaṇā seyyā bhavaṅgacittavasena hoti, sā ca nesaṃ paṭhamaṃ",
  "tika-s0301t:472_8": "jātisamanvayā yebhuyyavuttikā, evaṃ bhagavato ariyajātisamanvayaṃ yebhuyyavuttikaṃ",
  "tika-s0301t:472_9": "aggaphalabhūtaṃ catutthajjhānaṃ tathāgataseyyāti veditabbā. Sīhaseyyā nāma seṭṭhaseyyāti",
  "tika-s0301t:472_10": "āha “uttamaseyyā”ti.",
  "tika-s0301t:473_0": "“Kālaparicchedaṃ katvā yathāparicchedaṃ uṭṭhahissāmī”ti evaṃ tadā manasikārassa akatattā",
  "tika-s0301t:473_1": "pāḷiyaṃ “uṭṭhānasaññaṃ manasikaritvā”ti na vuttanti āha “uṭṭhānasaññanti panettha",
  "tika-s0301t:473_2": "na vutta”nti. Tattha kāraṇamāha “gilānaseyyā hesā”ti. Sā hi cirakālappavattikā hoti.",
  "tika-s0301t:474_0": "Visuṃ visuṃ rāsivasena anāgantvā ekajjhaṃ puñjavasena āgatattā vuttaṃ “sabbāpi tā”ti.",
  "tika-s0301t:474_1": "Tenāha “sattasatā”ti. Vikāramattampīti vedanāya asahanavasena pavattanākāramattampi.",
  "tika-s0301t:474_2": "Susammaṭṭhakañcanaṃ viyāti sammaṭṭhasusajjitasuvaṇṇaṃ viya.",
  "tika-s0301t:475_0": "Dhammālapananti asaṅkhārikasamuppannasabhāvālapanaṃ. Samullapitañhi ākārasamānavacanametaṃ.",
  "tika-s0301t:475_1": "Nāgo viya vāti pavattatīti nāgavo. Tassa bhāvo nāgavatā. Vibhattilopena hesa niddeso,",
  "tika-s0301t:475_2": "mahānāgahatthisadisatāyāti attho. Byattuparicaraṇaṭṭhenāti byattaṃ uparūpari attano",
  "tika-s0301t:475_3": "kiriyācaraṇena. Ājānīyoti sammāpatitaṃ dukkhaṃ sahanto attanā kātabbakiriyaṃ dhīro",
  "tika-s0301t:475_4": "hutvā nitthārako. Kāraṇākāraṇajānanenāti niyyānikāniyyānikakaraṇañātatāya. Tenevaṭṭhenāti",
  "tika-s0301t:475_5": "appaṭisamaṭṭheneva. “Mutto moceyya”ntiādi dhuravāhaṭṭhena. Nibbisevanaṭṭhenāti rāgādivisavigatabhāvena.",
  "tika-s0301t:476_0": "Aniyamitāṇattīti anuddesikaṃ āṇāpanaṃ. Sāmaññakatopi samādhisaddo pakaraṇato idha",
  "tika-s0301t:476_1": "visesatthoti āha “samādhinti arahattaphalasamādhi”nti. Paṭippassaddhivasena sabbakilesehi",
  "tika-s0301t:476_2": "suṭṭhu vimuttanti suvimuttaṃ. Abhinataṃ nāma ārammaṇe abhimukhabhāvena pavattiyā.",
  "tika-s0301t:476_3": "Apanataṃ apagamanavasena pavattiyā, vimukhatāyāti attho. Lokiyajjhānacittaṃ viya",
  "tika-s0301t:476_4": "vipassanā viya ca sasaṅkhārena sappayogena tadaṅgappahānavikkhambhanapahānavasena",
  "tika-s0301t:476_5": "ca vikkhambhetvā na adhigataṃ na ṭhapitaṃ, kiñcarahi kilesānaṃ sabbaso chinnatāyāti",
  "tika-s0301t:476_6": "āha “chinnattā vataṃ phalasamādhinā samāhita”nti. Atikkamitabbanti ācārātikkamavasena",
  "tika-s0301t:476_7": "laṅghitabbaṃ. Sā pana laṅghanā āsādanā ghaṭṭanāti āha “ghaṭṭetabba”nti.",
  "tika-s0301t:477_0": "Pañcavedā nāma – iruvedo, yajuvedo, sāmavedo, āthabbaṇavedo, itihāso cāti evaṃ itihāsapañcamānaṃ",
  "tika-s0301t:477_1": "vedānaṃ. “Cara”nti vacanavipallāsena vuttanti āha “carantā”ti, tapantāti attho. Hīnattarūpāti",
  "tika-s0301t:477_2": "hīnādhimuttikatāya nihīnacittasabhāvā. Vimuttikatāya abhāvato nibbānaṅgamā na honti.",
  "tika-s0301t:477_3": "Arahattādhigamakammassa abhabbatāya parihīnatthā. Ajjhotthaṭāti abhibhūtā. Tādiseheva",
  "tika-s0301t:477_4": "sīlehīti gosīlādīhi. Baddhāti samādapetvā pavattanavasena anubaddhā. Lūkhaṃ tapanti",
  "tika-s0301t:477_5": "attakilamathānuyogaṃ. Taṃ pana ekadesena dassento “pañcātapatāpana”ntiādimāha. “Evaṃ",
  "tika-s0301t:477_6": "paṭipannassa mokkho natthi, evaṃ paṭipannassa vaṭṭato mutti atthī”ti vadantī sā attato",
  "tika-s0301t:477_7": "sāsanassa niyyānabhāvo kathito nāma hotīti āha “sāsanassa niyyānikabhāvaṃ kathentī”ti. Ādinti gāthādvayaṃ.",
  "tika-s0301t:478": "Sakalikasuttavaṇṇanā niṭṭhitā.",
  "tika-s0301t:479": "9. Paṭhamapajjunnadhītusuttavaṇṇanā",
  "tika-s0301t:480_0": "39. Cātumahārājikassāti cātumahārājikakāyikassa. Dhammo anubuddhoti catusaccadhammo",
  "tika-s0301t:480_1": "pariññeyyādibhāvassa anurūpato buddho. Paccakkhamevāti parapattiyā ahutvā attapaccakkhameva",
  "tika-s0301t:480_2": "katvā jānāmi. Dhammaṃ garahantā nāma saddadosavasena vā atthadosavasena vā garaheyyunti",
  "tika-s0301t:480_3": "taṃ dassento “hīnakkhara…pe… kotivā”ti āha. Sā pana “tesaṃ vigarahā dummedhatāya",
  "tika-s0301t:480_4": "mahānatthāvahāvā”ti dassentī devatā āha “dummedhā upenti roruva”nti. Visuṃ hotīti",
  "tika-s0301t:480_5": "avīcimahānirayato visuṃ eva hoti. Khantiyāti ñāṇakhantiyā. Upasamenāti rāgādīnaṃ",
  "tika-s0301t:480_6": "sabbaso vūpasamena. Tenāha “ruccitvā”tiādi.",
  "tika-s0301t:481": "Paṭhamapajjunnadhītusuttavaṇṇanā niṭṭhitā.",
  "tika-s0301t:482": "10. Dutiyapajjunnadhītusuttavaṇṇanā",
  "tika-s0301t:483_0": "40. Buddhañca dhammañca namassamānāti buddhasubuddhataṃ dhammasudhammatañca ñatvā",
  "tika-s0301t:483_1": "tadubhayaṃ namassamānā. Yasmā buddhe ca dhamme ca pasanno saṅghe ca pasanno eva hoti",
  "tika-s0301t:483_2": "tassa suppaṭipattiyā vijānanato, tasmā so attho gāthāya ca-saddasaṅgahitoti dassento",
  "tika-s0301t:483_3": "“ca-saddena saṅghañcā”ti āha atthavatiyoti lokiyalokuttaraatthasaṅgahitā lokiyakusalalokuttaramaggasaṅgaṇhanato.",
  "tika-s0301t:483_4": "Yaṃ dhammaṃ sā abhāsīti yaṃ tumhākaṃ dhammaṃ paṭivijjhitvā ṭhitā, sā mahākokanadā",
  "tika-s0301t:483_5": "attano balānurūpaṃ abhāsi. Bahunāti nānappakārena. Pariyāyenāti kāraṇena. Tādisoti",
  "tika-s0301t:483_6": "tathārūpo tathāpaṭividdhasacco atthadhammādīsu kusalo ekekaṃ padampi udāharaṇahetunigamanāni",
  "tika-s0301t:483_7": "nīharanto ācikkhati deseti paññapeti paṭhapeti vivarati vibhajati uttānīkaroti. Tenāha",
  "tika-s0301t:483_8": "“ayaṃ bhagavā”tiādi. Etena ativiya vitthārakkhamo sugatadhammoti dasseti. Pariyāpuṭanti",
  "tika-s0301t:483_9": "parivattitaṃ. Evaṃ vitthārakkhamaṃ dhammaṃ yasmā devadhītā “saṃkhittamatthaṃ lapayissāmī”ti",
  "tika-s0301t:483_10": "avoca, tasmā vuttaṃ “tassattha”ntiādi.",
  "tika-s0301t:484": "Dutiyapajjunnadhītusuttavaṇṇanā niṭṭhitā.",
  "tika-s0301t:485": "Satullapakāyikavaggavaṇṇanā niṭṭhitā.",
  "tika-s0301t:486": "5. Ādittavaggo",
  "tika-s0301t:487": "1. Ādittasuttavaṇṇanā",
  "tika-s0301t:488_0": "41. Sīsanti desanāpadeso, desanāya aññesupi vattabbesu kassacideva sīsabhāgena apadisanaṃ.",
  "tika-s0301t:488_1": "Tenāha “rāgādīhī”tiādi. Dānenāti attano santakassa paresaṃ pariccajanena. Taṃ pana",
  "tika-s0301t:488_2": "pariccajanaṃ cetanāya hotīti āha “dānacetanāyā”ti dānapuññacetanāti dānamayā puññacetanā",
  "tika-s0301t:488_3": "dāyakasseva hoti taṃsantatipariyāpannattā. Nīhatabhaṇḍakanti ādittagehato bahi nikkhāmitaṃ",
  "tika-s0301t:488_4": "bhaṇḍakaṃ. Etanti “dinnaṃ hotī”tiādivacanaṃ. Adinneti dānamukhe aniyuñjite bhoge.",
  "tika-s0301t:488_5": "“Antenā”ti jīvitassa anto adhippetoti āha “maraṇenā”ti. Mamāti pariggahitattā pariggahā,",
  "tika-s0301t:488_6": "bhogā. Tepi kenaci ākārena vināsaṃ anupagatā maraṇena pahīyanti nāmāti vuttaṃ “corādīnaṃ",
  "tika-s0301t:488_7": "vasena avinaṭṭhabhoge”ti. Sobhanā aggabhūtā rūpādayo etthāti saggo, taṃ saggaṃ.",
  "tika-s0301t:489": "Ādittasuttavaṇṇanā niṭṭhitā.",
  "tika-s0301t:490": "2. Kiṃdadasuttavaṇṇanā",
  "tika-s0301t:491_0": "42. Dve tīṇi bhattāni abhutvāti dve tayo vāre bhattāni abhuñjitvā. Uṭṭhātuṃ na sakkotīti",
  "tika-s0301t:491_1": "uṭṭhātumpi na sakkotī, pageva aññaṃ sarīrena kātabbakiccaṃ dubbalabhāvato. Dubbalopi",
  "tika-s0301t:491_2": "hutvāti bhuñjanato pubbe dubbalo hutvā balasampanno hoti. Evaṃ byatirekato anvayato",
  "tika-s0301t:491_3": "ca āhārassa sarīre balavataṃ āha. Yasmā annado dāyako paṭiggāhakassa balado hoti,",
  "tika-s0301t:491_4": "tasmā so āyatiṃ attano sarīre balado avināsavasena balassa rakkhako ca hoti. Tenāha",
  "tika-s0301t:491_5": "bhagavā – “balaṃ kho pana datvā balassa bhāgī hotī”ti sesapadesupi eseva nayo. Surūpopīti",
  "tika-s0301t:491_6": "abhirūpopi. Virūpo hotīti bībhaccharūpo kopīnassa acchannattā. Idañca yānanti sāmaññato",
  "tika-s0301t:491_7": "vuttaṃ. Upāhanāti sarūpato dasseti. Adukkhappatto hutvā yāti vattati etenāti yānanti",
  "tika-s0301t:491_8": "chattādīnampi yānabhāvo vutto. Tenāha “yānado sukhado hotī”ti. Cakkhudo nāma hoti",
  "tika-s0301t:491_9": "cakkhunā kātabbakicce sahakārīkāraṇabhāvato dīpassa.",
  "tika-s0301t:492_0": "“Sabbesaṃyeva balādīnaṃ dāyako hotī”ti saṅkhepato vuttaṃ atthaṃ vitthārato dassetuṃ",
  "tika-s0301t:492_1": "“dve tayo gāme”tiādi vuttaṃ. Nisajjādivasena patissayitabbato patissayo, vihāro.",
  "tika-s0301t:492_2": "Pakkhittaṃ viya hoti parissamassa vinoditattā. Bahi vicarantassāti patissayaṃ alabhitvā",
  "tika-s0301t:492_3": "bahi vivaṭaṅgaṇe vicarantassa. Jhāyatīti jhāyantaṃ hoti, kilamatīti attho. Sītuṇhādivirodhipaccayavasena",
  "tika-s0301t:492_4": "sasantāne visabhāgasantati, tabbipariyāyato sabhāgasantati veditabbā. Sukhaṃ nāma",
  "tika-s0301t:492_5": "dukkhapaccayaparihārato sukhapaccayuppannato ca hoti, tadubhayaṃ patissayavasena",
  "tika-s0301t:492_6": "labhatīti dassento “bahi vicarantassa pāde”tiādimāha. Dhammapītisukhanti dhammapaccavekkhaṇena",
  "tika-s0301t:492_7": "uppannapītisukhaṃ. Upasamasukhanti kilesānaṃ vūpasamena pavattasukhaṃ. Nivātaṃ pihitavātapānaṃ",
  "tika-s0301t:492_8": "patissayaṃ pavisitvā dvāraṃ pidhāya ṭhitassa andhakāro hotīti vuttaṃ “kūpe otiṇṇo",
  "tika-s0301t:492_9": "viya hotī”ti. Tenāha “mañcapīṭhādīni na paññāyantī”ti. Tayidaṃ bahisamāpannaparissamadosena,",
  "tika-s0301t:492_10": "na ca patissayadosena. Tenāha “muhutta”ntiādi.",
  "tika-s0301t:493_0": "Na marati etenāti amaraṇaṃ, nibbānādhigamādayo. Tassa dānaṃ dhammūpadeso, taṃ deti.",
  "tika-s0301t:493_1": "Tenāha “yo dhammaṃ anusāsatī”ti. Tayidaṃ dhammānusāsanaṃ kathaṃ hotīti āha “aṭṭhakatha”ntiādi.",
  "tika-s0301t:493_2": "Aṭṭhakathaṃ kathetīti avivaṭapāṭhassa pāḷiyā atthasaṃvaṇṇanaṃ karotīti attho. Anadhītino",
  "tika-s0301t:493_3": "pana pāḷiṃ vāceti. Tattha tattha gataṭṭhāne pucchitapañhaṃ vissajjeti, ayaṃ tāva",
  "tika-s0301t:493_4": "ganthadhuro, paṭipattivāsadhure pana kammaṭṭhānaṃ ācikkhati, ubhayesampi dhammassavanaṃ",
  "tika-s0301t:493_5": "karoti. Sabbadānanti yathāvuttaāmisadānaṃ abhayadānaṃ. Dhammadānanti dhammadesanā.",
  "tika-s0301t:493_6": "Dhammaratīti samathavipassanādhamme abhirati. Dhammarasoti saddhammasannissayaṃ pītipāmojjaṃ.",
  "tika-s0301t:494": "Kiṃdadasuttavaṇṇanā niṭṭhitā.",
  "tika-s0301t:495": "3. Annasuttavaṇṇanā",
  "tika-s0301t:496_0": "43. Patthentīti pihenti. Yatthassa upagamanaṃ loke pākaṭataraṃ ahosi, te udāharaṇavasena",
  "tika-s0301t:496_1": "dassento “cittagahapatisīvalittherādike viyā”ti āha. Annanti annasaññito catubbidhopi",
  "tika-s0301t:496_2": "paccayo. Sabbepi dāyake ekajjhaṃ gahetvā sāmaññato ekavasena “dāyakamevā”ti vuttaṃ,",
  "tika-s0301t:496_3": "yathā cāha “ko nāma so yakkho, yaṃ annaṃ nābhinandatī”ti? Tattha yakkhoti satto.",
  "tika-s0301t:496_4": "Sāmaññajotanā ca nāma yasmā puthuatthavisayā, tasmā “ye naṃ dadanti saddhāya, vippasannena",
  "tika-s0301t:496_5": "cetasā. Tameva annaṃ bhajatī”ti vuttaṃ. Tattha ma-kāro padasandhikaro, te evāti attho.",
  "tika-s0301t:496_6": "Dāyakaṃ apariccajanameva anugacchati cakkaṃ viya kubbaraṃ.",
  "tika-s0301t:497": "Annasuttavaṇṇanā niṭṭhitā.",
  "tika-s0301t:498": "4. Ekamūlasuttavaṇṇanā",
  "tika-s0301t:499_0": "44. Patiṭṭhaṭṭhena avijjāsaṅkhātaṃ ekaṃ mūlaṃ etissāti ekamūlā. Taṃ ekamūlaṃ. Yathā",
  "tika-s0301t:499_1": "saṃyojanīyesu assādānupassanāvasena taṇhāsamuppādo, evaṃ taṇhābhibhavavasena anavabodhoti",
  "tika-s0301t:499_2": "avijjā taṇhāya mūlaṃ, taṇhā ca avijjāya mūlaṃ. Ayañhi nayo upanissayatāvasena vutto,",
  "tika-s0301t:499_3": "sahajātavasena cāyaṃ aññamaññaṃ mūlabhāvo pākaṭoyeva. Idha pana imissaṃ gāthāyaṃ",
  "tika-s0301t:499_4": "adhippetā “ekamūla”nti sā taṇhā. Tattha yā bhavataṇhā, sā sassatadiṭṭhivasena āvaṭṭati",
  "tika-s0301t:499_5": "parivattati, vibhavataṇhā ucchedadiṭṭhivasena, evaṃ dvirāvaṭṭaṃ. Sahajātakoṭiyāti",
  "tika-s0301t:499_6": "sahajātakoṭiyāpi, pageva sammuyhaṃ āpannassa pana vattamānāya taṇhāya balavabhāvena",
  "tika-s0301t:499_7": "malīnatā siyā. Upanissayakoṭiyāti upanissayakoṭiyāva sahajātakoṭiyā asambhavato.",
  "tika-s0301t:499_8": "Pattharaṇaṭṭhānāti vitthatā hutvā pavattiṭṭhānabhūmi. Tenāha “tesu sā pattharatī”ti.",
  "tika-s0301t:499_9": "Samuddanaṭṭhena samuddo. Uttarituṃ asakkuṇeyyatāya patāya alaṃ pariyattoti pātālo,",
  "tika-s0301t:499_10": "ayaṃ pana pātālo viyāti pātālo. Tenāha “appatiṭṭhaṭṭhenā”ti. Agādhagambhīratāyāti attho.",
  "tika-s0301t:500": "Ekamūlasuttavaṇṇanā niṭṭhitā.",
  "tika-s0301t:501": "5. Anomasuttavaṇṇanā",
  "tika-s0301t:502_0": "45. Anomanāmanti anūnanāmaṃ. Guṇanemittikāni eva hi bhagavato nāmāni. Guṇānañcassa",
  "tika-s0301t:502_1": "paripuṇṇatāya anūnanāmanti āha “sabbaguṇasamannāgatattā”tiādi. Apica tathā tevijjo,",
  "tika-s0301t:502_2": "chaḷabhiññotiādīni nāmāni anomanāmāni na honti paricchinnavisayattā, bhagavato pana",
  "tika-s0301t:502_3": "satthā, sabbaññū, sammāsambuddhotiādīni nāmāni anomanāmāni nāma mahāvisayattā anūnabhāvato.",
  "tika-s0301t:502_4": "Tenāha “avekallanāma”nti. Khandhantarādayoti khandhavisesādike. Ñāṇena yāthāvato",
  "tika-s0301t:502_5": "araṇīyaṭṭhena atthe. Anvayapaññādhigamāyāti lokuttarapaññāpaṭilābhāya. Paṭipadanti",
  "tika-s0301t:502_6": "samathavipassanāpaṭipadaṃ. Kilesakāmānaṃ vasena allīyitabbaṭṭhena kāmā eva ālayo.",
  "tika-s0301t:502_7": "Atītakāleyeva kamanataṃ gahetvā vuttaṃ “kamamāna”nti. Na etarahi tadabhāvatoti āha",
  "tika-s0301t:502_8": "“atītaṃ pana upādāya idaṃ vutta”nti. Mahānubhāvatādinā mahantānaṃ.",
  "tika-s0301t:503": "Anomasuttavaṇṇanā niṭṭhitā.",
  "tika-s0301t:504": "6. Accharāsuttavaṇṇanā",
  "tika-s0301t:505_0": "46. “Accharāgaṇasaṅghuṭṭha”nti gāthā devaputtena yenādhippāyena gāyitā, so anupubbikathāya",
  "tika-s0301t:505_1": "vinā na paññāyatīti taṃ āgamanato paṭṭhāya kathento “ayaṃ kira devaputto”tiādimāha.",
  "tika-s0301t:505_2": "Tattha sāsaneti imasseva satthusāsane. Kammākammanti kammavinicchayaṃ. Atthapurekkhāratāya",
  "tika-s0301t:505_3": "appakiccatāya ca sallahukavuttiko. Sayanassa koṭṭhāsoti divasaṃ purimayāmañca bhāvanānuyogavasena",
  "tika-s0301t:505_4": "kilantakāyassa samassāsanatthaṃ seyyāya upagamanabhāgo anuññāto.",
  "tika-s0301t:506_0": "Abbhantareti kucchiyaṃ bhattassa parittatāya satthakavātāti tikkhabhāvena satthakā",
  "tika-s0301t:506_1": "viya kantanakā vātā. Dhurasmiṃyevāti kilesamārena yuddhe eva. Vimuttāyatanasīse ṭhatvā",
  "tika-s0301t:506_2": "dhammaṃ desento vā. Upanissayamandatāya aparipakkañāṇatāya āsavakkhayaṃ appatto kālaṃ",
  "tika-s0301t:506_3": "katvāti yojanā. Upari ṭhitanti parikkhārabhāvena dibbadussūpari ṭhitaṃ. Tatheva aṭṭhāsīti",
  "tika-s0301t:506_4": "tāhi tathā vuttepi yathā tato pubbe, tatheva aṭṭhāsi. Suvaṇṇapaṭṭanti nibbuddhe paṭijinitvā",
  "tika-s0301t:506_5": "laddhabbasuvaṇṇapaṭṭaṃ. Vītikkamassa akatattā asambhinneneva sīlena. Yasmā tasmiṃ",
  "tika-s0301t:506_6": "satthu santikaṃ āgacchante tāpi tena saddhiṃ āgamaṃsu tasmā “accharāsaṅghaparivuto”ti vuttaṃ.",
  "tika-s0301t:507_0": "Saṅghositanti saṅgamma ghositaṃ, tattha tattha accharānaṃ gītasaddavasena ghositaṃ.",
  "tika-s0301t:507_1": "Pisācagaṇaṃ katvā vadati acchandarāgatāya. Niyāmacittatāyāti sammattaniyāme ninnacittatāya.",
  "tika-s0301t:507_2": "Garubhāvenāti tāsaṃ vase avattanato garuṭṭhānabhāvena. Yātrāti nibbānaṃ pati yātrā.",
  "tika-s0301t:507_3": "Taṃ pana vaṭṭato niggamanaṃ hotīti āha “kathaṃ niggamanaṃ bhavissatī”ti.",
  "tika-s0301t:508_0": "Atisallekhatevāti ativiya kilesānaṃ sallekhitavuttiko. Akatābhinivesassāti bhāvanamananuyuttassa",
  "tika-s0301t:508_1": "anāraddhavipassakassa. Kārakassāti sugatovādakārakassa sammāpaṭipajjato. Suññatāvipassananti",
  "tika-s0301t:508_2": "suññatādīpanaṃ vipassanaṃ duccaritataṇhāya dūrīkaraṇena ekavihāritāya. Eko maggo",
  "tika-s0301t:508_3": "assāti lokuttaramaggo eva assa anāgato, pubbabhāgamaggo pana kataparicayoti attho.",
  "tika-s0301t:509_0": "Kāyavaṅkādīnanti kāyaduccaritādīnaṃ abhāvato samucchindanena anupalabbhanato. Natthi",
  "tika-s0301t:509_1": "ettha bhayaṃ, asmiṃ vā adhigate puggalassa natthi bhayanti abhayaṃ nāma. Saṃsārakantāraṃ",
  "tika-s0301t:509_2": "atikkamitvā nibbānasaṅkhātaṃ khemaṃ amataṭṭhānaṃ gamane sugatasārathinā susajjitayānabhāvato",
  "tika-s0301t:509_3": "ratho akūjanoti aṭṭhaṅgiko maggova adhippeto. Dhammato anapetatāya aparāparuppattiyā ca dhammacakkehi.",
  "tika-s0301t:510_0": "Ottappampi gahitameva avinābhāvā. Apālamboti avassayo. Parivāroti parikkhāro abhisaṅkharaṇato.",
  "tika-s0301t:510_1": "Maggassa karaṇaṭṭhāne dhammo tappariyāpannā sammādiṭṭhi. Aniccādivasenāti aniccānupassanādivasena.",
  "tika-s0301t:510_2": "Sodhitesu vajjhamānesu. Bhūmiladdhavaṭṭanti bhūmiladdhasaṅkhātaṃ vaṭṭaṃ. Tattha vipassanāya",
  "tika-s0301t:510_3": "pavattiṭṭhānabhāvato pañcakkhandhā bhūmi nāma, vaṭṭamayakammabhāvato tattha uppajjanārahaṃ",
  "tika-s0301t:510_4": "kilesajātaṃ bhūmiladdhavaṭṭaṃ. Parijānamānāti paricchindanavasena samatikkamavasena",
  "tika-s0301t:510_5": "jānamānā paṭivijjhantī.",
  "tika-s0301t:511": "Kasmā devaputto sotāpattiphaleyeva patiṭṭhāsi, nanu ca sā desanā bhagavatā catumaggappadhānabhāvena pavattitāti āha “yathā hī”tiādi.",
  "tika-s0301t:512": "Accharāsuttavaṇṇanā niṭṭhitā.",
  "tika-s0301t:513": "7. Vanaropasuttavaṇṇanā",
  "tika-s0301t:514_0": "47. Kesanti sāmivasena vuttakasaddo “dhammaṭṭhā sīlasampannā”ti ettha paccattabahuvacanavasena",
  "tika-s0301t:514_1": "pariṇāmetabbo. Atthavasena hi vibhattivipariṇāmo. Ke janāti ettha vā vuttakesaddo",
  "tika-s0301t:514_2": "sīhavilokananayena ānetvā yojetabboti āha “ke dhammaṭṭhā, ke sīlasampannā”ti? Pucchatīti",
  "tika-s0301t:514_3": "iminā tattha kāraṇamāha. Phalādisampattiyā āramanti ettha sattāti ārāmo. Ārāme ropenti",
  "tika-s0301t:514_4": "nipphādentīti ārāmaropā. Vanīyati chāyāsampattiyā bhajīyatīti vanaṃ. Tattha yaṃ upavanalakkhaṇaṃ",
  "tika-s0301t:514_5": "vanaṃ, taṃ ārāmaggahaṇeneva gahitanti tapovanalakkhaṇaṃ, taṃ dassento “sīmaṃ parikkhipitvā”tiādimāha.",
  "tika-s0301t:514_6": "Visameti udakacikkhallena visame padese. Pānīyaṃ pivanti etthāti papā, taṃ papaṃ.",
  "tika-s0301t:514_7": "Udakaṃ pīyati etthāti vā papā. Taḷākādīti ādi-saddena mātikaṃ saṅgaṇhāti.",
  "tika-s0301t:515_0": "Imamatthaṃ sandhāyāti iminā kammappathappattaṃ paṭikkhipati. Attanā katañhi puññaṃ",
  "tika-s0301t:515_1": "anussarato taṃ ārabbha bahuṃ puññaṃ pasavati, na pana yathā kataṃ puññaṃ sayameva",
  "tika-s0301t:515_2": "pavaḍḍhati. Tasmiṃ dhamme ṭhitattāti tasmiṃ ārāmaropanādidhamme patiṭṭhitattā. Tenapi",
  "tika-s0301t:515_3": "sīlena sampannattāti tena yathāvuttadhamme katasīle ṭhatvā ciṇṇena tadaññenapi kāyavācasikasaṃvaralakkhaṇena",
  "tika-s0301t:515_4": "sīlena samannāgatattā. Dasa kusalā dhammā pūrenti duccaritaparivajjanato. Sesaṃ vuttanayameva.",
  "tika-s0301t:516": "Vanaropasuttavaṇṇanā niṭṭhitā.",
  "tika-s0301t:517": "8. Jetavanasuttavaṇṇanā",
  "tika-s0301t:518": "48. Esitaguṇattā esiyamānaguṇattā ca isī, asekkhā sekkhakalyāṇaputhujjanā ca. Isīnaṃ saṅgho isisaṅgho. Isisaṅghena nisevitaṃ. Tenāha “bhikkhusaṅghanisevita”nti.",
  "tika-s0301t:519_0": "Taṃ kārentassa gandhakuṭipāsādakūṭāgārādivasena siniddhasandacchāyarukkhalatāvasena",
  "tika-s0301t:519_1": "bhūmibhāgasampattiyā ca anaññasādhāraṇaṃ atiramaṇīyaṃ taṃ jetavanaṃ cittaṃ toseti,",
  "tika-s0301t:519_2": "tathā ariyānaṃ nivāsabhāvenapīti āha “evaṃ paṭhamagāthāya jetavanassa vaṇṇaṃ kathetvā”ti.",
  "tika-s0301t:519_3": "Tenāha bhagavā – “yattha arahanto viharanti, taṃ bhūmirāmaṇeyyaka”nti. Apacayagāmicetanā",
  "tika-s0301t:519_4": "sattānaṃ visuddhiṃ āvahati kammakkhayāya saṃvattanatoti āha “kammanti maggacetanā”ti.",
  "tika-s0301t:519_5": "Catunnaṃ ariyasaccānaṃ viditakaraṇaṭṭhena kilesānaṃ vijjhanaṭṭhena ca vijjā. Maggapaññā",
  "tika-s0301t:519_6": "sammādiṭṭhīti āha “vijjāti maggapaññā”ti. Samādhipakkhikā dhammā sammāvāyāmasatisamādhayo.",
  "tika-s0301t:519_7": "Yathā hi vijjāpi vijjābhāgiyā, evaṃ samādhipi samādhipakkhiko. Sīlaṃ etassa atthīti",
  "tika-s0301t:519_8": "sīlanti āha “sīle patiṭṭhitassa jīvitaṃ uttama”nti. Diṭṭhisaṅkappāti sammādiṭṭhisaṅkappā.",
  "tika-s0301t:519_9": "Tattha sammāsaṅkappassa sammādiṭṭhiyā upakārabhāvena vijjābhāvo vutto. Tathā hi so",
  "tika-s0301t:519_10": "paññākkhandhasaṅgahitoti vuccati. Yathā ca sammāsaṅkappādayo paññākkhandhasaṅgahitā,",
  "tika-s0301t:519_11": "evaṃ vāyāmasatiyo samādhikkhandhasaṅgahitāti āha “vāyāmasatisamādhayo”ti. Dhammoti",
  "tika-s0301t:519_12": "hi idha samādhi adhippeto “evaṃdhammā te bhagavanto ahesu”ntiādīsu viya. Vācākammantājīvāti",
  "tika-s0301t:519_13": "sammāvācākammantājīvā. Maggapariyāpannā eva hete saṅgahitā. Tenāha “etena aṭṭhaṅgikamaggenā”ti.",
  "tika-s0301t:520_0": "Upāyena vidhinā ariyamaggo bhāvetabbo. Tenāha “samādhipakkhiyadhamma”nti. Sammāsamādhipakkhiyaṃ",
  "tika-s0301t:520_1": "vipassanādhammañceva maggadhammañca. “Ariyaṃ vo, bhikkhave, sammāsamādhiṃ desessāmi",
  "tika-s0301t:520_2": "saupanisaṃ saparikkhāra”nti hi vacanato sammādiṭṭhiādayo maggadhammā sammāsamādhiparikkhārā.",
  "tika-s0301t:520_3": "Vicineyyāti vīmaṃseyya, bhāveyyāti attho. Tatthāti hetumhi bhummavacanaṃ. Ariyamaggahetukā",
  "tika-s0301t:520_4": "hi sattānaṃ visuddhi. Tenāha “tasmiṃ ariyamagge visujjhatī”ti. Pañcakkhandhadhammaṃ",
  "tika-s0301t:520_5": "vicineyyāti paccuppanne pañcakkhandhe vipasseyya. Tesu vipassiyamānesu vipassanāya",
  "tika-s0301t:520_6": "ukkaṃsagatāya yadaggena dukkhasaccaṃ pariññāpaṭivedhena paṭivijjhīyati, tadaggena",
  "tika-s0301t:520_7": "samudayasaccaṃ pahānapaṭivedhena paṭivijjhīyati, nirodhasaccaṃ sacchikiriyāpaṭivedhena,",
  "tika-s0301t:520_8": "maggasaccaṃ bhāvanāpaṭivedhena paṭivijjhīyatīti evaṃ tesu catūsu saccesu visujjhatīti",
  "tika-s0301t:520_9": "imasmiṃ pakkhe nimittatthe eva bhummaṃ, tesu saccesu paṭivijjhiyamānesūti attho.",
  "tika-s0301t:521_0": "Avadhāraṇavacananti vavatthāpanavacanaṃ, avadhāraṇanti attho. “Sāriputtovā”ti ca",
  "tika-s0301t:521_1": "avadhāraṇaṃ sāvakesu sāriputtova seyyoti imamatthaṃ dīpeti tassevukkaṃsabhāvato.",
  "tika-s0301t:521_2": "Kilesaupasamenāti iminā mahātherassa tādiso kilesavūpasamoti dasseti. Tassa sāvakavisaye",
  "tika-s0301t:521_3": "paññāya pāramippatti ahosi. Yadi evaṃ “yopi pāraṅgato bhikkhu, etāvaparamo siyā”ti",
  "tika-s0301t:521_4": "idaṃ tesaṃ buddhānaṃ ñāṇavisaye paññāpāramippattānaṃ vaseneva vuttanti daṭṭhabbaṃ.",
  "tika-s0301t:521_5": "Avadhāraṇampi vimuttiyā nānattā tīhi vimuttīhi pāraṅgate sandhāyetaṃ vuttaṃ. Tenāha",
  "tika-s0301t:521_6": "– “pāraṃ gatoti nibbānaṃ gato”tiādi. Na therena uttaritaro nāma atthi labbhati, labbhati",
  "tika-s0301t:521_7": "ce, evameva labbheyyāti adhippāyo.",
  "tika-s0301t:522": "Jetavanasuttavaṇṇanā niṭṭhitā.",
  "tika-s0301t:523": "9. Maccharisuttavaṇṇanā",
  "tika-s0301t:524_0": "49. Maccharinoti maccheravanto maccherasamaṅginoti āha “maccherena samannāgatā”ti.",
  "tika-s0301t:524_1": "Maccheraṃ macchariyanti atthato ekaṃ. Na vandatīti vandanamattampi na karoti, kuto",
  "tika-s0301t:524_2": "dānanti adhippāyo. Upaṭṭhānaṃ kātunti madhurapaṭisanthāraṃ karotīti yojanā. Idaṃ",
  "tika-s0301t:524_3": "tāva mudumacchariyaṃ na hadayaṃ viya attānaṃ dassentassa macchariyanti katvā. Kiṃ",
  "tika-s0301t:524_4": "tuyhaṃ pādā rujjanti nanu tuyhaṃyeva āgatagamanesu pādā rujjanti, kinte ime chindantīti",
  "tika-s0301t:524_5": "adhippāyo. Sāmīcimpi na karoti kuto dānanti adhippāyo. Yathākammaṃ taṃtaṃgatiyo aranti",
  "tika-s0301t:524_6": "upagacchantīti ariyā, sattā. Ime pana kucchitā ariyāti kadariyā, thaddhamaccharino.",
  "tika-s0301t:524_7": "Macchariyasadisañhi kucchitaṃ sabbahīnaṃ natthi sabbaguṇābhibhūtattā bhogasampattiādisabbasampattīnaṃ",
  "tika-s0301t:524_8": "mūlabhūtassa dānassa nisedhato. Itiādīhi vacanehi. Attano upaghātakoti macchariyānuyogena",
  "tika-s0301t:524_9": "kusaladhammānaṃ gatisampattiyā ca vināsako.",
  "tika-s0301t:525_0": "Puññapāpavasena samparetabbato upagantabbato samparāyo, paraloko. Kāmaguṇaratīti",
  "tika-s0301t:525_1": "kāmaguṇasannissayo assādo. Khiḍḍāti kāyikakhiḍḍā vācasikakhiḍḍā cetasikakhiḍḍāti",
  "tika-s0301t:525_2": "evaṃ tividhā. Esa vipākoti coḷādīnaṃ kicchalābhoti esa evarūpo vipāko. Yamalokanti",
  "tika-s0301t:525_3": "paralokaṃ. Upapajjareti ettha iti-saddo pakārattho. Tena pāḷiyaṃ vuttaṃ nirayaṃ tiracchānayoniñca saṅgaṇhāti.",
  "tika-s0301t:526_0": "Yācanti nāma ariyayācanāya. Vuttañhetaṃ “uddissa ariyā tiṭṭhanti, esā ariyāna yācanā”ti.",
  "tika-s0301t:526_1": "Ye saṃvibhajanti, te vadaññū nāma ñatvā kattabbakaraṇato. Vimānappabhāyāti nidassanamattaṃ,",
  "tika-s0301t:526_2": "uyyānakapparukkhappabhāhi devatānaṃ vatthābharaṇasarīrappabhāhipi sagge pakāsentiyeva.",
  "tika-s0301t:526_3": "Pakāsantīti vā pākaṭā honti, na apāyaloke viya apākaṭāti attho. Parasambhatesūti",
  "tika-s0301t:526_4": "sayaṃ sambhataṃ anāpajjitvā pareheva sambharitesu sukhūpakaraṇesu. Tenāha pāḷiyaṃ",
  "tika-s0301t:526_5": "“vasavattīva modare”ti, paranimmitabhogesu vasavattī devaputtā viya sukhasamaṅgitāya",
  "tika-s0301t:526_6": "modantīti attho. Evaṃ vuttasamparāyoti ete saggāti evaṃ heṭṭhā vuttasamparāyo. Ubhinnanti",
  "tika-s0301t:526_7": "etesaṃ yathāvuttānaṃ ubhinnaṃ dukkaṭasukaṭakammakārīnaṃ. Tato cavitvā tato nirayasaggādito",
  "tika-s0301t:526_8": "cavitvā manussesu nibbattati. Tesu yo maccharī manussesu nibbatto, so daliddo hutvā",
  "tika-s0301t:526_9": "pubbacariyavasena maccharīyeva honto dārādibharaṇatthaṃ macchakacchapādīni hantvā",
  "tika-s0301t:526_10": "punapi niraye nibbatto. Itaro suddhāsayo samiddho hutvā pubbacariyāvasena punapi",
  "tika-s0301t:526_11": "puññāni katvā sagge nibbatteyya. Tenāha “puna samparāyepi duggatisugatiyeva hotī”ti.",
  "tika-s0301t:527": "Maccharisuttavaṇṇanā niṭṭhitā.",
  "tika-s0301t:528": "10. Ghaṭīkārasuttavaṇṇanā",
  "tika-s0301t:529_0": "50. “Upapannāse”ti se-kārāgamaṃ katvā niddeso, “upapannā”icceva atthoti āha “nibbattivasena",
  "tika-s0301t:529_1": "upagatā”ti. Attano sampattito avihānato avihā, tesaṃ brahmaloko avihābrahmaloko,",
  "tika-s0301t:529_2": "tasmiṃ. Upapattisamanantaramevāti paṭhamakoṭṭhāse eva. Arahattaphalavimuttiyāti asekkhavimuttiyā.",
  "tika-s0301t:529_3": "Sekkhavimuttiyā pana avihūpapattito pageva vimuttā. Mānusaṃ dehaṃ samatikkamanti",
  "tika-s0301t:529_4": "cittupakkilesapahānavasenāti phalena hetudassanamidanti āha “mānusaṃ dehanti idha…pe…",
  "tika-s0301t:529_5": "vuttānī”ti. Divi bhavaṃ dibbaṃ, brahmattabhāvasaññitaṃ khandhapañcakaṃ. Tattha saṃyojanakoti",
  "tika-s0301t:529_6": "vuttaṃ “dibbaṃ yoganti pañca uddhambhāgiyasaṃyojanānī”ti. Imassāti devaputtassa.",
  "tika-s0301t:529_7": "“Hitvā mānusaṃ dehaṃ, dibbayogaṃ upaccagu”nti tesaṃ tvaṃ kusalaṃ sabbāvajjappahānena",
  "tika-s0301t:529_8": "anavajjataṃ bhāsatīti kusalī vadesi. Atthena saddassa abhedopacāraṃ katvā gambhīravacanaṃ",
  "tika-s0301t:529_9": "vuttanti āha “gambhīrattha”nti atthasseva gambhīrato, na saddassa. Samucchinnakāmarāgatāya",
  "tika-s0301t:529_10": "sabbaso kāmavisayappahānena nirāmisabrahmacārī nāma anāgāmī. Nivāsanaṭṭhānabhūto",
  "tika-s0301t:529_11": "samāno eko gāmo etassāti āha “ekagāmavāsī”ti.",
  "tika-s0301t:530": "Ghaṭīkārasuttavaṇṇanā niṭṭhitā.",
  "tika-s0301t:531": "Ādittavaggavaṇṇanā niṭṭhitā.",
  "tika-s0301t:532": "6. Jarāvaggo",
  "tika-s0301t:533": "1. Jarāsuttavaṇṇanā",
  "tika-s0301t:534_0": "51. Hitassa sādhanato sādhu, yaṃ kiñci atthajātaṃ. Taṃ pana atthakāmena labhitabbato",
  "tika-s0301t:534_1": "upasevitabbato laddhakaṃ, kalyāṇaṭṭhena bhaddakanti vuccatīti āha “sādhūti laddhakaṃ",
  "tika-s0301t:534_2": "bhaddaka”nti. “Sīlaṃ yāva jarā sādhū”ti vuttamatthaṃ byatirekato vibhāvetuṃ “iminā",
  "tika-s0301t:534_3": "idaṃ dassetī”ti vuttaṃ. Idanti idaṃ atthajātaṃ.",
  "tika-s0301t:535_0": "Patiṭṭhitāti cittasantāne laddhapatiṭṭhā, kenaci asaṃhāriyā. Tenāha “maggena āgatā”ti.",
  "tika-s0301t:535_1": "Cittīkataṭṭhādīhīti pūjanīyabhāvādīhi. Vuttaṃ hetaṃ porāṇaṭṭhakathāyaṃ. Cittīkatanti",
  "tika-s0301t:535_2": "ratananti idaṃ ratanaṃ nāma loke cittīkataṃ vatthūnaṃ sahassagghanatādivasena. Yepi",
  "tika-s0301t:535_3": "loke cittīkatā khattiyapaṇḍita-catumahārāja-sakka-suyāma-mahābrahmādayo, tesaṃ cittīkato",
  "tika-s0301t:535_4": "tehi saraṇanti upagantabbatādivasena. Ratikaranti pītisukhāvahaṃ. Jhānaratisukhenāti",
  "tika-s0301t:535_5": "duvidhenapi jhānaratisukhena. Tuletunti paricchindituṃ. Guṇapāraminti guṇānaṃ ukkaṃsapāramiṃ.",
  "tika-s0301t:535_6": "Dullabho anekāni asaṅkhyeyyāni atidhāvitvāpi laddhuṃ asakkuṇeyyattā. Anomoti anūno",
  "tika-s0301t:535_7": "paripuṇṇo. Tattha visesato anomasattaparibhogato tehi “sammāsambuddho bhagavā”ti",
  "tika-s0301t:535_8": "anussaritabbatoti āha “bhagavā anomo sīlenā”tiādi.",
  "tika-s0301t:536_0": "Ariyamaggapaññāyeva idha adhippetāti “idha pana dullabhapātubhāvaṭṭhena paññā ‘ratana’nti",
  "tika-s0301t:536_1": "vutta”nti āha. Pujjaphalanibbattanato, attano santānaṃ punātīti ca puññacetanā puññaṃ,",
  "tika-s0301t:536_2": "sā pana yassa uppannā, tasseva āveṇikatāya anaññasādhāraṇattā kenacipi anāhaṭā, aṭṭhakathāyaṃ",
  "tika-s0301t:536_3": "pana “arūpattā”ti vuttaṃ.",
  "tika-s0301t:537": "Jarāsuttavaṇṇanā niṭṭhitā.",
  "tika-s0301t:538": "2. Ajarasāsuttavaṇṇanā",
  "tika-s0301t:539": "52. Ajīraṇenāti jiṇṇabhāvānāpajjanena. Lakkhaṇavacanañcetaṃ avināsappattiyā. Tenāha “avipattiyāti attho”ti. Niddhamitabboti nīharitabbo.",
  "tika-s0301t:540": "Ajarasāsuttavaṇṇanā niṭṭhitā.",
  "tika-s0301t:541": "3. Mittasuttavaṇṇanā",
  "tika-s0301t:542_0": "53. Saha atthena vattatīti sattho, bhaṇḍamūlaṃ gahetvā vāṇijjavasena desantarādīsu",
  "tika-s0301t:542_1": "vicaraṇakajanasamūho. Tenāha “saddhiṃcaro”ti, sahacaraṇakoti attho. Mittanti sinehayogena",
  "tika-s0301t:542_2": "mittakiccayuttaṃ. Idhādhippetappakāraṃ dassetuṃ “roge uppanne”tiādi vuttaṃ. Tathārūpeti",
  "tika-s0301t:542_3": "jigucchanīye, duttikicche vā. Yathā asaṇṭhitānaṃ saṇṭhāpanavasena pavasato purisassa",
  "tika-s0301t:542_4": "bhogabyasane nāthatā, evaṃ puttasinehavasena puttassa mātuyā antogehe nāthatāti vuttaṃ",
  "tika-s0301t:542_5": "“mātā mittaṃ sake ghare”ti. Atthajātassāti upaṭṭhitapayojanassāti atthoti āha “uppannakiccassā”ti.",
  "tika-s0301t:542_6": "Samparāyahitanti samparāye hitāvahaṃ.",
  "tika-s0301t:543": "Mittasuttavaṇṇanā niṭṭhitā.",
  "tika-s0301t:544": "4. Vatthusuttavaṇṇanā",
  "tika-s0301t:545": "54. Patiṭṭhāti avassayo. Guyhassāti guhitabbassa rahassassa. Paramo sakhā nāma atipiyaṭṭhānatāya.",
  "tika-s0301t:546": "Vatthusuttavaṇṇanā niṭṭhitā.",
  "tika-s0301t:547": "5. Paṭhamajanasuttavaṇṇanā",
  "tika-s0301t:548": "55. Vidhāvatīti vividhaṃ rūpaṃ padhāvati, yathākāmaṃ pavattatīti attho.",
  "tika-s0301t:549": "Paṭhamajanasuttavaṇṇanā niṭṭhitā.",
  "tika-s0301t:550": "6. Dutiyajanasuttavaṇṇanā",
  "tika-s0301t:551": "56. Vaṭṭadukkhatoti saṃsāradukkhato. Saṃsāro hi kilesakammavipākānaṃ aparāparuppattitāya vidhāvati. Tañca dukkhaṃ dukkhamattāya nānāvidhadukkharāsibhāvato.",
  "tika-s0301t:552": "Dutiyajanasuttavaṇṇanā niṭṭhitā.",
  "tika-s0301t:553": "7. Tatiyajanasuttavaṇṇanā",
  "tika-s0301t:554": "57. Nipphattīti iṭṭhāniṭṭhavipākānaṃ nipphajjanato nipphatti. Tato eva avassayo, nipphattitavipākassa avassayo adhiṭṭhānaṃ kāraṇanti attho.",
  "tika-s0301t:555": "Tatiyajanasuttavaṇṇanā niṭṭhitā.",
  "tika-s0301t:556": "8. Uppathasuttavaṇṇanā",
  "tika-s0301t:557_0": "58. Amaggoti na maggo anupāyo. Rattindivakkhayoti tattha vayakkhaṇassa pākaṭabhāvato.",
  "tika-s0301t:557_1": "Vuttakkhaṇopi hi sayaṃ khīyateva. Sesaṃ bāhiramalaṃ vatthasarīrādibhūtaṃ. Tathā hi",
  "tika-s0301t:557_2": "“bhasmakhārādīhi dhovitvā sakkā sodhetu”nti vuttaṃ. Duṭṭhoti dūsito sattasantāno",
  "tika-s0301t:557_3": "na sakkā suddho nāma kātuṃ abbhantaramalīnabhāvāpādanato. Itthiyanti brahmacariyassa",
  "tika-s0301t:557_4": "antarāyakarāyapi. Pajāti sattakāyo sajjati saṅgaṃ karoti yāthāvato ādīnavaṃ apassanto.",
  "tika-s0301t:557_5": "Indriyasaṃvarādi kilesānaṃ tāpanato tapo, tenāha “sabbāpī”tiādi.",
  "tika-s0301t:558": "Uppathasuttavaṇṇanā niṭṭhitā.",
  "tika-s0301t:559": "9. Dutiyasuttavaṇṇanā",
  "tika-s0301t:560_0": "59. Kissāti bhummatthe sāmivacananti āha “kismiṃ abhirato”ti. Saddhā nāma anavajjasabhāvā,",
  "tika-s0301t:560_1": "tasmā lokiyalokuttarahitasukhāvahāti āha “sugatiñceva nibbānañca gacchantassa dutiyikā”ti.",
  "tika-s0301t:560_2": "Anusāsati hitacariyāya pariṇāyikabhāvato.",
  "tika-s0301t:561": "Dutiyasuttavaṇṇanā niṭṭhitā.",
  "tika-s0301t:562": "10. Kavisuttavaṇṇanā",
  "tika-s0301t:563_0": "60. Gāyattiādikoti chabbīsatiyā chandesu gāyattiādiko ukkatipariyosāno chando gāthānaṃ",
  "tika-s0301t:563_1": "nidānaṃ samuṭṭhānaṃ “samuṭṭhahati etenā”ti katvā. Tehi pana anuṭṭhubhādiko hotīti",
  "tika-s0301t:563_2": "āha “chando gāthānaṃ nidāna”nti. Pubbapaṭṭhāpanagāthāti dhammakathāya ādito ārocanabhāvajānanatthaṃ",
  "tika-s0301t:563_3": "satijananaṃ viya pavattitagāthā. Akkharañhi padaṃ janetīti yasmā akkharasamudāyo",
  "tika-s0301t:563_4": "padaṃ, padasamudāyo gāthā, samudāyo ca samudāyīhi byañjīyati taṃpavattanato, tasmā",
  "tika-s0301t:563_5": "byañjanabhāve ṭhitaṃ akkharaṃ, taṃsamudāyo padaṃ, padaṃ taṃ viyañjetā janetā viya",
  "tika-s0301t:563_6": "hotīti “akkharañhi padaṃ janetī”ti vuttaṃ. Akkharaṃ hi uccāritaviddhaṃsitāya taṃtaṃkhaṇamattāvaṭṭhāyīpi",
  "tika-s0301t:563_7": "parato pavattiyā manoviññāṇavīthiyā saṅkalanavasena ekajjhaṃ katvā padabhāvena gayhamānaṃ",
  "tika-s0301t:563_8": "yathāsaṅketamatthaṃ byañjeti. Padaṃ gāthaṃ janetīti etthāpi eseva nayo. Gāthā atthaṃ",
  "tika-s0301t:563_9": "pakāsetīti gāthāsaññito padasamudāyo kiriyākārakasambandhavasena sambandhito kattuadhippāyānurūpaṃ",
  "tika-s0301t:563_10": "ālocitavilocitaṃ saṃhitaṃ atthaṃ vibhāveti. Samuddādipaṇṇattinissitā vohārasannissayeneva",
  "tika-s0301t:563_11": "pavattatīti katvā. Tenāha “gāthā ārabhanto”tiādi. Āsayoti avassayoti āha “patiṭṭhā”ti",
  "tika-s0301t:563_12": "kavitoti vicittakathīādito.",
  "tika-s0301t:564": "Kavisuttavaṇṇanā niṭṭhitā.",
  "tika-s0301t:565": "Jarāvaggavaṇṇanā niṭṭhitā.",
  "tika-s0301t:566": "7. Addhavaggo",
  "tika-s0301t:567": "1. Nāmasuttavaṇṇanā",
  "tika-s0301t:568_0": "61. Nāmanti sāmaññanāmādibhedaṃ nāmaṃ. Sabbanti sabbaṃ paññattipathaṃ sabbaṃ ñeyyapavattipathaṃ.",
  "tika-s0301t:568_1": "Addhabhavīti kāmaṃ pāḷiyaṃ atītakālaniddeso kato, taṃ pana lakkhaṇamattaṃ. Abhibhavati",
  "tika-s0301t:568_2": "anupatatīti etena abhibhavo anupatanaṃ pavatti evāti dasseti. Taṃ panassa abhibhavanaṃ",
  "tika-s0301t:568_3": "appavisaye anāmasitvā mahāvisayānaṃ vasena dassento “opapātikena vā”tiādimāha. Tassa",
  "tika-s0301t:568_4": "nāmaṃ hotīti tassa rukkhapāsāṇādikassa anāmakoicceva samaññā hoti, tathā naṃ sañjānantīti attho.",
  "tika-s0301t:569": "Nāmasuttavaṇṇanā niṭṭhitā.",
  "tika-s0301t:570": "2. Cittasuttavaṇṇanā",
  "tika-s0301t:571_0": "62. Ye cittassa vasaṃ gacchantīti ye apariññātavatthukā, tesaṃyeva. Anavasesapariyādānanti",
  "tika-s0301t:571_1": "anavasesaggahaṇaṃ. Na hi pariññātakkhandhā pahīnakilesā cittassa vasaṃ gacchanti,",
  "tika-s0301t:571_2": "taṃ attano vase vattenti.",
  "tika-s0301t:572": "Cittasuttavaṇṇanā niṭṭhitā.",
  "tika-s0301t:573": "3. Taṇhāsuttavaṇṇanā",
  "tika-s0301t:574": "63. Tatiye “sabbeva vasamanvagū”ti ye taṇhāya vasaṃ gacchanti, tesaṃ eva anavasesapariyādānanti imamatthaṃ “eseva nayo”ti iminā atidissati.",
  "tika-s0301t:575": "Taṇhāsuttavaṇṇanā niṭṭhitā.",
  "tika-s0301t:576": "4. Saṃyojanasuttavaṇṇanā",
  "tika-s0301t:577": "64. Kiṃ su saṃyojanoti sūti nipātamattanti āha “kiṃ-saṃyojano”ti? Vicaranti etehīti vicāraṇā, pādā. Bahuvacane hi vattabbe ekavacanaṃ kataṃ. Tassāti lokassa.",
  "tika-s0301t:578": "Saṃyojanasuttavaṇṇanā niṭṭhitā.",
  "tika-s0301t:579": "5. Bandhanasuttavaṇṇanā",
  "tika-s0301t:580": "65. Catutthe āgataattho eva anantarepi vutto, byañjanameva nānanti āha “pañcamepi eseva nayo”ti.",
  "tika-s0301t:581": "Bandhanasuttavaṇṇanā niṭṭhitā.",
  "tika-s0301t:582": "6. Attahatasuttavaṇṇanā",
  "tika-s0301t:583_0": "66. “Kenassubbhāhato”ti pāṭhoti adhippāyena “su-kāro nipātamatta”nti āha, “kenassabbhāhato”ti",
  "tika-s0301t:583_1": "pana pāṭhe u-kāralopena padasandhi. Icchādhūpāyitoti asampattavisayicchālakkhaṇāya",
  "tika-s0301t:583_2": "taṇhāya santāpito daḍḍho. Tenāha “icchāya āditto”ti.",
  "tika-s0301t:584": "Attahatasuttavaṇṇanā niṭṭhitā.",
  "tika-s0301t:585": "7. Uḍḍitasuttavaṇṇanā",
  "tika-s0301t:586_0": "67. Ullaṅghitoti ubbandhitvā laṅghito. Saddādīsūti saddādināgadantesu sotādīni uḍḍitāni",
  "tika-s0301t:586_1": "taṇhārajjunā daḷhabandhanena baddhattā tadanativattanato. Lokoti āyatanaloko. Tathā",
  "tika-s0301t:586_2": "atthayojanāya katattā khandhādilokavasenapi yojanā kātabbā. Na dūraṃ anantarabhavakattā.",
  "tika-s0301t:586_3": "Cuticittaantaritattā ekacittantarabhavassa kammassa abujjhanaṃ, evaṃ sante kasmā",
  "tika-s0301t:586_4": "sattā na bujjhantīti āha “balavatiyā”tiādi.",
  "tika-s0301t:587": "Uḍḍitasuttavaṇṇanā niṭṭhitā.",
  "tika-s0301t:588": "8. Pihitasuttavaṇṇanā",
  "tika-s0301t:589_0": "68. Pañhoti ñātuṃ icchito attho. Pucchitoti sattamasutte gāthāya purimaddhaṃ pacchimaddhaṃ,",
  "tika-s0301t:589_1": "pacchimaṃ purimaṃ katvā aṭṭhamasutte devatāya pucchitattā vuttaṃ “heṭṭhupariyāyavasena",
  "tika-s0301t:589_2": "pucchito”ti. Pucchānurūpaṃ vissajjananti avuttampi siddhametanti anāhaṭaṃ.",
  "tika-s0301t:590": "Pihitasuttavaṇṇanā niṭṭhitā.",
  "tika-s0301t:591": "9. Icchāsuttavaṇṇanā",
  "tika-s0301t:592_0": "69. Navame vinayāyāti vinayena. Karaṇatthe hi idaṃ sampadānavacanaṃ. Kissassūti kissa,",
  "tika-s0301t:592_1": "su-kāro nipātamattaṃ. Sabbaṃ chindati bandhananti sabbaṃ dasavidhampi saṃyojanaṃ",
  "tika-s0301t:592_2": "samucchindati. Na hi taṃ kiñci kilesabandhanaṃ atthi, yaṃ asamucchinnaṃ hutvā ṭhitaṃ",
  "tika-s0301t:592_3": "assā taṇhāya samucchinnāya. Svāyamattho suviññeyyoti āha “sabbaṃ uttānamevā”ti.",
  "tika-s0301t:593": "Icchāsuttavaṇṇanā niṭṭhitā.",
  "tika-s0301t:594": "10. Lokasuttavaṇṇanā",
  "tika-s0301t:595_0": "70. Kisminti kismiṃ sati? Tassa pana santabhāvo uppattivasenevāti āha “kismiṃ uppanne”ti?",
  "tika-s0301t:595_1": "Loko uppannoti vuccati anupādānattā lokasamaññāya. Chasūti etthāpi eseva nayo santhavanti",
  "tika-s0301t:595_2": "adhikasinehaṃ karoti adhikasinehavatthubhāvato ajjhattikāyatanānaṃ. Upādāyāti pubbakālakiriyā",
  "tika-s0301t:595_3": "aparakālakiriyaṃ apekkhatīti vacanasesavasena kiriyāpadaṃ gahitaṃ “pavattatī”ti.",
  "tika-s0301t:595_4": "Kiṃ pana pavattati? Loko, lokasamaññāti attho. Chasūti idaṃ nimittatthe bhummaṃ.",
  "tika-s0301t:595_5": "Chaḷāyatananimittañhi sabbadukkhaṃ. Ayanti sattaloko. Uppanno nāma hoti chaḷāyatanaṃ",
  "tika-s0301t:595_6": "nāma mūlaṃ sabbadukkhānanti katvā. Bāhiresu āyatanesu santhavaṃ karoti visesato rūpādīnaṃ",
  "tika-s0301t:595_7": "taṇhāvatthukattā. Yasmā cakkhādīnaṃ santappanavasena rūpādīnaṃ pariggahitattā lokassa",
  "tika-s0301t:595_8": "nisevitāya saṃvattati, tasmā vuttaṃ “channaṃ…pe… vihaññatī”ti.",
  "tika-s0301t:596": "Lokasuttavaṇṇanā niṭṭhitā.",
  "tika-s0301t:597": "Addhavaggavaṇṇanā niṭṭhitā.",
  "tika-s0301t:598": "8. Chetvāvaggo",
  "tika-s0301t:599": "1. Chetvāsuttavaṇṇanā",
  "tika-s0301t:600_0": "71. Vadhitvāti hantvā vināsetvā. Aparidayhamānattāti apīḷiyamānattā. Vinaṭṭhadomanassattā",
  "tika-s0301t:600_1": "na socati cetodukkhadukkhābhāvato. Visaṃ nāma dukkhaṃ aniṭṭhabhāvato, tassa mūlakāraṇaṃ",
  "tika-s0301t:600_2": "kodho aniṭṭhaphalattāti āha “visamūlassāti dukkhavipākassā”ti. Akkuṭṭhassāti akkosāparādhassa.",
  "tika-s0301t:600_3": "Akkosapahāratthasambandhena hi “kuddhassā”ti upayogatthe sampadānavacanaṃ. Sukhaṃ",
  "tika-s0301t:600_4": "uppajjati kodhaṃ nassati. Sukhuppattiṃ sandhāya esa kodho “madhuraggo”ti vutto, sukhāvasānoti attho.",
  "tika-s0301t:601": "Chetvāsuttavaṇṇanā niṭṭhitā.",
  "tika-s0301t:602": "2. Rathasuttavaṇṇanā",
  "tika-s0301t:603": "72. Paññāṇanti lakkhaṇaṃ sallakkhaṇūpāyo. Disvāti dassanahetu. “Coḷarañño raṭṭhaṃ coḷaraṭṭha”nti evaṃ raṭṭhaṃ raññā paññāyati.",
  "tika-s0301t:604": "Rathasuttavaṇṇanā niṭṭhitā.",
  "tika-s0301t:605": "3. Vittasuttavaṇṇanā",
  "tika-s0301t:606_0": "73. Saddhāyāti saddhāhetu. Kulasampadāti khattiyādisampattiyo. Sabbalokiyalokuttaravittapaṭilābhahetuto",
  "tika-s0301t:606_1": "saddhāvittameva. Heṭṭhā tiṇṇaṃ dvārānaṃ vasena uppannakassa sabbassapi anavajjadhammassa",
  "tika-s0301t:606_2": "saṅgaṇhanato “dhammoti dasakusalakammapatho”ti vuttaṃ. Asaṃkiliṭṭhasukhanti. Nirāmisaṃ",
  "tika-s0301t:606_3": "sukhaṃ. Tameva sāmisaṃ upanidhāya sambhāvento āha “asaṃkiliṭṭha”nti. Asecanakabhāvena",
  "tika-s0301t:606_4": "abhirucijananato piyākicchakaraṇato bahuṃ sucirampi kālaṃ āsevantassa adosāvahato",
  "tika-s0301t:606_5": "saccameva madhurataraṃ. Na hi taṃ pivitabbato sāditabbato anubhavitabbato rasoti",
  "tika-s0301t:606_6": "vattabbataṃ arahati. Idāni tassa kiccasampattiatthehipi mahārahataṃ dassetuṃ “saccasmiṃ",
  "tika-s0301t:606_7": "hī”tiādi vuttaṃ. Tattha nadīnivattanaṃ mahākappinavatthuādīhi dīpetabbaṃ, itarāni",
  "tika-s0301t:606_8": "kaṇhadīpāyanajātaka- sutasoma- macchajātakehi dīpetabbāni. Nimmaddenti abhibhavanti.",
  "tika-s0301t:606_9": "Madhurataranti sundarataraṃ seṭṭhesūti attho. Paññājīvīti paññāya jīvanasīloti paññājīvī,",
  "tika-s0301t:606_10": "paññāpubbaṅgamacariyoti attho. Paññājīvīti ca paññāvasena iriyati vattati jīvitaṃ",
  "tika-s0301t:606_11": "pavattetīti atthoti dassento “yo paññājīvī”tiādimāha. “Jīvata”nti keci paṭhanti,",
  "tika-s0301t:606_12": "jīvantānaṃ paññājīviṃ seṭṭhamāhūti attho.",
  "tika-s0301t:607": "Vittasuttavaṇṇanā niṭṭhitā.",
  "tika-s0301t:608": "4. Vuṭṭhisuttavaṇṇanā",
  "tika-s0301t:609_0": "74. Uppatantānanti pathaviṃ bhinditvā uṭṭhahantānaṃ. “Seṭṭha”nti vuccamānattā “sattavidha”nti",
  "tika-s0301t:609_1": "vuttaṃ, itaresaṃ vā tadanulomato. Khemo hoti dubbhikkhupaddavābhāvato. Tenāha “subhikkho”ti.",
  "tika-s0301t:609_2": "Nipatantānanti adhomukhaṃ pavattantānaṃ. Pavajamānānanti vajanasīlānaṃ. Te pana yasmā",
  "tika-s0301t:609_3": "jaṅgamā nāma honti, na rukkhādayo viya thāvarā, tasmā āha “jaṅgamāna”nti. Gāvoti",
  "tika-s0301t:609_4": "dhenuyo. Tena mahiṃsādikānampi saṅgaho daṭṭhabbo. Vadantānanti uppannaṃ atthaṃ vadantānaṃ.",
  "tika-s0301t:610_0": "Attano khantiyāti attano khantiyā ruciyā gahitabhāvena. Itarā devatā tassā vissajjane",
  "tika-s0301t:610_1": "aparitussamānā āha. Yāva padhaṃsīti guṇadhaṃsī satthudesanāya laddhabbaguṇanāsanato.",
  "tika-s0301t:610_2": "Pagabbāti pāgabbiyena samannāgatā, yathā vacīpāgabbiyena akharā, tathā vācāya bhavitabbaṃ.",
  "tika-s0301t:610_3": "Mukharāti mukhakharā. Dasabalaṃ pucchi saṇhaṃ sukhumaṃ ratanattayasaṃhitaṃ atthaṃ",
  "tika-s0301t:610_4": "sotukāmā. Assā devatāya vissajjento ajjhāsayānurūpaṃ. Uppatamānāti uppatantī samugghāṭeti",
  "tika-s0301t:610_5": "odhiso. Vaṭṭamūlakamahāavijjāti tassā ādīnavadassanatthaṃ bhūtakathanavisesanaṃ.",
  "tika-s0301t:610_6": "Osīdantānanti paṭipakkhavasena adho sīdantānaṃ, ussādayamānānanti attho. Puññakkhettabhūtoti",
  "tika-s0301t:610_7": "idaṃ “padasā caramānāna”nti padassa atthavivaraṇavasena bhūtakathanavisesanaṃ. Yādiso",
  "tika-s0301t:610_8": "putto vā hotūti idaṃ purimapade devatāya puttagahaṇassa katattā vuttaṃ.",
  "tika-s0301t:611": "Vuṭṭhisuttavaṇṇanā niṭṭhitā.",
  "tika-s0301t:612": "5. Bhītāsuttavaṇṇanā",
  "tika-s0301t:613_0": "75. Kiṃ sūdha bhītāti ettha su-idhāti nipātamattanti āha “kiṃ bhītā”ti? Maggo ca",
  "tika-s0301t:613_1": "nekāyatanappavuttoti anekakāraṇaṃ nānāvidhādhigamokāsaṃ katvā pavutto kathito. Tenāha",
  "tika-s0301t:613_2": "“aṭṭhatiṃsārammaṇavasenā”tiādi. Evaṃ santeti evaṃ sabbasādhāraṇānekāyatanehi nibbānagāmimaggassa",
  "tika-s0301t:613_3": "tumhehi paveditattā labbhamāne kheme magge kiṃ bhītāyaṃ janatā uppathabhūtā viparītadiṭṭhito",
  "tika-s0301t:613_4": "gaṇhīti attho? Evaṃ devatā yathicchāya purimaddhena attanā yathācintitamatthaṃ satthu",
  "tika-s0301t:613_5": "paveditā, pacchimaddhena attano saṃsayaṃ pucchati. Bahupaññāti puthupañña. Ussannapaññāti",
  "tika-s0301t:613_6": "adhikapaññā. Ṭhapetvāti saṃyametvā. Saṃvibhāgīti āhāraparibhoge sammadeva vibhajanasīlo.",
  "tika-s0301t:613_7": "Tenāha “accharāyā”tiādi. Vuttatthameva heṭṭhā.",
  "tika-s0301t:614_0": "Manenāti manogahaṇena. Pubbasuddhiaṅganti pubbabhāgasuddhibhūtaṃ aṅgaṃ. Catūsūti",
  "tika-s0301t:614_1": "vuttaaṅgapariyāpannaṃ. Yaññaupakkharoti dānassa sādhanaṃ. Etesu dhammesūti etesu",
  "tika-s0301t:614_2": "saddhādiguṇesu. Yathā hi saddho paccayaṃ paccupaṭṭhapetvā vatthupariccāgassa visesapaccayo",
  "tika-s0301t:614_3": "kammaphalassa paralokassa ca paccakkhato viya pattiyāyanato, evaṃ muduhadayo. Muduhadayo",
  "tika-s0301t:614_4": "hi anudayaṃ patvā yaṃ kiñci attano santakaṃ paresaṃ deti. Yo ca saṃvibhāgasīlo, so",
  "tika-s0301t:614_5": "appakasmimpi attano santake parehi sādhāraṇabhogī hoti. Vadaññū vadāniyatāya yāginova",
  "tika-s0301t:614_6": "yuttaṃ yuttakālaṃ ñatvā atthikānaṃ manorathaṃ pūretīti vuttaṃ “iti…pe… catūsūti āhā”ti.",
  "tika-s0301t:615_0": "Vācantiādīni tīṇi aṅgāni tividhasīlasampattidīpanato. Sampannasīlo hi paralokaṃ na",
  "tika-s0301t:615_1": "bhāseyya. Saddho ekaṃ aṅgaṃ payogāsayasuddhidīpanato. Suddhāsayassa sammāpayoge ṭhitassa",
  "tika-s0301t:615_2": "kathaṃ paralokato bhayanti. Dukavasena caturaṅgayojanā dukanayo. Etesu catūsu dhammesu",
  "tika-s0301t:615_3": "ṭhitoti etesu yathāvuttadukasaṅgahesu catūsu guṇesu patiṭṭhito.",
  "tika-s0301t:616": "Bhītāsuttavaṇṇanā niṭṭhitā.",
  "tika-s0301t:617": "6. Najīratisuttavaṇṇanā",
  "tika-s0301t:618_0": "76. Nāmagottanti tisso kassapo gotamoti evarūpaṃ nāmañca gottañca. Nidassanamattametaṃ,",
  "tika-s0301t:618_1": "tasmā sabbassa paññattiyā lakkhaṇavacananti daṭṭhabbaṃ. Na jīratīti asabhāvadhammattā",
  "tika-s0301t:618_2": "uppādavayābhāvato jaraṃ na pāpuṇāti. Tenāha “jīraṇasabhāvo na hotī”ti. Yasmā samaññābhāvato",
  "tika-s0301t:618_3": "kālantarepi taṃ samaññāyateva, tasmā “atītabuddhānaṃ…pe… na jīratīti vuccatī”ti āha.",
  "tika-s0301t:619_0": "Ālasiyanti alasabhāvo daḷhakosajjaṃ. Tenāha “yenā”tiādi. Ṭhitinti byāpāraṃ. Niddāvasena",
  "tika-s0301t:619_1": "pamajjanaṃ kattabbassa akaraṇaṃ. Kilesavasena pamajjanaṃ akattabbassa karaṇampi.",
  "tika-s0301t:619_2": "Kammasamayeti kammaṃ kātuṃ yuttakāle. Kammakaraṇavīriyābhāvoti taṃkammakiriyasamuṭṭhāpakavīriyābhāvo.",
  "tika-s0301t:619_3": "So pana atthato vīriyapaṭipakkho akusalacittuppādo, na vīriyassa abhāvamattaṃ. Sīlasaññamābhāvo",
  "tika-s0301t:619_4": "dussīlyaṃ. Vissaṭṭhācāratā nāma anācāro. Soppabahulatāti niddālutā. Yato gahaṇahatthopi",
  "tika-s0301t:619_5": "na kilāsupi puriso niddāya abhibhuyyati. Tenāha “tāyā”tiādi. Aticchātādīnīti ādi-saddena",
  "tika-s0301t:619_6": "abhibhuyyatādiṃ saṅgaṇhāti. Āgantukālasiyaṃ na pubbe vuttaālasyaṃ viya pakatisiddhaṃ.",
  "tika-s0301t:619_7": "“Te chidde”ti pāḷiyaṃ liṅgavipallāsena vuttanti āha “tāni cha chiddānī”ti. Kusalacittappavattiyā",
  "tika-s0301t:619_8": "anokāsabhāvato chiddāni. Tenāha bhagavā – “yattha vittaṃ na tiṭṭhatī”ti. Sabbākārena",
  "tika-s0301t:619_9": "lesamattaṃ asesetvāti adhippāyo.",
  "tika-s0301t:620": "Najīratisuttavaṇṇanā niṭṭhitā.",
  "tika-s0301t:621": "7. Issariyasuttavaṇṇanā",
  "tika-s0301t:622_0": "77. Satthassa malanti satthamalaṃ, yena satthaṃ malīnaṃ hoti, satthamalaggahaṇena",
  "tika-s0301t:622_1": "cettha malīnaṃ satthameva gahitanti āha “malaggahitasattha”nti. Āṇāpavattananti appake",
  "tika-s0301t:622_2": "vā mahante vā yattha katthaci attano āṇāya pavattanavasena vasanaṃ issariyattamicchanti.",
  "tika-s0301t:622_3": "Maṇiratanampi vissajjanīyapakkhikattā uttamaṃ bhaṇḍaṃ nāma na hoti, itthī pana pariccattakulācāritthikāyapi",
  "tika-s0301t:622_4": "anissajjanīyatāya uttamabhaṇḍaṃ nāma. Tenāha “itthī bhaṇḍānamuttama”nti. Tesaṃ tesañhi",
  "tika-s0301t:622_5": "purisājānīyānaṃ uppattiṭṭhānatāya uttamaratanākarattā itthī bhaṇḍānamuttamaṃ. Malaggahitasatthasadiso",
  "tika-s0301t:622_6": "avabodhakiccavibandhanato. Satthamalaṃ viya satthassa paññāsatthassa guṇābhāvakaraṇato",
  "tika-s0301t:622_7": "paññāsatthamalaṃ. Abbu vuccati upaddavaṃ, taṃ detīti abbudaṃ, vināsakāraṇaṃ. Nanu",
  "tika-s0301t:622_8": "haraṇaṃ samaṇassa ayuttanti? Yuttaṃ. Tassa anvayato byatirekato ca yuttataṃ dassento",
  "tika-s0301t:622_9": "“salākabhattādīnī”tiādimāha.",
  "tika-s0301t:623": "Issariyasuttavaṇṇanā niṭṭhitā.",
  "tika-s0301t:624": "8. Kāmasuttavaṇṇanā",
  "tika-s0301t:625_0": "78. “Attakāmo”ti pāḷiyaṃ vuttattā āha “ṭhapetvā sabbabodhisatte”ti. Te hi sabbaso",
  "tika-s0301t:625_1": "paratthāya eva paṭipajjamānā mahākāruṇikā paratthakāmā, atthakāmā nāma na honti,",
  "tika-s0301t:625_2": "yā ca tesaṃ attatthāvahā paṭipatti, sāpi yāvadeva paratthā evāti. Vuttaṃ porāṇaṭṭhakathāyaṃ.",
  "tika-s0301t:625_3": "Yasmā bodhisattā parahitapaṭipattiyā pāramiyo pūrentā tathārūpaṃ kāraṇaṃ patvā attānaṃ",
  "tika-s0301t:625_4": "paresaṃ pariccajanti paññāpāramiyā paripūraṇato, tasmā idhāpi “sabbabodhisatte ṭhapetvāyevāti",
  "tika-s0301t:625_5": "vutta”nti āha. Kalyāṇanti bhaddakaṃ. Vācāya adhippetattā āha “saṇhaṃ muduka”nti.",
  "tika-s0301t:625_6": "Pāpikanti lāmakaṃ nihīnaṃ. Taṃ pana pharusaṃ vācanti sarūpato dasseti.",
  "tika-s0301t:626": "Kāmasuttavaṇṇanā niṭṭhitā.",
  "tika-s0301t:627": "9. Pātheyyasuttavaṇṇanā",
  "tika-s0301t:628_0": "79. Saddhā bandhati pātheyyanti saddhā nāma sattassa maraṇavasena mahāpathaṃ saṃvajato",
  "tika-s0301t:628_1": "mahākantāraṃ paṭipajjato mahāviduggaṃ pakkhandato pātheyyapuṭaṃ bandhati sambalaṃ",
  "tika-s0301t:628_2": "sajjeti. Kathanti āha “saddhaṃ uppādetvā”tiādi. Etaṃ vuttanti “saddhā bandhati pātheyya”nti",
  "tika-s0301t:628_3": "etaṃ gāthāpadaṃ vuttaṃ bhagavatā. Sirīti katapuññehi sevīyati tehi paṭilabhīyatīti",
  "tika-s0301t:628_4": "sirī. Issariyaṃ vibhavo. Āsayitabbato āsayo, vasanaṭṭhānaṃ niketanti attho. Parikaḍḍhatīti",
  "tika-s0301t:628_5": "icchāvasikaṃ puggalaṃ tattha tattha upakaḍḍhati.",
  "tika-s0301t:629": "Pātheyyasuttavaṇṇanā niṭṭhitā.",
  "tika-s0301t:630": "10. Pajjotasuttavaṇṇanā",
  "tika-s0301t:631_0": "80. Taṃ taṃ samavisamaṃ pajjotatīti pajjoto. Padīpo andhakāraṃ vidhamitvā paccakkhato",
  "tika-s0301t:631_1": "rūpagataṃ dasseti, evaṃ paññāpajjoto avijjandhakāraṃ vidhamitvā dhammānaṃ paramatthabhūtaṃ",
  "tika-s0301t:631_2": "rūpaṃ dasseti. Jāgarabrāhmaṇo viyāti jāgarakhīṇāsavabrāhmaṇo viya. So hi satipaññāvepullappattiyā",
  "tika-s0301t:631_3": "sabbadāpi jāgaro hoti. Gāvoti gojātiyo. Idaṃ gunnaṃ goṇānañca sāmaññato gahaṇaṃ.",
  "tika-s0301t:631_4": "Kammeti karaṇatthe bhummavacanaṃ. Jīvanaṃ jīvo, saha jīvenāti sajīvino. Tenāha “kammena",
  "tika-s0301t:631_5": "saha jīvantāna”nti, kasivāṇijjādikammaṃ katvā jīvantānanti attho. Gomaṇḍalehi saddhinti",
  "tika-s0301t:631_6": "gogaṇena saha. Na tena vinā kasikammādīni uppajjanti, gorasasiddhiyā ceva kasanabhāravahanasiddhiyā",
  "tika-s0301t:631_7": "ca kasikammaekaccavāṇijjakammādīni ijjhanti. Sattakāyassāti āhārupajīvino sattakāyassa",
  "tika-s0301t:631_8": "kasito aññathā jīvikaṃ kappentassapi kasijīvitavuttiyā mūlakāraṇaṃ phalanipphattinimittattā",
  "tika-s0301t:631_9": "tassa. Iriyāpatho ca iriyanakiriyānaṃ pavattanupāyo. “Sītanti naṅgalasītakamma”nti vadanti.",
  "tika-s0301t:632": "Pajjotasuttavaṇṇanā niṭṭhitā.",
  "tika-s0301t:633": "11. Araṇasuttavaṇṇanā",
  "tika-s0301t:634_0": "81. Raṇanti kandanti etehīti raṇā, rāgādayo. Tehi abhibhūtatāya hi sattā nānappakāraṃ",
  "tika-s0301t:634_1": "kandanti paridevanti. Te pana sabbaso natthi etesaṃ raṇāti araṇā. Nikkilesā khīṇāsavā.",
  "tika-s0301t:634_2": "Vusitavāsoti vusitabrahmacariyavāso. Bhojissiyanti bhujissabhāvo. Tenāha “adāsabhāvo”ti.",
  "tika-s0301t:634_3": "Samaṇāti samitapāpasamaṇāti āha “khīṇāsavasamaṇā”ti. Puthujjanakalyāṇakāle lokiyapariññāya,",
  "tika-s0301t:634_4": "sekkhā pubbabhāge lokiyapariññāya, paccavekkhaṇe lokiyalokuttarāya pariññāya pariññeyyaṃ",
  "tika-s0301t:634_5": "tebhūmakaṃ khandhapañcakaṃ parijānanti paricchijjanti. Khīṇāsavā pana pariññātapariññeyyā",
  "tika-s0301t:634_6": "honti. Tathā hi te sāmī hutvā paribhuñjanti. Vandanti naṃ patiṭṭhitanti vuttaṃ, vandanīyabhāvo",
  "tika-s0301t:634_7": "ca sīlasampannatāyāti āha “patiṭṭhitanti sīle patiṭṭhita”nti. Idhāti imasmiṃ loke.",
  "tika-s0301t:634_8": "Khattiyāti lakkhaṇavacananti āha “na kevalaṃ khattiyāvā”tiādi.",
  "tika-s0301t:635": "Araṇasuttavaṇṇanā niṭṭhitā.",
  "tika-s0301t:636": "Chetvāvaggavaṇṇanā niṭṭhitā.",
  "tika-s0301t:637": "Sāratthappakāsiniyā saṃyuttanikāya-aṭṭhakathāya",
  "tika-s0301t:638": "Devatāsaṃyuttavaṇṇanāya līnatthappakāsanā samattā.",
  "tika-s0301t:641": "2. Devaputtasaṃyuttaṃ",
  "tika-s0301t:642": "1. Paṭhamavaggo",
  "tika-s0301t:643": "1. Paṭhamakassapasuttavaṇṇanā",
  "tika-s0301t:644_0": "82. Devassa putto devaputto. Devānaṃ janakajanetabbasambandhābhāvato kathamayaṃ devaputtoti",
  "tika-s0301t:644_1": "vuccatīti āha “devānaṃ hī”tiādi. “Apākaṭo aññataroti vuccatī”ti idaṃ yebhuyyavasena",
  "tika-s0301t:644_2": "vuttaṃ. Pākaṭopi hi katthaci “aññataro”ti vuccati. Heṭṭhā devatāsaṃyutte “apākaṭā",
  "tika-s0301t:644_3": "aññatarā devatā”ti vatvā idha “pākaṭo devaputto”ti vuttaṃ. Tathā hissa kassapoti",
  "tika-s0301t:644_4": "gottanāmaṃ gahitaṃ, tañca kho purimajātisiddhasamaññāvasena. Anusāsanaṃ anusāso,",
  "tika-s0301t:644_5": "taṃ anusāsaṃ. Bhikkhuniddesanti bhikkhusaddassa niddesaṃ. Bhikkhuovādanti bhikkhubhāvāvahaṃ",
  "tika-s0301t:644_6": "ovādaṃ. Yadi pana na assosi, kathamayaṃ pañhaṃ kathesīti? Aññato sutaṃ nissāya pañhaṃ",
  "tika-s0301t:644_7": "kathesi, na pana bhagavato sammukhā sutabhāvena.",
  "tika-s0301t:645_0": "Tesanti yathāvuttānaṃ tiṇṇaṃ puggalānaṃ. “Kathetukāmo cevā”tiādinā hi catutthaṃ idha",
  "tika-s0301t:645_1": "uddhaṭaṃ. Tattha ādito tiṇṇaṃ bhagavā pañhaṃ bhāraṃ na karoti ekekaṅgavekallato ceva",
  "tika-s0301t:645_2": "aṅgadvayavekallato ca, catutthassa pana ubhayaṅgapāripūrattā bhāraṃ karotīti āha “ayaṃ panā”tiādi.",
  "tika-s0301t:646_0": "Gāthāyaṃ “subhāsitassā”ti upayogatthe sāmivacananti āha “subhāsitaṃ sikkheyyā”ti.",
  "tika-s0301t:646_1": "Catusaccādinissitaṃ buddhavacanaṃ sikkhanto catubbidhaṃ vacīsucaritaṃ sikkhati nāmāti",
  "tika-s0301t:646_2": "āha “catusaccanissitaṃ…pe… sikkheyyā”ti. Avadhāraṇena tappaṭipakkhaṃ paṭinivatteti.",
  "tika-s0301t:646_3": "Upāsitabbanti āsevitabbaṃ bhāvetabbaṃ bahulīkātabbaṃ. Aṭṭhatiṃsabhedaṃ kammaṭṭhānanti",
  "tika-s0301t:646_4": "idaṃ tassa vipassanāpadaṭṭhānataṃ hadaye ṭhapetvā vuttaṃ. Tathā hi vuttaṃ “dutiyapadena",
  "tika-s0301t:646_5": "adhipaññāsikkhā kathitā”ti. Ye pana “dutiyapadena adhicittasikkhā cittavūpasamena",
  "tika-s0301t:646_6": "adhipaññāsikkhā”ti paṭhanti, tesaṃ padena aṭṭhatiṃsappabhedakammaṭṭhānaṃ suddhasamathakammaṭṭhānasseva",
  "tika-s0301t:646_7": "gahaṇaṃ daṭṭhabbaṃ. Yadi evaṃ “aṭṭhasamāpattivasenā”ti idaṃ kathanti? “Taṃ vipassanādhiṭṭhānānaṃ",
  "tika-s0301t:646_8": "samāpattīnaṃ vasena kathita”nti vadanti. Evañca katvā “dutiyapadena adhipaññāsikkhā”ti",
  "tika-s0301t:646_9": "idaṃ vacanaṃ samatthitaṃ hoti. Sikkhanaṃ nāma āsevananti āha “bhāveyyāti attho”ti.",
  "tika-s0301t:646_10": "Upāsananti payirupāsanaṃ. Tañca kho assutapariyāpuṇanakammaṭṭhānuggahādivasena dassento",
  "tika-s0301t:646_11": "“tampī”tiādimāha. Adhisīlasikkhā kathitā lakkhaṇahāranayena. Vacīsucaritassa hi sīlasabhāvattā",
  "tika-s0301t:646_12": "taggahaṇeneva tadekalakkhaṇaṃ kāyasucaritampi itarampi gahitamevāti. Ettha ca adhisīlasikkhāya",
  "tika-s0301t:646_13": "cittaviveko, adhipaññāsikkhāya upadhiviveko, adhicittasikkhāya kāyaviveko kathito,",
  "tika-s0301t:646_14": "kāyaviveko pana sarūpeneva pāḷiyaṃ gahitoti tividhassapi vivekassa pakāsitattaṃ daṭṭhabbaṃ.",
  "tika-s0301t:646_15": "Sesaṃ suviññeyyameva.",
  "tika-s0301t:647": "Paṭhamakassapasuttavaṇṇanā niṭṭhitā.",
  "tika-s0301t:648": "2. Dutiyakassapasuttavaṇṇanā",
  "tika-s0301t:649_0": "83. Dvīhi jhānehīti ārammaṇalakkhaṇūpanijjhānalakkhaṇehi dvīhi jhānehi. Kammaṭṭhānavimuttiyāti",
  "tika-s0301t:649_1": "kammaṭṭhānānuyogaladdhāya vimuttiyā. Tena tadaṅgavikkhambhanavimuttiyo vadati. Satthusāsanassa",
  "tika-s0301t:649_2": "hadayattā abbhantarattā hadayassa mānasassa, anupattiṃ paṭilābhamānasaṃ. Taṃ pana",
  "tika-s0301t:649_3": "atthato aññā evāti āha “arahatta”nti. Taṃ pattukāmena ekantato vajjetabbataṇhādiṭṭhīnaṃ",
  "tika-s0301t:649_4": "bhāve tassa anijjhanato, tadabhāve ijjhanato ca te uppādanavasena yadaggena nissito,",
  "tika-s0301t:649_5": "tadaggena panāyampi tehi nissito nāma hotīti āha “anissito”tiādi. Arahattaṃ ānisaṃsitabbaṭṭhena",
  "tika-s0301t:649_6": "ānisaṃsaṃ etassāti arahattānisaṃso. Arahattaṃ pattukāmassa pubbabhāgapaṭipadā icchitabbā.",
  "tika-s0301t:649_7": "Tattha ca sabbapaṭhamo kammaṭṭhānaattānuyogo, so idha na gahitoti āha “tantidhammo",
  "tika-s0301t:649_8": "pubbabhāgo”ti. Tattha tantidhammoti pariyattidhammo.",
  "tika-s0301t:650": "Dutiyakassapasuttavaṇṇanā niṭṭhitā.",
  "tika-s0301t:651": "3. Maghasuttavaṇṇanā",
  "tika-s0301t:652_0": "84. Maghoti sakkassetaṃ nāmaṃ purimajātianugataṃ. Svevāti sakko eva. Vatenāti mātāpituupaṭṭhānādicārittadhammena.",
  "tika-s0301t:652_1": "Aññeti upadhivepakkapāpadhamme abhibhavitvā. Asuranti indasattubhūtaṃ asuraṃ.",
  "tika-s0301t:653": "Maghasuttavaṇṇanā niṭṭhitā.",
  "tika-s0301t:654": "4. Māgadhasuttavaṇṇanā",
  "tika-s0301t:655": "85. Catutthasuttaṃ vuttatthamevāti devatāsaṃyutte saṃvaṇṇitatthameva, tasmā idha na vattabbo atthoti adhippāyo.",
  "tika-s0301t:656": "Māgadhasuttavaṇṇanā niṭṭhitā",
  "tika-s0301t:657": "5. Dāmalisuttavaṇṇanā",
  "tika-s0301t:658_0": "86. Tena kāraṇenāti tena padhānena kāraṇabhūtena, padhānakaraṇanimittanti attho.",
  "tika-s0301t:658_1": "Yaṃ kiñci khuddakampi mahantampi hīnampi paṇītampi bhavaṃ. Āyatapaggahoti dīgharattassa",
  "tika-s0301t:658_2": "vīriyārambho. Kiccavosānanti kiccaniṭṭhānaṃ. Tathevāti yathā arahattuppattito pubbe,",
  "tika-s0301t:658_3": "tato pacchāpi tatheva “buddhipaggaho”ti vīriyaṃ daḷhaṃ karotūti kuppadhammaṃ viya",
  "tika-s0301t:658_4": "maññamāno vadati. Diṭṭhadhammasukhavihārādiatthaṃ pana vīriyakaraṇaṃ icchitabbameva.",
  "tika-s0301t:659_0": "Asaṃkiṇṇāti avomissā evaṃ aññattha anāgatattā. Tenāha “bhagavatā hī”tiādi. Yadi evaṃ",
  "tika-s0301t:659_1": "idheva kasmā etaṃ vuttanti āha “idha panā”tiādi. Patiṭṭhanti nadī nāma anavaṭṭhitatīrā,",
  "tika-s0301t:659_2": "tattha patiṭṭhātabbaṭṭhānaṃ.",
  "tika-s0301t:660": "Dāmalisuttavaṇṇanā niṭṭhitā.",
  "tika-s0301t:661": "6. Kāmadasuttavaṇṇanā",
  "tika-s0301t:662_0": "87. Pubbayogāvacaroti pubbe yogāvacaro purimattabhāve bhāvanamanuyutto. Ayaṃ kira",
  "tika-s0301t:662_1": "kassapassa bhagavato sāsane pabbajitvāva bahūni vassasahassāni samaṇadhammaṃ akāsi,",
  "tika-s0301t:662_2": "na pana visesaṃ nibbattesi. Tamatthaṃ kāraṇena saddhiṃ dassetuṃ “bahalakilesatāyā”tiādi",
  "tika-s0301t:662_3": "vuttaṃ. Ekantaparisuddhassāti yathā visesāvaho hoti, evaṃ ekantena parisuddhassa",
  "tika-s0301t:662_4": "sabbaso anupakkiliṭṭhassa. Sīlena samāhitāti yathā sīlaṃ uparūpari visesāvahaṃ nibbedhabhāgiyañca",
  "tika-s0301t:662_5": "hoti, evaṃ sammadeva āhitacittā suṭṭhu sampannacittā. Tathābhūtā tena samannāgatā",
  "tika-s0301t:662_6": "hontīti āha “samupetā”ti. Patiṭṭhitasabhāvāti sekkhattā eva yathādhigatadhammena",
  "tika-s0301t:662_7": "niccalabhāvena adhiṭṭhitasabhāvā. Mayā tuṭṭhiyā gahitāya devaputto “dullabhā tuṭṭhī”ti",
  "tika-s0301t:662_8": "vakkhatīti bhagavā “tuṭṭhi hoti sukhāvahā”ti avocāti āha “upari pañhasamuṭṭhāpanattha”nti.",
  "tika-s0301t:662_9": "Pabbajito rukkhamūliko abbhokāsiko vā anagāriyupeto nāma hoti, senāsane pana vasanto",
  "tika-s0301t:662_10": "kathanti āha “sattabhūmike”tiādi. Catupaccayasantosoti bhāvanābhiyogasiddho catūsu",
  "tika-s0301t:662_11": "paccayesu santoso. Tena cittavūpasamena tuṭṭhi laddhāti dasseti. Cittavūpasamabhāvanāyāti",
  "tika-s0301t:662_12": "cittakilesānaṃ vūpasamakarabhāvanāya, manacchaṭṭhānaṃ indriyānaṃ nibbisevanabhāvakaraṇena",
  "tika-s0301t:662_13": "savisesaṃ cittassa vūpasamakarabhāvanāya rato manoti yojanā.",
  "tika-s0301t:663_0": "Ettha ca indriyūpasamena cittasamādhānaṃ paripuṇṇaṃ hoti indriyabhāvanāya cittasamādhānassa",
  "tika-s0301t:663_1": "akārakānaṃ dūrīkaraṇato. Adhicittasamādhānena catupaccayasantoso savisesaṃ parisuddho",
  "tika-s0301t:663_2": "paripuṇṇo ca hoti paccayānaṃ alābhalābhesu pariccāgasabhāvato. Vuttanayena pana santuṭṭhassa",
  "tika-s0301t:663_3": "yathāsamādinnaṃ sīlaṃ visujjhati pāripūriñca upagacchati, tathābhūto catusaccakammaṭṭhāne",
  "tika-s0301t:663_4": "yutto maggapaṭipāṭiyā sabbaso kilese samucchindanto nibbānadiṭṭho hotīti imamatthaṃ",
  "tika-s0301t:663_5": "dasseti “ye rattindiva”ntiādinā. Kiṃ na gacchissanti? Gamissantevāti ariyamaggabhāvanaṃ",
  "tika-s0301t:663_6": "pahāya sammāpaṭipattiyā dukkarabhāvaṃ sandhāya sāsaṅkaṃ vadati. Tenāha “ayaṃ pana",
  "tika-s0301t:663_7": "duggamo bhagavā visamo maggo”ti.",
  "tika-s0301t:664_0": "Tattha keci “ayaṃ panāti devaputto. So hi bhagavato ‘ariyā gacchantī’ti vacanaṃ sutvā",
  "tika-s0301t:664_1": "‘duggamo bhagavā’tiādimāhā”ti vadanti, taṃ na yujjati. Yasmā “saccameta”nti evamādipi",
  "tika-s0301t:664_2": "tasseva vevacanaṃ katvā dassitaṃ, tasmā “yena maggena ariyā gacchantī”ti tumhehi",
  "tika-s0301t:664_3": "vuttaṃ, ayaṃ pana “duggamo bhagavā visamo maggo”ti āha devaputto. Ariyamaggo kāmaṃ",
  "tika-s0301t:664_4": "kadāci atidukkhā paṭipadātipi vuccati, tañca kho pubbabhāgapaṭipadāvasena, ayaṃ pana",
  "tika-s0301t:664_5": "atīva sugamo sabbakilesaduggavivajjanato kāyaduccaritādivisamassa rāgādivisamassa",
  "tika-s0301t:664_6": "ca dūrīkaraṇato na visamo. Tenāha “pubbabhāgapaṭipadāyā”tiādi. Assāti ariyamaggassa.",
  "tika-s0301t:664_7": "Ariyamaggassa hi adhisīlasikkhādīnaṃ paribundhitabbabhāgena bahū parissayā hontīti.",
  "tika-s0301t:664_8": "Evaṃ vuttoti “duggamo visamo”ti ca evaṃ vutto.",
  "tika-s0301t:665_0": "Avaṃsirāti anuṭṭhahanena adhobhūtauttamaṅgā. Kusalaṅgesu hi sammādiṭṭhi uttamaṅgā",
  "tika-s0301t:665_1": "sabbaseṭṭhattā, tañca anariyā patanti na uṭṭhahanti micchāpaṭipajjanato. Tenāha “ñāṇasirenā”tiādi.",
  "tika-s0301t:665_2": "Anariyamaggeti micchāmagge. Tenāha “visame magge”ti. Taṃ magganato anariyā ariyānaṃ",
  "tika-s0301t:665_3": "maggato apāpuṇanena pariccattā hutvā apāye sakalavaṭṭadukkhe ca patanti. Svevāti",
  "tika-s0301t:665_4": "svāyaṃ anariyehi kadācipi gantuṃ asakkuṇeyyo maggo ariyānaṃ visuddhasattānaṃ sabbaso",
  "tika-s0301t:665_5": "samadhigamena samo hoti. Kāyavisamādīhi samannāgatattā visame sattakāye tesaṃ sabbasova",
  "tika-s0301t:665_6": "pahānena sabbattha samāyeva.",
  "tika-s0301t:666": "Kāmadasuttavaṇṇanā niṭṭhitā.",
  "tika-s0301t:667": "7. Pañcālacaṇḍasuttavaṇṇanā",
  "tika-s0301t:668_0": "88. Sambādheti sampīḷitataṇhākilesādinā sauppīḷatāya paramasambādhe. Ativiya saṅkāraṭṭhānabhūto",
  "tika-s0301t:668_1": "hi nīvaraṇasambādho adhippeto. So hi duggahano tasmiṃ asati kāmaguṇasambādho anavasaro",
  "tika-s0301t:668_2": "eva seyyathāpi mahākassapādīnaṃ. Okāsanti jhānassetaṃ nāmaṃ nīvaraṇasambādhābhāvato.",
  "tika-s0301t:668_3": "Asambādhabhāvena hi jhānaṃ idha “okāso”ti vuttaṃ, tañca kho accantāsambādhaṭṭhānatāya",
  "tika-s0301t:668_4": "vipassanāpādakatāya. Tathā hi pāḷiyaṃ “avindī”tiādi vuttaṃ. Tattha avindīti vindi",
  "tika-s0301t:668_5": "paṭilabhi. Bhūrimedhasoti mahāpañño, sapaññoti attho. Abujjhīti bujjhi paṭivijjhi.",
  "tika-s0301t:668_6": "Paṭilīno hutvā seṭṭho, paṭilīnānaṃ vā seṭṭhoti paṭilīnaseṭṭho. Mānussayavasena unnatabhāvato",
  "tika-s0301t:668_7": "paṭilīno nāma pahīnamāno. Paṭilabhiṃsūti kāmaguṇasambādhepi “ime kāmaguṇā mādisānaṃ",
  "tika-s0301t:668_8": "kiṃ karissantī”ti? Te abhibhuyya nibbānappattiyā sammāsatiṃ paṭilabhiṃsu. Tena sampayuttena",
  "tika-s0301t:668_9": "lokuttarasamādhināpi suṭṭhu samāhitā.",
  "tika-s0301t:669_0": "Ayaṃ kira devaputto ito purimavāre attabhāve paṭhamajjhānalābhī hutvā tato cavitvā",
  "tika-s0301t:669_1": "brahmakāyikāsu nibbattitvā tattha jhānasukhaṃ anubhavitvā tato cuto idāni kāmabhave",
  "tika-s0301t:669_2": "nibbatto, tasmā taṃ jhānaṃ sambhāvento “tādisassa nāma jhānasukhassa lābhī bhagavā”ti",
  "tika-s0301t:669_3": "tena guṇena bhagavantaṃ abhitthavanto “sambādhe vatā”ti gāthaṃ abhāsi. Athassa bhagavā",
  "tika-s0301t:669_4": "yathā nāma aṭṭhasaṭṭhiyojanasatasahassubbedhasinerupabbatarājaṃ upādāya sāsapo na",
  "tika-s0301t:669_5": "kiñci hoti, evaṃ anantāparimeyyabuddhaguṇe upādāya rūpāvacarapaṭhamajjhānaṃ na kiñci",
  "tika-s0301t:669_6": "hotīti dassento “ye sati”ntiādinā anuttaraguṇādhigamaṃ pavedesi. Tattha satinti vipassanāsatiyā",
  "tika-s0301t:669_7": "saddhiṃ ariyamaggasatiṃ. Susamāhitāti lokiyasamādhinā ceva lokuttarasamādhinā ca",
  "tika-s0301t:669_8": "suṭṭhu samāhitā. Te hi accantaṃ susamāhitā, na jhānamattalābhino akuppadhammattā.",
  "tika-s0301t:669_9": "Keci “kammante susamāhitā”ti pāṭhaṃ vatvā “maggasamāhitā”ti atthaṃ vadanti.",
  "tika-s0301t:670": "Pañcālacaṇḍasuttavaṇṇanā niṭṭhitā.",
  "tika-s0301t:671": "8. Tāyanasuttavaṇṇanā",
  "tika-s0301t:672_0": "89. Atītajātiyaṃ sayaṃkāravasena tāya diṭṭhiyā uppāditattā pubbe titthakaro. Tenāha",
  "tika-s0301t:672_1": "“diṭṭhi uppādetvā”ti. Apare āhu “ayaṃ me satthāti gahaṇavasena titthakaro assa atthīti",
  "tika-s0301t:672_2": "pubbe titthakaro, atītattabhāve titthakarasāvako”ti. Te “diṭṭhiṃ uppādetvāti tassa",
  "tika-s0301t:672_3": "satthuno diṭṭhiṃ ādāya gahetvāti attho”ti vadanti. Titthaṃ nāma dvāsaṭṭhi diṭṭhiyo",
  "tika-s0301t:672_4": "tabbinimuttassa micchāvādassa abhāvato. Titthe niyuttāti titthikā, te eva titthiyāti",
  "tika-s0301t:672_5": "vuttā ka-kārassa ya-kāraṃ katvā. Tassāti yathāvuttassa kalyāṇakammassa. Nissandenāti",
  "tika-s0301t:672_6": "phalabhāvena. Vīriyappaṭisaṃyuttāti vīriyadīpanāti attho.",
  "tika-s0301t:673_0": "Aniyamitaāṇattīti aniyamavidhānaṃ aniyamavasena vidhivacanaṃ. Taṇhāsotanti taṇhāppabandhanaṃ.",
  "tika-s0301t:673_1": "Nīharāti samehi pajaha. Ekattanti ekaggaṃ. Tenāha “jhāna”nti. Upapajjatīti na uppajjati",
  "tika-s0301t:673_2": "na pāpuṇātīti āha “na paṭilabhatī”ti. Na osakkeyyāti na saṅkocaṃ āpajjeyya. Gharāvāsato",
  "tika-s0301t:673_3": "paribbajanaṃ parito apagamoti paribbajo. Pabbajitavatasamādānassa adaḷhatāya ca tattha",
  "tika-s0301t:673_4": "ca asakkaccakiriyāya sithilagahitā. Atirekanti pabbajjāya purimakālatopi adhikaṃ.",
  "tika-s0301t:673_5": "Uparīti uparūpari. Dukkaṭaṃ akatameva seyyoti duccaritaṃ nāma sabbena sabbaṃ akatameva hitāvahaṃ.",
  "tika-s0301t:674_0": "Yaṃ kiñcīti yaṃ kiñci kammaṃ. Sithilaṃ katanti asakkaccakāritāya sithilaṃ katvā pavattitaṃ.",
  "tika-s0301t:674_1": "Evarūpamevāti evarūpaṃ parāmaṭṭhasāmaññasadisameva pacchānutāpacariyādipaṭibhāgato.",
  "tika-s0301t:674_2": "Saṃkiliṭṭhameva taṇhāsaṃkilesaupakkiliṭṭhattā. Āsaṅkitaparisaṅkitantiādito samantatopi",
  "tika-s0301t:674_3": "parehi saṅkitaṃ. Brahmacariyassa ādi ādibrahmacariyaṃ, tattha niyuttāti ādibrahmacariyikā,",
  "tika-s0301t:674_4": "maggabrahmacariyassa pubbabhāgapaṭipadāti attho. Tenāha “maggabrahmacariyassa ādibhūtā”ti.",
  "tika-s0301t:674_5": "Pubbapadhānabhūtāti paṭhamārambhabhūtā.",
  "tika-s0301t:675": "Tāyanasuttavaṇṇanā niṭṭhitā.",
  "tika-s0301t:676": "9. Candimasuttavaṇṇanā",
  "tika-s0301t:677_0": "90. Vimāne gahite taṃnivāsīpi gahito hotīti vuttaṃ “candavimānavāsī devaputto”ti.",
  "tika-s0301t:677_1": "Sabbadhīti sabbasmā duggaṭṭhānā vippamuttosi bhagavā tvaṃ, tasmā mayhampi ito sambādhaṭṭhānato",
  "tika-s0301t:677_2": "vippamokkhaṃ karohīti adhippāyo. Tenāha “tassa me saraṇaṃ bhavā”ti. Lokānukampakāti",
  "tika-s0301t:677_3": "sabbassa lokassa anuggahā, tasmā tuyhampi etassapi candassa. Tādisā evāti samānā",
  "tika-s0301t:677_4": "eva. Pamuñcasīti pamuñcittha. Tenāha “atītatthe vattamānavacana”nti.",
  "tika-s0301t:678": "Candimasuttavaṇṇanā niṭṭhitā.",
  "tika-s0301t:679": "10. Sūriyasuttavaṇṇanā",
  "tika-s0301t:680_0": "91. Andhabhāvakaraṇeti lokassa andhakaraṇetipi apare. Tenāha “tamasī”ti. Virocatīti",
  "tika-s0301t:680_1": "vijjotati. Kāmaṃ devaputtavasena paṭhamaṃ devatā uddhaṭā, rāhuno pana payogo tassa",
  "tika-s0301t:680_2": "vimāneti āha “maṇḍalīti maṇḍalasaṇṭhāno”ti. Vadati tadā mukhena gahitattā. Mukhena",
  "tika-s0301t:680_3": "gahaṇañcettha “gilī”ti adhippetaṃ, na ca ajjhoharaṇanti āha “gilīti vadatī”ti. Idāni",
  "tika-s0301t:680_4": "tassa mukhena gahaṇasamatthataṃ dassetuṃ “rāhussa hī”tiādi vuttaṃ. Sotiādi tassa",
  "tika-s0301t:680_5": "candimasūriyānaṃ gahaṇakāraṇadassanaṃ. Adhivatthā devatāti candimasūriyānaṃ paricārakadevatā.",
  "tika-s0301t:680_6": "Veganti javaṃ. So hi kenaci abhimukhaṃ atidunnivāro kammaniyāmasiddho. Matthakanti",
  "tika-s0301t:680_7": "kaṇṭhassa uparimadesaṃ. Keci “sīsamatthakamevā”ti vadanti. Nikkhameyya vegassa tikkhasīghathāmabhāvato.",
  "tika-s0301t:680_8": "Ākaḍḍhitvāti attano gamanadisābhimukhaṃ ākaḍḍhitvā. Nanti rāhuṃ. Uddhaṃ ullaṅghetukāmampi",
  "tika-s0301t:680_9": "onameyya. Padadvayenapi so mahāsarīro mahābalo, candimasūriyānaṃ pana gamanavego",
  "tika-s0301t:680_10": "tena sabbathāpi dunnivāriyovāti dasseti. Vimānenāti candaggahe candavimānena, sūriyaggahe",
  "tika-s0301t:680_11": "sūriyavimānena ubhinnampi vimānena saheva. Amāvāsiyañhi dve vimānāni yojanamattantaritāni",
  "tika-s0301t:680_12": "hutvā saheva pavattanti. Yadi dvepi devaputtā sotāpattiphalaṃ pattā, atha kasmā sūriyasutte",
  "tika-s0301t:680_13": "eva “pajaṃ mama”nti vuttaṃ, na candasutteti? “So ca kira na cirasseva tato cavitvā",
  "tika-s0301t:680_14": "aññattha nibbatto, aññā eva ca devatā tattha vasi, yasmiṃ candaggahe bhagavā taṃ",
  "tika-s0301t:680_15": "gāthaṃ abhāsi, na tathā sūriyo, aparabhāge pana tatthapi kālena kālaṃ rāhuggaho hotī”ti vadanti.",
  "tika-s0301t:681": "Sūriyasuttavaṇṇanā niṭṭhitā.",
  "tika-s0301t:682": "Paṭhamavaggavaṇṇanā niṭṭhitā.",
  "tika-s0301t:683": "2. Anāthapiṇḍikavaggo",
  "tika-s0301t:684": "1. Candimasasuttavaṇṇanā",
  "tika-s0301t:685_0": "92. Pabbatataṭā sandamāno tathārūpo nadīnivattanapadesopi sambādhaṭṭhānatāya kaccho",
  "tika-s0301t:685_1": "viyāti āha “pabbatakacchepī”ti. Paṭipakkhadūrībhāvena seṭṭhaṭṭhena ca eko udetīti",
  "tika-s0301t:685_2": "ekodi, ekaggatā. Tasmiṃ yogato ekaggacittā idha ekodī. Paṭipakkhato attānaṃ nipayanti",
  "tika-s0301t:685_3": "visodhentīti nipakā, paññavanto. Tenāha “ekaggacittā cevā”tiādi. Kāyādibhedaṃ ārammaṇaṃ",
  "tika-s0301t:685_4": "sātisayāya satiyā sarantīti satā. Tenāha “satimanto”ti. Sotthiṃ gamissantīti yathāvuttapadese",
  "tika-s0301t:685_5": "magā sotthimanupaddavena vattissanti, evaṃ jhānalābhino sotthiṃ kilesehi anupaddutā",
  "tika-s0301t:685_6": "vattissanti. Ayaṃ kira devaputto brahmaloke nibbānasaññī, tasmā evamāha. Bhagavā",
  "tika-s0301t:685_7": "“ayaṃ devaputto anibbānagāmī samāno nibbānagāmisaññī, handassa nibbānagāmino dassemī”ti",
  "tika-s0301t:685_8": "dutiyaṃ gāthamāha. Catunnaṃ oghānaṃ, saṃsāramahoghasseva vā paratīrabhāvato paratīranti",
  "tika-s0301t:685_9": "nibbānaṃ. Ambuni jāto ambujo, maccho. Suttajālaṃ chinditvā macchā viya kilesajālaṃ",
  "tika-s0301t:685_10": "bhinditvā gamissantīti.",
  "tika-s0301t:686": "Candimasasuttavaṇṇanā niṭṭhitā.",
  "tika-s0301t:687": "2. Veṇḍusuttavaṇṇanā",
  "tika-s0301t:688_0": "93. Payirupāsiyāti payirupāsahetu. Sikkhantīti tissopi sikkhā sikkhanti. Siṭṭhipadeti",
  "tika-s0301t:688_1": "kilesānaṃ sāsanato vaṭṭadukkhaparittāsanato ca siṭṭhisaññite yathānusiṭṭhaṃ paṭipajjitabbato",
  "tika-s0301t:688_2": "pade, saddhammeti attho. Tenāha “anusiṭṭhipade”ti. Tattha anusiṭṭhīti saddhammo.",
  "tika-s0301t:688_3": "Kāleti yuttapattakāle. Appamādonāma samathavipassanābhāvanā.",
  "tika-s0301t:689": "Veṇḍusuttavaṇṇanā niṭṭhitā.",
  "tika-s0301t:690": "3. Dīghalaṭṭhisuttavaṇṇanā",
  "tika-s0301t:691": "94. Tatheva paññāyīti dīghalaṭṭhitveva paññāyi, tathāsamaññā eva ahosi.",
  "tika-s0301t:692": "Dīghalaṭṭhisuttavaṇṇanā niṭṭhitā.",
  "tika-s0301t:693": "4. Nandanasuttavaṇṇanā",
  "tika-s0301t:694_0": "95. Natthi etassa āvaṭṭaṃ āvaraṇanti anāvaṭaṃ. Rukkho vā pabbato vāti sattānaṃ pakaticakkhussa",
  "tika-s0301t:694_1": "āvaraṇabhūto rukkho viya pabbato viya ca abhibhavituṃ samattho ñeyyāvaraṇo natthi.",
  "tika-s0301t:694_2": "Kathaṃvidhanti kathaṃsaṇṭhitaṃ, kathaṃpakāraṃ vā. Dukkhanti vaṭṭadukkhaṃ.",
  "tika-s0301t:695": "Nandanasuttavaṇṇanā niṭṭhitā.",
  "tika-s0301t:696": "5. Candanasuttavaṇṇanā",
  "tika-s0301t:697_0": "96. Heṭṭhāti kāmabhave. Tattha hi paribbhamantassa patiṭṭhā dullabhā yebhuyyena tattha",
  "tika-s0301t:697_1": "sattā nimuggā eva honti, tasmā heṭṭhā appatiṭṭho saṃsāro. Uparīti mahaggatabhave.",
  "tika-s0301t:697_2": "Tattha hi nibbattassa nibbānaṃ āruhituṃ ālambanā dullabhā, jhānābhiratiyā tattheva",
  "tika-s0301t:697_3": "nikanti tesaṃ balavatī hoti, tasmā upari anālambano saṃsāro. Pesitattoti nibbānaṃ",
  "tika-s0301t:697_4": "pati pesitacitto. Tayo kammābhisaṅkhārāti puññābhisaṅkhārādayo tayo abhisaṅkhārā.",
  "tika-s0301t:697_5": "Tena “nandīpubbako kammabhavo”ti vatvā “nandiṃ janetvā”ti vutto. Kāmasaññāsīsena",
  "tika-s0301t:697_6": "kāmacchandassa gahaṇaṃ, kāmacchandapamukhāni ca orambhāgiyasaṃyojanāni gahitānīti",
  "tika-s0301t:697_7": "āha “kāmasaññāgahaṇena pañcorambhāgiyasaṃyojanānī”ti. Rūpabhavo rūpaṃ bhavapadalopena.",
  "tika-s0301t:697_8": "Rūpabhavaggahaṇena cettha sesabhavassapi gahaṇaṃ. Tassa saṃyojanaggahaṇena pañca",
  "tika-s0301t:697_9": "uddhambhāgiyasaṃyojanāni gahitāni. Mahogheti saṃsāramahoghe. Tesanti kāmabhavādīnaṃ",
  "tika-s0301t:697_10": "gahaṇena bhavabhāvena tadekalakkhaṇatāya. Arūpabhavo gahito lakkhaṇahāranayena. Sesaṃ suviññeyyameva.",
  "tika-s0301t:698": "Candanasuttavaṇṇanā niṭṭhitā.",
  "tika-s0301t:699": "6. Vāsudattasuttavaṇṇanā",
  "tika-s0301t:700": "97. Chaṭṭhaṃ heṭṭhā devatāsaṃyuttavaṇṇanāyaṃ vuttatthameva.",
  "tika-s0301t:701": "Vāsudattasuttavaṇṇanā niṭṭhitā.",
  "tika-s0301t:702": "7. Subrahmasuttavaṇṇanā",
  "tika-s0301t:703_0": "98. Subrahmāti tassa devaputtassa nāmaṃ. Tassa satthu santikūpasaṅkamanassa kāraṇaṃ",
  "tika-s0301t:703_1": "dassento “so kirā”tiādimāha. Tadeva sokaṃ tassa devaputtassa aṭṭhuppatti. Accharāsaṅghaparivutoti",
  "tika-s0301t:703_2": "sahassamattena accharāsaṅghena parivuto. Nandanakīḷikanti nandanavanakīḷikaṃ. Hatthaṃ",
  "tika-s0301t:703_3": "āgacchatīti hatthagayhupago hoti. Ganthentīti ettha mālāveṭhanampi khiḍḍāpasutatāyāti",
  "tika-s0301t:703_4": "daṭṭhabbaṃ. Aññathā pupphāniyeva tāya tāya cittassa vasena mālābhāvena hatthaṃ upagacchantīti.",
  "tika-s0301t:703_5": "Upacchedakakammavasenāti tasmiṃ devaloke āyusese sati eva tassa pana upaghātakassa",
  "tika-s0301t:703_6": "laddhokāsassa pāpakammassa vasena. “Pahāro”ti divasassa tatiyo bhāgo vuccati, tasmā",
  "tika-s0301t:703_7": "ekappahārenevāti ekavelāyamevāti attho.",
  "tika-s0301t:704_0": "Piyavatthukasokenāti piyavatthunimittakena sokena. Ruppamānoti pīḷiyamāno. Sattame",
  "tika-s0301t:704_1": "divaseti manussagaṇanāya sattame divase. Tatthevāti tasmiṃyeva niraye nibbattitabbaṃ",
  "tika-s0301t:704_2": "iminā tāhi ca saheva pubbe tassa pāpakammassa katattā. Ruppīti cittasantāsaṃ āpajji.",
  "tika-s0301t:704_3": "Niddhamitunti nīharituṃ apanetuṃ. Satthu santikaṃ gantvāti tāhi pañcasatāhi accharāhi",
  "tika-s0301t:704_4": "saddhiṃ bhagavato santikaṃ gantvā.",
  "tika-s0301t:705_0": "Idanti attano cittaṃ dasseti āsannapaccakkhabhāvato. Niccanti sadā. Svāyaṃ niccattho",
  "tika-s0301t:705_1": "adhippāyavasena gahetabboti tattha pahātabbaṃ gahetabbañca dassento “devaloke”tiādimāha.",
  "tika-s0301t:705_2": "Na gahetabbo hetupavattito pubbe tassa utrāsassa abhāvato. Tesūti dukkhesu. Tāni",
  "tika-s0301t:705_3": "hi hetupaccayehi kattabbato gāthāyaṃ “kicchesū”ti vuttāni. Kicchesūti vā kicchanimittaṃ.",
  "tika-s0301t:705_4": "Yāsañhi payogavipattīnaṃ vasenassa tāni dukkhāni uppajjeyyuṃ, taṃnimittanti attho.",
  "tika-s0301t:705_5": "Tā hi assa payogavipattiyo gativipattiyo satthu santikaṃ upagamanena hāyeyyuṃ. Nibbattānaṃ",
  "tika-s0301t:705_6": "diṭṭhānīti nibbattānaṃ vasena diṭṭhāni dukkhāni. Tesu ca dukkhesu. Sabbattha nimittatthe",
  "tika-s0301t:705_7": "bhummaṃ. Ḍayhamāno viya cittasantāpena.",
  "tika-s0301t:706_0": "Cattāripi saccāni bujjhati paṭivijjhatīti bodhi, satiādidhammasāmaggī, tasmā bojjhā",
  "tika-s0301t:706_1": "bodhito. Sā pana bodhi bhāvanākāreneva pavattati, aññatrasaddayogena ca “bojjhā”ti",
  "tika-s0301t:706_2": "nissakkavacananti tadatthaṃ dassento muñcitvāpadaṃ apekkhitvā “bojjhaṅgabhāvana”nti",
  "tika-s0301t:706_3": "āha. Tapoguṇanti dhutadhammamāha. So hi taṇhāloluppassa tapanato tapo, sayaṃ guṇasabhāvattā",
  "tika-s0301t:706_4": "guṇasannissayato ca guṇanti. Tenāha “dhutaṅgasaṅkhātaṃ tapoguṇa”nti. Sabbe saṅkhāragatā",
  "tika-s0301t:706_5": "nissajjīyanti etthāti sabbanissaggo, asaṅkhatadhātūti āha “sabbanissaggāti nibbānato”ti.",
  "tika-s0301t:707_0": "Indriyasaṃvarova paṭhamaṃ veditabbo paṭipattikkamavasena tasseva paṭhamattā. Taṃ",
  "tika-s0301t:707_1": "pana paṭipattikkamaṃ dassetuṃ “indriyasaṃvare hī”tiādimāha. Nippariyāyato maggapariyāpannā",
  "tika-s0301t:707_2": "eva bojjhaṅgāti āha “sahavipassanāya bojjhaṅge”ti. Tassāti tathābhāvena tassa yogino.",
  "tika-s0301t:707_3": "Yasmā devaputtassa satthā taṃ gāthaṃ vatvā upari ca saccāni pakāsesi, tasmā vuttaṃ",
  "tika-s0301t:707_4": "“bhagavā catusaccavasena desanaṃ vinivattesī”ti. Devaputto sotāpattiphale patiṭṭhahīti",
  "tika-s0301t:707_5": "kāmaṃ tasseva visesādhigamo idhāgato, pañcasatamattāhi pana accharāhi saddhiṃ sotāpattiphale",
  "tika-s0301t:707_6": "patiṭṭhahīti veditabbaṃ. Tenāha mahāsatipaṭṭhānasuttavaṇṇanāyaṃ “so desanāpariyosāne",
  "tika-s0301t:707_7": "pañcahi accharāsatehi saddhiṃ sotāpattiphale patiṭṭhāya taṃ sampattiṃ thāvaraṃ katvā",
  "tika-s0301t:707_8": "devalokameva agamāsī”ti.",
  "tika-s0301t:708": "Subrahmasuttavaṇṇanā niṭṭhitā.",
  "tika-s0301t:709": "8. Kakudhasuttavaṇṇanā",
  "tika-s0301t:710_0": "99. “Nandāmī”ti vutte nandī nāma pabbajitassa malanti codetukāmo devaputto “nandasī”ti",
  "tika-s0301t:710_1": "pucchi. Athassa bhagavā taṃ paṭikkhipanto “kiṃ laddhā”ti? Āha. Tena “tayā mama adhippetanandiyā",
  "tika-s0301t:710_2": "idha paccayo eva natthi, kuto sā nandī”ti dasseti. Tenāha “tuṭṭhi nāmā”tiādi. Atha",
  "tika-s0301t:710_3": "devaputto nandiyā asati sokena bhavitabbaṃ, soko ca pabbajitassa malanti codento",
  "tika-s0301t:710_4": "āha “tena hi, samaṇa, socasī”ti. Bhagavā tampi paṭikkhipanto “kiṃ jīyitthā”tiādimāha.",
  "tika-s0301t:710_5": "Kiṃ maṃ jinātīti attho?",
  "tika-s0301t:711_0": "Yadi te nandisokā na santi hāsavatthuno lābhassa jāniyā ca abhāvato, ekavihārino",
  "tika-s0301t:711_1": "pana aratiyā bhavitabbanti āha – “kacci taṃ ekamāsīnaṃ, aratī nābhikīratī”ti. Tasmimpi",
  "tika-s0301t:711_2": "bhagavatā paṭikkhitte atha nesampi nandisokāratīnaṃ abhāve kāraṇaṃ pucchanto “kathaṃ",
  "tika-s0301t:711_3": "tva”nti gāthamāha? Athassa bhagavā taṃ kāraṇaṃ pavedento “aghajātassā”ti gāthamāha.",
  "tika-s0301t:711_4": "Tattha aghajātassāti aghe jātassa. Tenāha “vaṭṭadukkhe ṭhitassā”ti. Jātataṇhassa",
  "tika-s0301t:711_5": "appahīnataṇhassa vaṭṭadukkhaṃ āgatameva kāraṇassa appahīnattā. Tasseva hi kāraṇassa",
  "tika-s0301t:711_6": "appahīnataṃ dassento “dukkhī sukhaṃ patthayatīti hi vutta”nti āha. Dukkhappavattiyā",
  "tika-s0301t:711_7": "sāpi taṇhāppavatti tena dassitā. Itītiādinā vuttamevatthaṃ nigamanavasena dasseti.",
  "tika-s0301t:712": "Kakudhasuttavaṇṇanā niṭṭhitā.",
  "tika-s0301t:713": "9. Uttarasuttavaṇṇanā",
  "tika-s0301t:714": "100. Navamanti uttarasuttaṃ heṭṭhā devatāsaṃyuttavaṇṇanāyaṃ vuttatthameva.",
  "tika-s0301t:715": "Uttarasuttavaṇṇanā niṭṭhitā.",
  "tika-s0301t:716": "10. Anāthapiṇḍikasuttavaṇṇanā",
  "tika-s0301t:717_0": "101. Dasame kāmaṃ devatāsaṃyuttepi “idaṃ hi taṃ jetavana”ntiādinā imā eva gāthā āgatā.",
  "tika-s0301t:717_1": "Tattha “aññatarā devatā”ti nidānaṃ āropitaṃ. Heṭṭhā āgatanayattā eva hi potthakesu",
  "tika-s0301t:717_2": "na likhitaṃ, idha pana devaputtasaṃyutte “anāthapiṇḍiko devaputto”ti nidāne nigame",
  "tika-s0301t:717_3": "ca āgataṃ, tattha devaputtena satthu vuttappakāraguṇapavedanavasena vuttaṃ. Satthā",
  "tika-s0301t:717_4": "pana bhikkhūnaṃ tamatthaṃ pavedento “aññataro devaputto”ti āha. Tathā pavedane pana",
  "tika-s0301t:717_5": "kāraṇaṃ dassento “ānandattherassā”tiādimāha. Anumānabuddhiyāti anumānañāṇassa. Ānubhāvappakāsanatthanti baladīpanatthaṃ.",
  "tika-s0301t:718": "Anāthapiṇḍikasuttavaṇṇanā niṭṭhitā.",
  "tika-s0301t:719": "Dutiyavaggavaṇṇanā niṭṭhitā.",
  "tika-s0301t:720": "3. Nānātitthiyavaggo",
  "tika-s0301t:721": "1. Sivasuttavaṇṇanā",
  "tika-s0301t:722": "102. Tatiyavaggassa paṭhamanti tatiyavagge paṭhamasuttaṃ. Vuttatthameva heṭṭhā satullapakāyikavagge paṭhamasutte.",
  "tika-s0301t:723": "Sivasuttavaṇṇanā niṭṭhitā.",
  "tika-s0301t:724": "2. Khemasuttavaṇṇanā",
  "tika-s0301t:725_0": "103. Paṭhamaṃyevāti jarāmaraṇādibhāvato pageva. Balavacintanaṃ cintetīti yathā sākaṭiko",
  "tika-s0301t:725_1": "ajānitvā visame magge sakaṭaṃ pājento akkhe chinne patikātuṃ avisahanto dukkhī dummano",
  "tika-s0301t:725_2": "balavacintanaṃ cinteti, mahantaṃ cittasantāpaṃ pāpuṇāti, evaṃ adhammavādī maccumukhaṃ",
  "tika-s0301t:725_3": "patto balavacittasantāpaṃ pāpuṇāti, tasmā dhammacariyāya nappamajjitabbanti.",
  "tika-s0301t:726": "Khemasuttavaṇṇanā niṭṭhitā.",
  "tika-s0301t:727": "3. Serīsuttavaṇṇanā",
  "tika-s0301t:728_0": "104. Yaṃ dānaṃ demīti yaṃ deyyadhammaṃ parassa demi. Tassa pati hutvāti tabbisayaṃ",
  "tika-s0301t:728_1": "lobhaṃ suṭṭhu abhibhavanto tassa adhipati hutvā demi tena anākaḍḍhanīyattā. “Na dāso",
  "tika-s0301t:728_2": "na sahāyo”ti vatvā tadubhayaṃ anvayato byatirekato dassetuṃ “yo hī”tiādi vuttaṃ.",
  "tika-s0301t:728_3": "Dāso hutvā deti taṇhāya dāsabyassa upagatattā. Sahāyo hutvā deti tassa piyabhāvāvissajjanato.",
  "tika-s0301t:728_4": "Sāmī hutvā deti taṇhādāsabyato attānaṃ mocetvā abhibhuyya pavattanato. Sāmiparibhogasadisā",
  "tika-s0301t:728_5": "hetassāyaṃ pavattatīti.",
  "tika-s0301t:729_0": "Atha vā yo dānasīlatāya dāyako puggalo, so dāne pavattibhedena dānadāso dānasahāyo",
  "tika-s0301t:729_1": "dānapatīti tippakāro hotīti dasseti. Tadassa tippakārataṃ vibhajitvā dassetuṃ “yo",
  "tika-s0301t:729_2": "hī”tiādi vuttaṃ. Dātabbaṭṭhena dānaṃ, annapānādi. Tattha yaṃ attanā paribhuñjati",
  "tika-s0301t:729_3": "taṇhādhipannatāya, tassa vase vattanato dāso viya hoti. Yaṃ paresaṃ dīyati, tatthapi",
  "tika-s0301t:729_4": "annapānasāmaññena idaṃ vuttaṃ “dānasaṅkhātassa deyyadhammassa dāso hutvā detī”ti.",
  "tika-s0301t:729_5": "Sahāyo hutvā deti attanā paribhuñjitabbassa paresaṃ dātabbassa ca samasamaṭṭhapanena.",
  "tika-s0301t:729_6": "Pati hutvā deti sayaṃ deyyadhammassa vase avattitvā tassa attano vase vattāpanato.",
  "tika-s0301t:730_0": "Aparo nayo – yo attanā paṇītaṃ paribhuñjitvā paresaṃ nihīnaṃ deti, so dānadāso nāma",
  "tika-s0301t:730_1": "tannimittanihīnabhāvāpattito. Yo yādisaṃ attanā paribhuñjati, tādisameva paresaṃ",
  "tika-s0301t:730_2": "deti, so dānasahāyo nāma tannimittanihīnādhikabhāvavissajjanena sadisabhāvāpattito.",
  "tika-s0301t:730_3": "Yo attanā nihīnaṃ paribhuñjitvā paresaṃ paṇītaṃ deti, so dānapati nāma tannimittaseṭṭhabhāvappattito.",
  "tika-s0301t:730_4": "Kammasarikkhako hi vipāko, tasmā devaputto “dānapatī”ti vadanto “ahaṃ tādiso ahosi”nti dasseti.",
  "tika-s0301t:731_0": "“Catūsu dvāresu dānaṃ dīyitthā”ti pāḷiyaṃ saṅkhepato vuttamatthaṃ vitthāretvā dassetuṃ",
  "tika-s0301t:731_1": "“tassa kirā”tiādi vuttaṃ. Dānanti yiṭṭhaṃ, tañca kho sabbasādhāraṇavasena katanti",
  "tika-s0301t:731_2": "āha “samaṇa …pe… yācakāna”nti. Pabbajjūpagatāti yaṃ kiñci pabbajjaṃ upagatā. Bhovādinoti",
  "tika-s0301t:731_3": "jātimattabrāhmaṇe vadati. Nālattha buddhasuññattā tadā lokassa. Duggatāti dukkhajīvikakappakā",
  "tika-s0301t:731_4": "kasiravuttikā. Tenāha “daliddamanussā”ti. Kasivāṇijjādijīvikaṃ anuṭṭhātuṃ asamatthā",
  "tika-s0301t:731_5": "idha “kapaṇā”ti adhippetāti āha “kāṇakuṇiādayo”ti. Pathāvinoti addhikā. Vanibbakāti",
  "tika-s0301t:731_6": "dāyakānaṃ guṇakittanakammaphalakittanavasena yācakā seyyathāpi naggādayo. Tenāha",
  "tika-s0301t:731_7": "“iṭṭhaṃ dinna”ntiādi. Pasatamattanti vīhitaṇḍulādivasena vuttaṃ. Sarāvamattanti yāgubhattādivasena.",
  "tika-s0301t:731_8": "Yathā gāmalābho gāme uppajjanako āyalābho, evaṃ tattha dvāralābhoti āha “tattha uppajjanakasatasahasse”ti.",
  "tika-s0301t:731_9": "Mahantataraṃ dānaṃ adaṃsu aññassapi dhanassa viniyogaṃ gatattā. Taṃ sandhāyāti taṃ",
  "tika-s0301t:731_10": "mahantataraṃ dānaṃ kataṃ sandhāya. Rañño hi tattha dānaṃ itthāgārassa dānena mahatā",
  "tika-s0301t:731_11": "abhibhūtaṃ viya paṭinivattaṃ hotīti āha “paṭinivattī”ti. Kocīti bhummatthe paccattavacanaṃ.",
  "tika-s0301t:731_12": "Tenāha “katthacī”ti. Anekavassasahassāyukakāle tassa uppannattā asītivassasahassāni",
  "tika-s0301t:731_13": "so rājā dānamadāsīti.",
  "tika-s0301t:732": "Serīsuttavaṇṇanā niṭṭhitā.",
  "tika-s0301t:733": "4. Ghaṭīkārasuttavaṇṇanā",
  "tika-s0301t:734": "105. Catutthaṃ heṭṭhā devatāsaṃyuttavaṇṇanāyaṃ vuttatthameva.",
  "tika-s0301t:735": "Ghaṭīkārasuttavaṇṇanā niṭṭhitā.",
  "tika-s0301t:736": "5. Jantusuttavaṇṇanā",
  "tika-s0301t:737_0": "106. Ye vinaye apakataññuno saṃkilesikesu vodāniyesu dhammesu na kusalā yaṃ kiñci",
  "tika-s0301t:737_1": "na kārino vippaṭisārabahulā. Tesaṃ anuppannañca uddhaccaṃ uppajjati, uppannañca bhiyyobhāvaṃ",
  "tika-s0301t:737_2": "vepullaṃ āpajjatīti āha “akappiye kappiyasaññitāya…pe… uddhaccapakatikā”ti. Sārābhāvena",
  "tika-s0301t:737_3": "tucchattā ca naḷo viyāti naḷo, mānoti āha “unnaḷāti uggatanaḷā”ti. Tenāha “uṭṭhitatucchamānā”ti.",
  "tika-s0301t:737_4": "Māno hi seyyassa seyyoti sadisoti ca pavattiyā visesato tuccho. Cāpallenāti capalabhāvena,",
  "tika-s0301t:737_5": "taṇhāloluppenāti attho. Mukhakharāti mukhena pharusā, pharusavādinoti attho. Vikiṇṇavācāti",
  "tika-s0301t:737_6": "visaṭavacanā, samphappalāpatāya apariyantavacanā. Tenāha “asaṃyatavacanā”tiādi. Caṇḍasote",
  "tika-s0301t:737_7": "baddhanāvāsadisāti etena anavaṭṭhitakiriyataṃ dasseti. Yena samannāgatā sattā ekasmiṃ",
  "tika-s0301t:737_8": "ṭhāne ṭhātuṃ vā nisīdituṃ vā na sakkonti, ito cito ca vicaranti. Anavaṭṭhitacittāti",
  "tika-s0301t:737_9": "ekasmiṃ ārammaṇe na avaṭṭhitacittā. Vivaṭaindriyāti asaṃvutacakkhādiindriyā.",
  "tika-s0301t:738_0": "Guṇakathāya saddhiṃ kathiyamāno nigguṇassa aguṇo pākaṭo hoti jātimaṇisamīpe ṭhitassa",
  "tika-s0301t:738_1": "viya kācamaṇino doso. Sukhajīvinoti sukhe ṭhitā. Yathā dāyakānaṃ subharaṃ hoti, evaṃ",
  "tika-s0301t:738_2": "sukhena akicchena pavattajīvikā. Tenāha “pubbe bhikkhū”tiādi.",
  "tika-s0301t:739_0": "Attano rucivasena gāmakiccaṃ netīti gāmaṇi, te pana hīḷento vadati “gāmaṇikā”ti.",
  "tika-s0301t:739_1": "Vissajjetvāti sativossaggavasena vissajjetvā kilesamucchāyāti mahicchāsaṅkhātāya",
  "tika-s0301t:739_2": "taṇhāmucchāya. Sīlavantānaṃyeva hi duppaṭipattiṃ sandhāya devaputto vadati. Vattabbayuttakeyevāti",
  "tika-s0301t:739_3": "ovādena mayā anuggahetabbameva. Chaḍḍitakāti pariccattā ācariyupajjhāyādīhi. Tato",
  "tika-s0301t:739_4": "eva anāthā appatiṭṭhā. Petāti vigatajīvitā matā. Yathā petā, tatheva honti attahitāsamatthatāya",
  "tika-s0301t:739_5": "viññūnaṃ jigucchitabbatāya ca.",
  "tika-s0301t:740": "Jantusuttavaṇṇanā niṭṭhitā.",
  "tika-s0301t:741": "6. Rohitassasuttavaṇṇanā",
  "tika-s0301t:742_0": "107. Ekokāseti cakkavāḷassa pariyantasaññite ekasmiṃ okāse. Bhummanti “yatthā”ti",
  "tika-s0301t:742_1": "idaṃ bhummavacanaṃ, sāmaññato vuttampi “so lokassa anto”ti vacanato visiṭṭhavisayameva",
  "tika-s0301t:742_2": "hoti. “Na jāyati na mīyatī”ti vatvā puna “na cavati na upapajjatī”ti kasmā vuttanti",
  "tika-s0301t:742_3": "āha “idaṃ aparāparaṃ…pe… gahita”nti. Padagamanenāti padasā gamanena. Saṅkhāralokassa",
  "tika-s0301t:742_4": "antaṃ sandhāya vadati upari saccāni pakāsetukāmo. Saṅkhāralokassa hi anto nibbānaṃ.",
  "tika-s0301t:743_0": "Daḷhaṃ thiraṃ dhanu etassāti daḷhadhanvā. So eva daḷhadhammoti vutto. Tenāha “daḷhadhanū”ti.",
  "tika-s0301t:743_1": "Uttamappamāṇenāti sahassathāmappamāṇena. Dhanusippasikkhitatāya dhanuggaho, na dhanuggahamattenāti",
  "tika-s0301t:743_2": "āha “dhanuggahoti dhanuācariyo”ti. “Dhanuggaho”ti vatvā “sikkhito”ti vutte dhanusikkhāya",
  "tika-s0301t:743_3": "sikkhitoti viññāyati, sikkhā ca ettake kāle samatthassa ukkaṃsagato hotīti āha “dasa",
  "tika-s0301t:743_4": "dvādasa vassāni dhanusippaṃ sikkhito”ti. Usabhappamāṇepīti vīsatiyaṭṭhiyo usabhaṃ,",
  "tika-s0301t:743_5": "tasmiṃ usabhappamāṇe padese. Vālagganti vāḷakoṭiṃ. Katahatthoti paricitahattho. Katasarakkhepoti",
  "tika-s0301t:743_6": "vivaṭasarakkhepapadesadassanavasena sarakkhepakatāvī. Tenāha “dassitasippo”ti. “Katasippo”ti",
  "tika-s0301t:743_7": "keci. Asanti etenāti asanaṃ, kaṇḍo. Tālacchāyanti tālacchādiṃ, sā pana ratanamattā,",
  "tika-s0301t:743_8": "vidatthicaturaṅgulā vā.",
  "tika-s0301t:744_0": "Puratthimasamuddāti ekasmiṃ cakkavāḷe puratthimasamuddā. Samuddasīsena puratthimacakkavāḷamukhavaṭṭiṃ",
  "tika-s0301t:744_1": "vadati. Pacchimasamuddoti etthāpi eseva nayo. Nippapañcatanti adandhakāritaṃ. Sampatteti",
  "tika-s0301t:744_2": "tādisena javena gacchantena sampatte. Anotatteti etthāpi “sampatte”ti padaṃ ānetvā",
  "tika-s0301t:744_3": "sambandho, tathā “nāgalatādantakaṭṭhaṃ khāditvā”ti etthāpi. Tadāti yadā so lokantagavesako",
  "tika-s0301t:744_4": "ahosi, tadā. Dīghāyukakāloti anekavassasahassāyukakālo. Cakkavāḷalokassāti sāmaññavasena",
  "tika-s0301t:744_5": "ekavacanaṃ, cakkavāḷalokanti attho. Imasmiṃyeva cakkavāḷe nibbatti pubbaparicariyasiddhāya",
  "tika-s0301t:744_6": "nikantiyā. Sasaññimhi samanaketi na rūpadhammamattake, atha kho pañcakkhandhasamudāyeti",
  "tika-s0301t:744_7": "dasseti. Samitapāpoti samucchinnasaṃkilesadhammo.",
  "tika-s0301t:745": "Rohitassasuttavaṇṇanā niṭṭhitā.",
  "tika-s0301t:746": "7-8. Nandasuttanandivisālasuttavaṇṇanā",
  "tika-s0301t:747": "108-109. Nandasuttavisālasuttāni sattamaaṭṭhamāni heṭṭhā saṃvaṇṇitarūpattā vuttatthāneva.",
  "tika-s0301t:748": "Nandasuttanandivisālasuttavaṇṇanā niṭṭhitā.",
  "tika-s0301t:749": "9. Susimasuttavaṇṇanā",
  "tika-s0301t:750_0": "110. Tuyhampi noti tuyhampi nu, nu-saddo pucchāyaṃ, tasmā vaṇṇaṃ kathetukāmo pucchatīti",
  "tika-s0301t:750_1": "adhippāyo. Na vaṭṭatīti na yujjati, kathitoti kathetuṃ āraddho, tenāha “matthakaṃ",
  "tika-s0301t:750_2": "na pāpuṇātī”ti. Tameva matthakāpāpuṇanaṃ dassetuṃ “so hī”tiādi vuttaṃ. Satisampajaññāyogato",
  "tika-s0301t:750_3": "gorūpasīlo, mūḷho khalitapañño, gorūpassa viya sīlaṃ etassāti hi gorūpasīlo. Sabhāgo",
  "tika-s0301t:750_4": "ekarūpacittatāya. Ariyānaṃ sabhāgatā nāma guṇavantavasenāti āha “aññamaññassa guṇesu",
  "tika-s0301t:750_5": "pasīditvā”ti. Soḷasavidhaṃ paññanti mahāpaññādikā cha, nava anupubbavihārasamāpattipaññā,",
  "tika-s0301t:750_6": "āsavakkhayapaññāti imaṃ soḷasavidhaṃ paññaṃ. Tesaṭṭhi sāvakasādhāraṇañāṇānipi ettheva",
  "tika-s0301t:750_7": "saṅgahaṃ samosaraṇaṃ gacchanti.",
  "tika-s0301t:751_0": "Ānandāti theraṃ āha. Ācāroti cārittasīlamāha. Gocaroti gocarasampatti. Vihāroti samāpattivihāro.",
  "tika-s0301t:751_1": "Abhikkamotiādinā iriyāpathavihāraṃ. Tuyhampīti pi-saddena bhagavatā attānaṃ ādiṃ",
  "tika-s0301t:751_2": "katvā tadaññesaṃ viññūnaṃ sabbesaṃ therassa ruccanasabhāvo dīpitoti dassento “mayhaṃ",
  "tika-s0301t:751_3": "ruccatī”tiādimāha. Tattha satipi ānandattherassapi asītiyā mahātherānaṃ antogadhabhāve",
  "tika-s0301t:751_4": "“asītiyā mahātherānaṃ ruccatī”ti vatvā “tuyhampi ruccatī”ti vacanaṃ tena dhammasenāpatino",
  "tika-s0301t:751_5": "vaṇṇaṃ kathāpetukāmatāyāti daṭṭhabbaṃ.",
  "tika-s0301t:752_0": "Sāṭakantareti nivatthavatthantare. Laddhokāsoti nibbuddhaṃ karonto sāṭakantare laddhaṃ",
  "tika-s0301t:752_1": "gahetuṃ laddhāvasaro. Labhissāminoti labhissāmi vata. Dīpadhajabhūtanti satayojanavitthiṇṇaṃ",
  "tika-s0301t:752_2": "jambudīpassa dhajabhūtaṃ. Puggalapalāpeti antosārābhāvato palāpabhūte puggale haranto.",
  "tika-s0301t:752_3": "Bālatāyāti rucikhantiādiabhāvatāya. Dosatāyāti dussakabhāvena. Mohenāti mahāmūḷhatāya.",
  "tika-s0301t:752_4": "Keci pana “bālo bālatāyāti mūḷhatāya pakatibālabhāvena na jānāti. Mūḷho mohenāti",
  "tika-s0301t:752_5": "sayaṃ abālo samānopi yadā mohena pariyuṭṭhito hoti, tadā mohena na jānāti, ayaṃ padadvayassa",
  "tika-s0301t:752_6": "viseso”ti vadanti. Vipallatthacittoti yakkhummādena pittummādena vā viparītacitto.",
  "tika-s0301t:753_0": "“Catūsu kosallesū”ti vuttaṃ catubbidhaṃ kosallaṃ pāḷiyā eva dassetuṃ “vuttaṃ heta”ntiādi",
  "tika-s0301t:753_1": "vuttaṃ. Tattha yo aṭṭhārasa dhātuyo samudayato atthaṅgamato assādato ādīnavato nissaraṇato",
  "tika-s0301t:753_2": "ca yathābhūtaṃ pajānāti, ayaṃ dhātukusalo. Vuttanayena āyatanesu kusalo āyatanakusalo.",
  "tika-s0301t:753_3": "Avijjādīsu dvādasapaṭiccasamuppādaṅgesu kusalo paṭiccasamuppādakusalo. “Idaṃ imassa",
  "tika-s0301t:753_4": "phalassa ṭhānaṃ kāraṇaṃ, idaṃ aṭṭhānaṃ akāraṇa”nti evaṃ ṭhānañca ṭhānato, aṭṭhānañca",
  "tika-s0301t:753_5": "aṭṭhānato yathābhūtaṃ pajānato ṭhānāṭṭhānakusalo. Yo pana imesu dhātuādīsu pariññābhisamayādivasena",
  "tika-s0301t:753_6": "nissaṅgagatiyā paṇḍāti laddhanāmena ñāṇena ito gato pavatto, ayaṃ paṇḍito nāma.",
  "tika-s0301t:754_0": "Mahantānaṃ atthānaṃ pariggaṇhanato mahatī paññā etassāti mahāpañño. Sesapadesupi",
  "tika-s0301t:754_1": "eseva nayoti āha “mahāpaññādīhi samannāgatoti attho”ti. Nānattanti yāhi mahāpaññādīhi",
  "tika-s0301t:754_2": "samannāgatattā thero “mahāpañño”tiādinā kittito, tāsaṃ mahāpaññādīnaṃ idaṃ nānattaṃ",
  "tika-s0301t:754_3": "ayaṃ vemattatā. Yassa kassaci visesato arūpadhammassa mahattaṃ nāma kiccasiddhiyā",
  "tika-s0301t:754_4": "veditabbanti tadassa kiccasiddhiyā dassento “mahante sīlakkhandhe pariggaṇhātī”tiādimāha.",
  "tika-s0301t:754_5": "Tattha hetumahantatāya paccayamahantatāya nissayamahantatāya pabhedamahantatāya kiccamahantatāya",
  "tika-s0301t:754_6": "phalamahantatāya ānisaṃsamahantatāya ca sīlakkhandhassa mahantabhāvo veditabbo. Tattha",
  "tika-s0301t:754_7": "hetū alobhādayo. Paccayā hirottappasaddhāsativīriyādayo. Nissayā sāvakabodhipaccekabodhisammāsambodhiniyatatā,",
  "tika-s0301t:754_8": "taṃsamaṅgino ca purisavisesā. Pabhedo cārittādivibhāgo. Kiccaṃ tadaṅgādivasena paṭipakkhassa",
  "tika-s0301t:754_9": "vidhamanaṃ. Phalaṃ saggasampadā nibbānasampadā ca. Ānisaṃso piyamanāpatādi. Ayamettha",
  "tika-s0301t:754_10": "saṅkhepo, vitthāro pana visuddhimagge ākaṅkheyyasuttādīsu ca āgatanayena veditabbo.",
  "tika-s0301t:754_11": "Iminā nayena samādhikkhandhādīnampi mahantatā yathārahaṃ niddhāretvā veditabbā. Ṭhānāṭṭhānādīnaṃ",
  "tika-s0301t:754_12": "pana mahantabhāvo mahāvisayatāya veditabbo. Tattha ṭhānāṭṭhānānaṃ mahāvisayatā bahudhātukasuttādīsu",
  "tika-s0301t:754_13": "āgatanayena, vihārasamāpattīnaṃ samādhikkhandhe niddhāritanayena veditabbā. Ariyasaccānaṃ",
  "tika-s0301t:754_14": "sakalasāsanasaṅgaṇhanato saccavibhaṅge taṃsaṃvaṇṇanāsu āgatanayena; satipaṭṭhānādīnaṃ",
  "tika-s0301t:754_15": "satipaṭṭhānavibhaṅgādīsu taṃsaṃvaṇṇanādīsu ca āgatanayena; sāmaññaphalānaṃ mahato",
  "tika-s0301t:754_16": "hitassa mahato sukhassa mahato atthassa mahato yogakkhemassa nipphattibhāvato santapaṇītanipuṇaatakkāvacarapaṇḍitavedanīyabhāvato",
  "tika-s0301t:754_17": "ca; abhiññānaṃ mahāsambhārato mahāvisayato mahākiccato mahānubhāvato mahānipphattito",
  "tika-s0301t:754_18": "ca; nibbānassa madanimmadanādimahatthasiddhito mahantatā veditabbā. Pariggaṇhātīti",
  "tika-s0301t:754_19": "sabhāvādito paricchijja gaṇhāti jānāti paṭivijjhatīti attho. Sā panāti mahāpaññatā.",
  "tika-s0301t:755_0": "Puthupaññāti ettha nānākhandhesu ñāṇaṃ pavattatīti ayaṃ rūpakkhandho nāma…pe… ayaṃ",
  "tika-s0301t:755_1": "viññāṇakkhandho nāmāti evaṃ pañcannaṃ khandhānaṃ nānākaraṇaṃ paṭicca ñāṇaṃ pavattati.",
  "tika-s0301t:755_2": "Tesu ekavidhena rūpakkhandho, ekādasavidhena rūpakkhandho, ekavidhena vedanākkhandho,",
  "tika-s0301t:755_3": "bahuvidhena vedanākkhandho, ekavidhena saññākkhandho, saṅkhārakkhandho, viññāṇakkhandhoti",
  "tika-s0301t:755_4": "evaṃ ekekassa khandhassa ekavidhādivasena atītādivasenapi nānākaraṇaṃ paṭicca ñāṇaṃ",
  "tika-s0301t:755_5": "pavattati. Tathā idaṃ cakkhāyatanaṃ nāma…pe… idaṃ dhammāyatanaṃ nāmaṃ. Tattha dasāyatanā",
  "tika-s0301t:755_6": "kāmāvacarā, dve catubhūmakāti evaṃ āyatanānaṃ nānākaraṇaṃ paṭicca ñāṇaṃ pavattati.",
  "tika-s0301t:755_7": "Nānādhātūsūti ayaṃ cakkhudhātu nāma…pe… ayaṃ manoviññāṇadhātu nāma. Tattha soḷasa",
  "tika-s0301t:755_8": "dhātuyo kāmāvacarā, dve catubhūmakāti evaṃ dhātunānākaraṇaṃ paṭicca ñāṇaṃ pavattati,",
  "tika-s0301t:755_9": "taṃ upādiṇṇadhātuvasena vuttanti veditabbaṃ paccekabuddhānañhi dvinnaṃ aggasāvakānañca",
  "tika-s0301t:755_10": "upādiṇṇadhātūsu eva nānākaraṇaṃ paṭicca ñāṇaṃ pavattati. Tañca kho ekadesamattato,",
  "tika-s0301t:755_11": "na nippadesato, anupādiṇṇakadhātūnaṃ pana nānākaraṇaṃ na jānanti eva. Itarasāvakesu",
  "tika-s0301t:755_12": "vattabbameva natthi, sabbaññubuddhānaṃyeva pana imāya nāma dhātuyā ussannattāva imassa",
  "tika-s0301t:755_13": "rukkhassa khandho seto hoti, imassa kāḷo, imassa maṭṭho, imassa bahalattaco, imassa",
  "tika-s0301t:755_14": "tanuttaco, imassa pattaṃ vaṇṇasaṇṭhānādivasena evarūpaṃ; imassa pupphaṃ nīlaṃ pītakaṃ",
  "tika-s0301t:755_15": "lohitakaṃ odātaṃ, sugandhaṃ duggandhaṃ; phalaṃ khuddakaṃ mahantaṃ dīghaṃ vaṭṭaṃ susaṇṭhānaṃ",
  "tika-s0301t:755_16": "maṭṭhaṃ pharusaṃ sugandhaṃ madhuraṃ tittakaṃ ambilaṃ kaṭukaṃ kasāvaṃ; kaṇṭako tikhiṇo",
  "tika-s0301t:755_17": "atikhiṇo ujuko kuṭilo tambo lohito odāto hotīti dhātunānattaṃ paṭicca ñāṇaṃ pavattati.",
  "tika-s0301t:756_0": "Atthesūti rūpādīsu ārammaṇesu. Nānāpaṭiccasamuppādesūti ajjhattabahiddhābhedato ca",
  "tika-s0301t:756_1": "saṇṭhānabhedato ca nānappabhedesu paṭiccasamuppādaṅgesu. Avijjādiaṅgānañhi paccekaṃ",
  "tika-s0301t:756_2": "paṭiccasamuppādasaññitāti. Tenāha saṅkhārapiṭake “dvādasa paccayā dvādasa paṭiccasamuppādā”ti.",
  "tika-s0301t:756_3": "Nānāsuññatamanupalabbhesūti nānāsabhāvesu niccasārādivirahato suññasabhāvesu, tato",
  "tika-s0301t:756_4": "eva itthipurisaattaattaniyādivasena anupalabbhesu sabhāvesu. Ma-kāro hettha padasandhikaro.",
  "tika-s0301t:756_5": "Nānāatthesūti atthapaṭisambhidāvisayesu paccayuppannādibhedesu nānāvidhesu atthesu.",
  "tika-s0301t:756_6": "Dhammesūti dhammapaṭisambhidāvisayesu paccayādinānādhammesu. Niruttīsūti tesaṃyeva",
  "tika-s0301t:756_7": "atthadhammānaṃ niddhāraṇavacanasaṅkhātāsu niruttīsu. Paṭibhānesūti atthapaṭisambhidādīsu",
  "tika-s0301t:756_8": "visayabhūtesu “imāni idamatthajotakānī”ti tathā tathā paṭibhānato patiṭṭhānato paṭibhānānīti",
  "tika-s0301t:756_9": "laddhanāmesu ñāṇesu. Puthu nānāsīlakkhandhesūtiādīsu sīlassa puthuttaṃ nānattañca",
  "tika-s0301t:756_10": "vuttameva. Itaresaṃ pana vuttanayānusārena suviññeyyattā pākaṭameva. Yaṃ pana abhinnaṃ",
  "tika-s0301t:756_11": "ekameva nibbānaṃ, tattha upacāravasena puthuttaṃ gahetabbanti āha “puthu janasādhāraṇe",
  "tika-s0301t:756_12": "dhamme samatikkammā”ti. Tenassa idha madanimmadanādipariyāyena puthuttaṃ dīpitaṃ hoti.",
  "tika-s0301t:757_0": "Evaṃ visayavasena paññāya mahattaṃ puthuttañca dassetvā idāni sampayuttadhammavasena",
  "tika-s0301t:757_1": "hāsabhāvaṃ, pavattiākāravasena javanabhāvaṃ, kiccavasena tikkhādibhāvañca dassetuṃ",
  "tika-s0301t:757_2": "“katamā hāsapaññā”tiādi vuttaṃ. Tattha hāsabahuloti pītibahulo. Sesapadāni tassa",
  "tika-s0301t:757_3": "vevacanāni. Sīlaṃ paripūretīti haṭṭhapahaṭṭho udaggudaggo hutvā pītisahagatāya paññāya",
  "tika-s0301t:757_4": "pātimokkhasīlaṃ ṭhapetvā hāsanīyatarasseva visuṃ gahitattā itaraṃ tividhaṃ sīlaṃ",
  "tika-s0301t:757_5": "paripūreti. Pītisomanassasahagatā hi paññā abhirativasena tadārammaṇe phullitā vikasitā",
  "tika-s0301t:757_6": "viya vattati, na upekkhāsahagatā. Sīlakkhandhaṃ samādhikkhandhantiādīsupi eseva nayo.",
  "tika-s0301t:757_7": "Therotiādinā abhinīhārasiddhā therassa hāsapaññatāti dasseti.",
  "tika-s0301t:758_0": "Sabbaṃ rūpaṃ aniccalakkhaṇato khippaṃ javatīti rūpakkhandhaṃ aniccanti sīghavegena",
  "tika-s0301t:758_1": "pavattiyā paṭipakkhadūrībhāvena pubbābhisaṅkhārassa sātisayattā indena visaṭṭhavajiraṃ",
  "tika-s0301t:758_2": "viya lakkhaṇaṃ paṭivijjhantī adandhāyantī rūpakkhandhe aniccalakkhaṇaṃ vegena paṭivijjhati,",
  "tika-s0301t:758_3": "tasmā sā javanapaññā nāmāti attho. Sesapadesupi eseva nayo. Evaṃ lakkhaṇārammaṇikavipassanāvasena",
  "tika-s0301t:758_4": "javanapaññaṃ dassetvā balavavipassanāvasena dassetuṃ “rūpa”ntiādi vuttaṃ. Tattha",
  "tika-s0301t:758_5": "khayaṭṭhenāti yattha yattha uppajjati, tattha tattheva khaṇeneva bhijjanato khayasabhāvato.",
  "tika-s0301t:758_6": "Bhayaṭṭhenāti bhayānakato. Asārakaṭṭhenāti attasāravirahato niccasārādivirahato ca.",
  "tika-s0301t:758_7": "Tulayitvāti tulābhūtāya vipassanāya tulayitvā. Tīrayitvāti tāya eva tīraṇabhūtāya",
  "tika-s0301t:758_8": "tīretvā. Vibhāvayitvāti yāthāvato pakāsetvā pañcakkhandhaṃ vibhūtaṃ katvā pākaṭaṃ",
  "tika-s0301t:758_9": "katvā. Rūpanirodheti rūpakkhandhassa nirodhabhūte nibbāne ninnapoṇapabbhārabhāvena.",
  "tika-s0301t:758_10": "Idāni sikhāppattavipassanāvasena javanapaññaṃ dassetuṃ puna “rūpa”ntiādi vuttaṃ.",
  "tika-s0301t:758_11": "“Vuṭṭhānagāminivipassanāvasenā”ti keci.",
  "tika-s0301t:759_0": "Ñāṇatikkhabhāvo nāma savisesaṃ paṭipakkhasamucchindane veditabboti “khippaṃ kilese",
  "tika-s0301t:759_1": "chindatīti tikkhapañño”ti vatvā te pana kilese vibhāgena dassento “uppannaṃ kāmavitakka”ntiādimāha.",
  "tika-s0301t:759_2": "Tikkhapañño khippābhiñño hoti, paṭipadā cassa na calatīti āha “ekasmiṃ āsane cattāro",
  "tika-s0301t:759_3": "ca ariyamaggā adhigatā hontī”tiādi. Thero cātiādinā dhammasenāpatino tikkhapaññatā",
  "tika-s0301t:759_4": "sikhāppattāti dasseti.",
  "tika-s0301t:760_0": "“Sabbe saṅkhārā aniccā dukkhā vipariṇāmadhammā saṅkhatā paṭiccasamuppannā khayadhammā",
  "tika-s0301t:760_1": "vayadhammā virāgadhammā nirodhadhammā”ti yāthāvato dassanena saccasampaṭivedho ijjhati,",
  "tika-s0301t:760_2": "na aññathāti kāraṇamukhena nibbedhikapaññaṃ dassetuṃ “sabbasaṅkhāresu ubbegabahulo",
  "tika-s0301t:760_3": "hotī”tiādi vuttaṃ. Tattha ubbegabahuloti vuttanayena sabbasaṅkhāresu abhiṇhappavattasaṃvego.",
  "tika-s0301t:760_4": "Uttāsabahuloti ñāṇuttāsavasena sabbasaṅkhāresu bahuso utrastamānaso. Tena ādīnavānupassanamāha.",
  "tika-s0301t:760_5": "Ukkaṇṭhanabahuloti iminā pana nibbidānupassanamāha, aratibahulotiādinā tassā eva",
  "tika-s0301t:760_6": "aparāparuppattiṃ. Bahimukho sabbasaṅkhārato bahibhūtaṃ nibbānaṃ uddissa pavattañāṇamukho,",
  "tika-s0301t:760_7": "tathā vā pavattitavimokkhamukho. Nibbijjhanaṃ nibbedho, so etissā atthi, nibbijjhatīti",
  "tika-s0301t:760_8": "vā nibbedhā, sā eva paññā nibbedhikā. Yaṃ panettha atthato na vibhattaṃ, taṃ heṭṭhā",
  "tika-s0301t:760_9": "vuttanayattā suviññeyyameva.",
  "tika-s0301t:761_0": "Appicchoti santaguṇaniguhanatāti attani vijjamānānaṃ bāhusaccadhutadhammasīlādiguṇānañceva",
  "tika-s0301t:761_1": "paṭivedhaguṇassa ca niguhanaṃ, paṭiggahaṇe ca mattaññutāti eteneva pariyesanaparibhogamattaññutāpi",
  "tika-s0301t:761_2": "vuttā hoti. Tīhi santosehīti catūsu paccayesu paccekaṃ tīhi santosehi, sabbe pana",
  "tika-s0301t:761_3": "dvādasa. Paṭisallīnena vivekaṭṭhakāyānaṃ na saṅgaṇikārāmānaṃ. Nekkhammābhiratānanti",
  "tika-s0301t:761_4": "pabbajjaṃ upagatānaṃ. Parisuddhacittānaṃ vigatacittasaṃkilesānaṃ. Paramavodānappattānaṃ",
  "tika-s0301t:761_5": "aṭṭhasamāpattisamadhigamena ativiya vodānaṃ visuddhiṃ pattānaṃ. Kilesupadhiādīnaṃ",
  "tika-s0301t:761_6": "abhāvato nirupadhīnaṃ. Phalasamāpattivasena sabbasaṅkhāravinissaṭattā visaṅkhāraṃ",
  "tika-s0301t:761_7": "nibbānaṃ. Upagatānaṃ, imesaṃ tiṇṇaṃ vivekānaṃ lābhī pavivitto “pakārehi vivitto”ti",
  "tika-s0301t:761_8": "katvā. Samāsajjanaṃ parisinehuppādo saṃsaggo, savanavasena uppajjanakasaṃsaggo savanasaṃsaggo.",
  "tika-s0301t:761_9": "Esa nayo sesesupi. Samullapanaṃ ālāpasallapanaṃ. Saṃsaggavatthunā iminā tassa paribhogo paribhogasaṃsaggo.",
  "tika-s0301t:762_0": "Āraddhavīriyoti ettha vīriyārambho nāma vīriyassa paggaṇhanaṃ paripuṇṇakaraṇaṃ. Taṃ",
  "tika-s0301t:762_1": "pana sabbaso kilesānaṃ niggaṇhananti dassento “tatthā”tiādimāha. Odhunanavattāti",
  "tika-s0301t:762_2": "kilesānaṃ yassa kassaci sāvajjassa odhunanavasena vattā. Tenāha “bhikkhūna”ntiādi.",
  "tika-s0301t:762_3": "Otiṇṇaṃ nāma vajjaṃ ajjhācaritanti ārocitaṃ. Anotiṇṇaṃ anārocitaṃ. Tantivasenāti",
  "tika-s0301t:762_4": "pāḷidhammavasena, yuttasaddassa vasenāti attho. Pāpe lāmake puggale dhamme ca garahati",
  "tika-s0301t:762_5": "jigucchatīti pāpagarahī. Tenāha “pāpapuggale”tiādi. Ekadassīti ekabhavadassī, idhalokamattadassī",
  "tika-s0301t:762_6": "diṭṭhadhammikasukhamattāpekkhī. Samantāti samantato, parito me katthaci mā ahūti yojanā.",
  "tika-s0301t:763_0": "Soḷasahi padehīti soḷasahi koṭṭhāsehi. Akuppanti kenaci akopanīyaṃ. Ayaṃ dhammasenāpatino",
  "tika-s0301t:763_1": "guṇakathā satthu vacanānusārena dasasahassacakkavāḷabyāpinī ahosi, taṃ dassetuṃ “eva”ntiādi",
  "tika-s0301t:763_2": "vuttaṃ. Catubbidhā vaṇṇanibhā pātubhavi uḷārapītisomanassasamuṭṭhānattā. Suṭṭhu obhāsatīti",
  "tika-s0301t:763_3": "subho. Obhāsasampattiyā maṇino bhaddakatāti āha “subhoti sundaro”ti. Jātimā parisuddhaākarasamuṭṭhitattā.",
  "tika-s0301t:763_4": "Kuruvindajātiādijātivisesopi maṇi ākaraparisuddhamūlako evāti āha “jātisampanno”ti.",
  "tika-s0301t:763_5": "Dhovanādiparikammenāti catūsu pāsāṇesu dhovanadosanīharaṇatāpanasaṇhakaraṇādiparikammena.",
  "tika-s0301t:763_6": "Rattakambalassa vasena sabhāvavaṇṇasiddhiyā veḷuriyamaṇi ativiya sobhatīti āha “paṇḍukambale",
  "tika-s0301t:763_7": "nikkhitto”ti. Nikkhanti bhaṇḍamāha. Tañca appakena suvaṇṇena kataṃ bhaṇḍaṃ na sobhati",
  "tika-s0301t:763_8": "sobhāvipulenāti āha “atirekapañcasuvaṇṇena katapiḷandhana”nti. Suvaṇṇanti pañcadharaṇassa",
  "tika-s0301t:763_9": "samaññā, tasmā pañcavīsatisuvaṇṇasāriyā vicittaābharaṇaṃ idha “nikkha”nti adhippetaṃ.",
  "tika-s0301t:763_10": "Tañhi vipulaṃ na parittakaṃ. Mahājambusākhāya pavattanadiyanti mahājambusākhāya heṭṭhā",
  "tika-s0301t:763_11": "sañjātanadiyaṃ. Taṃ kira ratanaṃ rattaṃ. Sukusalena…pe… sampahaṭṭhanti suṭṭhu kusalena",
  "tika-s0301t:763_12": "suvaṇṇakārena ukkāya tāpetvā sammā pahaṭṭhaṃ majjanādivasena sukataparikammaṃ. Dhātuvibhaṅgeti",
  "tika-s0301t:763_13": "dhātuvibhaṅgasutte. Katabhaṇḍanti ābharaṇabhāvena kataṃ bhaṇḍaṃ.",
  "tika-s0301t:764_0": "Nātiucco nātinīco taruṇasūriyo nāma. Satthārā ābhatavaṇṇo ubbhataguṇoti attho. Neva",
  "tika-s0301t:764_1": "maraṇaṃ abhinandatīti attanopi maraṇaṃ neva abhinandati attavinipātassa sāvajjabhāvato.",
  "tika-s0301t:764_2": "Bodhisatto pana paresaṃ atthāya attano attabhāvaṃ pariccajati karuṇāvasena, evaṃ",
  "tika-s0301t:764_3": "vosajjanaṃ paramatthapāramīpāripūriṃ gacchatīti sāvakā na tathā kātuṃ sakkā sikkhāpadato.",
  "tika-s0301t:764_4": "Na jīvitaṃ pattheti jīvitāsāya samucchinnattā. Divasasaṅkhepanti ajja tvaṃ idaṃ nāma",
  "tika-s0301t:764_5": "kammaṃ karohi, idaṃ te vetananti divasabhāgena paricchinnaṃ vetanaṃ. Tādiso hi bhatako",
  "tika-s0301t:764_6": "divasakkhayameva udikkhati, na kammaniṭṭhānaṃ. Nibbisaṃ bhatako yathāti vetanaṃ bhatiṃ",
  "tika-s0301t:764_7": "icchanto kālakkhayaṃ udikkhanto bhatakapuriso viya.",
  "tika-s0301t:765": "Susimasuttavaṇṇanā niṭṭhitā.",
  "tika-s0301t:766": "10. Nānātitthiyasāvakasuttavaṇṇanā",
  "tika-s0301t:767_0": "111. Nānātitthiyasāvakāti puthutitthiyānaṃ sāvakā. Chinditeti hatthacchedādivasena",
  "tika-s0301t:767_1": "chede. Māriteti māraṇe. Na pāpaṃ samanupassatīti kiñci pāpaṃ atthīti na passati,",
  "tika-s0301t:767_2": "paresañca tathā pavedeti. Vissāsanti vissatthabhāvaṃ. “Katakammānampi vipāko natthī”ti",
  "tika-s0301t:767_3": "vadanto katapāpānaṃ akatapuññānañca vissatthataṃ nirāsaṅkataṃ janeti.",
  "tika-s0301t:768_0": "Tapojigucchāyāti tapasā acelavatādinā pāpato jigucchanena, “pāpaṃ virājayāmā”ti acelavatādisamādānenāti",
  "tika-s0301t:768_1": "attho. Tasmiñhi samādāne ṭhitena saṃvarena saṃvutacitto samannāgato pihito ca nāma",
  "tika-s0301t:768_2": "hotīti “susaṃvutatto”tiādi vuttaṃ. Cattāro yāmā bhāgā catuyāmā, catuyāmā eva cātuyāmā.",
  "tika-s0301t:768_3": "Bhāgattho hi idha yāma-saddo yathā “rattiyaṃ paṭhamo yāmo”ti. So panettha bhāgo saṃvaralakkhaṇoti",
  "tika-s0301t:768_4": "āha “cātuyāmena susaṃvuto”ti, catukoṭṭhāsena saṃvarena suṭṭhu saṃvutoti attho. Paṭikkhittasabbasītodakoti",
  "tika-s0301t:768_5": "paṭikkhittasabbasītudakaparibhogo. Sabbena pāpavāraṇena yuttoti sabbappakārena saṃvaralakkhaṇena",
  "tika-s0301t:768_6": "pāpavāraṇena samannāgato. Dhutapāpoti sabbena nijjaralakkhaṇena pāpavāraṇenapi dhutapāpo.",
  "tika-s0301t:768_7": "Phuṭṭhoti aṭṭhannampi kammānaṃ khepanena vikkhepappattiyā kammakkhayalakkhaṇena sabbena",
  "tika-s0301t:768_8": "pāpavāraṇena phuṭṭho, taṃ phusitvā ṭhito. Na niguhantoti na niguhanahetu diṭṭhasute tatheva kathento.",
  "tika-s0301t:769": "Nānātitthiyānaṃyeva upaṭṭhākoti paravādīnaṃ sabbesaṃyeva titthiyānaṃ upaṭṭhāko, tesu sādhāraṇavasena abhippasanno. Koṭippattāti mokkhādhigamena samaṇadhamme pattabbamariyādappattā.",
  "tika-s0301t:770_0": "Sahacaritamattenāti sīhanādena saha vassakaraṇamattena. Sīhena sīhanādaṃ nadantena",
  "tika-s0301t:770_1": "saheva siṅgālena attano siṅgālaravakaraṇamattena. Kotthukoti khuddakakotthu. Āsaṅkitasamācāroti",
  "tika-s0301t:770_2": "attanā ca parehi ca āsaṅkitabbasamācāro. Sappurisānanti buddhādīnaṃ.",
  "tika-s0301t:771_0": "Tassāti vegabbharissa devaputtassa. Sarīre anuāvisīti sarīre anupavisitvā viya āvisi.",
  "tika-s0301t:771_1": "Adhimuccīti yathā gahitassa vasena cittaṃ na vattati, attano eva vase vattati, evaṃ",
  "tika-s0301t:771_2": "adhiṭṭhahi. Āyuttāti dassanena saṃyuttā. Pavivekiyanti kappakavatthabhuñjanasenāsanehi",
  "tika-s0301t:771_3": "pavivittabhāvaṃ. Tenāha “te kirā”tiādi. Rūpe niviṭṭhāti cakkhurūpadhamme abhiniviṭṭhā.",
  "tika-s0301t:771_4": "Tenāha “taṇhādiṭṭhīhi patiṭṭhitā”ti. Devalokapatthanakāmāti devalokasseva abhipatthanakāmā.",
  "tika-s0301t:771_5": "Maraṇadhammatāya mātiyā. Tenāha “mātiyāti maccā”ti. Paralokatthāyāti parasampattibhāvāya lokassa atthāya.",
  "tika-s0301t:772_0": "Pabhāsavaṇṇāti pabhāya samānavaṇṇā. Kesaṃ pabhāyāti āha “candobhāsā”tiādi. Sajjhārāgapabhāsavaṇṇā",
  "tika-s0301t:772_1": "indadhanupabhāsavaṇṇāti paccekaṃ yojanā. Āmo āmagandho etassa atthīti āmisaṃ. Vadhāyāti",
  "tika-s0301t:772_2": "viddhaṃsituṃ. Rūpāti rūpāyatanādirūpidhammā.",
  "tika-s0301t:773_0": "Rājagahasamīpappavattīnaṃ rājagahiyānaṃ. “Seto”ti kelāsakūṭo adhippetoti āha “setoti",
  "tika-s0301t:773_1": "kelāso”ti. Kenaci na ghaṭṭetīti aghaṃ, antalikkhanti āha “aghagāmīnanti ākāsagāmīna”nti.",
  "tika-s0301t:773_2": "Udakaṃ dhīyati etthāti udadhi, mahodadhi. Vipuloti vepullapabbato. Himavantapabbatānanti",
  "tika-s0301t:773_3": "himavantapabbatabhāgānaṃ. Buddho seṭṭho sīlasamādhipaññāvimuttivimuttiñāṇadassanādīhi sabbaguṇehi.",
  "tika-s0301t:774": "Nānātitthiyasāvakasuttavaṇṇanā niṭṭhitā.",
  "tika-s0301t:775": "Tatiyavaggavaṇṇanā niṭṭhitā.",
  "tika-s0301t:776": "Sāratthappakāsiniyā saṃyuttanikāya-aṭṭhakathāya",
  "tika-s0301t:777": "Devaputtasaṃyuttavaṇṇanāya līnatthappakāsanā samattā.",
  "tika-s0301t:780": "3. Kosalasaṃyuttaṃ",
  "tika-s0301t:781": "1. Paṭhamavaggo",
  "tika-s0301t:782": "1. Daharasuttavaṇṇanā",
  "tika-s0301t:783_0": "112. Bhagavatā saddhiṃ sammodīti bhagavato guṇe ajānanto kosalarājā attano khattiyamānena",
  "tika-s0301t:783_1": "kevalaṃ bhagavatā saddhiṃ sammodi. Paṭhamāgate hi satthari tassa sammoditākāraṃ dassetuṃ",
  "tika-s0301t:783_2": "“yathā”tiādi vuttaṃ. Yathā khamanīyādīni pucchantoti yathā bhagavā “kacci te, mahārāja,",
  "tika-s0301t:783_3": "khamanīyaṃ, kacci yāpanīya”ntiādinā tena raññā saddhiṃ paṭhamaṃ pavattamodo ahosi",
  "tika-s0301t:783_4": "pubbabhāsitāya, tadanukaraṇena evaṃ sopi rājā bhagavatā saddhiṃ samappavattamodo",
  "tika-s0301t:783_5": "ahosīti yojanā. Taṃ pana samappavattamodanaṃ upamāya dassetuṃ “sītodakaṃ viyā”tiādi",
  "tika-s0301t:783_6": "vuttaṃ. Tattha sammoditanti saṃsanditaṃ ekībhāvanti sammodanakiriyāya samānataṃ ekarūpataṃ,",
  "tika-s0301t:783_7": "khamanīyanti “idaṃ catucakkaṃ navadvāraṃ sarīrayantaṃ dukkhabahulatāya sabhāvato",
  "tika-s0301t:783_8": "dussahaṃ, kacci khamituṃ sakkuṇeyya”nti pucchati. Yāpanīyanti paccayāyattavuttikaṃ",
  "tika-s0301t:783_9": "cirapabandhasaṅkhātāya yāpanāya kacci yāpetuṃ sakkuṇeyyaṃ. Sīsarogādiābādhābhāvena",
  "tika-s0301t:783_10": "kacci appābādhaṃ. Dukkhajīvikābhāvena kacci appātaṅkaṃ. Taṃtaṃkiccakaraṇe uṭṭhānasukhatāya",
  "tika-s0301t:783_11": "kacci lahuṭṭhānaṃ. Tadanurūpabalayogato kacci balaṃ. Sukhavihārasambhavena kacci",
  "tika-s0301t:783_12": "phāsuvihāro atthīti tattha tattha kacci-saddaṃ yojetvā attho veditabbo. Balavappattā",
  "tika-s0301t:783_13": "pīti pītiyeva. Taruṇapīti pāmojjaṃ. Sammodanaṃ janeti karotīti sammodanīyaṃ. Sammoditabbato",
  "tika-s0301t:783_14": "sammodanīyanti imaṃ pana atthaṃ dassento “sammodituṃ yuttabhāvato”ti āha. Saritabbabhāvatoti",
  "tika-s0301t:783_15": "anussaritabbabhāvato. “Saraṇīya”nti vattabbe dīghaṃ katvā “sāraṇīya”nti vuttaṃ.",
  "tika-s0301t:784_0": "Suyyamānasukhatoti āpāthamadhurataṃ āha, anussariyamānasukhatoti vimaddaramaṇīyataṃ.",
  "tika-s0301t:784_1": "Byañjanaparisuddhatāyāti sabhāvaniruttibhāvena tassā kathāya vacanacāturiyamāha,",
  "tika-s0301t:784_2": "atthaparisuddhatāyāti atthassa nirupakkilesataṃ. Anekehi pariyāyehīti anekehi kāraṇehi.",
  "tika-s0301t:784_3": "Adiṭṭhattāti upasaṅkamanavasena adiṭṭhattā. Guṇāguṇavasenāti guṇavasena gambhīrabhāvaṃ",
  "tika-s0301t:784_4": "vā aguṇavasena uttānabhāvaṃ vā. Ovaṭṭikasāraṃ katvāti ovaṭṭikāya gahetabbasāravatthuṃ",
  "tika-s0301t:784_5": "katvā. Lokanissaraṇabhavokkantipañhanti lokato nissaṭabhāvapañhañceva ādito bhavokkamanapañhañca.",
  "tika-s0301t:784_6": "Satthu sammāsambuddhataṃ pucchanto hi “kiṃ bhavaṃ gotamo sabbalokato nissaṭo, sabbasattehi",
  "tika-s0301t:784_7": "ca jeṭṭho”ti? Pucchati nāma. Yathā hi satthu sammāsambuddhatāya lokato nissaṭatā",
  "tika-s0301t:784_8": "viññāyati, evaṃ sabbasattehi jeṭṭhabhāvato seṭṭhabhāvato. Svāyamattho aggapasādasuttādīhi",
  "tika-s0301t:784_9": "vibhāvetabbo. Kathaṃ pana sambuddhatā viññāyatīti? Aviparītadhammadesanato. Ayamettha",
  "tika-s0301t:784_10": "saṅkhepo, vitthāro pana visuddhimaggasaṃvaṇṇanādīsu vuttanayena veditabbo.",
  "tika-s0301t:785_0": "Rājā satthu aviparītadhammadesanaṃ ajānanto tato evassa sammāsambodhiṃ asaddahanto",
  "tika-s0301t:785_1": "“vuḍḍhataresupi cirapabbajitesu sammāsambuddhabhāve alabbhamāne tabbiparīte kathaṃ",
  "tika-s0301t:785_2": "labbheyyā”ti maññamāno “kiṃ pana bhavaṃ gotamo”tiādiṃ vakkhati. Rājā attano laddhiyā",
  "tika-s0301t:785_3": "na pucchati attano sammukhā tehi asammāsambuddhabhāvasseva paṭiññātattā. Yasmā te",
  "tika-s0301t:785_4": "musāvāditāya attano upaṭṭhākādīnaṃ “buddhā maya”nti paṭijāniṃsu, tasmā vuttaṃ “loke",
  "tika-s0301t:785_5": "mahājanena gahitapaṭiññāvasena pucchatī”ti. Svāyamattho āgamissati. Buddhasīhanādanti",
  "tika-s0301t:785_6": "buddhānaṃ eva āveṇikaṃ sīhanādaṃ. Kāmaṃ maggañāṇapadaṭṭhānaṃ sabbaññutaññāṇaṃ, sambodhiñāṇe",
  "tika-s0301t:785_7": "pana gahite taṃ atthato gahitameva hotīti vuttaṃ “sabbaññutaññāṇasaṅkhātaṃ sammāsambodhi”nti.",
  "tika-s0301t:786_0": "Pabbajjūpagamanenāti yāya kāyaci pabbajjāya upagamanamattena samaṇā, na samitapāpatāya.",
  "tika-s0301t:786_1": "Jātivasenāti jātimattena brāhmaṇā, na bāhitapāpatāya. Pabbajitasamūhasaṅkhāto saṅghoti",
  "tika-s0301t:786_2": "pabbajitasamūhatāmattena saṅgho, na niyyānikadiṭṭhivisuddhasīlasāmaññavasena saṃhatattāti",
  "tika-s0301t:786_3": "adhippāyo. Etesaṃ atthīti etesaṃ sabbaññupaṭiññātānaṃ parivārabhūto atthi. Svevāti",
  "tika-s0301t:786_4": "pabbajitasamūhasaṅkhāto eva. Keci pana “pabbajitasamūhavasena. Saṅghino, gahaṭṭhasamūhavasena",
  "tika-s0301t:786_5": "gaṇino”ti vadanti, taṃ tesaṃ matimattaṃ gaṇe eva loke saṅghasaddassa niruḷhattā.",
  "tika-s0301t:786_6": "Ācārasikkhāpanavasenāti acelakavatacariyādi-ācārasikkhāpanavasena. Pākaṭāti saṅghīādibhāvena",
  "tika-s0301t:786_7": "pakāsitā. “Appicchā”ti vatvā tattha labbhamānaṃ appicchataṃ dassetuṃ “apicchatāya",
  "tika-s0301t:786_8": "vatthampi na nivāsentī”ti vuttaṃ. Na hi tesu sāsanikesu viya santaguṇaniguhanā appicchā",
  "tika-s0301t:786_9": "labbhatīti. Yasoti kittisaddo. Taranti etena saṃsāroghanti evaṃ sammatattā titthaṃ",
  "tika-s0301t:786_10": "vuccati laddhīti āha “titthakarāti laddhikarā”ti. Sādhusammatāti “sādhū”ti sammatā,",
  "tika-s0301t:786_11": "na sādhūhi sammatāti āha “santo…pe… puthujjanassā”ti.",
  "tika-s0301t:787_0": "Kappakolāhalanti kappato kolāhalaṃ, “kappuṭṭhānaṃ bhavissatī”ti devaputtehi ugghositamahāsaddo.",
  "tika-s0301t:787_1": "Imeti pūraṇādayo. Buddhakolāhalanti devatāhi ghositaṃ buddhakolāhalaṃ. Payirupāsitvāti",
  "tika-s0301t:787_2": "purisasutiparamparāya sutvā. Cintāmaṇivijjā nāma paracittajānāpanavijjā. Sā kevaṭṭasutte",
  "tika-s0301t:787_3": "“maṇikā”ti āgatā, ādi-saddena gandhārisambhavavijjādiṃ saṅgaṇhāti. Tattha gandhāriyā",
  "tika-s0301t:787_4": "vikubbanaṃ dasseti. Attabhāveti sarīre. Rājusmāti rājatejo.",
  "tika-s0301t:788_0": "Sukkadhammoti anavajjadhammo nikkilesatā. Idaṃ gahetvāti idaṃ parammukhā “mayaṃ buddhā”ti",
  "tika-s0301t:788_1": "vatvā attano sammukhā “na mayaṃ buddhā”ti tehi vuttavacanaṃ gahetvā. Evamāhāti “yepi",
  "tika-s0301t:788_2": "te, bho gotama…pe… navo ca pabbajjāyā”ti evaṃ avoca. Attano paṭiññaṃ gahetvāti “na",
  "tika-s0301t:788_3": "mayaṃ buddhā”ti tesaṃ attano purato pavattitaṃ paṭiññaṃ gahetvā. Īdise ṭhāne kiṃ-saddo",
  "tika-s0301t:788_4": "paṭisedhavācako hotīti vuttaṃ “kinti paṭikkhepavacana”nti, kasmā paṭijānātīti attho?",
  "tika-s0301t:789_0": "Na uññātabbāti na garahitabbā. Garahattho hi ayaṃ u-saddo. “Daharo”ti adhikatattā",
  "tika-s0301t:789_1": "vakkhamānattā ca “khattiyoti rājakumāro”ti vuttaṃ. Urasā gacchatīti urago, yo koci",
  "tika-s0301t:789_2": "sappo, idha pana adhippetaṃ dassetuṃ “āsīviso”ti āha. Sīlavantaṃ pabbajitaṃ dasseti",
  "tika-s0301t:789_3": "sāmaññato “bhikkhū”ti vadanto. Idha pana yasmā “bhavampi no gotamo”tiādinā bhagavantaṃ",
  "tika-s0301t:789_4": "uddissa kathaṃ samuṭṭhāpesi, tasmā bhagavā attānaṃ abbhantaraṃ akāsi. Yadipi viseso",
  "tika-s0301t:789_5": "sāmaññajotanāya vibhāvito hoti, saṃsayuppattidīpakaṃ noti vuttaggahaṇaṃ pana taṃ",
  "tika-s0301t:789_6": "paricchijjatīti. Tenāha “desanākusalatāyā”tiādi. Idāni avaññāparibhave payogato vibhāvetuṃ",
  "tika-s0301t:789_7": "“ettha cā”tiādi vuttaṃ. Tattha acittīkatākāravasena avaññāya pākaṭabhāvo, vambhanavasena",
  "tika-s0301t:789_8": "paribhavassāti adhippāyena kāyapayogavasena avaññā dassitā, vacīpayogavasena paribhavo,",
  "tika-s0301t:789_9": "ubhayaṃ pana ubhayatthāpi pabhedato gahitaṃ, avaññaparibhavānaṃ dvinnampi ubhayattha",
  "tika-s0301t:789_10": "pariggaho. Taṃ sabbampīti taṃ avaññādi sabbampi. Catūsupi taṃ na kātabbameva sampati",
  "tika-s0301t:789_11": "āyatiñca anatthāvahattā.",
  "tika-s0301t:790_0": "Tadatthadīpanāti tassa ādito vuttassa atthassa dīpanā. Visesatthadīpanāti tato visiṭṭhatthadīpanā.",
  "tika-s0301t:790_1": "Khettānaṃ adhipatīti khattiyoti niruttinayena saddasiddhi veditabbā. Khettato vivādā",
  "tika-s0301t:790_2": "satte tāyatīti khattiyoti lokiyā kathayanti. “Mahāsammato, khattiyo, rājā”ti evamāgatesu",
  "tika-s0301t:790_3": "imesu dutiyaṃ. Akkharanti samaññā. Sā hi udayabbayābhāvato “na kadāci kharatīti akkhara”nti",
  "tika-s0301t:790_4": "vuttā. Tenāha “nāmagottaṃ na jīratī”ti. Jātisampannanti sampannajātiṃ ativisuddhajātiṃ.",
  "tika-s0301t:790_5": "Tīṇi kulānīti brāhmaṇavessasuddakulāni. Atikkamitvāti attano jātisampattiyā abhibhavitvā.",
  "tika-s0301t:791_0": "Kevalaṃ nāmapadaṃ vuttaṃ ākhyātapadaṃ apekkhatevāti āha “ṭhānaṃ hīti kāraṇaṃ vijjatī”ti.",
  "tika-s0301t:791_1": "Uddhaṭadaṇḍenāti samantato ubbhatena daṇḍena sāsanena, balavaṃ upakkamaṃ garukaṃ",
  "tika-s0301t:791_2": "rājānampi. Taṃ khattiyaṃ parivajjeyyāti khattiyaṃ avaññāparibhavakaraṇato vajjeyya.",
  "tika-s0301t:791_3": "Tenāha “na ghaṭṭeyyā”ti.",
  "tika-s0301t:792_0": "Uragassa ca nānāvidhavaṇṇaggahaṇe kāraṇaṃ vadati “yena yena hī”tiādinā. Bahubhakkhanti",
  "tika-s0301t:792_1": "mahābhakkhaṃ sabbabhakkhakhādakaṃ. Pāvakaṃ sodhanatthena asuddhassapi dahanena. Soti",
  "tika-s0301t:792_2": "maggo. Kaṇho vattanī imassāti kaṇhavattanī. Mahanto aggikkhandho hutvā. Yāvabrahmalokappamāṇoti",
  "tika-s0301t:792_3": "kappavuṭṭhānakāle araññe agginā gahite kālantare eva kaṭṭhatiṇarukkhādisambhavoti",
  "tika-s0301t:792_4": "dassetuṃ “jāyanti tattha pārohā”ti pāḷiyaṃ vuttanti dassento “tatthā”tiādimāha.",
  "tika-s0301t:793_0": "Ḍahituṃ na sakkoti paccakkosanādinā. Vinassanti samaṇatejasā vināsitattā. “Na tassā”ti",
  "tika-s0301t:793_1": "ettha na-kāraṃ “vindare”ti ettha ānetvā sambandhitabbanti āha “na vindantī”ti. Vatthumattāvasiṭṭhoti",
  "tika-s0301t:793_2": "ṭhānameva nesaṃ avasissati, sayaṃ pana sabbaso saha dhanena vinassantīti attho.",
  "tika-s0301t:794_0": "“Sammadeva samācare”ti ettha yathā rājādīsu sammā samācareyya, taṃ vibhāgena dassento",
  "tika-s0301t:794_1": "“khattiyaṃ tāvā”tiādimāha. Taṃ suviññeyyameva. Tisso kulasampattiyoti khattiya-brāhmaṇagahapati-mahāsālakulāni",
  "tika-s0301t:794_2": "vadati. Pañca rūpibrahmaloke, cattāro arūpībrahmaloketi evaṃ nava brahmaloke kammabhavavibhāgena,",
  "tika-s0301t:794_3": "sesānaṃ gaṇanānaṃ upapattibhavavibhāgena.",
  "tika-s0301t:795_0": "Abhikkantanti ativiya kamanīyaṃ. Sā panassā kantatā ativiya iṭṭhatāya manavaḍḍhanatāya",
  "tika-s0301t:795_1": "sobhanatāyāti āha “atiiṭṭhaṃ atimanāpaṃ atisundaranti attho”ti. “Abhikkanta”nti vacanaṃ",
  "tika-s0301t:795_2": "apekkhitvā napuṃsakaniddeso, vacanaṃ pana bhagavato dhammadesanāti tathā vuttaṃ.",
  "tika-s0301t:795_3": "Atthamattadassanaṃ vā etaṃ, tasmā atthavasena liṅgavibhattivipariṇāmo veditabbo.",
  "tika-s0301t:795_4": "Dutiyapadepi eseva nayo.",
  "tika-s0301t:796_0": "Adhomukhaṭhapitanti kenaci adhomukhaṃ ṭhapitaṃ. Heṭṭhāmukhajātanti sabhāveneva heṭṭhāmukhaṃ",
  "tika-s0301t:796_1": "jātaṃ. Ugghāṭeyyāti vivaṭaṃ kareyya. Hatthe gahetvāti “puratthābhimukho uttarābhimukho",
  "tika-s0301t:796_2": "vā gacchā”tiādīni avatvā hatthe gahetvā nissandehaṃ katvā “esa maggo”ti evaṃ vatvā",
  "tika-s0301t:796_3": "“gacchā”ti vadeyya. Kāḷapakkhacātuddasīti kāḷapakkhe cātuddasī. Nikkujjitaṃ ukkujjeyyāti",
  "tika-s0301t:796_4": "ādheyyassa anādhārabhūtaṃ bhājanaṃ tassa ādhārabhāvāpādanavasena ukkujjeyya. Aññāṇassa",
  "tika-s0301t:796_5": "abhimukhattā heṭṭhāmukhajātatāya saddhammavimukhaṃ, tato eva adhomukhabhāvena asaddhamme",
  "tika-s0301t:796_6": "patitanti evaṃ padadvayaṃ yathārahaṃ yojetabbaṃ, na yathāsaṅkhayaṃ. Kāmaṃ kāmacchandādayopi",
  "tika-s0301t:796_7": "paṭicchādakā, micchādiṭṭhi pana savisesaṃ paṭicchādikāti āha “micchādiṭṭhigahanapaṭicchanna”nti.",
  "tika-s0301t:796_8": "Tenāha bhagavā – “micchādiṭṭhiparamāhaṃ, bhikkhave, vajjaṃ vadāmī”ti. Sabbāpāyagāmimaggo",
  "tika-s0301t:796_9": "kummaggo “kucchito maggo”ti katvā. Sammādiṭṭhiādīnaṃ ujupaṭipakkhatāya micchādiṭṭhiādayo",
  "tika-s0301t:796_10": "aṭṭha micchattadhammā micchāmaggo. Teneva hi tadubhayapaṭipakkhataṃ sandhāya “saggamokkhamaggaṃ",
  "tika-s0301t:796_11": "āvikarontenā”ti vuttaṃ. Sappiādisannissayo padīpo na tathā ujjalo, yathā telasannissayoti",
  "tika-s0301t:796_12": "telapajjotaggahaṇaṃ. Etehi pariyāyehīti etehi nikkujjitukkujjanapaṭicchannavivaraṇādiupamopamitabbappakārehi.",
  "tika-s0301t:797_0": "Pasannākāranti pasannehi kātabbaṃ sakkāraṃ. Saraṇanti paṭisaraṇaṃ parāyaṇaṃ. Ajjatāti",
  "tika-s0301t:797_1": "ajjāti padassa vaḍḍhanamattaṃ hettha tā-saddo yathā “devatā”ti. Pāṇehi upetanti pāṇehi",
  "tika-s0301t:797_2": "saha saraṇaṃ upetaṃ. “Yāva me pāṇā dharanti, tāva saraṇaṃ gatameva maṃ dhāretū”ti",
  "tika-s0301t:797_3": "āpāṇakoṭikaṃ attano saraṇagamanaṃ pavedeti. Tenāha “yāva me”tiādi. Yaṃ panettha atthato",
  "tika-s0301t:797_4": "avibhattaṃ, taṃ suviññeyyameva.",
  "tika-s0301t:798": "Daharasuttavaṇṇanā niṭṭhitā.",
  "tika-s0301t:799": "2. Purisasuttavaṇṇanā",
  "tika-s0301t:800_0": "113. Purimasutteti purimasuttadesanāyaṃ. Tattha hi upasaṅkamantavelāya satthu guṇe",
  "tika-s0301t:800_1": "ajānanto kevalaṃ sammodanaṃ karoti. Desanaṃ sutvā pana satthu guṇe ñatvā saraṇaṅgatattā",
  "tika-s0301t:800_2": "idha imasmiṃ samāgame abhivādesi pañcapatiṭṭhitena vandi. Attānaṃ adhi ajjhattaṃ,",
  "tika-s0301t:800_3": "avijahena attānaṃ adhikicca uddissa pavattadhammā ajjhattaṃ ekajjhaṃ gahaṇavasena,",
  "tika-s0301t:800_4": "bhummatthe cetaṃ paccattavacanaṃ. Kāmañcāyaṃ ajjhattasaddo gocarajjhattavisayajjhattaajjhattajjhattesu",
  "tika-s0301t:800_5": "pavattati. Te panettha na yujjantīti vuttaṃ “niyakajjhatta”nti, niyakasaṅkhātaajjhattadhammesūti",
  "tika-s0301t:800_6": "attho. Tenāha “attano santāne”ti. Lubbhanalakkhaṇoti gijjhanalakkhaṇo, ārammaṇe daḷhaggahaṇasabhāvoti",
  "tika-s0301t:800_7": "attho. Dussanalakkhaṇoti kujjhanalakkhaṇo, byāpajjanasabhāvoti attho. Muyhanalakkhaṇoti",
  "tika-s0301t:800_8": "aññāṇalakkhaṇo, ārammaṇe sabhāvasammohabhāvoti attho. Viheṭhentīti atthanāsanaanatthuppādanehi",
  "tika-s0301t:800_9": "vibādhenti. Tato eva yathā saggamaggesu na dissati, evaṃ karontīti āha “nāsenti vināsentī”ti.",
  "tika-s0301t:800_10": "Attani sambhūtāti santāne nibbattā.",
  "tika-s0301t:801": "Purisasuttavaṇṇanā niṭṭhitā.",
  "tika-s0301t:802": "3. Jarāmaraṇasuttavaṇṇanā",
  "tika-s0301t:803_0": "114. Aññatra jarāmaraṇāti jarāmaraṇena vinā. Jarāmaraṇavirahito jāto nāma atthi nu",
  "tika-s0301t:803_1": "khoti pucchati. Pāḷiyaṃ jātassāti paccatte sāmivacanaṃ. Mahāsālāti iminā ra-kārassa",
  "tika-s0301t:803_2": "la-kāraṃ katvā “mahāsālā”ti vuttanti dasseti yathā “puratthiyoti pulatthiyo”ti. Mahāsārappattāti",
  "tika-s0301t:803_3": "mahantaṃ vibhavasāraṃ pattā. Koṭisataṃ dhanaṃ, ayameva vā pāṭho. “Kumbhaṃ nāma dasa",
  "tika-s0301t:803_4": "ambaṇānī”ti vadanti. Issarāti vibhavissariyena issarā. Suvaṇṇarajatabhājanādīnanti",
  "tika-s0301t:803_5": "ādi-saddena vatthaseyyāvasathādiṃ saṅgaṇhāti. Asādhāraṇadhanānaṃ nidhānagatattā “anidhānagatassā”ti",
  "tika-s0301t:803_6": "vuttaṃ. Tuṭṭhikaraṇassāti pāsādasivikādisukhasādhanassa.",
  "tika-s0301t:804_0": "Ārakā kilesehīti niruttinayena saddasiddhimāha. Ārakāti ca sabbaso samucchinnattā",
  "tika-s0301t:804_1": "tehi dūreti attho. Rāgādīnaṃ hatattā, pāpakaraṇe rahābhāvato, anuttaradakkhiṇeyyatādipaccayā",
  "tika-s0301t:804_2": "ca arahaṃ. Kāmañcāyaṃ saṃyuttavaṇṇanā, abhidhammanayo eva pana nippariyāyoti āha",
  "tika-s0301t:804_3": "“cattāro āsavā”ti brahmacariyavāsanti maggabrahmacariyavāsaṃ. Vuṭṭhāti vuṭṭhavanto.",
  "tika-s0301t:804_4": "Catūhi maggehi karaṇīyanti paccekaṃ catūhi maggehi kattabbaṃ pariññāpahānasacchikiriyabhāvanābhisamayaṃ.",
  "tika-s0301t:804_5": "Evaṃ gataṃ soḷasavidhaṃ hoti. Osīdāpanaṭṭhena bhārā viyāti bhārā. Tenāha “bhārā have",
  "tika-s0301t:804_6": "pañcakkhandhā”tiādi. Attapaṭibaddhatāya attano avijahanato paramatthadesanāya ca",
  "tika-s0301t:804_7": "paramattho arahattaṃ. Kāmañcāyamattho sabbasamiddhisasantatipariyāpanno anavajjadhammo",
  "tika-s0301t:804_8": "sambhavati akuppasabhāvā, aparihānadhammesu pana aggabhūte arahatte sātisayo, na",
  "tika-s0301t:804_9": "itaresūti “arahattasaṅkhāto”tiādi vuttaṃ. Orambhāgiyuddhambhāgiyavibhāgaṃ dasavidhampi",
  "tika-s0301t:804_10": "bhavesu saṃyojanaṃ kilesakammavipākavaṭṭapaccayo hutvā nissarituṃ appadānavasena",
  "tika-s0301t:804_11": "bandhatīti bhavasaṃyojanaṃ. Satipi hi aññesaṃ tappakkhiyabhāvena vinā saṃyojanāni",
  "tika-s0301t:804_12": "tesaṃ tappaccayabhāvo atthi, bhavaniyāmo orambhāgiyuddhambhāgiyasaṅgahitoti taṃtaṃbhavanibbattakakammaniyāmo",
  "tika-s0301t:804_13": "ca hoti, na ca upacchinnasaṃyojanassa katānipi kammāni bhavaṃ nibbattentīti tesaṃyeva",
  "tika-s0301t:804_14": "saṃyojanaṭṭho daṭṭhabbo. Sammā kāraṇehi jānitvāti ñāyena dukkhādīsu so yathā jānitabbo;",
  "tika-s0301t:804_15": "tathā jānitvā, pubbakālakiriyāvimuttā hi aparakālakiriyā ca yathā sambhavati, taṃ",
  "tika-s0301t:804_16": "dassetuṃ “maggapaññāyā”tiādi vuttaṃ.",
  "tika-s0301t:805_0": "Bhijjanasabhāvo khaṇāyattattā. Nikkhipitabbasabhāvo maraṇadhammattā. Ayaṃ kāyo usmāyuviññāṇāpagamo",
  "tika-s0301t:805_1": "chaḍḍanīyadhammo, yasmiṃ yaṃ patiṭṭhitaṃ, taṃ tassa santānagatavippayuttanti katvā",
  "tika-s0301t:805_2": "vattabbataṃ arahatīti āha “khīṇāsavassa hi ajīraṇadhammopi atthī”tiādi. Tenāha bhagavā",
  "tika-s0301t:805_3": "“imasmiṃyeva byāmamatte kaḷevare sasaññimhi samanake lokañca paññapemi lokasamudayañca",
  "tika-s0301t:805_4": "lokanirodhañcā”tiādi. Assa khīṇāsavassa, “jīraṇadhamma”nti yathāvuttaṃ ajīraṇadhammaṃ",
  "tika-s0301t:805_5": "ṭhapetvā jīraṇadhammaṃ dassento “tesaṃpāyaṃ kāyo bhedanadhammo”ti evamāha. Jaraṃ",
  "tika-s0301t:805_6": "pattasseva hissa bhedananikkhipitabbatāniyate atthe suttadesanā pavattā. Atthassa",
  "tika-s0301t:805_7": "uppatti aṭṭhuppatti, sā etassa atthīti aṭṭhuppattiko. Kira-saddo anussavattho, tena",
  "tika-s0301t:805_8": "anussavāgatoyamattho, na aṭṭhakathāgatoti dīpeti. Tenāha “vadantī”ti. Yenāyaṃ attho",
  "tika-s0301t:805_9": "hetunā aṭṭhuppattiko, taṃ dassetuṃ “sivikasālāyaṃ nisīditvā kathita”nti vuttaṃ. “Viharati",
  "tika-s0301t:805_10": "jetavane”ti nidānavacanena yathā na virujjhati, tathā veditabbaṃ. Nanu imassa suttassa",
  "tika-s0301t:805_11": "pucchāvasiko nikkhepoti? Saccametaṃ, suttekadesaṃ pana sandhāya aṭṭhuppattikatāvacanaṃ.",
  "tika-s0301t:805_12": "Keci pana “yānaṃ āruhitvā rājā āgato, rañño ārohanīyarathaṃ dassetvā vutta”ntipi vadanti.",
  "tika-s0301t:806_0": "Sarīre pheṇapiṇḍasame kiṃ vattabbaṃ? Sabbhi saddhinti sādhūhi saha pavedayanti. Na",
  "tika-s0301t:806_1": "hi kadāci sādhūnaṃ sādhūhi saha kattabbā honti, tasmā sīdanasabhāvānaṃ kilesānaṃ",
  "tika-s0301t:806_2": "bhijjanappattattā nibbānaṃ sabbhīti vuccati. Purimapadassāti “satañca dhammo na jaraṃ",
  "tika-s0301t:806_3": "upetī”ti padassa. Kāraṇaṃ dassento byatirekavasena. Sataṃ dhammo nibbānaṃ kilesehi",
  "tika-s0301t:806_4": "saṃsīdanabhijjanasabhāvo na hoti, tasmā taṃ āgamma jaraṃ na upeti. Kilesā pana tannimittakā,",
  "tika-s0301t:806_5": "evamayaṃ vuttakāraṇato jaraṃ na upetīti. Tenāha “ida”ntiādi. Sundarādhivacanaṃ vā",
  "tika-s0301t:806_6": "etaṃ “sabbhī”ti padaṃ apāpatādīpanato, sabbhidhammabhūtanti attho. Tenāha “virāgo",
  "tika-s0301t:806_7": "tesaṃ aggamakkhāyati, na tena dhammena samatthi kiñcī”ti ca.",
  "tika-s0301t:807": "Jarāmaraṇasuttavaṇṇanā niṭṭhitā.",
  "tika-s0301t:808": "4. Piyasuttavaṇṇanā",
  "tika-s0301t:809_0": "115. Rahasi gatassāti janasambādhato apakkantassa. Nilīnassa teneva janavivekena",
  "tika-s0301t:809_1": "ekamantaṃ nisajjāya ekībhāvena paṭisallīnassa viya. Tenāha “ekībhūtassā”ti. Sabbaññubhāsitaṃ",
  "tika-s0301t:809_2": "karonto āha tassa vacanaṃ “evameta”nti sampaṭicchitvā tassa vacanaṃ tathāpaccanubhāsanto.",
  "tika-s0301t:809_3": "Antakenādhipannattā eva khettavatthuhiraññasuvaṇṇādi mānusaṃ bhavaṃ jahato. Anuganti",
  "tika-s0301t:809_4": "anugataṃ, tameva anugāmīti attho. Nicayanti uparūpari vaḍḍhiyā nicitabhūtaṃ. Samparāyikanti samparāya hitaṃ.",
  "tika-s0301t:810": "Piyasuttavaṇṇanā niṭṭhitā.",
  "tika-s0301t:811": "5. Attarakkhitasuttavaṇṇanā",
  "tika-s0301t:812_0": "116. Pīdahananti saṃyamanaṃ. Kammapathabhedaṃ appattassāti supinakālo viya pavattimattatāya",
  "tika-s0301t:812_1": "kammapathavisesaṃ agatassa. Kammassāti akusalakammassa. Saṃvaranti saṃvarabhāvaṃ",
  "tika-s0301t:812_2": "dasseti, itarassa pana saṃvarabhāvo purimehi tīhi padehi dassitovāti. Ottappampi",
  "tika-s0301t:812_3": "gahitameva tadavinābhāvato. Na hi pāpajigucchanaṃ pāpautrāsarahitaṃ, utrāso vā pāpajigucchanarahito atthīti.",
  "tika-s0301t:813": "Attarakkhitasuttavaṇṇanā niṭṭhitā.",
  "tika-s0301t:814": "6. Appakasuttavaṇṇanā",
  "tika-s0301t:815": "117. Uḷārasaddo seṭṭhe bahuke ca dissatīti āha “paṇīte ca bahuke cā”ti. Mānamajjanenāti mānavasena madappattiyā. Atikkamanti sādhumariyādavītikkamalakkhaṇaṃ dosaṃ. Kūṭo pāso.",
  "tika-s0301t:816": "Appakasuttavaṇṇanā niṭṭhitā.",
  "tika-s0301t:817": "7. Aḍḍakaraṇasuttavaṇṇanā",
  "tika-s0301t:818_0": "118. Yasmā kāmanimittaṃ satto sampajānamusā bhāsati, tasmā kāmā tassa patiṭṭhā paccayo",
  "tika-s0301t:818_1": "kāraṇanti āha “kāmahetū”tiādi. Bhadramukhasīsena viṭaṭubhaṃ bhadropacārena upacaratīti",
  "tika-s0301t:818_2": "attho, vinicchayo karīyati etthāti aḍḍakaraṇaṃ, vinicchayaṭṭhānaṃ. Khippanti kūṭaṃ,",
  "tika-s0301t:818_3": "macchakhippantipi vaṭṭati. Oḍḍitanti oḍḍanavasena phalaṃ pāpitaṃ.",
  "tika-s0301t:819": "Aḍḍakaraṇasuttavaṇṇanā niṭṭhitā.",
  "tika-s0301t:820": "8. Mallikāsuttavaṇṇanā",
  "tika-s0301t:821_0": "119. “Kasmā pucchatī”ti? Pucchākāraṇaṃ codetvā samudayato paṭṭhāya dassetuṃ “ayaṃ",
  "tika-s0301t:821_1": "kira mallikā”tiādi vuttaṃ. Mālārāmaṃ gantvāti attano pitu mālārāmaṃ rakkhaṇatthañceva",
  "tika-s0301t:821_2": "avasesapupphaggahaṇatthañca gantvā. Kāsigāmeti kāsiraṭṭhassa gāme. So kira gāmo mahākosalarājena",
  "tika-s0301t:821_3": "attano dhītuyā patigharaṃ gacchantiyā pupphamūlatthāya dinno, taṃnimittaṃ. Bhāgineyyena",
  "tika-s0301t:821_4": "ajātasattunā. Tassāti rañño pasenadissa. Sāti mallikā. Nivattitunti tassā dhammatāya",
  "tika-s0301t:821_5": "nivattituṃ tassā vacanaṃ paṭikkhipituṃ. Nevajjhagāti vattamānatthe atītavacananti",
  "tika-s0301t:821_6": "āha “nādhigacchatī”ti. Puthu attāti tesaṃ sattānaṃ attā.",
  "tika-s0301t:822": "Mallikāsuttavaṇṇanā niṭṭhitā.",
  "tika-s0301t:823": "9. Yaññasuttavaṇṇanā",
  "tika-s0301t:824_0": "120. Thūṇanti yaññūpatthambhaṃ. Upanītāni yaññaṃ yajituṃ ārambhāya. Ettāvatāti “idha,",
  "tika-s0301t:824_1": "bhante…pe… rudamānā parikammāni karontī”ti ettakena pāṭhena. Sanniṭṭhānanti “naṃ",
  "tika-s0301t:824_2": "itthiṃ labhissāmi nu kho, na nu kho labhissāmī”ti nicchayaṃ avindanto na ñāyanto.",
  "tika-s0301t:824_3": "Pheṇuddehakanti yathā yattha kuthite pheṇaṃ uddehati na upadhīyati, evaṃ anekavāraṃ",
  "tika-s0301t:824_4": "pheṇaṃ uṭṭhāpetvā. Taṃ divasanti tasmiṃ raññā niddaṃ alabhitvā dukkhaseyyadivase.",
  "tika-s0301t:824_5": "Ālokaṃ oloketvāti lohakumbhimukhavaṭṭisīse patte tattha mahantaṃ ālokaṃ oloketvā.",
  "tika-s0301t:824_6": "Attāno vacanaṃ rañño pavattiñāpanatthaṃ. Mahāsaddo udapādi “evarūpaṃ yaññaṃ rājā",
  "tika-s0301t:824_7": "kārāpetī”ti. Vattukāmo ahosi, vattuñca pana avisahanto “sa” iti vatvā lohakumbhiyaṃ",
  "tika-s0301t:824_8": "nimuggo. Imaṃ gāthaṃ vattukāmo ahosīti ayaṃ panettha sambandho. Esa nayo sesapadadvayepi.",
  "tika-s0301t:824_9": "Dhammabheriṃ carāpesuṃ “koci kañci pāṇaṃ mā hanatū”ti. So itthisāmiko puriso sotāpattiphale",
  "tika-s0301t:824_10": "patiṭṭhahi attano upanissayasampattiyā sattu ca desanāvilāsasampattiyā, rājā pana",
  "tika-s0301t:824_11": "mahābodhinirujjhanasabhāvattā kiñci visesaṃ nādhigacchi.",
  "tika-s0301t:825_0": "Saṅgahavatthūnīti lokassa saṅgahakāraṇāni. Nipphannasassato navabhāge kassakassa",
  "tika-s0301t:825_1": "datvā raññaṃ ekabhāgaggahaṇaṃ dasamabhāgaggahaṇaṃ. Evaṃ kassakā haṭṭhatuṭṭhā sassāni",
  "tika-s0301t:825_2": "sampādentīti āha “sassasampādane medhāvitāti attho”ti. Tato orabhāge kira chabhāgaggahaṇaṃ",
  "tika-s0301t:825_3": "jātaṃ. Chamāsikanti channaṃ channaṃ māsānaṃ pahonakaṃ. Pāsetīti pāsagate viya karoti.",
  "tika-s0301t:825_4": "Vācāya piyassa piyakarassa kammaṃ vācāpeyyaṃ. Sabbaso raṭṭhassa iddhādibhāvato khemaṃ.",
  "tika-s0301t:825_5": "Nirabbudaṃ coriyābhāvato. Idañhi raṭṭhaṃ acoriyaṃ niraggaḷanti vuccati apārutagharabhāvato.",
  "tika-s0301t:826_0": "Uddhaṃmūlakaṃ katvāti ummūlaṃ katvā. Dvīhi pariyaññehīti mahāyaññassa pubbabhāge",
  "tika-s0301t:826_1": "pacchā ca pavattetabbehi dvīhi parivārayaññehi. Sattavīsati…pe… nassāti sattavīsādhikānaṃ",
  "tika-s0301t:826_2": "tiṇṇaṃ pasusatānaṃ dvāvīsatiyā assādīhi ca saṭṭhiadhikadvisataāraññakapasūhi ca saddhiṃ",
  "tika-s0301t:826_3": "sampiṇḍitānaṃ pana navādhikachasatapasūnaṃ māraṇena bheravassa pāpabhīrukānaṃ bhayāvahassa. Tathā hi vadanti –",
  "tika-s0301t:827": "“Chasatāni niyujjanti, pasūnaṃ majjhime hani,",
  "tika-s0301t:828": "Assamedhassa yaññassa, adhikāni navāpi cā”ti.",
  "tika-s0301t:829_0": "Sammanti yugacchidde pakkhipitabbadaṇḍakaṃ. Pāsentīti khipanti. Saṃhārimehīti sakaṭehi",
  "tika-s0301t:829_1": "vahitabbehi yūpehi. Pubbe kira eko rājā sammāpāsaṃ yajanto sarassatinadītīre pathaviyā",
  "tika-s0301t:829_2": "vivare dinne nimuggoyeva ahosi. Andhabālabrāhmaṇā gatānugatigatā “ayaṃ tassa saggagamanamaggo”ti",
  "tika-s0301t:829_3": "saññāya tattha sammāpāsayaññaṃ paṭṭhapenti. Tena vuttaṃ “nimuggokāsato pabhutī”ti.",
  "tika-s0301t:829_4": "Ayūpo appakadivaso yāgo, sayūpo bahudivasaṃ sādheyyo satrayāgo. Mantapadābhisaṅkhatānaṃ",
  "tika-s0301t:829_5": "sappimadhūnaṃ vājamiti samaññā, hiraññasuvaṇṇagomahiṃ sādisattarasakadakkhiṇassa.",
  "tika-s0301t:829_6": "Sāragabbhakoṭṭhāgārādīsu natthettha aggaḷanti niraggaḷo. Tattha kira yaññe attano",
  "tika-s0301t:829_7": "sāpateyyaṃ anavasesato anigūhitvā niyyātīyati. Mahārambhāti bahupasughātakammā. Aṭṭhakathāyaṃ",
  "tika-s0301t:829_8": "pana “vividhā yattha haññare”ti vakkhamānattā “mahākiccā”ti attho vutto, idha “mahārambhāti",
  "tika-s0301t:829_9": "papañcavasena ajeḷakā”tiādi vuttanti “bahupasughātakammā”ti attho vutto. Nirārambhāti",
  "tika-s0301t:829_10": "etthāpi vuttanayena attho veditabbo. Anugataṃ kulanti anukulaṃ, kulānugatanti attho",
  "tika-s0301t:829_11": "veditabbo. Tenāha “yaṃ niccabhattādi…pe… attho”ti.",
  "tika-s0301t:830": "Yaññasuttavaṇṇanā niṭṭhitā.",
  "tika-s0301t:831": "10. Bandhanasuttavaṇṇanā",
  "tika-s0301t:832_0": "121. Idanti “idha, bhante”tiādikaṃ vacanaṃ. Te bhikkhū ārocesunti sambandho. Tesūti",
  "tika-s0301t:832_1": "tesu raññā bandhāpitamanussesu. Sukatakāraṇanti sukāraṇakiriyaṃ ārocesuṃ, na kevalaṃ",
  "tika-s0301t:832_2": "tesaṃ manussānaṃ bandhāpitabhāvaṃ. Idāni tamatthaṃ vitthārato dassetuṃ “rañño kirā”tiādi",
  "tika-s0301t:832_3": "vuttaṃ. Aṭṭhavaṅkoti aṭṭhaṃso. Antogharacārinoti antepuravāsino.",
  "tika-s0301t:833_0": "Ukkaṭṭheti yuddhe. Mantīsūti guttamantīsu. Akutūhalanti saññataṃ. Piyanti piyāyitabbaṃ.",
  "tika-s0301t:833_1": "Annapānamhi madhure abhutte uppanne. Attheti atthe kicce jāte thiranti na kathenti",
  "tika-s0301t:833_2": "kāyabalamattena apanetuṃ sakkuṇeyyattā. Suṭṭhu rattarattāti ativiya rattā eva hutvā",
  "tika-s0301t:833_3": "rattā. Sārattenāti sārabhāvena sārabhāvasaññāya. Ohārinanti heṭṭhā haraṇasīlanti",
  "tika-s0301t:833_4": "āha “catūsu apāyesu ākaḍḍhanaka”nti. Sithilanti sithilākāraṃ, na pana sithilaṃ. Tenāha",
  "tika-s0301t:833_5": "bhagavā “duppamuñca”nti.",
  "tika-s0301t:834": "Bandhanasuttavaṇṇanā niṭṭhitā.",
  "tika-s0301t:835": "Paṭhamavaggavaṇṇanā niṭṭhitā.",
  "tika-s0301t:836": "2. Dutiyavaggo",
  "tika-s0301t:837": "1. Sattajaṭilasuttavaṇṇanā",
  "tika-s0301t:838_0": "122. Pubbārāmasaṅkhāteti sāvatthinagarassa pubbadisāya katattā pubbārāmeti saṅkhaṃ",
  "tika-s0301t:838_1": "gate. Tatrāti “migāramātuyā pāsāde”ti tasmiṃ saṃkhittavacane. Ayaṃ idāni vuccamānā",
  "tika-s0301t:838_2": "anupubbikathā ādito paṭṭhāya anukkamakathā. Patthanaṃ akāsi tassa bhagavato aggupaṭṭhāyikaṃ",
  "tika-s0301t:838_3": "ekaṃ upāsikaṃ disvā taṃ ṭhānantaraṃ ākaṅkhantī. Meṇḍakaputtassāti meṇḍakaseṭṭhiputtassa.",
  "tika-s0301t:838_4": "Mātiṭṭhāne ṭhapesi tassā upakāraṃ garubhāvañca disvā. Tāya kārite pāsādeti tāya mahāupāsikāya",
  "tika-s0301t:838_5": "mahālatāpasādhanaṃ vissajjetvā navahi koṭīhi karīsamatte bhūmibhāge kārite sahassagabbhapaṭimaṇḍite pāsāde.",
  "tika-s0301t:839_0": "Parūḷhakacchāti parūḷhakacchalomā. Kamaṇḍalughaṭikādiṃ pabbajitaparikkhāraṃ. Naggabhogganissirikānanti",
  "tika-s0301t:839_1": "naggānañceva bhoggānañca nissirikānañca. Te hi anivatthavatthatāya naggā ceva, acelakavatādinā",
  "tika-s0301t:839_2": "bhoggasarīratāya bhoggā, sobhārahitatāya nissirikā ca. Attanā diṭṭhasutaṃ paṭicchādetvā",
  "tika-s0301t:839_3": "na katheyyunti akāraṇametaṃ tesaṃ raññā payuttacarapurisabhāvato. Evaṃ kate pana",
  "tika-s0301t:839_4": "te “aññepi pabbajitā atthīti ayaṃ jānātī”ti maññeyyunti kohaññacitto evaṃ akāsīti",
  "tika-s0301t:839_5": "sakkā viññātuṃ. Tathā hi tenatthena aparitosamāno “apicā”tiādimāha.",
  "tika-s0301t:840_0": "Kāsikacandananti ujjalacandanaṃ. Taṃ kira vaṇṇavasena samujjalaṃ hoti pabhassaraṃ,",
  "tika-s0301t:840_1": "tadatthameva naṃ saṇhataraṃ karonti. Tenāha “kāsikacandananti saṇhacandana”nti. Vaṇṇagandhatthāyāti",
  "tika-s0301t:840_2": "vaṇṇasobhatthañceva sugandhabhāvatthañca. Vaṇṇagandhatthāyāti chavirāgakaraṇatthañceva",
  "tika-s0301t:840_3": "sugandhatthāya ca. “Gihinā”tiādīhi padehi evaṃ pamādavihārinā tayā arahanto duviññeyyāti dasseti.",
  "tika-s0301t:841_0": "Saṃvāso nāma idha kālena upasaṅkamananti dassento “upasaṅkamantenā”ti āha. Kāyavācāhi",
  "tika-s0301t:841_1": "asaṃyatenapi saṃyatākāro, asaṃvutindriyenapi saṃvutindriyākāro. Pariggahessāmīti",
  "tika-s0301t:841_2": "vīmaṃsissāmi “parisuddhaṃ nu kho, no”ti. Sappaññenāti sīlapariggaṇhanapaññāya sappaññena.",
  "tika-s0301t:841_3": "Jānituṃ na sakkoti sabhāvassa sato sīlassa anupadhāraṇato.",
  "tika-s0301t:842_0": "Kathanenāti aparāparaṃ kathanena. Tathā hi vakkhati “ekaccassa hī”tiādi. Ariyavohāroti",
  "tika-s0301t:842_1": "diṭṭhādilakkhaṇena voharito “diṭṭhaṃ adiṭṭha”ntiādinā pavuttasaddavohāro. Tassa pana",
  "tika-s0301t:842_2": "kāraṇameva gaṇhanto “ettha cetanā”ti āha. Esa nayo anariyavohārepi. Paramatthato",
  "tika-s0301t:842_3": "hi saccavācādayo musāvādādayo cetanālakkhaṇāti. Paññattivohāro tathā tathā voharitabbato",
  "tika-s0301t:842_4": "evamāha “saṃvohārena kho, mahārāja, soceyyaṃ veditabba”nti.",
  "tika-s0301t:843_0": "Ñāṇathāmoti ñāṇaguṇabalaṃ, yena ṭhānuppattikapaṭibhānādinā accāyikakiccakaraṇīyāni",
  "tika-s0301t:843_1": "niṭṭhāpeti. Saṃkathāyāti atthavīmaṃsanavasena pavattāya sammākathāya. Uppilavati",
  "tika-s0301t:843_2": "lahukabhāvato. Heṭṭhācarakāti avacarakā. Ye anupavisitvā paresaṃ rahassavīmaṃsanavasena",
  "tika-s0301t:843_3": "pavattā, tesu ocarakavohāroti vuttaṃ “carā hī”tiādi.",
  "tika-s0301t:844_0": "Vaṇṇasaṇṭhānenāti vaṇṇena vā saṇṭhānena vā vaṇṇapokkharatāya vā saṇṭhānasampattiyā",
  "tika-s0301t:844_1": "vā. Sujāno pesalo vissaseti yojanā. Lahukadassanenāti parittadassanena vijjukena",
  "tika-s0301t:844_2": "viya. Parikkhārabhaṇḍakenāti pabbajitaparikkhārabhūtena bhaṇḍakena. Lohaḍḍhamāsoti",
  "tika-s0301t:844_3": "lohamayo upaḍḍhagghanakamāso.",
  "tika-s0301t:845": "Sattajaṭilasuttavaṇṇanā niṭṭhitā.",
  "tika-s0301t:846": "2. Pañcarājasuttavaṇṇanā",
  "tika-s0301t:847_0": "123. Rūpāti rūpasaṅkhātā kāmaguṇā. Te pana nīlādivasena anekabhedabhinnāpi rūpāyatanattā",
  "tika-s0301t:847_1": "cakkhuviññeyyataṃ nātivattantīti āha “nīlapītādibhedaṃ rūpārammaṇa”nti. To-saddopi",
  "tika-s0301t:847_2": "dā-saddo viya kālattho hotīti āha “yatoti yadā”ti. Manaṃ āpayati vaḍḍhetīti manāpaṃ,",
  "tika-s0301t:847_3": "manoramaṃ. Manāpanipphattitanti tassa puggalassa manasā piyāyitaṃ, tassa aggabhāvena",
  "tika-s0301t:847_4": "pariyantaṃ paramaṃ koṭiṃ katvā pavattitanti attho. Puggalamanāpanti ārammaṇasabhāvaṃ",
  "tika-s0301t:847_5": "acintetvā puggalassa vasena manāpabhāveneva iṭṭhatāya iṭṭhanti. Sammutīti samaññā.",
  "tika-s0301t:847_6": "Puggalamanāpaṃ nāma saññāvipallāsavasena viparītampi gaṇhāti itarasabhāvatoti āha",
  "tika-s0301t:847_7": "“yaṃ ekassa…pe… iṭṭhaṃ kanta”nti. Idāni taṃ jivhāviññeyyavasena yojetvā dassento",
  "tika-s0301t:847_8": "“paccantavāsīna”ntiādimāha. Idaṃ puggalamanāpanti idaṃ yathāvuttaṃ jivhāviññeyyaṃ",
  "tika-s0301t:847_9": "viya aññampi evaṃjātikaṃ tena tena puggalena manāpanti gahetabbārammaṇaṃ puggalamanāpaṃ nāma.",
  "tika-s0301t:848_0": "Loke paṭivibhattaṃ natthi, vibhajitvā dassanena lokena madhurajātenapi paṭivibhattaṃ",
  "tika-s0301t:848_1": "katvā gahetuṃ na sakkuṇeyyāti adhippāyo. Tenāha “vibhajitvā pana dassetabba”nti.",
  "tika-s0301t:848_2": "Dibbakappampīti devalokapariyāpannasadisampi amanāpaṃ upaṭṭhāti uḷārapaṇītārammaṇaparicayato.",
  "tika-s0301t:848_3": "Majjhimānaṃ pana…pe… vibhajitabbaṃ tesaṃ manāpassa manāpato, amanāpassa amanāpato",
  "tika-s0301t:848_4": "upaṭṭhānato. Tatthapi iṭṭhāniṭṭhaparicchedo nippariyāyato evaṃ veditabboti dassento",
  "tika-s0301t:848_5": "āha “tañca paneta”ntiādi. Tañca panetaṃ iṭṭhāniṭṭhabhūtaṃ ārammaṇaṃ kāmāvacarajavanesu",
  "tika-s0301t:848_6": "akusalassa vasena yebhuyyena pavattatīti katvā tattha “rajjati dussatī”ti akusalasseva",
  "tika-s0301t:848_7": "pavatti dassitā. Sesakāmāvacarassapi vasena pavatti labbhateva. Tathā hi taṃ appaṭikūlepi",
  "tika-s0301t:848_8": "paṭikūlākārato, paṭikūlepi appaṭikūlākārato pavattatīti. Vipākacittaṃ iṭṭhāniṭṭhaṃ",
  "tika-s0301t:848_9": "paricchindati, na sakkā vipākaṃ vañcetunti. Kusalakammaṃ hi ekantato iṭṭhameva, akusalakammañca",
  "tika-s0301t:848_10": "aniṭṭhameva, tasmā tattha uppajjamānaṃ vipākacittaṃ yathāsabhāvato pavattatīti.",
  "tika-s0301t:849_0": "Yaṃ pana sammohavinodaniyaṃ “kusalakammajaṃ aniṭṭhaṃ nāma natthī”ti ettakameva vuttaṃ,",
  "tika-s0301t:849_1": "taṃ pana nidassanamattaṃ daṭṭhabbaṃ. Tena sobhanaṃ akusalakammajampi ekaccānaṃ sattānaṃ",
  "tika-s0301t:849_2": "iṭṭhanti anuññātaṃ siyā. Kusalakammajaṃ pana sabbesaṃ iṭṭhamevāti vadanti. Tiracchānagatānaṃ",
  "tika-s0301t:849_3": "kesañci manussarūpaṃ amanāpaṃ, yato te disvāva palāyanti. Manussā ca devatānaṃ rūpaṃ",
  "tika-s0301t:849_4": "disvā bhāyanti, tesampi vipākaviññāṇaṃ taṃ rūpaṃ ārabbha kusalavipākameva uppajjati,",
  "tika-s0301t:849_5": "tādisassa pana puññassa abhāvā na tesaṃ tattha abhirati hotīti daṭṭhabbaṃ. Kusalakammajassa",
  "tika-s0301t:849_6": "pana aniṭṭhassa abhāvo viya akusalakammajassa sobhanassa iṭṭhassa abhāvo vattabbo.",
  "tika-s0301t:849_7": "Hatthiādīnampi hi akusalakammajaṃ manussānaṃ akusalavipākasseva ārammaṇaṃ, kusalakammajaṃ",
  "tika-s0301t:849_8": "pana pavatte samuṭṭhitaṃ kusalavipākassa, iṭṭhārammaṇena vomissakattā appakaṃ akusalakammajaṃ",
  "tika-s0301t:849_9": "bahulaṃ akusalavipākuppattiyā kāraṇaṃ na bhavissatīti sakkā vattuṃ. Idāni tameva",
  "tika-s0301t:849_10": "vipākavasena iṭṭhāniṭṭhārammaṇavavatthānaṃ vibhāvetuṃ “kiñcāpi hī”tiādi vuttaṃ. Tayidaṃ",
  "tika-s0301t:849_11": "sammutimanāpasaṃvibhāgatthaṃ vuttaṃ, idha pana na tathā vibhattanti āha “bhagavā panā”tiādi.",
  "tika-s0301t:850_0": "So upāsako candanaṅgalagāme jātattā “candanaṅgaliko”ti paññāyati, “candanavilāso”ti",
  "tika-s0301t:850_1": "keci. Tassa upāsakassa paṭibhānaṃ udapādīti yojanā. Te rājāno hatappabhe hatasobhe",
  "tika-s0301t:850_2": "disvāti sambandho. Udakābhisitteti udakena abhisiñcite. Aṅgāre viyāti aṅgārakkhaṇe viya.",
  "tika-s0301t:851": "Kālassevāti pageva. Avigatagandhaṃ taṅkhaṇavikasitatāya. Īdisaṃ vacananti “acchādesī”ti evarūpaṃ vacananti.",
  "tika-s0301t:852": "Pañcarājasuttavaṇṇanā niṭṭhitā.",
  "tika-s0301t:853": "3. Doṇapākasuttavaṇṇanā",
  "tika-s0301t:854_0": "124. “Doṇapākakura”nti ettha vibhattilopaṃ katvā niddesoti āha “doṇapākaṃ kura”nti.",
  "tika-s0301t:854_1": "Doṇassāti catunnaṃ āḷhakānaṃ, soḷasanāḷīnanti attho. Tadupiyanti tadanurūpaṃ, tassa",
  "tika-s0301t:854_2": "vuttaparimāṇassa anucchavikanti attho. Pubbeti taṃdivasato purimataradivasesu. Balavāti",
  "tika-s0301t:854_3": "mahā. Bhattapariḷāhoti bhattasammadahetuko. Assa rañño ubhosu passesu gahitatālavaṇṭā",
  "tika-s0301t:854_4": "bījanti yamakatālavaṇṭehi. Phāsuvihāranti bhojane mattaññutāya laddhabbasukhavihāraṃ.",
  "tika-s0301t:854_5": "Bhojanamattaññū hi sukhavihāro hoti. Tenāha “tanukassa bhavanti vedanā, saṇikaṃ jīrati āyu pālaya”nti.",
  "tika-s0301t:855_0": "Tanukassāti tanukā assa puggalassa, bhuttapaccayā visabhāgavedanā na hontīti attho.",
  "tika-s0301t:855_1": "Saṇikanti mandaṃ mudukaṃ, aparissayamevāti attho. Jīratīti paribhuttāhāro paccati.",
  "tika-s0301t:855_2": "Āyupālayanti nirodho avedano jīvitaṃ rakkhanto. Atha vā saṇikaṃ jīratīti so bhojane",
  "tika-s0301t:855_3": "mattaññū puggalo parimitāhāratāya saṇikaṃ cirena jīrati jaraṃ pāpuṇāti jīvitaṃ pālento.",
  "tika-s0301t:856_0": "Pariyāpuṇitvāti ettha yathā sabbaṃ so pariyāpuṇi, tato parañca yathā paṭipajji, taṃ",
  "tika-s0301t:856_1": "dassetuṃ “raññā saddhi”ntiādi vuttaṃ. Tāvatake taṇḍule hāreyyāsi tadupiyañca byañjananti ānetvā sambandho.",
  "tika-s0301t:857_0": "Purisabhāgo esāti majjhimena purisena bhuñjitabbabhāgo eso, yadidaṃ nāḷikodanamattaṃ.",
  "tika-s0301t:857_1": "Sallikhitasarīratāti bhamaṃ āropetvā ullikhitassa viya sabbapariḷāhavūpasamassa puthulatāpagatasarīrassa.",
  "tika-s0301t:857_2": "Sīlaṃ samparāyikatthoti vuttaṃ, kuto panettha sīlanti āha “bhojane”tiādi. Sīlaṅgaṃ",
  "tika-s0301t:857_3": "nāma hotīti catupārisuddhisīlassa avayavo eko bhāgo hoti.",
  "tika-s0301t:858": "Doṇapākasuttavaṇṇanā niṭṭhitā.",
  "tika-s0301t:859": "4. Paṭhamasaṅgāmasuttavaṇṇanā",
  "tika-s0301t:860_0": "125. Vedena ñāṇena īhati iriyatīti vedehī, kosalarājabhaginī ajātasattuno mātā, sā",
  "tika-s0301t:860_1": "kira sampajaññajātikā. Tenāha “paṇḍitādhivacana”nti, cattāri aṅgāni etissanti caturaṅginī.",
  "tika-s0301t:860_2": "Dvinnaṃ rajjānanti kāsikarajjamagadharajjānaṃ antare, so pana gāmo kāsikarajjo.",
  "tika-s0301t:861_0": "Pāpāti lāmakā nihīnācārā. Mejjati siniyhatīti metti, sā etesu atthīti mittā. Saha",
  "tika-s0301t:861_1": "ayanti pavattantīti sahāyā. Sampavaṅkanti suṭṭhu onataṃ. Jayakāraṇaṃ disvā āha, tathā",
  "tika-s0301t:861_2": "hi “ajja imaṃ rattiṃ dukkhaṃ setī”ti kālaparicchedavasena vuttaṃ. Verighāto nāma",
  "tika-s0301t:861_3": "veripuggale satīti āha “veripuggalaṃ labhatī”ti.",
  "tika-s0301t:862": "Paṭhamasaṅgāmasuttavaṇṇanā niṭṭhitā.",
  "tika-s0301t:863": "5. Dutiyasaṅgāmasuttavaṇṇanā",
  "tika-s0301t:864_0": "126. Suṇāthāti “vatvā”ti vacanaseso. Upakappatīti sambhavati. Sayhaṃ hotīti kātuṃ",
  "tika-s0301t:864_1": "sakkā hoti. “Yadā caññe”ti ca-kāro nipātamattanti āha “yadā aññe”ti. Vilumpantīti",
  "tika-s0301t:864_2": "vināsaṃ acchindanaṃ karonti. Vilumpīyatīti viluttaparasantakassa asakattā puggalo",
  "tika-s0301t:864_3": "diṭṭhadhammikaṃ kammaphalaṃ paṭisaṃvedento viya sayampi parena vilumpīyati, dhanajāniṃ",
  "tika-s0301t:864_4": "pāpuṇāti. “Kāraṇa”nti hi maññatīti pāpakiriyaṃ attano hitāvahaṃ kāraṇaṃ katvā maññati.",
  "tika-s0301t:864_5": "Jayanto puggalo “idaṃ nāma jināmī”ti maññamāno sayampi tato parājayaṃ pāpuṇāti. Ghaṭṭetāranti",
  "tika-s0301t:864_6": "pāpakammavipākaṃ. Kammavivaṭṭenāti kammassa vivaṭṭanena, paccayalābhena laddhāvasarena",
  "tika-s0301t:864_7": "vivaṭṭetvā vigamitena kammenāti attho.",
  "tika-s0301t:865": "Dutiyasaṅgāmasuttavaṇṇanā niṭṭhitā.",
  "tika-s0301t:866": "6. Mallikāsuttavaṇṇanā",
  "tika-s0301t:867_0": "127. Ekaccāti paṇḍitā sapaññā. Seyyāti varā. Gāthāsukhatthaṃ sasurasaddalopaṃ katvā",
  "tika-s0301t:867_1": "“sassudevā”ti vuttanti āha “sassusasuradevatā”ti. Disājeṭṭhakāti catūsupi disāsu",
  "tika-s0301t:867_2": "jeṭṭhakasīsena hi lokaṃ vadati. Tādisāyāti tathārūpāya medhāvitādiguṇavuttiyā. Subhariyāyāti",
  "tika-s0301t:867_3": "sukhettabhūtāya sundaritthiyāti attho.",
  "tika-s0301t:868": "Mallikāsuttavaṇṇanā niṭṭhitā.",
  "tika-s0301t:869": "7. Appamādasuttavaṇṇanā",
  "tika-s0301t:870_0": "128. Samadhiggayhāti sammā ativiya gahetvā, ñāyena visesato gaṇhitvā. Kārāpakaappamādoti",
  "tika-s0301t:870_1": "tiṇṇaṃ puññakiriyavatthūnaṃ pavattakaappamādo. Samavadhānanti samavarodhaṃ antogadhaṃ.",
  "tika-s0301t:870_2": "Upakkhepanti bahi ahutvā pakkhipitabbataṃ. Sesapadajātāni viya ava…pe… dhammā sappadesattā.",
  "tika-s0301t:870_3": "Appamāde samodhānaṃ gacchanti tassa nippadesattā. Aggaṃ seṭṭhaṃ mahantaṃ sesadhammānaṃ",
  "tika-s0301t:870_4": "appamādo. Paṭilābhakaṭṭhenāti adhigamahetutāya. Lokiyopi samānoti kāmāvacaropi samāno.",
  "tika-s0301t:870_5": "Mahaggatānuttarānaṃ pubbabhāge pavattaappamādo hi idhādhippeto.",
  "tika-s0301t:871_0": "Pasaṃsanti paṇḍitāti yojanā. Appamādassa pāsaṃsabhāve ekantato kattabbatāya pana",
  "tika-s0301t:871_1": "“etānī”tiādinā kāraṇaṃ āha. Imissā yojanāya “puññakiriyāsū”ti padassa “appamatto”ti",
  "tika-s0301t:871_2": "iminā sambandho. Yasmā paṇḍitā appamādaṃ pasaṃsanti, yasmā ca puññakiriyāsu appamatto",
  "tika-s0301t:871_3": "ubho atthe adhiggaṇhāti, tasmā āyuādīni patthayantena appamādova kātabboti. Dutiyayojanāya",
  "tika-s0301t:871_4": "pana paṇḍitā appamādaṃ pasaṃsanti. Kattha? Puññakiriyāsu. Kasmāti ce? Appamattotiādi.",
  "tika-s0301t:871_5": "Tenāha “yasmā…pe… attho”ti. Atthapaṭilābhāti diṭṭhadhammikādihitapaṭilābhā.",
  "tika-s0301t:872": "Appamādasuttavaṇṇanā niṭṭhitā.",
  "tika-s0301t:873": "8. Kalyāṇamittasuttavaṇṇanā",
  "tika-s0301t:874_0": "129. Sīlādiguṇasamannāgato kalyāṇo bhaddako mitto etassāti kalyāṇamitto, tassa dhammo",
  "tika-s0301t:874_1": "kalyāṇamittasseva svākhāto nāma hoti sutvā kattabbakiccassa sādhanato. Tenāha “atthaṃ",
  "tika-s0301t:874_2": "pūretī”ti. Itarassāti pāpamittassa. Tenāti atthapūraṇena. Etanti “so ca kho kalyāṇamittassā”ti",
  "tika-s0301t:874_3": "etaṃ vacanaṃ. Desanādhammoti pariyattidhammo. So hi kalyāṇamittato paccakkhato laddhabbo,",
  "tika-s0301t:874_4": "itare tadupanissayā paccattapurisakārehi, tena laddhabbo kalyāṇamittoti evamattho",
  "tika-s0301t:874_5": "gahetabbo. Sāvakabodhisattavasena hesā desanā āgatā. Na hi sesabodhisattānaṃ paropadesena payojanaṃ atthi.",
  "tika-s0301t:875_0": "Upaḍḍhaṃ kalyāṇamittatoti brahmacariyaṃ carantassa upaḍḍhaguṇo kalyāṇamittato laddhabbo.",
  "tika-s0301t:875_1": "Upaḍḍhaṃ paccattapurisakāratoti itaraṃ upaḍḍhaṃ ñāṇaṃ paṭipajjantassa attano purisakārato.",
  "tika-s0301t:875_2": "Lokepi pākaṭoyamattho “ācariyato upaḍḍhaṃ, paccattapurisakārato upaḍḍhaṃ laddhabbā",
  "tika-s0301t:875_3": "tevijjatā”ti, tasmā thero tathā cintesi. Nippadesanti anavasesato. Tatoti kalyāṇamittato.",
  "tika-s0301t:875_4": "Upaḍḍhaṃ āgacchatīti upaḍḍhaguṇo paṭipajjantaṃ upagacchati. Bahūhi purisehi. Vinibbhogo",
  "tika-s0301t:875_5": "vivecanaṃ natthi ekajjhaṃ atthassa vivecetuṃ asakkuṇeyyattā. Esāti paratoghosapaccattapurisakārato",
  "tika-s0301t:875_6": "ca sijjhamāno attho. Ettakanti ettako bhāgo. Yadi na sakkā laddhuṃ, atha kasmā upaḍḍhanti",
  "tika-s0301t:875_7": "vuttanti āha “kalyāṇamittatāyā”tiādi. Sammādiṭṭhiādīsu na sakkā laddhuṃ. Asakkuṇeyye",
  "tika-s0301t:875_8": "sakalampi na sambhavati paratoghosamattena tesaṃ asijjhanato, padhānahetubhāvadīpanatthaṃ",
  "tika-s0301t:875_9": "pana “sakalamevā”ti vuttaṃ. Pubbabhāgapaṭilābhaṅganti pubbabhāge paṭiladdhabbakāraṇaṃ",
  "tika-s0301t:875_10": "kalyāṇamittassa upadesena vinā tena uttari visesato aladdhabbato. Atthatoti paramatthato.",
  "tika-s0301t:875_11": "“Kalyāṇamittaṃ…pe… cattāro khandhā”ti vatvā sutvāti attho. Te pana sīlādayo saṅkhārakkhandhapariyāpannāti",
  "tika-s0301t:875_12": "āha “saṅkhārakkhandhotipi vadantiyevā”ti.",
  "tika-s0301t:876_0": "Māhevanti mā aha evanti chedo, ahāti nipātamattaṃ, māti paṭisedhe nipāto. Tenāha",
  "tika-s0301t:876_1": "“mā evaṃ abhaṇī”ti. “Māhevaṃ ānandā”ti vadato bhagavato imasmiṃ ṭhāne tādisassa nāma",
  "tika-s0301t:876_2": "te, ānanda, kalyāṇamittaguṇe sevato vattuṃ yuttaṃ ayāthāvatoti dhammabhaṇḍāgārikassa",
  "tika-s0301t:876_3": "yathābhūtaguṇakittanamukhena paṭikkhepo yuttoti dassento “bahussuto”tiādimāha. Idanti",
  "tika-s0301t:876_4": "idaṃ vacanaṃ bhagavā āhāti sambandho. Sakalameva hīti ettha hi-saddo hetuattho. Tena",
  "tika-s0301t:876_5": "“māheva”nti tassa paṭikkhepassa kāraṇaṃ jotitaṃ, na sarūpato vuttaṃ. “Kalyāṇamittasseta”ntiādinā",
  "tika-s0301t:876_6": "pana taṃ sarūpato dassitanti āha “idāni…pe… ādimāhā”ti. Pāṭikaṅkhitabbanti icchanaṭṭhena",
  "tika-s0301t:876_7": "pāṭikaṅkhitabbaṃ, na paṭikaṅkhānimittenāti āha “avassaṃbhāvīti attho”ti.",
  "tika-s0301t:877_0": "Idhāti antogadhāvadhāraṇapadaṃ, idhevāti attho. Imasmiṃyeva hi sāsane ariyamaggabhāvanā,",
  "tika-s0301t:877_1": "na aññattha. Ādipadānaṃyevāti tasmiṃ tasmiṃ vākye ādito eva vuttasammādiṭṭhiādipadānaṃyeva.",
  "tika-s0301t:877_2": "Sammādassanalakkhaṇāti catunnaṃ ariyasaccānaṃ pariññābhisamayādivasena sammadeva",
  "tika-s0301t:877_3": "dassanasabhāvā. Sammāabhiropanalakkhaṇoti nibbānasaṅkhāte ārammaṇe sampayuttadhamme",
  "tika-s0301t:877_4": "sammadeva āropanasabhāvo. Sammāpariggahaṇalakkhaṇāti musāvādādīnaṃ visaṃvādanādikiccatāya",
  "tika-s0301t:877_5": "lūkhānaṃ apariggāhakānaṃ paṭipakkhabhāvato pariggāhakasabhāvā sammāvācā siniddhabhāvena",
  "tika-s0301t:877_6": "sampayuttadhamme sammāvācāpaccayaṃ subhāsitasotārañca puggalaṃ pariggaṇhātīti sammāpariggahaṇalakkhaṇā.",
  "tika-s0301t:877_7": "Yathā kāyikakiriyā kiñci kattabbaṃ samuṭṭhāpeti, sayañca samuṭṭhahanaṃ ghaṭanaṃ hoti,",
  "tika-s0301t:877_8": "tathā sammākammanta saṅkhātā viratipīti samuṭṭhāpanalakkhaṇā daṭṭhabbā, sampayuttadhammānaṃ",
  "tika-s0301t:877_9": "vā ukkhipanaṃ samuṭṭhāpanaṃ kāyikakiriyāya bhārukkhipanaṃ viya. Jīvamānassa sattassa,",
  "tika-s0301t:877_10": "sampayuttadhammānaṃ vā, jīvitappavattiyā ājīvasseva vā suddhi vodānaṃ. Yathā uppannuppannānaṃ",
  "tika-s0301t:877_11": "vajjānaṃ dhammena pahānānuppādaatthalābhādiparivuḍḍhi hoti, evaṃ sampayuttānaṃ paggahaṇasabhāvoti",
  "tika-s0301t:877_12": "sammāpaggahalakkhaṇo sammāvāyāmo. Kāyavedanācittadhammesu subhasukhaniccaattagāhānañca",
  "tika-s0301t:877_13": "vidhamanavasena sammāpatiṭṭhānasabhāvāti sammāupaṭṭhānalakkhaṇā sammāsati. Sampayuttadhammānaṃ",
  "tika-s0301t:877_14": "sammā samādahanaṃ ekaggatākaraṇaṃ sabhāvo etassāti sammāsamādhānalakkhaṇo sammāsamādhi.",
  "tika-s0301t:877_15": "Tīṇi kiccāni honti paṭipakkhadhammesu, ārammaṇadhammesu, sampayuttadhammesu ca ekasmiṃyeva",
  "tika-s0301t:877_16": "khaṇe pavattivisesabhūtāni. Idāni tāni sarūpato dassetuṃ “seyyathida”ntiādi vuttaṃ.",
  "tika-s0301t:877_17": "Saddhinti iminā “aññehī”ti vuttakilesā micchādiṭṭhiyā saha ekaṭṭhā vā anekaṭṭhā vāti",
  "tika-s0301t:877_18": "dasseti. Pajahati pahāya naṃ paṭivijjhati. Nirodhanti nibbānaṃ ārammaṇaṃ karoti sacchikiriyāpaṭivedhena paṭivijjhati.",
  "tika-s0301t:878_0": "Na kevalaṃ maggadhammā vuttanayeneva, atha kho aparenapi nayena veditabbāti dassento",
  "tika-s0301t:878_1": "“apicā”tiādimāha. Nānākhaṇā punappunaṃ uppajjanato. Nānārammaṇā aniccānupassanādibhāvato.",
  "tika-s0301t:878_2": "Ekakkhaṇā sakideva uppajjanato. Ekārammaṇā nibbānavisayattā. Cattāri nāmāni labhati",
  "tika-s0301t:878_3": "pariññābhisamayādivasena pavattiyā. Tīṇi nāmāni labhati kāmasaṅkappādīnaṃ pahānavasena",
  "tika-s0301t:878_4": "pavattiyā. Paṭipakkhapahānavasena hissa nāmattayalābho. Esa nayo sesesupi. Viratiyopi",
  "tika-s0301t:878_5": "honti cetanāyopi pubbabhāgepi vikkhambhanavasena pavattanato. Maggakkhaṇe pana viratiyova",
  "tika-s0301t:878_6": "paṭipakkhasamucchindanassa maggakiccattā. Na hi cetanā maggasabhāvā. Sammappadhānasatipaṭṭhānavasenāti",
  "tika-s0301t:878_7": "catubbidhasammappadhānacatubbidhasatipaṭṭhānavasena cattāri nāmāni labhati anuppannākusalānuppādanādīnaṃ",
  "tika-s0301t:878_8": "kusalānañca vaḍḍhanato. Pubbabhāgepi maggakkhaṇepīti yathā pubbabhāge paṭhamajjhānādivasena",
  "tika-s0301t:878_9": "nānā. Evaṃ maggakkhaṇepi. Na hi ekopi ca maggasamādhi paṭhamajjhānasamādhiādināmāni",
  "tika-s0301t:878_10": "labhati sammādiṭṭhiādīnaṃ viya kiccavasena bhedābhāvato. Tenāha “maggakkhaṇepi sammāsamādhiyevā”ti.",
  "tika-s0301t:879_0": "Ñatvā ñātabbāti sambandho. Vuddhi nāma vepullaṃ bhiyyobhāvo punappunaṃ uppādo evāti",
  "tika-s0301t:879_1": "āha “punappunaṃ janetī”ti. Abhinibbattetīti abhivaḍḍhaṃ pāpento nibbatteti. Vivittatāti",
  "tika-s0301t:879_2": "vivittabhāvo. So hi vivecanīyato viviccati, yaṃ viviccitvā ṭhitaṃ, tadubhayampi idha",
  "tika-s0301t:879_3": "vivittabhāvasāmaññena “vivittatā”ti vuttaṃ. Tesu purimo vivecanīyato viviccamānatāya",
  "tika-s0301t:879_4": "viviccanakiriyāya samaṅgī dhammasamūho tāya eva viviccanakiriyāya vasena vivekoti",
  "tika-s0301t:879_5": "gahito. Itaro sabbaso tato vivittasabhāvatāya. Tattha yasmiṃ dhammapuñje sammādiṭṭhi",
  "tika-s0301t:879_6": "pavattati, taṃ yathāvuttāya viviccamānatāya vivekasaṅkhātaṃ nissāyeva pavattati,",
  "tika-s0301t:879_7": "itaraṃ pana taṃninnatātaṃārammaṇatāhīti vuttaṃ “vivekaṃ nissitaṃ, viveke vā nissita”nti.",
  "tika-s0301t:880_0": "Yathā vā vivekavasena pavattaṃ jhānaṃ “vivekaja”nti vuttaṃ, evaṃ vivekavasena pavattā",
  "tika-s0301t:880_1": "sammādiṭṭhi “vivekanissitā”ti daṭṭhabbā. Nissayo ca vipassanāmaggānaṃ vasena maggaphalānaṃ",
  "tika-s0301t:880_2": "veditabbo. Asatipi tāsaṃ pubbāparabhāve “paṭiccasamuppādo”ti ettha paccayānaṃ samuppādanaṃ",
  "tika-s0301t:880_3": "viya abhinnadhammādhārā nissayabhāvanā sambhavanti. Tassa tadaṅga-samucchedanissaraṇavivekanissitataṃ",
  "tika-s0301t:880_4": "vatvā paṭippassaddhivivekanissitatāya avacanaṃ ariyamaggabhāvanāya vuccamānattā.",
  "tika-s0301t:880_5": "Bhāvitamaggassa hi ye sacchikātabbā dhammā. Tesaṃ kiccaṃ paṭippassaddhiviveko. Ajjhāsayatoti",
  "tika-s0301t:880_6": "“nibbānaṃ sacchikarissāmī”ti mahantaajjhāsayato. Yadipi hi vipassanākkhaṇe saṅkhārārammaṇaṃ",
  "tika-s0301t:880_7": "cittaṃ, saṅkhāresu pana ādīnavaṃ suṭṭhu, disvā tappaṭipakkhe nibbāne ninnatāya ajjhāsayato",
  "tika-s0301t:880_8": "nissaraṇavivekanissito hoti, uṇhābhibhūtassa puggalassa sītaninnacittatā viya. Keci",
  "tika-s0301t:880_9": "pana “yathā sabhāvato, yathā ajjhāsayato nissaraṇavivekanissitatā, evaṃ paṭippassaddhivivekanissitatāpi",
  "tika-s0301t:880_10": "siyā”ti vadanti. Yadaggena hi nibbānaninnatā siyā, tadaggena phalaninnatāpi siyā",
  "tika-s0301t:880_11": "“kudāssu nāmāhaṃ tadāyatanaṃ upasampajja vihareyya”nti ajjhāsayasampattiyā bhāvato.",
  "tika-s0301t:880_12": "Yasmā pahānavinayo viya rāganirodhopi idhādhippetavivekena atthato nibbisiṭṭho, tasmā",
  "tika-s0301t:880_13": "vuttaṃ esa nayo virāganissitādīsūti. Tenāha “vivekatthā eva hi virāgādayo”ti.",
  "tika-s0301t:881_0": "Vossaggasaddo pariccāgattho pakkhandanattho cāti vossaggassa duvidhatā vuttā. Vossajjanañhi",
  "tika-s0301t:881_1": "pahānaṃ, vissaṭṭhabhāvena nirāsaṅkapavatti ca, tasmā vipassanākkhaṇe tadaṅgavasena,",
  "tika-s0301t:881_2": "maggakkhaṇe samucchedavasena paṭipakkhassa pahānaṃ vossaggo, tathā vipassanākkhaṇe",
  "tika-s0301t:881_3": "taṃninnabhāvena, maggakkhaṇe ārammaṇakaraṇena vissaṭṭhasabhāvatā vossaggoti veditabbaṃ.",
  "tika-s0301t:881_4": "Tenevāha “tattha pariccāgavossaggo”tiādi. Ayaṃ sammādiṭṭhīti ayaṃ missakavasena vuttā",
  "tika-s0301t:881_5": "sammādiṭṭhi. Yathāvuttena pakārenāti tadaṅgappahānasamucchedappahānapakārena taṃninnatadārammaṇakaraṇappakārena ca.",
  "tika-s0301t:882_0": "Pubbe vossaggavacanasseva atthassa vuttattā āha “sakalena vacanenā”ti. Pariṇamantaṃ",
  "tika-s0301t:882_1": "vipassanākkhaṇe, pariṇataṃ maggakkhaṇe. Pariṇāmo nāma idha paripākoti āha “paripaccantaṃ",
  "tika-s0301t:882_2": "paripakkañcā”ti. Paripāko ca āsevanalābhena laddhasāmatthiyassa kilese pariccajituṃ",
  "tika-s0301t:882_3": "nibbānaṃ pakkhandituṃ tikkhavisadabhāvo. Tenāha “aya”ntiādi. Esa nayoti yvāyaṃ nayo",
  "tika-s0301t:882_4": "“vivekanissita”ntiādinā sammādiṭṭhiyaṃ vutto, sesesu sammāsaṅkappādīsupi eseva nayo,",
  "tika-s0301t:882_5": "evaṃ tattha netabbanti attho. Paṭiccāti nissāya. Jātisabhāvāti jāyanasabhāvā. Sakaloti",
  "tika-s0301t:882_6": "anavaseso, sabboti attho. Na koci maggo sāvaseso hutvā sambhavati. Heṭṭhime magge",
  "tika-s0301t:882_7": "uppanne uparimo uppanno eva nāma anantarāyena uppajjanato. Vavassaggattheti vacasāyatthe.",
  "tika-s0301t:882_8": "Vaṇṇayantīti guṇavaṇṇanavasena vitthārenti.",
  "tika-s0301t:883": "Kalyāṇamittasuttavaṇṇanā niṭṭhitā.",
  "tika-s0301t:884": "9. Paṭhamaaputtakasuttavaṇṇanā",
  "tika-s0301t:885_0": "130. Diva-saddo divā-saddo viya divasapariyāyo, tasmā visesanabhāvena vuccamāno divasaddo",
  "tika-s0301t:885_1": "atthavisesaṃ dīpetīti āha “divasassa divā”tiādi. Saṃ vuccati dhanaṃ, tassa patīti",
  "tika-s0301t:885_2": "sampati, dhanasāmiko, tassa hitāvahattā sāpateyyanti āha “sāpateyyanti dhana”nti.",
  "tika-s0301t:885_3": "Tassa gehe katākatabhaṇḍassa atibahubhāvato vimhayappatto rājā “ko pana vādo”ti āha.",
  "tika-s0301t:885_4": "Kāḷalohaṃ nāma ayophalaṃ. Kacchapādirūpehipi sovaṇṇādīni ṭhapenti. Sakuṇḍakabhattanti",
  "tika-s0301t:885_5": "sakuṇḍehi vā sathusehi vā pakkabhattaṃ. Bilaṅgaṃ vuccati dhaññabilaṅgaṃ, āranālantipi",
  "tika-s0301t:885_6": "vuccati, taṃ dutiyaṃ assāti bilaṅgadutiyaṃ. Tañhi kañjito nibbattattā kañjikaṃ nāma.",
  "tika-s0301t:885_7": "Tīhi pakkhehi vatthakhaṇḍehi katanivāsanaṃ tipakkhavasanaṃ. Tenāha “tīṇi…pe… nivāsana”nti.",
  "tika-s0301t:886_0": "Asanto nīco purisoti asappurisoti āha “lāmakapuriso”ti. Kammassa nibbattabhāvena",
  "tika-s0301t:886_1": "otaraṇatāya phalaṃ aggaṃ nāma, uparibhūmigatattā uddhaṃ aggaṃ assāti uddhaggikaṃ.",
  "tika-s0301t:886_2": "Dakkhiṇanti dānamāha. Saggo nāma kāmabhavūpapattibhavo, tassa nibbattanato “saggassa",
  "tika-s0301t:886_3": "hitā”ti vuttaṃ. Tatrupapattijananatoti tatra upapattiyā jananato, uppādanatoti attho.",
  "tika-s0301t:887_0": "Setaṃ udakaṃ etissāti setodakā. So yena bhāvena yattha pākaṭataro hutvā dissati,",
  "tika-s0301t:887_1": "taṃ dassetuṃ “vīcīnaṃ bhinnaṭṭhāne”ti āha. Sukhotaraṇaṭṭhānatāya kaddamādidosavirahato",
  "tika-s0301t:887_2": "ca sundaratitthā. Taṃ apeyyamānanti taṃ udakaṃ kenaci aparibhuñjiyamānaṃ. Attanā",
  "tika-s0301t:887_3": "kattabbakiccakaroti attanā kātabbakammasaṅkhātakiccakaro, paribhogavasena ceva saṅgahetabbasaṅgaṇhanavasena",
  "tika-s0301t:887_4": "ca niyojakoti attho. Kusalakiccakaroti attanā kātabbapuññakaro.",
  "tika-s0301t:888": "Paṭhamaaputtakasuttavaṇṇanā niṭṭhitā.",
  "tika-s0301t:889": "10. Dutiyaaputtakasuttavaṇṇanā",
  "tika-s0301t:890_0": "131. Piṇḍapātenāti sahayoge karaṇavacanaṃ. Paṭipādanaṃ tena saha yojananti āha “piṇḍapātena",
  "tika-s0301t:890_1": "saddhiṃ saṃyojesi, piṇḍapātaṃ adāsīti attho”ti. “Paṇītabhojanaṃ bhuñjitvā”ti vuttaṃ,",
  "tika-s0301t:890_2": "pāḷiyaṃ pana “kaṇājakaṃ bhuñjati bilaṅgadutiya”nti. Taṃ taṃ pavattitaṃ yebhuyyavasena",
  "tika-s0301t:890_3": "vuttanti daṭṭhabbaṃ. Idāni “imassa seṭṭhissa kassaci samaṇassa vā brāhmaṇassa vā",
  "tika-s0301t:890_4": "dethā”ti vacanaṃ na sutapubbaṃ, yasmā paccekabuddhā nāma attano guṇānubhāvehi loke",
  "tika-s0301t:890_5": "pākaṭā sañjātā eva honti, tasmā seṭṭhibhariyāya “na yassa vā tassa vā”tiādi cintitaṃ.",
  "tika-s0301t:890_6": "Tathā hi tesaṃ dentāpi sakkaccaṃ yebhuyyena paṇītameva denti. Nāsāpuṭaṃ pahari attano",
  "tika-s0301t:890_7": "ānubhāvena. So luddhatāya “bahu vata dhaññaṃ mamassā”ti cittaṃ saṃyametuṃ sandhāretuṃ asakkonto.",
  "tika-s0301t:891_0": "Vippaṭisāruppannākāraṃ dassetuṃ “varameta”ntiādi vuttaṃ. “Imassa samaṇassa piṇḍapātaṃ",
  "tika-s0301t:891_1": "dehī”ti vadato na ekāya eva javanavīthiyā vasena atthasiddhi. Atha kho tattha ādito",
  "tika-s0301t:891_2": "pavattajavanavāropi atthi majjhe pavattajavanavāropi, taṃ sandhāyāha “pubbapacchimacetanāvasenā”ti.",
  "tika-s0301t:891_3": "Ekā cetanā dve paṭisandhiyo na detīti ettha sāketapañhavasena nicchayo veditabbo.",
  "tika-s0301t:891_4": "Cuddasannaṃ cetanānaṃ pubbe puretaraṃ katattā purāṇaṃ.",
  "tika-s0301t:892_0": "Parigayhatīti pariggahoti āha “pariggahitaṃ vatthu”nti. Anvāya upanissāya jīvantīti",
  "tika-s0301t:892_1": "anujīvino. Sabbametanti dhanadhaññādisabbaṃ etaṃ yathāvuttapariggahavatthuṃ. Nikkhippagāminanti",
  "tika-s0301t:892_2": "nikkhipitabbatāgāminaṃ. Nikkhipitabbasabhāvaṃ hotīti āha “nikkhippasabhāva”nti. Pahāya",
  "tika-s0301t:892_3": "gamanīyanti ayamettha atthoti āha “pariccajitabbasabhāvamevā”ti.",
  "tika-s0301t:893": "Dutiyaaputtakasuttavaṇṇanā niṭṭhitā.",
  "tika-s0301t:894": "Dutiyavaggavaṇṇanā niṭṭhitā.",
  "tika-s0301t:895": "3. Tatiyavaggo",
  "tika-s0301t:896": "1. Puggalasuttavaṇṇanā",
  "tika-s0301t:897_0": "132. “Nīce kule paccājāto”tiādi appakāsanabhāvena tamatīti tamo, tena tamena yuttoti",
  "tika-s0301t:897_1": "tamo puggalo vuccati, taṃyogato puggalassa tabbohāro yathā “maccherayogato macchero”ti.",
  "tika-s0301t:897_2": "Tasmā tamoti appakāsanabhāvena tamo tamabhūto andhakāro viya jāto, andhakārattaṃ",
  "tika-s0301t:897_3": "vā pattoti attho. Vuttalakkhaṇaṃ tamameva paramparato ayanaṃ gati niṭṭhā etassāti",
  "tika-s0301t:897_4": "tamaparāyaṇo, tamaparāyaṇataṃ vā pattoti attho. Ñāyenapi tamaggahaṇena khandhatamova",
  "tika-s0301t:897_5": "kathito, na andhakāratamo. Khandhatamoti ca sampattirahitā khandhapavattiyeva daṭṭhabbā.",
  "tika-s0301t:897_6": "“Ucce kule paccājāto”tiādi pakāsanabhāvena jotetīti joti, tena jotinā yuttotiādi",
  "tika-s0301t:897_7": "sabbaṃ tame vuttanayeneva veditabbaṃ. Itare dveti jotitamaparāyaṇo jotijotiparāyaṇoti itare dve puggale.",
  "tika-s0301t:898_0": "Veṇuvettādikehi peḷādikārakā vilīvakārakā. Migamacchādīnaṃ nisādanato nesādā, māgavikamacchabandhādayo.",
  "tika-s0301t:898_1": "Rathesu cammena hananakaraṇato rathakārā cammakārā vuttā. “Pu” iti karīsassa nāmaṃ,",
  "tika-s0301t:898_2": "taṃ kusenti apanentīti pukkusā, pupphachaḍḍakā. Dubbaṇṇoti virūpo. Okoṭimakoti ārohābhāvena",
  "tika-s0301t:898_3": "heṭṭhimakoṭiko, rassakāyoti attho. Tenāha “lakuṇḍako”ti. Laku viya ghaṭikā viya ḍeti",
  "tika-s0301t:898_4": "pavattatīti hi lakuṇḍako, rasso. Kaṇati nimīlatīti kāṇo. Taṃ panassa nimīlanaṃ ekena",
  "tika-s0301t:898_5": "akkhinā dvīhipi vāti āha “ekakkhikāṇo vā ubhayakkhikāṇo vā”ti. Kuṇanaṃ kuṇo, hatthavekallaṃ,",
  "tika-s0301t:898_6": "so etassa atthīti kuṇī. Khañjo vuccati pādavikalo. Heṭṭhimakāyasaṅkhāto sarīrassa",
  "tika-s0301t:898_7": "pakkho padeso hato assāti pakkhahato. Tenāha “pīṭhasampī”ti. Padīpe padīpane etabbaṃ",
  "tika-s0301t:898_8": "netabbanti padīpeyyaṃ, telakapallādiupakaraṇaṃ. Vuttanti aṭṭhakathāyaṃ vuttaṃ.",
  "tika-s0301t:899_0": "Āgamanavipattīti āgamanaṭṭhānavasena vipatti āgamo etthāti katvā. Pubbuppannapaccayavipattīti",
  "tika-s0301t:899_1": "paṭhamuppannapaccayavasena vipatti. Caṇḍālādisabhāvā hissa mātāpitaro paṭhamuppannapaccayā,",
  "tika-s0301t:899_2": "paṭhamuppattiyā vā paccayā, tehevassa vipatti eva, na sampatti. Pavattapaccayavipattīti",
  "tika-s0301t:899_3": "pavatte sukhapaccayavipatti. Tādise nihīnakule uppannopi koci vibhavasampanno siyā,",
  "tika-s0301t:899_4": "ayaṃ pana duggato durūpo hoti. Ājīvupāyavipattīti ājīvanupāyavasena vipatti. Sukhena",
  "tika-s0301t:899_5": "hi jīvikaṃ pavattetuṃ upāyabhūtā hatthisippādayo imassa natthi, pupphachaḍḍakasilākoṭṭanādikammaṃ",
  "tika-s0301t:899_6": "pana katvā jīvikaṃ pavatteti. Tenāha “kasiravuttike”ti. Attabhāvavipattīti upadhivipatti.",
  "tika-s0301t:899_7": "Dukkhakāraṇasamāyogoti kāyikacetasikadukkhuppattiyā paccayasamodhānaṃ. Sukhakāraṇavipattīti",
  "tika-s0301t:899_8": "sukhapaccayaparihāni. Upabhogavipattīti upabhogasukhassa vināso anupaladdhi. Joti",
  "tika-s0301t:899_9": "ceva jotiparāyaṇabhāvo ca sukkapakkho.",
  "tika-s0301t:900_0": "Dasahi akkosavatthūhīti lakkhaṇavacanaṃ etaṃ yathā “yadi me byādhitā honti, dātabbamidamosadha”nti,",
  "tika-s0301t:900_1": "tasmā dasahi akkosavatthūhi, tattha vā yena kenaci paribhāsatīti attho. Ekaggacittoti",
  "tika-s0301t:900_2": "dānaṃ dātuṃ apekkhitatāya samāhitacitto.",
  "tika-s0301t:901": "Puggalasuttavaṇṇanā niṭṭhitā.",
  "tika-s0301t:902": "2. Ayyikāsuttavaṇṇanā",
  "tika-s0301t:903_0": "133. Jarājiṇṇāti jarāya jiṇṇā. Tena pākaṭajarāya matthakappattimāha. Vayovuḍḍhāti",
  "tika-s0301t:903_1": "vayasā vuḍḍhā. Tena pacchimavayassa osakkasampavattiṃ vadati. Jātimahallikāti jātimahattagatā.",
  "tika-s0301t:903_2": "Cirakālaṃ atikkantāti dve tayo rājaparivaṭṭe vītivattā. Vayo-saddo sādhāraṇavacanopi",
  "tika-s0301t:903_3": "jiṇṇasaddasannidhānato osānavayaṃ eva vadatīti āha “pacchimavayaṃ sampattā”ti. Ayyikāti",
  "tika-s0301t:903_4": "mātāmahiṃ sandhāya vadati. Hatthī eva ratanabhūto hatthiratananti āha “satasahassagghanakenā”tiādi.",
  "tika-s0301t:903_5": "Sabbāni tānīti kumbhakārabhājanāni, tehi saddhiṃ sattasantānassa pamāṇaṃ dassento",
  "tika-s0301t:903_6": "“tesu hī”tiādimāha, taṃ suviññeyyameva.",
  "tika-s0301t:904": "Ayyikāsuttavaṇṇanā niṭṭhitā.",
  "tika-s0301t:905": "4. Issattasuttavaṇṇanā",
  "tika-s0301t:906_0": "135. Aṭṭhuppattikoti ettha kā assa aṭṭhuppatti? Titthiyānaṃ bhagavato bhikkhusaṅghassa",
  "tika-s0301t:906_1": "ca alābhāya ayasāya parisakkanaṃ. Taṃ vitthārato dassetuṃ “bhagavato kirā”tiādi vuttaṃ.",
  "tika-s0301t:906_2": "Yathā taṃ sabbadisāsu yamakamahāmegho uṭṭhahitvā mahāoghaṃ viya sabbā pāramiyo “imasmiṃyeva",
  "tika-s0301t:906_3": "attabhāve vipākaṃ dassāmā”ti sampiṇḍitā viya lābhasakkāramahoghaṃ nibbattayiṃsu.",
  "tika-s0301t:906_4": "Tato tato annapānayānavatthamālāgandhavilepanādihatthā khattiyabrāhmaṇādayo āgantvā",
  "tika-s0301t:906_5": "– “kahaṃ bhagavā, kahaṃ devadevo narāsabho lokanātho”ti bhagavantaṃ pariyesanti,",
  "tika-s0301t:906_6": "sakaṭasatehipi paccaye āharitvā okāsaṃ alabhamānā samantā gāvutappamāṇampi sakaṭadhurena",
  "tika-s0301t:906_7": "sakaṭadhuraṃ āhacca tiṭṭhanti ceva anuvattanti ca andhakavindabrāhmaṇādayo viya.",
  "tika-s0301t:906_8": "Sabbaṃ khandhake tesu tesu suttesu ca āgatanayena veditabbaṃ. Yathā ca bhagavato,",
  "tika-s0301t:906_9": "evaṃ bhikkhusaṅghassapi. Vuttampi – “tena kho pana samayena bhagavā sakkato hoti",
  "tika-s0301t:906_10": "garukato mānito pūjito apacito lābhī cīvara…pe… parikkhārānaṃ, bhikkhusaṅghopi kho”tiādi,",
  "tika-s0301t:906_11": "tathā “yāvatā kho, cunda, etarahi saṅgho vā gaṇo vā loke uppanno, nāhaṃ, cunda, aññaṃ",
  "tika-s0301t:906_12": "ekaṃ saṅghampi ekaṃ gaṇampi samanupassāmi evaṃ lābhaggayasaggappattaṃ, yatharivāyaṃ,",
  "tika-s0301t:906_13": "cunda, bhikkhusaṅgho”ti. Evanti idāni vuccamānākārena. Nijjhattinti saññattiṃ. Nanti kathaṃ.",
  "tika-s0301t:907_0": "Evaṃ pucchituṃ ayuttaṃ titthiyānaṃ kathā mahājanasannipāte niyyātitā hotīti. Tasmiṃ",
  "tika-s0301t:907_1": "dātabbaṃ, cittappasādamattena dentepi hi puññaṃ pavaḍḍhati. Ārocitaṃ attanoti adhippāyo.",
  "tika-s0301t:907_2": "Bhagavāti satthu āmantanaṃ. Cittaṃ nāma yathāpaccayaṃ pavattamānaṃ nigaṇṭhā…pe… pasīdati",
  "tika-s0301t:907_3": "pasannassāti adhippāyo. Pubbe avisesato deyyadhammassa dātabbaṭṭhānaṃ nāma pucchitaṃ,",
  "tika-s0301t:907_4": "idāni tassa mahapphalabhāvakaro dakkhiṇeyyavisesoti āha “aññaṃ tayā paṭhamaṃ pucchitaṃ,",
  "tika-s0301t:907_5": "aññaṃ pacchā”ti. Sallakkhehi etaṃ. Pacchimaṃ purimena saddhiṃ ānehīti adhippāyo.",
  "tika-s0301t:907_6": "Pucchitassa nāma pañhassa kathanaṃ mayhameva bhāro. Samupabyūḷhoti ekato senāya rāsivasena",
  "tika-s0301t:907_7": "sampiṇḍitoti attho. Tenāha “rāsibhūto”ti. Asikkhitoti sattaṭṭhasaṃvaccharāni dhanusippena",
  "tika-s0301t:907_8": "sikkhito. Dhanusippaṃ sikkhitvāpi koci katahattho na hoti, ayaṃ pana asikkhito na",
  "tika-s0301t:907_9": "katahattho, poṅkhānupoṅkhabhāvoyeva byāmamuṭṭhibandho. Tiṇapuñjamattikāpuñjādīsūti",
  "tika-s0301t:907_10": "ādi-saddena paṃsupuñjavālukapuñjasāraphalakaayoghanādike saṅgaṇhāti. Akataparicayoti",
  "tika-s0301t:907_11": "tesaṃ santikā vijjhanaṭṭhena akataparicayo. Rājarājamahāmattādike upecca asanaṃ upāsanaṃ,",
  "tika-s0301t:907_12": "na kataṃ upāsanaṃ etenāti akatūpāsano. Asikkhitatādinā bhīrubhāvena vā kāyassa chambhanaṃ",
  "tika-s0301t:907_13": "saṅkampanaṃ uttāso etassa atthīti chambhīti āha “pavedhitakāyo”ti.",
  "tika-s0301t:908_0": "Dakkhiṇeyyatāya adhippetattā “arahattamaggena kāmacchando pahīno hotī”ti āha. Accantappahānassa",
  "tika-s0301t:908_1": "icchitattā tatiyeneva kukkuccaṃ pahīnaṃ hoti paṭighasampayogaṃ. Asekkhassa ayanti",
  "tika-s0301t:908_2": "asekkhaṃ, sīlakkhandho. Tayidaṃ na aggaphalaṃ sīlameva adhippetaṃ, atha kho yaṃ kiñci",
  "tika-s0301t:908_3": "asekkhasantāne pavattaṃ sīlaṃ, lokuttaro eva na adhippeto sikkhāya jātattā, evaṃ",
  "tika-s0301t:908_4": "vimuttikkhandhopīti. Sekkhassa esoti vā, apariyositasikkhattā sayameva sikkhatīti",
  "tika-s0301t:908_5": "vā sekkho, catūsu maggesu heṭṭhimesu ca tīsu phalesu sīlakkhandho. Upari sikkhitabbābhāvato",
  "tika-s0301t:908_6": "asekkho. Vuḍḍhippatto sekkhoti asekkho. Aggaphalabhūto sīlakkhandho vucceyya, aṭṭhakathāyaṃ",
  "tika-s0301t:908_7": "pana vipassakassa sīlassa adhippetattā tathā attho vutto. Sabbatthāti “asekkhenā”tiādīsu.",
  "tika-s0301t:908_8": "Ettha ca yathā sīlasamādhipaññākkhandhā missakā adhippetā, evaṃ vimuttikkhandhāpīti",
  "tika-s0301t:908_9": "tadaṅgavimuttiādayopi veditabbā, na paṭippassaddhivimutti eva.",
  "tika-s0301t:909_0": "Yena sippena issāso hoti, taṃ issattanti āha “ususippa”nti. Yassā vāyodhātuyā vasena",
  "tika-s0301t:909_1": "sarīraṃ sañjātathāmaṃ hoti, taṃ balapaccayaṃ sandhāyāha “balaṃ nāma vāyodhātū”ti.",
  "tika-s0301t:909_2": "Samappavattito hi visamappavattinivārakadhātu balaṃ nāma, tena tato aññaṃ balarūpaṃ nāma natthi.",
  "tika-s0301t:910_0": "Yasmā arahā eva ekantato sorato, tassa bhāvo soraccanti āha “soraccanti arahatta”nti.",
  "tika-s0301t:910_1": "Ete dveti khanti soraccanti ete dve dhammā. Pānīyaṃ pivanti etthāti papā, yo koci",
  "tika-s0301t:910_2": "jalāsayo yaṃ kiñci pānīyaṭṭhānanti āha “caturassapokkharaṇīādīnī”ti. Udakavikūlādīsu",
  "tika-s0301t:910_3": "kamanti atikkamanti etehīti saṅkamanāni, setuādīni. Setukaraṇayuttaṭṭhāne setuṃ,",
  "tika-s0301t:910_4": "caṅkamanakaraṇayuttaṭṭhāne caṅkamanaṃ, maggakaraṇayuttaṭṭhāne maggaṃ kareyyāti ayamettha",
  "tika-s0301t:910_5": "adhippāyo. Tenāha “paṇṇāsā”tiādi.",
  "tika-s0301t:911_0": "Bhikkhācāravattanti ariyānaṃ hitaṃ vattapaṭipattiṃ. Dentopīti pi-saddena akhīṇāsavassa",
  "tika-s0301t:911_1": "dentopīti imamatthaṃ dasseti yassa kassacipi dentenapi kammaphalaṃ saddahitvā vippasannacitteneva",
  "tika-s0301t:911_2": "dātabbattā. Thanayanti idaṃ tassa mahāmeghabhāvadassanaṃ, yo hi mahāvassaṃ vassati,",
  "tika-s0301t:911_3": "so gajjanto vijjummālaṃ vissajjento pavassati. Abhisaṅkharitvā samodhānetvāti khādanīyassa",
  "tika-s0301t:911_4": "vividhajātiyāni sampiṇḍetvā. Tenāha “rāsiṃ katvā”ti.",
  "tika-s0301t:912_0": "Pakiraṇaṃ nāma vikiraṇampi hoti anekatthattā dhātūnanti āha “vikiratī”ti. Pakiranto",
  "tika-s0301t:912_1": "viya vā dānaṃ detīti iminā guṇakhettameva apariyesitvā karuṇākhettepi mahādānaṃ pavattetīti",
  "tika-s0301t:912_2": "dasseti. Tena “pakiretī”ti vadantena bhagavatā aṭṭhuppattiyaṃ āgatatitthiyavādena",
  "tika-s0301t:912_3": "appaṭisedhitatāpi dīpitā hoti. Puññadhārāti puññamayadhārā puññābhisandā. Sinehayantīti",
  "tika-s0301t:912_4": "thūladhārenapi sinehena siniddhaṃ karontī. Kiledayantīti allabhāvaṃ pāpayantī. Yathāyaṃ",
  "tika-s0301t:912_5": "puññadhārā dātāraṃ anto sineheti pūreti abhisandeti, evaṃ paṭiggāhakānampi anto sineheti",
  "tika-s0301t:912_6": "pūreti abhisandeti. Tenevāha “dadaṃ piyo hoti bhajanti naṃ bahū”tiādi evaṃ santepi",
  "tika-s0301t:912_7": "“dātāraṃ abhivassatī”ti vuttattā aṭṭhakathāyaṃ dāyakavaseneva “sinehetī”ti vuttaṃ,",
  "tika-s0301t:912_8": "yasmā vā paṭiggāhakassa sinehuppatti āmisanissitāti dāyakavaseneva vuttaṃ.",
  "tika-s0301t:913": "Issattasuttavaṇṇanā niṭṭhitā.",
  "tika-s0301t:914": "5. Pabbatūpamasuttavaṇṇanā",
  "tika-s0301t:915_0": "136. Khattiyāti abhisekappattā. Issariyamado kāmagedho. Pathavimaṇḍalassa mahantatā",
  "tika-s0301t:915_1": "taṃnivāsinaṃ anuyantatāti sabbamidaṃ yathicchitassa rājakiccassa sukhena samijjhanassa",
  "tika-s0301t:915_2": "kāraṇakittanaṃ. Yādise rājakicce ussukkaṃ āpanno, taṃ vitthārato dassetuṃ “esa kirā”tiādi",
  "tika-s0301t:915_3": "vuttaṃ. Antaragamanānīti tiṇṇaṃ nirantaragamanānaṃ antarantarā gamanāni. Corā cintayiṃsūti",
  "tika-s0301t:915_4": "eko antarabhogiko rājāparādhiko pañcasatamanussaparivāro coriyaṃ karonto vicarati, te sandhāya vuttaṃ.",
  "tika-s0301t:916_0": "“Ayuttaṃ te kata”nti sacāhaṃ vakkhāmīti yojanā. Dhuravihāreti rathassa dhuraṃ viya",
  "tika-s0301t:916_1": "nagarassa dhurabhūte vihāre. Santhambhitunti vissāsabhāvena upaṭṭhātuṃ. Saddhāyikoti",
  "tika-s0301t:916_2": "saddhāya ayitabbo, saddheyyoti attho. Tenāha “saddhātabbo”ti. Paccayikoti pattiyāyitabbo.",
  "tika-s0301t:916_3": "Abbhasamaṃ puthulabhāvena. Nippothentoti nimmaddento. Saṇhakaraṇīyaṃ atisaṇhaṃ pisanto",
  "tika-s0301t:916_4": "nisadapoto viya pisanto.",
  "tika-s0301t:917_0": "Dhammacariyātiādittampi sīsaṃ celañca ajjhupekkhitvā sammāpaṭipatti eva kātabbā tassā",
  "tika-s0301t:917_1": "eva paraloke patiṭṭhābhāvato. Ācikkhāmīti kathemi, kathento ca yathā tamatthaṃ sammadeva",
  "tika-s0301t:917_2": "rājā jānāti, evaṃ jānāpemīti. Nipphatti yuddhena kātabbaatthasiddhi. Visinoti bandhati",
  "tika-s0301t:917_3": "yathādhippetaṃ cittaṃ etenāti visayo, samatthabhāvo. Mantasampannāti sampannarājamantā.",
  "tika-s0301t:917_4": "Mahāamaccāti mahosadhādisadisā nītisatthachekā amaccapurisā. Upalāpetunti paresaṃ",
  "tika-s0301t:917_5": "antare virodhatthaṃ saṅgaṇhituṃ.",
  "tika-s0301t:918_0": "Dveyeva pabbatāti pabbatasadisā dveyeva gahitā. Rājovādeti rājovādasutte. Āgatāva",
  "tika-s0301t:918_1": "tattantiyā anurūpatthaṃ. Vilumpamānāti iti-saddo ādiattho. Vipattīti bhogaparihānādivināso.",
  "tika-s0301t:918_2": "Hatthiyuddhādīhi jarāmaraṇaṃ jinituṃ na sakkā sattassa avisayabhāvato. Yena pana",
  "tika-s0301t:918_3": "jinituṃ sakkā, taṃ dassento bhagavā “buddhe…pe… nivesaye”ti āha. Ratanattaye hi saddhā",
  "tika-s0301t:918_4": "niviṭṭhā mūlajātā patiṭṭhitā ekantato jarāmaraṇavijayāya hoti. Tenāha “tasmā saddha”nti.",
  "tika-s0301t:919": "Pabbatūpamasuttavaṇṇanā niṭṭhitā.",
  "tika-s0301t:920": "Tatiyavaggavaṇṇanā niṭṭhitā.",
  "tika-s0301t:921": "Sāratthappakāsiniyā saṃyuttanikāya-aṭṭhakathāya",
  "tika-s0301t:922": "Kosalasaṃyuttavaṇṇanāya līnatthappakāsanā samattā.",
  "tika-s0301t:925": "4. Mārasaṃyuttaṃ",
  "tika-s0301t:926": "1. Paṭhamavaggo",
  "tika-s0301t:927": "1. Tapokammasuttavaṇṇanā",
  "tika-s0301t:928_0": "137. Uruvelāya samīpe gāmo uruvelagāmo, taṃ uruvelagāmaṃ abhimukhabhāvena sammadeva",
  "tika-s0301t:928_1": "sabbadhamme bujjhatīti abhisambodhi, sabbaññutaññāṇaṃ, tena samannāgatattā ca bhagavā",
  "tika-s0301t:928_2": "abhisambuddhoti vuccati. Tassa pañcacattālīsāya vassesu ādito pannarasa vassāni paṭhamabodhi,",
  "tika-s0301t:928_3": "idha pana sattāhabbhantarameva adhippetanti āha “abhisambuddho hutvā antosattāhasmiṃ",
  "tika-s0301t:928_4": "yevā”ti. Asukhabhāvena aññehi kātuṃ asakkuṇeyyattā dukkaraṃ karotīti dukkarakāro,",
  "tika-s0301t:928_5": "so eva itthiliṅgavasena dukkarakārikā. Tāya mutto vatamhīti cintesi. Yadi evaṃ kasmā",
  "tika-s0301t:928_6": "taṃ lokanātho chabbassāni samanuyuñjati? Kammapīḷitavasena. Vuttañhetaṃ apadāne –",
  "tika-s0301t:929": "“Avacāhaṃ jotipālo, sugataṃ kassapaṃ tadā;",
  "tika-s0301t:930": "Kuto nu bodhi muṇḍassa, bodhi paramadullabhā.",
  "tika-s0301t:931": "“Tena kammavipākena, acariṃ dukkaraṃ bahuṃ;",
  "tika-s0301t:932": "Chabbassānuruvelāyaṃ, tato bodhimapāpuṇiṃ.",
  "tika-s0301t:933": "“Nāhaṃ etena maggena, pāpuṇiṃ bodhimuttamaṃ;",
  "tika-s0301t:934": "Kummaggena gavesissaṃ, pubbakammena vārito”ti.",
  "tika-s0301t:935_0": "Māretīti vibādheti. Vipattiādisaṃyojanañhi sādhūnaṃ paramatthato maraṇaṃ saccapaṭivedhamāraṇattā,",
  "tika-s0301t:935_1": "pāpatarattā pāpatamoti pāpimā. Sā cassa pāpatamatā pāpavuttitāyāti āha “pāpe niyutto”ti.",
  "tika-s0301t:935_2": "Adhipatīti kāmādhipati. Appahīnakāmarāge attano vase vattetīti vasavattī. Tesaṃyeva",
  "tika-s0301t:935_3": "kusalakammānaṃ antaṃ karotīti antako. Vaṭṭadukkhato aparimuttapaccayattā namuci.",
  "tika-s0301t:935_4": "Mattānaṃ pamattānaṃ bandhūti pamattabandhu.",
  "tika-s0301t:936_0": "Tapokammāti attakilamathānuyogato. Aparaddhoti virajjhasi. “Aparādho”tipi atthi,",
  "tika-s0301t:936_1": "soyeva attho. Kāyakilamathaṃ anuyuñjanto yebhuyyena amaratthāya anuyuñjati, so ca",
  "tika-s0301t:936_2": "kammavādīhi anuyuñjiyamāno devatthāya siyāti āha “amarabhāvatthāyā”ti. Sabbaṃ tapanti",
  "tika-s0301t:936_3": "sabbaṃ attaparitāpanaṃ. Atthāvahaṃ na bhavati bodhiyā anupāyattā. Kiñcassāti kiñci",
  "tika-s0301t:936_4": "siyāti attho. Phiyārittaṃva dhammanīti dhammaṃ vuccati vaṇṇu, so idha “dhamma”nti",
  "tika-s0301t:936_5": "vutto, dhammani vaṇṇupadeseti attho. Tenāha “araññe”ti. Ubhosu passesu phiyāhi ākaḍḍheyya",
  "tika-s0301t:936_6": "ceva arittehi uppīḷeyya ca.",
  "tika-s0301t:937_0": "Sammāvācākammantājīvā gahitā maggasīlassa adhippetattā. Samādhino hi gahaṇena sammāvāyāmasatisamādhayo",
  "tika-s0301t:937_1": "gahitā upakārabhāvato. Paññāyāti etthāpi eseva nayo. Bujjhati etenāti bodho. Maggoti",
  "tika-s0301t:937_2": "āha “bodhāyāti maggatthāyā”ti. Kathaṃ pana maggaṃ maggatthāya bhāvetīti āha “yathā",
  "tika-s0301t:937_3": "hī”tiādi. Tena yathā yāgupacanārambho yāvadeva yāguattho, evaṃ maggabhāvanārambho",
  "tika-s0301t:937_4": "maggādhigamatthāyāti dasseti. Ārambhoti ca ariyamaggabhāvanāya bandhāpanaṃ daṭṭhabbaṃ.",
  "tika-s0301t:937_5": "Keci pana “magganti ariyamaggaṃ, bodhāyāti arahattasambodhāya, evañca katvā ‘pattosmi",
  "tika-s0301t:937_6": "paramasuddhi’nti idampi vacanaṃ samatthita”nti vadanti, apare pana “sabbaññutaññāṇasambodhāyāti.",
  "tika-s0301t:937_7": "So hi sabbasmāpi bodhito uttaritaro”ti. Nihato nibbisevanabhāvaṃ pāpito. Tenāha “parājito”ti.",
  "tika-s0301t:938": "Tapokammasuttavaṇṇanā niṭṭhitā.",
  "tika-s0301t:939": "2. Hatthirājavaṇṇasuttavaṇṇanā",
  "tika-s0301t:940_0": "138. Andhabhāvakāraketi pacurajanassa cakkhuviññāṇuppattinivāraṇena andhabhāvakārake.",
  "tika-s0301t:940_1": "Mahātameti mahati tamasi. Pāsāṇaphalake mahācīvaraṃ sīse ṭhapetvāti etena taṃ phalakaṃ",
  "tika-s0301t:940_2": "apassāya nisinnoti dasseti. Padhānanti bhāvanaṃ. Pariggaṇhamānoti sabbaso gaṇhanto",
  "tika-s0301t:940_3": "avissajjento, bhāvanaṃ anuyuñjanto anupubbasamāpattiyo phalasamāpattiñca manasikarontoti",
  "tika-s0301t:940_4": "attho. Tenāha “nanu cā”tiādi. Ariṭṭhakoti ariṭṭhakavaṇṇo. Tenāha “kāḷako”ti.",
  "tika-s0301t:941": "Dīghamaddhānanti cirataraṃ kālaṃ. Saṃsaranti āsādanādhippāyena sañcaranto, alaṃ tuyhaṃ etena nippayojananti adhippāyo. Na hi tena mārassa kāci atthasiddhīti.",
  "tika-s0301t:942": "Hatthirājavaṇṇasuttavaṇṇanā niṭṭhitā.",
  "tika-s0301t:943": "3. Subhasuttavaṇṇanā",
  "tika-s0301t:944": "139. Susaṃvutāti maggasaṃvarena suṭṭhu saṃvutā. Supihitāti suṭṭhu pihitā. Vasānugāti kāyādidvāravasānugā vasavattino na honti. Baddhacarāti paṭibaddhacariyāti.",
  "tika-s0301t:945": "Subhasuttavaṇṇanā niṭṭhitā.",
  "tika-s0301t:946": "4. Paṭhamamārapāsasuttavaṇṇanā",
  "tika-s0301t:947_0": "140. Upāyamanasikārenāti aniccādīsu aniccādito manasikaraṇena. Upāyavīriyenāti anuppannākusalānaṃ",
  "tika-s0301t:947_1": "anuppādanāya vidhinā pavattavīriyena. Kāraṇavīriyenāti anuppannānuppādanādiatthassa",
  "tika-s0301t:947_2": "kāraṇabhūtena vīriyena. Anuppannapāpakānuppādanādiatthāni hi vīriyāni yadatthaṃ honti,",
  "tika-s0301t:947_3": "taṃ atthaṃ sādhentiyevāti etassa atthassa dīpako sammā-saddo. Yonisosammāsaddena",
  "tika-s0301t:947_4": "hi upāyakāraṇatthadīpakataṃ sandhāya “upāyavīriyena kāraṇavīriyenā”ti vuttaṃ. Arahattaphalavimutti",
  "tika-s0301t:947_5": "ukkaṭṭhaniddesena. Mārena “mayhaṃ kho, bhikkhave”tiādikaṃ bhagavato vacanaṃ sutvā",
  "tika-s0301t:947_6": "vuttaṃ “arahattaṃ patvāpi na tussatī”tiādi.",
  "tika-s0301t:948_0": "Kilesapāsenāti kilesamārassa upāyabhūtena. Kilesamāro hi satte kāmaguṇapāsehi nibandhati,",
  "tika-s0301t:948_1": "na pana sayameva. Tenāha “ye dibbā kāmaguṇasaṅkhātā”tiādi. Mārabandhaneti kilesamārassa",
  "tika-s0301t:948_2": "bandhanaṭṭhāne, bhavacāraketi attho. Na me samaṇa mokkhasīti idaṃ māro “anuttarā",
  "tika-s0301t:948_3": "vimutti anuppattā, vimuttā sabbapāsehī”ti ca bhagavato vacanaṃ asaddahanto vadati",
  "tika-s0301t:948_4": "saddahantopi vā “evamayaṃ paresaṃ sattānaṃ mokkhāya ussāhaṃ na kareyyā”ti attano",
  "tika-s0301t:948_5": "kohaññe ṭhatvā vadati.",
  "tika-s0301t:949": "Paṭhamamārapāsasuttavaṇṇanā niṭṭhitā.",
  "tika-s0301t:950": "5. Dutiyamārapāsasuttavaṇṇanā",
  "tika-s0301t:951": "141. Anupubbagamanacārikanti gāmanigamarājadhānīsu anukkamena gamanasaṅkhātaṃ cārikaṃ. Evaṃ hi gatesūti evaṃ tumhesu bahūsu ekajjhaṃ gatesu.",
  "tika-s0301t:952_0": "Ādimhi kalyāṇaṃ etassāti ādikalyāṇaṃ, tathā sesesu. Sāsanassa ādi sīlaṃ mūlakattā.",
  "tika-s0301t:952_1": "Tassa samathādayo majjhaṃ sāsanasampattiyā vemajjhabhāvato. Phalanibbānāni pariyosānaṃ",
  "tika-s0301t:952_2": "tadadhigamato uttari karaṇīyābhāvato. Sāsane sammāpaṭipatti nāma paññāya hoti, tassā",
  "tika-s0301t:952_3": "ca sīlaṃ samādhi ca mūlanti āha “sīlasamādhayo vā ādī”ti. Yasmā paññā anubodhapaṭivedhavasena",
  "tika-s0301t:952_4": "duvidhā, tasmā tadubhayaṃ gaṇhanto “vipassanāmaggā majjha”nti āha. Paññānipphatti",
  "tika-s0301t:952_5": "phalakiccaṃ, nibbānasacchikiriyā pana sammāpaṭipattiyā pariyosānaṃ tato paraṃ kattabbābhāvatoti",
  "tika-s0301t:952_6": "āha “phalanibbānāni pariyosāna”nti. Phalaggahaṇena hi saupādisesanibbānaṃ gayhati,",
  "tika-s0301t:952_7": "itarena itaraṃ, tadubhayavasena paṭipattiyā osānanti āha “phalanibbānāni pariyosāna”nti.",
  "tika-s0301t:952_8": "“Tasmātiha tvaṃ, bhikkhu, ādimeva visodhehi kusalesu dhammesu. Ko cādi kusalānaṃ",
  "tika-s0301t:952_9": "dhammānaṃ? Sīlañca suvisuddhaṃ, diṭṭhi ca ujukā”ti vacanato sīladiṭṭhujukatāya matthakabhūtā",
  "tika-s0301t:952_10": "vipassanā, tadadhiṭṭhānā sīlasamādhīti ime tassa sāsanassa mūlanti āha “sīlasamādhivipassanā",
  "tika-s0301t:952_11": "vā ādī”ti. Sesaṃ vuttanayameva.",
  "tika-s0301t:953_0": "Kiñcāpi avayavavinimutto samudāyo natthi, yesu pana avayavesu samudāyarūpena apekkhitesu",
  "tika-s0301t:953_1": "gāthāti samaññā, taṃ tato bhinnaṃ viya katvā dassento “catuppadikagāthāya tāva paṭhamapādo”tiādimāha.",
  "tika-s0301t:953_2": "Pañcapadachappadānaṃ gāthānaṃ ādipariyosānaggahaṇena itare dutiyādayo tayo cattāro",
  "tika-s0301t:953_3": "vā majjhanti avuttasiddhamevāti na vuttaṃ. Ekānusandhikasuttassāti idaṃ bahuvibhāgaṃ",
  "tika-s0301t:953_4": "yathānusandhinā ekānusandhikaṃ suttaṃ sandhāya vuttaṃ, itarassa pana teyeva desetabbadhammavibhāgena",
  "tika-s0301t:953_5": "ādimajjhapariyosānabhāgā labbhanti. Nidānanti kāladesakaparisādi-apadisanalakkhaṇādiko",
  "tika-s0301t:953_6": "attho. Idamavocāti iti-saddo ādiattho. Tena tadavasesanigamanapāḷiṃ saṅgaṇhāti. Anekānusandhīkassa",
  "tika-s0301t:953_7": "saha nidānena paṭhamo anusandhi ādi. Saha nigamanena pacchimo pariyosānaṃ, itarena",
  "tika-s0301t:953_8": "majjhimantiādimajjhapariyosānāni veditabbāni.",
  "tika-s0301t:954_0": "Sātthakanti atthasampattiyā sātthakaṃ katvā. Sabyañjananti byañjanasampattiyā sabyañjanaṃ.",
  "tika-s0301t:954_1": "Sampatti ca nāma paripuṇṇabyañjanatāti āha “byañjanehi…pe… desetā”ti. Sakalaparipuṇṇanti",
  "tika-s0301t:954_2": "sabbaso paripuṇṇaṃ sīlādipañcadhammakkhandhapāripūriyā. Nirupakkilesaṃ diṭṭhimānādiupakkilesābhāvato.",
  "tika-s0301t:954_3": "Avisesato tisso sikkhā sakale sāsane bhavanti. Dhammoti pana brahmacariyaṃ vā sandhāya",
  "tika-s0301t:954_4": "vuttaṃ “katamesānaṃ kho, bhante, buddhānaṃ bhagavantānaṃ brahmacariyaṃ ciraṭṭhitikaṃ",
  "tika-s0301t:954_5": "ahosī”tiādīsu viya. Dukūlasāṇiyā paṭicchannā viya, na tu pākāraselādipaṭicchannā",
  "tika-s0301t:954_6": "viya. Tena dhammaniruttiyā sakalakilesānaṃ pahānānubhāvaṃ vadati. Alābhaparihāniyā,",
  "tika-s0301t:954_7": "na laddhaparihāniyā. Aḍḍhuḍḍhānīti pañcasatādhikāni tīṇi pāṭihāriyasahassāni. Sātanti sukhaṃ.",
  "tika-s0301t:955": "Dutiyamārapāsasuttavaṇṇanā niṭṭhitā.",
  "tika-s0301t:956": "6. Sappasuttavaṇṇanā",
  "tika-s0301t:957_0": "142. Surākārakānanti piṭṭhasurāyojanakānaṃ. Kosalānaṃ issaroti kosalo, kosalarājassa",
  "tika-s0301t:957_1": "ayanti kosalikā. Paribhogapātīti bhattaparibhojanatthāya pāti paribhogapāti. Kammāruddhanapaṇāḷiyāti",
  "tika-s0301t:957_2": "kammāruddhanapaṇāḷimukhe. Dhamamānāyāti dhamiyamānāya. Taṃ pana yasmā bhastavātehi",
  "tika-s0301t:957_3": "pūritaṃ nāma hoti, tasmā “bhastavātena pūriyamānāyā”ti vuttaṃ. Niyāmabhūmiyanti bhagavato",
  "tika-s0301t:957_4": "paṭisallānaṭṭhāne sañcarantaṃ māraṃ maṃsacakkhunāva disvā. Tenāha “vijjulatālokenā”ti.",
  "tika-s0301t:958_0": "Seyyatthāyāti seyyānisaṃsāya. Tenāha “ṭhassāmī”tiādi. Attasaññatoti attabhāvena saṃyato.",
  "tika-s0301t:958_1": "Tenāha “saṃyatattabhāvo”ti. Taṃsaṇṭhitassāti tasmiṃ hatthapādakukkuccarahite buddhamunismiṃ",
  "tika-s0301t:958_2": "avaṭṭhitassa. Vossajja careyya tattha soti iminā bhagavā taṃ byākaramāno vibhiṃsitā",
  "tika-s0301t:958_3": "buddhānaṃ kiṃ karissati bhayābhāvato? Kevalaṃ pana anaṭṭhavalikaṃ uppīḷento viya",
  "tika-s0301t:958_4": "tvameva āyāsaṃ āpajjissasīti māraṃ santajjeti.",
  "tika-s0301t:959_0": "Bheravāti avītarāgānaṃ bhayajanakā. Tatthāti taṃnimittaṃ. Phaleyyāti bhijjeyya. Sattisallanti",
  "tika-s0301t:959_1": "sattisaṅkhātaṃ puthusallaṃ. Urasmiṃ cārayeyyunti phāsuṃ vijjhituṃ ṭhapeyyuṃ uggireyyuṃ.",
  "tika-s0301t:959_2": "Khandhupadhīsūti khandhasaṅkhātesu upadhīsu. Tāṇaṃ karonti nāmāti tato bhayanimittato",
  "tika-s0301t:959_3": "attano tāṇaṃ karonti nāma.",
  "tika-s0301t:960": "Sappasuttavaṇṇanā niṭṭhitā.",
  "tika-s0301t:961": "7. Supatisuttavaṇṇanā",
  "tika-s0301t:962_0": "143. Utugāhāpanatthaṃ dhovitvā, na rajojallavikkhālanatthaṃ. Tenāha “buddhānaṃ panā”tiādi.",
  "tika-s0301t:962_1": "Dhotapādake geheti dhotapādehi akkamitabbake. Vattabhedo nāma natthi dhammassāmibhāvato.",
  "tika-s0301t:962_2": "Vattasīse ṭhatvā dhovanti aññesaṃ diṭṭhānugatiāpajjanatthaṃ. Soppapariggāhakenāti",
  "tika-s0301t:962_3": "ettha soppaṃ nāma niddāya antarantarā pavattakiriyamayacittappavattirahitā nirantarabhavaṅgasantatīti",
  "tika-s0301t:962_4": "taṃ sabhāvato payojanato kālaparicchedato pariggāhakaṃ upariniddesasatisampajaññaṃ",
  "tika-s0301t:962_5": "sandhāya vuttaṃ “soppapariggāhakena satisampajaññenā”ti. Keci pana “niddāsoppanā”ti",
  "tika-s0301t:962_6": "vadanti, taṃ bhagavato soppaṃ hīḷento vadati.",
  "tika-s0301t:963_0": "Kiṃ nūti etthaṃ kinti hetunissakke paccattavacananti āha “kasmā nu supasī”ti? Dubbhago",
  "tika-s0301t:963_1": "vuccati nissiriko bhinnabhago, so pana matasadiso visaññisadiso ca hotīti āha “mato",
  "tika-s0301t:963_2": "viya visaññī viya cā”ti.",
  "tika-s0301t:964_0": "Ādināti ādi-saddena “bāhirassa upādāya aṭṭhārasā”tiādinā āgataṃ taṇhākoṭṭhāsaṃ saṅgaṇhāti.",
  "tika-s0301t:964_1": "Tattha tattha visattatāyāti tammiṃ tasmiṃ ārammaṇe visesato āsattabhāvena. Visassa",
  "tika-s0301t:964_2": "dukkhanibbattakakammassa hetubhāvato visamūlatā visaṃ vā dukkhadukkhādibhūtavedanā",
  "tika-s0301t:964_3": "mūlaṃ etassāti visamūlā, taṇhā. Tassa rūpādikassa dukkhassa paribhogo, na amatassāti",
  "tika-s0301t:964_4": "visaparibhogatā. Katthaci netunti katthaci bhave sabbathā netuṃ? Parikkhayāti sabbaso",
  "tika-s0301t:964_5": "khīṇattā. Tuyhaṃ kiṃ etthāti sabbupadhiparikkhayā suddhassa mama paṭipattiyaṃ tuyhaṃ",
  "tika-s0301t:964_6": "kiṃ ujjhāyanaṃ? Kevalaṃ vighātoyeva teti dasseti.",
  "tika-s0301t:965": "Supatisuttavaṇṇanā niṭṭhitā.",
  "tika-s0301t:966": "8. Nandatisuttavaṇṇanā",
  "tika-s0301t:967": "144. Aṭṭhamaṃ uttānatthameva.",
  "tika-s0301t:968": "Nandatisuttavaṇṇanā niṭṭhitā.",
  "tika-s0301t:969": "9. Paṭhamaāyusuttavaṇṇanā",
  "tika-s0301t:970_0": "145. Paṇṇāsaṃ vā vassāni jīvati vassasatato upari seyyathāpi thero anuruddho. Saṭṭhi",
  "tika-s0301t:970_1": "vā vassāni seyyathāpi thero bākulo. Paṭiharitvā paccanīkabhāve sātaṃ sukhaṃ etassāti",
  "tika-s0301t:970_2": "paccanīkasāto, tabbhāvo paccanīkasātatā, tāya. Abhibhavitvā abhāsi paṭivacanaṃ jānamānova.",
  "tika-s0301t:971_0": "Na hīḷeyya na jiguccheyya. Evanti so dārako viya kiñci acintento sappuriso careyya,",
  "tika-s0301t:971_1": "evaṃ hissa cittadukkhaṃ na hotīti adhippāyo. Pajjalitasīso viya careyyāti yathā pajjalitasīso",
  "tika-s0301t:971_2": "puriso aññaṃ kiñci akatvā tasseva vūpasamāya vāyameyya, evaṃ sappuriso āyuṃ parittanti",
  "tika-s0301t:971_3": "ñatvā teneva nayena sabbasaṅkhāragataṃ aniccaṃ, aniccattā eva dukkhaṃ, anattāti vipassanampi",
  "tika-s0301t:971_4": "otaritvā taṃ ussukkāpentopi saṅkhāravigamāya careyya paṭipajjeyya.",
  "tika-s0301t:972": "Paṭhamaāyusuttavaṇṇanā niṭṭhitā.",
  "tika-s0301t:973": "10. Dutiyaāyusuttavaṇṇanā",
  "tika-s0301t:974_0": "146. Nemīvāti nemisīsena cakkaṃ vadati. Kubbaraṃ anupariyāyatīti kubbaraṃ anuparivattati.",
  "tika-s0301t:974_1": "Tathābhūto pana so taṃ ajahantovāti āha “na vijahatī”ti. Āyu anupariyāyatīti maccānaṃ",
  "tika-s0301t:974_2": "āyu gatampi paccāgacchatīti bhagavato paṭāṇi hutvā vadati, bhagavā pana taṃ abhibhavitvā",
  "tika-s0301t:974_3": "“accayanti ahorattā”tiādinā āyuno accayagamanamaraṇataṃyeva pavedesi.",
  "tika-s0301t:975": "Dutiyaāyusuttavaṇṇanā niṭṭhitā.",
  "tika-s0301t:976": "Paṭhamavaggavaṇṇanā niṭṭhitā.",
  "tika-s0301t:977": "2. Dutiyavaggo",
  "tika-s0301t:978": "1. Pāsāṇasuttavaṇṇanā",
  "tika-s0301t:979": "147. Pavijjhīti pabbataṃ sabbato pavattento tato tato nissajji. Sakalanti sabbabhāgavantaṃ, nissesanti attho.",
  "tika-s0301t:980": "Pāsāṇasuttavaṇṇanā niṭṭhitā.",
  "tika-s0301t:981": "2. Kiṃnusīhasuttavaṇṇanā",
  "tika-s0301t:982_0": "148. Vicakkhukammāyāti vicakkhubhāvakāmatāya. Yathā sā bhagavato desiyamānaṃ dhammaṃ",
  "tika-s0301t:982_1": "attano paññācakkhunā na passituṃ sakkoti, evaṃ kātuṃ kāmatāya. Tenāha “parisāyā”tiādi.",
  "tika-s0301t:982_2": "Vināsetuṃ na sakkoti bheravārammaṇe bhāyanasseva abhāvato. Dasabalappattāti dasahi balehi samannāgatā.",
  "tika-s0301t:983": "Kiṃnusīhasuttavaṇṇanā niṭṭhitā.",
  "tika-s0301t:984": "3. Sakalikasuttavaṇṇanā",
  "tika-s0301t:985_0": "149. Mandabhāvenāti jaḷabhāvena momūhabhāvenāti mahāmūḷhatāya. Kabbakaraṇena mattoti",
  "tika-s0301t:985_1": "kabbakiriyāpasutatādivasena matto kabbaṃ katvā. Kimidaṃ soppasevāti idaṃ tava soppaṃ",
  "tika-s0301t:985_2": "kimatthaṃ, purisena nāma purisattakarena bhavitabbaṃ, na soppatiyeva. Atthaṃ samāgantvāti",
  "tika-s0301t:985_3": "paramatthaṃ nibbānaṃ sammā āgantvā adhigantvā. Asaṅga…pe… natthi sabbaso siddhatthabhāvato.",
  "tika-s0301t:985_4": "Jaggantoti jāgaranto puriso viya, na bhāyāmi bhayahetūnaṃ abhāvā. Nānutapanti sabbattha",
  "tika-s0301t:985_5": "sabbadāpi vissaṭṭhabhāvato, māmanti mamaṃ. Gāthāsukhatthañhi dīghaṃ katvā vuttaṃ.",
  "tika-s0301t:985_6": "Ṭhitattāti uddesaparipucchāya paricchijjattā. Hāninti kassaci jāniṃ.",
  "tika-s0301t:986": "Sakalikasuttavaṇṇanā niṭṭhitā.",
  "tika-s0301t:987": "4. Patirūpasuttavaṇṇanā",
  "tika-s0301t:988_0": "150. Anurujjhati etenāti anurodho, rāgo. Virujjhati etenāti virodho, paṭigho. Tesu",
  "tika-s0301t:988_1": "anurodhavirodhesu tannimittaṃ sajjati nāma saṅgaṃ karoti nāma, anurodhavirodhuppādanameva",
  "tika-s0301t:988_2": "cettha sajjanaṃ. Yadaññamanusāsatīti yaṃ aññesaṃ anusāsanaṃ, taṃ tesaṃ hitesanaṃ",
  "tika-s0301t:988_3": "anukampanaṃ, tasmā anukampake hitesake sammāsambuddhe anurodhavirodhe āropetvā vikampanatthaṃ micchā vadasīti.",
  "tika-s0301t:989": "Patirūpasuttavaṇṇanā niṭṭhitā.",
  "tika-s0301t:990": "5. Mānasasuttavaṇṇanā",
  "tika-s0301t:991_0": "151. Ākāse caranteti pañcābhiññe sandhāya vadati. Antalikkhe carantepi kiccasādhanato",
  "tika-s0301t:991_1": "antalikkhacaro. Manasi jātoti mānaso. Taṃ pana manasantānasampayuttatāyāti āha “manasampayutto”ti.",
  "tika-s0301t:992": "Mānasasuttavaṇṇanā niṭṭhitā.",
  "tika-s0301t:993": "6. Pattasuttavaṇṇanā",
  "tika-s0301t:994_0": "152. Pañcannaṃ upādānakkhandhānaṃ lakkhaṇādīni ceva samudayañca assādādīnavanissaraṇāni",
  "tika-s0301t:994_1": "ca gahetvā sammā tesaṃ lakkhaṇādīnaṃ gahaṇaṃ hotīti āha “pañca upādānakkhandhe ādiyitvā”ti.",
  "tika-s0301t:994_2": "Ruppanavediyanasañjānanaabhisaṅkharaṇavijānanāni khandhānaṃ sabhāvalakkhaṇāni. Ādi-saddena",
  "tika-s0301t:994_3": "rasapaccupaṭṭhānapadaṭṭhānāni ceva samudayādīni ca saṅgaṇhāti. Dassetīti paccakkhato",
  "tika-s0301t:994_4": "dasseti, hatthāmalakaṃ viya pākaṭe vibhūte katvā vibhāveti. Gaṇhāpetīti te dhamme",
  "tika-s0301t:994_5": "manasā anupekkhite diṭṭhiyā suppaṭividdhe karonto uggaṇhāpeti. Samādānamhīti tattha",
  "tika-s0301t:994_6": "atthassa sammadeva ādiyane khandhānañca sammasanavasena aññadhammavasena samādiyane.",
  "tika-s0301t:994_7": "Paṭividdhaguṇenāti tāya desanāya, taṃ nissāya paccattapurisakārena ca tesaṃ paṭividdhaguṇena.",
  "tika-s0301t:994_8": "Jotāpetīti tesaṃ cittasantānaṃ assaddhiyādikilesamalavidhamanena pabhassaraṃ karoti.",
  "tika-s0301t:994_9": "Aṭṭhiṃ katvāti tāya desanāya pāpetabbaṃ atthaṃ payojanaṃ daḷhaṃ katvā. Tenāha “ayaṃ",
  "tika-s0301t:994_10": "no”tiādi. Kammakārakacittaṃ nāma otaraṇacittaṃ. “Yonisomanasikārapubbakaṃ vipassanācitta”nti",
  "tika-s0301t:994_11": "keci. Ohitasotāti anaññavihitatāya dhammassavanāya appitasotā, tato eva tadatthaṃ ṭhapitasotā.",
  "tika-s0301t:995_0": "Ete rūpādayo khandhe yañca saṅkhataṃ samiddhapaccayehi kataṃ, tañca “eso ahaṃ na",
  "tika-s0301t:995_1": "homi, etaṃ mayhaṃ na hotī”ti passantoti yojanā. Khemo attāti khemattā, taṃ khemattaṃ.",
  "tika-s0301t:995_2": "Tenāha “khemibhūtaṃ attabhāva”nti. Pariyesamānā mārasenā.",
  "tika-s0301t:996": "Pattasuttavaṇṇanā niṭṭhitā.",
  "tika-s0301t:997": "7. Chaphassāyatanasuttavaṇṇanā",
  "tika-s0301t:998_0": "153. Sañjāyati etasmāti sañjāti, so eva sampayuttadhammo samosarati etthāti samosaraṇaṃ,",
  "tika-s0301t:998_1": "so eva attho, tena sañjātisamosaraṇaṭṭhena. Bhayabheravaṃ saddanti bhāyati etasmāti",
  "tika-s0301t:998_2": "bhayaṃ, tadeva yassa kassaci bheravāvahattā bheravaṃ, devādisaddanti attho. Vigatavalāhake",
  "tika-s0301t:998_3": "deve uppātavasena uppajjanakasaddo devadundubhi. Asanipātādisaddo asanipātasaddo.",
  "tika-s0301t:998_4": "Undrīyatīti viparivattati. Loko adhimucchitoti atithaddhakāyo viya mucchaṃ āpanno.",
  "tika-s0301t:998_5": "Mārassāti kilesamārassa. Ṭhānabhūtanti pavattiṭṭhānabhūtaṃ.",
  "tika-s0301t:999": "Chaphassāyatanasuttavaṇṇanā niṭṭhitā.",
  "tika-s0301t:1000": "8. Piṇḍasuttavaṇṇanā",
  "tika-s0301t:1001_0": "154. Tattha tatthāti tasmiṃ tasmiṃ ñātimittakule. Pāhunakānīti pahitabbapaṇṇākārāni.",
  "tika-s0301t:1001_1": "Āgantukapaṇṇākārānīti āgantukānaṃ upagatānaṃ dātabbapaṇṇākārāni. Sayaṃcaradivaseti",
  "tika-s0301t:1001_2": "kumārakānañca kumārikānañca sayaṃ attanā caritabbachaṇadivase. Idāni tamatthaṃ vitthārato",
  "tika-s0301t:1001_3": "dassento “samavayajātigottā”tiādimāha. Samavayasamajātikasamagottāti paccekaṃ sama-saddo",
  "tika-s0301t:1001_4": "yojetabbo. Gottasamatā ca āvāhavivāhayogyatāvasena daṭṭhabbā, na ekagottatāvasena.",
  "tika-s0301t:1001_5": "Tato tato gāmato. Aññasmiṃ dātabbe asati. Chaṇavasena pahiṇituṃ sampāditaṃ pūvaṃ",
  "tika-s0301t:1001_6": "chaṇapūvaṃ. Tāsaṃ sampattiyāti tāsaṃ dānaṃ dhammassavanañcāti tassā duvidhāyapi sampattiyā.",
  "tika-s0301t:1002_0": "Ñāṇaṃ nāma āvajjanapubbakaṃ, tasmā ajānanassa “anāvajjanatāyā”ti kāraṇaṃ vatvā sesakāraṇaṃ",
  "tika-s0301t:1002_1": "vadanto “buddhāna”ntiādimāha. Upacārabhedanti buddhaṃ disvā manussehi kātabbaupacārassa",
  "tika-s0301t:1002_2": "bhindanaṃ. Bhinditunti vidhamituṃ.",
  "tika-s0301t:1003": "Bhagavā panāti panasaddo visesatthajotako. Tena na kevalaṃ bhagavā uppaṇḍanaṃ pariharanto taṃ gāmaṃ na puna pāvisi, atha kho māraṃ anukampantoti idaṃ visesaṃ joteti.",
  "tika-s0301t:1004_0": "Janesīti apuññaṃ janesi, janento ca yathā tato āyatiṃ thirataraṃ mahantaṃ dukkhaṃ",
  "tika-s0301t:1004_1": "nipphajjissati, evaṃ nipphādesi. Āsajjananti ettha nanti nipātamattaṃ. Kiñcati maddati",
  "tika-s0301t:1004_2": "abhibhavatīti kiñcananti āha “maddituṃ samattha”nti.",
  "tika-s0301t:1005": "Piṇḍasuttavaṇṇanā niṭṭhitā.",
  "tika-s0301t:1006": "9. Kassakasuttavaṇṇanā",
  "tika-s0301t:1007_0": "155. Nibbānaṃ apadisitvāti nibbānaṃ nissāya nibbānaguṇe ārabbhāti attho. Haṭahaṭakesoti",
  "tika-s0301t:1007_1": "ito cito ca vikiṇṇattā ākulākulakeso. Cakkhusamphassaviññāṇāyatananti ettha yathā",
  "tika-s0301t:1007_2": "cakkhuggahaṇena phasso visesito, tena eva viññāṇāyatanaṃ. Tathā sati cakkhuviññāṇassa",
  "tika-s0301t:1007_3": "ca gahaṇaṃ āpajjeyyāti. Nanu cettha cakkhuggahaṇena visesitattā cakkhudvārikānaṃ",
  "tika-s0301t:1007_4": "sabbesaṃ viññāṇānaṃ gahaṇanti? Saccametaṃ, tañca kho paṭhamena cakkhuggahaṇenāti",
  "tika-s0301t:1007_5": "nāyaṃ doso. Bhavaṅgacittanti āvajjanāya anantarapaccayabhūtameva adhippetanti niyametvā",
  "tika-s0301t:1007_6": "dassetuṃ “sāvajjanaka”nti vuttaṃ, tasmā tadārammaṇampīti javanacittena saha tadārammaṇacittampi.",
  "tika-s0301t:1007_7": "“Viññāṇāyatana”nti ca vutte nimmalameva.",
  "tika-s0301t:1008_0": "“Cakkhū”ti avisesato vuttattā pana mārassa ayampi attho āpannoti dassetuṃ “yaṃ loke”tiādi",
  "tika-s0301t:1008_1": "vuttaṃ. Upakkavipakkanti cakkhupākarogena upari heṭṭhā ca sabbaso pakkaṃ kuthitaṃ.",
  "tika-s0301t:1008_2": "Eseva nayoti iminā yaṃ loke kuṭṭhakilāsagaṇḍakacchuādīhi upaddutaṃ vaṇapīḷakādivasena",
  "tika-s0301t:1008_3": "paggharantaṃ asuciṃ antamaso paramajeguccharūpampi, sabbaṃ taṃ taveva hotūti evamādiṃ apadisati.",
  "tika-s0301t:1009_0": "Yaṃ bhaṇḍakanti hiraññasuvaṇṇādikhettavatthādiupakaraṇaṃ gahaṭṭhā, pabbajitā ca yaṃ",
  "tika-s0301t:1009_1": "pattacīvarādiṃ “mama ida”nti abhinivisantāva vadanti, etesu pariggahatthesu ca tesaṃ",
  "tika-s0301t:1009_2": "pariggāhakapuggalesu ca te cittaṃ yadi atthi, tāni ārabbha tava cittaṃ yadi bhavati,",
  "tika-s0301t:1009_3": "evaṃ tvaṃ tattha baddho eva hosīti attho. Tenāha “na me samaṇa mokkhasī”ti.",
  "tika-s0301t:1010_0": "Yaṃ bhaṇḍakaṃ vadantīti yathāvuttaṃ upakaraṇaṃ loke bahujanā “mama ida”nti vadanti.",
  "tika-s0301t:1010_1": "Na taṃ mayhanti taṃ mayhaṃ na hoti, na tattha mama taṇhāvasena mamanti natthi. Na",
  "tika-s0301t:1010_2": "te ahanti ye puggalā ettha baddhā, tepi ahaṃ na homi, tattha me diṭṭhibaddho natthi.",
  "tika-s0301t:1010_3": "Na me maggampi dakkhasīti evaṃ sabbaso baddhābhāvena muttassa me gatamaggampi māra",
  "tika-s0301t:1010_4": "tvaṃ na dakkhasi na passissasi, ye bhavādayo tuyhaṃ visayā, tesu bhavayonigatiādīsu",
  "tika-s0301t:1010_5": "mayhaṃ gatamaggaṃ na passissasi bhavanissaṭṭhattāti.",
  "tika-s0301t:1011": "Kassakasuttavaṇṇanā niṭṭhitā.",
  "tika-s0301t:1012": "10. Rajjasuttavaṇṇanā",
  "tika-s0301t:1013_0": "156. Ahananti karaṇe paccattavacananti āha “ahanantenā”ti, paccatte eva vā paccattavacanaṃ,",
  "tika-s0301t:1013_1": "“ahananto hutvā”ti vacanasesena bhavitabbanti adhippāyo. Sesapadesupi eseva nayo.",
  "tika-s0301t:1013_2": "Ajinanti antogadhahetuatthaṃ vadatīti āha “parassa dhanajāniṃ akarontenā”ti. Akārāpentenāti",
  "tika-s0301t:1013_3": "parassa dhanajāniṃ akārentena. Asocantenāti bhogabyasanādivasena paraṃ asocantena.",
  "tika-s0301t:1013_4": "Kasmā bhagavā evaṃ cintesīti tattha kāraṇamāha “itī”tiādinā. Rajje vijite daṇḍakarapīḷiteti",
  "tika-s0301t:1013_5": "dhanadaṇḍādidaṇḍena ceva balinā ca bādhite.",
  "tika-s0301t:1014_0": "Ijjhanakakoṭṭhāsāti cetovasibhāvādikassa sādhanakakoṭṭhāsā. Vaḍḍhitāti bhāvanāpāripūrivasena",
  "tika-s0301t:1014_1": "anubrūhitā. Punappunaṃ katāti bhāvanāya bahulīkaraṇena aparāparaṃ pavattitā. Yuttayānanti",
  "tika-s0301t:1014_2": "yathā yuttānaṃ ājaññarathānaṃ sārathinā adhiṭṭhitaṃ yathāruci pavattati, evaṃ yathārucipavattitaṃ",
  "tika-s0301t:1014_3": "gamitā. Patiṭṭhaṭṭhenāti adhiṭṭhānaṭṭhena. Vatthukatāti sabbaso upakkilesasodhanena",
  "tika-s0301t:1014_4": "iddhivisayatāya patiṭṭhānabhāvato suvisodhitaparissayavatthu viya katā. Avijahitāti",
  "tika-s0301t:1014_5": "paṭipakkhadūrībhāvato subhāvitabhāvena taṃtaṃadhiṭṭhānayogyatāya na jahāpitā. Niccānubaddhāti",
  "tika-s0301t:1014_6": "tato eva niccaṃ anubaddhā viya katā. Suparicitāti suṭṭhu sabbabhāgena bhāvanānupacayaṃ",
  "tika-s0301t:1014_7": "gamitā. Avirādhitavedhihattho viyāti avirajjhanabhāvena virajjhanahattho viya. Suṭṭhu",
  "tika-s0301t:1014_8": "samāraddhāti bhāvanāuppattiyā sammadeva sampāditā. Cinteyyāti atthuddhāravasena cinteyya.",
  "tika-s0301t:1015_0": "Pabbatassāti pabbato assa. Pabbato assāti pabbato bhaveyya kīdisassāti āha “suvaṇṇassā”tiādi.",
  "tika-s0301t:1015_1": "Jātarūpassāti ātaparūpasampannassa. Dvikkhattumpi tāva mahantoti yattako so pabbato",
  "tika-s0301t:1015_2": "hoti, dvikkhattuṃ tattako. Ekassāti ekassapi puggalassa nālaṃ na pariyatto taṇhāya",
  "tika-s0301t:1015_3": "duppūraṇabhāvā. Evaṃ jānantoti evaṃ taṇhāya duppūraṇabhāvādīnavataṃ jānanto. Samaṃ",
  "tika-s0301t:1015_4": "careyyāti paravatthuparāmāsādiṃ vihāya kāyādīhi samameva paṭipajjeyya.",
  "tika-s0301t:1016_0": "Dukkhaṃ taṇhānidānaṃ, taṇhā kāmaguṇanidānā, tasmā dukkhassa taṇhāpaccayakāmaguṇanidānattaṃ",
  "tika-s0301t:1016_1": "vuttaṃ. Tanti dukkhaṃ. Yatonidānaṃ hotīti yaṃnidānaṃ yaṃkāraṇaṃ taṃ pavattati. Evaṃ",
  "tika-s0301t:1016_2": "yo adakkhīti yo pariññātavatthuko evaṃ dukkhaṃ tassa nidānabhūte kāmaguṇe ca tathato",
  "tika-s0301t:1016_3": "paññācakkhunā passi. Kena kāraṇena nameyya? Taṃ kāraṇaṃ natthīti attho. Kāmaguṇaupadhinti",
  "tika-s0301t:1016_4": "kāmaguṇasaṅkhātaṃ upadhiṃ. Sajjati etthāti saṅgo eso, lagganametanti evaṃ viditvā.",
  "tika-s0301t:1016_5": "Tameva kāmābhibhūto nappaṭiseveyya na laggeyyāti evaṃ vinayāya vūpasamāya sikkheyyāti.",
  "tika-s0301t:1017": "Rajjasuttavaṇṇanā niṭṭhitā.",
  "tika-s0301t:1018": "Dutiyavaggavaṇṇanā niṭṭhitā.",
  "tika-s0301t:1019": "3. Tatiyavaggo",
  "tika-s0301t:1020": "1. Sambahulasuttavaṇṇanā",
  "tika-s0301t:1021_0": "157. Jaṭācumbaṭakenāti sīse paṭimukkena jaṭākalāpena. Apariggahabrāhmaṇapabbajitā",
  "tika-s0301t:1021_1": "hi jaṭāya uñchācariyaṃ caranti. Udumbaradaṇḍañhi attaguttatthāya gahitaṃ tesaṃ appicchabhāvappakāsanaṃ.",
  "tika-s0301t:1021_2": "Tenāha “appicchabhāvappakāsanattha”nti. Sīsaṃ okampetvāti ettha ativiya sīsassa okampitabhāvaṃ",
  "tika-s0301t:1021_3": "dassetuṃ “hanukena uraṃ paharanto adhonataṃ katvā”ti vuttaṃ. Jivhaṃ nīharitvāti lambanacālanavasena",
  "tika-s0301t:1021_4": "mukhato nikkhāmetvā. Tenāha “uddha”ntiādi. Tisākhanti tibhaṅgabhakuṭi viya nalāṭe",
  "tika-s0301t:1021_5": "jātattā nalāṭikaṃ. Tenāha “nalāṭe uṭṭhitaṃ valittaya”nti, tibhaṅgavalikaṃ nalāṭe",
  "tika-s0301t:1021_6": "katvāti attho. Attanova teleti attanova pāpakammanibbattake tele, pacitabbaṭṭhānageheti adhippāyo.",
  "tika-s0301t:1022": "Sambahulasuttavaṇṇanā niṭṭhitā.",
  "tika-s0301t:1023": "2. Samiddhisuttavaṇṇanā",
  "tika-s0301t:1024_0": "158. Mayhaṃ lābhāti evarūpassa nāma sammāsambuddhassa satthussa paṭilābho, evarūpassa",
  "tika-s0301t:1024_1": "ca nāma niyyānikassa saddhammassa paṭilābho, evarūpānañca suppaṭipannānaṃ sabrahmacārīnaṃ",
  "tika-s0301t:1024_2": "paṭilābho, ete mayhaṃ suladdhalābhā. Mayhaṃ suladdhanti yañcetaṃ mama niyyānikasāsane",
  "tika-s0301t:1024_3": "pabbajjā upasampadā, tasmiñca abhiratīti sabbañcetaṃ mayā suladdhaṃ. Yathā panassa",
  "tika-s0301t:1024_4": "evaṃ cetaso parivitakko uppanno, taṃ dassetuṃ “so kirā”tiādi vuttaṃ. Caritānurūpavasena",
  "tika-s0301t:1024_5": "gahitaṃ mūlakammaṭṭhānaṃ. Pāsādikanti pasādāvahaṃ. Evamahosīti “lābhā vata me”tiādinā",
  "tika-s0301t:1024_6": "evaṃ parivitakko ahosi. Nisinnasadisoti nisinno viya. Tasmiṃyeva ṭhāneti yasmiṃ ṭhāne",
  "tika-s0301t:1024_7": "nisinnaṃ māro upasaṅkami, tasmiṃyeva ṭhāne. Tassāti samiddhittherassa. Kammaṭṭhānaṃ",
  "tika-s0301t:1024_8": "sappāyanti kammaṭṭhānabhāvanāya anuyuñjanaṃ sappāyaṃ upakārāvahaṃ bhavissati.",
  "tika-s0301t:1025_0": "Mayhanti mayā. Sati ca paññā ca satipaññā, tā ariyamaggena jānanasamatthanabhāvena",
  "tika-s0301t:1025_1": "avabuddhā. Thero kira tadā vipassanaṃ ussukkāpesi. Kāmanti yathāruci. Keci “kāmaṃ",
  "tika-s0301t:1025_2": "karassūti āyasmato ‘kāmā’ti mārassa ālapana”nti vadanti. Vibhiṃsakārahānīti bhayānakārahāni.",
  "tika-s0301t:1025_3": "Rūpānīti vippakārāni. Vippakāratthopi hi rūpasaddo “rūpaṃ dasseti anappaka”ntiādīsu",
  "tika-s0301t:1025_4": "viya. Na kampessasīti samaṇadhammakaraṇato na calissasi.",
  "tika-s0301t:1026": "Samiddhisuttavaṇṇanā niṭṭhitā.",
  "tika-s0301t:1027": "3. Godhikasuttavaṇṇanā",
  "tika-s0301t:1028_0": "159. Pabbatassa passeti pabbatapāde upaccakāyaṃ. Samaye samaye laddhattā sāmayikaṃ.",
  "tika-s0301t:1028_1": "Tenāha “appitappitakkhaṇe paccanīkadhammehi vimuccatī”ti. Lokiyavimutti hi anaccantapahāyitāya",
  "tika-s0301t:1028_2": "samayavimutti nāma, lokuttaravimutti accantapahāyitāya asamayavimutti. Tāhi samannāgatā",
  "tika-s0301t:1028_3": "“samayavimuttā, asamayavimuttā”ti ca vuccanti. Yāva paṭhamajjhānanibbattanaṃ, tāva",
  "tika-s0301t:1028_4": "kasmā parihāyīti attho? Sābādhattāti sarogattā. Vātapittasemhavasenāti kadāci vātapittavasena,",
  "tika-s0301t:1028_5": "kadāci vātasemhavasena, ubhinnampi sannipātavasena. Anusāyikoti kāyaṃ anugantvā sayito,",
  "tika-s0301t:1028_6": "yāpyāmayabhāvena ṭhitoti attho. Samādhissāti samādhibhāvanāya. Upakārakadhamme utubhojanādike.",
  "tika-s0301t:1028_7": "Pūretunti samodhānetuṃ. Parihāyīti sarīrassa akallabhāvato.",
  "tika-s0301t:1029": "Āhareyyanti jīvitaharaṇatthāya upaneyyaṃ. Nibaddhā gati hoti kevalaṃ brahmalokūpapattito, na sotāpannādīnaṃ viya paricchinnabhāvena. Tenāha “brahmaloke nibbattatī”ti.",
  "tika-s0301t:1030_0": "Jalamānāti samuṭṭhitaniyataiddhiyā anaññasādhāraṇaparivārasampattiyā ca sadevake",
  "tika-s0301t:1030_1": "loke jalamānā. Maṃsacakkhu dibbacakkhu dhammacakkhu paññācakkhu samantacakkhūti pañcahi",
  "tika-s0301t:1030_2": "cakkhūhi cakkhumā. Ānubhāvadharāti acinteyyāparimeyyabuddhānubhāvasampannā. Ānubhāvapariyāyopi",
  "tika-s0301t:1030_3": "hi juti-saddo hoti “iddhijutibalavīriyūpapattī”tiādīsu viya. Anavasesato mānaṃ siyati",
  "tika-s0301t:1030_4": "samucchindatīti aggamaggo mānasaṃ. Tannibbattanā pana arahattassa mānasatā daṭṭhabbā.",
  "tika-s0301t:1030_5": "Sīlādīnīti anuttarasīlādīni. Sikkhamānoti sikkhāni bhāvento attano santāne uppādento.",
  "tika-s0301t:1030_6": "Na cittabhāvanā. Tenāha “sakaraṇīyo”ti. Janeti sattassa kāye, sadevake loketi attho.",
  "tika-s0301t:1030_7": "Vissutāti anaññasādhāraṇehi sīlādiguṇehi vissutā.",
  "tika-s0301t:1031_0": "Vedanaṃ vikkhambhetvāti uppannaṃ dukkhavedanaṃ paṭicca uppannaattakilamathaṃ anuppādanavasena",
  "tika-s0301t:1031_1": "vikkhambhetvā taṃyeva vedanaṃ pariggahetvā pavattavipassanā vīthimeva otaratīti katvā",
  "tika-s0301t:1031_2": "mūlakammaṭṭhānanti vuttaṃ. “Samasīsī hutvā parinibbāyī”ti vatvā tassa pabhedaṃ vibhajitvā",
  "tika-s0301t:1031_3": "idhādhippetaṃ dassetuṃ “samasīsī nāma tividho hotī”tiādimāha. Iriyāpathavasena samasīsī",
  "tika-s0301t:1031_4": "iriyāpathasamasīsī. Esa nayo sesadvayepi.",
  "tika-s0301t:1032_0": "Iriyāpathakopanañcāti iriyāpathehi asamāyogo. Ekappahārenevāti ekavelāyameva. Parinibbānavasenāti",
  "tika-s0301t:1032_1": "anupādisesaparinibbānavasena, na kilesakkhayamattena. Etthāti etesu dvīsu nayesu.",
  "tika-s0301t:1032_2": "Evaṃ sati teneva iriyāpathena vipassanaṃ paṭṭhapetvā teneva iriyāpathena, ekasmiṃ",
  "tika-s0301t:1032_3": "antorogeyeva vipassanaṃ paṭṭhapetvā arahattaṃ patvā teneva rogena parinibbāyantā",
  "tika-s0301t:1032_4": "khīṇāsavā bahavopi samasīsino eva sambhaveyyuṃ. Tasmā vuttanayeneva attho veditabbo.",
  "tika-s0301t:1033_0": "Sīsañcettha terasa – palibodhasīsaṃ taṇhā, bandhanasīsaṃ māno, parāmāsasīsaṃ diṭṭhi,",
  "tika-s0301t:1033_1": "vikkhepasīsaṃ uddhaccaṃ, kilesasīsaṃ avijjā, adhimokkhasīsaṃ saddhā, paggahasīsaṃ",
  "tika-s0301t:1033_2": "vīriyaṃ, upaṭṭhānasīsaṃ sati, avikkhepasīsaṃ samādhi, dassanasīsaṃ paññā, pavattisīsaṃ",
  "tika-s0301t:1033_3": "jīvitindriyaṃ, gocarasīsaṃ vimokkho, saṅkhārasīsaṃ nirodhoti. Imesu terasasu sīsesu",
  "tika-s0301t:1033_4": "palibodhasīsādīni pavattisīsañca pariyādiyitabbāni, adhimokkhasīsādīni pariyādāyakāni,",
  "tika-s0301t:1033_5": "pariyādāyakaphalaṃ gocarasīsaṃ. Tañhi visayajjhattaṃ phalaṃ vimokkho, pariyādāyakassa",
  "tika-s0301t:1033_6": "maggassa phalassa ca ārammaṇaṃ saṅkhārasīsaṃ saṅkhāravivekabhūto nirodhoti pariyādiyitabbānaṃ",
  "tika-s0301t:1033_7": "pariyādāyakaphalārammaṇānaṃ saha viya saṃsiddhaṃ dassanena samasīsibhāvaṃ dassetuṃ",
  "tika-s0301t:1033_8": "paṭisambhidāyaṃ terasa sīsāni vuttāni. Idha pana “apubbaṃ acarimaṃ āsavapariyādānañca",
  "tika-s0301t:1033_9": "hoti jīvitapariyādānañcā”ti vacanato tesu kilesapavattasīsānameva vasena yojanaṃ",
  "tika-s0301t:1033_10": "karonto “ettha ca pavattisīsa”ntiādimāha.",
  "tika-s0301t:1034_0": "Tattha pavattisīsaṃ pavattato vuṭṭhahanto maggo cutito uddhaṃ appavattikaraṇavasena",
  "tika-s0301t:1034_1": "yadipi pariyādīyati, yāva pana cuti, tāva pavattisabbhāvato “pavattisīsaṃ jīvitindriyaṃ",
  "tika-s0301t:1034_2": "cuticittaṃ khepetī”ti āha. Kilesapariyādānena pana maggacittena attano anantaraṃ",
  "tika-s0301t:1034_3": "viya nipphādetabbā paccavekkhaṇavārā ca kilesapariyādānasseva vārāti vattabbataṃ",
  "tika-s0301t:1034_4": "arahanti. “Vimuttasmiṃ vimuttamiti ñāṇaṃ hotī”ti vacanato paccavekkhaṇaparisamāpanena",
  "tika-s0301t:1034_5": "kilesapariyādānaṃ samāpitaṃ nāma hoti, taṃ pana parisamāpanaṃ yadi cuticittena hoti,",
  "tika-s0301t:1034_6": "teneva jīvitaparisamāpanañca hotīti imāya vāracutisamatāya kilesapariyādānajīvitapariyādānānaṃ",
  "tika-s0301t:1034_7": "apubbācarimatā veditabbāti dassento “dvinnaṃ cittānaṃ ekato uppādo natthī”tiādimāha.",
  "tika-s0301t:1034_8": "Dvinnaṃ cittānanti cuticittamaggacittānaṃ. Tanti paccavekkhaṇaṃ paripuṇṇajavanacittānaṃ",
  "tika-s0301t:1034_9": "sattakkhattuṃ pavattiyā, aparipuṇṇānaṃ vā pañcakkhattuṃ pavattiyā. Kiñcāpi “eko vā",
  "tika-s0301t:1034_10": "dve vā”ti vuttaṃ yathā “ekaṃ vā dve vā tadārammaṇacittānī”ti, heṭṭhimantena pana dve pavattanti.",
  "tika-s0301t:1035": "Uppāṭetvāti uddharitvāti attho. Anupādisesenāti anupādisesanibbānena.",
  "tika-s0301t:1036_0": "Dhūmāyitattanti dhūmassa viya ayitabhāvaṃ pavattiākāraṃ. Dhūmasadisā valāhakā dhūmavalāhakā,",
  "tika-s0301t:1036_1": "timiravalāhakā, ye mahikā “timira”nti vuccanti. Appatiṭṭhitenāti patiṭṭhaṃ alabhantena.",
  "tika-s0301t:1036_2": "Itthambhūtalakkhaṇe etaṃ karaṇavacanaṃ, anuppattidhammenāti attho. Sati hi uppāde",
  "tika-s0301t:1036_3": "patiṭṭhitaṃ nāma siyā, aṭṭhakathāyaṃ pana yadeva tassa viññāṇassa appatiṭṭhānakāraṇaṃ,",
  "tika-s0301t:1036_4": "tadeva parinibbānakāraṇanti vuttaṃ “appatiṭṭhitakāraṇā”ti.",
  "tika-s0301t:1037": "Sokena phuṭṭhassāti “aphalo vata me vāyāmo jāto”ti sokena abhibhūtassa. Abhassathāti balavasokābhitunnassa satisammosā sithilaṃ gahitā bhassi patitā sā kacchā.",
  "tika-s0301t:1038": "Godhikasuttavaṇṇanā niṭṭhitā.",
  "tika-s0301t:1039": "4. Sattavassānubandhasuttavaṇṇanā",
  "tika-s0301t:1040_0": "160. Yasmā kapilavatthuto nikkhantakālato paṭṭhāya māro otārāpekkho lokanāthaṃ anubandhituṃ",
  "tika-s0301t:1040_1": "āraddho, tasmā vuttaṃ “pure bodhiyā chabbassānī”ti. Atigahetvāti anugantvā tassa",
  "tika-s0301t:1040_2": "yathāruci paṭipattiṃ anuvatto viya hutvā.",
  "tika-s0301t:1041": "Avajjhāyantoti pajjhāyanto. Jito vittaparājito asi nu. Pamāṇātikkantanti garutaraṃ.",
  "tika-s0301t:1042": "Khanitvā ummūletvā. Kāmāsavādīni pajahanto anāsavo.",
  "tika-s0301t:1043": "Pehīti apehi. Pāragāminoti pāraṅgamanasīlā. Tekāliko ayaṃ gāmi-saddoti āha “yepī”tiādi.",
  "tika-s0301t:1044_0": "Māravisūkānīti mārakaṇṭakāni kaṇṭakasadisāni mārassa durācārāni. Viruddhasevitāni",
  "tika-s0301t:1044_1": "virodhavasena tāsaṃyeva vevacanāni. Tāni sarūpato dassetuṃ “appamāyū”tiādi vuttaṃ.",
  "tika-s0301t:1044_2": "Nibbejanīyāti nibbedadāyikā. Ukkaṇṭhanīyāti ukkaṇṭhavahā.",
  "tika-s0301t:1045_0": "Vikappavasena veditabbo opammaparikappavisayattā tassa kiriyāpadassa. Tenāha “anuparigaccheyyā”ti.",
  "tika-s0301t:1045_1": "Etthāti etasmiṃ medavaṇṇavatthusmiṃ. Mudunti mudumadhurasaṃ vindeyyāma paṭilabheyyāma.",
  "tika-s0301t:1045_2": "Assādoti assādetabbo.",
  "tika-s0301t:1046": "Sattavassānubandhasuttavaṇṇanā niṭṭhitā.",
  "tika-s0301t:1047": "5. Māradhītusuttavaṇṇanā",
  "tika-s0301t:1048_0": "161. Cintesīti sokavasiko hutvā cintayi. Gaṇikārahatthiniyoti dīpakakareṇuyo. Ekasataṃ",
  "tika-s0301t:1048_1": "ekasatanti ekasataṃ ekasataṃ paccekaṃ sataṃ satanti attho. Tenāha “ekekaṃ sataṃ sataṃ",
  "tika-s0301t:1048_2": "katvā”ti. Kumārivaṇṇasatanti kumāritthīnaṃ attabhāvānaṃ sataṃ. Tā kira paṭhamaṃ kaññārūpena",
  "tika-s0301t:1048_3": "attānaṃ dassesuṃ. Anupagatapupphānañhi samaññā kaññāti. Puna yathāvuttakumārirūpena",
  "tika-s0301t:1048_4": "upagatapupphā hi kumārī. Puna vadhukārūpena. Taṃ sandhāya vuttaṃ “avijātavaṇṇasata”nti.",
  "tika-s0301t:1048_5": "Tatiyavāre yuvatirūpena. Vijātā hi itthī anatikkantamajjhimavayā yuvatī. Ettāvatā",
  "tika-s0301t:1048_6": "bālā taruṇī porīti tividhāsu itthīsu purimā dve dassitā, pariyosānavāresu manussajātikānaṃ",
  "tika-s0301t:1048_7": "manussitthiyova ruccantīti tena manussarūpena tā attānaṃ dassesuṃ.",
  "tika-s0301t:1049_0": "Atthassa pattinti ekantato hitānuppattiṃ. Hadayassa santinti paramacittupasamaṃ.",
  "tika-s0301t:1049_1": "Kilesasenanti kāmaguṇasaṅkhātaṃ paṭhamaṃ kilesasenaṃ. Sā hi kilesasenā accharāsaṅghātasabhāvāpi",
  "tika-s0301t:1049_2": "paṭipatthayamānā piyāyitabbaicchitabbarūpabhāvato piyarūpasātarūpā nāma attano kiccavasena.",
  "tika-s0301t:1049_3": "Eko ahaṃ jhāyantoti gaṇasaṅgaṇikāya kilesasaṅgaṇikāya ca abhāvato eko asahāyo ahaṃ",
  "tika-s0301t:1049_4": "lakkhaṇūpanijjhānena nijjhāyanto. Anubujjhinti anukkamena maggapaṭipāṭiyā bujjhiṃ",
  "tika-s0301t:1049_5": "paṭibujjhiṃ. Tasmāti yathāvuttavivekasukhasamadhigamanimittaṃ. Akaraṇenāti mittasanthavassa",
  "tika-s0301t:1049_6": "akaraṇena. Sakkhīti sakkhibhāvo.",
  "tika-s0301t:1050_0": "Katamena vihārenāti jhānasamāpattīnaṃ katamena vihārena. Idha dutiyapadassa attho",
  "tika-s0301t:1050_1": "vissajjanagāthāvaṇṇanāyameva āvi bhavissati. Anāmantena “taṃ puggala”nti sammukhā",
  "tika-s0301t:1050_2": "ṭhitampi bhagavantaṃ asammukhā viya katvā vadati, kathaṃ tvanti attho.",
  "tika-s0301t:1051_0": "“Avitakkajhāyī”ti vakkhamānattā ayamevettha kāyapassaddhi veditabbāti āha “catutthajjhānena",
  "tika-s0301t:1051_1": "assāsapassāsakāyassa passaddhattā passaddhakāyo”ti. Puññābhisaṅkhārādike kammābhisaṅkhāre.",
  "tika-s0301t:1051_2": "Kāmālayādīnaṃ abhāvato anālayo. Na saratīti na savati. Rāgavasena hi sattā saṃsāramanusavanti.",
  "tika-s0301t:1051_3": "Na thinoti na thinamiddhacitto. Mohavasena hi sattā thinamiddhaṃ āpajjantīti. Diyaḍḍhakilesasahassanti",
  "tika-s0301t:1051_4": "khuddakavatthuvibhaṅge āgatesu aṭṭhasu kilesasatesu aṭṭhasataṃ taṇhāvicaritāni apanetvā",
  "tika-s0301t:1051_5": "sesā paññāsādhikaṃ sataṃ kilesā, te brahmajāle āgatāhi dvāsaṭṭhiyā diṭṭhīhi saha",
  "tika-s0301t:1051_6": "pañcapaññāsādhikaṃ sattasataṃ hoti; tā ca uppannānuppannabhāvena diguṇitā diyaḍḍhakilesasahassaṃ",
  "tika-s0301t:1051_7": "dasādhikaṃ hoti; taṃ appakaṃ pana ūnamadhikaṃ vā gaṇanupagaṃ na hotīti “diyaḍḍhakilesasahassa”nti",
  "tika-s0301t:1051_8": "vuttaṃ. Itaresaṃ atītādibhāvāmasanato aggahaṇaṃ pahānassa adhippetattā. Ayamettha",
  "tika-s0301t:1051_9": "saṅkhepo, vitthāro pana abhidhammaṭīkāyaṃ vuttanayena veditabbo. Paṭhamapadenāti",
  "tika-s0301t:1051_10": "“na kuppatī”ti iminā padena. Dutiyenāti “na saratī”ti padena. Tatiyenāti “na thino”ti",
  "tika-s0301t:1051_11": "padena. Nīvaraṇappahānena khīṇāsavataṃ dasseti, anavasesato nīvaraṇānaṃ accantappahānaṃ adhippetaṃ.",
  "tika-s0301t:1052_0": "Pañcadvārikakilesoghaṃ tiṇṇoti channaṃ dvārānaṃ vasena pavattanakilesoghaṃ taritvā",
  "tika-s0301t:1052_1": "ṭhito. Kāmoghadiṭṭhoghabhavoghaṭṭhakilesabhāvato “pañcoghaggahaṇena vā pañcorambhāgiyāni",
  "tika-s0301t:1052_2": "saṃyojanāni veditabbānī”ti āha. Rūparāgādayo visesato na pañcadvārikāti vuttaṃ “chaṭṭhaggahaṇena",
  "tika-s0301t:1052_3": "pañcuddhambhāgiyāni veditabbānī”ti.",
  "tika-s0301t:1053": "Maccurājassāti sambandhe sāmivacananti dassento “maccurājassa hatthato”ti āha. Nayamānānanti anādare sāmivacananti katvā vuttaṃ “nayamānesū”ti.",
  "tika-s0301t:1054_0": "Ūhaccāti buddhaṃ nissāya. “Idamavocā”ti desanaṃ niṭṭhāpetvāti etena saṃyuttesu ayaṃ",
  "tika-s0301t:1054_1": "nigamanapāḷi, heṭṭhā anāgatanayattā pana kesuci potthakesu na likhīyatīti dasseti.",
  "tika-s0301t:1054_2": "Daddallamānāti jajjakārassa hi daddakāraṃ katvā niddeso. Tenāha “ativiya jalamānā”ti.",
  "tika-s0301t:1054_3": "Nīharīti tāsaṃ kāyavacīvikāraṃ na manasikaronto tiṇāyapi amaññamānova anapekkheneva",
  "tika-s0301t:1054_4": "nīhari. Phalato bhaṭṭhanti phalasipāṭikato bhaṭṭhaṃ. Kuṇḍatiṇādigacchatūlaṃ poṭakitūlaṃ.",
  "tika-s0301t:1055": "Māradhītusuttavaṇṇanā niṭṭhitā.",
  "tika-s0301t:1056": "Tatiyavaggavaṇṇanā niṭṭhitā.",
  "tika-s0301t:1057": "Sāratthappakāsiniyā saṃyuttanikāya-aṭṭhakathāya",
  "tika-s0301t:1058": "Mārasaṃyuttavaṇṇanāya līnatthappakāsanā samattā.",
  "tika-s0301t:1061": "5. Bhikkhunīsaṃyuttaṃ",
  "tika-s0301t:1062": "1. Āḷavikāsuttavaṇṇanā",
  "tika-s0301t:1063_0": "162. Āḷaviyaṃ jātāti āḷaviyaṃ vijāyitvā saṃvaḍḍhamānā. Tenāha “āḷavinagaratoyeva",
  "tika-s0301t:1063_1": "ca nikkhamma pabbajitā”ti. Dhanaṃ samādapetvāti cetiyassa rājā ekaṃ mukhaṃ, rājaputto",
  "tika-s0301t:1063_2": "ekaṃ, amaccānaṃ jeṭṭhako hutvā senāpati ekaṃ, janapadānaṃ jeṭṭhako hutvā seṭṭhi ekanti",
  "tika-s0301t:1063_3": "evaṃ catūsu mukhesu navakamme kayiramāne seṭṭhinā gahitamukhe kamme olīyamāne eko",
  "tika-s0301t:1063_4": "upāsako ariyasāvako pañca sakaṭasatāni yojāpetvā janapadaṃ gantvā “yo yaṃ dātuṃ ussahati",
  "tika-s0301t:1063_5": "hiraññaṃ vā suvaṇṇaṃ vā sattavidharatanaṃ vā haritālaṃ vā manosilaṃ vā, so dhanaṃ",
  "tika-s0301t:1063_6": "detū”ti samādapetvā yathāladdhaṃ paṭhamaṃ kammaṭṭhānaṃ pesetvā “navakammaṃ niṭṭhita”nti",
  "tika-s0301t:1063_7": "sutvā ekakaṃ āgacchantaṃ antarāmagge corā palibundhitvā tato kiñcipi dhanaṃ alabhantā",
  "tika-s0301t:1063_8": "“sace naṃ muñcissāma, anatthaṃ no kareyyā”ti jīvitā voropesuṃ. Anaparādhe ariyasāvake",
  "tika-s0301t:1063_9": "aparādhakā te corā andhā jātā, tasmā taṃ ṭhānaṃ “andhavana”nti paññāyitthāti aṭṭhakathāyaṃ",
  "tika-s0301t:1063_10": "vuttaṃ. Khīṇāsavānaṃ yasmā yattha katthaci cittaviveko hotiyeva upadhivivekassa siddhattā.",
  "tika-s0301t:1063_11": "Tasmā “kāyavivekatthinī”ti vuttaṃ.",
  "tika-s0301t:1064_0": "Nissaraṇanti nibbānaṃ sabbasaṅkhatassa nissaṭattā. Paccavekkhaṇañāṇenāti paccavekkhaṇañāṇena,",
  "tika-s0301t:1064_1": "pageva maggaphalañāṇehīti adhippāyo. Nibbānapadanti nibbānasaṅkhātaṃ dhammakoṭṭhāsaṃ.",
  "tika-s0301t:1064_2": "Vinivijjhanaṭṭhenāti hadayaṃ vinividdhena hadayamhi vijjhitvā dukkhuppādanena khandhānaṃ",
  "tika-s0301t:1064_3": "ete pañca kāmā sattisūlasadisā. Adhikuṭṭanabhaṇḍikāti āghātanaghaṭikā.",
  "tika-s0301t:1065": "Āḷavikāsuttavaṇṇanā niṭṭhitā.",
  "tika-s0301t:1066": "2. Somāsuttavaṇṇanā",
  "tika-s0301t:1067_0": "163. Ṭhānanti issariyaṭṭhānaṃ visayajjhattaṃ. Duppasahaṃ akampiyabhāvattā. Dvaṅgulapaññāyāti",
  "tika-s0301t:1067_1": "ettha itthiyo hi daharakumārikākālato paṭṭhāya odanapacanavidhiṃ anutiṭṭhantiyo ukkhaliyaṃ",
  "tika-s0301t:1067_2": "udakaṃ tāpetvā taṇḍule pakkhipitvā attano buddhiyā tesaṃ pākakālappamāṇaṃ paricchindituṃ",
  "tika-s0301t:1067_3": "tāni dabbiyā uddharitvāpi vaṇṇasaṇṭhānaggahaṇamattena pakkāpakkabhāvaṃ jānituṃ na",
  "tika-s0301t:1067_4": "sakkonti, kevalaṃ pana dvīhi aṅgulīhi uppīḷitakāle eva jānanti, tasmā dvīhaṅgulikehi",
  "tika-s0301t:1067_5": "dubbalapaññattā “dvaṅgulapaññā”ti vuccanti. Phalasamāpattiñāṇappavattikittanena catūsu",
  "tika-s0301t:1067_6": "saccesu asammohavihāro dīpito hotīti āha “ñāṇamhi vattamānamhīti phalasamāpattiñāṇe",
  "tika-s0301t:1067_7": "pavattamāne”ti. Vipassantassāti asammohapaṭivedhato visesena passantassa khandhapañcakameva",
  "tika-s0301t:1067_8": "saccābhisamayato pubbabhāge vipassantassa. Aññaṃ vāti itthipurisato aññaṃ vā kiñci",
  "tika-s0301t:1067_9": "vatthuṃ. “Ahaṃ asmī”ti mānadiṭṭhigāhataṇhāgāhavasena gahitavatthusmiṃ yevāti āha",
  "tika-s0301t:1067_10": "“ahaṃ asmīti taṇhāmānadiṭṭhivasenā”ti.",
  "tika-s0301t:1068": "Somāsuttavaṇṇanā niṭṭhitā.",
  "tika-s0301t:1069": "3. Kisāgotamīsuttavaṇṇanā",
  "tika-s0301t:1070_0": "164. “Kisāgotamī”ti ettha kā panāyaṃ kisāgotamī, kissa ayaṃ bhikkhunī hutvā samaṇadhammaṃ",
  "tika-s0301t:1070_1": "matthakaṃ pāpesīti tamatthaṃ vibhāvetuṃ “pubbe kirā”tiādimāraddhaṃ. Aṅgārāvāti addāriṭṭhakavaṇṇaaṅgārā",
  "tika-s0301t:1070_2": "eva jātā. Dārusākanti addhamāsakena dāruṃ sākañca āharissāmīti antarāpaṇe antaravīthiṃ gatā.",
  "tika-s0301t:1071": "Siddhatthakanti sāsapaṃ. Sālāyanti anāthasālāyaṃ. Khuraggeyevāti khurasikhe eva, kesorohanakkhaṇe evāti attho.",
  "tika-s0301t:1072_0": "Ekamāsīti ettha ma-kāro padasandhikaro. Saṃhitāvasena ca purimapade vā rassattaṃ.",
  "tika-s0301t:1072_1": "Parapade vā dīghattanti āha “ekā āsī”ti. Bhāvanapuṃsakametaṃ “ekamantaṃ nisīdī”tiādīsu",
  "tika-s0301t:1072_2": "viya. Puttamaraṇaṃ antaṃ atītaṃ idāni puttamaraṇassa abhāvato. Tenevāha “puttamaraṇaṃ",
  "tika-s0301t:1072_3": "nāma natthī”ti. Purisaṃ gavesitunti yathā mayhaṃ purisagavesanā nāma sabbaso natthi,",
  "tika-s0301t:1072_4": "tathā eva puttagavesanāpi natthi, tasmā me puttamaraṇaṃ etadantaṃ, sabbesu khandhādīsu",
  "tika-s0301t:1072_5": "bhavādīsu ca taṇhānandiyā abhāvakathanena sabbasattesu taṇhā sabbaso visositā, tassāyeva",
  "tika-s0301t:1072_6": "kārakaavijjākkhandho padālitoti attano nikkilesataṃ pavedentī therī sīhanādaṃ nadīti.",
  "tika-s0301t:1073": "Kisāgotamīsuttavaṇṇanā niṭṭhitā.",
  "tika-s0301t:1074": "4. Vijayāsuttavaṇṇanā",
  "tika-s0301t:1075_0": "165. Pañca aṅgāni etassāti pañcaṅgaṃ, pañcaṅgameva pañcaṅgikaṃ, tena pañcaṅgikena.",
  "tika-s0301t:1075_1": "Ātatantiādīsu ātataṃ nāma cammapariyonaddhesu bheriādīsu ekatalaṃ tūriyaṃ. Vitataṃ",
  "tika-s0301t:1075_2": "nāma ubhayatalaṃ. Ātatavitataṃ nāma tantibaddhavīṇādi. Susiraṃ vaṃsādi. Ghanaṃ sammādi.",
  "tika-s0301t:1075_3": "Tataādivisesopi ātatamevāti “cammapariyonaddhesū”ti visesanaṃ. Ekatalaṃ kumbhathūṇadaddarādi.",
  "tika-s0301t:1075_4": "Ubhayatalaṃ bherimudiṅgādi. Cammapariyonaddhaṃ sesaṃ tantibaddhaṃ sabbaṃ ātatavitataṃ",
  "tika-s0301t:1075_5": "nāma, gomukhīādīnampi ettheva saṅgaho daṭṭhabbo. Vaṃsādīti ādisaddena saṅkhasiṅgānampi",
  "tika-s0301t:1075_6": "saṅgaho. Sammatāḷa-kaṃsatāḷa-silātāḷa-salākatāḷādi sammādi nāma. Tattha sammatāḷaṃ",
  "tika-s0301t:1075_7": "nāma daṇḍamayatāḷaṃ, kaṃsamayatāḷaṃ kaṃsatāḷaṃ, silāyaṃ ayopattena ca tāḷanatāḷaṃ.",
  "tika-s0301t:1075_8": "Sabbe kāmaguṇe. Uggharitapaggharitaṭṭhenāti upari gharaṇena ca vissandanena ca. Evanti",
  "tika-s0301t:1075_9": "“iminā pūtikāyenā”ti. Arūpaṭṭhāyinoti sattādhiṭṭhānenāyaṃ dhammadesanāti āha “sabbatthāti",
  "tika-s0301t:1075_10": "sabbesu rūpārūpabhavesū”ti. Tesaṃ dvinnaṃ rūpārūpabhavānaṃ gahitattā. Bhavabhāvasāmaññato,",
  "tika-s0301t:1075_11": "tadadhiṭṭhānato gahite kāmabhave. Avijjātamo vihato aggamaggena samugghātitattā.",
  "tika-s0301t:1076": "Vijayāsuttavaṇṇanā niṭṭhitā.",
  "tika-s0301t:1077": "5. Uppalavaṇṇāsuttavaṇṇanā",
  "tika-s0301t:1078_0": "166. Aggato paṭṭhāyāti sabbaaggato pabhuti yāva mūlā antarāyuttaṃ sammadeva pupphitaṃ",
  "tika-s0301t:1078_1": "sālarukkhaṃ. Vaṇṇadhātusīsena vaṇṇadhātusampannaṃ dutiyaṃ bhikkhuniṃ vadatīti āha",
  "tika-s0301t:1078_2": "“tayā sadisā aññā bhikkhunī natthī”ti. Pakhumasīsena akkhibhaṇḍaṃ vuccatīti āha “pakhumantarikāyanti",
  "tika-s0301t:1078_3": "dvinnaṃ akkhīnaṃ majjhe”ti. Nāsavaṃseti nāsavaṃsamūle. “Na passasī”ti vatvā adassane",
  "tika-s0301t:1078_4": "kāraṇaṃ āha “vasībhūtamhī”ti.",
  "tika-s0301t:1079": "Uppalavaṇṇāsuttavaṇṇanā niṭṭhitā.",
  "tika-s0301t:1080": "6. Cālāsuttavaṇṇanā",
  "tika-s0301t:1081": "167. Idanti idaṃ dassanaṃ. Gāhāpesīti samādāpesi “jātiṃ mā rocā”ti. Aññanti bandhavadhato aññaṃ chedanādiṃ. Nivesesīti pavisāpesi.",
  "tika-s0301t:1082": "Cālāsuttavaṇṇanā niṭṭhitā.",
  "tika-s0301t:1083": "7. Upacālāsuttavaṇṇanā",
  "tika-s0301t:1084": "168. Punappunaṃ…pe… āgacchanti kāraṇassa asamūhatattā. Santāpito kilesasantāpehi. Agatīti avisayo.",
  "tika-s0301t:1085": "Upacālāsuttavaṇṇanā niṭṭhitā.",
  "tika-s0301t:1086": "8. Sīsupacālāsuttavaṇṇanā",
  "tika-s0301t:1087_0": "169. Samaṇisadisāti samaṇaliṅgassa dhāraṇena samaṇisadisā, kassacipi pāsaṇḍassa aruccanato",
  "tika-s0301t:1087_1": "monamaggassa appaṭipajjanato tava samaṇibhāvaṃ nānupassāmīti adhippāyo. Pāsaṃ ḍentīti",
  "tika-s0301t:1087_2": "pāsaṃ sajjenti, yathā tattha diṭṭhipāse sattānaṃ cittaṃ paṭimukkaṃ hoti, evaṃ sajjentīti",
  "tika-s0301t:1087_3": "attho. Tathābhūtā ca te sattānaṃ citte khittā viya hontīti āha “cittesu diṭṭhipāsaṃ",
  "tika-s0301t:1087_4": "khipantīti attho”ti. Pāse mocetīti diṭṭhipāse sattānaṃ cittasantānato nīharati dhammasudhammatāya.",
  "tika-s0301t:1087_5": "Tasmāti pāsamocanato pāsaṇḍoti na vuccati. “Ito bahiddhāyeva pāsaṇḍā hontī”ti vuttassa",
  "tika-s0301t:1087_6": "atthassa nigamanaṃ. Evañca katvā sabbepi bāhirakasamaye sandhāya cūḷasīhanādasutte",
  "tika-s0301t:1087_7": "“channavuti pāsaṇḍā”ti vuttaṃ. Pasīdantīti diṭṭhipaṅke saṃsārapaṅke ca pakārehi agādhā osīdanti.",
  "tika-s0301t:1088_0": "Abhibhavitvāti sabbasaṃkilesappahānena abhibhuyya atikkamitvā. Ajitoti ajini avijayattā.",
  "tika-s0301t:1088_1": "Sabbāni akusalakammāni kusalakammāni ca khīṇāni etthāti sabbakammakkhayo, arahattaṃ.",
  "tika-s0301t:1088_2": "Upadhayo sammadeva khīyanti etthāti upadhisaṅkhayo, nibbānaṃ.",
  "tika-s0301t:1089": "Sīsupacālāsuttavaṇṇanā niṭṭhitā.",
  "tika-s0301t:1090": "9. Selāsuttavaṇṇanā",
  "tika-s0301t:1091_0": "170. Kenidaṃ pakataṃ bimbanti idaṃ attabhāvasaññitaṃ bimbaṃ brahmā-visaṇupurisa-pajāpatiādīsu",
  "tika-s0301t:1091_1": "kena kataṃ nimmitaṃ nibbattitanti kattabbamohaṃ nāma kātukāmo pucchati. Aghanti aghavatthu.",
  "tika-s0301t:1091_2": "Tenāha “dukkhapatiṭṭhānattā”ti. Hetunirodhenāti taṇhāsaṅkhatassa hetuno anuppādanirodhena.",
  "tika-s0301t:1091_3": "Paccayavekallenāti tadavasiṭṭhakilesābhisaṅkhārādipaccayassa vekallabhāvena, apaccayabhāvūpagamanenāti attho.",
  "tika-s0301t:1092": "Selāsuttavaṇṇanā niṭṭhitā.",
  "tika-s0301t:1093": "10. Vajirāsuttavaṇṇanā",
  "tika-s0301t:1094_0": "171. Suddhasaṅkhārapuñjeti rūpārūpavibhāge kilesasaṅkhārasamūhe. Paramatthatoti sabhāvena.",
  "tika-s0301t:1094_1": "Yathā na hi sattasaññitasaṅkhārapuñjo nāma paramatthato upalabbhati, evaṃ tabbinimutto",
  "tika-s0301t:1094_2": "nāma koci na upalabbhati avijjamānattā. Vijjamānesūti yathāpaccayasampattiyā labbhamānesu.",
  "tika-s0301t:1094_3": "Tenākārenāti itthipurisādiākārena. Vavatthitesūti paccekaṃ paccayavisesasamuṭṭhitaṃ",
  "tika-s0301t:1094_4": "saṇṭhānavisesaṃ upādāya “puriso hatthī asso”tiādinā abhisaṅgato pavattesu. Sammutīti",
  "tika-s0301t:1094_5": "sattoti vohāro. Tenāha “samaññāmattamevā”ti. Pañcakkhandhadukkhanti pañcakkhandhasaññitaṃ",
  "tika-s0301t:1094_6": "dukkhaṃ. Vuttaṃ hetaṃ bhagavatā “saṃkhittena pañcupādānakkhandhā dukkhā”ti añño neva",
  "tika-s0301t:1094_7": "sambhoti yathāvuttadukkhato aññassa saṅkhatadhammassa abhāvato. Na nirujjhatīti tato",
  "tika-s0301t:1094_8": "aññaṃ na nirujjhati, uppādato hoti nirodhoti.",
  "tika-s0301t:1095": "Vajirāsuttavaṇṇanā niṭṭhitā.",
  "tika-s0301t:1096": "Sāratthappakāsiniyā saṃyuttanikāya-aṭṭhakathāya",
  "tika-s0301t:1097": "Bhikkhunīsaṃyuttavaṇṇanāya līnatthappakāsanā samattā.",
  "tika-s0301t:1100": "6. Brahmasaṃyuttaṃ",
  "tika-s0301t:1101": "1. Paṭhamavaggo",
  "tika-s0301t:1102": "1. Brahmāyācanasuttavaṇṇanā",
  "tika-s0301t:1103_0": "172. Parivitakko udapādīti dhammagambhīratāpaccavekkhaṇahetuko dhammadesanāya appossukko",
  "tika-s0301t:1103_1": "uppajji. Ayaṃ parivitakko kasmā udapādi? Kattha ca udapādīti taṃ sabbaṃ vibhāvetuṃ",
  "tika-s0301t:1103_2": "“sabbabuddhāna”ntiādi āraddhaṃ. Tattha āciṇṇasamāciṇṇoti ācarito ceva ācarantehi",
  "tika-s0301t:1103_3": "ca sammadeva ācaritoti attho. Etena ayaṃ parivitakko sabbabuddhānaṃ paṭhamābhisambodhiyaṃ",
  "tika-s0301t:1103_4": "uppajjatevāti ayamettha dhammatāti dasseti. Tattha aṭṭhame sattāheti idaṃ sattamasattāhato",
  "tika-s0301t:1103_5": "paraṃ sattāhabbhantare uppannattā vuttaṃ, na pana itaresaṃ viya aṭṭhamassa nāma sattāhassa",
  "tika-s0301t:1103_6": "pavattitassa sabbhāvā. Sapaccaggheti mahagghe. “Paccagghe”ti vā pāṭho, abhinaveti",
  "tika-s0301t:1103_7": "attho. Selamayeti muggavaṇṇasilāmaye.",
  "tika-s0301t:1104_0": "Paṭividdhoti sayambhuñāṇena “idaṃ dukkha”ntiādinā paṭimukhaṃ nibbijjhanavasena patto,",
  "tika-s0301t:1104_1": "yāthāvato avabuddhoti attho. Dhammoti catusaccadhammo tabbinimuttassa paṭivijjhitabbadhammassa",
  "tika-s0301t:1104_2": "abhāvato. Gambhīroti mahāsamuddo viya makasatuṇḍasūciyā aññatra samupacitaparipakkañāṇasambhārehi",
  "tika-s0301t:1104_3": "aññesaṃ ñāṇena alabbhaneyyapatiṭṭho. Tenāha “uttānapaṭikkhepavacanameta”nti. Yo alabbhaneyyapatiṭṭho,",
  "tika-s0301t:1104_4": "so ogāhituṃ asakkuṇeyyatāya sarūpato visesato ca passituṃ na sakkāti āha “gambhīrattāva",
  "tika-s0301t:1104_5": "duddaso”ti. Dukkhena daṭṭhabboti kicchena kenaci kadācideva daṭṭhabbo. Yaṃ pana daṭṭhumeva",
  "tika-s0301t:1104_6": "na sakkā, tassa ogāhetvā anu anu bujjhanako kadāci natthīti āha “duddasattāva duranubodho”ti.",
  "tika-s0301t:1104_7": "Dukkhena avabujjhitabbo avabodhassa dukkarabhāvato. Imasmiṃ ṭhāne “taṃ kiṃ maññatha,",
  "tika-s0301t:1104_8": "bhikkhave, katamaṃ nu kho dukkarataraṃ vā durabhisambhavataraṃ vā”ti suttapadaṃ vattabbaṃ.",
  "tika-s0301t:1104_9": "Santārammaṇatāya vā santo. Nibbutasabbapariḷāhatāya nibbuto. Attano paccayehi padhānabhāvaṃ",
  "tika-s0301t:1104_10": "nītoti vā paṇīto. Atittikaraṇaṭṭhena atappako sādurasabhojanaṃ viya. Tattha ca nirodhasaccaṃ",
  "tika-s0301t:1104_11": "santaṃ ārammaṇanti santārammaṇaṃ, maggasaccaṃ santaṃ santārammaṇañcāti santārammaṇaṃ,",
  "tika-s0301t:1104_12": "anupasantasabhāvānaṃ kilesānaṃ saṅkhārānañca abhāvato santo. Nibbutasabbapariḷāhattā",
  "tika-s0301t:1104_13": "nibbuto. Santapaṇītabhāveneva tadatthāya asecanakatāya atappakatā daṭṭhabbā. Tenāha",
  "tika-s0301t:1104_14": "“idaṃ dvayaṃ lokuttarameva sandhāya vutta”nti. Uttamañāṇassa visayattā na takkena",
  "tika-s0301t:1104_15": "avacaritabbo. Tato eva nipuṇañāṇagocaratāya saṇhasukhumasabhāvattā ca nipuṇo. Bālānaṃ",
  "tika-s0301t:1104_16": "avisayattā yathāvuttehi paṇḍitehi eva veditabboti paṇḍitavedanīyo. Ālīyanti abhiramitabbaṭṭhena",
  "tika-s0301t:1104_17": "sevīyantīti ālayā, pañca kāmaguṇā. Ālayanti allīyanti abhiramaṇavasena sevantīti",
  "tika-s0301t:1104_18": "ālayā, taṇhāvicaritāni. Ramantīti ratiṃ vindanti kīḷanti laḷanti. Ālayaratāti ālayaniratā.",
  "tika-s0301t:1105_0": "Ṭhānaṃ sandhāyāti ṭhānasaddaṃ sandhāya, atthako pana ṭhānanti ca paṭiccasamuppādo",
  "tika-s0301t:1105_1": "eva adhippeto. Tiṭṭhati phalaṃ tadāyattavuttitāyāti hi ṭhānaṃ, saṅkhārādīnaṃ paccayabhūtā",
  "tika-s0301t:1105_2": "avijjādayo. Imesaṃ saṅkhārādīnaṃ paccayā idappaccayā, avijjādayo. Idappaccayā eva",
  "tika-s0301t:1105_3": "idappaccayatā yathā “devo eva devatā”. Idappaccayānaṃ vā avijjādīnaṃ attano phalaṃ",
  "tika-s0301t:1105_4": "pati paccayabhāvo uppādanasamatthatā idappaccayatā. Tena paramatthapaccayalakkhaṇo",
  "tika-s0301t:1105_5": "paṭiccasamuppādo dassito hoti. Paṭicca samuppajjati phalaṃ etasmāti paṭiccasamuppādo.",
  "tika-s0301t:1105_6": "Padadvayenapi dhammānaṃ paccayaṭṭho eva vibhāvito. Tenāha “saṅkhārādipaccayānaṃ etaṃ",
  "tika-s0301t:1105_7": "adhivacana”nti. Saṅkhārādīnaṃ paccayā saṅkhārādipaccayā, avijjādayo. Tesaṃ saṅkhārādipaccayānaṃ.",
  "tika-s0301t:1105_8": "Ayamettha saṅkhepo, vitthāro pana visuddhimaggasaṃvaṇṇanāyaṃ vuttanayena veditabbo.",
  "tika-s0301t:1105_9": "Sabbasaṅkhārasamathotiādi sabbanti sabbasaṅkhārasamathādiabhidheyyaṃ sabbaṃ atthato",
  "tika-s0301t:1105_10": "nibbānameva. Idāni assa nibbānabhāvaṃ dassetuṃ “yasmā hī”tiādi vuttaṃ. Tanti nibbānaṃ.",
  "tika-s0301t:1105_11": "Āgammāti paṭicca ariyamaggassa ārammaṇapaccayahetu. Sammantīti paṭippassaddhivūpasamavasena",
  "tika-s0301t:1105_12": "sammanti. Tathā santā ca savisesaṃ upasantā nāma hontīti āha “vūpasammantī”ti. Etena",
  "tika-s0301t:1105_13": "sabbe saṅkhārā sammanti etthāti sabbasaṅkhārasamatho, nibbānanti dasseti. Sabbasaṅkhāravisaṃyutte",
  "tika-s0301t:1105_14": "hi nibbāne sabbasaṅkhāravūpasamapariyāyo aṭṭhakathāyaṃ vutto eva. Sesapadesupi eseva nayo.",
  "tika-s0301t:1106_0": "Upadhīyati ettha dukkhanti upadhi, khandhādayo. Paṭinissaṭṭhāti samucchedavasena",
  "tika-s0301t:1106_1": "pariccattā honti. Sabbā taṇhāti aṭṭhasatappabhedā sabbāpi taṇhā. Sabbe kilesarāgāti",
  "tika-s0301t:1106_2": "kāmarāgarūparāgādibhedā sabbepi kilesabhūtā rāgā, sabbepi vā kilesā idha “kilesarāgā”ti",
  "tika-s0301t:1106_3": "adhippetā, na lobhavisesā eva cittassa pariḷāhabhāvāpādanato. Yathāha “rattampi cittaṃ",
  "tika-s0301t:1106_4": "vipariṇataṃ, duṭṭhampi cittaṃ vipariṇataṃ, mūḷhampi cittaṃ vipariṇata”nti. Virajjantīti",
  "tika-s0301t:1106_5": "palujjanti vikkhambhanato sabbaso tena visaṃyuttabhāvato. Sabbaṃ dukkhanti jarāmaraṇādibhedaṃ",
  "tika-s0301t:1106_6": "sabbaṃ vaṭṭadukkhaṃ. Bhavena bhavanti tena tena bhavena bhavantaraṃ bhavanikantibhāvena",
  "tika-s0301t:1106_7": "saṃsibbati. Phalena vā saddhiṃ kammaṃ sataṇhasseva āyatiṃ punabbhavabhāvato. Tato",
  "tika-s0301t:1106_8": "vānato nikkhantaṃ tattha tassa sabbaso abhāvato. Ciranisajjācirabhāsanehi piṭṭhiāgilāyanatālugalasosādivasena",
  "tika-s0301t:1106_9": "kāyakilamatho ceva kāyavihesā ca veditabbā. Sā ca kho desanāya atthamajānantānaṃ",
  "tika-s0301t:1106_10": "apaṭipajjantānañca vasena, jānantānaṃ pana paṭipajjantānañca desanāya kāyaparissamopi",
  "tika-s0301t:1106_11": "satthu aparissamoyeva. Tenāha bhagavā – “na ca maṃ dhammādhikaraṇaṃ vihesesī”ti.",
  "tika-s0301t:1106_12": "Tenevāha – “yā ajānantānaṃ desanā nāma, so mama kilamatho assā”ti. Ubhayanti cittakilamatho",
  "tika-s0301t:1106_13": "cittavihesā cāti ubhayampetaṃ buddhānaṃ natthi bodhimūle eva samucchinnattā. Anubrūhanaṃ",
  "tika-s0301t:1106_14": "sampiṇḍanaṃ. Soti apissūti nipāto. Vuddhippattā vā acchariyā anacchariyā, vuddhiatthopi",
  "tika-s0301t:1106_15": "hi -kāro hoti yathā “asekkhā dhammā”ti. Kappānaṃ satasahassaṃ cattāri ca asaṅkhyeyyāni",
  "tika-s0301t:1106_16": "sadevakassa lokassa dhammasaṃvibhāgakaraṇatthameva pāramiyo pūretvā idāni samadhigatadhammarajjassa",
  "tika-s0301t:1106_17": "tattha appossukkatāpattidīpanatā gāthatthassa ca acchariyatā tassa vuddhippattīti",
  "tika-s0301t:1106_18": "veditabbaṃ. Atthadvārena hi gāthānaṃ anacchariyatā. Gocarā ahesunti upaṭṭhahiṃsu.",
  "tika-s0301t:1106_19": "Upaṭṭhānañca vitakketabbatāvāti āha “parivitakkayitabbataṃ pāpuṇiṃsū”ti.",
  "tika-s0301t:1107_0": "Yadi sukhāpaṭipadāva, kathaṃ kicchatāti āha “pāramīpūraṇakāle panā”tiādi. Evamādīni",
  "tika-s0301t:1107_1": "duppariccajāni dentassa. Ha-iti vā byattanti etasmiṃ atthe nipāto. “Ekaṃsatthe”ti",
  "tika-s0301t:1107_2": "keci. Ha byattaṃ, ekaṃsena vā alaṃ nippayojanaṃ evaṃ kicchena adhigatassa pakāsituṃ",
  "tika-s0301t:1107_3": "desitunti yojanā. Halanti vā alanti iminā samānatthapadaṃ “halanti vadāmī”tiādīsu",
  "tika-s0301t:1107_4": "viya. Rāgadosaphuṭṭhehīti phuṭṭhavisena viya sappena rāgena dosena ca phuṭṭhehi abhibhūtehi.",
  "tika-s0301t:1107_5": "Rāgadosānugatehīti rāgadosehi anubandhehi.",
  "tika-s0301t:1108_0": "Niccādīnanti niccādīnaṃ catunnaṃ vipallāsānaṃ. Evaṃgatanti evaṃ aniccantiādinā ākārena",
  "tika-s0301t:1108_1": "pavattaṃ bujjhitabbaṃ. Kāmarāgarattā ca bhavarāgarattā ca nīvaraṇehi nivutacittatāya",
  "tika-s0301t:1108_2": "diṭṭhirāgarattā viparītābhinivesena na dakkhanti yāthāvato dhammaṃ na paṭivijjhissanti.",
  "tika-s0301t:1108_3": "Sabhāvenāti aviparītasabhāvena. Evaṃ gāhāpetunti aniccantiādinā sabhāvena yāthāvato",
  "tika-s0301t:1108_4": "dhammaṃ jānāpetuṃ. Rāgadosaparetatāpi nesaṃ sammūḷhabhāvenevāti āha “tamokhandhena āvuṭā”ti.",
  "tika-s0301t:1109_0": "Dhammadesanāya appossukkatāpattiyā kāraṇaṃ vibhāvetuṃ “kasmā panā”tiādinā sayameva",
  "tika-s0301t:1109_1": "codanaṃ samuṭṭhāpeti. Aññātavesenāti imassa bhagavato sāvakabhāvūpagamanena aññātavesena.",
  "tika-s0301t:1109_2": "“Aññataratāpasavesenā”ti keci, so panassa arahattādhigamaneneva vigaccheyya. Tividhaṃ",
  "tika-s0301t:1109_3": "kāraṇaṃ appossukkatāpattiyā paṭipakkhassa balavabhāvo, dhammassa gambhīratā, tattha",
  "tika-s0301t:1109_4": "ca bhagavato sātisayaṃ gāravanti taṃ dassetuṃ “tassa hī”tiādi āraddhaṃ. Tattha paṭipakkhā",
  "tika-s0301t:1109_5": "nāma rāgādayo kilesā sammāpaṭipattiyā antarāyakarattā. Tesaṃ balavabhāvato ciraparibhāvanāya",
  "tika-s0301t:1109_6": "sattasantānato dubbisodhiyatāya te satte mattahatthino viya dubbalapurisaṃ adhibhavitvā",
  "tika-s0301t:1109_7": "ajjhottharitvā anayabyasanaṃ āpādentā anekasatayojanāyāmavitthāraṃ sunicitaṃ ghanasannivesaṃ",
  "tika-s0301t:1109_8": "kaṇṭakaduggampi adhisenti. Dūrapabhedaducchejjatāhi dubbisodhiyataṃ pana dassetuṃ",
  "tika-s0301t:1109_9": "“athassā”tiādi vuttaṃ. Tattha ca anto amaṭṭhatāya kañjiyapuṇṇā lābu, cirapārivāsikatāya",
  "tika-s0301t:1109_10": "takkabharitā cāṭi, snehatintadubbalabhāvena vasāpītapilotikā, telamissitatāya añjanamakkhitahattho",
  "tika-s0301t:1109_11": "dubbisodhanīyā vuttā. Hīnūpamā cetā rūpapabandhabhāvato acirakālikattā ca malīnatāya,",
  "tika-s0301t:1109_12": "kilesasaṃkileso eva pana dubbisodhanīyataro anādikālikattā arūpanissitattā ca. Tenāha “atisaṃkiliṭṭhā”ti.",
  "tika-s0301t:1110_0": "Yathā ca dubbisodhanīyataratāya, evaṃ gambhīraduddasaduranubodhānampi vuttaupamā",
  "tika-s0301t:1110_1": "hīnūpamāva. Gambhīropi dhammo paṭipakkhavidhamanena ñāṇena visadabhāvaṃ āpannena",
  "tika-s0301t:1110_2": "supākaṭo bhaveyya, paṭipakkhavidhamanaṃ pana sammāpaṭipattipaṭibaddhaṃ, sā saddhammassavanādhīnā,",
  "tika-s0301t:1110_3": "taṃ satthari dhamme ca pasādāyattaṃ. So garuṭṭhāniyānaṃ ajjhesanahetukoti paṇālikāya",
  "tika-s0301t:1110_4": "sattānaṃ dhammasampaṭipattiyā brahmāyācanānimittanti taṃ dassento “apicā”tiādimāha.",
  "tika-s0301t:1111_0": "Upakkilesabhūtaṃ appaṃ rāgādirajaṃ etassāti apparajaṃ, apparajaṃ akkhi paññācakkhu",
  "tika-s0301t:1111_1": "yesaṃ te taṃsabhāvāti katvā apparajakkhajātikāti imamatthaṃ dassento “paññāmaye”tiādimāha.",
  "tika-s0301t:1111_2": "Appaṃ rāgādirajaṃ yesaṃ taṃsabhāvā apparajakkhajātikāti evamettha attho veditabbo.",
  "tika-s0301t:1111_3": "Assavanatāti “sayaṃ abhiññā”tiādīsu viya karaṇe paccattavacananti āha “assavanatāyā”ti.",
  "tika-s0301t:1111_4": "Dasapuññakiriyavasenāti dānādidasavidhapuññakiriyavatthūnaṃ vasena. Tenāha “katādhikārā”tiādi.",
  "tika-s0301t:1111_5": "Papañcasūdaniyaṃ pana “dvādasapuññakiriyavasenā”ti vuttaṃ, taṃ dānādīsu saraṇagamana-parahitapariṇāmanādipakkhipanavasena vuttaṃ.",
  "tika-s0301t:1112_0": "Rāgādimalena samalehi pūraṇādīhi chahi satthārehi satthupaṭiññehi kabbaracanāvasena",
  "tika-s0301t:1112_1": "cintākaviādibhāve ṭhatvā takkapariyāhataṃ vīmaṃsānucaritaṃ sayaṃpaṭibhānaṃ cintito.",
  "tika-s0301t:1112_2": "Te kira buddhakolāhalānussavena sañjātakutūhalaṃ lokaṃ vañcentā kohaññe ṭhatvā sabbaññutaṃ",
  "tika-s0301t:1112_3": "paṭijānantā yaṃ kañci adhammameva “dhammo”ti dīpesuṃ. Tenāha “te hi puretaraṃ uppajjitvā”tiādi.",
  "tika-s0301t:1112_4": "Apāpuretanti etaṃ kassapassa bhagavato sāsanantaradhānato pabhuti pihitaṃ nibbānamahādvāraṃ",
  "tika-s0301t:1112_5": "ariyamaggaṃ saddhammadesanāhatthena apāpura vivara.",
  "tika-s0301t:1113_0": "Selo pabbato ucco hoti thiro ca, na paṃsupabbato missakapabbato cāti āha “sele yathā",
  "tika-s0301t:1113_1": "pabbatamuddhanī”ti. Dhammamayaṃ pāsādanti lokuttaradhammamāha. So hi sabbaso pasādāvaho,",
  "tika-s0301t:1113_2": "sabbadhamme atikkamma abbhuggataṭṭhena pāsādasadiso ca. Paññāpariyāyo vā idha dhamma-saddoti",
  "tika-s0301t:1113_3": "vuttaṃ “paññāmaya”nti. Sā hi abbhuggataṭṭhena pāsādoti abhidhamme āgatā. Tathā cāha –",
  "tika-s0301t:1114": "“Paññāpāsādamāruyha, asoko sokiniṃ pajaṃ;",
  "tika-s0301t:1115": "Pabbataṭṭhova bhūmaṭṭhe, dhīro bāle avekkhatī”ti. ;",
  "tika-s0301t:1116_0": "Yathā hītiādīsu yathā ca pabbate ṭhatvā andhakāre heṭṭhā olokentassa purisassa khettakedārapāḷikuṭikāyo",
  "tika-s0301t:1116_1": "tattha sayitamanussā ca na paññāyanti anujjalabhāvato, kuṭikāsu pana aggijālā paññāyati",
  "tika-s0301t:1116_2": "samujjalabhāvato, evaṃ dhammapāsādamāruyha sattalokaṃ olokayato bhagavato ñāṇassa",
  "tika-s0301t:1116_3": "āpāthaṃ nāgacchanti akatakalyāṇā sattā, ñāṇagginā anujjalabhāvato anuḷārabhāvato",
  "tika-s0301t:1116_4": "ca rattiṃ khittā sarā viya honti, katakalyāṇā pana bhabbapuggalā dūre ṭhitāpi bhagavato",
  "tika-s0301t:1116_5": "āpāthaṃ āgacchanti paripakkañāṇaggitāya samujjalabhāvato uḷārasantānatāya himavantapabbato",
  "tika-s0301t:1116_6": "viya cāti evaṃ yojanā veditabbā.",
  "tika-s0301t:1117_0": "Garuṭṭhānīyaṃ payirupāsitvā garutaraṃ payojanaṃ uddissa abhipatthanā ajjhesanā, sāpi",
  "tika-s0301t:1117_1": "atthato yācanāva hotīti āha “ajjhesananti yācana”nti. Padesavisayaṃ ñāṇadassanaṃ",
  "tika-s0301t:1117_2": "ahutvā buddhānaṃyeva āveṇikabhāvato idaṃ ñāṇadvayaṃ “buddhacakkhū”ti vuccatīti āha",
  "tika-s0301t:1117_3": "“imesañhi dvinnaṃ ñāṇānaṃ ‘buddhacakkhū’ti nāma”nti. Tiṇṇaṃ magggañāṇānanti heṭṭhimānaṃ",
  "tika-s0301t:1117_4": "tiṇṇaṃ maggañāṇānaṃ “dhammacakkhū”ti nāmaṃ catusaccadhammadassanamattabhāvato. Yato",
  "tika-s0301t:1117_5": "tāni ñāṇāni vijjūpamabhāvena vuttāni, aggamaggañāṇaṃ pana ñāṇakiccassa sikhāppattiyā",
  "tika-s0301t:1117_6": "dassanamattaṃ na hotīti “dhammacakkhū”ti na vuccati, yato taṃ vajirūpamabhāvena vuttaṃ.",
  "tika-s0301t:1117_7": "Vuttanayenāti “apparajakkhajātikā”ti ettha vuttanayena. Yasmā mandakilesā “apparajakkhā”ti",
  "tika-s0301t:1117_8": "vuttā, tasmā bahalakilesā “mahārajakkhā”ti veditabbā. Paṭipakkhavidhamanasamatthatāya",
  "tika-s0301t:1117_9": "tikkhāni sūrāni visadāni, vuttavipariyāyena mudūni. Saddhādayo ākārāti saddahanādippakāre",
  "tika-s0301t:1117_10": "vadati. Sundarāti kalyāṇā. Sammohavinodaniyaṃ pana “yesaṃ āsayādayo koṭṭhāsā sundarā,",
  "tika-s0301t:1117_11": "te svākārā”ti vuttaṃ, taṃ imāya atthavaṇṇanāya aññadatthu saṃsandatīti daṭṭhabbaṃ.",
  "tika-s0301t:1117_12": "Kāraṇaṃ nāma paccayākāro, saccāni vā. Paralokanti samparāyaṃ. Taṃ dukkhāvahaṃ vajjaṃ",
  "tika-s0301t:1117_13": "viya bhayato passitabbanti vuttaṃ “paralokañceva vajjañca bhayato passantī”ti. Sampattibhavato",
  "tika-s0301t:1117_14": "vā aññattā vipattibhavo paralokoti vuttaṃ “para…pe… passantī”ti.",
  "tika-s0301t:1118_0": "Ayaṃ panettha pāḷīti ettha “apparajakkhā”ti padānaṃ atthavibhāvane ayaṃ tassa tathābhāvasādhanapāḷi.",
  "tika-s0301t:1118_1": "Saddhādīnañhi vimuttaparipācakadhammānaṃ balavabhāvo tappaṭipakkhānaṃ pāpadhammānaṃ",
  "tika-s0301t:1118_2": "dubbalabhāve sati hoti. Tesañca balavabhāvo saddhādīnaṃ dubbalabhāveti vimuttiparipācakadhammānaṃ",
  "tika-s0301t:1118_3": "savisesaṃ atthitānatthitāvasena apparajakkhā mahārajakkhātiādayo pāḷiyaṃ vibhajitvā",
  "tika-s0301t:1118_4": "dassitā “saddho puggalo apparajakkho”tiādinā. Khandhādayo eva lujjanapalujjanaṭṭhena",
  "tika-s0301t:1118_5": "loko sampattibhavabhūto loko sampattibhavaloko, sugatisaṅkhāto upapattibhavo. Sampatti",
  "tika-s0301t:1118_6": "bhavati etenāti sampattisambhavaloko, sugatisaṃvattaniyo kammabhavo. Duggatisaṅkhātaupapattibhava-duggatisaṃvattaniyakammabhavā",
  "tika-s0301t:1118_7": "vipattibhavaloka-vipattisambhavalokā. Puna ekakadukādivasena lokaṃ vibhajitvā dassetuṃ",
  "tika-s0301t:1118_8": "“eko loko”tiādi vuttaṃ. Āhārādayo viya hi āhāraṭṭhitikā saṅkhārā sabbe lujjanaṭṭhena",
  "tika-s0301t:1118_9": "lokoti. Tattha eko loko sabbe sattā āhāraṭṭhitikāti yāyaṃ puggalādhiṭṭhānāya kathāya",
  "tika-s0301t:1118_10": "sabbesaṃ saṅkhārānaṃ paccayāyattavuttitā vuttā, tāya sabbo saṅkhāraloko eko ekavidho",
  "tika-s0301t:1118_11": "pakārantarassa abhāvato. Dve lokātiādīsupi iminā nayena attho veditabbo. Nāmaggahaṇena",
  "tika-s0301t:1118_12": "cettha nibbānassa aggahaṇaṃ tassa alokasabhāvattā.",
  "tika-s0301t:1119_0": "Nanu ca “āhāraṭṭhitikā”ti ettha paccayāyattavuttitāya maggaphalānampi lokatā āpajjatīti?",
  "tika-s0301t:1119_1": "Nāpajjati, pariññeyyānaṃ dukkhasaccadhammānaṃ idha “loko”ti adhippetattā. Atha vā",
  "tika-s0301t:1119_2": "na lujjati na palujjatīti yo gahito tathā na hoti, so lokoti taṃgahaṇarahitānaṃ lokuttarānaṃ",
  "tika-s0301t:1119_3": "natthi lokatā. Upādānānaṃ ārammaṇabhūtā khandhā upādānakkhandhā. Anurodhādivatthubhūtā",
  "tika-s0301t:1119_4": "lābhādayo aṭṭha lokadhammā. Dasāyatanānīti dasa rūpāyatanāni. Sesaṃ suviññeyyameva.",
  "tika-s0301t:1119_5": "Vivaṭṭajjhāsayassa adhippetattā tassa ca sabbaṃ tebhūmakakammaṃ garahitabbaṃ vajjitabbañca",
  "tika-s0301t:1119_6": "hutvā upaṭṭhātīti vuttaṃ “sabbe abhisaṅkhārā vajjā, sabbe bhavagāmikammā vajjā”ti.",
  "tika-s0301t:1119_7": "Apparajakkhatādīsu pañcasu dukesu ekekasmiṃ dasa dasa katvā “paññāsāya ākārehi imāni",
  "tika-s0301t:1119_8": "pañcindriyāni jānātī”ti vuttaṃ. Atha vā anvayato byatirekato ca saddhādīnaṃ indriyānaṃ",
  "tika-s0301t:1119_9": "paropariyattaṃ jānātīti katvā tathā vuttaṃ. Ettha ca apparajakkhādibhabbādivasena",
  "tika-s0301t:1119_10": "āvajjentassa bhagavato te sattā puñjapuñjāva hutvā upaṭṭhahanti, na ekekā.",
  "tika-s0301t:1120_0": "Uppalāni ettha santīti uppalinī. Uppalagacchopi jalāsayopi ca. Idha pana jalāsayo",
  "tika-s0301t:1120_1": "adhippetoti āha “uppalavane”ti. Yāni hi udakassa anto nimuggāneva hutvā pusanti vaḍḍhanti,",
  "tika-s0301t:1120_2": "tāni antonimuggaposīni. Dīpitānīti aṭṭhakathāyaṃ pakāsitāni, idheva vā “aññānipī”tiādinā",
  "tika-s0301t:1120_3": "dassitāni. Ugghaṭitaññūti ugghaṭanaṃ nāma ñāṇugghaṭanaṃ, ñāṇena ugghaṭitamatteneva",
  "tika-s0301t:1120_4": "jānātīti attho. Vipañcitaṃ vitthāritameva atthaṃ jānātīti vipañcitaññū. Niddesādīhi",
  "tika-s0301t:1120_5": "dhammābhisamayāya netabboti neyyo. Pajjati attho etenāti padaṃ, pajjate ñāyateti",
  "tika-s0301t:1120_6": "vā padaṃ, tadattho. Padaṃ paramaṃ etassa, na saccābhisambodhoti padaparamo.",
  "tika-s0301t:1121_0": "Udāhaṭavelāyāti udāhāre dhammassa uddese udāhaṭamatteyeva. Dhammābhisamayoti catusaccadhammassa",
  "tika-s0301t:1121_1": "ñāṇena saddhiṃ abhisamayo. Ayaṃ vuccatīti ayaṃ “cattāro satipaṭṭhānā”tiādinā nayena",
  "tika-s0301t:1121_2": "saṃkhittena mātikāya ṭhapiyamānāya desanānusārena ñāṇaṃ pesetvā arahattaṃ gaṇhituṃ",
  "tika-s0301t:1121_3": "samattho puggalo “ugghaṭitaññū”ti vuccati. Ayaṃ vuccatīti saṃkhittena mātikaṃ ṭhapetvā",
  "tika-s0301t:1121_4": "vitthārena atthe vibhajiyamāne arahattaṃ pāpuṇituṃ samattho puggalo “vipañcitaññū”ti",
  "tika-s0301t:1121_5": "vuccati. Uddesatoti uddesahetu. Uddisantassa uddisāpentassa vāti attho. Paripucchatoti",
  "tika-s0301t:1121_6": "atthaṃ paripucchantassa. Anupubbena dhammābhisamayo hotīti anukkamena arahattappatti",
  "tika-s0301t:1121_7": "hoti. Na tāya jātiyā dhammābhisamayo hotīti tena attabhāvena maggaṃ vā phalaṃ vā",
  "tika-s0301t:1121_8": "antamaso jhānaṃ vā vipassanaṃ vā nibbattetuṃ na sakkoti. Ayaṃ vuccati padaparamoti",
  "tika-s0301t:1121_9": "ayaṃ puggalo chabbidhaṃ byañjanapadaṃ chabbidhaṃ atthapadanti idaṃ padameva paramaṃ",
  "tika-s0301t:1121_10": "assāti padaparamoti vuccatīti attho.",
  "tika-s0301t:1122_0": "Vāsanā hotīti desanā phalavohārena vāsanā hotīti vuttā. Na hi kāci buddhānaṃ desanā",
  "tika-s0301t:1122_1": "niratthakā. Yeti ye duvidhe puggale. Vibhaṅge kammāvaraṇenāti pañcavidhena ānantariyakammena.",
  "tika-s0301t:1122_2": "Vipākāvaraṇenāti ahetukapaṭisandhiyā. Yasmā pana duhetukānampi ariyamaggapaṭivedho",
  "tika-s0301t:1122_3": "natthi, tasmā duhetukā paṭisandhipi vipākāvaraṇamevāti veditabbā. Kilesāvaraṇenāti",
  "tika-s0301t:1122_4": "niyatamicchādiṭṭhiyā. Assaddhāti buddhādīsu saddhārahitā. Acchandikāti kattukamyatāchandarahitā.",
  "tika-s0301t:1122_5": "Uttarakurukā manussā acchandikaṭṭhānaṃ paviṭṭhā. Duppaññāti bhavaṅgapaññāya parihīnā.",
  "tika-s0301t:1122_6": "Bhavaṅgapaññāya pana paripuṇṇāyapi yassa bhavaṅgacalanaṃ lokuttarassa paccayo na",
  "tika-s0301t:1122_7": "hoti, sopi duppañño eva nāma. Abhabbā niyāmaṃ okkamituṃ kusalesu dhammesu sammattanti",
  "tika-s0301t:1122_8": "kusalesu dhammesu sammattaniyāmasaṅkhātaṃ maggaṃ okkamituṃ adhigantuṃ abhabbā. Na",
  "tika-s0301t:1122_9": "kammāvaraṇenātiādīni vuttavipariyāyena veditabbāni. Rāgacaritādiādīsu yaṃ vattabbaṃ,",
  "tika-s0301t:1122_10": "taṃ paramatthadīpaniyaṃ visuddhimaggasaṃvaṇṇanāyaṃ vuttanayena veditabbaṃ.",
  "tika-s0301t:1123_0": "Nibbānassa dvāraṃ pavisanamaggo vivaritvā ṭhapito mahākaruṇūpanissayena sayambhuñāṇena",
  "tika-s0301t:1123_1": "adhigatattā. Saddhaṃ pamuñcantūti attano saddhaṃ dhammasampaṭicchanayogyaṃ katvā",
  "tika-s0301t:1123_2": "vissajjentu, saddahanākārena naṃ upaṭṭhapentūti attho. Sukhena akicchena pavattanīyatāya",
  "tika-s0301t:1123_3": "suppavattitaṃ. Na bhāsiṃ na bhāsissāmīti cintesiṃ.",
  "tika-s0301t:1124_0": "Satthu santikaṃ upagatānaṃ devānaṃ brahmānañca tassa purato antaradhānaṃ nāma atiṭṭhananti",
  "tika-s0301t:1124_1": "āha “sakaṭṭhānameva gato”ti. Saddhindriyādi sammādiṭṭhiādiko dhammo eva vineyyasantāne",
  "tika-s0301t:1124_2": "pavattanaṭṭhena cakkanti dhammacakkaṃ. Atha vā cakkanti āṇā. Dhammanti desanā. Atha",
  "tika-s0301t:1124_3": "vā atthadhammato anapetattā dhammañca taṃ pavattanaṭṭhena cakkañcāti dhammacakkaṃ.",
  "tika-s0301t:1124_4": "Dhammena ñāyena cakkantipi dhammacakkaṃ. Yathāha “dhammañca pavatteti cakkañcāti",
  "tika-s0301t:1124_5": "dhammacakkaṃ, cakkañca pavatteti dhammañcāti dhammacakkaṃ, dhammena pavattetīti dhammacakkaṃ,",
  "tika-s0301t:1124_6": "dhammacariyāya pavattetīti dhammacakka”ntiādi. Pavattesīti paṭṭhapesi.",
  "tika-s0301t:1125": "Brahmāyācanasuttavaṇṇanā niṭṭhitā.",
  "tika-s0301t:1126": "2. Gāravasuttavaṇṇanā",
  "tika-s0301t:1127_0": "173. Ayaṃ vitakkoti ayaṃ “kintāhaṃ vihareyya”nti evaṃ pavattitavitakko. Aññasminti",
  "tika-s0301t:1127_1": "parasmiṃ. Attā na hotīti hi añño, paro. So panettha na yo koci adhippeto, atha kho",
  "tika-s0301t:1127_2": "garuṭṭhānīyo. Tenāha “kañci garuṭṭhāne aṭṭhapetvā”ti. Patissavati garuno “āmā”ti",
  "tika-s0301t:1127_3": "sampaṭicchatīti patisso, na patissoti appatisso. Patissayarahito garupassayarahitoti attho.",
  "tika-s0301t:1128_0": "Sadevaketi avayavena viggaho samudāyo samāsattho. Sadevakaggahaṇena pañcakāmāvacaradevaggahaṇaṃ",
  "tika-s0301t:1128_1": "pārisesañāyena itaresaṃ padantarehi saṅgahitattā, samārakaggahaṇena chaṭṭhakāmāvacaradevaggahaṇaṃ",
  "tika-s0301t:1128_2": "paccāsattiñāyena. Tattha hi māro jāto tannivāsī ca hoti. Sabrahmakavacanena brahmakāyikādibrahmaggahaṇaṃ",
  "tika-s0301t:1128_3": "paccāsattiñāyeneva. “Sassamaṇabrāhmaṇiyā pajāyā”ti sāsanassa paccatthikasamaṇabrāhmaṇaggahaṇaṃ.",
  "tika-s0301t:1128_4": "Nidassanamattañcetaṃ apaccatthikānaṃ asamitapāpānaṃ abāhitapāpānañca samaṇabrāhmaṇānaṃ",
  "tika-s0301t:1128_5": "teneva vacanena gahitattā. Kāmaṃ “sadevake”tiādivisesanānaṃ vasena sattavisayo lokasaddoti",
  "tika-s0301t:1128_6": "viññāyati tulyayogavisayattā tesaṃ. “Salomako sapakkhako”tiādīsu pana atulyayogepi",
  "tika-s0301t:1128_7": "ayaṃ samāso labbhatīti byabhicāradassanato pajāgahaṇanti pajāvacanena sattalokaggahaṇaṃ.",
  "tika-s0301t:1128_8": "Devabhāvasāmaññena mārabrahmesu gahitesupi itarehi tesaṃ labbhamānavisesadassanatthaṃ",
  "tika-s0301t:1128_9": "visuṃ gahaṇanti dassento “māro nāmā”tiādimāha. Māro brahmānampi vicakkhukammāya pahotīti",
  "tika-s0301t:1128_10": "āha “sabbesa”nti. Uparīti uparibhāve. Brahmāti dasasahassibrahmānaṃ sandhāyāha. Tathā",
  "tika-s0301t:1128_11": "cāha “dasahi aṅgulīhī”tiādi. Idha dīghanikāyādayo viya bāhirakānampi ganthanikāyo",
  "tika-s0301t:1128_12": "labbhatīti āha “ekanikāyādivasenā”ti.",
  "tika-s0301t:1129_0": "Vatthuvijjādīti ādi-saddena vijjāṭṭhānāni saṅgahitāni. Yathāsakaṃ kammakilesehi pajātattā",
  "tika-s0301t:1129_1": "nibbattattā pajā, sattanikāyo. Tassā pajāya. Sadevamanussāyāti vā iminā sammutidevaggahaṇaṃ",
  "tika-s0301t:1129_2": "tadavasiṭṭhamanussalokaggahaṇañca daṭṭhabbaṃ. Evaṃ bhāgaso lokaṃ gahetvā yojanaṃ",
  "tika-s0301t:1129_3": "dassetvā idāni abhāgaso lokaṃ gahetvā yojanaṃ dassetuṃ “apicetthā”tiādi vuttaṃ. Lokavasena",
  "tika-s0301t:1129_4": "vuttāni “lokīyanti ettha kammakammaphalānī”ti katvā, pajāvasena “hetupaccayehi pajāyatī”ti",
  "tika-s0301t:1129_5": "katvā. Sīlasampannataranti ettha paripuṇṇasampannatā adhippetā “sampannaṃ sālikedāra”ntiādīsu",
  "tika-s0301t:1129_6": "viya. Tenāha “adhikataranti attho”ti. Paripuṇṇampi “adhikatara”nti vattabbatamarahati.",
  "tika-s0301t:1129_7": "Sesesūti “samādhisampannatara”ntiādīsu.",
  "tika-s0301t:1130": "Kāraṇantiādīsu kāraṇanti yuttiṃ. Atthanti aviparītatthaṃ. Vuḍḍhinti abhivuḍḍhinimittaṃ.",
  "tika-s0301t:1131_0": "Iminā vacanenāti imasmiṃ sutte anantaraṃ vuttavacanena. Na kevalaṃ imināva, suttantarampi",
  "tika-s0301t:1131_1": "ānetvā paṭibāhitabboti dassento “na me ācariyo atthī”tiādimāha. Ettha yaṃ vattabbaṃ,",
  "tika-s0301t:1131_2": "taṃ sumaṅgalavilāsiniyā dīghanikāyaṭṭhakathāya vuttameva. Saranti karaṇe etaṃ paccattavacananti",
  "tika-s0301t:1131_3": "āha “sarantenā”ti, saranti vā saraṇahetūti attho.",
  "tika-s0301t:1132": "Gāravasuttavaṇṇanā niṭṭhitā.",
  "tika-s0301t:1133": "3. Brahmadevasuttavaṇṇanā",
  "tika-s0301t:1134_0": "174. Ekakoti vivekaṭṭhitatāya nissaṭo. Gaṇasaṅgaṇikābhāvo tassānena dīpito, kilesasaṅgaṇikābhāvo",
  "tika-s0301t:1134_1": "pana “appamatto”tiādīhi pakāsito. Pesitattoti nibbānaṃ pati pesitacitto. Sammadevāti",
  "tika-s0301t:1134_2": "ñāyeneva. So pana yadi āgamanato paṭṭhāya labbhati, vattabbameva natthi, atha paṭipadārambhato",
  "tika-s0301t:1134_3": "paṭṭhāya labbhati, evampi vaṭṭatevāti dassetuṃ “yathā vā tathā vā”tiādi vuttaṃ. Aggamaggādhigamena",
  "tika-s0301t:1134_4": "asammohapaṭivedhassa sikhāppattattā maggadhammesu viya phaladhammesupi sātisayo asammohoti",
  "tika-s0301t:1134_5": "“sayaṃ abhiññā”ti vuttanti āha “sāmaṃ jānitvā”ti. Yathā jānanā panassa sacchikaraṇaṃ",
  "tika-s0301t:1134_6": "attapaccakkhakiriyāti “sacchikatvā”ti vuttanti āha “paccakkhaṃ katvā”ti. Tathā sacchikiriyā",
  "tika-s0301t:1134_7": "cassa vipassanāpaṭilābhoti “upasampajjā”ti vuttanti āha “paṭilabhitvā”ti. Etenāti",
  "tika-s0301t:1134_8": "“khīṇā jātī”tiādivacanena.",
  "tika-s0301t:1135_0": "Jāti khīṇāti ettha jātisīsena tabbikāravanto khandhā vuttā. Pubbeva khīṇattāti maggādhigamanato",
  "tika-s0301t:1135_1": "pageva atītabhāveneva khīṇattā. Tattha anāgatesu. Vāyāmābhāvatoti avijjamānattā.",
  "tika-s0301t:1135_2": "Anāgatabhāvasāmaññaṃ gahetvā lesena vuttaṃ. Na paccuppannā vijjamānattāti saṃkiliṭṭhā",
  "tika-s0301t:1135_3": "ca maggabhāvanāti siyāti vacanaseso. Yathā ajātaphalataruṇarukkhamūle chinne āyatiuppajjanārahāni",
  "tika-s0301t:1135_4": "phalāni chedanapaccayā anuppajjamānāni naṭṭhāni nāma honti, evameva bhāvanāya asati",
  "tika-s0301t:1135_5": "uppajjanārahā kilesā tappaccayā jāti ca maggabhāvanāya sati na uppajjamānā pahīnāti",
  "tika-s0301t:1135_6": "vuccantīti imamatthaṃ dasseti “maggassa panā”tiādinā. Anuppādadhammataṃ āpajjanena",
  "tika-s0301t:1135_7": "ñāṇena khīṇarāgavasena.",
  "tika-s0301t:1136_0": "Soḷasakiccabhāvāyāti soḷasakiccatāya, soḷasavidhassa vā kiccassa bhāvāya uppādanāya.",
  "tika-s0301t:1136_1": "Pāḷiyaṃ sapadānanti sapadānacāro vutto bhāvanapuṃsakaniddesenāti āha “sapadānacāra”nti.",
  "tika-s0301t:1136_2": "Anukkammāti anatikkamitvā. Āhutipiṇḍanti juhitabbapiṇḍaṃ, juhanavasena aggimhi pakkhipitabbapāyāsapiṇḍanti",
  "tika-s0301t:1136_3": "adhippāyo. Bhūtabalikammanti tathā pakkhipitvā balikammakaraṇaṃ. Haritupalittanti",
  "tika-s0301t:1136_4": "allagomayena kataparibhaṇḍaṃ. Vanamālaparikkhittanti manoharāhi vanapupphamālāhi",
  "tika-s0301t:1136_5": "parikkhittaṃ. Dhūmakaṭacchūti dhūmapānaṃ. Sīlagandhanti sīlaṃ paṭicca uppannakittigandhaṃ.",
  "tika-s0301t:1136_6": "Ghāyamānassāti upagataṃ gaṇhantassa.",
  "tika-s0301t:1137_0": "Imamhā ṭhānāti imasmā manussānaṃ vasanaṭṭhānā, mahāpathavitalatoti adhippāyo. Sabbaheṭṭhimoti",
  "tika-s0301t:1137_1": "brahmapārisajjānaṃ vāsabrahmalokamāha. Brahmapatho nāma cattāri kusalajjhānāni brahmalokamaggabhāvato.",
  "tika-s0301t:1137_2": "Jīvitapatho nāma jīvitapavattiupāyabhāvato. “Bhuñjatu bhavaṃ mahābrahmā”ti vacanaṃ",
  "tika-s0301t:1137_3": "sandhāyāha “kiṃ jappasī”tiādi. Tiṇabījānīti sālitaṇḍulādīni. Goyūsanti khīraṃ jigucchanto",
  "tika-s0301t:1137_4": "vadati. Ayampi attho “netādiso brahmabhakkho”ti vadantena dīpitoti.",
  "tika-s0301t:1138_0": "Atidevapattopi pañcakhandhūpadhīnaṃ atthitāya kilesūpadhiādīnaṃyeva virahitabhāvo",
  "tika-s0301t:1138_1": "gahito. Aññatra hi bhāvapaccayaṃ tadattho viññāyatīti āha “atidevabhāvaṃ patto”ti.",
  "tika-s0301t:1138_2": "Yasmā brahmānopi devagatipariyāpannattā devā eva, tasmā vuttaṃ “atibrahmabhāvaṃ patto”ti.",
  "tika-s0301t:1139": "Attānaṃ bhāvetvāti sīlādīhi guṇehi attānaṃ vaḍḍhetvā paribrūhitvā ṭhito.",
  "tika-s0301t:1140_0": "Puthujjanā tasā taṇhāmānadiṭṭhiparittāsavasena tāsanato. Khīṇāsavā thāvarā nāma sabbaso",
  "tika-s0301t:1140_1": "gatīsu sañcaraṇābhāvato. Tathā hi catunnaṃ saccānaṃ sabbaso adiṭṭhattā bhavadāyajjassa",
  "tika-s0301t:1140_2": "taṇhādāsabyassa bhāvato ekaccāsu gatīsu sañcaraṇasabhāvato sekkhā thāvarā na honti.",
  "tika-s0301t:1140_3": "Bhajamānāti bhajāpiyamānā. Thāvarapakkhameva bhajanti sabbaseṭṭhapakkhaṃ ekantapasaṭṭhaṃ",
  "tika-s0301t:1140_4": "bhajamānabhāvaṃ upādāya.",
  "tika-s0301t:1141": "Pahīnakileso khīṇāsavo viseno. Sukhaṃ āyati sukhāyati, tassa kārakaṃ sukhāyatikaṃ.",
  "tika-s0301t:1142": "Brahmadevasuttavaṇṇanā niṭṭhitā.",
  "tika-s0301t:1143": "4. Bakabrahmasuttavaṇṇanā",
  "tika-s0301t:1144_0": "175. “Sassato attā ca loko cā”ti evaṃ pavattā diṭṭhi sassatadiṭṭhi. Saha kāyenāti",
  "tika-s0301t:1144_1": "saha tena brahmattabhāvena. Brahmaṭṭhānanti attano brahmavatthuṃ. Aniccaṃ “nicca”nti",
  "tika-s0301t:1144_2": "vadati aniccatāya attano apaññāyamānattā. Thiranti daḷhaṃ, vināsābhāvato sārabhūtanti",
  "tika-s0301t:1144_3": "attho. Uppādavipariṇāmābhāvato sadā vijjamānaṃ. Kevalanti paripuṇṇaṃ. Tenāha “akhaṇḍa”nti.",
  "tika-s0301t:1144_4": "Kevalanti vā jātiādīhi asammissaṃ, virahitanti adhippāyo. Uppādādīnaṃ abhāvato eva",
  "tika-s0301t:1144_5": "acavanadhammaṃ. Koci jāyanako…pe… upapajjanako vā natthi niccabhāvato ṭhānena saddhiṃ",
  "tika-s0301t:1144_6": "tannivāsīnaṃ. Niccabhāvañhi so paṭijānāti. Tisso jhānabhūmiyoti dutiyatatiyacatutthajjhānabhūmiyo.",
  "tika-s0301t:1144_7": "Catutthajjhānabhūmivisesā hi asaññasuddhāvāsāruppabhavā. Nibbānanti vā ettha iti-saddo",
  "tika-s0301t:1144_8": "ādiattho, na parisamāpanattho, tasmā “sabba”nti iminā “asañña…pe… bhavā”ti vuttaṃ",
  "tika-s0301t:1144_9": "saṅgaṇhāti. Paṭibāhatīti santaṃyeva samānaṃ ajānantova “natthī”ti paṭikkhipati. Eke uttaravihāravāsino.",
  "tika-s0301t:1145_0": "Heṭṭhūpapattikoti heṭṭhā bhūmīsu uppannaupapattiko. Idāni tamatthaṃ vivarituṃ “anuppanne”tiādi",
  "tika-s0301t:1145_1": "vuttaṃ. Heṭṭhupapattikaṃ katvāti yathāṭhitabhūmito heṭṭhā tatiyajjhānabhūmiyaṃ upapattijhānaṃ",
  "tika-s0301t:1145_2": "katvā, na uparijhānassa viya patthanāmattanti adhippāyo. Paṭhamakāleti tasmiṃ bhave",
  "tika-s0301t:1145_3": "paṭhamakāle. Aññāsi āsannabhāvato. Ubhayanti taṃ taṃ attanā katakammañceva nibbattaṭṭhānañcāti",
  "tika-s0301t:1145_4": "ubhayaṃ. Pamussitvā nibbattiṃ anupadhārento.",
  "tika-s0301t:1146_0": "Avijjāya gatoti avijjāya saha pavatto. Sahayoge hi idaṃ karaṇavacanaṃ. Tenāha “samannāgato”ti.",
  "tika-s0301t:1146_1": "Aññāṇīti avidvā. Paññācakkhuvirahato andhībhūto, andhabhāvaṃ āpannoti attho. Anāgate",
  "tika-s0301t:1146_2": "saddo hotāyaṃ “vakkhatī”ti yatrasaddapayogena, attho pana vattamānakāliko. Tenāha",
  "tika-s0301t:1146_3": "“bhaṇatī”ti. Tenāha “yatrā”tiādi.",
  "tika-s0301t:1147_0": "Maggacoroti maggaparibundhakacoro. Santajjiyamānoti “avijjāgato vata, bho, bako brahmā”tiādinā",
  "tika-s0301t:1147_1": "santajjiyamāno. Satiṃ labhitvāti teneva santajjanena yoniso ummujjitvā purimajātivisayaṃ",
  "tika-s0301t:1147_2": "satiṃ labhitvā. Nippīḷitukāmoti ghaṃsetukāmo dosaṃ dassetukāmo “idaṃ passa yāvañca",
  "tika-s0301t:1147_3": "te aparaddha”nti. Puññakammāti puññakārino. Vedehi ñāṇehi gatattā pavattattā. Antimā",
  "tika-s0301t:1147_4": "brahmupapattīti sabbapacchimā brahmabhāvappatti. Asmābhijappantīti asme abhijappanti.",
  "tika-s0301t:1147_5": "Āyuvaṇṇādivasena brūhitaguṇattā brahmā. Aññehi mahantā brahmā mahābrahmā. Abhibhūti",
  "tika-s0301t:1147_6": "taṃ brahmalokaṃ jeṭṭhakabhāvena abhibhavitvā ṭhito. Anabhibhūtoti aññehi na abhibhūto.",
  "tika-s0301t:1147_7": "Aññadatthūti ekaṃsavacanametaṃ. Dassanavasena daso, sabbaṃ passatīti adhippāyo. Vasavattīti",
  "tika-s0301t:1147_8": "sabbajanaṃ vase vatteti. Issaroti loke issaro. Kattā nimmātāti lokassa kattā nimmātā.",
  "tika-s0301t:1147_9": "Seṭṭho sajitāti ayaṃ lokassa uttamo saṃvibhajitā ca. Vasī pitā bhūtabhabyānanti āciṇṇavasittā",
  "tika-s0301t:1147_10": "vasī, ayaṃ pitā bhūtānaṃ nibbattānaṃ bhabyānaṃ sambhavesīnanti patthenti vikatthenti pihenti mānenti.",
  "tika-s0301t:1148_0": "Etanti viparītasaññāvasena “idaṃ niccaṃ idaṃ dhuvaṃ idaṃ sassata”ntiādinā vuttaṃ",
  "tika-s0301t:1148_1": "etaṃ appaṃ parittakanti taṃ bhagavā paricchinditvā dasseti. Taṃ pana “ekasmiṃ kosalake",
  "tika-s0301t:1148_2": "tilavāhe vassasate vassasate ekekatiluddhāre kayiramāne tilāni parikkhayaṃ gacchanti,",
  "tika-s0301t:1148_3": "na tveva abbude āyū”ti evaṃ vutto abbudo, taṃvasena vīsatiguṇaṃ nirabbudo, tesaṃ",
  "tika-s0301t:1148_4": "nirabbudānaṃ vasena nirabbudasatasahassaṃ. Ayamettha saṅkhepo, vitthārato pana padume",
  "tika-s0301t:1148_5": "āyuno vassagaṇanā imasmiṃyeva saṃyutte parato āgamissati. Anantadassīti anantassa",
  "tika-s0301t:1148_6": "ñeyyassa anavasesato dassī. Vatasīlavattanti samādānavasena vatabhūtaṃ cārittasīlavasena",
  "tika-s0301t:1148_7": "samāciṇṇattā sīlavattaṃ. Taṃ pana ekamevāti āha “sīlamevā”ti.",
  "tika-s0301t:1149_0": "Apāyesīti ettha yadā so pipāsite manusse pānīyaṃ pāyesi, taṃ samudāgamato paṭṭhāya",
  "tika-s0301t:1149_1": "dassetuṃ “tatrā”tiādi āraddhaṃ. Pubbeti purimajātiyaṃ. Esa brahmā “jarāmaraṇassa",
  "tika-s0301t:1149_2": "antaṃ karissāmī”ti ajjhāsayavasena jhānaṃ nibbattetvā brahmaloke nibbatti, so tattha",
  "tika-s0301t:1149_3": "nibbānasaññī ahosi. Jhānaratiyā vītināmetīti tadā tassā kiriyāya avicchedato pavattiṃ",
  "tika-s0301t:1149_4": "upādāya vattamānapayogo. Rattandhakāre purato purato gacchantassa sakaṭassa anussaraṇavasena",
  "tika-s0301t:1149_5": "gacchantānaṃ sakaṭānaṃ nivattanaṃ hotīti “sabbasakaṭāni tatheva nivattitvā”ti vuttaṃ.",
  "tika-s0301t:1150_0": "Kammasajjāti yuddhasajjā. Vilopanti viluttabhaṇḍaṃ. Eṇikūlasminti ettha “panihatāya",
  "tika-s0301t:1150_1": "niccagaṅgāya nāma”nti keci. “Eṇimigabahulatāya so gaṅgāya tīrappadeso eṇikūlanti",
  "tika-s0301t:1150_2": "vutta”nti apare. Gaṅgeyyakoti gaṅgāsannivāsī.",
  "tika-s0301t:1151_0": "Baddhacaroti paṭibaddhacariyo. Tenāha “antevāsiko”ti. Yasmā buddho sabbaññū, tasmā",
  "tika-s0301t:1151_1": "aññāsi, idha mayhaṃ pamuṭṭhañca sabbaṃ jānāsīti adhippāyo. Sabbaṃ brahmalokaṃ obhāsayanto",
  "tika-s0301t:1151_2": "sabbampimaṃ brahmalokaṃ bhagavā obhāsaṃ abhibhavitvā anaññasādhāraṇaṃ attano obhāsaṃ obhāsento tiṭṭhati.",
  "tika-s0301t:1152": "Bakabrahmasuttavaṇṇanā niṭṭhitā.",
  "tika-s0301t:1153": "5. Aññatarabrahmasuttavaṇṇanā",
  "tika-s0301t:1154_0": "176. Tejokasiṇaparikammaṃ katvāti “tejokasiṇaparikammajjhānaṃ samāpajjissāmī”ti cittuppādo",
  "tika-s0301t:1154_1": "evettha tejokasiṇaparikammaṃ. Na hi buddhānaṃ aññesaṃ viya tattha jhānasamāpajjanena",
  "tika-s0301t:1154_2": "parikammapapañco atthi sabbattheva ciṇṇavasībhāvassa paramukkaṃsabhāvappattattā.",
  "tika-s0301t:1154_3": "Tassa kira brahmuno “yathāhaṃ evaṃ mahānubhāvo añño natthī”ti laddhi, yaṃ sandhāya",
  "tika-s0301t:1154_4": "vuttaṃ – “natthi so samaṇo vā brāhmaṇo vā, yo idha āgaccheyyā”ti. Bhagavā tassa taṃ",
  "tika-s0301t:1154_5": "laddhiṃ vissajjetuṃ tejodhātuṃ samāpajjitvā tassa upari ākāse nisīdi. Tena vuttaṃ",
  "tika-s0301t:1154_6": "“tejodhātuṃ…pe… tathāgataṃ disvā”ti. Aṭṭhivedhaṃ viyaṃ vijjhitabbo aṭṭhivedhī, yathā",
  "tika-s0301t:1154_7": "aṭṭhiṃ vijjhitvā aṭṭhimiñjaṃ āhacca tiṭṭhati, evaṃ vijjhitabboti attho. Ayaṃ pana",
  "tika-s0301t:1154_8": "aṭṭhivedhī viya aṭṭhivedhī, yathā so laddhiṃ vissajjeti, evaṃ paṭipajjitabboti attho.",
  "tika-s0301t:1154_9": "Sesānanti mahākassapamahākappinaanuruddhattherānaṃ.",
  "tika-s0301t:1155_0": "Aññabrahmasarīravimānālaṅkārādīnaṃ pabhāti brahmānaṃ sarīrappabhā vimānappabhā alaṅkāravatthādīnaṃ",
  "tika-s0301t:1155_1": "pabhāti imasmiṃ brahmaloke imā sabbā pabhā attano pabhassarabhāvena abhibhavantaṃ.",
  "tika-s0301t:1155_2": "Natthi me sāti idāni me sā diṭṭhi natthi, “natthi so samaṇo vā brāhmaṇo vā, yo idha",
  "tika-s0301t:1155_3": "āgaccheyyā”ti ayaṃ laddhi natthi. Tenāha “tatrāssa…pe… pahīnā”ti. Etthāti etasmiṃ",
  "tika-s0301t:1155_4": "samāgame. Yathā tassa brahmuno sabbaso diṭṭhigataṃ vimuccati dhammacakkhu uppajjati,",
  "tika-s0301t:1155_5": "evaṃ mahantaṃ dhammadesanaṃ desesi.",
  "tika-s0301t:1156_0": "“Ajjāpi te, āvuso”tiādinā vuttena tattakeneva. Sarūpena vuttāti paṭhamena pādena",
  "tika-s0301t:1156_1": "catasso, dutiyena ekanti evaṃ pañca abhiññā sarūpena vuttā. Kasmā ettha dibbasotaṃ",
  "tika-s0301t:1156_2": "nāgatanti? Āha “tāsaṃ vasena āgatamevā”ti. Yena imā lokuttarā abhiññā adhigatā, na",
  "tika-s0301t:1156_3": "tassa dibbasotasampādanaṃ bhāriyaṃ paṭipakkhavigamena sukheneva ijjhanato.",
  "tika-s0301t:1157": "Aññatarabrahmasuttavaṇṇanā niṭṭhitā.",
  "tika-s0301t:1158": "6. Brahmalokasuttavaṇṇanā",
  "tika-s0301t:1159_0": "177. Paccekaṃ dvārabāhanti paccekaṃ dvārabāhaṃ. Pacceka-saddo cettha āvuttivasena",
  "tika-s0301t:1159_1": "veditabbo; “paccekaṃ pacceka”nti āha “ekeko ekeka”nti. Tesu hi eko paccekabrahmā",
  "tika-s0301t:1159_2": "gandhakuṭiyā ekadvārabāhaṃ nissāya ṭhito, aparo aññaṃ. Paccekabrahmāti ca ekacārī",
  "tika-s0301t:1159_3": "brahmā, na parisacārī brahmāti attho. Samiddhi nāma sagge sukhupakaraṇehi, brahmānañca",
  "tika-s0301t:1159_4": "jhānaṃ sukhupakaraṇanti jhānasukhena samiddhoti. Sampattiyā vepullappattatā brahmānañca",
  "tika-s0301t:1159_5": "abhiññāguṇehi vepullappattīti āha “phītoti abhiññāpupphehi supupphito”ti. Asahantoti",
  "tika-s0301t:1159_6": "nasahanto narocento.",
  "tika-s0301t:1160_0": "Satapadanti satasaddo. Rūpavasenāti rūpasaddavasena, rūpasaddena saddhinti attho.",
  "tika-s0301t:1160_1": "Tathā pantivasenāti etthāpi. Ekacceti eke migārī, tesaṃ byagghīnisārūpakānaṃ pañcasatānīti",
  "tika-s0301t:1160_2": "attho. “Kassa aññassa upaṭṭhānaṃ gamissāmī”ti vimānasampattiyaṃ vimhayakkhiko ahaṅkāravasena",
  "tika-s0301t:1160_3": "vadati. Raṇanti nindanti etehīti raṇā, dosā. Virodhipaccayasannipāte vikāruppatti",
  "tika-s0301t:1160_4": "ruppanaṃ rūpassa pavedhananti āha “sītādīhi ca niccaṃ pavedhita”nti. Sumedho sundarapañño",
  "tika-s0301t:1160_5": "so satthā rūpe na ramati, kiṃ pana mandapañño rūpe saraṇañca pavedhitañca apassanto ramasīti adhippāyo.",
  "tika-s0301t:1161": "Brahmalokasuttavaṇṇanā niṭṭhitā.",
  "tika-s0301t:1162": "7. Kokālikasuttavaṇṇanā",
  "tika-s0301t:1163_0": "178. Pamāṇakarānaṃ rāgādīnaṃ abhāvato khīṇāsavo rāgādivasena na sakkā imaṃ pamātunti",
  "tika-s0301t:1163_1": "appameyyo, appameyyāni vā cattāri ariyasaccāni vijjhitvā ṭhitattā pamitaṃ pameyyaṃ",
  "tika-s0301t:1163_2": "tassa kato parimeyyo natthi. Tenāha “khīṇāsavo…pe… dīpetī”ti. Tanti khīṇāsavaṃ. Pametuṃ",
  "tika-s0301t:1163_3": "randhagavesī hutvā vajjato paricchindituṃ. Yathāsabhāvato tassa minane nihīnapaññatāya avakujjapaññaṃ.",
  "tika-s0301t:1164": "Kokālikasuttavaṇṇanā niṭṭhitā.",
  "tika-s0301t:1165": "8. Katamodakatissasuttavaṇṇanā",
  "tika-s0301t:1166": "179. Kiṃ kusalagavesitāya “kiṃ kusalaṃ akusala”ntiādinā kinti suṇāti etāyāti kissa vā vuccati paññā.",
  "tika-s0301t:1167": "Katamodakatissasuttavaṇṇanā niṭṭhitā.",
  "tika-s0301t:1168": "9. Turūbrahmasuttavaṇṇanā",
  "tika-s0301t:1169_0": "180. Ābādho etassa atthīti ābādhiko. Anantarasutteti anāgatānantare sutte. Varākoti",
  "tika-s0301t:1169_1": "anuggahavacanameva, na nippariyāyena vuttavacanaṃ. Piyasīlāti iminā etasmiṃ atthe",
  "tika-s0301t:1169_2": "niruttinayena “pesalā”ti padasiddhīti dasseti. Kabarakkhīnīti byādhibalena paribhinnavaṇṇatāya",
  "tika-s0301t:1169_3": "kabarabhūtāni akkhīni. Yattakanti yaṃ tvaṃ bhagavato vacanaṃ aññathā karosi, tattakaṃ",
  "tika-s0301t:1169_4": "tayā aparaddhaṃ, tassa pamāṇaṃ natthīti attho. Yasmā anāgāmino nāma kāmacchandabyāpādā",
  "tika-s0301t:1169_5": "pahīnā honti, tvañca diṭṭho kāmacchandabyāpādavasena idhāgato, tasmā yāva te idaṃ",
  "tika-s0301t:1169_6": "aparaddhanti ayamevettha attho daṭṭhabbo.",
  "tika-s0301t:1170_0": "Adiṭṭhippattoti appattadiṭṭhinimitto. Gilaviso viya visaṃ gilitvā ṭhito viya. Kuṭhārisadisā",
  "tika-s0301t:1170_1": "mūlapacchindanaṭṭhena. Uttamattheti arahatte. Khīṇāsavoti vadati sunakkhatto viya",
  "tika-s0301t:1170_2": "acelaṃ korakkhattiyaṃ. Yo aggasāvako viya pasaṃsitabbo khīṇāsavo, taṃ “dussīlo aya”nti",
  "tika-s0301t:1170_3": "yo vā vadati. Samakova vipākoti pasaṃsiyanindā vijjamānaguṇaparidhaṃsanavasena pavattā",
  "tika-s0301t:1170_4": "yāva mahāsāvajjatāya kaṭukataravipākā, tāva nindiyapasaṃsāpi mahāsāvajjatāya samavipākā",
  "tika-s0301t:1170_5": "tattha avijjamānaguṇasamāropanena attano paresaṃ micchāpaṭipattihetubhāvato pasaṃsiyena",
  "tika-s0301t:1170_6": "tassa samabhāvakaraṇato ca. Lokepi hi ayaṃ pure samaṇagārayho hoti, pageva duppaṭipannaduppaṭipannoti samaṃ karontīti.",
  "tika-s0301t:1171": "Sakenāti attano sāpateyyena. Ayaṃ appamattako aparādho diṭṭhadhammikattā sappatikārattā ca tassa. Ayaṃ mahantataro kali katūpacitassa samparāyikattā appatikārattā ca.",
  "tika-s0301t:1172_0": "“Nirabbudo”ti gaṇanāviseso ekoti āha “nirabbudagaṇanāyā”ti, satasahassaṃ nirabbudānanti",
  "tika-s0301t:1172_1": "attho. Nirabbudaparigaṇanaṃ pana heṭṭhā vuttameva. Yamariyagarahī nirayaṃ upetīti",
  "tika-s0301t:1172_2": "ettha yathāvuttaṃ āyuppamāṇaṃ pākatikena ariyūpavādinā vuttanti veditabbaṃ. “Aggasāvakānaṃ",
  "tika-s0301t:1172_3": "pana guṇamahantatāya tatopi ativiya mahantatarā evā”ti vadanti.",
  "tika-s0301t:1173": "Turūbrahmasuttavaṇṇanā niṭṭhitā.",
  "tika-s0301t:1174": "10. Kokālikasuttavaṇṇanā",
  "tika-s0301t:1175_0": "181. Dve kokālikanāmakā bhikkhū, tato idha adhippetaṃ niddhāretvā dassetuṃ – “ko",
  "tika-s0301t:1175_1": "ayaṃ kokāliko”ti? Pucchā. Suttassa aṭṭhuppattiṃ dassetuṃ – “kasmā ca upasaṅkamī”ti?",
  "tika-s0301t:1175_2": "Pucchā. Ayaṃ kirātiādi yathākkamaṃ tāsaṃ vissajjanaṃ. Vivekavāsaṃ vasitukāmattā appicchatāya",
  "tika-s0301t:1175_3": "ca mā kassaci…pe… vasiṃsu.",
  "tika-s0301t:1176_0": "Pakkamissantīti āghātaṃ uppādesi attano icchāvighātanato. Therā bhikkhusaṅghassa",
  "tika-s0301t:1176_1": "niyyādayiṃsu payuttavācāya akatattā therehi ca adīpitattā. Pubbepi…pe… maññeti iminā",
  "tika-s0301t:1176_2": "therānaṃ kohaññe ṭhitabhāvaṃ āsaṅkati avaṇe vaṇaṃ passanto viya, suddhe ādāsatale",
  "tika-s0301t:1176_3": "lekhaṃ uṭṭhāpento viya ca.",
  "tika-s0301t:1177": "Aparajjhitvāti bhagavato sammukhā “pāpabhikkhū jātā”ti vatvā. Āha “saddhāya ākaro pasādāvaho”ti. Pavattasaddhāyiko vāti atthoti āha “saddhātabbavacano”ti.",
  "tika-s0301t:1178_0": "Pīḷakā nāma bāhirato paṭṭhāya aṭṭhiṃ bhindati, imā pana paṭhamaṃyeva aṭṭhiṃ bhinditvā",
  "tika-s0301t:1178_1": "uggatā. Taruṇabeluvamattiyoti taruṇabillaphalamattiyo. Visagilitoti khittapaharaṇo.",
  "tika-s0301t:1178_2": "Tañca baḷisaṃ visasamaññā loke. “Ārakkhadevatānaṃ sutvā”ti padaṃ ānetvā sambandho.",
  "tika-s0301t:1179": "Magadharaṭṭhe saṃvohārato māgadhako patto, tena. Tilasakaṭaṃ tilavāhāeti vutto. Paccitabbaṭṭhānassāti nirayadukkhena paccitabbapadesassa. Etaṃ “abbudo”ti nāmaṃ.",
  "tika-s0301t:1180_0": "Vassagaṇanāti ekato paṭṭhāya dasaguṇitaṃ abbudaāyumhi, tato paraṃ vīsatiguṇaṃ nirabbudādīsu",
  "tika-s0301t:1180_1": "vassagaṇanā veditabbā. Sabbatthāti ababādīsu padumapariyosānesu sabbesu nirayesu.",
  "tika-s0301t:1180_2": "Eseva nayoti heṭṭhimato uparimassa uparimassa vīsatiguṇataṃ atidisati.",
  "tika-s0301t:1181": "Kokālikasuttavaṇṇanā niṭṭhitā.",
  "tika-s0301t:1182": "Paṭhamavaggavaṇṇanā niṭṭhitā.",
  "tika-s0301t:1183": "2. Dutiyavaggo",
  "tika-s0301t:1184": "1. Sanaṅkumārasuttavaṇṇanā",
  "tika-s0301t:1185_0": "182. Porāṇakattāti nibbattitvā cirakālattā. Jātattā jano, taṃ ito janeto, tasmiṃ.",
  "tika-s0301t:1185_1": "Khattiyo seṭṭho lokamariyādaparipālanādinā sammāpaṭipattiyaṃ sattānaṃ niyojanena",
  "tika-s0301t:1185_2": "bahukārattā. So hi pare tathā paṭipādento sayampi tattha patiṭṭhitoyeva hotīti seṭṭho",
  "tika-s0301t:1185_3": "vutto. Paṭipakkhavijjhanaṭṭhena pubbenivāsādīnaṃ viditakaraṇaṭṭhena vijjāti. Saddhāhirottappabāhusaccavīriyasatipaññāti",
  "tika-s0301t:1185_4": "ime satta saddhammā. Caranti agatapubbaṃ disaṃ etehīti caraṇāni, sīlādayo pannarasa dhammā.",
  "tika-s0301t:1186": "Sanaṅkumārasuttavaṇṇanā niṭṭhitā.",
  "tika-s0301t:1187": "2. Devadattasuttavaṇṇanā",
  "tika-s0301t:1188_0": "183. Appaññatte eva sikkhāpade chejjagāmikammassa katattā saliṅgeneva ca ṭhitattā",
  "tika-s0301t:1188_1": "“devadatto sāsanato pakkanto”ti na vattabboti acirapakkanteti ettha “sāsanato pakkante”ti",
  "tika-s0301t:1188_2": "avatvā “veḷuvanato gayāsīsaṃ gate”ti vuttaṃ. Pakatatto hi bhikkhusaṅghaṃ bhindeyya,",
  "tika-s0301t:1188_3": "na apakatattoti. Vaḷavāyāti vaḷavāya kucchiyaṃ jātaṃ.",
  "tika-s0301t:1189": "Devadattasuttavaṇṇanā niṭṭhitā.",
  "tika-s0301t:1190": "3. Andhakavindasuttavaṇṇanā",
  "tika-s0301t:1191_0": "184. Janatanti janānaṃ samūhaṃ, janasañcaraṇaṭṭhānanti attho. Manussānaṃ anupacāreti",
  "tika-s0301t:1191_1": "yattake kasanādikiccaṃ karontānaṃ sañcāro hoti, ettakaṃ atikkamitvā anupacāre. Saṃyojanavippamokkhāti",
  "tika-s0301t:1191_2": "saṃyojanavimokkhahetu. Vivekaratiṃ pavivekasukhajjhānaṃ alabhanto. Cittānurakkhaṇatthanti",
  "tika-s0301t:1191_3": "pubbe maṃ manussā “araññavāsena pavivitto asaṃsaṭṭho āraddhavīriyo”ti maññiṃsu, idāni",
  "tika-s0301t:1191_4": "gāmante vasantaṃ disvā gaṇasaṅgaṇikāya nivuṭṭhoti appasādaṃ āpajjissanti. Yadipi",
  "tika-s0301t:1191_5": "me idha abhirati natthi, evaṃ santepi idheva vasissāmīti vikkhittacittena hutvā na",
  "tika-s0301t:1191_6": "vasitabbaṃ, ko attho cittavasaṃ gantvāti adhippāyo. Satipaṭṭhānaparāyaṇoti satipaṭṭhānabhāvanārato.",
  "tika-s0301t:1191_7": "Evaṃ hissa gaṇavāsopi pāsaṃso vivekavāsena vinā samaṇakiccassa asijjhanato.",
  "tika-s0301t:1192": "Vaṭṭabhayato pamutto ajjhāsayavasenāti adhippāyo.",
  "tika-s0301t:1193": "Nisīdi tattha bhikkhūti iminā sattūpaladdhiyā anissitattā yathāruciyā tesaṃ nisajjaṃ dasseti. Tenāha “iminā”tiādi.",
  "tika-s0301t:1194_0": "Iminā ca iminā ca ākārena jātanti na anussavadassanametaṃ, na anussavaggahaṇaṃ. Takkahetu",
  "tika-s0301t:1194_1": "nayahetu vā na vadāmīti yojanā. Piṭakaṃ gantho sampadīyati etassāti piṭakasampadānaṃ,",
  "tika-s0301t:1194_2": "ganthassa uggaṇhanato tena piṭakassa uggaṇhanakabhāvena, kenaci ganthānusārena evaṃ",
  "tika-s0301t:1194_3": "na vadāmīti attho. Brahmassa seṭṭhassa dhammassa cariyaṃ vācasikaṃ pavattatīti brahmacariyaṃ,",
  "tika-s0301t:1194_4": "dhammadesanā. Bhāvitena maraṇassa sabbaso bhāgena vippahānena maraṇapariccāgīnaṃ.",
  "tika-s0301t:1194_5": "Te ca khīṇajātikāti āha “khīṇāsavāna”nti.",
  "tika-s0301t:1195_0": "Dasadhā dasāti dasakkhattuṃ dasa. Aññanti pañcasatādhikasahassato aññaṃ. Puññabhāginoti",
  "tika-s0301t:1195_1": "vivaṭṭanissitapuññassa bhāgino tassā desanāya ettakā sattā jātāti gaṇetuṃ ahaṃ na",
  "tika-s0301t:1195_2": "sakkomīti dasseti. Brahmadhammadesananti brahmunā vuttaṃ āha.",
  "tika-s0301t:1196": "Andhakavindasuttavaṇṇanā niṭṭhitā.",
  "tika-s0301t:1197": "4. Aruṇavatīsuttavaṇṇanā",
  "tika-s0301t:1198_0": "185. Abhibhū sambhavoti tesaṃ dvinnaṃ mahātherānaṃ nāmāni. Tesaṃ vibhāgaṃ dassetuṃ",
  "tika-s0301t:1198_1": "“tesū”tiādi vuttaṃ. Ete dve tassa bhagavato aggasāvakāti dasseti. Avajjhāyantīti",
  "tika-s0301t:1198_2": "heṭṭhā katvā cintenti. Khiyyanti taṃ lāmakato cintetabbataṃ pāpenti pāpakataṃ karonti.",
  "tika-s0301t:1198_3": "Vitthārayantāti tameva lāmakato cintetabbataṃ vepullaṃ pāpentā. Sabbe pāsaṇḍā attano",
  "tika-s0301t:1198_4": "attano samaye siddhante sabbe devamanussā attano attano samaye paṭilābhe paṭiladdhaatthe",
  "tika-s0301t:1198_5": "purisakāraṃ vaṇṇayantīti yojanā.",
  "tika-s0301t:1199_0": "Ārambhavīriyanti maccusenāsaṅkhātakilesadhunane ārambhavīriyaṃ, yā “ārambhadhātū”ti",
  "tika-s0301t:1199_1": "vuccati. Nikkamavīriyanti kosajjapaṭipakkhabhūtaṃ vīriyaṃ, yā “nikkamadhātū”ti vuccati.",
  "tika-s0301t:1199_2": "Payogaṃ karothāti paraṃ paraṃ ṭhānaṃ akkamanato tatopi balavataraṃ bhāvanābhiyogaṃ",
  "tika-s0301t:1199_3": "pavattethāti attho. Tenāha “parakkamathā”ti. Kilesasenā nāma rāgādikilesasamūho,",
  "tika-s0301t:1199_4": "so maraṇapaccayabhāvato “maccuno senā”ti vuccati. Tañhi sandhāya vuttaṃ “mahāsenena",
  "tika-s0301t:1199_5": "maccunā”ti. Khandhānaṃ paṭhamābhinibbatti jāti, tadaññaṃ pana tesaṃ paṭipāṭi pavattaṃ",
  "tika-s0301t:1199_6": "saṃsāroti adhippāyenāha “jātiñca saṃsārañcā”ti. Yasmā “ekampi jātiṃ dvepi jātiyo”tiādīsu",
  "tika-s0301t:1199_7": "tasmiṃ tasmiṃ bhave ādānanikkhepaparicchinnakhandhappavatti “jātī”ti vuccati, sā",
  "tika-s0301t:1199_8": "eva yāva parinibbānā aparāparaṃ pavattamāno saṃsāro “ito cito saṃsaraṇa”nti katvā,",
  "tika-s0301t:1199_9": "tasmā āha “jātisaṅkhātaṃ vā saṃsāra”nti. Paricchedanti pariyosānaṃ. Obhāsaṃ pharīti",
  "tika-s0301t:1199_10": "sambandho. Ālokaṭṭhāneti attanā kataālokaṭṭhāne. Ālokakiccaṃ natthīti andhakāraṭṭhāne",
  "tika-s0301t:1199_11": "ālokadassanaṃ viya ālokaṭṭhāne ālokadassanakiccaṃ natthi. Tasmā tesaṃ sattānaṃ “kiṃ",
  "tika-s0301t:1199_12": "āloko ayaṃ, kassa nu kho ayaṃ āloko”ti? Vicinantānaṃ cintentānaṃ. Sabbeti sahassilokadhātuyaṃ",
  "tika-s0301t:1199_13": "sabbe devamanussā. Osaṭāya parisāyāti dhammassavanatthaṃ sabbosaṭāya paricitaparicchinnāya",
  "tika-s0301t:1199_14": "parisāya. Saddaṃ suṇiṃsūti na kevalaṃ saddameva suṇiṃsu, atha kho atthopīti yathādhippeto",
  "tika-s0301t:1199_15": "tesaṃ pakatisavanupacāre viya pākaṭo ahosi, tisahassilokadhātuṃ viññāpesīti.",
  "tika-s0301t:1200": "Aruṇavatīsuttavaṇṇanā niṭṭhitā.",
  "tika-s0301t:1201": "5. Parinibbānasuttavaṇṇanā",
  "tika-s0301t:1202_0": "186. Evaṃ taṃ kusinārāya hotīti yathā anurodhapurassa thūpārāmo dakkhiṇapacchimadisāyaṃ,",
  "tika-s0301t:1202_1": "evaṃ taṃ uyyānaṃ kusinārāya dakkhiṇapacchimadisāyaṃ hoti. Tasmāti yasmā nagaraṃ pavisitukāmā",
  "tika-s0301t:1202_2": "uyyānato upecca vattanti gacchanti etenāti upavattananti vuccati, tasmā. Tanti sālapantibhāvena",
  "tika-s0301t:1202_3": "ṭhitaṃ sālavanaṃ. Antarenāti vemajjhe. Appamajjanaṃ appamādo, so pana atthato ñāṇūpasaṃhitā",
  "tika-s0301t:1202_4": "sati. Yasmā tattha satiyā byāpāro sātisayo, tasmā “satiavippavāsenā”ti vuttaṃ. Appamādapadeyeva",
  "tika-s0301t:1202_5": "pakkhipitvā abhāsi atthato tassa sakalassa buddhavacanassa saṅgaṇhanato.",
  "tika-s0301t:1203_0": "Jhānādīsu citte ca paramukkaṃsagatavasībhāvatāya “ettake kāle ettakā samāpattiyo",
  "tika-s0301t:1203_1": "samāpajjitvā parinibbāyissāmī”ti kālaparicchedaṃ katvā samāpattisamāpajjanaṃ parinibbānaparikammanti",
  "tika-s0301t:1203_2": "adhippetaṃ. Theroti anuruddhatthero.",
  "tika-s0301t:1204_0": "Ayampi cāti yathāvuttapañcasaṭṭhiyā jhānānaṃ samāpannakathāpi saṅkhepakathā eva.",
  "tika-s0301t:1204_1": "Kasmā? Yasmā bhagavā tadā devasikaṃ vaḷañjanasamāpattiyo sabbāpi aparihāpetvā samāpajji",
  "tika-s0301t:1204_2": "evāti dassento “nibbānapuraṃ pavisanto”tiādimāha. Catuvīsati…pe… pavisitvāti ettha",
  "tika-s0301t:1204_3": "keci tāva āhu “bhagavā devasikaṃ dvādasakoṭisatasahassakkhattuṃ mahākaruṇāsamāpattiṃ",
  "tika-s0301t:1204_4": "samāpajjati, dvādasakoṭisatasahassakkhattumeva phalasamāpattiṃ samāpajjati, tasmā",
  "tika-s0301t:1204_5": "tadāpi catuvīsatikoṭisatasahassasaṅkhā samāpattiyo samāpajjati. Vuttañhetaṃ bhagavatā",
  "tika-s0301t:1204_6": "‘tathāgataṃ, bhikkhave, arahantaṃ sammāsambuddhaṃ dve vitakkā bahulaṃ samudācaranti",
  "tika-s0301t:1204_7": "khemo ca vitakko paviveko ca vitakko’ti. Khemo hi vitakko bhagavato mahākaruṇāsamāpattiṃ",
  "tika-s0301t:1204_8": "pūretvā ṭhito, pavivekavitakko arahattaphalasamāpattiṃ. Buddhānaṃ hi bhavaṅgaparivāso",
  "tika-s0301t:1204_9": "lahuko matthakappatto samāpattīsu vasībhāvo, tasmā samāpajjanavuṭṭhānāni katipayacittakkhaṇeheva",
  "tika-s0301t:1204_10": "ijjhanti. Pañca rūpāvacarasamāpattiyo catasso arūpasamāpattiyo appamaññāsamāpattiyā",
  "tika-s0301t:1204_11": "saddhiṃ nirodhasamāpatti arahattaphalasamāpatti cāti dvādasetā samāpattiyo bhagavā",
  "tika-s0301t:1204_12": "paccekaṃ divase divase koṭisatasahassakkhattuṃ purebhattaṃ samāpajjati, tathā pacchābhattanti",
  "tika-s0301t:1204_13": "evaṃ catuvīsatikoṭisatasahassasaṅkhā devasikaṃ vaḷañjanakakasiṇasamāpattiyo”ti.",
  "tika-s0301t:1205_0": "Apare panāhu “yaṃ taṃ bhagavatā abhisambodhidivase pacchimayāme paṭiccasamuppādaṅgamukhena",
  "tika-s0301t:1205_1": "paṭilomanayena jarāmaraṇato paṭṭhāya ñāṇaṃ otāretvā anupadadhammavipassanaṃ ārabhantena",
  "tika-s0301t:1205_2": "yathā nāma puriso suviduggaṃ mahāgahanaṃ mahāvanaṃ chindanto antarantarā nisānasilāyaṃ",
  "tika-s0301t:1205_3": "pharasuṃ nisitaṃ karoti, evamevaṃ nisānasilāsadisiyo samāpattiyo antarantarā samāpajjitvā",
  "tika-s0301t:1205_4": "ñāṇassa tikkhavisadabhāvaṃ sampādetuṃ anulomapaṭilomato paccekaṃ paṭiccasamuppādaṅgesu",
  "tika-s0301t:1205_5": "lakkhakoṭisamāpattisamāpajjanavasena sammasanañāṇaṃ pavatteti, tadanusārena bhagavā",
  "tika-s0301t:1205_6": "buddhabhūtopi anulomapaṭilomato paṭiccasamuppādaṅgamukhena vipassanāvasena divase",
  "tika-s0301t:1205_7": "divase lakkhakoṭiphalasamāpattiyo samāpajjati, taṃ sandhāya vuttaṃ, ‘catuvīsatikoṭisatasahassasaṅkhā",
  "tika-s0301t:1205_8": "samāpattiyo pavisitvā”’ti.",
  "tika-s0301t:1206_0": "Imāni dvepi samanantarāneva paccavekkhaṇāyapi yebhuyyena nānantariyakatāya jhānapakkhikabhāvato.",
  "tika-s0301t:1206_1": "Yasmā sabbapacchimaṃ bhavaṅgacittaṃ tato tato cavanato “cutī”ti vuccati, tasmā na",
  "tika-s0301t:1206_2": "kevalaṃ ayameva bhagavā, atha kho sabbepi sattā bhavaṅgacitteneva cavantīti dassetuṃ",
  "tika-s0301t:1206_3": "“ye hi kecī”tiādi vuttaṃ. Dukkhasaccenāti dukkhasaccapariyāpannena cuticittena kālaṃ",
  "tika-s0301t:1206_4": "kālakiriyaṃ karonti pāpuṇanti, kālagamanato vā karonti peccāti.",
  "tika-s0301t:1207_0": "Paṭibhāgapuggalavirahito sīlādiguṇehi asadisatāya sadisapuggalarahito. Saṅkhārā vūpasammanti",
  "tika-s0301t:1207_1": "etthāti vūpasamoti evaṃ saṅkhātaṃ ñātaṃ kathitaṃ nibbānameva sukhanti. Lomahaṃsanakoti",
  "tika-s0301t:1207_2": "lomānaṃ haṭṭhabhāvāpādano. Bhiṃsanakoti avītarāgānaṃ bhayajanako āsi ahosi. Sabbākāravaraguṇūpeteti",
  "tika-s0301t:1207_3": "sabbehi ākāravarehi uttamakāraṇehi sīlādiguṇehi samannāgate. Asaṅkuṭitenāti akuṭitena",
  "tika-s0301t:1207_4": "vipphārikābhāvato. Suvikasitenevāti pītisomanassayogato suṭṭhu vikasitena. Vedanaṃ",
  "tika-s0301t:1207_5": "adhivāsesi sabhāvasamudayādito suṭṭhu paññātattā. Anāvaraṇavimokkho sabbaso nibbidabhāvo.",
  "tika-s0301t:1207_6": "Tenāha “apaññattibhāvūpagamo”ti. Pajjotanibbānasadisoti padīpassa nibbānasadiso tattha",
  "tika-s0301t:1207_7": "vilīyitvā avaṭṭhānābhāvato.",
  "tika-s0301t:1208": "Parinibbānasuttavaṇṇanā niṭṭhitā.",
  "tika-s0301t:1209": "Dutiyavaggavaṇṇanā niṭṭhitā.",
  "tika-s0301t:1210": "Sāratthappakāsiniyā saṃyuttanikāya-aṭṭhakathāya",
  "tika-s0301t:1211": "Brahmasaṃyuttavaṇṇanāya līnatthappakāsanā samattā.",
  "tika-s0301t:1214": "7. Brāhmaṇasaṃyuttaṃ",
  "tika-s0301t:1215": "1. Arahantavaggo",
  "tika-s0301t:1216": "1. Dhanañjānīsuttavaṇṇanā",
  "tika-s0301t:1217_0": "187. Dhanañjānigottāti ettha pubbapurisato āgatassa kulavaṃsassa nāmābhidhānasaṅkhātaṃ",
  "tika-s0301t:1217_1": "gaṃ tāyatīti gottaṃ. (Kiṃ pana tanti? Aññakulaparamparāsādhāraṇaṃ tassa kulassa ādipurisasamudāgataṃ",
  "tika-s0301t:1217_2": "taṃkulapariyāpannasādhāraṇaṃ sāmaññarūpanti daṭṭhabbaṃ.) Dhanañjānigottaṃ etissanti",
  "tika-s0301t:1217_3": "dhanañjānigottā. Tassā udānassa kāraṇaṃ pucchitvā ādito paṭṭhāya vibhāvetuṃ “so kirā”tiādi",
  "tika-s0301t:1217_4": "vuttaṃ. Nānārasabhojanaṃ detīti yojanā. Pañcagorasasampāditaṃ sālibhattaṃ sūpasākabyañjanaṃ",
  "tika-s0301t:1217_5": "nānārasaṃ brāhmaṇabhojanaṃ. Maṇḍalaggakhagganti maṇḍalaggasaṅkhātaṃ khaggaṃ. Duvidho",
  "tika-s0301t:1217_6": "hi khaggo maṇḍalaggo dīghaggoti. Tattha yassa aggo maṇḍalākārena ṭhito, so maṇḍalaggo.",
  "tika-s0301t:1217_7": "Yassa pana asiputtikā viya dīgho, so dīghaggo.",
  "tika-s0301t:1218_0": "Sāsanāti anusāsanā. “Namo…pe… sambuddhassā”ti evaṃ vuttā pañcapadikagāthā. Satthusāsane",
  "tika-s0301t:1218_1": "hi lokiyacchandaṃ anapekkhitvā esā pañcapadikagāthāti daṭṭhabbā. Okkāvaradharāti",
  "tika-s0301t:1218_2": "pubbapurisasaṅkhātaukkākavaṃsavaradhārikā. Sakkāti sakkuṇeyyaṃ.",
  "tika-s0301t:1219_0": "Evanti “sace me aṅgamaṅgānī”tiādinā iminā pakārena. “Pañca gāthāsatāni pana aṭṭhakathaṃ",
  "tika-s0301t:1219_1": "āruḷhāni, idha pana dve eva uddhaṭā”ti vadanti. Paharituṃ vāti ekavārampi hatthena",
  "tika-s0301t:1219_2": "vā pādena vā paharitumpi parāmasitumpi asakkontoti attho. So hi tassā ariyasāvikāya",
  "tika-s0301t:1219_3": "ānubhāvena attano sāmatthiyena vase vattāpanatthaṃ santajjitvāpi tadanuvattanto nibbiso",
  "tika-s0301t:1219_4": "ahosi. Tenāha “bhotī”tiādi.",
  "tika-s0301t:1220_0": "Tassa brāhmaṇassāti attano sāmikabrāhmaṇassa. Upasaṃharantīti upanentī. Tasmiṃ samayeti",
  "tika-s0301t:1220_1": "tasmiṃ dukkhuppattikāle “sabbe saṅkhārā dukkhā”ti bhagavato vacanaṃ anussaritvā “dasabalassa",
  "tika-s0301t:1220_2": "bhagavato”tiādīsu yathāparicitaṃ guṇapadaṃ anussari. Tenāha “dasabalaṃ sarī”ti.",
  "tika-s0301t:1221_0": "Khantisoraccarahitatāya kujjhitvā. Bhijjitvāti saṃyatābhāvato tassa brāhmaṇassa antare",
  "tika-s0301t:1221_1": "mettibhedena bhijjitvā. Evamevāti yathā etarahi akāraṇena, evameva aññadāpi akāraṇenāti",
  "tika-s0301t:1221_2": "attho. Nikkāraṇatādīpane evaṃ-saddo, eva-saddo pana avadhāraṇattho. Nikkāraṇatā ca",
  "tika-s0301t:1221_3": "nāma niratthakatā, niratthakavippalāpabhāvenettha evaṃ-saddassa gahaṇe pavatti gavesitabbā.",
  "tika-s0301t:1221_4": "Garahattho vāyaṃ evaṃ-saddo anekatthattā nipātānaṃ. Garahatthatā cassa vasalisaddasannidhānato pākaṭā eva.",
  "tika-s0301t:1222_0": "Gāmanigamaraṭṭhapūjitoti iminā gāmanigamaraṭṭhasāmikehi pūjitabhāvo dīpito gāmādīnaṃ",
  "tika-s0301t:1222_1": "tesaṃ vase vattanato. Asukassa nāma puggalassa. Sesanti abhikkantantiādi, yampi caññaṃ",
  "tika-s0301t:1222_2": "idhāgataṃ heṭṭhā vaṇṇitañca.",
  "tika-s0301t:1223": "Dhanañjānīsuttavaṇṇanā niṭṭhitā.",
  "tika-s0301t:1224": "2. Akkosasuttavaṇṇanā",
  "tika-s0301t:1225_0": "188. Bhāradvājova soti bhāradvājo nāma eva so brāhmaṇo. Gottavasena hi tayidaṃ nāmaṃ,",
  "tika-s0301t:1225_1": "visesena panetaṃ jātanti dassetuṃ “pañcamattehī”tiādi vuttaṃ. Jānikatāti ñātivaggahānikatā.",
  "tika-s0301t:1225_2": "Pakkho bhinnoti tato eva ñātipakkho naṭṭho. Yathā domanassito anattamanoti vattabbaṃ",
  "tika-s0301t:1225_3": "labhati, evaṃ kupitoti āha “domanassena cā”ti. Dasahīti anavasesapariyādānavasena",
  "tika-s0301t:1225_4": "vuttaṃ pañcahi gāthāsatehi akkosanto tathā akkoseyyāti katvā. Tattha pana yena kenaci",
  "tika-s0301t:1225_5": "akkosantopi akkosatiyeva nāma. Karosi mama bhātikassa pabbajjaṃ.",
  "tika-s0301t:1226_0": "Sambhuñjatīti sambhogaṃ karoti. Akkosādīhi ekato bhuñjati. Vītiharatīti byatihāraṃ",
  "tika-s0301t:1226_1": "karoti, akkosato paccakkosanādinā vinimayaṃ karotīti attho. Tenāha “katassa paṭikāraṃ",
  "tika-s0301t:1226_2": "karotī”ti. Assa anussavavasena sutvā “sapati ma”nti saññino bhayaṃ uppajjīti yojanā.",
  "tika-s0301t:1226_3": "Assāti brāhmaṇassa. Sutvāti padaṃ ubhayatthāpi yojetabbaṃ “tavevetaṃ brāhmaṇāti sutvā,",
  "tika-s0301t:1226_4": "anussavavasena sutvā”ti ca. Kāmaṃ kisavacchādayo sapanaṃ nādaṃsu, devatānaṃyeva hi",
  "tika-s0301t:1226_5": "so attho, sattānaṃ pana tathā saññā uppannā, sopi tathāsaññī ahosi. Tenāha “anussavavasenā”ti.",
  "tika-s0301t:1227_0": "Dantassa sabbaso damathaṃ upagatattā. Nibbisevanassāti rāgadosādihetukavipphandanarahitassa.",
  "tika-s0301t:1227_1": "Tassevāti paṭikujjhantasseva puggalassa tena kodhena pāpaṃ hoti pāpassa santānantarasaṅkantiyā",
  "tika-s0301t:1227_2": "abhāvato. Keci pana “tassevāti tasseva paṭikujjhantapurisassa tena paṭikujjhanena.",
  "tika-s0301t:1227_3": "Pāpiyoti paṭikujjhantapuggalassa lāmakataro”ti evamettha atthaṃ vadanti. Satiyā samannāgato",
  "tika-s0301t:1227_4": "hutvā paṭisaṅkhāne ṭhito adhivāseti, na saho mūḷho hutvāti adhippāyo. Ubhinnaṃ tikicchantanti",
  "tika-s0301t:1227_5": "ubhinnaṃ uppannakodhasaṅkhātaṃ kilesabyādhiṃ tikicchantaṃ vūpasamentaṃ taṃ puggalaṃ.",
  "tika-s0301t:1227_6": "Yo puggalotiādinā purimāsu gāthāsu pavattitāni padāni sambandhitvā dasseti. Pañcasu",
  "tika-s0301t:1227_7": "khandhesu yāthāvato vinītā ariyadhammassa kovidā nāma hontīti āha “dhammassāti pañcakkhandhadhammassā”ti.",
  "tika-s0301t:1227_8": "Idāni tamatthaṃ paripuṇṇaṃ katvā dassento āha “catusaccadhammassa vā”ti.",
  "tika-s0301t:1228": "Akkosasuttavaṇṇanā niṭṭhitā.",
  "tika-s0301t:1229": "3. Asurindakasuttavaṇṇanā",
  "tika-s0301t:1230_0": "189. Tenevāti bhātupabbajiteneva. Assevāti titikkhassa. “Taṃ jayaṃ hotī”ti liṅgavipallāsavasena",
  "tika-s0301t:1230_1": "vuttanti āha “so jayo hotī”ti, dujjayaṃ kodhaṃ titikkhāya jinantassāti adhippāyo.",
  "tika-s0301t:1230_2": "Yasmā titikkhādayo na kodhavasikaṃ dhuraṃ, taṃ pana bālānaṃ maññanāmattanti idha",
  "tika-s0301t:1230_3": "imamatthaṃ vibhāvetuṃ “katamassā”tiādi vuttaṃ. Vijānatova jayo na avijānato titikkhāya",
  "tika-s0301t:1230_4": "abhāvato. Na hi avijānanto andhabālo kodhaṃ vijetuṃ sakkoti. Kevalaṃ jayaṃ maññati",
  "tika-s0301t:1230_5": "kilesehi parājito samānopīti adhippāyo.",
  "tika-s0301t:1231": "Asurindakasuttavaṇṇanā niṭṭhitā.",
  "tika-s0301t:1232": "4. Bilaṅgikasuttavaṇṇanā",
  "tika-s0301t:1233_0": "190. Suddhanti kevalaṃ sambhāravirahitaṃ. Sambhārayuttanti kaṭukabhaṇḍādisambhārasahitaṃ.",
  "tika-s0301t:1233_1": "Kañjito nibbattattā kañjikaṃ, āranālaṃ, bilaṅganti attho. Nāmaṃ gahitaṃ saṅgītikāle",
  "tika-s0301t:1233_2": "“bilaṅgikabhāradvājo”ti visesanavasena. Tayoti dhanañjāniyā sāmiko bhāradvājo, akkosakabhāradvājo,",
  "tika-s0301t:1233_3": "asundarikabhāradvājoti ādito tīsu suttesu āgatā tayo. Meti mayhaṃ.",
  "tika-s0301t:1234": "Bilaṅgikasuttavaṇṇanā niṭṭhitā.",
  "tika-s0301t:1235": "5. Ahiṃsakasuttavaṇṇanā",
  "tika-s0301t:1236_0": "191. Esāti brāhmaṇo. “Ahiṃsako aha”nti tadatthaṃ sādhetuṃ icchāya kathesīti vuttaṃ",
  "tika-s0301t:1236_1": "“ahiṃsakapañhaṃ pucchī”ti. Tathā ce assāti yathā te nāmassa attho, tathā cetaṃ bhaveyyāsi",
  "tika-s0301t:1236_2": "anvatthanāmako bhaveyyāsi ahiṃsako eva siyāti. Na dukkhāpeti dukkhamattampi na uppādeti,",
  "tika-s0301t:1236_3": "dukkhato apanetīti attho.",
  "tika-s0301t:1237": "Ahiṃsakasuttavaṇṇanā niṭṭhitā.",
  "tika-s0301t:1238": "6. Jaṭāsuttavaṇṇanā",
  "tika-s0301t:1239": "192. Jaṭāpañhassāti “antojaṭā bahijaṭā”ti evaṃ jaṭāpariyāyassa pañhassa.",
  "tika-s0301t:1240": "Jaṭāsuttavaṇṇanā niṭṭhitā.",
  "tika-s0301t:1241": "7. Suddhikasuttavaṇṇanā",
  "tika-s0301t:1242_0": "193. Suddhikapañhassāti “nābrāhmaṇo sujjhatī”ti evaṃ suddhasannissitassa pañhassa.",
  "tika-s0301t:1242_1": "Sīlasampannoti pañcavidhaniyamalakkhaṇena sīlena samannāgato. Tapokammanti anasanapañcātapatappanādiparibhedanatapokammaṃ",
  "tika-s0301t:1242_2": "karontopi. Vijjāti tayo vedāti vadanti “tāya idhalokatthaṃ paralokatthaṃ ñāyantī”ti",
  "tika-s0301t:1242_3": "katvā. Gottacaraṇanti gottasaṅkhātaṃ caraṇaṃ. Brāhmaṇo sujjhati jeṭṭhajātikattā.",
  "tika-s0301t:1242_4": "Tathā hi so eva tapaṃ ācarituṃ labhati, na itaro. Aññā lāmikā pajāti itaravaṇṇaṃ",
  "tika-s0301t:1242_5": "vadati. Vacanasahassampīti gāthānekasahassampi. Anto kilesehi pūtiko sabhāvena pūtiko.",
  "tika-s0301t:1242_6": "Kiliṭṭhehi kāyakammādīhi kāyaduccaritādīhi.",
  "tika-s0301t:1243": "Suddhikasuttavaṇṇanā niṭṭhitā.",
  "tika-s0301t:1244": "8. Aggikasuttavaṇṇanā",
  "tika-s0301t:1245_0": "194. Aggiparicaraṇavasenāti aggihuttajuhanavasena. Sannihitoti missībhāvaṃ sampāpito.",
  "tika-s0301t:1245_1": "Tathābhūto ca so sappinā saddhiṃ yojito nāma hotīti āha “saṃyojito”ti. Apāyamaggaṃ",
  "tika-s0301t:1245_2": "okkamati micchādiṭṭhimicchāsaṅkappādīnaṃ attano santāne samuppādanato. Tenāha “imaṃ laddhi”ntiādi.",
  "tika-s0301t:1246": "Jātiyāti sadosakiriyāparādhassa asambhavena parisuddhāya jātiyā. Nānappakāre aṭṭhārasavijjāṭṭhānasaññite ganthe. Sutavāti sutvā niṭṭhaṃ patto aggadakkhiṇeyyattāti adhippāyo.",
  "tika-s0301t:1247_0": "Pubbenivāsañāṇenāti idaṃ loke sāsane ca niruḷhatāvasena vuttaṃ. Aññe hi pubbenivāsaṃ",
  "tika-s0301t:1247_1": "jānantā pubbenivāsañāṇeneva jānanti, bhagavā pana sabbaññutaññāṇenapi jānāti. Dibbena",
  "tika-s0301t:1247_2": "cakkhunāti etthāpi eseva nayo. Sabbaso jāti khīyati etenāti jātikkhayo, aggamaggo,",
  "tika-s0301t:1247_3": "tena pattabbattā āpannattā ca jātikkhayo arahattaṃ. Jānitvā vositavosānoti vijānitabbaṃ",
  "tika-s0301t:1247_4": "catusaccadhammaṃ maggañāṇena jānitvā soḷasannampi kiccānaṃ vositavosāno.",
  "tika-s0301t:1248_0": "Uppattiṃ dīpetvāti pāyasadānassa āgamanaṃ pakāsetvā. Gāthāhi abhigītanti dvīhi gāthāhi",
  "tika-s0301t:1248_1": "mayā abhigītaṃ. Abhuñjitabbanti bhuñjituṃ na yuttaṃ. “Abhojaneyya”nti kasmā vuttaṃ,",
  "tika-s0301t:1248_2": "nanu bhagavato ajjhāsayo accantameva suddhoti? Saccametaṃ, brāhmaṇo pana pubbe adātukāmo",
  "tika-s0301t:1248_3": "pacchā gāthā sutvā dhammadesanāya muduhadayo hutvā dātukāmo ahosi, tasmā taṃ bhikkhūnaṃ",
  "tika-s0301t:1248_4": "anāgate diṭṭhānugatiāpajjanatthaṃ paṭikkhipi. Tathā hi anantarasutte kasibhāradvājasutte",
  "tika-s0301t:1248_5": "ca evameva paṭipajji. Tenāha “tvaṃ brāhmaṇā”tiādi. Kilañjamhi…pe… pakāsitāti etena",
  "tika-s0301t:1248_6": "gāthaṃ uddesaṭṭhāneva ṭhapetvā bhagavā brāhmaṇassa vitthārena dhammaṃ desesīti dasseti.",
  "tika-s0301t:1248_7": "Gāyanenāti gāyanakena, gānena vā. Atthañca dhammañcāti sadevakassa lokassa hitañceva",
  "tika-s0301t:1248_8": "tassa kāraṇañca. Sampassantānanti sammadeva passantānaṃ. Dhammoti paveṇiāgato cārittadhammo",
  "tika-s0301t:1248_9": "na hoti. Bhojanesu ukkaṃsagataṃ dassetuṃ “sudhābhojana”nti āha. Dhamme satīti ariyānaṃ",
  "tika-s0301t:1248_10": "ācāradhamme sati taṃ ālambitvā jīvantānaṃ etadeva seṭṭhanti “somaṃ bhuñjeyya pāyasa”nti",
  "tika-s0301t:1248_11": "taṃ ārabbha kathāya uppannattā.",
  "tika-s0301t:1249_0": "Sallakkheti ayaṃ brāhmaṇo. Sesā paccayā niddosā te ārabbha kathāya appavattitattā.",
  "tika-s0301t:1249_1": "Kukkuccavūpasantanti aggiāhitapadassa viya saddasiddhi veditabbā. Annena pānenāti",
  "tika-s0301t:1249_2": "lakkhaṇavacanametaṃ yathā “kākehi sappi rakkhitabba”nti. Tenāha “desanāmattameta”nti.",
  "tika-s0301t:1249_3": "Bahusassaphaladāyakaṃ sukhettaṃ viya paṭiyattanti sammā kasanabījanaudakānayanāpanayanādinā",
  "tika-s0301t:1249_4": "susajjitaṃ khettaṃ viya sīlādiguṇavisesasampādanena paṭiyattaṃ puññakkhettaṃ etaṃ.",
  "tika-s0301t:1250": "Aggikasuttavaṇṇanā niṭṭhitā.",
  "tika-s0301t:1251": "9. Sundarikasuttavaṇṇanā",
  "tika-s0301t:1252_0": "195. Ānetvā hunitabbato āhuti. Sappimadhupāyasādīhi aggiṃ juhoti etthāti aggihuttaṃ,",
  "tika-s0301t:1252_1": "sādhiṭṭhānaṃ veditabbaṃ. Tenāha “agyāyatana”ntiādi. Suvisodhito cassāti nihīnajātikānaṃ",
  "tika-s0301t:1252_2": "anena suṭṭhu visodhito ca bhaveyya. “Me”ti padaṃ ānetvā sambandho.",
  "tika-s0301t:1253_0": "Aphalaṃ karotīti ito paṭṭhāya yāva demīti padaṃ. Tāva anantarasuttavaṇṇanāya āgatasadisamevāti",
  "tika-s0301t:1253_1": "peyyālavasena ṭhapesi, na sappisaṅkhāraṭṭhapanaṃ. Himapātassa ca sītavātassa ca paṭibāhanatthanti",
  "tika-s0301t:1253_2": "akāraṇametanti taṃ anādiyitvā aññameva sukāraṇaṃ dassetuṃ “paṭibalovā”tiādi vuttaṃ.",
  "tika-s0301t:1253_3": "Sañjānitvāti “nāyaṃ brāhmaṇo”ti sañjānitvā.",
  "tika-s0301t:1254": "Nīcakesantanti rassakesantaṃ. Brāhmaṇānaṃ suddhiatthā sikhāti āha “pavattamattampi, sikhaṃ adisvā”ti, “paramahaṃsaparikkhādinā”ti keci.",
  "tika-s0301t:1255_0": "Akāraṇaṃ dakkhiṇeyyabhāvassa jāti adakkhiṇeyyabhāvahetūnaṃ pāpadhammānaṃ apaṭikkhepabhāvato.",
  "tika-s0301t:1255_1": "Etanti sīlādibhedaṃ caraṇaṃ. Dakkhiṇeyyabhāvassa kāraṇaṃ adakkhiṇeyyabhāvakārakapāpadhammānaṃ",
  "tika-s0301t:1255_2": "tadaṅgādivasena pajahanato. Assāti brāhmaṇassa. Tamatthanti taṃ dakkhiṇeyyabhāvassa",
  "tika-s0301t:1255_3": "kāraṇatāsaṅkhātamatthaṃ upamāya vibhāvento. Sālādikaṭṭhā jātovāti sālādivisuddhakaṭṭhāva",
  "tika-s0301t:1255_4": "jāto. Sāpānadoṇiādiavisuddhakaṭṭhā jāto aggikiccaṃ na ca na karoti. Evanti yathā",
  "tika-s0301t:1255_5": "aggi yato kutoci jātopi aggikiccaṃ karotiyeva, evaṃ caṇḍālakulādīsu jātopi dakkhiṇeyyo",
  "tika-s0301t:1255_6": "na na hoti guṇasampadāvasena ariyānaṃ vaṃse pajātattāti āha “guṇasampattiyā jātimā”ti.",
  "tika-s0301t:1255_7": "Dhitiyā guṇasampattiyā pamukhabhāvaṃ dassetuṃ “so hī”tiādi vuttaṃ. Tattha dhitiyāti",
  "tika-s0301t:1255_8": "vīriyena. Tañhi anuppannānaṃ kusaladhammānaṃ uppādanaparibrūhanehi te dhāreti. Hiriyā",
  "tika-s0301t:1255_9": "dose nisedheti, sammadeva pāpānaṃ jigucchane sati tesaṃ pavattiyā avasaro eva natthi.",
  "tika-s0301t:1255_10": "Monadhammena ñāṇasaṅkhātena ottappadhammena. Kāraṇākāraṇajānanakoti tesaṃ tesaṃ dhammānaṃ",
  "tika-s0301t:1255_11": "yathābhūtaṃ ṭhānaṃ, pāpadhammānaṃ vā vippakārasabhāvaṭṭhānaṃ jānanako.",
  "tika-s0301t:1256_0": "Paramatthasaccena nibbānena ārammaṇapaccayabhūtena ariyamaggena danto. Indriyadamenāti",
  "tika-s0301t:1256_1": "tato eva ariyena indriyasaṃvarena upagato. Vidanti tehi saccānīti vedā. Maggavedānaṃ",
  "tika-s0301t:1256_2": "antanti ariyaphalaṃ. Kilesānaṃ antanti tesaṃ anuppādanirodhaṭṭhānaṃ. Yaññoti aggaphalaṃ.",
  "tika-s0301t:1256_3": "Niratthakanti aphalaṃ tesaṃ anāgamanato, āgatānampi aggadakkhiṇeyyābhāvato. Juhati deti.",
  "tika-s0301t:1257_0": "Suyiṭṭhanti sudānaṃ aggadakkhiṇeyyalābhena. Suhutanti tasseva vevacanaṃ. Atha vā",
  "tika-s0301t:1257_1": "suyiṭṭhanti suṭṭhu sammadeva yiṭṭhaṃ sāre upanītaṃ mama idaṃ deyyavatthu. Suhutanti etthāpi eseva nayo.",
  "tika-s0301t:1258_0": "Upahaṭamatteti brāhmaṇena “bhuñjatu bhava”nti upanītamatte. Nibbattitojamevāti savatthukaṃ",
  "tika-s0301t:1258_1": "aggahetvā vatthuto vivecitaojameva. Tena taṃ sukhumattaṃ gatanti taṃ habyasesaṃ sabbaso",
  "tika-s0301t:1258_2": "sukhumabhāvaṃ gatanti ojāya anoḷārikatāya purimākāreneva paññāyamānataṃ sandhāya",
  "tika-s0301t:1258_3": "vuttaṃ, na pana ojāya eva kevalāya gahaṇaṃ sandhāya. Sā hi avinibbhogavuttitāya visuṃ",
  "tika-s0301t:1258_4": "gaṇhituṃ na sakkā, tasmā devatāhipi savatthukā gayhati. Manussānaṃ vatthūti karajakāyamāha.",
  "tika-s0301t:1258_5": "Oḷārikavatthutāya devānaṃ viya gahaṇī na tikkhāti dibbojasammissatāya sammā pariṇāmaṃ",
  "tika-s0301t:1258_6": "na gacchati. Sukhumāpi samānā dibbojā tena pāyasena missitā oḷārikasammissatāya sukhumavatthukānaṃ",
  "tika-s0301t:1258_7": "devānaṃ sukhadā na hotīti imamatthaṃ dasseti “goyūse panā”tiādinā. Paribhogavatthuno",
  "tika-s0301t:1258_8": "oḷārikatāya vā devānaṃ dukkaraṃ sammā pariṇāmetuṃ, dibbojāya garutarabhāvena manussānaṃ.",
  "tika-s0301t:1258_9": "Tenāha bhagavā “na khvāha”ntiādi. Samāpatticittasamuṭṭhitā tejodhātu jhānānubhāvasantejitā",
  "tika-s0301t:1258_10": "tikkhatarā hotīti vuttaṃ “aṭṭha…pe… pariṇāmeyyā”ti. Bhagavato pana suddheneva pariṇamatīti",
  "tika-s0301t:1258_11": "vuttaṃ “pākatikenevā”ti, jhānānubhāvappattena jhānena vinā sabhāvasiddheneva.",
  "tika-s0301t:1259_0": "“Appaharite”ti ettha appa-saddo “appiccho”tiādīsu viya abhāvatthoti āha “appahariteti",
  "tika-s0301t:1259_1": "aharite”ti. Pātisatepi pāyase. Na āluḷatīti na āvilaṃ hoti. Anāgantāva gaccheyya",
  "tika-s0301t:1259_2": "“attanāpi na paribhuñji, aññesaṃ na dāpesi, kevalaṃ pāyasaṃ nāsesī”ti domanassappatto.",
  "tika-s0301t:1260_0": "Dāru samādahānoti dāruhariddi dārusmiṃ tassa dahanto. Yadītiādi dārujhāpanassa bahiddhabhāvasādhanaṃ",
  "tika-s0301t:1260_1": "asuddhahetūnaṃ paṭipakkhābhāvato tassa. Khandhādīsu kusalāti tesu sabhāvato samudayato",
  "tika-s0301t:1260_2": "atthaṅgamato assādato ādīnavato nissaraṇato jānanato chekā paṇḍitā. Ñāṇajotinti ñāṇamayaṃ",
  "tika-s0301t:1260_3": "jotiṃ. Jālemīti pajjalitaṃ karomi. Niccaṃ pajjalitaggi sabbatthakameva vigatasammohandhakāratāya",
  "tika-s0301t:1260_4": "ekobhāsabhāvato. Sabbaso vikkhepābhāvato niccasamāhitatto. Evaṃ vadatīti caritaṃ",
  "tika-s0301t:1260_5": "brahmacariyaṃ gahetvā carāmīti evaṃ vattamānaṃ viya vadati āsannataṃ hadaye ṭhapetvā.",
  "tika-s0301t:1261_0": "Khāribhāroti khāribhārasadiso. Tenāha “yathā”tiādi. Khandhena vayhamānoti kāje pakkhipitvā",
  "tika-s0301t:1261_1": "khandhena vayhamāno. Pathaviyā saddhiṃ phuseti bhārassa garukabhāvena kājassa pariṇamanena.",
  "tika-s0301t:1261_2": "Mānena attano jātiādīni paggaṇhato aññassa tāni na sahatīti āha – “tattha tattha",
  "tika-s0301t:1261_3": "issaṃ uppādento”ti, tattha tattha jātiādimānavatthusmiṃ garutaraggahaṇena saṃsīdeyyāti",
  "tika-s0301t:1261_4": "adhippāyo. Kodho dhūmoti yathāpi bhāsuro aggi dhūmena upakkiliṭṭho, evaṃ kodhena",
  "tika-s0301t:1261_5": "upakkiliṭṭho. Ñāṇaggīti tassa kodho dhūmo. Musāvādova mosavajjaṃ. Yathā ñāṇe sati",
  "tika-s0301t:1261_6": "musāvādo natthi, evaṃ musāvāde sati ñāṇampīti tena taṃ nirodhitaṃ viya hotīti āha",
  "tika-s0301t:1261_7": "– “musāvādena paṭicchannaṃ ñāṇa”nti. Yathā sujāya vinā brāhmaṇānaṃ yāgo na ijjhati,",
  "tika-s0301t:1261_8": "evaṃ pahūtajivhāya vinā satthu dhammayāgo na ijjhatīti jivhā sujāpariyāyā vuttā.",
  "tika-s0301t:1261_9": "Joti ṭhiyati etthāti jotiṭṭhānaṃ vedi, yaṃ aggikuṇḍaṃ. Sattānaṃ hadayaṃ jotiṭṭhānaṃ",
  "tika-s0301t:1261_10": "ñāṇaggino tattha samujjalanato. Attāti cittaṃ “āhito ahaṃ māno etthā”ti katvā.",
  "tika-s0301t:1262_0": "Dhammo rahadoti assaddhiyādiālasiyābhāvato kilesamalapakkhālanato paramagginibbutāvahanato",
  "tika-s0301t:1262_1": "ariyamaggadhammo anāvilo rahado. Heṭṭhupariyavālukāti viparivattitavālukā hutvā.",
  "tika-s0301t:1262_2": "Āluḷāti ākulajātā. Paṇḍitānaṃ pasatthoti paṇḍitānaṃ purato seṭṭho. Seṭṭhabhāvena",
  "tika-s0301t:1262_3": "santo pāsaṃso hutvā kilese bhindati samucchindatīti sabbhīti vuccati. Tenāha “uttamaṭṭhenā”ti.",
  "tika-s0301t:1262_4": "Tathā cāha bhagavā “maggānaṭṭhaṅgiko seṭṭho”ti.",
  "tika-s0301t:1263_0": "Vacīsaccanti iminā “caturaṅgasamannāgatā vācā suparisuddhā hotī”ti sammāvācaṃ dasseti.",
  "tika-s0301t:1263_1": "Saccasaṃyamapadehi dassitā maggadhammā idha “dhammo”ti adhippetāti āha – “dhammoti",
  "tika-s0301t:1263_2": "iminā…pe… dassetī”ti. Maggasaccaṃ gahitaṃ anantaragāthāya anekehi visesetvā vuttattā.",
  "tika-s0301t:1263_3": "Atthatoti pubbaṅgamattādiatthato. Tāya hi sakiccaṃ karontiyā itare sabbepi tadanuvattikā",
  "tika-s0301t:1263_4": "honti. Taggatikattāti sammādiṭṭhiyā upakārakabhāvena tāya samānagatikattā. Ārammaṇañhi",
  "tika-s0301t:1263_5": "vitakkenāhaṭaṃ paññā vicinituṃ sakkoti. Tathā hi so paññākkhandhena saṅgahaṃ gato.",
  "tika-s0301t:1263_6": "Dhammoti sabhāvato samādhi gahito, itare dve tadupakārattā. Tathā hi “evaṃdhammā",
  "tika-s0301t:1263_7": "te bhagavanto”tiādīsu samādhi “dhammo”ti vutto. Paramatthasaccaṃ gahitaṃ sabbesaṃ",
  "tika-s0301t:1263_8": "seṭṭhabhāvato. Yathāha – “yāvatā, bhikkhave, dhammā saṅkhatā vā asaṅkhatā vā, virāgo",
  "tika-s0301t:1263_9": "tesaṃ aggamakkhāyatī”ti. Atthatoti tato eva paramatthato, anantaraṃ vuccamānānaṃ",
  "tika-s0301t:1263_10": "vā maggadhammānaṃ ārammaṇabhāvato. Pañcaṅgāni gahitāni tāsaṃ maggabhāvato. Tīṇi aṅgāni.",
  "tika-s0301t:1263_11": "Brahmacariyaṃ nāmāti etaṃ nibbānagāmi uttamaṭṭhena maggabrahmacariyaṃ nāma. Majjhe",
  "tika-s0301t:1263_12": "sitāti līnuddhaccādiantadvayavivajjanena majjhe majjhimapaṭipadābhāvanaṃ nissitā.",
  "tika-s0301t:1263_13": "Sassatucchedaggahaṇaṃ hettha padhānatāya nidassanamattaṃ. Seṭṭhappattīti seṭṭhabhāvappatti.",
  "tika-s0301t:1263_14": "Ta-kāro padasandhikaroti “sa ujubhūtesū”ti vattabbe majjhe ta-kāro padasandhikaro,",
  "tika-s0301t:1263_15": "“sa dujjubhūtesūti keci paṭhanti, tesaṃ da-kāro padasandhikaro. Sa-iti sundariko",
  "tika-s0301t:1263_16": "brāhmaṇo vuttoti katvā āha “sa tva”nti, so tvanti attho. Dhammo sāriyo paridhānabhūtā",
  "tika-s0301t:1263_17": "alaṅkārā etassāti dhammasārī. Atha vā dhammehi sāritavāti dhammasārī, tehi sāretvā",
  "tika-s0301t:1263_18": "ṭhitavāti attho. Tenāha “kusaladhammehī”tiādi.",
  "tika-s0301t:1264": "Sundarikasuttavaṇṇanā niṭṭhitā.",
  "tika-s0301t:1265": "10. Bahudhītarasuttavaṇṇanā",
  "tika-s0301t:1266_0": "196. Samantatoti dakkhiṇavāmānaṃ vasena samantato. Ūrubaddhāsananti ūrūnaṃ bandhanavasena",
  "tika-s0301t:1266_1": "nisajjanaṃ. Dvinnaṃ ūrūnaṃ aññamaññabandhanavasena ābhujitākāraṃ sandhāyāha “ābhujitvāti",
  "tika-s0301t:1266_2": "bandhitvā”ti. Heṭṭhimakāyassa anujukaṃ ṭhapanaṃ nisajjāvacaneneva bodhitanti “ujuṃ",
  "tika-s0301t:1266_3": "kāya”nti ettha kāya-saddo uparimakāyavisayoti āha “uparimaṃ sarīraṃ ujukaṃ ṭhapetvā”ti.",
  "tika-s0301t:1266_4": "Taṃ pana ujukaṭṭhapanaṃ sarūpato payojanato ca dassetuṃ “aṭṭhārasā”tiādi vuttaṃ.",
  "tika-s0301t:1266_5": "Parimukhanti ettha pari-saddo abhisaddena samānatthoti āha “kammaṭṭhānābhimukha”nti,",
  "tika-s0301t:1266_6": "bahiddhā puthuttārammaṇato nivāretvā kammaṭṭhānaṃyeva purekkhatoti attho. Pariggahaṭṭho",
  "tika-s0301t:1266_7": "“pariṇāyikā”tiādīsu viya. Mukhanti niyyānaṭṭho “suññatavimokkhamukha”ntiādīsu viya.",
  "tika-s0301t:1266_8": "Paṭipakkhato niggamanaṭṭho hi niyyānaṭṭho, tasmā pariggahitaniyyānanti sabbathā gahitasammosaṃ",
  "tika-s0301t:1266_9": "pariccattasammosaṃ satiṃ katvā paramaṃ satinepakkaṃ upaṭṭhapetvāti attho. Chabbaṇṇā…pe…",
  "tika-s0301t:1266_10": "nisīdi brāhmaṇassa pasādasañjānanatthaṃ. Aṭavimukhā caramānāti gocaraṃ gaṇhantā.",
  "tika-s0301t:1267_0": "Ajjasaṭṭhinti ajja channaṃ pūraṇī saṭṭhī divasavutti, ajja ādiṃ katvā cha divaseti",
  "tika-s0301t:1267_1": "attho. Accantasaṃyoge cetaṃ upayogavacanaṃ. Ajja chadivasamattakāti ajjato chaṭṭhadivasamattakā.",
  "tika-s0301t:1267_2": "Lāmakāti nihīnā nipphalā. Tenāha “tilakhāṇukā”tiādi.",
  "tika-s0301t:1268": "Ussāhenāti uddhaṃ uddhaṃ pasārena abhibhavanena. Taṃ pana nesaṃ abhibhavanaṃ dassetuṃ “kaṇṇanaṅguṭṭhādīnī”tiādimāha.",
  "tika-s0301t:1269": "“Uppāṭakapāṇakā”ti tacaṃ uppāṭetvā viya khādakapāṇakā ūkāmaṅgulādayo.",
  "tika-s0301t:1270": "Kaḷārapiṅgalāti nikkhantapiṅgalakkhikā, kaḷārapiṅgalāti vā rattagattā ca piṅgalacakkhukā ca. Tilakāhatāti āhatatilakā, tilappamāṇehi bindūhi samantato santhatasarīrā.",
  "tika-s0301t:1271_0": "Paṭigāthāhi brāhmaṇassa dhammadesanaṃ vaḍḍhesīti pakatiyā tassa attanā kathetabbaṃ",
  "tika-s0301t:1271_1": "dhammadesanaṃ pabbajjāguṇakittanavasena sattahi vaḍḍhesi. Pabbajitvāti iṇāyikānaṃ",
  "tika-s0301t:1271_2": "attano palibodhaṃ tathā tathā jānāpetvā pabbajitvā.",
  "tika-s0301t:1272": "Yathā ca tattha bhagavā paṭipajji, taṃ dassetuṃ “puna divase”tiādi vuttaṃ.",
  "tika-s0301t:1273": "Taṃ taṃ kulagharaṃ pesetvāti taṃ taṃ tassa brāhmaṇassa dhītaraṃ tassa tassānucchavikassa brāhmaṇassa dento taṃ taṃ kulagharaṃ pesetvā brāhmaṇadhamme garukaraṇābhāvato.",
  "tika-s0301t:1274": "“Naṭṭhe mate pabbajite, napuṃsakepi bhattari;",
  "tika-s0301t:1275": "Itthiyā patiseṭṭhāya, na añño pati icchiyo”ti. –",
  "tika-s0301t:1276": "Ayañhi brāhmaṇadhammo. Ayyikaṭṭhāneti mātāmahiṭṭhāne ṭhapesi satthu cittārādhanavasenāti.",
  "tika-s0301t:1277": "Bahudhītarasuttavaṇṇanā niṭṭhitā.",
  "tika-s0301t:1278": "Paṭhamavaggavaṇṇanā niṭṭhitā.",
  "tika-s0301t:1279": "2. Upāsakavaggo",
  "tika-s0301t:1280": "1. Kasibhāradvājasuttavaṇṇanā",
  "tika-s0301t:1281": "197. Dakkhiṇāgirisminti dakkhiṇāgirijanapade, tasmiṃ dakkhiṇāgirijanapade dakkhiṇāgirivihāre. Khandhesu ṭhapetvā yuge yottehīti yottarajjūhi yuttāni payojitāni icceva attho.",
  "tika-s0301t:1282_0": "Paṭhamadivaseti vapanadivasesu paṭhamadivase āraddhadivase. Pañcaṅgānipi paripuṇṇāni,",
  "tika-s0301t:1282_1": "pageva itaraṅgānīti dassetuṃ “paripuṇṇapañcaṅgā”icceva vuttaṃ. Haritālamanosilāañjanehi",
  "tika-s0301t:1282_2": "uratthanādīsu ṭhapitattā ābhāya ujjalagattā. Avasesā balībaddā. Kilantagoṇaṃ mocetvā",
  "tika-s0301t:1282_3": "akilantassa yojanaṃ kilantaparivattanaṃ.",
  "tika-s0301t:1283": "Sīhakuṇḍalānīti sīhamukhakuṇḍalāni. Brahmaveṭhananti brahmuno veṭhanasadisaṃ, assanakhaveṭhanasadisanti attho.",
  "tika-s0301t:1284_0": "Buddhānaṃ kiccāni kālavasena vibhattāni pañca kiccāni bhavanti. Purebhattakiccanti",
  "tika-s0301t:1284_1": "bhattato pubbe buddhena kātabbakiccaṃ. Vītināmetvāti phalasamāpattiyā kālaṃ vītināmetvā.",
  "tika-s0301t:1284_2": "Kadāci ekotiādi tesaṃ tesaṃ vineyyānaṃ vinayanānurūpapaṭipattidassanaṃ. Pakatiyāti",
  "tika-s0301t:1284_3": "pakatibuddhavesena. Buddhānaṃ hi rūpakāyassa asītianubyañjanapaṭimaṇḍita-bāttiṃsamahāpurisa-",
  "tika-s0301t:1284_4": "lakkhaṇa-kāyappabhā-byāmappabhā-ketumālāvicittatā buddhaveso. Kadāci anekehi pāṭihāriyehi",
  "tika-s0301t:1284_5": "vattamānehīti iminā pāramīnaṃ nissandabhūtāni pāṭihāriyāni rucivaseneva pakāsanakāni",
  "tika-s0301t:1284_6": "bhavanti, na sabbadāti dasseti. Evañca katvā “indakhīlassa anto ṭhapitamatte dakkhiṇapāde”tiādivacanaṃ",
  "tika-s0301t:1284_7": "samatthitaṃ hoti. Bhagavato kāye pītarasmīnaṃ yebhuyyatāya “suvaṇṇarasasiñcanāni",
  "tika-s0301t:1284_8": "viyā”ti vatvā kāyamhi nīlādirasmīhi tahaṃ tahaṃ pītamissitaṃ sandhāya “vicitrapaṭaparikkhittāni",
  "tika-s0301t:1284_9": "viya cā”ti vuttaṃ. Madhurenākārena saddaṃ karonti tuṭṭharavaravanato.",
  "tika-s0301t:1285": "Tatthāti vihāre. Gandhamaṇḍalamāḷeti hatthena kataparibhaṇḍe samosaritagandhapupphadāme maṇḍalamāḷe.",
  "tika-s0301t:1286_0": "Upaṭṭhāneti pamukhe. “Ovadatī”ti vatvā tatthovādaṃ sāmaññato dassetuṃ, “bhikkhave”tiādi",
  "tika-s0301t:1286_1": "vuttaṃ. Sampattīti cakkhādiindriyapāripūri ceva hatthādisampadā ca. Samassāsitakāyo",
  "tika-s0301t:1286_2": "kilamathavinodanena. “Tañca kho samāpajjanenā”ti vadanti. Dutiyabhāgeti iminā aparabhāgaṃ",
  "tika-s0301t:1286_3": "tayo bhāge katvā tattha purimabhāgaṃ seyyanisajjāvasena samāpattīhi vītināmetīti",
  "tika-s0301t:1286_4": "dasseti. Lokanti rājagahādīsu yaṃ tadā upanissāya viharati, tattha aññattha vā bujjhanakaṃ",
  "tika-s0301t:1286_5": "vineyyasattalokaṃ buddhacakkhunā voloketi. Kālayuttanti tesaṃ indriyaparipākakālānurūpaṃ.",
  "tika-s0301t:1286_6": "Samayayuttanti tasseva vevacanaṃ. Samayayuttanti vā tehi ājānitabbavisesapaṭilābhānurūpaṃ.",
  "tika-s0301t:1287": "Paṭisallīnoti kālaparicchedaṃ katvā samāpattiṃ samāpanno. Adhippāyaṃ sampādento taṃ avirādhento, ajjhāsayānurūpanti attho.",
  "tika-s0301t:1288_0": "Sakala…pe… devatāyoti ettha lokadhātusākalyaṃ daṭṭhabbaṃ, na devatāsākalyaṃ. Na hi",
  "tika-s0301t:1288_1": "mahāsamaye viya sabbadā majjhimayāme dasasahassacakkavāḷe sabbattha sabbā devatā",
  "tika-s0301t:1288_2": "satthu samīpaṃ upagacchanti. Kilāsubhāvo kilamatho.",
  "tika-s0301t:1289": "Vihāracīvaraparivattanavasenāti vihāre nivatthanivāsanaparivattanavasena. Ādiyitvāti pārupanavasena gahetvā. Tenāha “dhāretvā”ti. Bhikkhācāranti bhikkhatthaṃ caritabbaṭṭhānaṃ.",
  "tika-s0301t:1290_0": "Atirocamānanti taṃ taṃ atikkamitvā samantato sabbadisāsu virocamānaṃ. Sarīrappabhanti",
  "tika-s0301t:1290_1": "attano sarīrappabhaṃ. Jaṅgamaṃ viya padumasaranti ratanamayakiñjakkhaṃ rajatamayakaṇṇikaṃ",
  "tika-s0301t:1290_2": "samantato samphullitakañcanapadumaṃ sañcārimasaraṃ viya. Gaganatalanti abbhamahikādiupakkilesavigamena",
  "tika-s0301t:1290_3": "suvisuddhaākāsatalaṃ viya. Tampi hi tārāgaṇakiraṇajālasamujjalatāya samantato virocati.",
  "tika-s0301t:1290_4": "Kanakasikharanti kanakagirisikharaṃ. Siriyā jalamānanti sabbaso anavajjāya sabbākārena",
  "tika-s0301t:1290_5": "paripuṇṇakāyatāya anaññasādhāraṇāya rūpakāyasiriyā samujjalaṃ, yassā rucirabhāvo",
  "tika-s0301t:1290_6": "viddhe vigatavalāhake puṇṇamāsiyaṃ paripuṇṇakalamanomamaṇḍalaṃ candamaṇḍalaṃ atirocati,",
  "tika-s0301t:1290_7": "pabhassarabhāvo sahassaraṃsikiraṇatejojālasamujjalaṃ sūriyamaṇḍalaṃ abhibhavati,",
  "tika-s0301t:1290_8": "hemasamujjalabhāvo tadubhaye abhibhuyya pavattamānaṃ ekakkhaṇe dasasahassilokadhātuvijjotanasamattha-mahābrahmuno",
  "tika-s0301t:1290_9": "pabhāsamudayaṃ abhivihacca bhāsati tapati virocati.",
  "tika-s0301t:1291_0": "Samantapāsādiketi samantato pasādāvahe. Tañca kho sabbaso saritabbatāyāti āha “pasādanīye”ti.",
  "tika-s0301t:1291_1": "Uttamadamathasamathamanuppatteti kāyavācāhi anuttaraṃ dantabhāvañceva anuttaraṃ cittavūpasamañca",
  "tika-s0301t:1291_2": "sampatte. Appasādenāti pasādābhāvena, pasādapaṭikkhepena vā assaddhiyena. Ubhayathāpi",
  "tika-s0301t:1291_3": "noti appasādo macchariyanti ubhayathāpi no eva, atha kho anattamanatāya upārambhādhippāyena",
  "tika-s0301t:1291_4": "apasādento, bhagavato mukhato kiñci desetukāmo vā evamāha. Tattha kāraṇaṃ dassento",
  "tika-s0301t:1291_5": "“bhagavato panā”tiādimāha. Atittanti tittiṃ agacchantaṃ. Kammabhaṅganti kammahāniṃ.",
  "tika-s0301t:1292_0": "Tikkhapañño esa brāhmaṇo, tathā hi na cirasseva arahattaṃ sacchikarissati. Kathāpavattanatthampi",
  "tika-s0301t:1292_1": "evamāha – “evaṃ ahaṃ imassa kañci dhammaṃ sotuṃ labhissāmī”ti. Veneyyavasenāti attano",
  "tika-s0301t:1292_2": "kasanakāribhāvakittanamukhena vinetabbapuggalavasena.",
  "tika-s0301t:1293_0": "Oḷārikānīti pākatikāni. “Esa uttamadakkhiṇeyyo”ti sañjātabahumāno. Pāḷiyaṃ “yugaṃ",
  "tika-s0301t:1293_1": "vā naṅgalaṃ vā”ti vā-saddo avuttavikappattho. Tena bījādiṃ saṅgaṇhāti, tasmā bījaṃ",
  "tika-s0301t:1293_2": "vā īsaṃ vā pariggahayottāni vāti ayamattho dassito hoti. Tathā hi bhagavā brāhmaṇassa",
  "tika-s0301t:1293_3": "paṭivacanaṃ dento “saddhā bīja”ntiādimāha. Pubbadhammasabhāgatāyāti paṭhamaṃ gahitadhammasabhāgatāya.",
  "tika-s0301t:1293_4": "Yaṃ panettha vattabbaṃ, taṃ aṭṭhakathāruḷhameva gahetabbañca saddato atthāpattito",
  "tika-s0301t:1293_5": "vā idha daṭṭhabbaṃ. Buddhānaṃ ānubhāvo ayaṃ, yadidaṃ pasaṅgāgatadhammamukhena desanaṃ",
  "tika-s0301t:1293_6": "ārabhitvā veneyyavinayanaṃ.",
  "tika-s0301t:1294_0": "Ananusandhikāti pucchānusandhivasena ananusandhikā. Evanti idāni vuccamānākārena.",
  "tika-s0301t:1294_1": "Etthāti etissā desanāya. Soti bhagavā. Tassāti brāhmaṇassa. Anukampāyāti asabbaññū",
  "tika-s0301t:1294_2": "hi satipi anukampāya pucchitamatte tiṭṭheyya, tathā jānantopi ananukampako, bhagavā",
  "tika-s0301t:1294_3": "pana ubhayadhammapāripūriyā “idaṃ apucchita”nti aparihāpetvā katheti. Samūlantiādinā",
  "tika-s0301t:1294_4": "saṅkhepena vuttamatthaṃ vivaranto “tatthā”tiādimāha. Tattha bījassa kasiyā mūlabhāvo",
  "tika-s0301t:1294_5": "nānantariyato tappamāṇavidhānato cāti āha “tasmiṃ…pe… kattabbato”ti. Tena anvayato",
  "tika-s0301t:1294_6": "byatirekato ca bījassa kasiyā mūlabhāvaṃ vibhāveti. Kusalāti iminā akusalā tato aññathāpi",
  "tika-s0301t:1294_7": "karonti, taṃ pana appamāṇanti dasseti.",
  "tika-s0301t:1295_0": "Tassāti brāhmaṇassa bījaṭṭhāniyassa dhammassa ca upakārabhāvato. Dhammasambandhasamatthabhāvatoti",
  "tika-s0301t:1295_1": "tathā vuttadhammassa phalena sambandhituṃ yojetuṃ samatthabhāvato. Tapo vuṭṭhīti",
  "tika-s0301t:1295_2": "vuttavacanaṃ sandhāya vuttaṃ. Saṅkhepato vuttamatthaṃ pākaṭaṃ kātuṃ “ayaṃ hī”tiādi",
  "tika-s0301t:1295_3": "vuttaṃ. Kassakassa upakārassa bījassa anantaraṃ vuṭṭhi vuccamānā aṭṭhāne vuttā nāma",
  "tika-s0301t:1295_4": "na hoti. Kasmā? Bījassa vappakāle anurūpāya vuṭṭhiyā icchitabbato, tasmā avasāne",
  "tika-s0301t:1295_5": "majjhe vā vuccamānāya dhammasambandhasamatthatā tassā vibhāvitā na siyā. Attano avisayeti",
  "tika-s0301t:1295_6": "jhānādiuttarimanussadhamme. Pacchāpīti kasisambhārakathanato pacchāpi. Vattabboti",
  "tika-s0301t:1295_7": "ekantena vattabbo. Tadanantaraṃyevāti bījānantaraṃyeva. Vuccamānā vuṭṭhi samatthā",
  "tika-s0301t:1295_8": "hoti, bījassa phalena sambandhane samatthāti dīpitā hoti anantaravacaneneva tassā",
  "tika-s0301t:1295_9": "āsannaupakārattadīpanato.",
  "tika-s0301t:1296_0": "Sampasādalakkhaṇāti pasīditabbe vatthusmiṃ sammadeva pasīdanalakkhaṇā. Okappanalakkhaṇāti",
  "tika-s0301t:1296_1": "saddheyyavatthuno evametanti pakkhandanalakkhaṇā. Mūlabījantiādīsu mūlameva bījaṃ",
  "tika-s0301t:1296_2": "mūlabījaṃ. Esa nayo sesesupi bījagāmassa adhippetattā. Bhūtagāmo pana mūlaṃ bījaṃ",
  "tika-s0301t:1296_3": "etassāti mūlabījantiādinā veditabbo. Bījabījanti pañcamaṃ pana paccayantarasamavāye",
  "tika-s0301t:1296_4": "sadisaphaluppattiyā visesakāraṇabhāvato virūhanasamatthe sāraphale niruḷho bījasaddo",
  "tika-s0301t:1296_5": "tadatthasiddhiyā mūlādīsupi kesuci pavattatīti tato nivattanatthaṃ ekena bīja-saddena",
  "tika-s0301t:1296_6": "visesetvā vuttaṃ “bījabīja”nti “dukkhadukkhaṃ rūparūpa”nti ca yathā. Evampi iminā",
  "tika-s0301t:1296_7": "atthena imassapi nippariyāyova bījabhāvoti dassento āha “taṃ sabbampi…pe… gacchatī”ti.",
  "tika-s0301t:1297_0": "Idāni kathañci vattabbe saddhāya opammatte bīje saddhāya bījabhāvaṃ vibhāvetuṃ “tattha",
  "tika-s0301t:1297_1": "yathā”tiādi āraddhaṃ. Kāmaṃ saddhūpanisaṃ sīlaṃ, tathāpi samādhissa viya sabbesampi",
  "tika-s0301t:1297_2": "anavajjadhammānaṃ ādimūlabhāvato saddhāyapi patiṭṭhā hotīti āha “heṭṭhā sīlamūlena",
  "tika-s0301t:1297_3": "patiṭṭhātī”ti. Yasmā sabbasseva puggalassa saddhāvasena samathavipassanārambho, tasmā",
  "tika-s0301t:1297_4": "sā “upari samathavipassanaṅkuraṃ uṭṭhāpetī”ti vuttā. Tanti dhaññabījaṃ. Pathavirasaṃ",
  "tika-s0301t:1297_5": "āporasanti sasambhārapathavīāpesu labbhamānaṃ rasaṃ. Gahetvāti paccayaparamparāya",
  "tika-s0301t:1297_6": "gahetvā. Dhaññaparipākagahaṇatthanti dhaññaparipākanibbattiatthaṃ. Rasanti saddhāsīlamūlahetusamathavipassanābhāvanārasaṃ",
  "tika-s0301t:1297_7": "ādiyitvā. Ariyamagganāḷenāti ariyamaggasotena ariyaphaladhaññaparipākagahaṇatthanti",
  "tika-s0301t:1297_8": "ariyaphalameva dhanāyitabbato dhaññaṃ tassa nibbattiatthaṃ. Dhaññanāḷaṃ nāma kaṇḍassa",
  "tika-s0301t:1297_9": "nissayabhūto pacchimadeso, kaṇḍo tabbhantaro taṃnissayoyeva daṇḍo. Pasavo nāma pupphaṃ.",
  "tika-s0301t:1297_10": "Vuddhinti avayavapāripūrivasena vuddhiṃ. Virūḷhinti mūlasantānadaḷhatāya viruḷhataṃ.",
  "tika-s0301t:1297_11": "Vepullanti pattanāḷādīhi vipulabhāvaṃ. Khīraṃ janetvāti taruṇasalāṭukabhāvappattiyā",
  "tika-s0301t:1297_12": "taṇḍulassa bījassa bījabhūtaṃ khīraṃ uppādetvā. Esāti saddhā. Patiṭṭhahitvāti kammapathākammapathasammādiṭṭhisahitena",
  "tika-s0301t:1297_13": "ādito pavattasīlamattena patiṭṭhahitvā. Vuddhintiādīsu suparisuddhāhi sīlacittavisuddhīhi",
  "tika-s0301t:1297_14": "vuddhiṃ, diṭṭhikaṅkhāvitaraṇavisuddhīhi virūḷhiṃ. Maggāmaggapaṭipadāñāṇadassanavisuddhīhi",
  "tika-s0301t:1297_15": "vepullaṃ patvā. Ñāṇadassanavisuddhikhīranti sādurasasuvisuddhibhāvato ñāṇadassanavisuddhisaṅkhātaṃ",
  "tika-s0301t:1297_16": "khīraṃ janetvā. Aneka…pe… phalanti anekapaṭisambhidā-anekābhiññāṇaparipuṇṇaṃ arahattaphalasīsaṃ nipphādeti.",
  "tika-s0301t:1298_0": "Bījakiccakaraṇatoti bījakiccassa karaṇato. Yañhi taṃsadisassa visadisassa ca attano",
  "tika-s0301t:1298_1": "phalassa patiṭṭhāpanasambandhananipphādanasaṅkhātaṃ bījassa kiccaṃ, tassa karaṇato",
  "tika-s0301t:1298_2": "nibbattanato “evaṃ saddhā bījakicca”nti vuttaṃ. Iminā anaññasādhāraṇaṃ saddhāya kusaladhammānaṃ",
  "tika-s0301t:1298_3": "bījabhāvaṃ dasseti. Sā cātiādinā tamevatthaṃ samattheti. Idāni tattha āgamaṃ dassento",
  "tika-s0301t:1298_4": "“saddhājāto”tiādimāha. Tena yathā sappurisūpanissayassa saddhammassavanassa ca, evaṃ",
  "tika-s0301t:1298_5": "anavasesāya sammāpaṭipattiyā saddhā mūlakāraṇanti dasseti.",
  "tika-s0301t:1299_0": "Indriyasaṃvaro vīriyañca akusaladhamme, dukkarakārikā dhutaṅgañca akusaladhamme ceva",
  "tika-s0301t:1299_1": "kāyañca tapati vibādhatīti tapoti vuccati. Indriyasaṃvaro adhippeto vīriyassa dhorayhabhāvena",
  "tika-s0301t:1299_2": "gayhamānattā, itaresaṃ vuṭṭhibhāvassa anuyuñjamānattā. Ādi-saddena kalalaṅgāravuṭṭhiādīnaṃ",
  "tika-s0301t:1299_3": "saṅgaho. Samanuggahitanti upagataṃ. Viruhanāmilāyananipphattivacanehi dhaññabījasantānassa",
  "tika-s0301t:1299_4": "viya tesaṃ vuddhiyā saddhābījasantānassa tapovuṭṭhiyā ādimajjhapariyosānesu upakārataṃ dasseti.",
  "tika-s0301t:1300_0": "Purimapadesupīti api-saddena parapadesupīti attho daṭṭhabbo “hirī me īsā, mano me",
  "tika-s0301t:1300_1": "yotta”nti icchitattā, “sati me”ti ettha me-saddo ānetvā yojetabbo. Udakampi tāva",
  "tika-s0301t:1300_2": "dātabbaṃ hoti nadītaḷākādito ānetvā. Vīriyabalībadde catubbidhe yojetvā. Niccakālaṃ atthīti vacanaseso.",
  "tika-s0301t:1301_0": "Saha vipassanāya maggapaññā adhippetā amatapphalāya kasiyā adhippetattā. Vipassanā",
  "tika-s0301t:1301_1": "paññā cāti duvidhāpi paññā upanissayā hoti visiṭṭhabhāvato. Tenāha “yathā hī”tiādi.",
  "tika-s0301t:1301_2": "Paññāti pakārehi jānātīti paññā. Paññavataṃ paññā purato hoti yonisomanasikārassa",
  "tika-s0301t:1301_3": "visesapaccayabhāvato, sahajātādhipatīsu ca ukkaṭṭhabhāvato. Sirīti sobhaggaṃ. Sataṃ",
  "tika-s0301t:1301_4": "dhammā saddhādayo, anvāyikāti anugāmino. Īsābaddhā hotīti hirisaṅkhātaīsāya baddhā",
  "tika-s0301t:1301_5": "hoti, paññāya kadāci appayogato manosīsena samādhi idha vuttoti āha “manosaṅkhātassa",
  "tika-s0301t:1301_6": "samādhiyottassā”ti. Samaṃ upanetvā bandhitvā baddharajjukattā samādhiyottaṃ. Ekato",
  "tika-s0301t:1301_7": "gamananti līnaccāraddhasaṅkhātaṃ ekapassato gamanaṃ vāreti. Majjhimāya vipassanāvīthiyā",
  "tika-s0301t:1301_8": "paṭipādanato kāyādīsu subhasukhaniccattabhāvavigamane paññāya visesapaccayā satīti",
  "tika-s0301t:1301_9": "vuttaṃ – “satiyuttā paññā”ti tassā sativippayogāsabbhāvato. Santatighanādīnaṃ ayaṃ",
  "tika-s0301t:1301_10": "viseso – purimapacchimānaṃ dhammānaṃ nirantaratāya ekībhūtānaṃ viya pavatti santatighanatā,",
  "tika-s0301t:1301_11": "ekasamūhavasena ekībhūtānamiva pavatti samūhaghanatā, dubbiññeyyakiccabhedavasena",
  "tika-s0301t:1301_12": "ekībhūtānamiva pavatti. Kiccaghanatā, ekārammaṇavasena ekībhūtānamiva pavatti ārammaṇaghanatā.",
  "tika-s0301t:1301_13": "Sabbesaṃ, sabbāni vā kilesānaṃ mūlasantānakāni sabba…pe… santānakāni. Anuppayogo",
  "tika-s0301t:1301_14": "hi attho. Padāletīti bhindati samucchindati. Sā ca kho “padāletī”ti vuttā lokuttarāva",
  "tika-s0301t:1301_15": "paññā anusayappahānassa adhippetattā. Santatighanādibhedanā pana lokiyāpi hoti vipassanāvasena",
  "tika-s0301t:1301_16": "ghanavinibbhogassa nipphādanato. Tenāha “itarā pana lokikāpi siyā”ti.",
  "tika-s0301t:1302_0": "Hirīyatīti lajjati, jigucchatīti attho. Tasmā “pāpakehi dhammehī”ti nissakkavacanaṃ",
  "tika-s0301t:1302_1": "daṭṭhabbaṃ, hetumhi vā karaṇavacanaṃ. Ottappampi gahitameva, na hi lajjanaṃ nibbhayaṃ",
  "tika-s0301t:1302_2": "pāpabhayaṃ vā alajjanaṃ atthīti. Rukkhalaṭṭhīti rukkhadaṇḍo. Tena padesena kasanato",
  "tika-s0301t:1302_3": "visesato naṅgalanti vuccatīti āha “īsā yuganaṅgalaṃ dhāretī”ti. Kāmaṃ paññārahitā",
  "tika-s0301t:1302_4": "hirī atthi, hirirahitā pana paññā natthevāti āha “hiri…pe… abhāvato”ti. Sandhiṭṭhāne",
  "tika-s0301t:1302_5": "kampanābhāvato acalaṃ. Thirabhāvena asithilaṃ. Hiripaṭibaddhapaññā paṭipakkhavasena",
  "tika-s0301t:1302_6": "ca asithilabhāvena ca acalā asithilāti āha “abbokiṇṇā ahirikenā”ti. Nāḷiyā minamānapuriso",
  "tika-s0301t:1302_7": "viya ārammaṇaṃ munāti paricchedato jānātīti mano. Manosīsenāti manaso apadesena.",
  "tika-s0301t:1302_8": "Taṃsampayuttoti iminā kuntasahacaraṇato puriso kunto viya manasahacaraṇasamādhi “mano”ti",
  "tika-s0301t:1302_9": "vuttoti dasseti. Sārathināti kassakena. So hi idha balībaddānaṃ sāraṇato pācanato",
  "tika-s0301t:1302_10": "“sārathī”ti adhippeto. Ekābandhananti ekābaddhakaraṇaṃ. Sakakicceti sakakiccena yutte.",
  "tika-s0301t:1302_11": "Tena hi īsādīsu yathārahaṃ bandhitvā ekābaddhesu katesu naṅgalesu kiccaṃ ijjhati,",
  "tika-s0301t:1302_12": "no aññathāti taṃ “sakakicce paṭipādetī”ti vuttaṃ. Avikkhepasabhāvenāti attano avikkhepasabhāvena.",
  "tika-s0301t:1302_13": "Bandhitvāti sahajātādipaccayabhāvena attanā sambandhitvā. Sakakicceti hirīādīhi yathāsakaṃ kattabbe kicce.",
  "tika-s0301t:1303_0": "Cirakatādimatthanti cirabhāsitampi atthaṃ. Sarati anussarati kāyādiṃ asubhādito nijjhāyati.",
  "tika-s0301t:1303_1": "Phāletīti padāleti. Pājenti gamentīti taṃ pājanaṃ. Idha imasmiṃ sutte “pācana”nti",
  "tika-s0301t:1303_2": "vuttaṃ ja-kārassa ca-kāraṃ katvā. Phālapācananti imamatthaṃ dassetuṃ “yathā hi brāhmaṇa…pe…",
  "tika-s0301t:1303_3": "satī”ti vuttaṃ. Idāni tamatthaṃ vitthārato dassento “tattha yathā”tiādimāha. Naṅgalaṃ",
  "tika-s0301t:1303_4": "anurakkhati bhijjanaphālanato. Purato cassa gacchatīti assa naṅgalassa kassane bhūmiyā",
  "tika-s0301t:1303_5": "vilikhane purato gacchati pubbaṅgamā hoti. Gatiyoti pavattiyo. Samanvesamānāti saraṇavasena",
  "tika-s0301t:1303_6": "gavesamānā. Ārammaṇe vā kāyādike upaṭṭhāpayamānā asubhādivasena paññānaṅgalaṃ rakkhati.",
  "tika-s0301t:1303_7": "Sabhāvāsabhāvūpagame phālo viya naṅgalassa “ārakkhā”ti vuttā “sabbānatthato sati",
  "tika-s0301t:1303_8": "rakkhatī”ti katvā. Tathā hesā ārakkhapaccupaṭṭhānā. Cirakatacirabhāsitānaṃ asammussanavasena",
  "tika-s0301t:1303_9": "sati paññānaṅgalassa purato hotīti vatvā tassa puratobhāvaṃ dassetuṃ “sati…pe… no",
  "tika-s0301t:1303_10": "pamuṭṭhe”ti āha. Satipariciteti satiyā paṭṭhāpite. “Upaṭṭhāpite”tipi pāṭho, ayamevattho.",
  "tika-s0301t:1303_11": "Saṃsīdituṃ na detīti sakiccakiriyāya saṃsīdanaṃ kātuṃ na deti. Kosajjasaṅkhātaṃ saṃsīdanaṃ kosajjasaṃsīdanaṃ.",
  "tika-s0301t:1304_0": "Pātimokkhasaṃvarasīlaṃ vuttaṃ kāyikavācasikasaṃyamassa kathitattā. Āhāre udare yatoti",
  "tika-s0301t:1304_1": "paribhuñjitabbaāhāre saṃyatabhāvadassanena paribhuñjitabbatāya catūsupi paccayesu",
  "tika-s0301t:1304_2": "saṃyatabhāvo dīpitoti āha “āhāramukhenā”tiādi. Saṃyatabhāvo cettha paccayahetu anesanābhāvoti",
  "tika-s0301t:1304_3": "vuttaṃ “nirupakkilesoti attho”ti. Bhojanasaddo āhāraparibhoge niruḷhoti katvā vuttaṃ",
  "tika-s0301t:1304_4": "“bhojane mattaññutāmukhenā”ti. Paribhuñjanaṭṭhena pana bhojanasaddamukhenāti vutte",
  "tika-s0301t:1304_5": "adhippetattho labbhateva. Tenāti kāyaguttātiādivacanena. Na vilumpantīti “dīpetī”ti",
  "tika-s0301t:1304_6": "padaṃ ānetvā sambandho.",
  "tika-s0301t:1305_0": "Dvīhākārehīti adiṭṭhādīnaṃ adiṭṭhādivasena diṭṭhādīnañca diṭṭhādivasenāti evaṃ dvippakārehi.",
  "tika-s0301t:1305_1": "Avisaṃvādanaṃ avitathakathanaṃ. Chedanaṃ mūlappadese nikantanaṃ. Lunanaṃ yattha katthaci",
  "tika-s0301t:1305_2": "chedanaṃ. Uppāṭanaṃ ummūlanaṃ. Asitenāti dattena, lāyitenāti attho. Visaṃvādanasaṅkhātānaṃ",
  "tika-s0301t:1305_3": "tiṇānaṃ, aṭṭhannaṃ anariyavohārānanti attho. Yathābhūtañāṇanti nāma rūpaparicchedakañāṇaṃ.",
  "tika-s0301t:1305_4": "Saccanti veditabbaṃ aviparītavuttikattā “chedakaṃ” chindanakaṃ. Niddānanti niddāyakaṃ.",
  "tika-s0301t:1305_5": "Idameva saccaṃ moghamaññanti diṭṭhi “diṭṭhisacca”nti vuccati. Dvīsu vikappesūti bhāvakattusādhanavasena",
  "tika-s0301t:1305_6": "dvīsu vikappesu. “Niddāna”nti upayogavaseneva attho.",
  "tika-s0301t:1306_0": "Sīlameva “soracca”nti vuttaṃ “pāṇātipātādīhi suṭṭhu oratassa kamma”nti katvā. Saṅkhāradukkhādīnaṃ",
  "tika-s0301t:1306_1": "abhāvato sundarabhāvato sundare nibbāne ārammaṇakaraṇavasena ratattā surato, arahā.",
  "tika-s0301t:1306_2": "Tassa bhāvo soraccaṃ, arahattaṃ. Appamocanameva accantāya pamocanaṃ na hoti.",
  "tika-s0301t:1307_0": "Yadaggena vipassanāya paññāya taṃsahagatavīriyassa ca naṅgaladhorayhatā, tathāpavattakusalabhāvanāya",
  "tika-s0301t:1307_1": "ca kasibhāvo ca, tadaggena tato puretaraṃ pavattapaññāvīriyapāramīnaṃ naṅgaladhorayhatā,",
  "tika-s0301t:1307_2": "tathāpavattakusalabhāvanāya ca kasibhāvo veditabboti dassento “yathā hī”tiādimāha.",
  "tika-s0301t:1307_3": "Dhuraṃ vahatīti dhorayhaṃ. Yathāvuttaṃ ghananti asmimānādibhedaṃ ghanaṃ. Vahitabbā",
  "tika-s0301t:1307_4": "ādibhūtā dhurā etesaṃ atthīti dhurā, purimadhuravāhakā. Taṃmūlakā aparaṃ dhuraṃ vahantā",
  "tika-s0301t:1307_5": "dhorayhā. Dhurā ca dhorayhā ca dhuradhorayhaṃ ekattavasena. Vahantanti kasanena pavattantaṃ.",
  "tika-s0301t:1308_0": "Kāmayogādīhi yogehi khemattā anupaddavattā. Taṃ nibbānaṃ adhikicca uddissa. Vāhīyati",
  "tika-s0301t:1308_1": "vipassanāya sahagataṃ. Abhimukhaṃ vāhīyati maggapariyāpannaṃ. Khettakoṭinti khettamariyādaṃ.",
  "tika-s0301t:1308_2": "Diṭṭhekaṭṭheti diṭṭhiyā sahajātekaṭṭhe pahānekaṭṭhe ca. Oḷāriketi uparimaggavajjhe",
  "tika-s0301t:1308_3": "upādāya vuttaṃ, aññathā dassanapahātabbāpi dutiyamaggavajjhehi oḷārikāti. Aṇusahagateti",
  "tika-s0301t:1308_4": "aṇubhūte. Idaṃ heṭṭhimamaggavajjhe upādāya vuttaṃ. Sabbakilese avasiṭṭhasabbakilese",
  "tika-s0301t:1308_5": "pajahantaṃ anivattantaṃ gacchati puna pahātabbatāya abhāvato. Anivattantanti na nivattantaṃ,",
  "tika-s0301t:1308_6": "yathā nivattanaṃ na hoti, evaṃ gacchatīti attho. Tenāha “nivattanarahita”ntiādi.",
  "tika-s0301t:1308_7": "Etaṃ pana tava dhuradhorayhaṃ.",
  "tika-s0301t:1309_0": "Evamesā kasīti yathāvuttassa paccāmasanaṃ. Tenāha “nigamanaṃ karonto”ti. Vuttasseva",
  "tika-s0301t:1309_1": "hi atthassa puna vacanaṃ. Paññānaṅgalena satiphālaṃ ākoṭetvāti paññāsaṅkhātena naṅgalena",
  "tika-s0301t:1309_2": "saddhiṃ satiphālassa ekābaddhabhāvakaraṇena ākoṭetvā. Kaṭṭhāti ettha “kasī”ti padaṃ",
  "tika-s0301t:1309_3": "ānetvā sambandhitabbaṃ “kaṭṭhā kasī”ti. Kammapariyosānanti yathāvuttakasikammassa",
  "tika-s0301t:1309_4": "pariyosānabhūtaṃ. Yadipi pubbe “paññā me yuganaṅgala”ntiādinā attuddesikavasenāyaṃ",
  "tika-s0301t:1309_5": "amatapphalā kasi dassitā, mahākāruṇikassa pana bhagavato desanā sabbassapi sattanikāyassa",
  "tika-s0301t:1309_6": "sādhāraṇā evāti dassento “sā kho panesā”tiādimāha.",
  "tika-s0301t:1310": "Divaseyevāti taṃdivase eva. Ādimāhāti ettha ādi-saddena kathāpariyosāne pāṭhapadeso gahitoti tadaññaṃ “evaṃ vutte”tiādipāṭhaṃ sandhāya “tato parañcā”ti āha.",
  "tika-s0301t:1311": "Kasibhāradvājasuttavaṇṇanā niṭṭhitā.",
  "tika-s0301t:1312": "2. Udayasuttavaṇṇanā",
  "tika-s0301t:1313_0": "198. Etaṃ vuttanti “odanena pūresī”ti etaṃ vacanaṃ vuttaṃ. “Gahetuṃ samattho nāma",
  "tika-s0301t:1313_1": "nāhosīti bhagavato adhiṭṭhānabalenā”ti vadanti. Taṃ brāhmaṇaṃ vinetukāmatāya kira",
  "tika-s0301t:1313_2": "bhagavā tathā akāsi.",
  "tika-s0301t:1314_0": "Upārambhabhayenāti parūpavādabhayena. Avatvāva nivatto “abbhāgatopi pāsaṇḍo vācāmattenapi",
  "tika-s0301t:1314_1": "na pūjetabbo”ti brāhmaṇadhamme vuttattā. Pakkantoti brāhmaṇassa dhammaṃ avatvā pakkanto",
  "tika-s0301t:1314_2": "brāhmaṇassa na tāva ñāṇaṃ paripakkanti. Etaṃ vacanaṃ…pe… magamāsi “punappunañceva",
  "tika-s0301t:1314_3": "vapanti bīja”ntiādinā dhammaṃ kathetuṃ avassaṃ ākaṅkhanto. Pakārato kassatīti pakaṭṭhako,",
  "tika-s0301t:1314_4": "rasataṇhāya pakaṭṭhoti attho. Tenāha “rasagiddho”ti.",
  "tika-s0301t:1315_0": "“Punappunañceva vapanti bīja”nti imaṃ desanaṃ ārabhīti sambandho. Bījanti ca iti-saddo",
  "tika-s0301t:1315_1": "nidassanattho vā. Tena avayavena samudāyaṃ nidasseti. Osakkasīti saṅkocasi. Vuttanti",
  "tika-s0301t:1315_2": "vapanaṃ kataṃ. Tasmā vuttaṃ “alamettāvatā”ti. “Vassitvā”ti vuṭṭhiṃ pavattetvā.",
  "tika-s0301t:1316_0": "Desanā…pe… dasseti brāhmaṇena vuttaṃ ayuttavacanaṃ parivaṭṭentopi divase divase bhikkhācariyā",
  "tika-s0301t:1316_1": "nāma bhikkhūnaṃ kāyagatā vuttīti. Khīraṃ hatthena nayantīti vā khīranikā. Kilamatīti",
  "tika-s0301t:1316_2": "taṃtaṃkiccakaraṇavasena khijjati. Phandatīti anatthasamāyogavasena vipphandati. Apunabbhavāyāti",
  "tika-s0301t:1316_3": "āyatiṃ anuppattiyā. Maggo nāmāti upāyo nāma nibbānaṃ, tasmiṃ laddhe punabbhavābhāvato.",
  "tika-s0301t:1316_4": "“Punappuna”nti vacanaṃ upādāya bījavapanādayo punappunadhammā nāma jātāti āha “soḷasa",
  "tika-s0301t:1316_5": "punappunadhamme desentenā”ti.",
  "tika-s0301t:1317": "Udayasuttavaṇṇanā niṭṭhitā.",
  "tika-s0301t:1318": "3. Devahitasuttavaṇṇanā",
  "tika-s0301t:1319_0": "199. Udaravātehīti vātakatavijjhanatodanādivasena aparāparaṃ vattamānehi udaravātehi,",
  "tika-s0301t:1319_1": "tassa vā vikārehi. Nibaddhupaṭṭhākakāle pana dhammabhaṇḍāgārikova. Araññanti bhagavato",
  "tika-s0301t:1319_2": "bhikkhūnañca vasanaṭṭhānabhūtaṃ tapovanaṃ. Taṃ niddhūmaṃ hoti udakatāpanassapi akaraṇato.",
  "tika-s0301t:1319_3": "Tasmāti yasmā tassa uṇhodakavikkiṇanacariyāya jīvikākappanaṃ hoti, tasmā.",
  "tika-s0301t:1320_0": "Vattametaṃ tassa patikāratthaṃ parikathādīnampi kātuṃ labbhanato. Idāni tattha kāraṇampi",
  "tika-s0301t:1320_1": "savisayaṃ dassetuṃ “vaṇṇaṃ hī”tiādi vuttaṃ. Bhagavā hi āyasmato upavāṇassa devahitabrāhmaṇassa",
  "tika-s0301t:1320_2": "taṃ sambhāvitaṃ bhavissati tikicchāpaṭiyattaṃ, tāya ca attano rogassa vūpasamanaṃ,",
  "tika-s0301t:1320_3": "tappasaṅgena ca devahitabrāhmaṇo mama santikaṃ āgantvā dhammassavanena saraṇesu sīlesu",
  "tika-s0301t:1320_4": "ca patiṭṭhahissatīti sabbamidaṃ ñatvā evaṃ “iṅgha me tvaṃ, upavāṇa, uṇhodakaṃ jānāhī”ti",
  "tika-s0301t:1320_5": "avoca. Āgamanīyappaṭipadaṃ pubbabhāgappaṭipadaṃ pubbabhāgappaṭipattiṃ kathetuṃ vaṭṭati",
  "tika-s0301t:1320_6": "anuttarimanussadhammattā. Sadevakena lokenāti anavasesato lokassa gahaṇaṃ. Phalavisesākaṅkhāya",
  "tika-s0301t:1320_7": "pūjetabbāti pūjanīyā, te eva idha “pūjaneyyā”ti vuttā. Tathā ādarena pūjetabbatāya",
  "tika-s0301t:1320_8": "sakkāriyā, ā-kārassa rassattaṃ, ri-saddassa ca re-ādesaṃ katvā “sakkareyyā”ti vuttaṃ.",
  "tika-s0301t:1320_9": "“Apacayeyyā”ti vattabbe ya-kāralopaṃ katvā “apaceyyā”ti vuttaṃ. Tesanti sadevakena",
  "tika-s0301t:1320_10": "pūjaneyyādīnaṃ. Haritunti netuṃ.",
  "tika-s0301t:1321": "Ettakenapīti upasaṅkamanādinā ettakena appamattakenapi katavattena ayaṃ kitti…pe… somanassajāto.",
  "tika-s0301t:1322_0": "Yajamānassāti deyyadhammaṃ dentassa. Dakkhiṇāya ijjhanaṃ nāma vipulaphalabhāvoti",
  "tika-s0301t:1322_1": "āha “mahapphalo hotī”ti. Viditanti paṭividdhapaccakkhakataṃ. Ājānātīti vutthabhavādiṃ",
  "tika-s0301t:1322_2": "pariyādāya jānāti paṭivijjhati. Jānitvāti cattāri saccāni maggapaṭipāṭiyā paṭivijjhitvā.",
  "tika-s0301t:1322_3": "Aggappattatāya katakiccataṃ patto. Brāhmaṇena attanā kato kāro ca bhagavato eva paccupaṭṭhātīti",
  "tika-s0301t:1322_4": "taṃ dassento “iminā khīṇāsave yajanākārena yajantassā”ti vuttaṃ.",
  "tika-s0301t:1323": "Devahitasuttavaṇṇanā niṭṭhitā.",
  "tika-s0301t:1324": "4. Mahāsālasuttavaṇṇanā",
  "tika-s0301t:1325_0": "200. Yasmā tassa brāhmaṇassa anissayassa jiṇṇabhāvena visesato kāyo lūkho jāto, jiṇṇapilotikakhaṇḍehi",
  "tika-s0301t:1325_1": "saṅghaṭitaṃ pāvuraṇaṃ, tasmā “lūkhapāvuraṇo”ti padassa “jiṇṇapāvuraṇo”ti attho vutto.",
  "tika-s0301t:1325_2": "Pāṭiyekkanti puttesu ekameko ekamekāya vācāya visuṃ visuṃ.",
  "tika-s0301t:1326_0": "Sampucchanaṃ nāma idha sammantananti āha “saddhiṃ mantayitvā”ti. Nandissanti abhinandiṃ.",
  "tika-s0301t:1326_1": "Atītatthe hi idaṃ anāgatavacanaṃ. Tenāha “nandijāto…pe… ahosi”nti. Bhussantāti nibbhussanavasena ravantā.",
  "tika-s0301t:1327_0": "Vayogatanti pacchimavayaṃ upagataṃ. So pana yasmā purime dve vaye atikkamavasena",
  "tika-s0301t:1327_1": "gato. Pacchimaṃ ekadesato atikkamanavasena, tasmā vuttaṃ – “tayo vaye gataṃ atikkantaṃ",
  "tika-s0301t:1327_2": "pacchimavaye ṭhita”nti.",
  "tika-s0301t:1328": "Nipparibhogoti jiṇṇabhāvena javaparakkamahāniyā aparibhogo na bhuñjitabbo. Khādanā apanīyatīti yavasaṃ adadantā tato nīharanti nāma. Theroti vuḍḍho.",
  "tika-s0301t:1329": "Anassavāti na vacanakarā. Appatissāti patissayarahitā. Avasavattinoti na mayhaṃ vasena vattanakā. Sundarataroti upatthambhakāribhāvena sundarataro.",
  "tika-s0301t:1330": "Puratoti upatthambhakabhāvena purato katvā. Udake patiṭṭhaṃ labhati tattha patiṭṭhato thirapatiṭṭhabhāvato. Addhapatiṭṭho hi daṇḍo daṇḍadharapurisassa patiṭṭhaṃ labhāpeti.",
  "tika-s0301t:1331_0": "Brāhmaṇiyoti attano brāhmaṇiyo. Pāṭiyekkanti “asukassa gehe asukassa gehe”ti evaṃ",
  "tika-s0301t:1331_1": "uddesikaṃ katvā visuṃ visuṃ. Mā niyyādehi, amhākaṃ ruccanaṭṭhānamevāti tava puttānaṃ",
  "tika-s0301t:1331_2": "gehesu yaṃ amhākaṃ ruccanaṭṭhānaṃ. Tatthameva gamissāmāti sabbesampi etesaṃ anuggahaṃ",
  "tika-s0301t:1331_3": "kātukāmo bhagavā evamāha.",
  "tika-s0301t:1332_0": "Tato paṭṭhāyāti sotāpattiphalapaṭilābhato paṭṭhāya. Yadatthaṃ mayaṃ imassa brāhmaṇassa",
  "tika-s0301t:1332_1": "mahāsampattidānādinā anuggaho kato, so cassa puttaparijanassapi attho siddhoti satthā",
  "tika-s0301t:1332_2": "na sabbakālaṃ tassa brāhmaṇassa puttānaṃ gehaṃ agamāsi, te eva pana kālena kālaṃ",
  "tika-s0301t:1332_3": "satthu santikaṃ gantvā yathāvibhavaṃ sakkārasammānaṃ akaṃsūti adhippāyo.",
  "tika-s0301t:1333": "Mahāsālasuttavaṇṇanā niṭṭhitā.",
  "tika-s0301t:1334": "5. Mānatthaddhasuttavaṇṇanā",
  "tika-s0301t:1335": "201. Mānena thaddhoti “ayaṃ kho”tiādinā paggahitena mānena thaddho bajjhitacitto thaddhaayosalāko viya kassacipi anonato. Na kiñci jānāti loke paṭisanthāramattassapi ajānanato.",
  "tika-s0301t:1336_0": "Abbhutavittajātāti sañjātaabbhutavittā. Vittaṃ vittīti ca tuṭṭhipariyāyā. Abhūtapubbāyāti",
  "tika-s0301t:1336_1": "yā tassā parisāya vitti tadā bhūtā, sā ito pubbe abhūtā. Tenāha “abhūta…pe… samannāgatā”ti.",
  "tika-s0301t:1336_2": "Assa puggalassāti anena puggalena. Apacitāti paramanipaccena pūjanīyasāmaññato tattha",
  "tika-s0301t:1336_3": "attano pakkhipanaṃ idha desanākosallaṃ.",
  "tika-s0301t:1337": "Mānatthaddhasuttavaṇṇanā niṭṭhitā.",
  "tika-s0301t:1338": "6. Paccanīkasuttavaṇṇanā",
  "tika-s0301t:1339_0": "202. “Sabbaṃ seta”nti kenaci vutte tassa paccanīkaṃ karontasseva assa brāhmaṇassa.",
  "tika-s0301t:1339_1": "Vinetvāti vināsetvā. Suṇātīti atthoti “suṇātī”ti kiriyāpadaṃ āharitvā gāthāya attho",
  "tika-s0301t:1339_2": "veditabbo “jaññā subhāsita”nti vuttattā. Na hi asutvā desitaṃ jānituṃ sakkonti.",
  "tika-s0301t:1340": "Paccanīkasuttavaṇṇanā niṭṭhitā.",
  "tika-s0301t:1341": "7. Vanakammikasuttavaṇṇanā",
  "tika-s0301t:1342_0": "203. Vanakamme niyutto, kiriyamānena vanakammaṃ etassa atthīti vanakammiko. Imasmiṃ",
  "tika-s0301t:1342_1": "vanasaṇḍeti imasmiṃ evaṃmahante vanasaṇḍe. Na me vanasmiṃ karaṇīyamatthi yathā, “brāhmaṇa,",
  "tika-s0301t:1342_2": "tuyha”nti adhippāyo. Itaraṃ pana yaṃ mahākilesavanaṃ, taṃ maggañāṇapharasunā samādhimayasilāyaṃ",
  "tika-s0301t:1342_3": "sunisitena sabbaso ucchinnamūlaṃ, tato eva nibbanatho nikkilesagahano. Vivekābhiratiyā",
  "tika-s0301t:1342_4": "ekako abhirato paṭipakkhavigamena. Tenāha “aratiṃ…pe… jahitvā”ti.",
  "tika-s0301t:1343": "Vanakammikasuttavaṇṇanā niṭṭhitā.",
  "tika-s0301t:1344": "8. Kaṭṭhahārasuttavaṇṇanā",
  "tika-s0301t:1345_0": "204. Dhammantevāsikāti kiñcipi dhanaṃ adatvā kevalaṃ antevāsikā. Tenāha “veyyāvaccaṃ",
  "tika-s0301t:1345_1": "katvā sippuggaṇhanakā”ti. Gambhīrasabhāveti samantato dūrato gahanasacchannavipulatararukkhagacchalatāya",
  "tika-s0301t:1345_2": "ca, tadā himapiṇḍasinnabhāvena mayūrayānehi patiṭṭhātuṃ asakkuṇeyyatāya ca gambhīrabhāve.",
  "tika-s0301t:1346_0": "Bahubheraveti bahubhayānake. Aniñjamānenāti itthambhūtatthe karaṇavacanaṃ. Atisundaraṃ",
  "tika-s0301t:1346_1": "vatāti evaṃ sante nāma araññe evaṃ niccalakāyo nisinno jhāyanto ativiya sundarañca",
  "tika-s0301t:1346_2": "jhānaṃ jhāyasīti vadati.",
  "tika-s0301t:1347": "Accherarūpanti acchariyabhāvaṃ. Seṭṭhappattiyāti seṭṭhabhāvappattiyā.",
  "tika-s0301t:1348": "“Lokādhipatisahabyataṃ ākaṅkhamāno”ti iminā brāhmaṇo lokādhipatisahayogaṃ pucchati, “kasmā bhava”ntiādinā pana tadaññavisesākaṅkhaṃ pucchatīti āha “aparenapi ākārena pucchatī”ti.",
  "tika-s0301t:1349_0": "Kaṅkhāti taṇhā abhikkhaṇavasena pavattā. Anekasabhāvesūti rūpādivasena ajjhattikādivasena",
  "tika-s0301t:1349_1": "evaṃ nānāsabhāvesu ārammaṇesu. Assādarāgo lobho abhijjhāti nānappakārā. Sesakilesā",
  "tika-s0301t:1349_2": "vā diṭṭhimānadosādayo. Niccakālaṃ avassitā sattānaṃ avassayabhāvattā. Pajappāpanavasenāti",
  "tika-s0301t:1349_3": "pakārehi taṇhāyanavasena. Nirantāti antarahitā niravasesā.",
  "tika-s0301t:1350_0": "Anupagamanoti anupādāno. Sabbaññutaññāṇaṃ dīpeti, tassa hi vasena eva nānāsabhāvesu",
  "tika-s0301t:1350_1": "bhagavā samantacakkhunā passatīti “sabbe…pe… dassano”ti vuccati. Arahattaṃ sandhāyāha,",
  "tika-s0301t:1350_2": "tañhi nippariyāyato “anuttara”nti vuccati.",
  "tika-s0301t:1351": "Kaṭṭhahārasuttavaṇṇanā niṭṭhitā.",
  "tika-s0301t:1352": "9. Mātuposakasuttavaṇṇanā",
  "tika-s0301t:1353": "205. Itoti manussattabhāvato. Paṭigantvāti abhigantvā. Sagge hi nibbattanto kammaphalena dhammatāvasena paṭisandhikālato paṭṭhāya abhirativasena abhiramati eva nāmāti.",
  "tika-s0301t:1354": "Mātuposakasuttavaṇṇanā niṭṭhitā.",
  "tika-s0301t:1355": "10. Bhikkhakasuttavaṇṇanā",
  "tika-s0301t:1356_0": "206. Virūpaṃ gandhaṃ pasavatīti visso, duggandho. Bāhitvāti attano santānato bahikatvā",
  "tika-s0301t:1356_1": "nīharitvā. Taṃ pana anavasesato pajahananti āha “aggamaggena jahitvā”ti. Saṅkhāyati",
  "tika-s0301t:1356_2": "sammadeva paricchindati etāyāti saṅkhā, ñāṇanti āha “saṅkhāyāti ñāṇenā”ti. Bhinnakilesattāti",
  "tika-s0301t:1356_3": "niruttinayena bhikkhusaddasiddhimāha.",
  "tika-s0301t:1357": "Bhikkhakasuttavaṇṇanā niṭṭhitā.",
  "tika-s0301t:1358": "11. Saṅgāravasuttavaṇṇanā",
  "tika-s0301t:1359_0": "207. Paccetīti pattiyāyati saddahati. Tathābhūto ca tamatthaṃ nikāmento nāma hotīti",
  "tika-s0301t:1359_1": "vuttaṃ “icchati patthetī”ti. Sādhu, bhanteti ettha sādhu-saddo āyācanattho, na abhinandanatthoti",
  "tika-s0301t:1359_2": "“āyācamāno āhā”ti vatvā āyācane kāraṇaṃ dassento “therassa kirā”tiādimāha. Udakasuddhiko",
  "tika-s0301t:1359_3": "na ekaṃsena apāyūpago, laddhiyā pana sāvajjakilesabhūtabhāvato āyācati. Aññaṃ kāraṇaṃ",
  "tika-s0301t:1359_4": "apadisanto “apicā”tiādimāha. Phalabhūto attho etassāti atthavasaṃ, kāraṇanti āha",
  "tika-s0301t:1359_5": "“atthānisaṃsaṃ atthakāraṇa”nti. Papañcasūdaniyaṃ pana phaleneva araṇīyato attho,",
  "tika-s0301t:1359_6": "kāraṇanti katvā “attho eva atthavaso, tasmā dve atthavaseti dve atthe dve kāraṇānī”ti vuttaṃ.",
  "tika-s0301t:1360": "Saṅgāravasuttavaṇṇanā niṭṭhitā.",
  "tika-s0301t:1361": "12. Khomadussasuttavaṇṇanā",
  "tika-s0301t:1362_0": "208. Evaṃladdhanāmaṃ piṇḍāya pāvisīti yojanā. Evamevanti kenaci animantitena sayameva",
  "tika-s0301t:1362_1": "upasaṅkamante. Aphāsukadhātukanti ayuttarūpaṃ. Sabhādhammanti sabhāya caritabbaṃ",
  "tika-s0301t:1362_2": "cārittadhammaṃ. Asañcāletvāti āsanato avuṭṭhāpetvā. Ujukameva āgacchati lokagganāyako",
  "tika-s0301t:1362_3": "bhagavā sabbasattuttamo attano uttaritarassa abhāvato lokassa apacitiṃ na dasseti.",
  "tika-s0301t:1362_4": "Ye sabbaso saṃkilese pajahanti, teva paṇḍite “santo”ti dasseti “ete”tiādinā.",
  "tika-s0301t:1363": "Khomadussasuttavaṇṇanā niṭṭhitā.",
  "tika-s0301t:1364": "Dutiyavaggavaṇṇanā niṭṭhitā.",
  "tika-s0301t:1365": "Sāratthappakāsiniyā saṃyuttanikāya-aṭṭhakathāya",
  "tika-s0301t:1366": "Brāhmaṇasaṃyuttavaṇṇanāya līnatthappakāsanā samattā.",
  "tika-s0301t:1369": "8. Vaṅgīsasaṃyuttaṃ",
  "tika-s0301t:1370": "1. Nikkhantasuttavaṇṇanā",
  "tika-s0301t:1371_0": "209. Āḷaviyanti āḷavinagarasamīpe. Aggacetiyeti gotamakacetiyādīhi uttamacetiye.",
  "tika-s0301t:1371_1": "Taṃ kira bhūmirāmaṇeyyakabhāvena manuññatāya padhānayuttatādisampattiyā ca itaracetiyehi",
  "tika-s0301t:1371_2": "seṭṭhasammataṃ. Kappattherenāti “kappo”ti gottato āgatanāmo thero, sahassapurāṇajaṭilānaṃ",
  "tika-s0301t:1371_3": "abbhantare ayaṃ mahāthero. Ohīnakoti theresu gāmaṃ piṇḍāya paviṭṭhesu vihāre eva",
  "tika-s0301t:1371_4": "avahīnako ṭhito. Tattha kāraṇamāha “vihārapālo”tiādi. Samalaṅkaritvāti samaṃ alaṅkārena",
  "tika-s0301t:1371_5": "alaṅkaritvā. Kusalacittaṃ viddhaṃseti pavattituṃ appadānavasena. Etasminti etasmiṃ",
  "tika-s0301t:1371_6": "rāge uppanne. “Ekasmi”nti vā pāṭho, ekasmiṃ visabhāgavatthuke rāge uppanne. Dhammo",
  "tika-s0301t:1371_7": "vāti mama citte uppajjanakato añño dhammo vā. Yena kāraṇena paro anabhiratiṃ vinodetvā",
  "tika-s0301t:1371_8": "idāneva abhiratiṃ uppādeyya, taṃ kāraṇaṃ kuto labbhāti yojanā, taṃ kāraṇaṃ natthīti",
  "tika-s0301t:1371_9": "attho, tassa abhāvakāraṇavacanaṃ.",
  "tika-s0301t:1372_0": "Anagāriyanti agāravirahato anagāraṃ pabbajjā. Tattha niyuttattā anagāriyaṃ ka-kārassa",
  "tika-s0301t:1372_1": "ya-kāraṃ katvā, pabbajitanti attho. Ādhāvantīti hadayaṃ abhibhavitvā dhāvanti. Uggatānanti",
  "tika-s0301t:1372_2": "uḷārānaṃ puttā. Tenāha “mahesakkhā rājaññabhūtā”ti. Uttamappamāṇanti sahassapalaṃ",
  "tika-s0301t:1372_3": "samantāti samantato. Parikireyyunti vijjheyyuṃ. Etasmā sahassāti yathāvuttā dhanuggahasahassato.",
  "tika-s0301t:1372_4": "Atirekatarā anekasahassā. Itthiyo olokanasitalapitaroditasare khipantiyo. Neva maṃ",
  "tika-s0301t:1372_5": "byādhayissanti neva maṃ nijjhāyissanti. “Byādhayissatī”ti pāṭhoti vuttaṃ “cāletuṃ",
  "tika-s0301t:1372_6": "na sakkhissatīti attho”ti. Dhamme samhīti sake santike patiṭṭhite sāsanadhamme. Tenāha",
  "tika-s0301t:1372_7": "“anabhiratiṃ vinodetvā”tiādi.",
  "tika-s0301t:1373": "Magganti “maggo”ti vattabbe liṅgavipallāsena vuttaṃ. Tenāha “so hi nibbānassa pubbabhāgamagggo”ti.",
  "tika-s0301t:1374": "Nikkhantasuttavaṇṇanā niṭṭhitā.",
  "tika-s0301t:1375": "2. Aratisuttavaṇṇanā",
  "tika-s0301t:1376_0": "210. Vihāragaruko kiresa theroti etena thero attano saddhivihārikaṃ vaṅgīsaṃ ovadituṃ",
  "tika-s0301t:1376_1": "anavasaro. Tena antarantarā tassa cittaṃ rāgo anuddhaṃsetīti dasseti. Sāsane aratinti",
  "tika-s0301t:1376_2": "sīlaparipūraṇe samathavipassanābhāvanāya ca anabhiratiṃ. Kāmaguṇesu ca ratinti pañcasu",
  "tika-s0301t:1376_3": "kāmakoṭṭhāsesu assādaṃ. Pāpavitakkanti kāmasaṅkappaṃ. Sabbākārenāti sabbe tadaṅgavikkhambhanasamucchindanākārena.",
  "tika-s0301t:1376_4": "Yathā mahantaṃ araññaṃ vanathanti, evaṃ mahantaṃ kilesavanaṃ “vanatha”nti vuttaṃ.",
  "tika-s0301t:1377_0": "Pathaviñca vehāsanti bhummatthe paccattavacanaṃ, tasmā pathaviyaṃ ākāse cāti attho.",
  "tika-s0301t:1377_1": "Tenāha “pathaviṭṭhita”ntiādi. Jagatīti ca pathaviyā vevacanaṃ. Tenāha “antopathaviya”nti.",
  "tika-s0301t:1377_2": "Parijīratīti sabbbaso jaraṃ pāpuṇāti. Samāgantvāti ñāṇena samāgantvāti attho. Tenāha",
  "tika-s0301t:1377_3": "“mutattāti viññātattabhāvā”ti.",
  "tika-s0301t:1378": "Paṭighapadena gandharasā gahitā ghānajivhānaṃ paṭihananavasena pavattanato. Mutapadena phoṭṭhabbārammaṇaṃ gahitaṃ mutvā gahetabbato. Na lippatīti na makkhīyati.",
  "tika-s0301t:1379_0": "Saṭṭhi-saddo cha-saddena samānatthoti “saṭṭhinissitā”ti padassa “chaārammaṇanissitā”ti",
  "tika-s0301t:1379_1": "attho vutto. Puthū adhammavitakkāti rūpavitakkādivasena bahū nānāvitakkā micchāsaṅkappā.",
  "tika-s0301t:1379_2": "Janatāya niviṭṭhāti mahājane patiṭṭhitā. Tesaṃ vasenāti tesampi micchāvitakkānaṃ",
  "tika-s0301t:1379_3": "vasena. Na katthaci ārammaṇe. Kilesavaggagatoti kilesasaṅgaṇikaṃ upagato na bhaveyya,",
  "tika-s0301t:1379_4": "kilesavitakkā na uppādetabbāti attho. Duṭṭhullavacanaṃ kāmapaṭisaṃyuttakathā.",
  "tika-s0301t:1380": "Dabbajātikoti dabbarūpo. Nepakkenāti kosallena. Nibbānaṃ paṭiccāti asaṅkhatadhātuṃ ārammaṇavasena paṭicca. Parinibbānakālanti anupādisesanibbānakālaṃ.",
  "tika-s0301t:1381": "Aratisuttavaṇṇanā niṭṭhitā.",
  "tika-s0301t:1382": "3. Pesalasuttavaṇṇanā",
  "tika-s0301t:1383_0": "211. Etesanti etesaṃ mahallakānaṃ. Na pāḷi āgacchati appaguṇabhāvato. Na ca pāḷi",
  "tika-s0301t:1383_1": "upaṭṭhāti, ekāya pāḷiyā sati pāḷigatiyā tathā tathā upaṭṭhānampi nesaṃ natthīti vadati.",
  "tika-s0301t:1383_2": "Na aṭṭhakathāti etthāpi eseva nayo. Sithiladhanitāditaṃtaṃbyañjanabuddhiṃ ahāpetvā",
  "tika-s0301t:1383_3": "uccāraṇaṃ padabyañjanamadhuratā. Atikkamitvā maññati aññe bhikkhū. Hīḷanavasena abhibhavitvā",
  "tika-s0301t:1383_4": "paṭibhānasutena attānaṃ pasaṃsati sambhāveti. Mānassa pavattitāya sahajātanissayādipaccayadhammā",
  "tika-s0301t:1383_5": "taṃsahabhudhammā. Mānavasena vippaṭisārī ahuvā. Mā ahosīti yojanā. Vaṇṇabhaṇananti",
  "tika-s0301t:1383_6": "parehi kiriyamānaṃ guṇābhitthavaṃ. Akhiloti pañcacetokhilarahito. Nissesaṃ navavidhanti",
  "tika-s0301t:1383_7": "navavidhampi mānaṃ kassaci ekadesassapi asesato. Vijjāyāti aggamaggavijjāya. Accantameva",
  "tika-s0301t:1383_8": "samitatāya vūpasamitatāya samitāvī.",
  "tika-s0301t:1384": "Pesalasuttavaṇṇanā niṭṭhitā.",
  "tika-s0301t:1385": "4. Ānandasuttavaṇṇanā",
  "tika-s0301t:1386_0": "212. Rāgoti ettha āyasmato vaṅgīsassa rāgassa uppattiyā kāraṇaṃ vibhāvetuṃ “āyasmā",
  "tika-s0301t:1386_1": "ānando”tiādi vuttaṃ. Tanti ānandattheraṃ. Ārammaṇaṃ pariggahetunti kāyavedanādibhedaṃ",
  "tika-s0301t:1386_2": "ārammaṇaṃ satigocaraṃ. Asubhadukkhādito, rūpādiekekameva vā chaḷārammaṇaṃ aniccadukkhādito",
  "tika-s0301t:1386_3": "pariggaṇhituṃ paricchijja jānituṃ. Itthirūpārammaṇeti itthisantāne rūpasabhāve ārammaṇe.",
  "tika-s0301t:1387_0": "Nibbāpananti nibbāpayati etenāti nibbāpanaṃ. Vipallāsenāti asubhe “subha”nti vipallāsabhāvahetu.",
  "tika-s0301t:1387_1": "Rāgaṭṭhāniyanti rāguppattihetu. Iṭṭhārammaṇanti subhārammaṇaṃ. Ettha ca iṭṭhārammaṇasīsena",
  "tika-s0301t:1387_2": "tattha iṭṭhākāraggahaṇaṃ vadati. Tañhi vajjanīyaṃ. Paratoti avasavattanatthena aññato.",
  "tika-s0301t:1387_3": "Saṅkhārā hi “mā bhijjantū”ti icchitāpi bhijjanteva, tasmā te avasavattittā paro nāma,",
  "tika-s0301t:1387_4": "sā ca nesaṃ paratā aniccadassanena pākaṭā hotīti vuttaṃ “parato passāti aniccato",
  "tika-s0301t:1387_5": "passā”ti. Kāmaṃ vipassanā saṅkhāranimittaṃ na pariccajati saṅkhāre ārabbha vattanato,",
  "tika-s0301t:1387_6": "yesaṃ pana nimittānaṃ aggahaṇena animittāti gahituṃ arahati, taṃ dassetuṃ “niccādīnaṃ",
  "tika-s0301t:1387_7": "nimittāna”ntiādi vuttaṃ. Salakkhaṇa-sāmaññalakkhaṇa-dassanavasena mānassa dassanābhisamayo,",
  "tika-s0301t:1387_8": "vipassanāya pahānābhisamayo. “Maggenā”ti vadanti, maggeneva pana asammohato pariññāpaṭivedhavasena",
  "tika-s0301t:1387_9": "dassanābhisamayo, pahānapaṭivedhavasena pahānābhisamayo. Rāgādisantatāyāti rāgādīnaṃ",
  "tika-s0301t:1387_10": "samucchedavasena paṭippassaddhivasena vūpasametabbato santabhāvena.",
  "tika-s0301t:1388": "Ānandasuttavaṇṇanā niṭṭhitā.",
  "tika-s0301t:1389": "5. Subhāsitasuttavaṇṇanā",
  "tika-s0301t:1390_0": "213. Aṅgīyanti hetubhāvena āgamabhāvena avayavabhāvena vā ñāyantīti aṅgāni, kāraṇāni,",
  "tika-s0301t:1390_1": "avayavā vāti āha “aṅgehīti kāraṇehi, avayavehi vā”ti. Viratiyo subhāsitavācāya pubbaṃ",
  "tika-s0301t:1390_2": "patiṭṭhitā hontīti musāvādāveramaṇiādayo tassā visesahetūti āha “musāvādā…pe… kāraṇānī”ti.",
  "tika-s0301t:1390_3": "Yasmā ariyavohārā visesato cetanāsabhāvā, tasmā vacīsucaritasamudāyassa saccavācādayo",
  "tika-s0301t:1390_4": "aṅgabhūtāti āha “saccavacanādayo cattāro avayavā”ti. Nissakkavacananti hetumhi nissakkavacanaṃ.",
  "tika-s0301t:1390_5": "Tenāha “samanuāgatā pavattā”ti. Vācā hi tāya viratiyā sammā anurūpato āgatā pavattāti",
  "tika-s0301t:1390_6": "“samannāgatā”ti vuccati. Karaṇavacananti sahayoge karaṇavacanaṃ. Tenāha “yuttā”ti.",
  "tika-s0301t:1390_7": "Sahajātāpi hi cetanā yathāsamādinnāya viratiyā sammā anurūpato yuttāti vattuṃ arahati.",
  "tika-s0301t:1391_0": "Samullapanavācāti saddavācā, sā vuccatīti vācā nāma. Viññatti pana vuccati etāyāti",
  "tika-s0301t:1391_1": "vācā nāma, tathā virati cetanāvācā. Na sā idha adhippetāti sā cetanāvācā viññattivācā",
  "tika-s0301t:1391_2": "viya idha imasmiṃ sutte na adhippetā “subhāsitā hotī”ti vacanato. Tenāha “abhāsitabbato”ti.",
  "tika-s0301t:1391_3": "Suṭṭhu bhāsitāti sammā ñāyena bhāsitā vacīsucaritabhāvato. Atthāvahatanti hitāvahakālaṃ",
  "tika-s0301t:1391_4": "pati āha. Kāraṇasuddhinti yonisomanasikārena kāraṇavisuddhiṃ. Dosābhāvanti agatigamanādidosābhāvaṃ.",
  "tika-s0301t:1391_5": "Rāgadosādivinimuttañhi taṃ bhāsato anurodhavirodhavivajjanato agatigamanaṃ dūrasamugghāṭitamevāti.",
  "tika-s0301t:1391_6": "Anuvādavimuttāti apavādavirahitā. Sabbākārasampattiṃ dīpeti, asati hi sabbākārasampatiyaṃ anuvajjatāpi.",
  "tika-s0301t:1392_0": "Kiñcāpi pubbe dhammādhiṭṭhānā desanā āraddhā, puggalajjhāsayato pana puggalādhiṭṭhānāya…pe…",
  "tika-s0301t:1392_1": "vacanametaṃ. Kāmañcettha “aññataraniddosavacana”nti avisesato vuttaṃ, “dhammaṃyeva",
  "tika-s0301t:1392_2": "bhāsatī”tiādinā pana adhammadosādirahitāya vācāya vuccamānattā idhāpi subhāsitā vācā",
  "tika-s0301t:1392_3": "adhippetāti. “Subhāsitaṃyevā”ti avadhāraṇena nivattitaṃ sarūpato dasseti “no dubbhāsita”nti",
  "tika-s0301t:1392_4": "iminā. Tenāha “tasseva vācaṅgassa paṭipakkhabhāsananivāraṇa”nti. Paṭiyogīnivattanattho",
  "tika-s0301t:1392_5": "hi eva-saddo, tena pisuṇavācāpaṭikkhepo dassito. “Subhāsita”nti vā iminā catubbidhaṃ",
  "tika-s0301t:1392_6": "vacīsucaritaṃ gahitanti “no dubbhāsitanti iminā micchāvācappahānaṃ dīpetī”ti vuttaṃ.",
  "tika-s0301t:1392_7": "Sabbavacīsucaritasādhāraṇavacanañhi subhāsitanti. Tena parabhedanādikaṃ asabbhādikañca",
  "tika-s0301t:1392_8": "bodhisattānaṃ vacanaṃ apisuṇādivisayanti daṭṭhabbaṃ. Bhāsitabbavacanalakkhaṇanti",
  "tika-s0301t:1392_9": "bhāsitabbassa vacanassa sabhāvalakkhaṇaṃ dīpetīti ānetvā sambandho. Yadi evaṃ nanu",
  "tika-s0301t:1392_10": "abhāsitabbaṃ paṭhamaṃ vatvā bhāsitabbaṃ pacchā vattabbaṃ yathā “vāmaṃ muñca, dakkhiṇaṃ",
  "tika-s0301t:1392_11": "gaṇhā”ti āha “aṅgaparidīpanatthaṃ panā”tiādi.",
  "tika-s0301t:1393_0": "Paṭhamenāti “subhāsita”nti padena. Dhammato anapetanti attano paresañca hitasukhāvahadhammato",
  "tika-s0301t:1393_1": "anapetaṃ. Mantāvacananti mantāya pavattetabbavacanaṃ. Paññavā avikiṇṇavāco hi na",
  "tika-s0301t:1393_2": "ca anatthāvahaṃ vācaṃ bhāsati. Itarehi dvīhīti tatiyacatutthapadehi. “Imehi khotiādīnīti",
  "tika-s0301t:1393_3": "karaṇe etaṃ upayogavacana”nti keci. Taṃ vācanti yathāvuttaṃ caturaṅgikaṃ. Yañca vācaṃ",
  "tika-s0301t:1393_4": "maññantīti sambandho. Aññeti ito bāhirakā ñāyavādino akkharacintakā ca. “Paṭiññāhetuudāharaṇūpanayanigamanāni",
  "tika-s0301t:1393_5": "avayavā vākyassā”ti vadanti. Nāmādīhīti nāmākhyātapadehi. Liṅgaṃ itthiliṅgādi vacanaṃ",
  "tika-s0301t:1393_6": "ekavacanādi. Paṭhamādi vibhatti atītādi kālaṃ. Kattā sampadānaṃ apādānaṃ karaṇaṃ",
  "tika-s0301t:1393_7": "adhikaraṇaṃ kammañca kārakaṃ. Sampattīhi samannāgatanti ete avayavādike sampādetvā",
  "tika-s0301t:1393_8": "vuttaṃ. Taṃ paṭisedhetīti taṃ yathāvuttavisesampi vācaṃ “imehi kho”ti vadanto bhagavā",
  "tika-s0301t:1393_9": "paṭisedheti. Kho-saddo hettha avadhāraṇattho. Tenāha “avayavādī”tiādi. Yā kāci asabhāvaniruttilakkhaṇā.",
  "tika-s0301t:1393_10": "Sā milakkhubhāsā. Sīhaḷakenevāti sīhaḷabhāsāya pariyāpannena vacanena. Arahattaṃ",
  "tika-s0301t:1393_11": "pāpuṇiṃsūti saṃsāre ativiya sañjātasaṃvegā tannissaraṇe ninnapoṇamānasā hutvā vipassanaṃ",
  "tika-s0301t:1393_12": "ussukkāpetvā maggapaṭipāṭiyā arahattaṃ pāpuṇiṃsu.",
  "tika-s0301t:1394": "Pātova phullitakokanadanti pātova saṃphullapadumaṃ. Bhijjiyateti nibbhijjiyati nibbhiggo jāyati. Manussattaṃ gatāti manussattabhāvaṃ upagatā.",
  "tika-s0301t:1395": "Buddhantareti buddhuppādantare dvinnaṃ buddhuppādānaṃ antarā. Tadā hi paccekabuddhānaṃ sāsane, na buddhasāsane dippamāne.",
  "tika-s0301t:1396_0": "Jarāya parimadditanti yathā hatthacaraṇādiaṅgāni sithilāni honti, cakkhādīni indriyāni",
  "tika-s0301t:1396_1": "savisayaggahaṇe asamatthāni honti, yobbanaṃ sabbaso vigataṃ, kāyabalaṃ apagataṃ,",
  "tika-s0301t:1396_2": "satimatidhitiādayo vippayuttā, pubbe attano ovādapaṭikarā puttadārādayopi apasādakā,",
  "tika-s0301t:1396_3": "parehi vuṭṭhāpanīyasaṃvesanīyatā punadeva bālabhāvappatti ca honti, evaṃ jarāya sabbaso",
  "tika-s0301t:1396_4": "vimadditaṃ. Etanti sarīraṃ vadati. Milātachavicammanissitanti jiṇṇabhāvena appamaṃsalohitattā",
  "tika-s0301t:1396_5": "milātehi gatayobbanehi dhammehi sannissitaṃ. Ghāsamāmisanti ghāsabhūtaṃ āmisaṃ maccunā",
  "tika-s0301t:1396_6": "gilitvā viya patiṭṭhapetabbato. Kesalomādinānākuṇapapūritaṃ. Tato eva asucibhājanaṃ",
  "tika-s0301t:1396_7": "etaṃ. Sabbathāpi nissāratāya kadalikkhandhasamaṃ.",
  "tika-s0301t:1397_0": "Anucchavikāhīti sammāsambuddhassa anurūpāhi. Na tāpeyyāti cittañca kāyañca na tāpeyya.",
  "tika-s0301t:1397_1": "Tāpanā cettha sampati āyati ca visādanā. Na bādheyyāti “nābhibhaveyyā”ti padassa",
  "tika-s0301t:1397_2": "atthadassanaṃ. Apisuṇavācāvasenāti sabbaso pahīnapisuṇavācatāvasena. Pāpānīti lāmakāni",
  "tika-s0301t:1397_3": "nikiṭṭhakāni. Tenāha “appiyānī”tiādi. Anādāyāti aggahetvā.",
  "tika-s0301t:1398_0": "Sādhubhāvenāti niddosamadhurabhāvena. Amatasadisāti sadise tabbohāroti, kāraṇe vāyaṃ",
  "tika-s0301t:1398_1": "kāriyavohāroti āha “nibbānāmatapaccayattā vā”ti. Paccayavasena hi sā tadā dassanappavatti.",
  "tika-s0301t:1398_2": "Cariyāti cārittaṃ. Porāṇā nāma paṭhamakappikā, buddhādayo vā ariyā.",
  "tika-s0301t:1399_0": "Patiṭṭhitāti niccalabhāvena aṭṭhiṃ katvā paccayāyattabhāvato avisaṃvādanakā. Ubhayathā",
  "tika-s0301t:1399_1": "paṭipattiṃ āha “attano ca paresañca atthe patiṭṭhitā”ti. Atthe diṭṭhadhammikasamparāyikādihite",
  "tika-s0301t:1399_2": "patiṭṭhitattā eva dhamme avihiṃsādidhamme patiṭṭhitā. Anuparodhakaranti etena hitapariyāyoyaṃ",
  "tika-s0301t:1399_3": "attha-saddoti dasseti. Dhammikanti dhammato anapetaṃ, atthadhammūpasaṃhitaṃ vā.",
  "tika-s0301t:1400_0": "Nibbānappattiyāti nibbānappattiyatthaṃ. Dukkhassa antakiriyāya antakaraṇatthaṃ. Yasmā",
  "tika-s0301t:1400_1": "buddho khemāya bhāsati, tasmā khemuppattihetuyā khemā, tasmā sā sabbavācānaṃ uttamāti",
  "tika-s0301t:1400_2": "evampettha attho daṭṭhabbo. Mantāvacanavasenāti sabbadosarahitavasena.",
  "tika-s0301t:1401": "Subhāsitasuttavaṇṇanā niṭṭhitā.",
  "tika-s0301t:1402": "6. Sāriputtasuttavaṇṇanā",
  "tika-s0301t:1403_0": "214. Vākkaraṇacāturiyato vacanaguṇahetūnaṃ pūriyā pūre bhavāti porī, tāya poriyā.",
  "tika-s0301t:1403_1": "Tenāha “akkharādiparipuṇṇāyā”ti. Avibaddhāyāti pittādīhi na vibaddhāya anupaddutāya.",
  "tika-s0301t:1403_2": "Tenāha “apalibuddhāyā”tiādi. Niddosāyāti atthato byañjanato vigatadosāya. Akkhalitapadabyañjanāyāti",
  "tika-s0301t:1403_3": "agalitapadabyañjanāya, atthassa viññāpaniyāti diṭṭhadhammikādiatthassa bodhane pariyattāya.",
  "tika-s0301t:1403_4": "Bhikkhunanti gāthāsukhatthaṃ rassaṃ katvā vuttaṃ.",
  "tika-s0301t:1404_0": "“Saṃkhittenapi deseti, vitthārenapi bhāsatī”ti nayidaṃ paṭhamaṃ uddisitvā tassa atthassa",
  "tika-s0301t:1404_1": "kittanavasena pavattitaṃ vacanaṃ sandhāya vuttaṃ. Sā hi vitthāradesanā eva hoti.",
  "tika-s0301t:1404_2": "Yā pana desanā kadāci dhammapaṭiggāhakānaṃ ajjhāsayavasena saṃkhitteneva dassetvā",
  "tika-s0301t:1404_3": "nikkhipati, yā ca kadāci vitthārena, tadubhayaṃ sandhāya vuttaṃ. Tenāha “cattārimānī”tiādi.",
  "tika-s0301t:1404_4": "Sabhāvamadhuro paccayavasena madhurataro hotīti dassetuṃ “yathā”tiādi vuttaṃ. Vividhākāraṃ",
  "tika-s0301t:1404_5": "katvā dhammaṃ kathetuṃ paṭibhātīti paṭibhānaṃ, desanāpakārañāṇaṃ. Tenāha “samuddato”tiādi.",
  "tika-s0301t:1404_6": "Odahantīti avajānanavasena gamenti.",
  "tika-s0301t:1405": "Sāriputtasuttavaṇṇanā niṭṭhitā.",
  "tika-s0301t:1406": "7. Pavāraṇāsuttavaṇṇanā",
  "tika-s0301t:1407_0": "215. Tasmiṃ ahūti tasmiṃ ahanīti āha “tasmiṃ divase”ti. Anasanenāti sabbaso āhārassa",
  "tika-s0301t:1407_1": "abhuñjanena. Sāsanikasīlena bāhirakaanasanena vā upetā hutvāti yojanā. Vā-saddena",
  "tika-s0301t:1407_2": "khīrapānamadhusāyanādīnipi saṅgaṇhāti. Pakārehi diṭṭhādīhi vāreti kāyakammādike sarāpeti",
  "tika-s0301t:1407_3": "gārayhe karoti etāyāti pavāraṇā, paṭipattivisodhanāya attano attano vajjasodhanāya",
  "tika-s0301t:1407_4": "okāsadānaṃ. Yasmā yebhuyyena vassaṃvuṭṭhehi kātabbā esā visuddhidesanā, tasmā vuttaṃ",
  "tika-s0301t:1407_5": "“vassaṃvuṭṭhapavāraṇāya. Visuddhipavāraṇātipi etissāva nāma”nti. Tadā tassa bhikkhusaṅghassa",
  "tika-s0301t:1407_6": "tuṇhībhāvassa anavasesatāyapi vaṇṇaṃ dassetuṃ pāḷiyaṃ “tuṇhībhūta”nti vuttanti āha",
  "tika-s0301t:1407_7": "“yato yato…pe… natthī”ti. Hatthassa kukkuccatā asaṃyamo asampajaññakiriyā hatthakukkuccaṃ.",
  "tika-s0301t:1407_8": "Tathā pādakukkuccaṃ veditabbaṃ, vā-saddo avuttavikappattho, tena tadaññesamabhāvo",
  "tika-s0301t:1407_9": "vibhāvitoti daṭṭhabbaṃ.",
  "tika-s0301t:1408_0": "Pañcapasādehīti pañcavaṇṇehi pasādehi. Vossaggattho yathāruci kiriyāya vossajjanaṃ.",
  "tika-s0301t:1408_1": "Pucchanattheti paṭikkhepamukheneva pucchanatthe nakāro, me kiñci kiriyaṃ vā vācasikaṃ",
  "tika-s0301t:1408_2": "vā na garahatha, kiṃ nu garahatha kāyavācāhīti attho. Keci “dvārānevā”ti dvārasīsena",
  "tika-s0301t:1408_3": "dvārappavattacariyaṃ vadanti. Visuddhipavāraṇāya adhippetattā yena pavāritaṃ, teneva",
  "tika-s0301t:1408_4": "visuddhīti ñāyati, yena na pavāritaṃ. Kiṃ nu taṃ avisuddhanti siyā kassaci puthujjanassa",
  "tika-s0301t:1408_5": "āsaṅkā? Tannivāraṇatthamāha “no aparisuddhattā”ti. Manodvāraṃ parisuddhaṃ asucikārakaupakkilesānaṃ",
  "tika-s0301t:1408_6": "dūrīkatattā. Idāni etarahi buddhakāle. Etthāti manodvāraparisuddhiyaṃ.",
  "tika-s0301t:1409_0": "Kāyavacīsamācāraparisuddhiyā paveditāya manosamācāraparisuddhi atthato paveditāva",
  "tika-s0301t:1409_1": "hotīti “kāyikaṃ vā vācasikaṃ vā”iccevāha. Tathā hi vuttaṃ “kāyikaṃ vā vācasikaṃ vāti",
  "tika-s0301t:1409_2": "idaṃ catunnaṃ arakkhiyataṃ sandhāya thero āhā”ti. “Bhikkhave, pavāremi vo”ti bhikkhusaṅghavisayattā",
  "tika-s0301t:1409_3": "pavāraṇāya tattha bhikkhusaṅghena vattabbaṃ paṭivacanaṃ dento dhammasenāpati “bhikkhusaṅghassa",
  "tika-s0301t:1409_4": "bhāraṃ vahanto”ti vutto. Tenāha “na kho mayaṃ, bhante”tiādi. Arakkhiyānīti parānuvādato",
  "tika-s0301t:1409_5": "na bhāyitabbāni suparisuddhabhāvato.",
  "tika-s0301t:1410_0": "“Anuppannassā”ti idaṃ adhippāyikavacananti tadadhippāyaṃ vivaranto “kassapasammāsambuddhato",
  "tika-s0301t:1410_1": "paṭṭhāyā”tiādimāha. Kassapasammāsambuddhatoti vibhatte nissakkaṃ, tasmā kassapasammāsambuddhato",
  "tika-s0301t:1410_2": "oranti atthoti. Aññenāti ito bhagavato aññena. Anuppāditapubbassāti parasantāne na",
  "tika-s0301t:1410_3": "uppāditapubbassa. Sasantāne pana paccekabuddhānaṃ vasena na uppāditoti na sakkā vattuṃ.",
  "tika-s0301t:1410_4": "Samanuāgatāti sammā anu upagatā. Bhagavato sīlādayo guṇāti buddhabhūtassa guṇā adhippetāti",
  "tika-s0301t:1410_5": "āha “arahattamaggameva nissāya āgatā”ti. Sabbaguṇāti dasabalañāṇādayo sabbe buddhaguṇā.",
  "tika-s0301t:1410_6": "Bhanteti ettha itisaddo ādiattho. Tena “imesaṃ pana…pe… vācasikaṃ vā”ti yāvāyaṃ pāḷipadeso,",
  "tika-s0301t:1410_7": "taṃ sabbaṃ gaṇhāti. Tenāha “idaṃ thero…pe… pavārento āhā”ti.",
  "tika-s0301t:1411_0": "Yaṃ attano puññānubhāvasiddhaṃ cakkaratanaṃ nippariyāyato tena pavattitaṃ nāma, na",
  "tika-s0301t:1411_1": "itaranti paṭhamanayo vutto. Yasmā pavattitasseva anupavattanaṃ, paṭhamanayo ca taṃsadise",
  "tika-s0301t:1411_2": "tabbohāravasena vuttoti taṃ anādiyitvā dutiyanayo vutto. Dasavidhanti antojanasmiṃ,",
  "tika-s0301t:1411_3": "balakāye rakkhāvaraṇaguttiyā saṃvidhānaṃ, khattiyesu anuyuttesu, brāhmaṇagahapatikesu,",
  "tika-s0301t:1411_4": "negamajānapadesu, samaṇabrāhmaṇesu, migapakkhīsu adhammacārapaṭikkhepo, adhanānaṃ",
  "tika-s0301t:1411_5": "dhanānuppadānaṃ, samaṇabrāhmaṇe upasaṅkamitvā pañhapucchananti evaṃ dasavidhaṃ. Tattha",
  "tika-s0301t:1411_6": "gahapatike pakkhijāte ca visuṃ katvā gahaṇavasena dvādasavidhaṃ. Cakkavattivattanti",
  "tika-s0301t:1411_7": "cakkavattibhāvāvahaṃ vattaṃ. Yasmā yāthāvato pavattitaṃ, tadanurūpakaṃ pana ñāyena",
  "tika-s0301t:1411_8": "yuttakena pavattitaṃ nāma hotīti āha “sammā nayena hetunā kāraṇenā”ti. Ubhatobhāgavimuttāti",
  "tika-s0301t:1411_9": "ubhayabhāgehi ubhayabhāgato vimuttāti ayamettha atthoti dasseti “dvīhi bhāgehi vimuttā,",
  "tika-s0301t:1411_10": "arūpā…pe… nāmakāyato”ti iminā. Tevijjādibhāvanti tevijjachaḷabhiññacatuppaṭisambhidabhāvaṃ.",
  "tika-s0301t:1411_11": "Paññāvimuttā hi taṃ tividhaṃ appattā kevalaṃ paññāya eva vimuttā.",
  "tika-s0301t:1412_0": "Visuddhatthāyāti visuddhipavāraṇatthāya. Saṃyojanaṭṭhena saṃyojanasaṅkhāte ceva bandhanaṭṭhena",
  "tika-s0301t:1412_1": "bandhanasaṅkhāte ca. Vijitasaṅgāmanti yathā rāgādayo puna na sīsaṃ ukkhipanti, evaṃ",
  "tika-s0301t:1412_2": "ariyamaggasenāya vasena vijitasaṅgāmaṃ. Tenāha “vijitarāgadosamohasaṅgāma”nti. Mārabalassāti",
  "tika-s0301t:1412_3": "mārasenāya, mārassa vā sāmatthiyassa. Veneyyasatthanti vinetabbajanasamūhaṃ. Sakaṭādisatthasabhāgato",
  "tika-s0301t:1412_4": "vineyyova satthoti taṃ veneyyasatthaṃ. Sīlasārādiabhāvato antotuccho.",
  "tika-s0301t:1413": "Pavāraṇāsuttavaṇṇanā niṭṭhitā.",
  "tika-s0301t:1414": "8. Parosahassasuttavaṇṇanā",
  "tika-s0301t:1415_0": "216. Sahassato paraṃ aḍḍhateyyabhikkhusataṃ tadā bhagavantaṃ payirupāsatīti āha “parosahassanti",
  "tika-s0301t:1415_1": "atirekasahassa”nti. Nibbāne kutoci bhayaṃ natthīti kutocipi kāraṇato nibbāne bhayaṃ",
  "tika-s0301t:1415_2": "natthi asaṅkhatabhāvena sabbaso khemattā. Tenāha bhagavā – “khemañca vo, bhikkhave,",
  "tika-s0301t:1415_3": "dhammaṃ desessāmi khemagāminiñca paṭipada”ntiādi. Na kutoci bhayaṃ etasmiṃ adhigateti",
  "tika-s0301t:1415_4": "akutobhayaṃ, nibbānaṃ. Tenāha “nibbānappattassā”tiādi. Vipassito paṭṭhāyāti amhākaṃ",
  "tika-s0301t:1415_5": "bhagavato nāmavasena isīnaṃ sattamabhāvadassanatthaṃ vuttaṃ. Te hi tattha tattha",
  "tika-s0301t:1415_6": "sutte bahuso kittitā. Isīnanti vā paccekabuddhasāvakabāhirakaisīnaṃ sattamo uttaro seṭṭhoti attho.",
  "tika-s0301t:1416_0": "Aṭṭhuppattivasenāti kāraṇasamuṭṭhānavasena. Tadassa aṭṭhuppattiṃ vibhāvetuṃ “saṅghamajjhe”tiādi",
  "tika-s0301t:1416_1": "vuttaṃ. Paṭibhānasampannavācāya aññe īsati abhibhavatīti vaṅgīso. Tenāha “paṭibhānasampatti”ntiādi.",
  "tika-s0301t:1417_0": "Kilesummujjanasatānīti rāgādikilesānaṃ rajjanadussanādinayehi savisaye ayoniso uṭṭhānāni.",
  "tika-s0301t:1417_1": "Yadi anekāni satāni, atha kasmā “ummaggapatha”nti? Vuttanti āha “vaṭṭapathattā pana",
  "tika-s0301t:1417_2": "patha”nti. Rāgadosamohamānadiṭṭhivasena rāgakhilādīni pañcakhilāni. Vibhajantanti",
  "tika-s0301t:1417_3": "vibhajanavasena kathentaṃ. Vibhajitvāti ñāṇena vivecetvā.",
  "tika-s0301t:1418": "Amate akkhāteti amatāvahe dhamme desite. Dhammassa passitāro saccasampaṭivedhena. Asaṃhīrā diṭṭhivātehi.",
  "tika-s0301t:1419": "Ativijjhitvāti paṭivijjhitvā. Atikkamabhūtanti atikkamanaṭṭhena bhūtaṃ. Dasaddhānanti dasannaṃ upaḍḍhānaṃ. Tenāha “pañcanna”nti. Jānantenāti dhammassa sudullabhataṃ jānantena.",
  "tika-s0301t:1420": "Parosahassasuttavaṇṇanā niṭṭhitā.",
  "tika-s0301t:1421": "9. Koṇḍaññasuttavaṇṇanā",
  "tika-s0301t:1422_0": "217. Evaṃgahitanāmoti “aññāsi vata, bho, koṇḍañño”ti satthu vacanaṃ nissāya bhikkhūhi",
  "tika-s0301t:1422_1": "aññehi koṇḍaññanāmakehi visesanatthaṃ evaṃgahitanāmo. Dvādasannaṃ saṃvaccharānaṃ",
  "tika-s0301t:1422_2": "vasena cirassaṃ. Chaddantabhavaneti chaddantanāgarājabhavanaṭṭhāne. Paññavā mahāsāvako",
  "tika-s0301t:1422_3": "rattaññutāya. “Dasasahassacakkavāḷe devamanussānanti dasasahassacakkavāḷe devānaṃ,",
  "tika-s0301t:1422_4": "imasmiṃ cakkavāḷe devamanussānañcāti evaṃ dasasahassacakkavāḷe devamanussāna”nti",
  "tika-s0301t:1422_5": "vadanti. Aggantiādito. Tatthāti mandākinitīre.",
  "tika-s0301t:1423_0": "Vassaggenāti vassapaṭipāṭiyā. Tanti aññāsikoṇḍaññattheraṃ. Mahābrahmānaṃ viya lokiyamanussā",
  "tika-s0301t:1423_1": "harāyanti. Pāmokkhabhūto āyasmā thero antarantarā tattha tattha janapade vasitvā",
  "tika-s0301t:1423_2": "tadanukkamena mandākinitīraṃ upagato, tasmā vuttaṃ – “icchāmahaṃ, bhante, janapade vasitu”nti.",
  "tika-s0301t:1424_0": "Ānubhāvasampannā dibbāyukā te hatthināgāti vuttaṃ “pubbe paccekabuddhānaṃ pāricariyāya",
  "tika-s0301t:1424_1": "kataparicayā”ti. Therassa sañcaraṇaṭṭhāne āvaraṇasākhā haritvā apanetvā. Mukhodakañceva",
  "tika-s0301t:1424_2": "dantakaṭṭhañca ṭhapetīti saḷaladevadārukaṭṭhādīni aññamaññaṃ ghaṃsitvā aggiṃ nibbattetvā",
  "tika-s0301t:1424_3": "jāletvā tattha pāsāṇakhaṇḍāni tāpetvā tāni daṇḍakehi vaṭṭetvā taḷākāsu udakasoṇḍīsu",
  "tika-s0301t:1424_4": "khipitvā udakassa tattabhāvaṃ ñatvā nāgalatādantakaṭṭhaṃ upanento mukhodakañca ṭhapeti.",
  "tika-s0301t:1424_5": "Vattaṃ karotīti antokuṭiyā bahi ca pamukhepi aṅgaṇepi sākhābhaṅgehi sammajjanto vakkhamānanayena",
  "tika-s0301t:1424_6": "āhāraṃ upanento vattaṃ karoti.",
  "tika-s0301t:1425_0": "Patiṭṭhappamāṇeti kaṭippamāṇe, ayameva vā pāṭho tāva mahantamevāti yāva mahantaṃ",
  "tika-s0301t:1425_1": "setapadumavanaṃ, tāva mahantameva. Eseva nayo rattakumudavanādīsu. Khādantā manussā.",
  "tika-s0301t:1425_2": "Pakkapayoghanikā viyāti supakkapayoghanaṃ viya. Ghanabhāvena pana pakkhittakhuddamadhu",
  "tika-s0301t:1425_3": "viya hoti. Tenāha “etaṃ pokkharamadhu nāmā”ti. Muḷālanti setapadumānaṃ mūlaṃ. Bhisanti",
  "tika-s0301t:1425_4": "tesaṃyeva kandaṃ. Ekasmiṃ pabbeti ekekasmiṃ pabbantare. Pādaghaṭakanti doṇassa catubhāgo",
  "tika-s0301t:1425_5": "saṇṭhānato khuddako, tasmā pādaghaṭakappamāṇanti tumbamattaṃ. Soṇḍiāvāṭeti khuddakasoṇḍiyo",
  "tika-s0301t:1425_6": "ceva khuddakaāvāṭe ca.",
  "tika-s0301t:1426": "Etaṃ bhojananti yathāvuttaṃ nirudakapāyasabhojanaṃ. Keci sañjānanti ye therā vuḍḍhatarā. Keci na sañjānanti ye navā acirapabbajitā.",
  "tika-s0301t:1427_0": "Buddhānubuddhoti buddhassa anubuddho. Bāḷhavīriyoti catunnaṃ sammappadhānānaṃ vasena",
  "tika-s0301t:1427_1": "ciranicitavīriyo. Tiṇṇaṃ vivekānanti kāyacittaupadhivivekānaṃ lābhīti yojanā. Catasso",
  "tika-s0301t:1427_2": "vadati vaṅgīsatthero sayaṃpaṭibhānaṃ, na sesābhiññānaṃ abhāvatoti āha “itarā”tiādi.",
  "tika-s0301t:1427_3": "Parisā sannisīdi nissaddabhāvena tuṇhī ahosīti attho. Anujānāpesīti paṭhamaṃ attanā",
  "tika-s0301t:1427_4": "ñātaṃ upaṭṭhitaṃ attano parinibbānakālaṃ anu pacchā satthāraṃ jānāpesīti evaṃ ettha attho daṭṭhabbo.",
  "tika-s0301t:1428_0": "Tanti āsāḷhipuṇṇamāya isipatane yaṃ dassanaṃ, yaṃ vā dukkaracariyāyaṃ tumhākaṃ upaṭṭhānaṃ",
  "tika-s0301t:1428_1": "ādito dassanaṃ, taṃ, bhante, paṭhamadassanaṃ. Onatavinatāti heṭṭhā upari ca onatā",
  "tika-s0301t:1428_2": "vinatā. Kampetvāti thokaṃ cāletvā dassanatthaṃ ekaninnādo tesaṃ hatthināgānañceva",
  "tika-s0301t:1428_3": "nāgayakkhakumbhaṇḍānaṃ devatānañca saddena. Brahmāno devānaṃ adaṃsūti sambandho.",
  "tika-s0301t:1429_0": "Sajjhāyamakaṃsu pasādanīyesu pasādavasena sannipatitaparisāya pasādajananatthaṃ bhagavati",
  "tika-s0301t:1429_1": "nikkhamitvāti bhagavati gandhakuṭito nikkhamitvā. Dharatiyevāti aduṭṭhataṃ patvā tiṭṭhateva.",
  "tika-s0301t:1430": "Koṇḍaññasuttavaṇṇanā niṭṭhitā.",
  "tika-s0301t:1431": "10. Moggallānasuttavaṇṇanā",
  "tika-s0301t:1432_0": "218. Paccavekkhatīti tesaṃ ariyānaṃ cittaṃ attano ñāṇacakkhunā pati avekkhati paccavekkhati.",
  "tika-s0301t:1432_1": "Pabbatassāti isigilipabbatassa. Dukkhapāraṃ gatanti vaṭṭadukkhassa pāraṃ pariyantaṃ",
  "tika-s0301t:1432_2": "gataṃ. Sabbaguṇasampannanti sabbehi buddhaguṇehi ca sāvakaguṇehi ca paripuṇṇaṃ. Anekākārasampannanti",
  "tika-s0301t:1432_3": "rūpaghosalūkhadhammappamāṇikānaṃ sattānaṃ tehi tehi ākārehi sabbesañca anekehi anantāparimeyyehi",
  "tika-s0301t:1432_4": "pasīditabbākārehi samannāgataṃ. Te pana ākārā yasmā anaññasādhāraṇā buddhaguṇā eva,",
  "tika-s0301t:1432_5": "tasmā āha “anekehi guṇehi samannāgata”nti.",
  "tika-s0301t:1433": "Moggallānasuttavaṇṇanā niṭṭhitā.",
  "tika-s0301t:1434": "11. Gaggarāsuttavaṇṇanā",
  "tika-s0301t:1435_0": "219. Teti te devamanusse. “Sarīravaṇṇenāti sarīre chavivaṇṇenā”ti vadanti. Sarīravaṇṇenāti",
  "tika-s0301t:1435_1": "vā dhammarūpakāyaguṇena. “Yasasā”tipi pāṭho, so evattho. Vigatamaloti abbhāmahikādīhi",
  "tika-s0301t:1435_2": "vigatūpakkileso. Bhāṇu vuccati pabhā, sātisayo bhāṇu etassa atthīti bhāṇumā. Sūriyoti",
  "tika-s0301t:1435_3": "āha “ādicco viyā”ti.",
  "tika-s0301t:1436": "Gaggarāsuttavaṇṇanā niṭṭhitā.",
  "tika-s0301t:1437": "12. Vaṅgīsasuttavaṇṇanā",
  "tika-s0301t:1438_0": "220. So kira vicaratīti sambandho. “Yathāyaṃ dīpo jambudīpoti jambunā paññāto, evāhampi",
  "tika-s0301t:1438_1": "tena jambunā paññāyissa”nti jambusākhaṃ pariharitvā. Vādaṃ katvāti “imasmiṃ vāde",
  "tika-s0301t:1438_2": "sace te parājayo hoti, tvaṃ me dāso hohi. Sace me parājayo, ahaṃ te bhariyā”ti evaṃ",
  "tika-s0301t:1438_3": "katikaṃ katvā. Vāde jayaparājayānubhāvenāti tathāpavattite vāde paribbājakassa jayānubhāvena",
  "tika-s0301t:1438_4": "ceva attano parājayena ca. Vayaṃ āgammāti sippuggahaṇavayaṃ āgamma. Vijjanti mantaṃ.",
  "tika-s0301t:1439_0": "Nibbattagativibhāvanavasena chavasīsabhāvaṃ dūseti vināsetīti chavadūsakaṃ sippaṃ,",
  "tika-s0301t:1439_1": "tathāpavattaṃ mantapadaṃ. Attano ānubhāvenāti niraye nibbattasattassa sīsaṃ yattha",
  "tika-s0301t:1439_2": "katthaci ṭhitaṃ buddhānubhāvena ānetvā dassetvā. Khīṇāsavassa sīsanti paramappicchatāya",
  "tika-s0301t:1439_3": "kañcipi ajānāpetvā araññaṃ pavisitvā parinibbutassa khīṇāsavassa chaḍḍitaṃ sīsakaṭāhaṃ.",
  "tika-s0301t:1439_4": "Dassesīti attano ānubhāvena ānetvā dassesi.",
  "tika-s0301t:1440_0": "“Tumhe, bho gotama, jānāthā”ti kāmaṃ vaṅgīso nibbattaṭṭhānaṃ sandhāya pucchati, bhagavā",
  "tika-s0301t:1440_1": "pana anupādisesanibbānaṃ sandhāya “āma, vaṅgīsa…pe… gatiṃ jānāmī”ti āha. Vuttañhetaṃ",
  "tika-s0301t:1440_2": "“nibbānaṃ arahato gatī”ti. Vaṅgīso sayaṃ mantabalena gatipariyāpannassa gatiṃ jānanto",
  "tika-s0301t:1440_3": "bhagavantampi “ayampi tathā”ti maññamāno “mantena jānāsi, bho gotamā”ti āha. Bhagavā",
  "tika-s0301t:1440_4": "attano buddhañāṇameva mantaṃ katvā dīpento “āma, vaṅgīsa, ekena manteneva jānāmī”ti",
  "tika-s0301t:1440_5": "āha. Mudhā eva dātabbanti amūliko. Anantarahitāya bhūmiyā sayanaṃ thaṇḍilaseyyā.",
  "tika-s0301t:1440_6": "Ādi-saddena sāyatatiyaṃ udakorohaṇabhūmiharaṇādiṃ saṅgaṇhāti. So taṃ…pe… arahattaṃ",
  "tika-s0301t:1440_7": "pāpuṇīti iminā vaṅgīsatthero pabbajitvā na cirasseva sukhāya paṭipadāya arahattaṃ",
  "tika-s0301t:1440_8": "patto viya dissati, na kho panetaṃ evaṃ daṭṭhabbaṃ, āyatiṃ thero pabbajitvā samathavipassanāsu",
  "tika-s0301t:1440_9": "kammaṃ ārabhitvāpi dukkhāya paṭipadāya tādisaṃ kālaṃ vītināmetvā arahattaṃ pāpuṇi. Tenāha –",
  "tika-s0301t:1441": "“Nikkhantaṃ vata maṃ santaṃ, agārasmānagāriyaṃ;",
  "tika-s0301t:1442": "Vitakkā upadhāvanti, pagabbhā kaṇhato ime”. ;",
  "tika-s0301t:1443": "Āyasmato vaṅgīsassa anabhirati uppannā hoti, rāgo cittaṃ anuddhaṃseti, “kāmarāgena ḍayhāmi, cittaṃ me pariḍayhatī”tiādi.",
  "tika-s0301t:1444_0": "Vimuttisukhanti sabbaso kilesavimuttiyaṃ nibbāne ca uppannaṃ sampatiarahattaphalasukhaṃ",
  "tika-s0301t:1444_1": "paṭisaṃvedentoti yathāparicchinnaṃ kālaṃ pati sammadeva vedento anubhavanto. Kavinā",
  "tika-s0301t:1444_2": "kataṃ, tato vā āgataṃ, tassa vā idanti kāveyaṃ, tadevettha “kāveyya”nti vuttaṃ. Ye",
  "tika-s0301t:1444_3": "niyāmagataddasāti ye bhikkhū ariyā buddhānaṃ sāvakā phalaṭṭhabhāvena niyāmagatā ceva",
  "tika-s0301t:1444_4": "maggaṭṭhabhāvena niyāmadasā ca. Niyāmoti hi sammattaniyāmo adhippeto. Suāgamananti",
  "tika-s0301t:1444_5": "mama imassa satthuno santike āgamanaṃ upagamanaṃ, imasmiñca dhammavinaye āgamanaṃ",
  "tika-s0301t:1444_6": "pabbajanaṃ upasampadā sundaraṃ āgamanaṃ. Tattha kāraṇamāha “tisso vijjā”tiādi. Avuttampi",
  "tika-s0301t:1444_7": "gāthāya atthato gahitameva therassa chaḷabhiññabhāvato.",
  "tika-s0301t:1445": "Vaṅgīsasuttavaṇṇanā niṭṭhitā.",
  "tika-s0301t:1446": "Sāratthappakāsiniyā saṃyuttanikāya-aṭṭhakathāya",
  "tika-s0301t:1447": "Vaṅgīsasaṃyuttavaṇṇanāya līnatthappakāsanā samattā.",
  "tika-s0301t:1450": "9. Vanasaṃyuttaṃ",
  "tika-s0301t:1451": "1. Vivekasuttavaṇṇanā",
  "tika-s0301t:1452_0": "221. Saṃvejetukāmāti atthato saṃvegaṃ uppādetukāmā. Tathābhūtā naṃ kilesasaṅgaṇikādito",
  "tika-s0301t:1452_1": "vivecetukāmā nāma hotīti vuttaṃ “vivekaṃ paṭipajjāpetukāmā”ti. Bāhiresūti gocarajjhattato",
  "tika-s0301t:1452_2": "bahibhūtesu. Puthuttārammaṇesūti rūpādinānārammaṇesu. Caratīti pavattati. Tvaṃ janoti",
  "tika-s0301t:1452_3": "tvaṃ attano kilesehi jananato visuṃ jāto tādise eva aññasmiṃ jane imaṃ ayonisomanasikāravasena",
  "tika-s0301t:1452_4": "pavattamānaṃ chandarāgaṃ vinayassu vinodehi. Sataṃ taṃ sārayāmaseti niyyānikasāsane",
  "tika-s0301t:1452_5": "pabbajitvā satthu santike kammaṭṭhānaṃ gahetvā araññavāsena ca satimantaṃ paṇḍitaṃ",
  "tika-s0301t:1452_6": "taṃ mayampi yathāuppannaṃ vitakkaṃ vinodanāya sārayāma, sataṃ vā sappurisānaṃ kilesavigamanadhammaṃ",
  "tika-s0301t:1452_7": "paṭipajjitvā vasantaṃ taṃ sārayāma vaṭṭadukkhaṃ. Pātālanti mohapātālaṃ kilesarajo,",
  "tika-s0301t:1452_8": "tadeva “pātāla”nti vuttaṃ. Mā avaharīti heṭṭhā duggatisotaṃ mā upanesi. Sitanti sambandhaṃ.",
  "tika-s0301t:1452_9": "Tenāha “sarīralagga”nti. Vivekamāpannoti kilesavivekaṃ samathavipassanābhāvanamāpanno.",
  "tika-s0301t:1452_10": "Uttamavīriyanti ussoḷhilakkhaṇappattaṃ vīriyaṃ, catubbidhaṃ samappadhānavīriyaṃ vā",
  "tika-s0301t:1452_11": "sampattaṃ. Paggayhāti āropetvā. Paramavivekanti paramaṃ samucchedavivekaṃ.",
  "tika-s0301t:1453": "Vivekasuttavaṇṇanā niṭṭhitā.",
  "tika-s0301t:1454": "2. Upaṭṭhānasuttavaṇṇanā",
  "tika-s0301t:1455": "222. Kāyadaratho hotiyeva niyamena, na cittadaratho tassa maggeneva samugghāṭitattā.",
  "tika-s0301t:1456_0": "Jarāturoti jarābhibhavanena āturoyeva. Padadvayepi eseva nayo. Upariṭṭhatāya parito",
  "tika-s0301t:1456_1": "dīghaputhulatāya ativiya vijjhatīti sattisallaggahaṇaṃ. Evaṃ hissa taṇhāsallassa",
  "tika-s0301t:1456_2": "sadisatā. Avijjāya pana sammohāpādanena dukkhāpādanena ca visasadisatā. Ruppatoti",
  "tika-s0301t:1456_3": "vikāraṃ āpādiyamānassa pīḷiyamānassāti atthoti āha “ghaṭṭiyamānassā”ti.",
  "tika-s0301t:1457_0": "Pabbajitanti sasantānato pabbajitaṃ vā rāgādimalato pabbajitaṃ vā. Tasmāti yasmā",
  "tika-s0301t:1457_1": "therassevetaṃ vacanaṃ, tasmā ayaṃ idāni vuccamāno ettha gāthāya attho. Devatāya hītiādi",
  "tika-s0301t:1457_2": "vuttasseva atthassa pākaṭakaraṇaṃ. Etthāti sesagāthāsu. Atthassa vuttanayattā “anuttānapadavaṇṇanā”ti",
  "tika-s0301t:1457_3": "āha. Vinayāti hetumhi nissakkavacananti tassa hetumhi karaṇavacanena atthamāha “vinayenā”ti.",
  "tika-s0301t:1457_4": "Tathā “samatikkamā”ti etthāpi. Paramaparisuddhaṃ saṃkilesasamucchindanato. Āraddhavīriyanti",
  "tika-s0301t:1457_5": "sambhāvitavīriyaṃ. Sambhāvanañcassa paggaṇhanaṃ paripūraṇañcāti āha “paggahitavīriyaṃ",
  "tika-s0301t:1457_6": "paripuṇṇavīriya”nti.",
  "tika-s0301t:1458": "Upaṭṭhānasuttavaṇṇanā niṭṭhitā.",
  "tika-s0301t:1459": "3. Kassapagottasuttavaṇṇanā",
  "tika-s0301t:1460_0": "223. Chetanti migānaṃ jīvitaṃ chetaṃ. Tenāha “migaluddaka”nti. Rohitamiganti lohitavaṇṇaṃ",
  "tika-s0301t:1460_1": "khuddakamigaṃ, “mahārohitamiga”nti keci. Satthu santike kammaṭṭhānaṃ gahetvā tassa",
  "tika-s0301t:1460_2": "janapadassa sulabhabhikkhatāya tattha gantvā viharatīti imamatthaṃ sandhāya “paṭhamasutte",
  "tika-s0301t:1460_3": "vuttanayenevā”ti vuttaṃ. Ayaṃ pana thero pañcābhiñño vipassanākammiko. Ṭhatvāti padānubandhanavasena",
  "tika-s0301t:1460_4": "gamanaṃ upacchinditvā therassa āsannaṭṭhāne ṭhatvā. Tassa vacanaṃ sotuṃ āraddho.",
  "tika-s0301t:1460_5": "Aṅguṭṭhakaṃ jālāpesīti adhiṭṭhānabalena daṇḍadīpikaṃ viya attano aṅguṭṭhakaṃ jālāpesi.",
  "tika-s0301t:1460_6": "Akkhīhipi passati aṅguṭṭhakaṃ jālamānaṃ. Kaṇṇehipi suṇāti tena vuccamānaṃ dhammaṃ",
  "tika-s0301t:1460_7": "ekadesena. Cittaṃ panassa dhāvatīti sambandho. Etassapīti luddakassapi.",
  "tika-s0301t:1461_0": "Appapaññanti ettha appa-saddo “appaharite”tiādīsu viya abhāvatthoti āha “nippañña”nti.",
  "tika-s0301t:1461_1": "Kāraṇajānanasamatthenāti iminā kāraṇena sattānaṃ sukhaṃ, iminā dukkhanti evaṃ samācaramānena",
  "tika-s0301t:1461_2": "kāraṇaṃ jānituṃ samatthena kammassakatañāṇasampayuttacittenāti attho. Suṇātīti kevalaṃ",
  "tika-s0301t:1461_3": "savanamattavasena suṇāti, na tadatthavasena. Tenāha “atthamassa na jānātī”ti. Kāraṇarūpānīti",
  "tika-s0301t:1461_4": "sabhāvakāraṇāni. Kiṃ me imināti? “Idaṃ papañca”nti pahāya. Vīriyaṃ paggayhāti catubbidhaṃ",
  "tika-s0301t:1461_5": "sammappadhānaṃ vīriyaṃ paggaṇhitvā.",
  "tika-s0301t:1462": "Kassapagottasuttavaṇṇanā niṭṭhitā.",
  "tika-s0301t:1463": "4. Sambahulasuttavaṇṇanā",
  "tika-s0301t:1464_0": "224. Sambahulāti suttantanayena sambahulā. Suttante sajjhāyiṃsūti suttantikā. Vinayaṃ",
  "tika-s0301t:1464_1": "dhārentīti vinayadharā. Yuñjantīti vāsadhure yogaṃ karonti. Ghaṭentīti tattha vāyāmaṃ",
  "tika-s0301t:1464_2": "karonti. Karontānaṃyeva aruṇo uggacchatīti sambandho.",
  "tika-s0301t:1465_0": "Kometi kiṃ ime? Tenāha “kahaṃ ime”ti? Vajjibhūmiṃ vajjiraṭṭhaṃ gatāti vajjibhūmiyā.",
  "tika-s0301t:1465_1": "Tenāha “vajjiraṭṭhābhimukhā gatā”ti. Natthi etesaṃ nikebhaṃ nibaddhanivāsaṭṭhānanti",
  "tika-s0301t:1465_2": "aniketā tenāha “agehā”ti. Utu eva sappāyaṃ, utuvasena vā kāyacittānaṃ kallattā sappāyaṃ. Esa nayo sesesupi.",
  "tika-s0301t:1466": "Sambahulasuttavaṇṇanā niṭṭhitā.",
  "tika-s0301t:1467": "5. Ānandasuttavaṇṇanā",
  "tika-s0301t:1468_0": "225. Ativelanti atibahukālaṃ. Bhikkhunā nāma upagatānaṃ upanisinnakathāmattaṃ vatvā",
  "tika-s0301t:1468_1": "ganthadhurehi vāsadhurehi vā yuttapayuttacittena bhavitabbaṃ, nātivelaṃ tesaṃ saññattibahulena.",
  "tika-s0301t:1468_2": "Thero pana tadā kenaci kāraṇena bahuvelaṃ gihisaññattibahulo ahosi, taṃ sandhāya",
  "tika-s0301t:1468_3": "vuttaṃ “ativela”ntiādi. Idāni tamatthaṃ vibhāvetuṃ “bhagavatī”tiādi vuttaṃ. Tanti",
  "tika-s0301t:1468_4": "taṃ tādisaṃ saññāpanaṃ sandhāya etaṃ “ativelaṃ gihisaññattibahulo”ti vacanaṃ vuttaṃ.",
  "tika-s0301t:1468_5": "Bhikkhusaṅghassa kathaṃ sutvāti saṅghassa majjhe nisīditvā therena kathitattā vuttaṃ.",
  "tika-s0301t:1468_6": "Satthusāsananti piṭakattayaṃ vadati.",
  "tika-s0301t:1469_0": "Pasakkiyāti upasakkitvā gantvā. Taṃ pana tattha ajjhogāhanaṃ hotīti āha “pavisitvā”ti.",
  "tika-s0301t:1469_1": "Saṅkhāradukkhato nibbinnahadayassa sabbasaṅkhāravinissaṭaṃ nibbānaṃ yāthāvato paccavekkhantassa",
  "tika-s0301t:1469_2": "sammadeva samassāsakaraṃ hutvā upaṭṭhahantaṃ taṃ upari adhigamāya ussukkaṃ karonto",
  "tika-s0301t:1469_3": "nibbānaṃ hadaye nikkhipati nāmāti āha – “nibbānaṃ…pe… opeti nāmā”ti. Nibbānaṃ…pe…",
  "tika-s0301t:1469_4": "ārammaṇato opeti nāmāti ānetvā sambandho. Atthavirahitā “biḷibiḷī”ti pavattakiriyā",
  "tika-s0301t:1469_5": "biḷikā, ayaṃ pana gihisaññattikathā therassa attano sāmaññatthaasādhanato devatāya",
  "tika-s0301t:1469_6": "biḷikā viyāti biḷibiḷikāti vuttā.",
  "tika-s0301t:1470": "Ānandasuttavaṇṇanā niṭṭhitā.",
  "tika-s0301t:1471": "6. Anuruddhasuttavaṇṇanā",
  "tika-s0301t:1472_0": "226. Anantare attabhāveti atītānantare devattabhāve. Thero hi tāvatiṃsadevalokā cavitvā",
  "tika-s0301t:1472_1": "idhūpapanno. Aggamahesīti kāci paricārikā devadhītā cittapaṇidhānamattena idānipi",
  "tika-s0301t:1472_2": "devakāye bhavissati upacitakusaladhammattāti maññamānā tasmiṃ vattamānaṃ viya kathentī",
  "tika-s0301t:1472_3": "“sobhasī”ti āha. Evaṃ atītampissa dibbasotaṃ paccuppannaṃ viya maññeyya nāticirakālattāti",
  "tika-s0301t:1472_4": "dassento “pubbepi sobhasī”ti āha. Sugatinirayādiduggatiyā vasena duggatā etarahīti",
  "tika-s0301t:1472_5": "adhippāyo. Paṭipattiduggatiyā kāmesu sammucchitabhāvato.",
  "tika-s0301t:1473_0": "Patiṭṭhahantoti nivisanto. Aṭṭhahi kāraṇehīti cirakālaparibhāvanāya viruḷhamūlehi",
  "tika-s0301t:1473_1": "ayonisomanasikārādipaccayamūlakehi vuccamānehi aṭṭhahi kāraṇehi. Ratto rāgavasenāti",
  "tika-s0301t:1473_2": "sabhāvato saṅkappato ca yathāsamīhite iṭṭhākāre sakkāye sañjātarāgavasā ratto giddho",
  "tika-s0301t:1473_3": "gadhito. Patiṭṭhātīti oruyha tiṭṭhati. Duṭṭho dosavasenāti sabhāvato saṅkappato ca",
  "tika-s0301t:1473_4": "yathāsamīhite aniṭṭhākāre sakkāye sañjātadosavasena duṭṭho rupitacitto. Mūḷho mohavasenāti",
  "tika-s0301t:1473_5": "asamapekkhanena mūḷho muyhanavasena. Vinibaddhoti ahaṃkārena visesato nibandhanato",
  "tika-s0301t:1473_6": "mānavatthusmiṃ bandhito. Mānavasenāti tena tena maññanākārena. Parāmaṭṭhoti dhammasabhāvaṃ",
  "tika-s0301t:1473_7": "niccādivasena parato āmaṭṭho. Diṭṭhivasenāti micchādassanavasena. Thāmagatoti rāgādikilesavasena",
  "tika-s0301t:1473_8": "thāmaṃ thirabhāvaṃ upagato. Anusayavasenāti maggena appahīnatāya anu anu santāne",
  "tika-s0301t:1473_9": "sayanavasena. Appahīnaṭṭho hi tesaṃ anusayaṭṭho. Aniṭṭhaṅgatoti saṃsayito. Vikkhepagatoti",
  "tika-s0301t:1473_10": "vikkhittabhāvaṃ upagato. Uddhaccavasenāti cittassa uddhatabhāvavasena. Tāpīti tāpi",
  "tika-s0301t:1473_11": "devakaññāyo. Evaṃ patiṭṭhitāvāti yathāvuttanayena rattabhāvādinā sakkāyasmiṃ patiṭṭhitā",
  "tika-s0301t:1473_12": "eva. Naradevānanti purisabhūtadevānaṃ.",
  "tika-s0301t:1474_0": "Paṭigantunti apekkhāvasena tato apagantuṃ apekkhaṃ vissajjetuṃ. Dussantanti dasantaṃ,",
  "tika-s0301t:1474_1": "“vattha”nti keci. Sūciṃ yojetvāti sibbanasuttena sūciṃ yojetvā pāse ca pavesetvā.",
  "tika-s0301t:1474_2": "Manāpakāye devanikāye jātā manāpakāyikā. Tesaṃ pabhāvaṃ dassetuṃ “manasā”tiādi vuttaṃ.",
  "tika-s0301t:1474_3": "Samajjanti saṃhitaṃ. Gamanabhāvanti gamanajjhāsayaṃ. Vikkhīṇoti vicchindanavasena",
  "tika-s0301t:1474_4": "khīṇo. Devatānaṃ uttarimanussadhammārocane doso natthīti tāsaṃ puna anāgamanatthaṃ arahattaṃ byākāsi.",
  "tika-s0301t:1475": "Anuruddhasuttavaṇṇanā niṭṭhitā.",
  "tika-s0301t:1476": "7. Nāgadattasuttavaṇṇanā",
  "tika-s0301t:1477_0": "227. Atikālenāti ativiya pubbaṇhakālena, kālassevāti attho. Koṭisammuñjaniyāti sammuñjanikoṭiyā,",
  "tika-s0301t:1477_1": "sammuñjaniyā ekadesenevāti attho. Iminā sammajjane amanāpakāritaṃ dasseti. Majjhanhike",
  "tika-s0301t:1477_2": "vītivatteti gihisaṃsaggavasena kālaṃ vītināmento majjhanhe bahuvītivatte. Aññehi",
  "tika-s0301t:1477_3": "bhikkhūhīti nātikālaṃ paviṭṭhehi. Nissakkavacanañcetaṃ. Bhāyāmi nāgadattanti tassa",
  "tika-s0301t:1477_4": "paṭipattiṃ bhāyitabbaṃ katvā devatā vadantī paṭipattiyaṃ niyojeti. Suppagabbhanti",
  "tika-s0301t:1477_5": "kāyapāgabbiyādīhi ativiya samannāgataṃ.",
  "tika-s0301t:1478": "Nāgadattasuttavaṇṇanā niṭṭhitā.",
  "tika-s0301t:1479": "8. Kulagharaṇīsuttavaṇṇanā",
  "tika-s0301t:1480_0": "228. Ogāhappattoti vissāsavasena anuppavesaṃ patto. Aññataraṃ kulanti tasmiṃ kule",
  "tika-s0301t:1480_1": "jāyampatiṃ sandhāya vadati. “Bahūpakāraṃ me etaṃ kulaṃ ciraṃ sappāyāhāradānādinā;",
  "tika-s0301t:1480_2": "tasmā idhāhaṃ aggadakkhiṇeyyo jāto; imesaṃyeva deyyadhammapaṭiggaṇhanena puññaṃ vaḍḍhessāmī”ti",
  "tika-s0301t:1480_3": "cintesi. Tenāha “aññattha gantvā kiṃ karissāmī”tiādi. Sāti devatā. Ubhopeteti taṃ",
  "tika-s0301t:1480_4": "bhikkhuñca gharaṇiñca sandhāya vadati. Paṭigādhappattāti paṭigādhaṃ pattā aññamaññasmiṃ",
  "tika-s0301t:1480_5": "patiṭṭhitavissāsena.",
  "tika-s0301t:1481_0": "Vissamappattivasena santiṭṭhanti etthāti saṇṭhānaṃ, vissamanaṭṭhānaṃ. Samāgantvāti",
  "tika-s0301t:1481_1": "sannipatitvā. Paṭiññūdāharaṇehi mantayatīti mantanaṃ, ñāpakaṃ kāraṇaṃ. Paṭilomasaddāti",
  "tika-s0301t:1481_2": "paṭilomabhāvena patitattā asaccavibhāvanā paṭikūlasaddā. Tena kāraṇenāti tena kāraṇapaṭirūpakena",
  "tika-s0301t:1481_3": "micchāvacanena. Na maṅkuhotabbaṃ akārakabhāvato. Saddena paritassatīti parehi attani",
  "tika-s0301t:1481_4": "payuttamicchāsaddamattena paritassanasīlo. Vataṃ na sampajjatīti yathāsamādinnavataṃ",
  "tika-s0301t:1481_5": "lahucittatāya na pāripūriṃ gacchati. Sampannavatoti paripuṇṇasīlādivataguṇo",
  "tika-s0301t:1482": "Kulagharaṇīsuttavaṇṇanā niṭṭhitā.",
  "tika-s0301t:1483": "9. Vajjiputtasuttavaṇṇanā",
  "tika-s0301t:1484_0": "229. Vajjiraṭṭhe rājaputtoti vajjiraṭṭhe jātasaṃvaddho vajjirājaputto. Sabbaratticāroti",
  "tika-s0301t:1484_1": "chaṇasampattiyā ito cito carantehi anubhavitabbanakkhattamaho. Tenāha “kattikanakkhattaṃ",
  "tika-s0301t:1484_2": "ghosetvā” tiādi. Ekābaddhaṃ hotīti yasmā cātumahārājikadevā tasmiṃ divase nakkhattaṃ",
  "tika-s0301t:1484_3": "ghosetvā attano puññānubhāvasiddhāya dibbasampattiyā mahantaṃ nakkhattakīḷāsukhaṃ",
  "tika-s0301t:1484_4": "anubhavanti, tasmā taṃ tehi ekābaddhaṃ viya hoti. Bheriāditūriyānanti bherimudiṅgasaṅkhapaṇavavīṇāditūriyānaṃ.",
  "tika-s0301t:1484_5": "Tāḷitānanti āraddhalayānurūpaṃ pahaṭānaṃ. Vīṇādīnanti vīṇāveṇugomukhīādīnaṃ. Vāditānanti",
  "tika-s0301t:1484_6": "yathāraddhamucchanānurūpaṃ saṅghaṭṭitānaṃ. Abhāsīti tena saddena ākaḍḍhiyamānahadayo",
  "tika-s0301t:1484_7": "ayoniso ummujjitvā “mahatī vata me jānī”ti anutthunanto abhāsi. Chaḍḍitadārukaṃ viyāti",
  "tika-s0301t:1484_8": "vane chaḍḍitaniratthakakaḷiṅgaraṃ viya. Lāmakataroti nihīnataro. Devatā paṭhamappitaṃ",
  "tika-s0301t:1484_9": "āṇiṃ paṭāṇiyā nīharantī viya tena bhikkhunā vuttamatthaṃ apanentī “tassa te bahukā",
  "tika-s0301t:1484_10": "pihayantī”ti avocāti vuttanti dassento “thero”tiādimāha. Saggaṃ gacchantānaṃ yathā",
  "tika-s0301t:1484_11": "nerayikā pihayanti, evaṃ sammāpaṭipannassa tuyhaṃ bahū pihayanti, tasmā tvaṃ “pāpiyo”ti",
  "tika-s0301t:1484_12": "attānaṃ mā maññitthāti adhippāyo.",
  "tika-s0301t:1485": "Vajjiputtasuttavaṇṇanā niṭṭhitā.",
  "tika-s0301t:1486": "10. Sajjhāyasuttavaṇṇanā",
  "tika-s0301t:1487_0": "230. Nissaraṇapariyattivasenāti addhā imaṃ pariyattiṃ nissāya vaṭṭadukkhato nissarituṃ",
  "tika-s0301t:1487_1": "labbhāti evaṃ nissaraṇapariyattivasena. Sajjhāyanatoti vimuttāyatanasīse ṭhatvā sajjhāyanato.",
  "tika-s0301t:1487_2": "Idāni tassa nissaraṇapariyattivasena sajjhāyanakaraṇaṃ, paṭipattivasena vattapaṭivattakaraṇaṃ,",
  "tika-s0301t:1487_3": "vipassanābhāvanañca dassetuṃ “so kirā”tiādi vuttaṃ. Arahattaṃ pattadivase paṭipattikittanāya",
  "tika-s0301t:1487_4": "purimadivasesupi tathā paṭipajji, vipassanaṃ pana ussukkāpetuṃ nāsakkhīti dasseti.",
  "tika-s0301t:1487_5": "Kālaṃ ativattetīti idaṃ “saṅkasāyatī”ti padassa atthavacanaṃ. Therassāti sajjhāyakattherassa.",
  "tika-s0301t:1488_0": "Dhammapadānīti sīlādidhammakkhandhadīpakāni padāni. Tenāha “sabbampi buddhavacanaṃ",
  "tika-s0301t:1488_1": "adhippeta”nti. Na gaṇhāsi uddesanti adhippāyo. Pāḷiyaṃ “bhikkhūhi saṃvasanto”ti iminā",
  "tika-s0301t:1488_2": "tesaṃ dhammassavanatthāyapi dhammo pariyāpuṇitabboti dasseti. Virajjati etenāti virāgo,",
  "tika-s0301t:1488_3": "ariyamaggo. Jānitvāti pariññābhisamayavasena diṭṭhasutādiṃ yāthāvato jānitvā paṭivijjhitvā.",
  "tika-s0301t:1488_4": "Vissajjananti pahānaṃ. Na buddhavacanassa vissajjanaṃ. Bhaṇḍāgārikapariyattiyāpi",
  "tika-s0301t:1488_5": "anuññātattā pageva nissaraṇatthāya, tattha pana mattā jānitabbāti dassento “ettāvatā”tiādimāha.",
  "tika-s0301t:1489": "Sajjhāyasuttavaṇṇanā niṭṭhitā.",
  "tika-s0301t:1490": "11. Akusalavitakkasuttavaṇṇanā",
  "tika-s0301t:1491_0": "231. Akusale vitakketi akosallasambhūtaṭṭhena akusale micchāvitakke. Yoni vuccati",
  "tika-s0301t:1491_1": "upāyo, tasmā asubhādike subhādivasena manasikāro ayonisomanasikāroti āha “anupāyamanasikārenā”ti.",
  "tika-s0301t:1491_2": "Pāsādikakammaṭṭhānanti pasādāvahaṃ buddhānussatiādikammaṭṭhānaṃ. Balavapītiñca sukhañcāti",
  "tika-s0301t:1491_3": "nīvaraṇavikkhambhanato balavantaṃ upacārajjhānasahagataṃ pītiñca sukhañca.",
  "tika-s0301t:1492": "Akusalavitakkasuttavaṇṇanā niṭṭhitā.",
  "tika-s0301t:1493": "12. Majjhanhikasuttavaṇṇanā",
  "tika-s0301t:1494_0": "232. Nandanavaggeti nandanavaggavaṇṇanāyaṃ tattha idhāpi gāthāya visesābhāvato. Yadi",
  "tika-s0301t:1494_1": "evaṃ kasmā tattha saṅgītaṃ idha gahitanti? Devatāpaṭisaṃyuttataṃ upādāya devatāsaṃyutte",
  "tika-s0301t:1494_2": "saṅgahitampi aṭṭhuppattiyā paṭisaṃyuttattā idha gahitaṃ.",
  "tika-s0301t:1495": "Majjhanhikasuttavaṇṇanā niṭṭhitā.",
  "tika-s0301t:1496": "13. Pākatindriyasuttavaṇṇanā",
  "tika-s0301t:1497_0": "233. Terasame yaṃ vattabbaṃ, taṃ vitthāritamevāti yojanā. Jantudevaputtasutteti jantudevaputtasuttasaṃvaṇṇanāya.",
  "tika-s0301t:1497_1": "“Tattha saṅgītaṃ idhāpī”tiādi anantarasuttavaṇṇanāyaṃ vuttanayameva.",
  "tika-s0301t:1498": "Pākatindriyasuttavaṇṇanā niṭṭhitā.",
  "tika-s0301t:1499": "14. Gandhatthenasuttavaṇṇanā",
  "tika-s0301t:1500_0": "234. Gandhārammaṇaṃ upanijjhāyatīti gandhasaṅkhātaṃ ārammaṇaṃ upecca nijjhāyati,",
  "tika-s0301t:1500_1": "rūpārammaṇena viya viññāṇena rūpaṃ, gandhārammaṇena taṃ upecca nijjhāyati paccakkhato,",
  "tika-s0301t:1500_2": "yāthāvato sabhāvato paṭivijjhatīti attho. Upasiṅghissatīti taṇhāvasena upagantvā siṅghissati.",
  "tika-s0301t:1501_0": "Ekaṅgametaṃ theyyānanti ārammaṇavasena theyyavatthūsu vibhajiyamānesu ekamaṅgametaṃ",
  "tika-s0301t:1501_1": "gandhārammaṇanti āha “thenitabbāna”ntiādi. Ojāpekkhāya theyyāya pavattamānāya dhammārammaṇatāpi",
  "tika-s0301t:1501_2": "tassā siyā, sā pana na madhurā theyyakatā cāti “pañcakoṭṭhāsāna”nti vuttaṃ. Kāmañca",
  "tika-s0301t:1501_3": "taṃ gandhārammaṇaṃ kenaci pariggahitaṃ na hotīti ādiyituṃ sakkā, satthārā pana ananuññātattā",
  "tika-s0301t:1501_4": "na yutto tassa paribhogo. Yaṃ pana tena bhikkhunā vuttaṃ “na harāmi na bhañjāmī”ti,",
  "tika-s0301t:1501_5": "tassapi ayameva parihāro. Vaṇṇīyati phalaṃ etenāti vaṇṇaṃ, kāraṇanti vuttaṃ “vaṇṇenāti kāraṇenā”ti.",
  "tika-s0301t:1502_0": "Tasminti tasmiṃ bhikkhusmiṃ. Ākiṇṇakammantoti taṇhādiṭṭhiādivasena akusalakammanto",
  "tika-s0301t:1502_1": "diṭṭhimohataṇhādivasena ādito paṭṭhāya kusalakammānaṃ paṭikkhepanato. Diṭṭhivasena",
  "tika-s0301t:1502_2": "ca kathinakakkhaḷakharigatattā “akhīṇakammanto kakkhaḷakammanto”ti vuttaṃ.",
  "tika-s0301t:1503": "Ākiṇṇaluddoti ākiṇṇo hutvā kakkhaḷo. Tenāha “bahupāpo”tiādi. Makkhitoti litto. Tanti devatācodanaṃ. Tasmāti atikkamma ṭhitattā“tvañcārahāmi vattave”ti evamāha.",
  "tika-s0301t:1504_0": "Gavesantassa attano santāne uppādanavasena pariyesantassa. Anekayojanāyāmavitthāraṃ",
  "tika-s0301t:1504_1": "gaganatalaṃ byāpetvā uppannavalāhakakūṭappamāṇaṃ viya. Suddhoti sīlena parisuddho",
  "tika-s0301t:1504_2": "ayanti jānāsi. Sugatinti sundaranibbattiṃ. Tena nibbānassapi saṅgaho siddho.",
  "tika-s0301t:1505": "Gandhatthenasuttavaṇṇanā niṭṭhitā.",
  "tika-s0301t:1506": "Sāratthappakāsiniyā saṃyuttanikāya-aṭṭhakathāya",
  "tika-s0301t:1507": "Vanasaṃyuttavaṇṇanāya līnatthappakāsanā samattā.",
  "tika-s0301t:1510": "10. Yakkhasaṃyuttaṃ",
  "tika-s0301t:1511": "1. Indakasuttavaṇṇanā",
  "tika-s0301t:1512_0": "235. Attano pariṇāyakattena indo nāma mahesakkho, indoti samaññā assāti katvā “indako”tipi",
  "tika-s0301t:1512_1": "vuccati, tassa indakassa. Indakūṭe pabbate nivasatīti indakūṭanivāsī, tassa indakūṭanivāsino.",
  "tika-s0301t:1512_2": "Balikammehi yajitabbato pūjitabbato yakkho, tassa yakkhassa. Indassa nivāsaṭṭhānabhūtaṃ",
  "tika-s0301t:1512_3": "kūṭaṃ indakūṭanti yakkhato kūṭena nāmaṃ laddhaṃ. Indakūṭo indo uttarapadalopena yathā",
  "tika-s0301t:1512_4": "“kelāsakūṭo kelāso”ti. Indo yakkhoti kūṭato yakkhena nāmaṃ laddhaṃ. Na cettha itarītaranissayadoso",
  "tika-s0301t:1512_5": "aññamaññūpalakkhaṇabhāvato yathā taṃ “kāyakammaṭṭhāna”nti. Rūpanti sakalaṃ rūpakkhandhamāha,",
  "tika-s0301t:1512_6": "na rūpāyatananti. Imaṃ sarīraṃ pecca ayaṃ kinti paṭilabhatīti codeti.",
  "tika-s0301t:1513_0": "Kuto āgacchatīti parādhārarūpe jīve attani mātukucchimokkante rūpassa sambhavoti",
  "tika-s0301t:1513_1": "kuto nāma ṭhānato āgacchati. Tenāha “imāni ca aṭṭhīni imā ca maṃsapesiyo”tiādi. Kathaṃ",
  "tika-s0301t:1513_2": "nvayanti ayaṃ kucchisaṅkhāte gabbhare kathaṃ sajjatīti pucchati. “Sīhānaṃva nadantānaṃ,",
  "tika-s0301t:1513_3": "dāṭhīnaṃ girigabbhare”tiādinā gabbharo ca kucchivācako āgato. Tenāha “gabbharasminti",
  "tika-s0301t:1513_4": "mātukucchismi”nti. Puggalavādīti attavādupādāno. Yathā hi macchamaṃsaṃ bhuttaṃ pheṇaṃ",
  "tika-s0301t:1513_5": "viya hutvā vilīyati, na ca paññāyati sattabhāvena appavattanato, evamevaṃ yadi mātukucchismiṃ",
  "tika-s0301t:1513_6": "gabbhabhāvena uppannaṃ rūpaṃ satto na bhaveyya no vaḍḍheyya, vilīyitvā gaccheyya,",
  "tika-s0301t:1513_7": "paññāyati ca taṃ rūpaṃ, tasmā jīvoti imāya laddhiyā. Evamāhāti “rūpaṃ…pe… gabbharasmi”nti",
  "tika-s0301t:1513_8": "evamavoca. Paṭhamanti etesaṃ pañcannaṃ paṭhamaṃ. Tenāha “paṭhamena paṭisandhiviññāṇena",
  "tika-s0301t:1513_9": "saddhi”nti. “Jātiuṇṇaṃsūhīti jātieḷakāya uṇṇaṃsūhī”ti vadanti. “Gabbhaṃ phāletvā",
  "tika-s0301t:1513_10": "gahitauṇṇā jātiuṇṇā. Tassā aṃsūhi tīhi katasuttagge”ti saṃyuttabhāṇakānaṃ adhippāyo.",
  "tika-s0301t:1514_0": "Anāviloti accho, suppasannoti attho. Evaṃvaṇṇappaṭibhāganti vuttappamāṇasaṇṭhānasamparicchinnaṃ.",
  "tika-s0301t:1514_1": "Kalalaṃ sampavuccatīti attabhāvo bhūtupādārūpasaṅkhāto santānavasena pavattamāno",
  "tika-s0301t:1514_2": "kalalaṃ nāmāti kathīyati.",
  "tika-s0301t:1515": "Kalalāti yathāvuttakalalarūpahetu taṃ nissāya paccayaṃ katvā. Maṃsadhovanaudakavaṇṇanti vaṇṇato maṃsadhovanaudakavaṇṇaṃ, saṇṭhānato pana vilīnatipusadisaṃ.",
  "tika-s0301t:1516_0": "Paripakkanti paripākakalalabhāvato paripākaṃ gataṃ suparipākaṃ gataṃ. Samūhatanti",
  "tika-s0301t:1516_1": "samūhabhūtaṃ saṅgataṃ. Vivaṭṭamānanti pariṇamantaṃ. Tabbhāvanti karaṇe etaṃ upayogavacanaṃ,",
  "tika-s0301t:1516_2": "tabbhāvena pariṇamantanti attho. Nissakke vā upayogavacanaṃ, tabbhāvato kalalabhāvato",
  "tika-s0301t:1516_3": "kalalaṃ vipariṇamantaṃ. Abbudaṃ nāma jāyati, abbudaṃ nāma sampajjatīti attho.",
  "tika-s0301t:1517_0": "Vilīnatipusadisā saṇṭhānavasena, vaṇṇavasena pana sitā arattāva hotīti vadanti. Maṇḍanti",
  "tika-s0301t:1517_1": "dārikānaṃ tathā pīḷanato nibbattamaricapakkassa sārabhūtaṃ rasaṃ. Sabbabhāgehi muccatīti",
  "tika-s0301t:1517_2": "so maṇḍo kapāle alaggo hutvā tassa sabbabhāgehi mucchitvā piṇḍito hutvā tiṭṭhati.",
  "tika-s0301t:1517_3": "Evarūpā pesi hotīti sā pesi gabbhāsaye katthaci alaggā yathāvuttamaṇḍo viya piṇḍito",
  "tika-s0301t:1517_4": "hutvā tiṭṭhati. Tenāha “vilīnatipusadisā”ti.",
  "tika-s0301t:1518": "Pesi nibbattatīti ettha pesīti nissakke paccattavacananti āha “tato pesito”ti.",
  "tika-s0301t:1519": "Ghanassa saṇṭhānaṃ. Nibbattaṃ kammapaccayāti taṃsaṇṭhānaṃ rūpadhammanibbattiyā jāyati. “Jarāmaraṇaṃ aniccaṃ saṅkhataṃ paṭiccasamuppanna”nti hi vuttaṃ.",
  "tika-s0301t:1520": "Pīḷakāti pīḷakasadisā maṃsapiṇḍā jāyanti.",
  "tika-s0301t:1521_0": "Sattamādīnīti ādi-saddena aṭṭhamasattāhato paṭṭhāya yāva ekacattālīsā catuttiṃsa",
  "tika-s0301t:1521_1": "sattāhāni saṅgaṇhāti. Pariṇatakālanti gabbhassa pariṇatakālaṃ. Navamāsato bahi paripakko",
  "tika-s0301t:1521_2": "nāma hoti kesalomādinibbattito. Tenāha “dvācattālīse sattāhe etāni jāyantī”ti.",
  "tika-s0301t:1522_0": "Tassāti gabbhaseyyakasattassa. Mātuudarapaṭalena ekābaddho hoti yato mātarā paribhuttaāhāro",
  "tika-s0301t:1522_1": "āmāsaye patiṭṭhite gabbhassa nābhināḷānusārena gabbhagatassa sarīraṃ sampatvā āhārakiccaṃ",
  "tika-s0301t:1522_2": "karoti. Āhārasamuṭṭhānarūpaṃ samuṭṭhāpetīti gabbhagatassa kāye ojāya paccayo hoti.",
  "tika-s0301t:1522_3": "Sā ca taṃ paccayaṃ labhitvā ojaṭṭhamakaṃ rūpaṃ samuṭṭhāpeti. Evaṃ mātarā paribhuttaāhārapaccayena",
  "tika-s0301t:1522_4": "gabbhagato dasa māse yāpeti attano nābhināḷānusāragateneva tena yāva āhārasamuṭṭhānasattāho,",
  "tika-s0301t:1522_5": "tato paṭṭhāya āharaṇato. Keci pana “mātarā paribhuttaāhāro bāhiravaggo viya tassa",
  "tika-s0301t:1522_6": "kāyaṃ abhisanneti parisanneti, tena so yāpetī”ti vadanti. Kucchigataṃ udarapaṭalena",
  "tika-s0301t:1522_7": "tirohitattā bahi ṭhitanti vattabbataṃ na arahatīti “kucchiyā abbhantaragato”ti āha.",
  "tika-s0301t:1522_8": "Mātukucchigato naroti mātu tirokucchigato. Evaṃ khoti iminā yathāvuttākārena ayaṃ",
  "tika-s0301t:1522_9": "satto…pe… nibbattati, tasmā rūpaṃ na jīvo. Na hi diṭṭhigatassa sattāhakkamena vuḍḍhippatto",
  "tika-s0301t:1522_10": "icchito aniccatāpattito.",
  "tika-s0301t:1523": "Indakasuttavaṇṇanā niṭṭhitā.",
  "tika-s0301t:1524": "2. Sakkanāmasuttavaṇṇanā",
  "tika-s0301t:1525_0": "236. Sakkanāmakoti baliputto viya sakkassa vasena gahitanāmo. “Eso kirā”ti pāṭho.",
  "tika-s0301t:1525_1": "“Eko kirā”tipi likhanti. Mārassa pakkhe gato mārapakkhiko. Yadaññanti ettha yanti",
  "tika-s0301t:1525_2": "kiriyāparāmasanaṃ, tasmā yaṃ aññassa anusāsanaṃ, taṃ samaṇassa na sādhūti yojanā.",
  "tika-s0301t:1525_3": "Kāraṇenāti kāraṇamattena saṃvāso jāyati. Yena kenaci gahaṭṭhena vā pabbajitena vā.",
  "tika-s0301t:1525_4": "Taṃ kāraṇantaraṃ samāgataṃ purisaṃ sappañño sambuddho anukampituṃ nārahati visesādhigamābhāvā,",
  "tika-s0301t:1525_5": "sati pana tasmiṃ savisesaṃ pasādo hotīti. Manasā ce…pe… na tena hoti saṃyutto sinehavasena",
  "tika-s0301t:1525_6": "anukampā anuddayā tassā asaṃkiliṭṭhasabhāvattā.",
  "tika-s0301t:1526": "Sakkanāmasuttavaṇṇanā niṭṭhitā.",
  "tika-s0301t:1527": "3. Sūcilomasuttavaṇṇanā",
  "tika-s0301t:1528_0": "237. Gayāya avidūre bhavo gāmo “gayā”ti vuttoti āha “gayāya”nti, tenāha “gayāya avidūre",
  "tika-s0301t:1528_1": "niviṭṭhagāmaṃ upanisāyāti attho”ti. Gocaragāmanidassanaṃ hetaṃ. Idaṃ upari idaṃ heṭṭhāti",
  "tika-s0301t:1528_2": "natthi uppaṭipāṭiyo mañcapādānaṃ dvīsu passesu dīghabhāvena. Balikammatthāya kataṃ",
  "tika-s0301t:1528_3": "devatādhiṭṭhānanti adhippāyena devaṭṭhāne ṭhapenti. Aṭṭhapādamañcasadiso kira so",
  "tika-s0301t:1528_4": "heṭṭhupariparivattetabbato. Kathinasibbanasūci kathinasūci. Apaccattharitvāti kiñci",
  "tika-s0301t:1528_5": "saṅghikasenāsanassa upari paṭicchadanaṃ apaccattharitvā. Gavacchivijjhitaṃ viyāti",
  "tika-s0301t:1528_6": "tehi sūcilomehi gavacchijālaṃ viya gataṃ sabbaso samohataṃ.",
  "tika-s0301t:1529_0": "Idhāpi “kharasarīro”ti vatvā kharasarīraṃ kathinasūcisadisatāya lomassāti tassa tathābhāvassa",
  "tika-s0301t:1529_1": "kāraṇaṃ dassento “so kirā”tiādimāha. Attano hatthehīti saṅghikatelasammakkhitehi",
  "tika-s0301t:1529_2": "attano sarīraṃ makkhesi. Itīti vuttākārena.",
  "tika-s0301t:1530": "Samāgamaṭṭhānanti yakkhasannipātaṭṭhānaṃ. Soti sūcilomo yakkho. Manti ca tameva vadati.",
  "tika-s0301t:1531_0": "Uṭṭhāpetvāti uddhaggā katvā. Apanāmesīti yathā so attano kāyaṃ upanetuṃ na sakkoti,",
  "tika-s0301t:1531_1": "tathā karonto thokaṃ apanāmesi. Amanuññoti pharusatikkhatāya na manuñño. Cittaṃ vā",
  "tika-s0301t:1531_2": "te khipissāmīti mayhaṃ ānubhāvena tava cittavikkhepaṃ vā karissāmi. Yathā pana so",
  "tika-s0301t:1531_3": "cittavikkhepaṃ kareyya, taṃ dassetuṃ “yesañhī”tiādi vuttaṃ. Bheravaṃ vāti vuttākārena",
  "tika-s0301t:1531_4": "aññathā vā bhayānakaṃ dassanamatteneva sattānaṃ bhayaṃ chambhitattaṃ lomahaṃsaṃ uppādetuṃ",
  "tika-s0301t:1531_5": "samatthaṃ. “Kathentānaṃyevā”ti vā pāṭho. Taṃ dvīsu pādesu gahetvā pāraṃ gaṅgāya khipissāmīti yojanā.",
  "tika-s0301t:1532_0": "Kutonidānāti kasmā kāraṇā? Aṭṭhakathāyaṃ pana samāsapadametaṃ, vibhattialopena niddesoti",
  "tika-s0301t:1532_1": "dassetuṃ “kiṃnidānā kiṃpaccayā”ti? Attho vutto. Cittaṃ ossajantīti kusalacittaṃ pavattituṃ",
  "tika-s0301t:1532_2": "appadānavasena purato khipanti. Kuto samuṭṭhāyāti micchāvitakkānaṃ samuṭṭhānaṃ pucchati?",
  "tika-s0301t:1533_0": "Kāmarāgādayo subhanimittādīsu ayonisomanasikārahetū. Kāmo pana ayonisomanasikāro",
  "tika-s0301t:1533_1": "ca niyakajjhattapariyāpannoti āha “ayaṃ attabhāvo nidānaṃ etesanti itonidānā”tiādi.",
  "tika-s0301t:1533_2": "Evamevāti aṭṭhakathāyaṃ kīḷāpasutakumārakā viya micchāvitakkā daṭṭhabbā, tesaṃ uppattiṭṭhānabhūto",
  "tika-s0301t:1533_3": "loko viya ayaṃ attabhāvaloko. Tehi ossajiyamānaṃ dhaṅkaṃ viya cittaṃ, tassa pāde",
  "tika-s0301t:1533_4": "baddhadīghasuttakaṃ viya taṃ dūrānubandhaṃ saṃyojananti evaṃ upamāya saṃsandanaṃ daṭṭhabbaṃ.",
  "tika-s0301t:1534_0": "Pāpavitakkānaṃ taṃsampayuttakilesānañca taṇhā visesapaccayo tadabhāvena tesaṃ abhāvatoti",
  "tika-s0301t:1534_1": "āha “taṇhāsinehato jātā”ti. Attabhāvapariyāpannattā “attani sambhūtā”ti vuttaṃ. Tena",
  "tika-s0301t:1534_2": "nesaṃ anaññahetukataṃ dasseti, nigrodhasseva khandhajātīti iminā pana puthubhāvañca,",
  "tika-s0301t:1534_3": "visattātiādinā dubbinissaṭatañca. Vatthukāmesu rūpārammaṇādīsu puthūsu. Puthū kilesakāmā",
  "tika-s0301t:1534_4": "kāmarūpataṇhādayo. Tehi kilesakāmehi karaṇabhūtehi. Attabhāvaṃ khandhapañcakaṃ. Ye",
  "tika-s0301t:1534_5": "vipassanāya yuttapayuttā yāthāvato jānanti.",
  "tika-s0301t:1535_0": "Yatoti paccatte nissakkavacananti āha “yaṃ nidānamassā”ti. “Vinodentī”ti kattuniddesena",
  "tika-s0301t:1535_1": "yena na vinodenti, taṃ kāraṇaṃ bādhitamevāti āha “maggasaccena vinodentī”ti. Vinodanañcettha",
  "tika-s0301t:1535_2": "santānato nīharaṇaṃ bahikaraṇaṃ sabbaso pahānaṃ, pahīne ca tasmiṃ kilese oghaṃ tarantīti",
  "tika-s0301t:1535_3": "dassento “duttara”ntiādimāha. Etasmiṃ adhigate na puna bhavoti apunabbhavo, nibbānanti",
  "tika-s0301t:1535_4": "āha “apunabbhavasaṅkhātassā”tiādi. Yasmā ettha “ye naṃ pajānanti, yatonidāna”nti",
  "tika-s0301t:1535_5": "padadvayena dukkhasamudayasaccāni, vinodanaggahaṇena maggasaccaṃ, apunabbhavaggahaṇena",
  "tika-s0301t:1535_6": "nirodhasaccaṃ pakāsitaṃ, tasmā vuttaṃ “cattāri saccāni pakāsento”ti.",
  "tika-s0301t:1536_0": "Tasmiṃyevāti yattha ṭhito “rāgo ca doso cā”tiādinā pañhaṃ pucchi, tasmiṃyeva padese",
  "tika-s0301t:1536_1": "ṭhito. Desanānusārenāti satthu sāmukkaṃsikadhammadesanāya anussaraṇena. Ñāṇaṃ pesetvāti",
  "tika-s0301t:1536_2": "vipassanāpaṭipāṭiyā nibbānaṃ pati anubodhañāṇaṃ pesetvā pavattetvā. Sotāpattiphale",
  "tika-s0301t:1536_3": "patiṭṭhitoti sahassanayapaṭimaṇḍitassa paṭhamamaggassa adhigamena paṭhamaphale patiṭṭhito",
  "tika-s0301t:1536_4": "paṭilabhatīti yojanā. Na kiliṭṭhattabhāve tiṭṭhanti mahānubhāvattā ariyadhammassa.",
  "tika-s0301t:1536_5": "Setakaṇḍupīḷakasūciyoti setabhāvaṃ patvā kaṇḍupīḷakā lomasūciyo sabbā anavasesā patitā",
  "tika-s0301t:1536_6": "paribhaṭṭhā apagatā. Bhummadevatāparihāranti bhummadevattabhāvanti.",
  "tika-s0301t:1537": "Sūcilomasuttavaṇṇanā niṭṭhitā.",
  "tika-s0301t:1538": "4. Maṇibhaddasuttavaṇṇanā",
  "tika-s0301t:1539_0": "238. Sukhaṃ paṭilabhatīti diṭṭhadhammikādibhedaṃ sukhaṃ adhigacchati. Niccameva seyyo",
  "tika-s0301t:1539_1": "satimato āyatiṃ hitacaraṇato. Maṇibhaddo “satimāpuggalo satokārī sampati veraṃ nappasavatī”ti",
  "tika-s0301t:1539_2": "adhippāyena “verā ca parimuccatī”ti āha. Bhagavā pana satimantatāsiddhiyā veraparimuccanaṃ",
  "tika-s0301t:1539_3": "na accantikaṃ, nāpi ekantikaṃ paṭipakkhena parato ca appahīnattāti taṃ nisedhento",
  "tika-s0301t:1539_4": "“verā ca na parimuccatī”ti vatvā, yaṃ accantikaṃ ekantikañca parassa vasena veraparimuccanaṃ,",
  "tika-s0301t:1539_5": "taṃ dassento “yassā”ti gāthamāha. Karuṇāyāti appanāppattāya karuṇāya. Karuṇāpubbabhāgeti",
  "tika-s0301t:1539_6": "karuṇābhāvanāya vasena uppāditapaṭhamajjhānūpacāre. Soti karuṇābhāvanaṃ bhāvento",
  "tika-s0301t:1539_7": "puggalo. Mettaṃsoti mettacittaṃ aṃso eko kusalakoṭṭhāso etassāti mettaṃso. Tassa",
  "tika-s0301t:1539_8": "kenacīti tassa arahato karuṇāya mettābhāvanāya ca sātisayattā tadabhāvena kenaci",
  "tika-s0301t:1539_9": "puggalena saddhiṃ verappasaṅgo nāma natthi. Iminā khīṇāsavepi mettākaruṇābhāvanārahite",
  "tika-s0301t:1539_10": "koci attano cittadosena veraṃ kareyya, na pana tasmiṃ mettākaruṇācetovimuttisamannāgate",
  "tika-s0301t:1539_11": "koci veraṃ kareyya. Evaṃ mahiddhikā brahmavihārabhāvanāti dasseti.",
  "tika-s0301t:1540": "Maṇibhaddasuttavaṇṇanā niṭṭhitā.",
  "tika-s0301t:1541": "5. Sānusuttavaṇṇanā",
  "tika-s0301t:1542_0": "239. Yakkhena gahito hotīti yakkhena anupaviṭṭho hoti. Tassa yakkhagahaṇassa kāraṇaṃ",
  "tika-s0301t:1542_1": "mūlato pabhuti vitthārato dassetuṃ “so”tiādimāha. Tassa antimabhavikattā ādito paṭṭhāya",
  "tika-s0301t:1542_2": "adhisīlasikkhāya sakkaccaṃ pūraṇanti dasseti “so pabbajitakālato”tiādinā. Paccāhāranti",
  "tika-s0301t:1542_3": "paṭikkhepaṃ. Imasmiṃ sarabhaññeti imasmiṃ mama dhammabhaṇane. Pattinti pattidānaṃ.",
  "tika-s0301t:1542_4": "Piyā honti, tenāha bhagavā “ākaṅkheyya ce, bhikkhave, bhikkhu ‘sabrahmacārīnaṃ piyo",
  "tika-s0301t:1542_5": "ca assaṃ manāpo ca garu ca bhāvanīyo cā’ti, sīlesvevassa paripūrakārī”ti. Tathā cāha",
  "tika-s0301t:1542_6": "“tasmiṃ sāmaṇere”tiādi.",
  "tika-s0301t:1543_0": "Vuḍḍhimanvāyāti yobbanappattiyā aṅgapaccaṅgānaṃ parivuḍḍhimāgamma. Kāmasambhogasamatthatāvasena",
  "tika-s0301t:1543_1": "paripakkindriyo. Anuyojetvāvāti vissajjetvāva, gihibhāve vā anuyojetvāva. “Pubbe",
  "tika-s0301t:1543_2": "tuyhaṃ putto sīlavā kalyāṇadhammo lajjī kukkuccako sikkhākāmoti sambhāvito, idāni",
  "tika-s0301t:1543_3": "tato aññathā jāto”ti ghosanāvasena devatānaṃ antare māheva me lajjaṃ uppādeyya.",
  "tika-s0301t:1544_0": "Pāṭihāriyapakkhañcāti cātuddasīpañcadasīaṭṭhamīnaṃ yathākkamaṃ ādito antato ādiantato",
  "tika-s0301t:1544_1": "ca pavesananikkhamanavasena uposathasīlassa paṭi paṭi abhimukhaṃ paccāvahitabbapakkhañca.",
  "tika-s0301t:1544_2": "Terasiyāpīti paraṃ sattamīnavamīsupīti attho. Pavesabhūtañhi uposathasīlassa sattamīsu",
  "tika-s0301t:1544_3": "samādinnaṃ sīlaṃ paṭipadaṃ, navamīsu nikkhamabhūtanti ācariyā. Porāṇaṭṭhakathāyaṃ",
  "tika-s0301t:1544_4": "pana paccuggamanānugamanapariyāyena vuttanti āha “manussā”tiādi. Aḍḍhamāsanti sakalakālapakkhaṃ.",
  "tika-s0301t:1544_5": "Evañhi vassavāsassa anugamanaṃ gataṃ hoti. Suṭṭhu samāgatanti suparisuddhaṃ sampannaṃ",
  "tika-s0301t:1544_6": "katvā attano santānaṃ āgataṃ. Taṃ pana attano cittena samaṃ pakārehi yuttaṃ hotīti",
  "tika-s0301t:1544_7": "āha “sampayutta”nti. Arahantānaṃ anukaraṇena seṭṭhacariyaṃ. “Na te hi yakkhā kīḷantī”ti",
  "tika-s0301t:1544_8": "attano puttassa kāye adhimuccanaṃ attano kīḷanaṃ viya hotīti katvā āha.",
  "tika-s0301t:1545": "Upāsikā yathāvuttauposathasīlena sīlavatī, sāmaṇero pana attano sāmaṇerasīlena sīlavā. Uppatitvāti ākāse uppatitvā. Mokkho natthi dukkhāvahassa kammassa katūpacitattā.",
  "tika-s0301t:1546_0": "Duvidhepi kāmeti vatthukāmakilesakāme. Kilesakāmaṃ pariccajanto eva hi vatthukāme",
  "tika-s0301t:1546_1": "pariccajati nāma. Vibbhamanavasena āgacchati bhikkhāya āhiṇḍanādipabbajitakiccato.",
  "tika-s0301t:1546_2": "Uppabbajitvā vigatasīlassa jīvato ānāpānamattena jīvantopi so matakova. Vuttañhetaṃ",
  "tika-s0301t:1546_3": "“maraṇañhetaṃ, sunakkhatta, ariyassa vinaye, yo sikkhaṃ paccakkhāya hīnāyāvattatī”ti.",
  "tika-s0301t:1547_0": "Uṇhaṭṭhenāti sapariḷāhaṭṭhena. Abhidhāvathāti abhidhāvatīti imasmiṃ abhidhāvanakicce",
  "tika-s0301t:1547_1": "bhaddaṃ te hotūti vatvā gihibhāvāya abhidhāvatha. Nīharitvāti nikkhāmetvā. Ekādasahi",
  "tika-s0301t:1547_2": "aggīhi ādittattā mahāḍāhasadise. Sallakkhetvāti gihibhāve ādīnavaṃ, pabbajjāya ānisaṃsañca",
  "tika-s0301t:1547_3": "sallakkhetvā. Hirottappaṃ paṭilabhitvā “mama uppabbajitukāmataṃ sabrahmacārino jānissantī”ti.",
  "tika-s0301t:1547_4": "Catunnaṃ parisānaṃ cittasaṅkhobhavasena sakalajambudīpaṃ khobhetvā.",
  "tika-s0301t:1548": "Sānusuttavaṇṇanā niṭṭhitā.",
  "tika-s0301t:1549": "6. Piyaṅkarasuttavaṇṇanā",
  "tika-s0301t:1550_0": "240. Paccanteti pariyante. Pāṭiyekkanti saṅgītikāle visuṃ. Yamakavaggādikā brāhmaṇavaggapariyosānā",
  "tika-s0301t:1550_1": "chabbīsati vaggā etissāti chabbīsativaggā, tantīti pāḷi. Uccārapassāvādi evarūpaṃ",
  "tika-s0301t:1550_2": "dubbhojanaṃ, “asucijegucchabhāvena duṭṭhu bhojana”nti katvā, dubbhojanaggahaṇena",
  "tika-s0301t:1550_3": "vā vantagabbhamalādīni atidisati. Chaviādīni chetvāti chaviādīni ativijjha ativiya",
  "tika-s0301t:1550_4": "pavisitvā. Aṭṭhimiñjaṃ āhacca aṭṭhāsi pītisamuṭṭhānauḷāroḷārarūpappavattiyā. Tenāha",
  "tika-s0301t:1550_5": "“hadayaṅgamanīyo hutvā”ti.",
  "tika-s0301t:1551_0": "Dhammatāya samādiṇṇanti kassaci santike aggahetvā sayameva tasmiṃ khaṇe saṃyatā homāti",
  "tika-s0301t:1551_1": "yathāsaṃyatā. Tatiyapadenāti “sikkhema susīlya”nti iminā padena. Sesāti vuttāvasesā.",
  "tika-s0301t:1551_2": "Tisso adinnādānamicchācārasurāpānaviratiyo. Gahitā gobalībaddañāyena. Chātakaṃ dubbhikkhañca",
  "tika-s0301t:1551_3": "etthāti chātakadubbhikkhā, jighacchādubbhikkhābahulāyāti attho. Pisācayakkhayoniyāti",
  "tika-s0301t:1551_4": "pettivisayasadisayakkhayoniyā api nāma muccemāti yojanā.",
  "tika-s0301t:1552": "Piyaṅkarasuttavaṇṇanā niṭṭhitā.",
  "tika-s0301t:1553": "7. Punabbasusuttavaṇṇanā",
  "tika-s0301t:1554_0": "241. Vasanaṭṭhānaggahaṇena rattiṭṭhānadivāṭṭhānādayo saṅgaṇhāti. Dvādasahatthamattameva",
  "tika-s0301t:1554_1": "gaṇhāti pakatisañcaraṇūpacāramattabyāpanato. Yathāparisanti parisānurūpaṃ, yattha",
  "tika-s0301t:1554_2": "yattha parisā tiṭṭhati, taṃ taṃ ṭhānaṃ gacchati parisapariyantikattā. Satthu mukhavikārābhāvato",
  "tika-s0301t:1554_3": "pavesānuññaṃ sallakkhentī “nūna ayaṃ katādhikārā bhavissatī”ti anumānasiddhaṃ upanissayaṃ",
  "tika-s0301t:1554_4": "disvā. Ekībhāvagamanenāti hatthapāsūpagamanena parisāya missībhāvappattiyā. Puttakāti",
  "tika-s0301t:1554_5": "puttaputtiyo. Anukampāyañhi ka-saddo.",
  "tika-s0301t:1555_0": "Nibbānārammaṇena ariyamaggena muñciyamānā ganthā “nibbānaṃ āgamma pamuccantī”ti vuttā.",
  "tika-s0301t:1555_1": "Velātikkantāti pamāṇato paricchindituṃ na sakkāti āha “pamāṇātikkantā”ti. Piyāyanāti",
  "tika-s0301t:1555_2": "āsīsanā. Āsīsanaṃ pemavasena pemavatthuno esanā patthanāva hotīti āha “magganā patthanā”ti.",
  "tika-s0301t:1555_3": "Tatoti piyaputtādito. Pāṇīnanti sāmiatthe puthuvacanaṃ dukkhasaddāpekkhaṃ. Ke mocetīti",
  "tika-s0301t:1555_4": "mocanakiriyāya kammaṃ pucchati? Ibharo pana atthavasena vibhattivipariṇāmoti “pāṇineti",
  "tika-s0301t:1555_5": "āharitvā vattabba”nti āha. Abhisambudhanti abhisambudhanto. Tenāha “abhisambuddho”ti.",
  "tika-s0301t:1555_6": "Saddhammassāti upayogatthe sāmivacananti āha “saddhammameva ajānitvā”ti.",
  "tika-s0301t:1556_0": "Puttassa anumodanaṃ karontīti puttassa paṭipattianumodanaṃ karontī. Uggatāti ettha",
  "tika-s0301t:1556_1": "kalale vaṭṭadukkhe nimujjamānā tato sīsaṃ ukkhipituṃ asakkonti ajja buddhānubhāvena",
  "tika-s0301t:1556_2": "paññāsīsaṃ ukkhipitā uggatā. Puna vinipātābhāvato sammadeva uggatattā samuggatā.",
  "tika-s0301t:1556_3": "Tathābhūtā sāsanepi uggatā samuggatā jātā. Catusaccapaṭivedhabhāvanti catusaccapaṭivedhassa",
  "tika-s0301t:1556_4": "atthibhāvaṃ. Kaṇḍukacchuādīti ādi-saddena jegucchaasātādiṃ saṅgaṇhāti. Dibbasampattiṃ",
  "tika-s0301t:1556_5": "paṭilabhati pavattiyaṃ sampattidāyino kammassa katokāsattā. Tuṇhī uttarike hohīti",
  "tika-s0301t:1556_6": "mātu-vacanaṃ sampaṭicchitvā tassa visesādhigamassa avibandhakaraṇasammāpayogena yathāladdhavisesāya",
  "tika-s0301t:1556_7": "mātuyā vasena yasmā dhītā diṭṭhadhammikasampattilābhī, tasmā vuttaṃ “mātu ānubhāvenevā”ti.",
  "tika-s0301t:1557": "Punabbasusuttavaṇṇanā niṭṭhitā.",
  "tika-s0301t:1558": "8. Sudattasuttavaṇṇanā",
  "tika-s0301t:1559_0": "242. Karaṇīyenāti ettha karaṇīyanti vāṇijjakammaṃ adhippetanti taṃ vivaranto “anāthapiṇḍiko",
  "tika-s0301t:1559_1": "cā”tiādimāha. Vikkīyatīti vikkayaṃ gacchati. Tatheva karotīti yathā rājagahaseṭṭhinā",
  "tika-s0301t:1559_2": "sāvatthiṃ gantvā kataṃ, tatheva rājagahaṃ gantvā karoti. Svāyanti anāthapiṇḍiko.",
  "tika-s0301t:1560_0": "Taṃ divasanti yaṃ divasaṃ anāthapiṇḍiko, gahapati, rājagahasamīpaṃ upagato, taṃ divasaṃ.",
  "tika-s0301t:1560_1": "Paṇṇanti sāsanaṃ. Na suṇīti asuṇanto “paṇṇaṃ na suṇī”ti vutto. Dhammagāravena hi",
  "tika-s0301t:1560_2": "so seṭṭhi aññaṃ kiccaṃ tiṇāyapi na maññi. Tenāha “dhammassavanatthāyā”tiādi. Dārakarūpānanti",
  "tika-s0301t:1560_3": "dārakānaṃ. Anatthantarakaro hi rūpa-saddo yathā “gorūpāna”nti. Pañcavaṇṇanti khuddikādibhedaṃ",
  "tika-s0301t:1560_4": "pañcappakāraṃ pītiṃ paṭilabhi. Anukkamena hi tā etassa sambhavanti. “Sīsena uṭṭhāya…pe…",
  "tika-s0301t:1560_5": "gacchatī”ti padaṃ pītisamuṭṭhānarūpavasena lakkhetvā vuttaṃ.",
  "tika-s0301t:1561_0": "Sivathikāya vasatīti sivathikāya samīpe vasati. Susānassāsannaṭṭhāne hi so vihāro.",
  "tika-s0301t:1561_1": "Athassāti athassa anāthapiṇḍikassa “akālo…pe… upasaṅkamissāmī”ti etaṃ ahosi. Buddhagatāya",
  "tika-s0301t:1561_2": "satiyāti aññaṃ kiñci acintetvā buddhagatāya eva satiyā sayanavaragato nipajji. Tena",
  "tika-s0301t:1561_3": "vuttaṃ “taṃ divasa”ntiādi.",
  "tika-s0301t:1562_0": "Balavappasādoti buddhārammaṇā balavatī saddhā. Pītiālokoti purimabuddhesu cirakālaṃ",
  "tika-s0301t:1562_1": "paricayaṃ gatassa balavato pasādassa vasena “buddho”ti nāmaṃ savanamattena uppannāya",
  "tika-s0301t:1562_2": "uḷārāya pītiyā samuṭṭhāpito vipassanobhāsasadiso sātisayo āloko hoti cittapaccayautusamuṭṭhāno.",
  "tika-s0301t:1562_3": "Tenāha “sabbatamaṃ vigacchī”tiādi. “Devatā hi katā”tipi vadanti, purimo evettha yutto.",
  "tika-s0301t:1563_0": "Amanussāti adhigatavisesā devatā. Tā hi seṭṭhissa sampattiṃ paccakkhato passiṃsu.",
  "tika-s0301t:1563_1": "Tenāha “ayaṃ mahāseṭṭhī”tiādi. Allasarīranti tāvadeva chaḍḍitaṃ acchinnaṃ vā kaḷevaraṃ.",
  "tika-s0301t:1563_2": "Aparampīti mataṃ kuthitakuṇapaṃ. Parikiriṃsūti samantato osaritā ahesuṃ. Āloko antaradhāyipītivegassa",
  "tika-s0301t:1563_3": "mandabhāvena taṃsamuṭṭhānarūpānaṃ dubbalabhāvato.",
  "tika-s0301t:1564_0": "Imināvāti adhikārena sahassapadena eva sambandhitabbāni. Padaṃ vītiharati etthāti",
  "tika-s0301t:1564_1": "padavītihāro, padavītihāraṭṭhānaṃ. Samagamaneti dutavilambitaṃ akatvā samagamane.",
  "tika-s0301t:1564_2": "Tatoti tesu soḷasabhāgesu. Eko koṭṭhāsoti yathāvuttaṃ padavītihārapadesaṃ soḷasadhā",
  "tika-s0301t:1564_3": "bhinnassa eko bhāgo. Pavattacetanāti yathāvuttakalāsaṅkhātassa padesassa laṅghanadhāvanapavattacetanā.",
  "tika-s0301t:1564_4": "Padaṃ vā vītiharati etenāti padavītihāro, tathāpavattā kusalacetanā. “Tassā phalaṃ",
  "tika-s0301t:1564_5": "soḷasadhā katvā”ti vadanti. Patiṭṭhahantassa vasena gahitanti yojanā. Vivaṭṭanissitāya",
  "tika-s0301t:1564_6": "eva ratanattayapūjāya dhammassavanassa sikkhāpadasamādānassa saraṇagamanassa ca atthāya",
  "tika-s0301t:1564_7": "gacchatopi vasena vaṭṭati. Paṭhamaṃ vuttagamanaṃ lokuttaravisesādhigamassa ekantikaṃ,",
  "tika-s0301t:1564_8": "dutiyaṃ anekantikanti “vaṭṭatiyevā”ti sāsaṅkavacanaṃ.",
  "tika-s0301t:1565_0": "Soti anāthapiṇḍiko seṭṭhi. Anuyuttāti anugāmino sahāyā. Teva sandhāya vadati. “Sivako",
  "tika-s0301t:1565_1": "amanusso”ti apare. Na kevalaṃ “anuyuttāpi me atthi, kasmā bhāyāmī”ti evaṃ sūro ahosi?",
  "tika-s0301t:1565_2": "Atha kho buddhagatāya tikkhavisadasabhāvena sabbaṃ parissayaṃ madditvāpi agamāsīti",
  "tika-s0301t:1565_3": "dassetuṃ “apicā”tiādi vuttaṃ. Pakkhandanalakkhaṇā hi saddhā, tāya yuttako sappurisopi",
  "tika-s0301t:1565_4": "saddhammaguṇavasena sabbaṃ parissayaṃ madditvā pakkhandatīti daṭṭhabbaṃ.",
  "tika-s0301t:1566_0": "Sabbakāmasamiddhatā pariccāgasīlatā uḷārajjhāsayatā paradukkhāpanayakāmatā paresaṃ",
  "tika-s0301t:1566_1": "hitesitā parasampattipamodanāti evamādīnaṃ mahāguṇānaṃ vasena niccakālaṃ anāthānaṃ",
  "tika-s0301t:1566_2": "piṇḍadāyakattā “anāthapiṇḍiko”ti evaṃ uppannaṃ nāmaṃ. Evamāhāti “ehi sudattā”ti evaṃ āha.",
  "tika-s0301t:1567_0": "Kilesaparinibbānenāti sabbaso rāgādikilesavūpasamena. Kilesavūpasamanti sabbaso sabbesaṃ",
  "tika-s0301t:1567_1": "kilesānaṃ vūpasamaṃ aggamaggena patvā. Anupubbikathanti dānādikathaṃ. Sā hi anupubbena",
  "tika-s0301t:1567_2": "kathetabbattā “anupubbikathā”ti vuccati. Taṃ sandhāya vuttaṃ – “atha kho bhagavā",
  "tika-s0301t:1567_3": "anupubbiṃ kathaṃ kathesi. Seyyathidaṃ – dānakathaṃ sīlakathaṃ saggakathaṃ kāmānaṃ",
  "tika-s0301t:1567_4": "ādīnavaṃ okāraṃ saṃkilesaṃ nekkhamme ānisaṃsaṃ pakāsesī”ti. Matthaketi anupubbikathāya",
  "tika-s0301t:1567_5": "upari parato. Cattāri saccāni pakāsesīti yathā mahāseṭṭhi sahassanayapaṭimaṇḍite",
  "tika-s0301t:1567_6": "sotāpattiphale patiṭṭhāti, evaṃ pavattinivattiyo saha hetunā vibhajanto cattāri ariyasaccāni pakāsesīti.",
  "tika-s0301t:1568": "Sudattasuttavaṇṇanā niṭṭhitā.",
  "tika-s0301t:1569": "9. Paṭhamasukkāsuttavaṇṇanā",
  "tika-s0301t:1570_0": "243. Rathikanti racchaṃ. Gahetvāti gantvā. Siṅghāṭakanti aññattha tikoṇā racchā vuccati.",
  "tika-s0301t:1570_1": "Idha pana “catukka”nti vuttaṃ. “Madhupīkā”ti ettha madhu-saddena madhuviseso vuccatīti",
  "tika-s0301t:1570_2": "āha “gandhamadhupānaṃ pītā viyā”ti. Sāmaññajotanā hi visese tiṭṭhatīti gandhamadhūti",
  "tika-s0301t:1570_3": "ca ativiya madhuro madaniyo eko madhuviseso. Tenāha “asaññī hutvā sayatevā”ti.",
  "tika-s0301t:1571_0": "Na paṭivānīyaṃ na apanetabbanti appaṭivānīyaṃ. Tenāha “bāhirakañhī”tiādi. Yaṃ kiñci",
  "tika-s0301t:1571_1": "santapaṇītabhāvāvahaṃ na secananti asecanakaṃ. Tato eva anāsittakaṃ. Ojavantanti",
  "tika-s0301t:1571_2": "bahusammataojavantasadisatāya ojavantaṃ. Tenāha “yathā hī”tiādi. Dhammatāyāti attano",
  "tika-s0301t:1571_3": "sabhāveneva. Madhuro iṭṭho. Pivantī viyāti sukkāya bhikkhuniyā upanīyamānaṃ saddhammāmatarasaṃ",
  "tika-s0301t:1571_4": "attano sotañjaliṃ pūretvā odahantīva. Valāhakato āgataṃ valāhakaṃ.",
  "tika-s0301t:1572": "Paṭhamasukkāsuttavaṇṇanā niṭṭhitā.",
  "tika-s0301t:1573": "10. Dutiyasukkāsuttavaṇṇanā",
  "tika-s0301t:1574": "244. Bahuṃ vata puññaṃ pasavati sabbaganthavimuttiyā sīlasamannāgatena aggadakkhiṇeyyāya sukkāya theriyā bhojanassa dinnattā.",
  "tika-s0301t:1575": "Dutiyasukkāsuttavaṇṇanā niṭṭhitā.",
  "tika-s0301t:1576": "11. Cīrāsuttavaṇṇanā",
  "tika-s0301t:1577": "245. Ekādasamaṃ uttānameva dasamena sadisattā. Tattha hi bhojanaṃ upāsakassa ābhataṃ, idha cīvaradānanti ayameva viseso.",
  "tika-s0301t:1578": "Cīrāsuttavaṇṇanā niṭṭhitā.",
  "tika-s0301t:1579": "12. Āḷavakasuttavaṇṇanā",
  "tika-s0301t:1580_0": "246. Āḷaviyanti itthiliṅgavasena taṃ raṭṭhampi nagarampi vuccati. Raṭṭhe adhippetepi",
  "tika-s0301t:1580_1": "na ettha bahuvacanaṃ tathāruḷhiyā abhāvato. Tañca bhavananti tañca āḷavakassa yakkhassa",
  "tika-s0301t:1580_2": "bhavanaṃ. Tatthāti āḷavakassa bhavane. “Atha kho āḷavako yakkho yena bhagavā tenupasaṅkamī”ti",
  "tika-s0301t:1580_3": "ettha tasmiṃ pāṭhapadese. Ayamanupubbikathāti ayaṃ idāni vuccamānā anupubbato āgatā",
  "tika-s0301t:1580_4": "kathā. Āḷaviyā issaroti āḷavo, āḷavakoti ca rājā vutto. Kadāci corapaṭibāhanatthaṃ,",
  "tika-s0301t:1580_5": "kadāci ussāhasattivibhāvanavasena paṭirājanisedhanatthaṃ, kadāci lakkhayogyaviniyogavasena",
  "tika-s0301t:1580_6": "byāyāmakaraṇatthañca. Migānaṃ vananato vasanato vānato vā “migavā”ti laddhasamaññaṃ",
  "tika-s0301t:1580_7": "migavaṃ. Tassevāti rañño eva. Migoti eko eṇimigo. Tiyojananti accantasaṃyoge upayogavacanaṃ.",
  "tika-s0301t:1580_8": "Udakaṃ viya pavisitvā ṭhitanti yathā parissamappatto udakaṃ pavisitvā ṭhito nirassāso",
  "tika-s0301t:1580_9": "hoti, evaṃ viya ṭhitaṃ. Mūlanti samīpaṃ. Yakkhaṃ disvāva rañño bhayaṃ chambhitattaṃ",
  "tika-s0301t:1580_10": "ūrutthambhaṃ ahosi, tasmā rājā palāyituṃ nāsakkhi. Tena vuttaṃ “khādituṃ upagato”ti.",
  "tika-s0301t:1580_11": "Atha rājā dvidhā chinnaṃ migaṃ datvā attānaṃ mocetukāmo ahosi. Yakkho “nanu mama",
  "tika-s0301t:1580_12": "hatthagatakālato paṭṭhāya migopi mama santako, tattha kinnāma te kerāṭiyamidaṃ datvā",
  "tika-s0301t:1580_13": "attano mocana”nti rājānaṃ na muñci. Atha rājā tassa tādisaṃ paṭiññātaṃ akāsi. Tena",
  "tika-s0301t:1580_14": "vuttaṃ “rājā tena saddhi”ntiādi. Bhavanaṃ anupagatanti idaṃ mama bhavanaṃ anupagataṃ.",
  "tika-s0301t:1580_15": "Ananuññātanti upagatena sāmibhūtena ananuññātañca. Etena upagataṃ taṃ, idāni tādisena",
  "tika-s0301t:1580_16": "anuññātañca khādituṃ labhāmīti dasseti.",
  "tika-s0301t:1581": "Maccupatheti maccugocare. Āsannamaraṇatāya evamāhaṃsu.",
  "tika-s0301t:1582": "Taṃ āḷavakakumāraṃ ādāya pakkamiṃsūti yojanā. Tassa rañño mahesī āḷavakakumārassa mātāti vuttā. Devisahassānaṃ vippalapantīnanti vacanaṃ pariṇāmetabbaṃ.",
  "tika-s0301t:1583_0": "Desanāpariyosāneti yakkhaṃ dametvā paccāgantvā nagaradvārasamīpe rukkhamūle nisinnena",
  "tika-s0301t:1583_1": "bhagavatā sarājikāya mahatiyā parisāya desitadesanāya pariyosāne. Soti bhagavā. Bhavane",
  "tika-s0301t:1583_2": "evāti vimāne eva. Bhagavāpi passati pakaticakkhunāva nigrodhassa upari nibbattattā.",
  "tika-s0301t:1584_0": "Tatrāti tasmiṃ “rosetukāmatāyā”ti vacane. Tesanti sātāgirihemavatānaṃ. Kāladīpadesakulajanettiāyuppamāṇavisayaṃ",
  "tika-s0301t:1584_1": "pañcamahāvilokitaṃ. “Sītaṃ byapagataṃ hoti, uṇhañca upasammatī”tiādinā āgatāni dvattiṃsa",
  "tika-s0301t:1584_2": "pubbanimittāni. Kaṭippadesavatthikosakaṇṇato tidhā. Saddoti āḷavakassa ugghositasaddo.",
  "tika-s0301t:1585": "Iminā pasaṅgena sakalajambudīpaṃ byāpetvā pavatte aparepi tayo sadde yathā ete, evaṃ āḷavakassa ugghositasaddopīti dassetuṃ “cattāro”tiādi vuttaṃ. Osakkanteti parihāyamāne.",
  "tika-s0301t:1586": "Cuṇṇentāti cuṇṇetuṃ samatthataṃ sandhāya vuttaṃ, na pana cuṇṇanavasena vuttaṃ. Tenāha “mā kassacī”tiādi. Ussāvabindumattampīti ussāvapatanamattampi. Khurappaṃ sallaṃ.",
  "tika-s0301t:1587_0": "Seṭṭhānīti ajeyyena appaṭihatabhāvena uttamāni. Dussāvudhanti āvudhakiccakaraṃ uttariyaṃ",
  "tika-s0301t:1587_1": "dussaṃ. Imāni kira sakkādīnaṃ puññānubhāvena nibbattāni appaṭihatappabhāvāni paṭipakkhavidhamanayuttāni",
  "tika-s0301t:1587_2": "avajjhāni āvudhāni. Tenāha “yadi hī”tiādi.",
  "tika-s0301t:1588": "Asanivicakkaṃ viyāti asanimaṇḍalaṃ viya.",
  "tika-s0301t:1589": "Pittanti alagaddapittaṃ. Bhindeyyāti āsiñceyya. Sukhanti sukaraṃ. Mudubhūtacittavavatthānakaraṇatthanti mudubhūtaṃ attano citte vavatthānassa karaṇatthaṃ.",
  "tika-s0301t:1590_0": "Evaṃ vutteti “na khvāha”nti evaṃ vutte. Bhagavato sāsane ṭhite payirupāsitvā uggahitaṃ",
  "tika-s0301t:1590_1": "bhagavantaṃ payirūpāsitvā uggahitameva nāmāti āha “kassapaṃ…pe... uggahesu”nti. Puṭṭhapañhāti",
  "tika-s0301t:1590_2": "sammāsambuddhena puṭṭhapañhā. Yasmā buddhavisaye puṭṭhapañhā, tasmā buddhavisayāva honti.",
  "tika-s0301t:1591_0": "Paṭisedhetvāti vācāya asakkuṇeyyabhāveneva paṭisedhetvā. “Yadākaṅkhasī”ti padasandhivasena",
  "tika-s0301t:1591_1": "niddesoti āha “yadi ākaṅkhasī”ti. Tena tuyhaṃ pucchaṃ tāva sutvā vissajjessanti dasseti.",
  "tika-s0301t:1591_2": "Tenāha “na me”tiādi. Dutiyavikappe da-kāro padasandhikaroti āha “yaṃ ākaṅkhasī”ti.",
  "tika-s0301t:1591_3": "“Puccha, āvuso, sutvā jānissāmī”ti avatvā sabbaññubuddhassa aniyametvā vacanaṃ sabbavisayaṃ",
  "tika-s0301t:1591_4": "hotīti āha “sabbaṃ te”tiādi.",
  "tika-s0301t:1592_0": "Kiṃ sūti ettha kinti pucchāyaṃ, sūti saṃsaye, kiṃ nūti attho? Idhāti imasmiṃ loke.",
  "tika-s0301t:1592_1": "Tasmā vittanti yasmā vittikaraṇato vittaṃ. Sukatanti suṭṭhu sakkaccaṃ kataṃ. Sukhanti",
  "tika-s0301t:1592_2": "iṭṭhaphalaṃ. Tattha yaṃ padhānaṃ, taṃ dassetuṃ “kāyikacetasikaṃ sāta”ntiādi vuttaṃ.",
  "tika-s0301t:1592_3": "Nissandaphalañhi taggahaṇena gahitameva hoti. Appetīti pāpeti. Atisayatthajotano",
  "tika-s0301t:1592_4": "tara-saddoti āha “atisayena sādū”ti. Rasasaññitāya iṭṭhānaṃ rāgādidhammānaṃ. Kena",
  "tika-s0301t:1592_5": "pakārenāti kathaṃ-saddassa atthamāha. Kathaṃjīvinti yadi samāsapadametaṃ, “katha”nti",
  "tika-s0301t:1592_6": "sānunāsikā katāti āha “gāthābandhasukhattha”ntiādi.",
  "tika-s0301t:1593_0": "Saddhīdha vittanti ekadesena samudāyadassanaṃ samuddapabbatanidassanaṃ viya. Iti-saddo",
  "tika-s0301t:1593_1": "ādiattho daṭṭhabbo. “Vittikaraṇato vitta”nti vuttamatthaṃ sandhāya hetūpamāhi yojetvā",
  "tika-s0301t:1593_2": "dassetuṃ “yathā hī”tiādi vuttaṃ. Tena sukhāvahanato, dukkhapaṭibāhanato, dāliddiyūpasamanato,",
  "tika-s0301t:1593_3": "ratanapaṭilābhahetuto, lokasantatiāvahanato ca saddhā vittaṃ yathā taṃ hiraññasuvaṇṇādīni.",
  "tika-s0301t:1593_4": "Tenāha “eva”ntiādi. Nanu cetanā sammādiṭṭhiādayo ca sātisayaṃ vipākasukhaṃ āvahanti,",
  "tika-s0301t:1593_5": "taṃ kathaṃ saddhā āvahatīti? Saddhādhurabhāvasabhāvato. Tenāha “saddhādhurena paṭipannāna”nti.",
  "tika-s0301t:1593_6": "Tassa ca sesapadesupi yojetabbaṃ.",
  "tika-s0301t:1594_0": "Idāni yaṃ hiraññasuvaṇṇādi saddhāvittassa opammaṃ, taṃ hīnaṃ, saddhāvittameva uttamanti",
  "tika-s0301t:1594_1": "pāḷiyaṃ seṭṭhaggahaṇaṃ katanti dassetuṃ “yasmā panā”tiādi vuttaṃ. Paralokaṃ gataṃ",
  "tika-s0301t:1594_2": "anugacchatīti anugāmikaṃ. Aññehi na sādhāraṇanti anaññasādhāraṇaṃ. Sabbasampattihetūti",
  "tika-s0301t:1594_3": "sabbāsaṃ sīlasampadādīnaṃ lokiyalokuttarānaṃ sampattīnaṃ hetu. Anatthāya hoti anupāyapaṭipattito.",
  "tika-s0301t:1594_4": "Tasmā anugāmikattā. Anaññasādhāraṇattā sabbasampattihetubhāvato hiraññādivittanidānattā",
  "tika-s0301t:1594_5": "ca saddhāvittameva seṭṭhaṃ. Ukkaṭṭhaparicchedadesanā yathā “satthā devamanussāna”nti.",
  "tika-s0301t:1595_0": "“Dasakusaladhammo”ti iminā ekaccānaṃyeva dānādidhammānaṃ saṅgaho, na sabbesanti asaṅgahitasaṅgaṇhanatthaṃ",
  "tika-s0301t:1595_1": "“dānasīlabhāvanādhammo vā”ti vuttaṃ. “Sukha”nti tividhassapi sukhassa sādhāraṇaggahaṇametanti",
  "tika-s0301t:1595_2": "taṃ savisesaladdhaṃ puggalavasena dassento “soṇaseṭṭhi…pe… āvahatī”ti āha. Yo so",
  "tika-s0301t:1595_3": "padumavatiyā deviyā putto mahāpadumo nāma rājā dibbasukhasadisaṃ rajjasukhamanubhavitvā",
  "tika-s0301t:1595_4": "pacchā paccekabuddho hutvā nibbānasukhamanubhavi, taṃ nidassanabhāvena gahetvā āha",
  "tika-s0301t:1595_5": "“mahāpadumādīnaṃ viya nibbānasukhañca āvahatī”ti.",
  "tika-s0301t:1596_0": "Atthuddhāranayena saccasaddaṃ saṃvaṇṇento “anekesu atthesu dissatī”ti āha. Vācāsacce",
  "tika-s0301t:1596_1": "dissati saccasaddo “bhaṇe”ti vuttattāti adhippāyo. Viratisacce dissati. Veramaṇīsu",
  "tika-s0301t:1596_2": "hi patiṭṭhitā samaṇabrāhmaṇā “sacce ṭhitā”ti vuccanti. Attākārampi vatthuṃ idameva",
  "tika-s0301t:1596_3": "saccaṃ moghamaññanti pavattiyākāraṃ upādāya diṭṭhi eva saccanti diṭṭhisaccaṃ, tasmiṃ",
  "tika-s0301t:1596_4": "diṭṭhisacce dissatīti yojanā. Brāhmaṇasaccānīti paramatthabrahmānaṃ saccāni, yāni",
  "tika-s0301t:1596_5": "“sabbe pāṇā avajjhā, sabbe kāmā aniccā, sabbe bhavā aniccā, nāhaṃ kvacani kassaci",
  "tika-s0301t:1596_6": "kiñcanatasmi”ntiādinā catukkanipāte āgatāni. Paramatthabhūtaṃ saccaṃ nibbānaṃ. Abbhantaraṃ",
  "tika-s0301t:1596_7": "katvāti antogadhameva katvā, tehi saddhinti attho paramatthasaccānampi sādutarattā.",
  "tika-s0301t:1596_8": "Yassānubhāvenāti yassa vācāsaccassa ānubhāvena.",
  "tika-s0301t:1597_0": "Udakamhi dhāvatīti udakapiṭṭhiyaṃ abhijjamānāyaṃ pathaviyā viya dhāvati gacchati",
  "tika-s0301t:1597_1": "mahākappinarājā viya. Visampi saccena hananti paṇḍitāti kaṇhadīpāyanādayo viya. Saccenāti",
  "tika-s0301t:1597_2": "macchajātake bodhisattassa viya saccena devo thanayaṃ pavassati. Sacce ṭhitāti viratisacce",
  "tika-s0301t:1597_3": "vācāsacce ca ṭhitā tayopi bodhisattā. Nibbutinti nibbānaṃ patthayanti. Sādutaranti",
  "tika-s0301t:1597_4": "sātataraṃ iṭṭhataravipākadānato.",
  "tika-s0301t:1598_0": "Rasānanti niddhāraṇatthe sāmivacanaṃ. Niddhāraṇañca koci kutoci kenaci imanti kassaci",
  "tika-s0301t:1598_1": "vacanaṃ na sādhetīti dassento “ye ime”tiādimāha. Tena hi nibbānaṃ rasasamudāyato",
  "tika-s0301t:1598_2": "sādutaratāvisesena niddhārīyati. Tattha ye ime vuccantīti yojanā. Sāyanīyadhammāti",
  "tika-s0301t:1598_3": "jivhāya sāyitabbā dhammā. Rasāyatanaṃ rasoti āha “mūlaraso khandharaso”tiādi. Phalarasanti",
  "tika-s0301t:1598_4": "phalassa rasaṃ, phalaṃ pīḷetvā tāpetvā gahetabbarasanti attho. Arasarūpoti ācārarahitasabhāvo.",
  "tika-s0301t:1598_5": "Rūpassa assādanavasena uppajjanakasukhadhammā rūparasā. Esa nayo saddarasādīsu. Saddarasoti",
  "tika-s0301t:1598_6": "byañjanasambhūto raso. Vimuttirasoti vimuttisampattiko raso. Attharasoti atthassa",
  "tika-s0301t:1598_7": "paṭivijjhanavasena uppajjanakasukhaṃ attharaso, tathā dhammaraso veditabbo. Rūpācārātiādīsu",
  "tika-s0301t:1598_8": "rasaggahaṇena phalarasaṃ vadati. So hi phalassa rūpo ca, rasitabbato āsādetabbato",
  "tika-s0301t:1598_9": "raso cāti “rūparaso”ti vuccati. Ācāro pana sāmaggīrasahetutāya “raso”ti vutto. Saccaṃ",
  "tika-s0301t:1598_10": "haveti ettha haveti ekaṃsatthe nipāto, ekaṃsattho ca avadhāraṇamevāti āha “saccameva",
  "tika-s0301t:1598_11": "sādutara”ntiādi. Sarīramupabrūhenti, na cittaṃ. Nanu ca sukhuppattipayojanattā cittampi",
  "tika-s0301t:1598_12": "upabrūhentīti? Na, sukhassa sarīrabrūhanaṃ paṭicca uppannattā. Viratisaccavācāti",
  "tika-s0301t:1598_13": "saccavisesena sampajjanaṃ vadati. Cittamupabrūheti padālikāya virativācāya saccarase",
  "tika-s0301t:1598_14": "sati samathavipassanādīhi cittaparibrūhanassa sambhavato maggaphalānisaṃsaṃ gaṇhāti.",
  "tika-s0301t:1598_15": "Asaṃkilesikañca sukhamāvahati vivaṭṭasannissitattā. Vimuttirasoti phalasukhaṃ vadati",
  "tika-s0301t:1598_16": "nibbānasukhampi vā. Paramatthasaccaraso nāma nibbānaraso. Tathā hi taṃ “accutirasaṃ",
  "tika-s0301t:1598_17": "assāsakaraṇarasa”ntipi vuccati. Tena paribhāvitattāti vimuttirasassa sādutarabhāvadassanatthaṃ.",
  "tika-s0301t:1598_18": "Evaṃ santepi “vimuttirasaparibhāvitattā”ti etena kāmaṃ vimuttiraso vā paramatthasaccaraso",
  "tika-s0301t:1598_19": "vā sādutararasāti dasseti. Tadadhigamūpāyabhūtanti tassa paramatthasaccassa adhigamūpāyabhūtaṃ.",
  "tika-s0301t:1598_20": "Atthañca dhammañcāti phalañca kāraṇañca nissāya pavattito attharasā dhammarasā ca",
  "tika-s0301t:1598_21": "sādū, tatopi paramatthasaccameva sādurasanti adhippāyo.",
  "tika-s0301t:1599_0": "Lokuttaraṃ lokiyañca atthaṃ ajānanto andho, lokiyatthameva jānanto ekacakkhu, ubhayaṃ",
  "tika-s0301t:1599_1": "jānanto dvicakkhu. Parahitaṃ attahitañca ajānanto andho, attahitameva jānanto ekacakkhu,",
  "tika-s0301t:1599_2": "ubhayatthaṃ jānanto dvicakkhu. So dvicakkhupuggalo paññājīvī. Taṃ pana gahaṭṭhapabbajitavasena",
  "tika-s0301t:1599_3": "vibhajitvā dassetuṃ “gahaṭṭho vā”tiādi vuttaṃ. Gahaṭṭhapaṭipadaṃ ārādhetvā cāti yojanā.",
  "tika-s0301t:1599_4": "Ārādhetvāti ca sādhetvāti attho.",
  "tika-s0301t:1600_0": "Purimanayenevāti kassapasammāsambuddhavissajjitanayeneva. Kiñcāpīti anujānanasandassanatthe",
  "tika-s0301t:1600_1": "nipāto. Kiṃ anujānātīti? Gāthāya catūhi padehi vuttesu atthesu ekassa atthassa siddhiyaṃ",
  "tika-s0301t:1600_2": "itaresampi siddhiṃ anujānāti. Tenāha “yo catubbidhamoghaṃ…pe… parisujjhatī”ti. Kiṃ",
  "tika-s0301t:1600_3": "sandassetīti? Yesaṃ pāpadhammānaṃ balavabhāvena oghataraṇādi na sijjhati, tesaṃ paṭipakkhānaṃ",
  "tika-s0301t:1600_4": "nissandehavasena sandassanaṃ. Tenāha “evaṃ santepī”tiādi. Oghataraṇanti oghataraṇapaṭipattiṃ.",
  "tika-s0301t:1600_5": "Asaddahantoti evaṃ paṭipajjanto imāya paṭipattiyā oghaṃ taratīti na saddahanto. Na",
  "tika-s0301t:1600_6": "pakkhandatīti pakkhandanalakkhaṇāya saddhāya na ugghāṭīyatīti na otarati. Cittavossaggenāti",
  "tika-s0301t:1600_7": "yathākāmācāravasena cittassa vossajjanena. Pamatto pamādaṃ āpanno. Tatthevāti kāmesu",
  "tika-s0301t:1600_8": "eva. Visattattā laggattā. Vokiṇṇoti visevito. Tasmāti vuttassa catubbidhassapi atthassa",
  "tika-s0301t:1600_9": "hetubhāvena paccāmasanaṃ. Tappaṭipakkhanti assaddhiyādīnaṃ paṭipakkhaṃ saddhādīnaṃ okāsattā.",
  "tika-s0301t:1601_0": "Etāyāti gāthāyaṃ iminā padenāti sambandho. Sappurisasaṃsevo saddhammassavanaṃ yonisomanasikāro",
  "tika-s0301t:1601_1": "dhammānudhammapaṭipattīti imesaṃ sotāpattimaggādhigamassa aṅgānaṃ āsannakāraṇaṃ saddhindriyanti",
  "tika-s0301t:1601_2": "āha “sotāpattiyaṅgapadaṭṭhānaṃ saddhindriya”nti. Vuttañhetaṃ – “saddhājāto upasaṅkamati,",
  "tika-s0301t:1601_3": "upasaṅkamanto payirupāsati, payirupāsanto sotaṃ odahati, ohitasoto dhammaṃ suṇātī”tiādi.",
  "tika-s0301t:1601_4": "Diṭṭhoghaṃ tarati etenāti diṭṭhoghataraṇaṃ, diṭṭhoghassa taraṇaṃ. Kāmañcettha “tarati",
  "tika-s0301t:1601_5": "ogha”nti vuttaṃ, vattamānasamīpepi pana vattamānaṃ viya voharaṇaṃ yuttaṃ diṭṭhoghassa",
  "tika-s0301t:1601_6": "tiṇṇabhāvassa ekantikattāti “sotāpannañca pakāsetī”ti vuttaṃ. Esa nayo sesesupi.",
  "tika-s0301t:1601_7": "Diṭṭhivicikicchādipaṭipattantarāyakarānaṃ pāpadhammānaṃ samucchinnattā sotāpanno…pe…",
  "tika-s0301t:1601_8": "appamādena samannāgato. “Sotāpatti…pe… taratī”ti ettake vutte sakideva imassa lokassa",
  "tika-s0301t:1601_9": "āgamanampi gahitaṃ siyāti tannivattanatthaṃ “ārādhetvā…pe… avasesa”nti vuttaṃ. Nanu",
  "tika-s0301t:1601_10": "“avasesa”nti vuttattā sotāpattimaggena atiṇṇaṃ anavasesaṃ bhavoghavatthu gahitameva",
  "tika-s0301t:1601_11": "siyāti? Na, upari dvīhi maggehi taritabbānaṃ tesaṃ parato dvinnaṃ pahānavasena vuccamānattā.",
  "tika-s0301t:1601_12": "Apavādavisayampi pariharati – “evaṃ esā codanā attano visaye na patiṭṭhātī”ti. Anādikālabhāvattā",
  "tika-s0301t:1601_13": "kāmasaññāya kāmoghataraṇaṃ mahatā eva vīriyena sādhetabbanti āha “vīriyenā”ti. Tatiyaṃ",
  "tika-s0301t:1601_14": "maggaṃ ārādhetvā. Kāmoghassa vatthu kāmoghavatthu, kāmaguṇehi saddhiṃ sabbo kāmabhavo.",
  "tika-s0301t:1601_15": "Kāmoghasaññitanti kāmoghasaṅkhātaṃ. Kāmanaṭṭhena kāmo ca so dukkho cāti kāmadukkhaṃ.",
  "tika-s0301t:1601_16": "Assādanaṭṭhena kāmo eva saññāti kāmasaññā, sabbaso samucchinnattā vigatā kāmasaññā",
  "tika-s0301t:1601_17": "etissāti vigatakāmasaññā. Sabbesaṃ rāgādimalānaṃ mūlabhūtattā sattasantānassa visesato",
  "tika-s0301t:1601_18": "malīnasabhāvāpādanato paramaṃ ukkaṃsagataṃ malanti paramamalaṃ, avijjā. Tenāha bhagavā",
  "tika-s0301t:1601_19": "– “avijjāparamaṃ mala”nti.",
  "tika-s0301t:1602_0": "Paññāpadaṃ gahetvāti yathāvuttaṃ paññāpadaṃ hadaye ṭhapetvā. Tappasaṅgena attano",
  "tika-s0301t:1602_1": "paṭibhānena sabbehi viya uggahitaniyāmena. Sabbatthevāti pañcasupi ṭhānesu. Atthayuttipucchāti",
  "tika-s0301t:1602_2": "paññādiatthasamadhigamassa yuttiyā kāraṇassa pucchā. Tenāha “ayaṃ hī”tiādi. Paññādiatthaṃ",
  "tika-s0301t:1602_3": "ñatvāti paññādhana-kitti-mitta-abhisamparāyasaṅkhātaṃ atthaṃ sarūpato saccapaṭivedhanipphādanena",
  "tika-s0301t:1602_4": "ñāṇena jānitvā. Nanu esa lokuttaraṃ sotāpattimaggaphalapaññaṃ tadadhigamūpāyaṃ lokiyapaññañca",
  "tika-s0301t:1602_5": "abhibhavitvā ṭhito, so kasmā tattha atthayuttiṃ pucchatīti? Saccametaṃ, upari pana",
  "tika-s0301t:1602_6": "samādhissa yuttiṃ pucchitukāmo paññāya seṭṭhabhāvato, tassa ca ekadeseneva adhigatattā",
  "tika-s0301t:1602_7": "tameva ādiṃ katvā pucchati. “Kāya yuttiyā”tiādi atthavaṇṇanaṃ atidissati “esa nayo",
  "tika-s0301t:1602_8": "dhanādīsū”ti. Tatthāpi atthayuttipucchābhāvo pana “sabbatthevā”ti iminā vibhāvitoti.",
  "tika-s0301t:1603_0": "Saddhāsussūsāappamādauṭṭhānasaṅkhātehi catūhi kāraṇehi. Kāyasucaritādibhedena ājīvaṭṭhamakasīlabhūtena.",
  "tika-s0301t:1603_1": "Samathavipassanābhūtena nippariyāyena bodhipakkhiye eva gaṇhanto “aparabhāge”ti āha.",
  "tika-s0301t:1603_2": "Pariyāyabodhipakkhiyā pana visesato vuṭṭhānagāminivipassanākālepi labbhanti. Pubbabhāgeti",
  "tika-s0301t:1603_3": "vā taruṇavipassanākālaṃ. Tato pubbasādhanañca sandhāya “aparabhāge”ti punāha, tato",
  "tika-s0301t:1603_4": "paranti attho. Dhammanti paṭipattidhammaṃ. Na saddhāmattakeneva paññaṃ labhatīti",
  "tika-s0301t:1603_5": "yojanā. Yadi evaṃ kasmā “saddahāno”ti vuttanti āha “yasmā panā”tiādi. Kiṃ vuttaṃ",
  "tika-s0301t:1603_6": "hotītiādinā vuttameva atthaṃ vivarati. Na kevalaṃ sussūsāmattena paññāpaṭilābho,",
  "tika-s0301t:1603_7": "atha kho appamādena paññaṃ labhatīti dassetuṃ pāḷiyaṃ “appamatto vicakkhaṇo”ti vuttanti",
  "tika-s0301t:1603_8": "tadatthaṃ dassento “eva”ntiādimāha.",
  "tika-s0301t:1604_0": "Idāni saddhādīnaṃ paññāpaṭilābhassa taṃtaṃvisesapaccayāni nīharitvā dassetuṃ “eva”nti",
  "tika-s0301t:1604_1": "vuttaṃ. Sussūsāyāti sotukāmatāya. Sā atthato upasaṅkamanādi. Paññādhigamūpāyanti",
  "tika-s0301t:1604_2": "pariyattidhammamāha. Tenāha “suṇātī”ti. Gahitaṃ na pamussati, satiavippavāsalakkhaṇo",
  "tika-s0301t:1604_3": "hi appamādoti. Na kevalaṃ yāthāvato gahaṇakosallameva vicakkhaṇatā, atha kho yāthāvato",
  "tika-s0301t:1604_4": "paññāsampavedhanañcāti āha “vitthārikaṃ karotī”ti. Idāni paññāpaṭilābhahetuṃ matthakaṃ",
  "tika-s0301t:1604_5": "pāpetvā dassetuṃ “sussūsāya vā”tiādi vuttaṃ. Atthamupaparikkhatīti sutakatānaṃ dhammānaṃ",
  "tika-s0301t:1604_6": "pāḷiatthūpaparikkhāpubbakaṃ rūpārūpavibhāgaṃ paramatthaṃ salakkhaṇato sāmaññalakkhaṇato",
  "tika-s0301t:1604_7": "ca upaparikkhati vīmaṃsati. Anupubbenāti evaṃ ñātapariññaṃ patvā tīraṇapariññāya",
  "tika-s0301t:1604_8": "tato anukkamena tīraṇapariññaṃ pahānapariññañca matthakaṃ pāpento maggappaṭipāṭiyā",
  "tika-s0301t:1604_9": "paramatthasaccabhūtaṃ nibbānaṃ sacchikaroti.",
  "tika-s0301t:1605_0": "Imāni saddhādīni cattāri kāraṇāni matthakaṃ pāpetvā dassento āha “desakālādīni ahāpetvā”ti.",
  "tika-s0301t:1605_1": "Yasmiṃ dese yasmiṃ kāle ye ca sahāyake nissāya yaṃ kiccaṃ tiretabbaṃ, tāni desakālādīni",
  "tika-s0301t:1605_2": "anatikkamitvā attano abhivuḍḍhiṃ icchantena “ayaṃ nāma deso, yatthāhaṃ etarahi vasāmi,",
  "tika-s0301t:1605_3": "ayaṃ kālo, ime mittā, ime amittā, ime āyavayā, ahañca ediso jāti-kula-padesa-balabhoga-parivārādīhi,",
  "tika-s0301t:1605_4": "taṃ kiccaṃ idāni āraddhabbaṃ, idāni nāraddhabba”nti sabbaṃ upaparikkhitvā paṭipajjitabbaṃ.",
  "tika-s0301t:1605_5": "Evaṃ paṭipajjanto hi lokiyassa dhanassa paṭirūpādhigamūpāyaṃ karoti nāma. Lokuttarassa",
  "tika-s0301t:1605_6": "pana sīlavisodhanādivasena veditabbaṃ. Vahitabbabhāvena dhuro viyāti dhuro, bhāro.",
  "tika-s0301t:1605_7": "Idha pana dhurasampaggaho uttarapadalopena dhuro, vīriyaṃ. So sātisayo etassa atthīti",
  "tika-s0301t:1605_8": "dhuravā. “Uṭṭhātā”ti padena kāyikavīriyassa vakkhamānattā “cetasikavīriyavasenā”ti",
  "tika-s0301t:1605_9": "visesitaṃ. Anikkhittadhuro dhorayhabhāvato. Tiṇā bhiyyo na maññatīti tiṇaṃ viya paribhavanto",
  "tika-s0301t:1605_10": "atibhuyya vattatīti attho. Ādinā nayenāti ettha ādi-saddena –",
  "tika-s0301t:1606": "“Karaṃ purisakiccāni, so sukhā na vihāyati; ;",
  "tika-s0301t:1607": "“Na divā soppasīlena, rattimuṭṭhānadessinā;",
  "tika-s0301t:1608": "Niccaṃ mattena soṇḍena, sakkā āvasituṃ ghara”nti ca. ; –",
  "tika-s0301t:1609_0": "Evamādīnaṃ saṅgaho. Asithilaparakkamo analasabhāvato. Ekamūsikāyāti ekāya matamūsikāya.",
  "tika-s0301t:1609_1": "Nacirassevāti catumāsabbhantareyeva. Catusatasahassasaṅkhaṃ cūḷantevāsī viyāti kākaṇikaḍḍhakahāpaṇa-soḷasa-kahāpaṇa-catuvīsati-kahāpaṇa-sataharaṇakkamena",
  "tika-s0301t:1609_2": "dve satasahassāni, cūḷakamahāseṭṭhino dhītulābhavasena dve satasahassānīti evaṃ catusatasahassasaṅkhaṃ",
  "tika-s0301t:1609_3": "dhanaṃ ekamūlena yathā cūḷantevāsī vindi, evaṃ aññopi patirūpakārī dhuravā uṭṭhātā",
  "tika-s0301t:1609_4": "vindate dhanaṃ. Ayañca attho cūḷakaseṭṭhijātakena dīpetabbo. Vuttañhetaṃ –",
  "tika-s0301t:1610": "“Appakenapi medhāvī, pābhatena vicakkhaṇo;",
  "tika-s0301t:1611": "Samuṭṭhāpeti attānaṃ, aṇuṃ aggiṃva sandhama”nti. ;",
  "tika-s0301t:1612_0": "Vattaṃ katvāti adhiṭṭhānavattaṃ katvā. “Saccavādī bhūtavādī”ti kittiṃ pappotīti yojanā.",
  "tika-s0301t:1612_1": "Icchitapatthitanti yehi mittaṃ icchati, tehi itaraṃ patthitaṃ. Mittāni ganthatīti",
  "tika-s0301t:1612_2": "mittabhāvaṃ ghaṭeti. Dānassa piyabhāvakaraṇato “dadaṃ piyo hotī”ti vuttaṃ. Yaṃ dānaṃ",
  "tika-s0301t:1612_3": "ekantato mittabhāvāvahaṃ, taṃ dassento “duddadaṃ vā dadaṃ taṃ ganthatī”ti āha. Dadanti",
  "tika-s0301t:1612_4": "ca lakkhaṇavacanametanti āha “dānamukhena vā”tiādi.",
  "tika-s0301t:1613_0": "Āḷavakassa ajjhāsayānurūpaṃ gahaṭṭhavasena vissajjento. Saddhā etassa atthīti saddho,",
  "tika-s0301t:1613_1": "tassa saddhassa. Gharamesinoti gharāvāsasaṅkhātaṃ gharaṃ esantassa. Gharāvāsasannissitattā",
  "tika-s0301t:1613_2": "“ghara”nti kāmaguṇā vuccantīti āha “pañca kāmaguṇe”ti. “Ete caturo dhammā”tiādinā",
  "tika-s0301t:1613_3": "gahitā anantaragāthāya vuttadhammā evāti dassento “vuttappakāraṃ sacca”ntiādimāha.",
  "tika-s0301t:1613_4": "Tattha “ime kusalā, ime akusalā”tiādinā te atthe yāthāvato dhāraṇato upadhāraṇato",
  "tika-s0301t:1613_5": "dhammo. Saññā cittacetasikānaṃ dhāraṇaṃ, avicchedato sandhāraṇato kusalasantānaṃ",
  "tika-s0301t:1613_6": "dhāretīti dhiti, vīriyaṃ. Cajati etenāti cāgo, dānaṃ. Paccayavekallato phaluppādanasamatthatāvasena santi.",
  "tika-s0301t:1614_0": "Aññepīti ito yathāvuttadhammasamudāyato aññepi dhammā yadi santi, te dhamme pucchassūti.",
  "tika-s0301t:1614_1": "Kilese, kāyavācādike vā dametīti damo, paññā. Uṭṭhahati ussahati etenāti uṭṭhānaṃ,",
  "tika-s0301t:1614_2": "vīriyaṃ. Etthāti etissā pucchāya. Saddhinti saṅkhepato bhāvatthapadānaṃ bandhanena",
  "tika-s0301t:1614_3": "saha. Ekamekaṃ padanti paññādikamekekaṃ padaṃ. “Paññā imasmiṃ ṭhāne paññāti dhammoti",
  "tika-s0301t:1614_4": "ca āgatā”tiādinā paññādiatthassa uddharaṇaṃ atthuddhāro. Tassa tassa atthassa “paññā",
  "tika-s0301t:1614_5": "pajānanā”tiādinā vevacanapadānaṃ uddharaṇaṃ paduddhāro. Pajānātīti paññā, dhāretīti",
  "tika-s0301t:1614_6": "dhammo, dametīti damoti evaṃ padassa kathanaṃ padavaṇṇanā.",
  "tika-s0301t:1615_0": "Ajjāti vā etarahi. Yathāvuttena pakārenāti “saddahāno arahata”ntiādinā vuttappakārena.",
  "tika-s0301t:1615_1": "Saccasampaṭivedhāvagahaṇaṃ vā yathāvuttena pakārena diṭṭhasaccatāya idhalokaparalokatthaṃ",
  "tika-s0301t:1615_2": "yāthāvato jānanto. Evañca yakkho satthu desanānubhāvasiddhaṃ pañhaṃ pucchanena attano",
  "tika-s0301t:1615_3": "paṭilābhasampattiṃ vibhāvento “kathaṃsu labhate pañña”ntiādimāhāti ācariyā. Samparāyikoti",
  "tika-s0301t:1615_4": "ettha ca-saddo luttaniddiṭṭho, tena “diṭṭhadhammiko cā”ti ayamattho vutto evāti dassento",
  "tika-s0301t:1615_5": "“yo attho…pe… dassetī”ti āha. Arīyati phalaṃ etasmāti attho, kāraṇaṃ. Vicakkhaṇe sapayojanatāya.",
  "tika-s0301t:1616": "Tassa ñāṇassāti tassa atthassa āvibhāvanassa ñāṇassa. Guṇavisesehi ca sadisassapi aññassa abhāvato aggadakkhiṇeyyo buddho bhagavā. Tenāha –",
  "tika-s0301t:1617": "“Nayimasmiṃ loke parasmiṃ vā pana,",
  "tika-s0301t:1618": "Buddhena seṭṭhova samova vijjati;",
  "tika-s0301t:1619": "Āhuneyyānaṃ paramāhutiṃ gato,",
  "tika-s0301t:1620": "Puññatthikānaṃ vipulaphalesina”nti. ;",
  "tika-s0301t:1621_0": "Sahitapaṭipattinti paññāsaṅgāhikaṃ attano paṭipattiṃ. Sundarā bodhi subodhi, buddhassa",
  "tika-s0301t:1621_1": "subodhi buddhasubodhi, sā eva buddhasubodhitā. Dhammassavanatthaṃ sannipatitadevatāhi",
  "tika-s0301t:1621_2": "saṅghuṭṭhasādhukārasadduṭṭhānañca.",
  "tika-s0301t:1622_0": "Satapuññalakkhaṇanti satasahassakappe puññasambhārassa katattā tesaṃ puññānaṃ vasena",
  "tika-s0301t:1622_1": "satapuññalakkhaṇaṃ anekapuññanibbattalakkhaṇaṃ. Abhinandiyatāya sabbehi aṅgehi samupetaṃ",
  "tika-s0301t:1622_2": "samannāgataṃ. Katapuññabhāvaṃ byañjentīti byañjanāni, aṅgapaccaṅgāni. Tesaṃ paripuṇṇattā",
  "tika-s0301t:1622_3": "paripuṇṇabyañjanaṃ. Taṃ yakkho…pe… pūresīti gāthāpūraṇatthameva hi bhagavā tathārūpāni",
  "tika-s0301t:1622_4": "akāsi. Abyādhitāti arogā. “Abyathitā”ti keci paṭhanti, sayasantāsarahitāti attho.",
  "tika-s0301t:1623_0": "“Hatthayo”ti vattabbe “hatthako”ti vuttaṃ. Āḷavinagaranti āḷavinagaravāsino vadati.",
  "tika-s0301t:1623_1": "Bhavati hi tatraṭṭhatāya taṃ-saddo yathā “gāmo āgato, mañcā ukkuṭṭhiṃ karontī”ti.",
  "tika-s0301t:1623_2": "Ekakolāhalena vattamānena.",
  "tika-s0301t:1624_0": "Sampiṇḍitvāti sannipatitvā. Kāmaṃ sambhāro tena katoti natthi, yuddhatthaṃ pana bahuso",
  "tika-s0301t:1624_1": "ussāhassa katattā “yuddhamādiṃ katvā”ti vuttaṃ. Tameva āḷavakasuttaṃ kathesi tassā",
  "tika-s0301t:1624_2": "eva desanāya sannipatitaparisāya sappāyattā. Tenāha “kathāpari…pe… ahosī”ti. Catūhi",
  "tika-s0301t:1624_3": "vatthūhīti catūhi saṅgahavatthūhi. Parisanti attano parisaṃ. “Itarañcā”tipi vadanti.",
  "tika-s0301t:1625": "Āḷavakasuttavaṇṇanā niṭṭhitā.",
  "tika-s0301t:1626": "Sāratthappakāsiniyā saṃyuttanikāya-aṭṭhakathāya",
  "tika-s0301t:1627": "Yakkhasaṃyuttavaṇṇanāya līnatthappakāsanā samattā.",
  "tika-s0301t:1630": "11. Sakkasaṃyuttaṃ",
  "tika-s0301t:1631": "1. Paṭhamavaggo",
  "tika-s0301t:1632": "1. Suvīrasuttavaṇṇanā",
  "tika-s0301t:1633_0": "247. Abhiyaṃsūti yuddhasajjābhimukhā hutvā gacchiṃsu. Tatrāti tasmiṃ asurānaṃ abhiyāne",
  "tika-s0301t:1633_1": "ayaṃ dāni vuccamānā anupubbato kathā. Tettiṃsa purise gahetvāti tettiṃsa purise puññakiriyāya",
  "tika-s0301t:1633_2": "sahāyabhūte gahetvā. “Yāvajīvaṃ mātāpitubharo assa”ntiādinā samādinnāni satta vatapadāni",
  "tika-s0301t:1633_3": "pūretvā. Adhigaṇhantaṃ abhibhavantaṃ. Puttahatāyāti hataputtāya. Sā surā na hoti,",
  "tika-s0301t:1633_4": "na suraṃ pivimhāti adhippāyo. Tato paṭṭhāyāti “na surā”ti vuttakālato paṭṭhāya. “Na",
  "tika-s0301t:1633_5": "suranti na dibbantīti asurā”ti keci. Heṭṭhimatale antobhūmiyaṃ āyāmato dasayojanasahassaṃ.",
  "tika-s0301t:1634_0": "Uragādisahacaritāni ṭhānāni uragādīnīti āha “uragādīsu pañcasu ṭhānesū”ti. Paṭhamālindeti",
  "tika-s0301t:1634_1": "paṭhame paribhaṇḍe. Pañcayojanasahassavitthāraputhubahalāhi sinerussa catūsupi passesu",
  "tika-s0301t:1634_2": "cattāro paribhaṇḍā. Sinerussa hi tasmiṃ tasmiṃ passe yugandharādīsu pañcasataparittadīpaparivāre",
  "tika-s0301t:1634_3": "mahādīpe ca labhitabbassa mahato atthassa vasena mahatthā. Kupitāvilacittāti kupitena",
  "tika-s0301t:1634_4": "kopena ākulacittā. Yuddhesīti yuddhesino. Sesesūti sesesu paribhaṇḍesu. Sesāti supaṇṇādayo.",
  "tika-s0301t:1635": "Vammikamakkhikāti sapakkhikaupacikā. Osakkitvāti piṭṭhibhāgena nivattitvā.",
  "tika-s0301t:1636": "Pamādaṃ āpādesīti sakkassa āṇāya pamādaṃ āpajji. Saṭṭhiyojanaṃ vitthārena. Suvaṇṇamahāvīthinti suvaṇṇamayabhūmijagativīthiṃ.",
  "tika-s0301t:1637_0": "Anuṭṭhahantoti uṭṭhānaṃ kāyikavīriyaṃ akaronto. Avāyamantoti vāyāmaṃ cetasikavīriyaṃ",
  "tika-s0301t:1637_1": "akaronto. Kiñci kiccanti kasivāṇijjādibhedaṃ aññataraṃ kiccaṃ kattabbakammaṃ. Varanti",
  "tika-s0301t:1637_2": "pavaraṃ. Tenāha “uttama”nti. Tañca kho kasitabbaṭṭhānaṃ adhippetanti āha “okāsa”nti.",
  "tika-s0301t:1637_3": "Kammaṃ akatvāti kiñcipi jīvitahetubhūtaṃ kammaṃ akatvā. Jīvitaṭṭhānaṃ nāmāti tassa",
  "tika-s0301t:1637_4": "jīvitassa hetu nāma. Nibbānassa maggoti nibbānassa adhigamupāyabhūto maggo.",
  "tika-s0301t:1638": "Suvīrasuttavaṇṇanā niṭṭhitā.",
  "tika-s0301t:1639": "2. Susīmasuttavaṇṇanā",
  "tika-s0301t:1640": "248. Antareti abbhantare. Evaṃnāmakanti “susīmo”ti evaṃnāmakaṃ. Ekaṃ puttameva aññataraṃ attano puttameva.",
  "tika-s0301t:1641": "Susīmasuttavaṇṇanā niṭṭhitā.",
  "tika-s0301t:1642": "3. Dhajaggasuttavaṇṇanā",
  "tika-s0301t:1643_0": "249. Samupabyūḷhoti ubhinnaṃ saha eva samāgamo, bhusaṃ vā byūḷhoti attho. Bhusā panassa",
  "tika-s0301t:1643_1": "byūḷhatā dvinnaṃ senānaṃ samāgantvā sampiṇḍitabhāvenāti āha “sampiṇḍito rāsibhūto”ti.",
  "tika-s0301t:1643_2": "Pacchimantoti rathapañjarassa paranto pacchimanto pacchimakoṭṭhāso. Rathasandhitoti",
  "tika-s0301t:1643_3": "rathapañjarassa kubbarena saddhiṃ sambandhanaṭṭhānato. Tadeva pamāṇanti tadeva “diyaḍḍhayojanasatāyāmo”ti",
  "tika-s0301t:1643_4": "vuttappamāṇameva. Diguṇaṃ katvāti “pacchimanto satayojano”tiādinā diguṇaṃ katvā.",
  "tika-s0301t:1643_5": "Candamaṇḍalasūriyamaṇḍalakiṅkiṇikajālādibhedassa sesālaṅkārassa. Passantānaṃ devānaṃ.",
  "tika-s0301t:1643_6": "Rājā noti amhākaṃ rājā devaseṭṭho. Dutiyaṃ āsanaṃ labhatīti sakke nisinne tassa anantaraṃ",
  "tika-s0301t:1643_7": "dutiyaṃ āsanaṃ labhati. Tasmā devaseṭṭhatāya sakko viya gāravaṭṭhāniyo, yato sakko",
  "tika-s0301t:1643_8": "“tassa dhajaggaṃ ullokeyyāthā”ti āha. Esa nayo sesesupi. Asurehi parājitoti asurehi",
  "tika-s0301t:1643_9": "parājayaṃ āpādito. Rajadhajaṃ disvāti parasenāya upagacchantiyā uṭṭhitarajamattampi",
  "tika-s0301t:1643_10": "disvā ṭhitopi taṃ rajadhajaṃ disvā bhīrubhāvena palāyanadhammo.",
  "tika-s0301t:1644_0": "Yassa dhajaggaparittassa. Ānubhāvo vattati asammukhībhūtāhipi devatāhi sirasā sampaṭicchitabbato.",
  "tika-s0301t:1644_1": "Corabhayādīhīti ādi-saddena rogabhayādīnañceva vaṭṭadukkhassa ca saṅgaho daṭṭhabbo",
  "tika-s0301t:1644_2": "vidhinā bhāvite parittassa atthe upacārajjhānādīnampi ijjhanato.",
  "tika-s0301t:1645_0": "Dīghavāpīnāmake gāme cetiyaṃ dīghavāpicetiyaṃ. Muddhavedikā nāma hammiyaṃ parikkhipitvā",
  "tika-s0301t:1645_1": "katavedikā. Buddhagataṃ satiṃ upaṭṭhapetvā parittarakkhaguttiṃ āha. Parittassa ānubhāvena",
  "tika-s0301t:1645_2": "dve iṭṭhakā…pe… aṭṭhaṃsu. Tathā hi tasmiṃ nisseṇiyaṃ ṭhite…pe… aṭṭhaṃsūti.",
  "tika-s0301t:1646": "Dhajaggasuttavaṇṇanā niṭṭhitā.",
  "tika-s0301t:1647": "4. Vepacittisuttavaṇṇanā",
  "tika-s0301t:1648_0": "250. “Mahānubhāvatāya asurānaṃ cittavepanena vepacittī”ti vadanti. Isīhi pana abhayaṃ",
  "tika-s0301t:1648_1": "yācite “bhayameva dadāmī”ti vatvā tehi “akkhayaṃ hotu te bhaya”nti abhisapavasena",
  "tika-s0301t:1648_2": "vuttakālato paṭṭhāya vepanacittatāya “vepacittī”ti vuccati, yaṃ lokiyā “pulomo”ti",
  "tika-s0301t:1648_3": "ca vadanti. Nipātapadānipi kānici atthavisesajotakāni hontīti āha “nipātamatta”nti",
  "tika-s0301t:1648_4": "hetuatthādīnamettha asambhavato. Tanti sakkaṃ devānamindaṃ. Kaṇṭhe pañcamehīti kaṇṭhabandhanapañcamehi,",
  "tika-s0301t:1648_5": "vibhattialopena niddeso. Cittenevāti “imaṃ bandhāmi, ayaṃ bajjhatū”ti uppannacitteneva.",
  "tika-s0301t:1648_6": "Bajjhati baddho hoti, ayaṃ devānubhāvo. Muccatīti etthāpi eseva nayo. Dasahīti “corosī”tiādinā",
  "tika-s0301t:1648_7": "idha vuttehi dasahi. Tenāha “imehī”ti. Nibbattitvā cirakālataṃ upādāya khuṃsanavasena",
  "tika-s0301t:1648_8": "vadati “jarasakkā”ti. Na taṃ akkosaṃ manasi karoti dīgharattaṃ khantisoraccesu niruḷhaajjhāsayattā.",
  "tika-s0301t:1648_9": "Mahāpaṭiggahaṇanti mahantaṃ upasamabyañjanaṃ. Assāti vepacittassa.",
  "tika-s0301t:1649_0": "Paṭisaṃyujeti paṭisattu hutvā saṃyuddhaṃ kareyya. Tenāha “paṭipphareyyā”ti. Upasamaṃ…pe…",
  "tika-s0301t:1649_1": "maññe upasameneva paccatthikassa nāyakabhūtassa kodhassa paṭisedhanato. Tādise hi",
  "tika-s0301t:1649_2": "kodho paṭikiriyaṃ alabhanto anupādāno viya jātavedo vūpasammati. Yadā-saddo hetuattho,",
  "tika-s0301t:1649_3": "na kālatthoti āha “yasmā taṃ maññatī”ti. Tāvadeva dve gāvo yujjhanteti tasmiṃyeva",
  "tika-s0301t:1649_4": "khaṇe dvīsu goṇesu yujjhantesu.",
  "tika-s0301t:1650_0": "Khantito uttaritaro añño attho na vijjati anantareva assa virodhaṃ anatthaṃ paṭibāhitvā",
  "tika-s0301t:1650_1": "diṭṭhadhammikassa ceva samparāyikassa ca saṃvidhānato. Taṃ khantiṃ paramaṃ āhu seṭṭhabalaṃ",
  "tika-s0301t:1650_2": "virodhapaccayaṃ abhibhuyya pavattanato. Bālayogato bālo, tassa balaṃ bālabalaṃ, aññāṇanti",
  "tika-s0301t:1650_3": "āha “bālabalaṃ nāma aññāṇabala”nti. Taṃ yassa balanti taṃ aññāṇabalaṃ yassa puggalassa",
  "tika-s0301t:1650_4": "balaṃ, abalameva taṃ paññābalena viddhaṃsetabbato. Paṭivattā na vijjatīti dhammaṭṭhaṃ",
  "tika-s0301t:1650_5": "paṭippharitvā abhibhavitvā pavattā natthi. Paṭivacanamattaṃ pana koci vadeyyāpi,",
  "tika-s0301t:1650_6": "taṃ akāraṇanti dassento “paṭippharitvā vā”tiādimāha. Bālabalanti “paṭippharitvā”ti",
  "tika-s0301t:1650_7": "vacanassa kāraṇavacanaṃ. Tasseva puggalassa paṭikujjhanakassa. Nānattāvitakkanato",
  "tika-s0301t:1650_8": "ubhinnaṃ atthaṃ. Tikicchantanti anatthapaṭibāhanamukhena paṇḍitakiccakaraṇena paṭisedhentaṃ.",
  "tika-s0301t:1650_9": "“Bālo aya”nti evaṃ paññapetuṃ hetuphalānaṃ anavabodhato catusaccadhamme achekāti.",
  "tika-s0301t:1651": "Vepacittisuttavaṇṇanā niṭṭhitā.",
  "tika-s0301t:1652": "5. Subhāsitajayasuttavaṇṇanā",
  "tika-s0301t:1653_0": "251. “Chekatāyā”ti vatvā tassa vattuṃ chekabhāvaṃ dassetuṃ “evaṃ kirassā”tiādimāha.",
  "tika-s0301t:1653_1": "Gāhanti laddhiṃ. Mocetvāti yassa puna “coro”ti uttari vattuṃ na sakkoti, evaṃ vimocetvāti",
  "tika-s0301t:1653_2": "paṭhamaṃ vattuṃ na sakkā. Garūti bhāriyaṃ, dukkaranti attho. Pacchāti “parassā”ti",
  "tika-s0301t:1653_3": "vutto so kiñci paṭhamaṃ vadanto attano adhippāyaṃ pavedeti nāma, taṃ yathāsatti viditamano",
  "tika-s0301t:1653_4": "tassa uttari vattuṃ sakkoti. Tenāha “parassa vacanaṃ anugantvā pana pacchā sukhaṃ",
  "tika-s0301t:1653_5": "vattu”nti. Api ca asurindena “hotu, devānaminda, subhāsitena jayo”ti paṭhamaṃ vuttaṃ,",
  "tika-s0301t:1653_6": "viseso ca pubbaṃ upanentaṃ anuvattati. Vacasi kusalo sakko devarājā taṃ visesaṃ teneva",
  "tika-s0301t:1653_7": "pubbaṃ upanayāpento upalāpanavasena “tumhe khvetthā”tiādimāha. Pubbadevāti sakkapamukhāya",
  "tika-s0301t:1653_8": "devaparisāya loke pubbeva uppannattā “pubbadevā”ti pasaṃsavacanaṃ. Vepacittiṃ sandhāya",
  "tika-s0301t:1653_9": "“tumhe”ti “pubbadevā”ti ca vuttattā “tumhākaṃ tāva paveṇiāgataṃ bhaṇathā”ti vuttaṃ.",
  "tika-s0301t:1653_10": "Gāravaṭṭhāniyattā vepacittino bahuvacanapayogo. Daṇḍena avacāro avacaraṇaṃ daṇḍāvacaro,",
  "tika-s0301t:1653_11": "natthi ettha vutto daṇḍāvacaroti adaṇḍāvacarā, sakkena vuttā gāthāyo.",
  "tika-s0301t:1654": "Subhāsitajayasuttavaṇṇanā niṭṭhitā.",
  "tika-s0301t:1655": "6. Kulāvakasuttavaṇṇanā",
  "tika-s0301t:1656_0": "252. Rathasaddoti rathālaṅkārabhūtānaṃ kiṅkiṇikajālādīnaṃ saddo. Tathā dhajasaddo.",
  "tika-s0301t:1656_1": "Ājānīyasaddoti ājānīyānaṃ hasitasaddo ca. Karuṇāsamāvajjitahadayoti pāṇānaṃ anuparodhena",
  "tika-s0301t:1656_2": "paṇāmitacitto. Īsāmukhenāti rathakapparamukhena. Puññapaccayanibbattoti uḷāraṃ suvipulaṃ",
  "tika-s0301t:1656_3": "puññaṃ paccayaṃ katvā nibbatto. Na sajjati katthaci appaṭighaṭṭanena gacchanto. Simbalivanenāti",
  "tika-s0301t:1656_4": "simbalivanamajjhena. Vibhaggaṃ nimmathitanti ito cito vibhaggañceva niravasesato mathitañca hoti.",
  "tika-s0301t:1657": "Kulāvakasuttavaṇṇanā niṭṭhitā.",
  "tika-s0301t:1658": "7. Nadubbhiyasuttavaṇṇanā",
  "tika-s0301t:1659_0": "253. Supaccatthikoti suṭṭhu ativiya paccatthiko paṭisattu. Gahitosīti devapāsena",
  "tika-s0301t:1659_1": "bandhitvā gahito asi. Baddhova ahosi sakkassa puññānubhāvena. Cetiyarājā kira imasmiṃ",
  "tika-s0301t:1659_2": "kappe tato pubbe kenaci avuttapubbaṃ kharamusāvādaṃ abhāsi, tāvadeva virajjhitvā",
  "tika-s0301t:1659_3": "mahāpathaviyā vivare dine nipatitvā avīciaggijālānamindanamahosi. Taṃ sandhāya vuttaṃ",
  "tika-s0301t:1659_4": "“cetiyarañño pāpaṃ sandhāyā”ti. Mahāpāpānīti mahantāni garutarāni pāpāni. Tathā hi",
  "tika-s0301t:1659_5": "vepacittino sapathakaraṇe nidassanabhāvena etāni aṭṭhakathāyaṃ āgatānīti.",
  "tika-s0301t:1660": "Nadubbhiyasuttavaṇṇanā niṭṭhitā.",
  "tika-s0301t:1661": "8. Verocanaasurindasuttavaṇṇanā",
  "tika-s0301t:1662_0": "254. Dvārapālarūpakāni viyāti dvārapālākārena katapaṭimāyo viya. Vāyametheva, na",
  "tika-s0301t:1662_1": "antarā saṃkocaṃ āpajjeyyāti adhippāyo. Nipphannasobhanesūti nipphannabhāvena sundaresu.",
  "tika-s0301t:1662_2": "Sabbe hi anipphannā atthā na sobhanti. Kiccajātāti vippakatabhāvena sañjātakiccā.",
  "tika-s0301t:1662_3": "Akiccajātoti asañjātakicco kiccarahito nāma natthi gamanaṭṭhitasayananisajjādivasena",
  "tika-s0301t:1662_4": "uppajjanakadukkhavinodanabhāvato. Saṃyogaparamātveva sambhogāti imesaṃ sattānaṃ saṃbhuñjitabbavatthūni",
  "tika-s0301t:1662_5": "nāma pakatiyā virodhasīlānipi asaṃyogena vā asundarānipi, tāni abhisaṅkharaṇapacanasaṃyojanaparamāni",
  "tika-s0301t:1662_6": "veditabbāni tathā sati sambhogārahabhāvūpagamanato. Tenāha “pārivāsikaodanādīnī”tiādi.",
  "tika-s0301t:1662_7": "Uṇhāpetvā paribhuñjitabbayutte paribhajjitvāti adhippāyo.",
  "tika-s0301t:1663": "Verocanaasurindasuttavaṇṇanā niṭṭhitā.",
  "tika-s0301t:1664": "9. Araññāyatanaisisuttavaṇṇanā",
  "tika-s0301t:1665_0": "255. Jāmātikā vuccati dhītupati, sasuro bhariyāya pitā, tasmā ime antaravattino dve",
  "tika-s0301t:1665_1": "janā sakkavepacittino sujāya vasena jāmātikasasurā. “Ciradikkhitāna”nti dikkhitvā",
  "tika-s0301t:1665_2": "pabbajitvā cirakālānaṃ vatasamādānavasena ito bāhirakānaṃ pabbajitānanti āha “cirasamādinnavatāna”nti.",
  "tika-s0301t:1665_3": "Ito paṭikkamāti ito yathāṭhitaṭṭhānato apehi apakkama. Na paṭikkūlasaññino guṇe gāravayogato.",
  "tika-s0301t:1665_4": "Devā hi yebhuyyena “mayaṃ pubbe guṇavante payirupāsitvā tesaṃ ovāde ṭhatvā puññāni",
  "tika-s0301t:1665_5": "upacinitvā idhūpapannā”ti guṇavantesu ādarabhāvaṃ upaṭṭhapenti.",
  "tika-s0301t:1666": "Araññāyatanaisisuttavaṇṇanā niṭṭhitā.",
  "tika-s0301t:1667": "10. Samuddakasuttavaṇṇanā",
  "tika-s0301t:1668_0": "256. Cakkavāḷamahāsamuddapiṭṭhiyanti cakkavāḷapabbatapādasamantā mahāsamuddatīrapiṭṭhiyaṃ.",
  "tika-s0301t:1668_1": "Yatheva sinerusamīpe mahāsamuddo anupubbaninno anupubbapoṇo anupubbapabbhāro, evaṃ",
  "tika-s0301t:1668_2": "yebhuyyena cakkavāḷapādasamīpepi. Tenāha “rajatapaṭṭavaṇṇe vālukapuline”ti. Vuttappakārāsūti",
  "tika-s0301t:1668_3": "anantarasutte vuttappakārāsu. Assamapadenāti assamapadavemajjhena. Evaṃ cintayiṃsūti",
  "tika-s0301t:1668_4": "“yaṃ nūna maya”ntiādinā yathā pāḷiyaṃ āgataṃ, evaṃ mantayiṃsu.",
  "tika-s0301t:1669_0": "Icchitakaroti yadicchitakaraṇaṃ. Duṭṭhānanti durāsayānaṃ. Te pana duṭṭhajjhāsayā",
  "tika-s0301t:1669_1": "viruddhā hontīti āha “duṭṭhānaṃ viruddhāna”nti. Pavuttanti bījaṃ sandhāya vapitaṃ.",
  "tika-s0301t:1669_2": "Tenāha “khette patiṭṭhāpita”nti.",
  "tika-s0301t:1670_0": "Sāyamāsabhattanti sāyaṃ asitabbabhojanaṃ. Yathāvāraṃ bhakkhitametaṃ devānaṃ viya",
  "tika-s0301t:1670_1": "sukhumaṃ guruvāsañca na hotīti “bhatta”nti vuttaṃ. Gelaññajātanti sañjātagelaññaṃ.",
  "tika-s0301t:1670_2": "Vepatīti kampati pavedhati.",
  "tika-s0301t:1671": "Samuddakasuttavaṇṇanā niṭṭhitā.",
  "tika-s0301t:1672": "Paṭhamavaggavaṇṇanā niṭṭhitā.",
  "tika-s0301t:1673": "2. Dutiyavaggo",
  "tika-s0301t:1674": "1. Vatapadasuttavaṇṇanā",
  "tika-s0301t:1675_0": "257. Samādātabbato vatāni, aññamaññaṃ asaṅkarasabhāvena pabbajitabbato padāni, tato",
  "tika-s0301t:1675_1": "eva asaṃkiṇṇabhāgāti katvā “vatakoṭṭhāsānī”ti vuttaṃ. Samattānīti puññavisesatāya",
  "tika-s0301t:1675_2": "pujjabhavaphalanibbattanena kittisaññānena ca samaṃ attāni samattāni. Paripuṇṇānīti",
  "tika-s0301t:1675_3": "akhaṇḍādibhāvena sabbaso puṇṇāni. Samādinnānīti tattha sakkaccakāritāya sammā ādinnāni.",
  "tika-s0301t:1675_4": "Mātulānīti pitubhaginī, na yā kāci mātulassa bhariyā kulajeṭṭhakānaṃ adhippetattā,",
  "tika-s0301t:1675_5": "bhariyāpi vā mātulasambandhato gahetabbā, tathā sati mahāpitubhariyādīnampi saṅgaho daṭṭhabbo.",
  "tika-s0301t:1676_0": "Ādi-saddena jeṭṭhabhaginīnaṃ saṅgaho. Apacitikārakoti tesaṃ paccuṭṭhānakaro. Yo koci",
  "tika-s0301t:1676_1": "dadantopi sāpekkho deti, so muttacāgo na hoti, ayaṃ pana na evanti “muttacāgo hotī”ti",
  "tika-s0301t:1676_2": "vuttaṃ. Vissaṭṭhacāgoti nirapekkhapariccāgoti attho. Yathā pāṇātipātabahulo “lohitapāṇī”ti",
  "tika-s0301t:1676_3": "vuccati, tathā dānabahulo “payatapāṇī”ti vuttoti āha “deyyadhammadānatthāya sadā",
  "tika-s0301t:1676_4": "dhotahattho”ti. Vossaggaratoti deyyadhammassa pariccajane abhirato. Parehi yācitabbārahoti",
  "tika-s0301t:1676_5": "parehi yācituṃ yutto icchitassa atthassa tāvadeva vissajjanato. Dāneneva yuttoti",
  "tika-s0301t:1676_6": "sabbakālaṃ dāneneva yutto abhiṇhaṃ pavattamahādānattā. Dāne ca saṃvibhāge cāti parassa",
  "tika-s0301t:1676_7": "sampuṇṇaṃ katvā pariccajanasaṅkhāte dāne ca attanā paribhuñjitabbato saṃvibhajanasaṅkhāte",
  "tika-s0301t:1676_8": "saṃvibhāge ca rato abhirato.",
  "tika-s0301t:1677": "Vatapadasuttavaṇṇanā niṭṭhitā.",
  "tika-s0301t:1678": "2. Sakkanāmasuttavaṇṇanā",
  "tika-s0301t:1679_0": "258. Manussabhūtoti manussesu bhūto, manussattaṃ vā patto. Āvasathanti nivāsaṭṭhānaṃ",
  "tika-s0301t:1679_1": "kāretvā adāsi, tasmā vāsaṃ adāsīti vāsavo. Attha-saddo idha kāraṇapariyāyoti āha",
  "tika-s0301t:1679_2": "“sahassampi kāraṇāna”nti. Svāyamattho heṭṭhā vibhāvitova. Vinicchinati, tasmā sahassaṃ",
  "tika-s0301t:1679_3": "paññāakkhīni etassāti sahassakkho. Maghaṃ vuccati dhanaṃ, taṃ pana saddhāsaṅkhātaṃ",
  "tika-s0301t:1679_4": "maghaṃ assa atthīti maghavā. Pure dānaṃ dadātīti purindado anunāsikalopaṃ akatvā.",
  "tika-s0301t:1679_5": "Puññāni kātuṃ sakkotīti sakko.",
  "tika-s0301t:1680": "Sakkanāmasuttavaṇṇanā niṭṭhitā.",
  "tika-s0301t:1681": "3. Mahālisuttavaṇṇanā",
  "tika-s0301t:1682_0": "259. Soti sakko devarājā. Bahuvacane vattabbe ekavacanaṃ vuttaṃ. Vuccatīti vacanaṃ,",
  "tika-s0301t:1682_1": "attho. Tasmā bahuvacaneti bahumhi attheti attho. Yathā paṭipajjanto anukkamena te",
  "tika-s0301t:1682_2": "dhamme samādiyitvā sakko sakkattaṃ ajjhagā, taṃ paṭipattiṃ dassetuṃ “sakko kirā”tiādi",
  "tika-s0301t:1682_3": "vuttaṃ. Anantareti sakkabhāvassa atītānantare attabhāve. Taṃ sabbanti sakkassa maghamāṇavakāle",
  "tika-s0301t:1682_4": "sammāpaṭipattiṃ, tāya sakkabhāvūpagamanañcāti taṃ sabbaṃ. Vutto, tasmā tattha vuttanayeneva",
  "tika-s0301t:1682_5": "veditabboti adhippāyo.",
  "tika-s0301t:1683": "Mahālisuttavaṇṇanā niṭṭhitā.",
  "tika-s0301t:1684": "4. Daliddasuttavaṇṇanā",
  "tika-s0301t:1685_0": "260. Manussadaliddoti manussesu duggato. Manussakāruññatanti manussesu paramanihīnataṃ.",
  "tika-s0301t:1685_1": "Manussakapaṇoti manussesu vā paramanihīno. Tasmiṃ ṭhāneti tassa devaputtassa tasmiṃ",
  "tika-s0301t:1685_2": "uppajjanaṭṭhāne. Lāmakato cintentīti tassa purimavatthuṃ nissāya hīnato cintenti.",
  "tika-s0301t:1685_3": "Kathentīti tameva paresaṃ kathenti. Vitthārentīti vuttamatthaṃ vitthārikaṃ karonti.",
  "tika-s0301t:1685_4": "Sabbadā paricchijja parivārasampanno hutvā aḍḍhaṭṭharatane hatthikkhandhe mahaccarājānubhāvena",
  "tika-s0301t:1685_5": "nisinnattā janakāyena samullokiyamāno. Avalambantīti olambanti. Vandanamattaṃ vā",
  "tika-s0301t:1685_6": "nāhosi, aññadatthu paccekabuddhato attano samānādarakiriyaṃ paccāsīsati. Tena vuttaṃ",
  "tika-s0301t:1685_7": "“so”tiādi. Kvāyanti ko ayanti byāpannavasena vadati. Kāḷarattehi suttehi sibbitattā",
  "tika-s0301t:1685_8": "vaṇṇavikāraṃ disvā “kuṭṭhicīvarāni pāruto”ti āha. Mahāniraye nibbattitvā mahādukkhaṃ",
  "tika-s0301t:1685_9": "paccanubhoti. Tadanurūpapāpakammassa vipākāvasesena laddhokāsena rājagahe…pe… paṭisandhiṃ",
  "tika-s0301t:1685_10": "gaṇhi. Kāmañca ettha paṭisandhiggahaṇaṃ kusalakammeneva, tassa pana akusalakammassa",
  "tika-s0301t:1685_11": "vipākino balavabhāvato vuttaṃ “vipākāvasesenā”ti. Tenāha “gahitakālato…pe… nikkhanto”ti.",
  "tika-s0301t:1685_12": "Bhikkhāya carituṃ samatthakālato paṭṭhāya rogassa balavatāya maṃsāni…pe… patanti.",
  "tika-s0301t:1685_13": "Ñāṇaṃ pesetvāti vipassanāpaṭipāṭiyā bhāvanāñāṇaṃ nibbānaṃ paṭipesetvā pavattetvā.",
  "tika-s0301t:1685_14": "Indriyānaṃ paripakkattā satthu desanāvilāsena sotāpattiphale patiṭṭhito. Cumbaṭanti",
  "tika-s0301t:1685_15": "pādacumbaṭaṃ. Kuṭṭhino hi sakalapādatalaṃ mā rujīti cumbaṭaṃ katvā taṃ pādatale bandhitvā",
  "tika-s0301t:1685_16": "gacchanti, mattikapātiṃ bhinditvā viya tathā nihīnamanussattabhāvato cavitvā suvaṇṇapātiṃ",
  "tika-s0301t:1685_17": "paṭilabhanto viya devattabhāvaṃ gaṇhanto cuticittato dutiyacittavāre ādānacittakkhaṇe devaloke nibbatto.",
  "tika-s0301t:1686_0": "Maggenāgatāti maggādhigamanena āgatā uppannā. Ariyakantasīlanti ariyānaṃ kantaṃ manāpaṃ",
  "tika-s0301t:1686_1": "manoramaṃ sīladhammaṃ. Ariyānaṃ adhicittaadhipaññāsikkhā viya adhisīlasikkhāpi sabbā",
  "tika-s0301t:1686_2": "ativiya kantā evāti āha “kiñcāpī”tiādi. Imasmiṃ panattheti imasmiṃ sotāpannassa bhavasaṅkhāte",
  "tika-s0301t:1686_3": "atthe niddhāretvā vuccamāne. Pañcasīlampi yasmā diṭṭhi viya bhavantarepi appahīnaṃ.",
  "tika-s0301t:1687": "Daliddasuttavaṇṇanā niṭṭhitā.",
  "tika-s0301t:1688": "5. Rāmaṇeyyakasuttavaṇṇanā",
  "tika-s0301t:1689_0": "261. Āramanti ettha sattāti ārāmā, manoramā upavanādayo. Te eva cetenti ettha saddhāya",
  "tika-s0301t:1689_1": "attano pītisomanassaṃ sandhahantīti cetiyāti ca vuccanti. Manussaramaṇīyabhāvassāti",
  "tika-s0301t:1689_2": "manussānaṃ āramaṇīyabhāvassa. Tassa pana sīlādiguṇavasena acinteyyāparimeyyānubhāvatāpi",
  "tika-s0301t:1689_3": "hotīti bhagavā “nāgghanti soḷasi”nti avoca. Acetanāya bhūmiyā ramaṇīyatā nāma guṇavisiṭṭhānaṃ",
  "tika-s0301t:1689_4": "ariyānaṃ sevanavasena veditabbāti vuttaṃ “idāni…pe… gāme vātiādimāhā”ti.",
  "tika-s0301t:1690": "Rāmaṇeyyakasuttavaṇṇanā niṭṭhitā.",
  "tika-s0301t:1691": "6. Yajamānasuttavaṇṇanā",
  "tika-s0301t:1692_0": "262. Yajantānanti dakkhiṇeyyaṃ uddissa dentānaṃ. Aṭṭhuppattiko suttanikkhepoti dassetvā",
  "tika-s0301t:1692_1": "atthavaṇṇanaṃ kātuṃ “tadā kirā”tiādi vuttaṃ. Agganti seṭṭhaṃ. Tehi tehi vā yathāladdhasappiādayo",
  "tika-s0301t:1692_2": "mā nassantu, aggabhāvena gahitāni sappiādīni kevalaṃ aggimhi jhāpanena, devā manussā",
  "tika-s0301t:1692_3": "micchāgāhena mā nassantu. Takkenāti takkamattena. “Kathemā”ti amhe maññatha, idāni",
  "tika-s0301t:1692_4": "passatha, paccakkhato ayaṃ vo…pe… āgacchatīti āhaṃsūti yojanā.",
  "tika-s0301t:1693_0": "Upadhivipākanti upadhīsu vā vipaccati, upadhayo vā vipākā etassāti upadhivipākaṃ.",
  "tika-s0301t:1693_1": "Vipphāravantaṃ hoti vipulapakkhatāya. Bhikkhusaṅghassa adaṃsu “sammāsambuddhena mahābrahmunā",
  "tika-s0301t:1693_2": "ca evaṃ ovādo dinno”ti.",
  "tika-s0301t:1694": "Yajamānasuttavaṇṇanā niṭṭhitā.",
  "tika-s0301t:1695": "7. Buddhavandanāsuttavaṇṇanā",
  "tika-s0301t:1696_0": "263. Uṭṭhahāti uṭṭhānaṃ kāyikavīriyaṃ karohi. Tenāha “vicara, loke”ti. Cetasikavīriyaṃ",
  "tika-s0301t:1696_1": "pana bhagavatā matthakaṃ pāpitameva. Tenāha “vijitasaṅgāmā”ti. Dvādasayojanikassa",
  "tika-s0301t:1696_2": "uccabhāvena. Vitthārato pana āyāmato ca anekayojanasatasahassaparimāṇacakkavāḷaṃ",
  "tika-s0301t:1696_3": "atibyāpetvā ṭhitassa. Pannabhārāti pātitabhāra. Nikkhepitabbato bhārāti āha “oropitakhandhā”tiādi.",
  "tika-s0301t:1696_4": "Te hi taṃsamaṅgino puggalassa sampātanaṭṭhena bhārā nāma. Vuttañhetaṃ “bhārā have",
  "tika-s0301t:1696_5": "pañcakkhandhā”ti. Tadekadesā ca kilesābhisaṅkhārā. Pannarasāya puṇṇamāya rattinti",
  "tika-s0301t:1696_6": "yathā pannarasapuṇṇamāya rattiyaṃ paripuṇṇakāle upakkilesavimutto cando sobhati,",
  "tika-s0301t:1696_7": "evaṃ tava cittaṃ sabbaso upakkilesavimuttaṃ sobhatīti adhippāyo.",
  "tika-s0301t:1697": "Buddhavandanāsuttavaṇṇanā niṭṭhitā.",
  "tika-s0301t:1698": "8. Gahaṭṭhavandanāsuttavaṇṇanā",
  "tika-s0301t:1699_0": "264. Puthuddisāti bahudisā. Kā pana tāti āha “catasso disā catasso anudisā cā”ti.",
  "tika-s0301t:1699_1": "Anudisāgahaṇena cettha uddhaṃ adhopi gayhatīti ca dasseti. Bhūmivāsinoti bhūmipaṭibaddhavuttino.",
  "tika-s0301t:1699_2": "Etena rukkhapabbatanivāsinopi gahitā honti. Cirarattasamāhitacitteti upacārappanājhānāni",
  "tika-s0301t:1699_3": "uppādetvā aparihīnajjhānatāya cirakālaṃ samāhitacitte. Āpāṇakoṭikanti jīvitapariyantaṃ",
  "tika-s0301t:1699_4": "yāvajīvaṃ. Evamādīti ādi-saddena avasesapuññakiriyavatthūni saṅgaṇhāti. Niccasīlavasena",
  "tika-s0301t:1699_5": "pañcahi, niyamasīlavasena dasahi. Pi-saddena tato katipayehi uposathasīlavasena aṭṭhahipīti",
  "tika-s0301t:1699_6": "dasseti. Dhammikehīti dhammato anapetehi. Pamukhoti pamokkho.",
  "tika-s0301t:1700": "Gahaṭṭhavandanāsuttavaṇṇanā niṭṭhitā.",
  "tika-s0301t:1701": "9. Satthāravandanāsuttavaṇṇanā",
  "tika-s0301t:1702_0": "265. Brahmajāṇukoti dakkhiṇajāṇumaṇḍalaṃ pathaviyaṃ ṭhapetvā vandamāno brahmajāṇuko",
  "tika-s0301t:1702_1": "nāma tathābhūto hutvā. Yajitabbato yakkho, pūjanīyo. Evaṃ pūjāvisesayogato sakkoti",
  "tika-s0301t:1702_2": "āha “so yakkhoti so sakko”ti. Sakkassa namakkārabhājanabhūtañhi pucchanto mātali",
  "tika-s0301t:1702_3": "“ko nāma so yakkho”ti āha. Guṇanemittakehīti guṇahetukehi anantāni hi buddhānaṃ nāmāni,",
  "tika-s0301t:1702_4": "tāni ca kho sabbānipi guṇanemittakāneva. Anantaguṇattā. Vuttañhetaṃ –",
  "tika-s0301t:1703": "“Asaṅkhyeyyāni nāmāni, saguṇena mahesino;",
  "tika-s0301t:1704": "Guṇena nāmamuddheyyaṃ, api nāmasahassato”ti. –",
  "tika-s0301t:1705_0": "Tasmā anomanāmanti paripuṇṇaguṇanāmanti attho. Samatikkamenāti sammā samucchindanavasena",
  "tika-s0301t:1705_1": "atikkamanena. Kilesārīnaṃ apetacayoti apacayo, so āramitabbaṭṭhena ārāmo etesanti",
  "tika-s0301t:1705_2": "apacayārāmā. Tenāha “vaṭṭaviddhaṃsane ratā”ti.",
  "tika-s0301t:1706": "Satthāravandanāsuttavaṇṇanā niṭṭhitā.",
  "tika-s0301t:1707": "10. Saṅghavandanāsuttavaṇṇanā",
  "tika-s0301t:1708_0": "266. Pūtimhi dehe mātu sarīre sayanato, attano eva vā pūtidehaṃ sarīraṃ tasmiṃ ṭhitatāya",
  "tika-s0301t:1708_1": "avattharitvā sayanato pūtidehasayāti yojanā. Kuṇapamheteti ete manussā asuciduggandhajegucchapaṭikkūle",
  "tika-s0301t:1708_2": "mātukucchisaṅkhāte kuṇapasmiṃ dasa māse nimuggā. Tesaṃ kinnāma tvaṃ pihayasīti yojanā.",
  "tika-s0301t:1708_3": "Etesaṃ etaṃ vihayāmīti etesaṃ isīnaṃ etaṃ sammāpaṭipattiṃ vihayāmi. Idāni taṃ paṭipattiṃ",
  "tika-s0301t:1708_4": "dassetuṃ “na te saṃ koṭṭhe opentī”ti vuttaṃ. Dhaññaṃ koṭṭhe na pakkhipanti pakkhipitabbassa",
  "tika-s0301t:1708_5": "ca abhāvato. Tenāha “na hi etesaṃ dhañña”nti. Paresaṃ niṭṭhitanti paresaṃ gahitaṃ",
  "tika-s0301t:1708_6": "santakaṃ tesaṃ pākāya niṭṭhitaṃ. Bhikkhācāravattenāti piṇḍācariyāya. Esamānā pariyesantā.",
  "tika-s0301t:1708_7": "Evaṃ pariyiṭṭhena. Yāpenti, na esanti anesanaṃ. Susamādinnasundaravatāti suṭṭhu samādinnasobhanavatā.",
  "tika-s0301t:1709_0": "Evaṃ subhāsitabhāsinoti ganthadhuravipassanādhurānaṃ vasena guṇaparimāṇasubhāsitasseva",
  "tika-s0301t:1709_1": "bhāsanasīlā. Ariyena tuṇhībhūtena tuṇhībhūtā. Tato eva manassa sātisayaṃ samañcarā.",
  "tika-s0301t:1709_2": "Gahitadaṇḍesu parāmāsādipayuttesu daṇḍādānādihetu uppajjanakakilesapariḷāhābhāvato",
  "tika-s0301t:1709_3": "nibbutā. Tenāha “vissaṭṭhadaṇḍā”ti. Sādānesūti sabhavādānesu. Anādānāti tabbirahitā.",
  "tika-s0301t:1709_4": "Tenāha “bhavayonī”tiādi.",
  "tika-s0301t:1710": "Saṅghavandanāsuttavaṇṇanā niṭṭhitā.",
  "tika-s0301t:1711": "Dutiyavaggavaṇṇanā niṭṭhitā.",
  "tika-s0301t:1712": "3. Tatiyavaggo",
  "tika-s0301t:1713": "1. Chetvāsuttavaṇṇanā",
  "tika-s0301t:1714": "267. Vuttatthameva heṭṭhā devaputtasaṃyuttavaṇṇanāyaṃ.",
  "tika-s0301t:1715": "Chetvāsuttavaṇṇanā niṭṭhitā.",
  "tika-s0301t:1716": "3. Dubbaṇṇiyasuttavaṇṇanā",
  "tika-s0301t:1717_0": "268. Dubbaṇṇo duddasiko virūpavaṇṇo. Okoṭimakoti rassabhāvena avarakoṭimako. Sakkena",
  "tika-s0301t:1717_1": "gahitanāmamevetaṃ, na pana so tathārūpo koci yakkho. Tenāha “eko rūpāvacarabrahmā”ti.",
  "tika-s0301t:1717_2": "Yadi evaṃ kasmā so tathārūpo hutvā āgatoti āha “sakko kirā”ti. Kathaṃ panettha ñāyati",
  "tika-s0301t:1717_3": "“so eko rūpāvacarabrahmā, na paneso avaruddhakayakkho”ti yuttiṃ dassento “avaruddhakayakkhā",
  "tika-s0301t:1717_4": "panā”tiādimāha. Devānaṃ vacanaṃ sutvā. Pharusenāti pharusasamācārena. “Ko nāma mayhaṃ",
  "tika-s0301t:1717_5": "āsane sannisinno”ti akkhantiṃ anuppādento khantiyaṃ ṭhatvā. Balavacittīkāranti garutaraṃ",
  "tika-s0301t:1717_6": "sakkārabahumānaṃ. Nīcavuttiyāti paramanipaccakāre suvūpasamane ca dassiyamāne. Sakkassa",
  "tika-s0301t:1717_7": "tāya eva ācārasampattiyā sakkāsane ṭhātuṃ, attano ca āvikātuṃ asakkonto antaradhāyi.",
  "tika-s0301t:1717_8": "Upahatacittomhīti khantimettānuddayāsabbhāvato parasmiṃ upahatacittomhīti sakko attano",
  "tika-s0301t:1717_9": "sabhāvaṃ vadati. Kodhavase vattetunti kodhena attano vase nibbattetuṃ na sukaromhi,",
  "tika-s0301t:1717_10": "atha kho kodhaṃ mayhaṃ vase na vattemīti adhippāyo. Ciraṃ na kujjhāmīti yadi me kadāci",
  "tika-s0301t:1717_11": "kodho uppajjeyya, taṃ kodhaṃ anuvattento cirakālaṃ na kujjhāmi. Na upanayhāmīti anto",
  "tika-s0301t:1717_12": "sace me kodho uppajjeyya, khippameva ca naṃ paṭivineyyanti taṃ me pubbeva vataṃ paripūritaṃ.",
  "tika-s0301t:1718": "Dubbaṇṇiyasuttavaṇṇanā niṭṭhitā.",
  "tika-s0301t:1719": "3. Sambarimāyāsuttavaṇṇanā",
  "tika-s0301t:1720_0": "269. Ābādhikoti ābādho assa atthīti ābādhiko. Vācesīti sikkhāpesi. Sambaro nāma asuramāyāya",
  "tika-s0301t:1720_1": "ādipuriso purātano asurindo. Taṃ sandhāyāha “yathā sambaro”tiādi. Evaṃ paccati aññopi",
  "tika-s0301t:1720_2": "māyāvī māyaṃ payojetvā. Upavādantarāyo nāma khamāpane sati vigacchati, pākatikameva",
  "tika-s0301t:1720_3": "hotīti āha “evamassa phāsu bhaveyyā”ti. Tenāti vepacittinā sambaravijjāya adānena",
  "tika-s0301t:1720_4": "vañcitattā. Tathā akatvāti isīnaṃ santikaṃ netvā khamāpanavasena kātabbaṃ akatvā.",
  "tika-s0301t:1721": "Sambarimāyāsuttavaṇṇanā niṭṭhitā.",
  "tika-s0301t:1722": "4. Accayasuttavaṇṇanā",
  "tika-s0301t:1723_0": "270. Sampayojesunti aññamaññaṃ vācasikaṃ pharusaṃ payojesuṃ. Tenāha “kalahaṃ akaṃsū”ti,",
  "tika-s0301t:1723_1": "vivādaṃ akaṃsūti attho. Atikkammavacananti vacīsaṃvaraṃ atikkamitvā vacanaṃ. Yasmā",
  "tika-s0301t:1723_2": "accaye desiyamāne taṃ khīṇayati aññamaññassa khamamānassa khamanaṃ paṭiggaṇhato,",
  "tika-s0301t:1723_3": "tasmā vuttaṃ “nappaṭigaṇhātīti na khamatī”ti. Tumhākaṃ vase vattatu, visevitaṃ akatvā",
  "tika-s0301t:1723_4": "yathākāmakaraṇīyo hotu. Mittadhammo idha uttarapadalopena “mitto”ti vuttoti āha “mittadhamme”ti.",
  "tika-s0301t:1723_5": "Karaṇavacananti “mittehī”ti karaṇavacanaṃ bhummatthe. Tenāha “mittesū”ti. Yathā nibbattasabhāvassa",
  "tika-s0301t:1723_6": "bhāvato aññathattaṃ jarā, evaṃ mittabhāvato vuttavipariyāyo amittadhammo jarāpariyāyena",
  "tika-s0301t:1723_7": "vutto. Agārayhaṃ anavajjaṃ sabbaso pahīnakilesaṃ. Tenāha “khīṇāsavapuggala”nti.",
  "tika-s0301t:1724": "Accayasuttavaṇṇanā niṭṭhitā.",
  "tika-s0301t:1725": "5. Akkodhasuttavaṇṇanā",
  "tika-s0301t:1726_0": "271. Kodho tumhe mā abhibhavīti ettha kodhena anabhibhavanīyattaṃ khantimettākaruṇāditappaṭipakkhadhammaparibrūhanena.",
  "tika-s0301t:1726_1": "Tathā hi taṃsamaṅgino kodho abhibhuyyatīti āha “tumheva kodhaṃ abhibhavatha. Kujjhantānaṃ",
  "tika-s0301t:1726_2": "mā paṭikujjhitthā”ti. Paṭipadāti esā paṭipatti. Mettāti appanāppattā mettā. Tadupacāro",
  "tika-s0301t:1726_3": "mettāpubbabhāgo. Na vihiṃsati kiñci etāyāti avihiṃsā. Karuṇāti appanāppattakaruṇā",
  "tika-s0301t:1726_4": "veditabbā. Tadupacāro karuṇāpubbabhāgo. Lāmakajananti khantiādīsu yonisomanasikārābhāvena",
  "tika-s0301t:1726_5": "gārayhasamācārasamāyogena ca nihīnaṃ janaṃ. Paccayaparisuddhiyā kodho abhimaddamāno",
  "tika-s0301t:1726_6": "puggalaṃ abhimaddati, tassa so paṭisaṅkhānabhāvanābalehi sammadeva pahātabboti.",
  "tika-s0301t:1727": "Akkodhasuttavaṇṇanā niṭṭhitā.",
  "tika-s0301t:1728": "Tatiyavaggavaṇṇanā niṭṭhitā.",
  "tika-s0301t:1729": "Sāratthappakāsiniyā saṃyuttanikāya-aṭṭhakathāya",
  "tika-s0301t:1730": "Sakkasaṃyuttavaṇṇanāya līnatthappakāsanā samattā.",
  "tika-s0301t:1731": "Niṭṭhitā ca sāratthappakāsiniyā",
  "tika-s0301t:1732": "Saṃyuttanikāya-aṭṭhakathāya sagāthāvaggavaṇṇanā.",
  "tika-s0301t:1733": "Paṭhamo bhāgo niṭṭhito."
}