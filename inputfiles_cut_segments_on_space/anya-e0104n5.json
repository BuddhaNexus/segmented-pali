{
  "anya-e0104n5:0": "17. Paññābhūminiddesavaṇṇanā",
  "anya-e0104n5:1": "Paṭiccasamuppādakathāvaṇṇanā",
  "anya-e0104n5:2_0": "570.Imissāpaññāyāti imissā yathādhigatāya vipassanāya. Bhūmibhūtesūti pavattiṭṭhānabhūtesu.",
  "anya-e0104n5:2_1": "Kāmañcāyaṁ paṭiccasamuppādapaṭiccasamuppannasamaññā pitāputtasamaññā viya apekkhāsiddhā,",
  "anya-e0104n5:2_2": "hetuphaladhammesu pana yathākkamaṁ vavatthitāvāti “paṭiccasamuppādo cevā”tiādinā",
  "anya-e0104n5:2_3": "vibhajja vuttaṁ. Ādisaddenāti “paṭiccasamuppādādibhedā”ti ettha vuttaādisaddena.",
  "anya-e0104n5:2_4": "Avasesā honti, saṁvaṇṇanāvasenāti adhippāyo. Tenāha “tesaṁ vaṇṇanākkamo anuppatto”ti.",
  "anya-e0104n5:3_0": "Avijjādayo dhammā paṭiccasamuppādo, na samuppattimattaṁ. Svāyamattho iminā suttapadena",
  "anya-e0104n5:3_1": "veditabboti dassento “vuttañheta”ntiādiṁ vatvā paṭiccasamuppanne pana dassetuṁ “jarāmaraṇādayo",
  "anya-e0104n5:3_2": "panā”tiādi āraddhaṁ. Kasmā panettha anulomato paṭiccasamuppādadhammā dassitā, paṭilomato",
  "anya-e0104n5:3_3": "paṭiccasamuppannā dhammāti? Yato te paccayato uppannā, tassa samanantaradassanatthaṁ.",
  "anya-e0104n5:4_0": "Na niccaṁ na sassatanti aniccaṁ. Samecca sambhūya paccayehi katanti saṅkhataṁ. Paṭicca",
  "anya-e0104n5:4_1": "paccayārahaṁ paccayaṁ nissāya sahitameva uppannanti paṭiccasamuppannaṁ. Khayanasabhāvaṁ",
  "anya-e0104n5:4_2": "khayadhammaṁ. Vayanasabhāvaṁ vayadhammaṁ. Virajjanasabhāvaṁ palujjanasabhāvaṁ virāgadhammaṁ.",
  "anya-e0104n5:4_3": "Nirujjhanasabhāvaṁ nirodhadhammaṁ. Sesaṁ yadettha vattabbaṁ, taṁ parato āvi bhavissati.",
  "anya-e0104n5:5": "571.Etthāti etesu yathāvuttesu suttapadesu. Saṅkhepoti atthasaṅkhepo.",
  "anya-e0104n5:6_0": "Jātipaccayāti jātisaṅkhātā paccayā. Hetumhi nissakkavacanaṁ. Ṭhitāva sā dhātūti yāyaṁ",
  "anya-e0104n5:6_1": "jarāmaraṇassa idappaccayatā “jātipaccayā jarāmaraṇa”nti, esā dhātu esa sabhāvo. Sā",
  "anya-e0104n5:6_2": "tathāgatānaṁ uppādato pubbe, uddhañca aviññāyamāno, majjhe ca viññāyamāno, na tathāgatehi",
  "anya-e0104n5:6_3": "uppādito, atha kho sambhavantassa jarāmaraṇassa sabbakālaṁ jātipaccayato sambhavoti",
  "anya-e0104n5:6_4": "ṭhitā eva. Kevalaṁ pana sayambhūñāṇena abhisambujjhanato, “ayaṁ dhammo tathāgatena",
  "anya-e0104n5:6_5": "adhigato”ti pavedanato ca tathāgato “dhammassāmī”ti vuccati na apubbassa uppādanato.",
  "anya-e0104n5:6_6": "Tena vuttaṁ “ṭhitāva sā dhātū”ti. Sā eva jātipaccayā jarāmaraṇanti ettha vipallāsābhāvato",
  "anya-e0104n5:6_7": "evaṁ avabujjhamānassa etassa sabhāvassa, hetuno vā tatheva bhāvato ṭhitatāti dhammaṭṭhitatā.",
  "anya-e0104n5:6_8": "Jāti vā jarāmaraṇassa uppādaṭṭhiti pavattaāyūhanasaṁyogapalibodhasamudayahetupaccayaṭṭhitīti",
  "anya-e0104n5:6_9": "taduppādādibhāvenassā ṭhitatā “dhammaṭṭhitatā”ti phalaṁ patisāmatthiyato hetumeva vadati.",
  "anya-e0104n5:7_0": "Atha vā dhārīyati paccayehīti dhammo, tiṭṭhati tattha tadāyattavuttitāya phalanti",
  "anya-e0104n5:7_1": "ṭhiti, dhammassa ṭhiti dhammaṭṭhiti. Dhammoti vā kāraṇaṁ, paccayoti attho. Dhammassa",
  "anya-e0104n5:7_2": "ṭhitisabhāvo, dhammato ca añño sabhāvo natthīti dhammaṭṭhiti, paccayo. Tenāha “paccayapariggahe",
  "anya-e0104n5:7_3": "paññā dhammaṭṭhitiñāṇa”nti. Dhammaṭṭhiti eva dhammaṭṭhitatā. Sā eva dhātu “jātipaccayā",
  "anya-e0104n5:7_4": "jarāmaraṇa”nti imassa sabhāvassa, hetuno vā aññathattābhāvato “na jātipaccayā jarāmaraṇa”nti",
  "anya-e0104n5:7_5": "viññāyamānassa tabbhāvābhāvato niyāmatā vavatthitabhāvoti dhammaniyāmatā. Phalassa",
  "anya-e0104n5:7_6": "vā jarāmaraṇassa jātiyā sati sambhavo dhamme hetumhi ṭhitatāti dhammaṭṭhitatā. Asati",
  "anya-e0104n5:7_7": "asambhavo dhamme niyatatāti dhammaniyāmatāti evaṁ phalena hetuṁ vibhāveti. Taṁ “ṭhitāva",
  "anya-e0104n5:7_8": "sā dhātū”tiādinā vuttaṁ idappaccayataṁ abhisambujjhati paccakkhakaraṇena abhimukhaṁ",
  "anya-e0104n5:7_9": "bujjhati yāthāvato paṭivijjhati. Abhisametīti tassa vevacanaṁ. Ādito kathento ācikkhati,",
  "anya-e0104n5:7_10": "uddisatīti attho. Tameva uddesaṁ pariyosāpento deseti. Yathāuddiṭṭhamatthaṁ niddisanavasena",
  "anya-e0104n5:7_11": "pakārehi ñāpentā paññapeti. Pakārehiyeva patiṭṭhapento paṭṭhapeti. Yathāniddiṭṭhamatthaṁ",
  "anya-e0104n5:7_12": "paṭiniddisanavasena vivarati vibhajati, vivaṭañhi vibhattañca atthaṁ hetudhāraṇadassanehi",
  "anya-e0104n5:7_13": "pākaṭaṁ karonto uttānīkaroti. Uttānīkaronto tathāpaccakkhabhūtaṁ katvā nigamanavasena passathāti cāha.",
  "anya-e0104n5:8_0": "572.Paccayalakkhaṇoti paccayabhāvalakkhaṇo, paccayoti vā lakkhitabbo. Pavattidukkhassa",
  "anya-e0104n5:8_1": "anubandhāpanakiccatāya dukkhānubandhanaraso. Nibbānagāmimaggassa uppathabhāvato kummaggapaccupaṭṭhāno.",
  "anya-e0104n5:9_0": "Sopanāyaṁ paṭiccasamuppādo. Yāvattakehi paccayehi yaṁ phalaṁ uppajjanārahaṁ, avikaleheva",
  "anya-e0104n5:9_1": "tehi tassa uppatti, tadaññena ca tassa payojanaṁ natthīti āha “anūnādhikehevā”ti.",
  "anya-e0104n5:9_2": "Yathā taṁ cakkhurūpālokamanasikārehi cakkhuviññāṇassa, etena taṁtaṁphalanipphādanena",
  "anya-e0104n5:9_3": "tassā paccayasāmaggiyā tapparatā tathatāti dasseti. Sāmagginti samodhānaṁ, samavāyanti",
  "anya-e0104n5:9_4": "attho. Asambhavābhāvatoti anuppajjanassa abhāvato. Paccayasāmaggiyañhi sati anuppajjane",
  "anya-e0104n5:9_5": "tassā vitathatā siyā. Aññadhammappaccayehīti aññassa phaladhammassa paccayehi. Aññadhammānuppattitoti",
  "anya-e0104n5:9_6": "tato aññassa phaladhammassa anuppajjanato. Na hi kadāci cakkhurūpālokamanasikārehi",
  "anya-e0104n5:9_7": "sotaviññāṇassa sambhavo atthi, yadi siyā, tassā sāmaggiyā aññathatā nāma siyā, na",
  "anya-e0104n5:9_8": "cetaṁ atthīti “anaññathatā”ti vuttaṁ. Paccayatoti paccayabhāvato. Paccayasamūhatoti etthāpi eseva nayo.",
  "anya-e0104n5:10_0": "573.Idappaccayā eva idappaccayatāti tā-saddena padaṁ vaḍḍhitaṁ, na kiñci atthantaraṁ",
  "anya-e0104n5:10_1": "yathā devo eva devatāti. Idappaccayānaṁ vā samūho idappaccayatāti samūhatthaṁ tā-saddamāha",
  "anya-e0104n5:10_2": "yathā “janānaṁ samūho janatā”ti. Nanu ca “atthi idappaccayā jarāmaraṇanti iti puṭṭhena",
  "anya-e0104n5:10_3": "satā, ānanda, atthītissa vacanīyaṁ. Kiṁ paccayā jarāmaraṇanti iti ce vadeyya, jātipaccayā",
  "anya-e0104n5:10_4": "jarāmaraṇanti iccassa vacanīya”nti jātisaddapaccayasaddasamānādhikaraṇena kiṁ-saddena",
  "anya-e0104n5:10_5": "idaṁsaddassa samānādhikaraṇatādassanato idappaccayasaddassa kammadhārayasamāso dissati,",
  "anya-e0104n5:10_6": "na hettha “imassa paccayā idappaccayā”ti jarāmaraṇassa, aññassa vā paccayato jarāmaraṇasambhavapucchā",
  "anya-e0104n5:10_7": "sambhavati viditabhāvato, asambhavato ca, jarāmaraṇassa pana paccayapucchā sambhavati.",
  "anya-e0104n5:10_8": "Paccaya-saddena ca samānādhikaraṇatāya idaṁ-saddassa imasmā paccayāti paccayapucchā",
  "anya-e0104n5:10_9": "yujjati. Sā ca samānādhikaraṇatā bāhiratthasamāsepi labbhati. Tato ca aññapadatthavacanicchābhāve",
  "anya-e0104n5:10_10": "kammadhārayasamāso labbhati.",
  "anya-e0104n5:11_0": "Sāmivacanasamāse pana samānādhikaraṇatā natthīti na kathañci kammadhārayasamāsasambhavoti?",
  "anya-e0104n5:11_1": "Nayidamevaṁ vacanicchantarabhāvato. Paṭiccasamuppādavacanicchā hesā “idappaccayatā",
  "anya-e0104n5:11_2": "paṭiccasamuppādo”ti ettha. “Atthi idappaccayā jarāmaraṇa”nti ettha pana jarāmaraṇassa",
  "anya-e0104n5:11_3": "paccayamattaparipucchā, tasmā yathā idaṁ-saddassa paṭiccasamuppādavisesanatā, pucchitabbapaccayavisesanatā",
  "anya-e0104n5:11_4": "ca hoti, tathā samāsavikappo ettha, tattha ca kātabboti na samāsantaradassanaṁ sāmivacanasamāsabādhakaṁ.",
  "anya-e0104n5:11_5": "Kasmā panetthāpi kammadhārayasamāso na icchitoti? Hetuppabhavānaṁ hetu paṭiccasamuppādoti",
  "anya-e0104n5:11_6": "imassatthassa kammadhārayasamāse asambhavato, “imassa attano paccayānurūpassa anurūpo",
  "anya-e0104n5:11_7": "paccayo idappaccayo”ti imassa ca atthassa icchitattā. Yo panettha idaṁ-saddena gahito",
  "anya-e0104n5:11_8": "attho, so “atthi idappaccayā jarāmaraṇa”nti ettha jarāmaraṇaggahaṇeneva gahitoti",
  "anya-e0104n5:11_9": "idaṁ-saddo paṭiccasamuppannato abhassitvā aññāsambhavato paccaye avatiṭṭhati, tasmā",
  "anya-e0104n5:11_10": "tattha kammadhārayasamāso. Ettha pana idaṁ-saddassa tato pariccajanakāraṇaṁ natthīti",
  "anya-e0104n5:11_11": "sāmivacanasamāso eva. Evampi na idappaccayo eva idappaccayabhāvo bhavituṁ yuttoti",
  "anya-e0104n5:11_12": "idappaccayatāya paṭiccasamuppādatānupapattīti? Nāyaṁ doso atthantarābhāvatoti vuttovāyamattho.",
  "anya-e0104n5:12_0": "Atha vā pana hotu idappaccayabhāvo idappaccayatāti. Bhāvoti cettha avinābhāviphalaṁ",
  "anya-e0104n5:12_1": "pati hetuno satvaṁ. Tathā hi idappaccaya-saddo jātiādīsu niruḷho. Tañca idappaccayasatvaṁ",
  "anya-e0104n5:12_2": "idappaccayato aññaṁ natthi. Yadi aññaṁ siyā, taṁ avijjamānaṁ siyā. Na hi satā aññaṁ",
  "anya-e0104n5:12_3": "vijjamānaṁ hoti. Atha satvaṁ saṁ nāma, yassa sato bhāvo, taṁ asaṁ nāma siyā. Na hi",
  "anya-e0104n5:12_4": "taṁ satvaṁ sabhāvaṁ satvato aññattā, tasmā sato bhāvo satvanti niddeso na yujjati.",
  "anya-e0104n5:12_5": "Na ca saṁ-sambandhena asaṁ saṁ nāma hoti, pageva saṁ-sambandhena. Asati ca saditiggahaṇaṁ",
  "anya-e0104n5:12_6": "viparītaggāhoti na gahaṇato saṁsiddhi. Sadisakappanāyañca māṇavakassa sīhabhāvo viya",
  "anya-e0104n5:12_7": "na asato saṁ-sabhāvatā. Yasmā pana idappaccayabhāvo yathāvuttaṁ satvaṁ, na asatvaṁ.",
  "anya-e0104n5:12_8": "Nāpi yassa taṁ satvaṁ, tadasaṁ, tasmā idappaccayabhāvo idappaccayasarūpaṁ sabhāvantarehi",
  "anya-e0104n5:12_9": "vinivattabhāvadassanatthaṁ imassāyanti visesetvā idappaccayatāti vuttanti na idappaccayatāya",
  "anya-e0104n5:12_10": "paṭiccasamuppādabhāvāsambhavo.",
  "anya-e0104n5:13_0": "Paṭicca samuppajjati etasmāti paṭiccasamuppādoti tassāpi hetuatthabhāvato jātiādipadānaṁ",
  "anya-e0104n5:13_1": "evameva hetubhāvavācakatāya hetupadhānatā yojetabbā hetuppabhavānaṁ hetu paṭiccasamuppādoti",
  "anya-e0104n5:13_2": "katvā. Tathā hi “dasabalasamannāgato, bhikkhave, tathāgato catūhi vesārajjehi samannāgato",
  "anya-e0104n5:13_3": "āsabhaṁ ṭhānaṁ paṭijānāti, parisāsu sīhanādaṁ nadati, brahmacakkaṁ pavatteti, imasmiṁ",
  "anya-e0104n5:13_4": "sati idaṁ hoti yāva ‘evametassa kevalassa dukkhakkhandhassa nirodho hotī”’ti anena",
  "anya-e0104n5:13_5": "sīhanādasuttena pakāsito evamattho. “Kiṁ vādī panāyasmato satthā kimakkhāyī”ti puṭṭhena",
  "anya-e0104n5:13_6": "āyasmatā assajittherena –",
  "anya-e0104n5:14": "“Ye dhammā hetuppabhavā, tesaṁ hetuṁ tathāgato āha;",
  "anya-e0104n5:15": "Tesañca yo nirodho, evaṁvādī mahāsamaṇo”ti. –",
  "anya-e0104n5:16": "Vutto. Tena viññāyati hetuppabhavānaṁ hetu paṭiccasamuppādoti. Sesamettha vattabbaṁ parato āvi bhavissati.",
  "anya-e0104n5:17_0": "574.Paṭiccāti taṁ taṁ kāraṇaṁ nissāya. Sammāti aviparītaṁ aniccato aniccassa uppādoti",
  "anya-e0104n5:17_1": "katvā. Niccato hi kāraṇato phalassa uppādo viparīto. Tenāha “titthiya…pe… nirapekkho”ti.",
  "anya-e0104n5:17_2": "“Uppādo paññāyatī”ti evaṁ vuttasaṅkhatalakkhaṇato añño “paccayato khaṇato”ti ettha",
  "anya-e0104n5:17_3": "vuttapaccayalakkhaṇo eko ākāro uppādoti tesaṁ adhippāyo. Yaṁ sandhāya te “jātiādīnaṁ",
  "anya-e0104n5:17_4": "hetavo jātiādayo”ti vadanti, taṁ tesaṁ matimattaṁ, nibbattilakkhaṇavinimuttassa tādisassa",
  "anya-e0104n5:17_5": "kassaci abhāvato. Tenāha “taṁ na yujjatī”tiādi. Gambhīranayāsambhavatoti gambhīrānaṁ",
  "anya-e0104n5:17_6": "nayānañca asambhavato. Saddabhedatoti saddavināsato saddāyogato. Suttaṁ natthi “paṭiccasamuppādaṁ",
  "anya-e0104n5:17_7": "vo, bhikkhave, desessāmī”tiādisuttapadehi uppādamattassa appakāsitattā. Ayameva hi",
  "anya-e0104n5:17_8": "attho heṭṭhā dassito idānipi dassīyati. Taṁ uppādamattaṁ. Viharāmi tasmiṁ paṭhamābhisambuddhakāleti",
  "anya-e0104n5:17_9": "adhippāyo. Viharāmīti vā kālavipallāsena vuttaṁ, vihāsinti attho. Tatrāti tasmiṁ",
  "anya-e0104n5:17_10": "padesavihāre. Paccayākāradassanenāti yenākārena paccayadhammo paccayuppannassa paccayo",
  "anya-e0104n5:17_11": "hoti, so paccayākāro paccayabhāvo, tassa dassanena. Idha pana vedanānaṁ paccayabhāvo",
  "anya-e0104n5:17_12": "adhippeto. Tenāha “micchādiṭṭhipaccayāpi vedayita”ntiādi. Vedanānaṁyeva hi paccayaṁ",
  "anya-e0104n5:17_13": "passantena vuttavihāro paṭiccasamuppādassa ekadesameva passato vihāroti katvā padesavihāro",
  "anya-e0104n5:17_14": "jāto, anantanayasamantapaṭṭhānamanasikāro paṭhamābhisambuddhavihāro. Tañhi nippadesato",
  "anya-e0104n5:17_15": "paccayākāradassananti eke. Padesavihārasuttavirodho āpajjati tassa vedanānaṁ paccayadhammamanasikāravibhāvanato.",
  "anya-e0104n5:18_0": "Loko samudeti etasmāti lokasamudayo, avijjādiko paccayagaṇo, na lokasamudayamattaṁ.",
  "anya-e0104n5:18_1": "Tenāha “anulomapaṭiccasamuppādo”ti. Natthitāti sabbaso abhāvo, naranvayavināso ucchedoti",
  "anya-e0104n5:18_2": "attho. Natthitāsahacaraṇato pana ucchedadiṭṭhi natthitāti adhippetā. Paccayānuparamo",
  "anya-e0104n5:18_3": "paccayānaṁ avicchedo. Yathā hi atītahetupañcakasannissayena etarahiphalapañcakaṁ",
  "anya-e0104n5:18_4": "viya hetupañcakampi hoti, evaṁ etarahihetupañcakasannissayena āyatiṁphalapañcakampi",
  "anya-e0104n5:18_5": "bhavissati. Tenāha “paccayānuparame phalānuparamato”ti.",
  "anya-e0104n5:19_0": "Taṁ gambhīrattaṁ uppādamatte natthi asabhāvadhammattā. Ekattanayādayo nayā sabhāvadhammesu",
  "anya-e0104n5:19_1": "labbhamānato uppādamatte kathañcipi na labbheyyunti āha “nayacatukkaṁ uppādamatte natthī”ti.",
  "anya-e0104n5:20_0": "575.Samāne kattarīti ekasmiṁyeva kattari uppajjanakiriyāya yo kattā, tasmiṁyeva paccayanakiriyāya",
  "anya-e0104n5:20_1": "ca kattubhūteti attho. Yathā “nhatvā bhuñjati, bhutvā sayatī”ti. “Pubbakāle”ti idañca",
  "anya-e0104n5:20_2": "tvāsaddantānaṁ padānaṁ yebhuyyena purimakālakiriyāya dīpanato vuttaṁ, na idha paṭiccasaddassa",
  "anya-e0104n5:20_3": "purimakālatthattā. Evañhi “cakkhuṁ paṭiccā”ti nidassanavacanaṁ nidassitabbena saṁsandeyya.",
  "anya-e0104n5:20_4": "Atha vā kāmañcettha ubhinnaṁ kiriyānaṁ samakālatā uppajjanakiriyāya pubbe paccayanakiriyāya",
  "anya-e0104n5:20_5": "asambhavato, tathāpi phalakiriyāya hetukiriyā purimakālo viya voharituṁ yuttā. Evamettha",
  "anya-e0104n5:20_6": "hetuphalavavatthānaṁ supākaṭaṁ hotīti upacārasiddhaṁ purimakālaṁ gahetvā vuttaṁ “pubbakāle”ti.",
  "anya-e0104n5:20_7": "Atthasiddhikaroti vākyatthapaṭiviññattikaro. Paṭiccasamuppādoti hi ettha vākyatthāvabodho",
  "anya-e0104n5:20_8": "idha atthasiddhīti adhippeto. Payujjamāno paṭiccasaddo uppādasaddena vuccamānassa",
  "anya-e0104n5:20_9": "samānassa “kattu abhāvato”ti padaṁ ānetvā yojetabbaṁ. Ayañhettha attho “cakkhuñca",
  "anya-e0104n5:20_10": "paṭicca rūpe ca uppajjati cakkhuviññāṇa”ntiādīsu paccayanakiriyāya, uppajjanakiriyāya",
  "anya-e0104n5:20_11": "ca viññāṇameva kattāti samānakattukatā labbhati.",
  "anya-e0104n5:21_0": "“Paṭiccasamuppādo”ti ettha pana uppādasaddassa bhāvasādhanatāya kiriyāva vuttāti",
  "anya-e0104n5:21_1": "samānakattulakkhaṇo saddappayogo na sambhavatīti. Tenāha “saddabhedaṁ gacchatī”ti,",
  "anya-e0104n5:21_2": "apasaddappayogo hotīti attho. Na cettha parāvarayogo (pāṇinī 3.4.20) “appatvā nadiṁ",
  "anya-e0104n5:21_3": "pabbato, atikkamma pabbataṁ nadī”tiādīsu viya, nāpi lakkhaṇahetuādipayogo “sīhaṁ",
  "anya-e0104n5:21_4": "disvā bhayaṁ hoti, ghataṁ pivitvā balaṁ jāyate, ‘dha’nti katvā daṇḍo patito”tiādīsu",
  "anya-e0104n5:21_5": "viya. Nevettha saddabhedo. Na hi hatthatale āmalakaṁ viya sabbaññeyyaṁ paccakkhaṁ",
  "anya-e0104n5:21_6": "katvā ṭhitānaṁ mahesīnaṁ vacane akkharacintakānaṁ vippalāpo avasaraṁ labhati. Labhatu,",
  "anya-e0104n5:21_7": "vākyatthena saddasiddhito “nhatvā gamanaṁ, bhutvā sayana”ntiādīsu viyāti. Evampi",
  "anya-e0104n5:21_8": "na ca kiñci atthaṁ sādheti. Yadipi paccekaṁ padattho labbhati, vākyattho pana na",
  "anya-e0104n5:21_9": "yujjati, tasmā dasadāḷimādivākyāni viya asambandhatthatāya niratthakaṁ hotīti adhippāyo.",
  "anya-e0104n5:22_0": "Nāmapade vutte appayuttānipi “atthi, hoti, vijjatī”ti evarūpāni kiriyāpadāni ānetvā",
  "anya-e0104n5:22_1": "sambandhitabbānīti ñāyaṁ sandhāyāha “hotisaddena saddhiṁ yojayissāmā”ti. Imesūti",
  "anya-e0104n5:22_2": "yathāvuttesu desanāpaṭiññāpucchānigamanavasena vuttesu paṭiccasamuppādapadesu. Nidassanamattañcetaṁ,",
  "anya-e0104n5:22_3": "aññesupi “paṭiccasamuppādameva sādhukaṁ yoniso manasi kāroti. Yadidaṁ idappaccayatā",
  "anya-e0104n5:22_4": "paṭiccasamuppādo. Gambhīro cāyaṁ, ānanda, paṭiccasamuppādo”ti evamādīsupi ekenapi",
  "anya-e0104n5:22_5": "saddhiṁ hoti-saddo sambandhaṁ na gacchati. Yogaṁ na gacchati tathā sambandhavasena",
  "anya-e0104n5:22_6": "avuttattā. “Na ca uppādo hotī”ti idaṁ asabhāvadhammattā uppādassa nibbattilakkhaṇāyogaṁ",
  "anya-e0104n5:22_7": "sandhāya vuttaṁ. Yathā hi vināsassa vināso natthi, evaṁ uppādassa vināso viya uppādopi",
  "anya-e0104n5:22_8": "natthi. Yadi siyā, yena uppādena uppādo uppādavā, sopi uppādavāti anavaṭṭhānameva",
  "anya-e0104n5:22_9": "āpajjeyyāti vuttovāyamattho. Tenāha “sace heyyā”tiādi. Yadi evaṁ, kathaṁ samudayo",
  "anya-e0104n5:22_10": "hotīti? Nāyaṁ doso nibbattiyā anadhippetattā. Evaṁ dukkhakkhandhassa samudayo pātubhāvo",
  "anya-e0104n5:22_11": "sambhavatīti ayañhettha attho, idha pana paṭiccasamuppādo hotīti tassa atthibhāvacodanāti",
  "anya-e0104n5:22_12": "katvā hoti, jāyatīti nibbatticodanā katā siyāti adhippāyena vuttaṁ “na uppādo hotī”ti.",
  "anya-e0104n5:23_0": "576. Imesaṁ saṅkhārādīnaṁ paccayā idappaccayā, avijjādayo, tesaṁ bhāvo idappaccayatā.",
  "anya-e0104n5:23_1": "Ko pana so bhāvoti āha “bhāvo ca nāmā”tiādi. Tassattho – yenākārena avijjādayo saṅkhārādipātubhāvahetū",
  "anya-e0104n5:23_2": "honti, tasmiṁ avijjādīnaṁ pavattiākāravisese vikāre paṭiccasamuppādoti ayaṁ samaññāti.",
  "anya-e0104n5:23_3": "Tesaṁ vādīnaṁ taṁ maññanaṁ. Hetuvacanatoti hetubhāvavacanato.",
  "anya-e0104n5:24_0": "577.Etthāti paṭiccasamuppādapade. Samuppādapadhānavacanaviññeyyo sasattiko hetu paṭiccasamuppādoti",
  "anya-e0104n5:24_1": "aviparītaṁ atthaṁ ajānantānaṁ aññattha samuppādasaddassa bhāvasādhanassa dassanato",
  "anya-e0104n5:24_2": "tathā idhāpi byañjanacchāyāya uppādoyevāyaṁ vutto, na hetūti yā saññā uppajjati,",
  "anya-e0104n5:24_3": "sā imassa paṭiccasamuppādapadassa evaṁ idāni vuccamānākārena atthaṁ gahetvā vūpasametabbā vinodetabbā.",
  "anya-e0104n5:25_0": "Dvedhāti gāthāya ayaṁ saṅkhepattho – yasmā attano paccayavasena pavatto paccayuppannadhammasamūho",
  "anya-e0104n5:25_1": "paccetabbato paṭicco ca so saha uppajjanato samuppādo ca, paṭicca vā kāraṇasāmaggiṁ",
  "anya-e0104n5:25_2": "apaccakkhāya saha uppajjanato evāti ca evaṁ dvedhā “paṭiccasamuppādo”ti idaṁ vacanaṁ",
  "anya-e0104n5:25_3": "icchitabbaṁ, tasmā tassa paccayadhammopi phalūpacārena paṭiccasamuppādo icceva vuttoti.",
  "anya-e0104n5:26_0": "Paccayatāyāti paccayasamūhato. Pavattoti nibbatto. Dhammasamūhoti paccayuppannadhammapuñjo.",
  "anya-e0104n5:26_1": "Patīyamānoti ñāṇagatiyā abhimukhaṁ upeyamāno, abhisamiyamānoti attho. Hitāya sukhāya",
  "anya-e0104n5:26_2": "cāti lokuttarahitāya, lokuttarasukhāya ca. Saha uppajjati ekekassa kadācipi uppattiyā",
  "anya-e0104n5:26_3": "abhāvato. Sammā uppajjati ahetuto, visamahetuto ca anuppajjanato. Saha uppajjatīti",
  "anya-e0104n5:26_4": "ekajjhaṁ uppajjati antamaso aṭṭhannaṁ dhammānaṁ uppajjanato. Na paccakkhāyāti apaṭikkhipitvā,",
  "anya-e0104n5:26_5": "attano paccayabhūtadhammasamudāyena kenaci na vināti attho. Tassāti yvāyaṁ “paṭiccasamuppādo”ti",
  "anya-e0104n5:26_6": "vutto paccayuppannadhammasamūho, tassa ayaṁ avijjādiko hetusamūho. “Tappaccayattā”ti",
  "anya-e0104n5:26_7": "etena paṭiccasamuppādapaccaye paṭicca samuppādasamaññāti dasseti. Tenāha “yathā loke”tiādi.",
  "anya-e0104n5:26_8": "Yathā hi loke “pittaṁ mathitaṁ, sūrā dadhi, tipusaṁ jaro, semho guḷo, āyu ghata”nti",
  "anya-e0104n5:26_9": "ca paccayo phalavohārena vuccati, evaṁ phalūpacārena paṭiccasamuppādo vuttoti veditabbo.",
  "anya-e0104n5:27_0": "578. Paṭicca-sadde paṭi-saddo abhimukhattho, icca-saddo gammatthoti dassento āha",
  "anya-e0104n5:27_1": "“paṭimukhamito”ti. Kassa pana paṭimukhaṁ, kena vā ito, ko vā itoti codanattaye pacchimaṁ",
  "anya-e0104n5:27_2": "vissajjento “hetusamūho”ti āha. Tasmiñhi vissaṭṭhe hetusamūho nāma paccayasāmaggīti",
  "anya-e0104n5:27_3": "tattha aññamaññassa paṭimukhaṁ, aññamaññeneva ca itoti vissaṭṭhovāyamattho hotīti.",
  "anya-e0104n5:27_4": "Sahiteti samudite avinibbhutte. Soti hetusamūho. Samuppādo iti vuttoti yojanā.",
  "anya-e0104n5:28_0": "Pātubhāvāyāti uppādāya. Kāmaṁ pāḷiyaṁ “avijjāpaccayā saṅkhārā”ti avijjāva paccayabhāvena",
  "anya-e0104n5:28_1": "vuttā, tathāpi na avijjā ekāva paccayo hoti, atha kho sahajātadhammavatthuārammaṇādayo,",
  "anya-e0104n5:28_2": "yonisomanasikārādayo, taṇhupādānādayo ca dhammā yathārahaṁ saṅkhāruppādane avijjāya",
  "anya-e0104n5:28_3": "sahakārīkāraṇaṁ hontiyeva. Evaṁ saṅkhārādayopi viññāṇādīnanti āha “avijjādiekekahetusīsena",
  "anya-e0104n5:28_4": "niddiṭṭho hetusamūho”ti. Sādhāraṇaphalanipphādakaṭṭhenāti taṁsamūhapariyāpannānaṁ",
  "anya-e0104n5:28_5": "hetudhammānaṁ sādhāraṇassa phalassa nibbattakabhāvena. Avekallaṭṭhenāti anūnabhāvena.",
  "anya-e0104n5:28_6": "Tasmiñhi hetusamūhe ekaccāsādhāraṇañcetaṁ phalaṁ, ekacceheva ca nibbattetabbaṁ siyā,",
  "anya-e0104n5:28_7": "sabbesaṁ tesaṁ paccayadhammānaṁ aññamaññāpekkhā natthīti paṭimukhagamanābhāvato paṭiccattho",
  "anya-e0104n5:28_8": "na paripūreyyāti. Sāmaggiaṅgānanti paccayasāmaggiyā aṅgabhūtānaṁ, samūhīnanti attho.",
  "anya-e0104n5:28_9": "Niddhāraṇe cetaṁ sāmivacanaṁ. Phaladhammānaṁ sahitatā nāma visuṁ abhāvo, na hetudhammānaṁ",
  "anya-e0104n5:28_10": "viya aññamaññāpekkhāti āha “aññamaññaṁ avinibbhogavuttidhamme”ti avinibbhogaggahaṇañcettha",
  "anya-e0104n5:28_11": "rūpadhammānampi saṅgaṇhanatthaṁ. Aññathā sampayuttadhammeti vucceyya.",
  "anya-e0104n5:29_0": "579.Paccayatāti ayaṁ avijjādiko paccayasamūho. Aññoññanti aññamaññaṁ. Paṭiccāti nissāya",
  "anya-e0104n5:29_1": "sahakārīkāraṇaṁ laddhā. Samanti avisamaṁ avekallena. Sahāti ekajjhaṁ. Dhammeti attano",
  "anya-e0104n5:29_2": "paccayuppannadhamme. Yasmā uppādeti, tatopi tasmāpi. Evaṁ paṭiccasamuppādoti muninā",
  "anya-e0104n5:29_3": "bhagavatā bhāsitāti yojanā. Na apaṭicca paṭiccevāti avadhāraṇatthaṁ dassento gāthāyaṁ",
  "anya-e0104n5:29_4": "eva-kāro luttaniddiṭṭhoti dasseti.",
  "anya-e0104n5:30_0": "Ekekadesanti phalasamudāyassa ekadesekadesaṁ, bhāgasoti attho. Pubbāparabhāvenāti",
  "anya-e0104n5:30_1": "paṭipāṭiyā. Sabbametaṁ rūpārūpakalāpuppādanaṁ sandhāya vuttaṁ. Atthānusāravohārakusalenāti",
  "anya-e0104n5:30_2": "paramatthadhammānugatavohāranipuṇena.",
  "anya-e0104n5:31_0": "580. Purimena padenāti yojanā. Sassatādīnanti sassatabhāvādīnaṁ, sassatavādādīnaṁ",
  "anya-e0104n5:31_1": "vā. Sassatasahacaritā hi vādāpi sassatādayoti vuccanti yathā “dukkhadesanā dukkha”nti.",
  "anya-e0104n5:31_2": "Ucchedādīti etthāpi eseva nayo. Vighāto vināso, pahānanti attho. Ñāyoti antadvayavirahitā majjhimā paṭipatti.",
  "anya-e0104n5:32_0": "Pavattidhammānanti pavattibhūtānaṁ dhammānaṁ, kilesavaṭṭādīnanti attho. “Sassato",
  "anya-e0104n5:32_1": "attā ca loko cā”tiādinayappavatto sassatavādo. “Natthi hetu, natthi paccayo sattānaṁ",
  "anya-e0104n5:32_2": "saṁkilesāyā”tiādinayappavatto ahetuvādo. Pakati aṇukālādivasena loko pavattatīti",
  "anya-e0104n5:32_3": "evaṁ pavatto visamahetuvādo. Issarapurisapajāpativādā vasavattivādā. Ahetuvādaggahaṇeneva",
  "anya-e0104n5:32_4": "cettha sabhāvaniyati yadicchāvādānampi saṅgaho daṭṭhabbo. Keci pana “cakkhu eva cakkhussa",
  "anya-e0104n5:32_5": "kāraṇa”nti evamādiko visamahetuvādo. Issarādivādo ahetuvādantogadho. Sabhāveneva",
  "anya-e0104n5:32_6": "dhammā pavattantīti vādo “vasavattivādo”ti vadanti. Kiṁ hi paccayasāmaggiyā payojananti",
  "anya-e0104n5:32_7": "adhippāyo. Samuppādapadena paridīpito hotīti yojanā. Paridīpanassa pana aviparītakāraṇaṁ",
  "anya-e0104n5:32_8": "dassetuṁ “paccayasāmaggiyaṁ dhammānaṁ uppattito”ti vuttaṁ. Vihatāti abbhāhatā. “Purimapurimapaccayavasenā”ti",
  "anya-e0104n5:32_9": "iminā avicchedavasena pavattamānaṁ ucchedadiṭṭhinivattakaṁ hetuphalapabandhaṁ dasseti.",
  "anya-e0104n5:32_10": "Tenāha “kuto ucchedo”ti. Ucchedābhāvakathaneneva cettha ucchedavādassāpi abhāvaṁ",
  "anya-e0104n5:32_11": "dassetīti daṭṭhabbaṁ.",
  "anya-e0104n5:33_0": "Tassā tassā paccayasāmaggiyāti tasmiṁ tasmiṁ hetupaccayasamavāye. Santatiṁ avicchinditvāti",
  "anya-e0104n5:33_1": "hetuphalapabandhasaṅkhātassa santānassa avicchindanena. Tesaṁ tesaṁ paccayuppannadhammānaṁ",
  "anya-e0104n5:33_2": "sambhavato uppajjanato sassatucchedasaṅkhātaṁ antadvayaṁ anupaggamma yathāsakaṁ paccayehi",
  "anya-e0104n5:33_3": "anurūpaphaluppatti idha majjhimapaṭipadāti adhippetā. Kammavaṭṭassa, vipākavaṭṭassa",
  "anya-e0104n5:33_4": "ca bhinnasabhāvattā, bhinnakālattā ca so karoti so paṭisaṁvedetīti vādappahānaṁ.",
  "anya-e0104n5:33_5": "Kusalākusalakkhandhappavattiyañhi kārakavohāro, vipākakkhandhapavattiyaṁ vedakavohāroti.",
  "anya-e0104n5:33_6": "Yasmiṁ santāne kammaṁ nibbattaṁ, tattheva tassa phalassa nibbattanato añño karoti",
  "anya-e0104n5:33_7": "añño paṭisaṁvedetīti vādappahānaṁ. Na hi katassa vināso, akatassa vā abbhāgamo atthi.",
  "anya-e0104n5:33_8": "“Itthī, purisā”ti vohārena janapadanirutti. Tattha yasmā paṇḍitāpi loke “pañcakkhandhe",
  "anya-e0104n5:33_9": "ānetu, nāmarūpaṁ āgacchatū”ti avatvā itthī, purisotveva voharanti, tasmā “itthī evāyaṁ,",
  "anya-e0104n5:33_10": "puriso evāyanti apariññātavatthukānaṁ hoti abhiniveso. Viddasuno pana paṭiccasamuppādaṁ",
  "anya-e0104n5:33_11": "jānantassa tathā tathā pavattamāne dhamme upādāya paññattimattato tattha paramatthato",
  "anya-e0104n5:33_12": "na abhinivesoti āha “janapadaniruttiyā anabhiniveso”ti. Samaññāyāti lokasamaññāya.",
  "anya-e0104n5:33_13": "Anatidhāvananti anatikkamanaṁ. “Satto”ti hi vutte “ko ettha satto, kiṁ rūpaṁ, udāhu",
  "anya-e0104n5:33_14": "vedanādayo”ti vibhāgaṁ akatvā lokasamaññāvaseneva lokiyehi viya lokiyo attho samaññaṁ",
  "anya-e0104n5:33_15": "avilaṅghantena voharitabbo.",
  "anya-e0104n5:34_0": "Aparo nayo – paccetumarahatīti paṭicco. Yo hi naṁ pacceti abhisameti, tassa accantameva",
  "anya-e0104n5:34_1": "dukkhavūpasamāya saṁvattati. Sammā, saha ca uppādetīti samuppādo. Paccayadhammo hi",
  "anya-e0104n5:34_2": "attano phalaṁ uppādento sampuṇṇameva uppādeti, na vikalaṁ. Ye ca dhamme uppādeti,",
  "anya-e0104n5:34_3": "te sabbe saheva uppādeti, na ekekaṁ. Iti paṭicco ca so samuppādo cāti paṭiccasamuppādo.",
  "anya-e0104n5:34_4": "Atha vā paṭicca paṭimukhaṁ itvā kāraṇasāmaggiṁ appaṭikkhipitvā sahite uppādetīti",
  "anya-e0104n5:34_5": "paṭiccasamuppādo. Paṭimukhagamanañca paccayassa kāraṇasāmaggiyā aṅgabhāvena phalassa",
  "anya-e0104n5:34_6": "uppādanameva. Appaṭikkhipitvāti ca na vinā tāya kāraṇasāmaggiyā, aṅgabhāvaṁ agantvā",
  "anya-e0104n5:34_7": "sayameva na uppādetīti attho. Etena kāraṇabahutā dassitā, “sahite”ti iminā paccayuppannadhammabahutā.",
  "anya-e0104n5:34_8": "Ubhayenāpi “ekaṁ na ekato”tiādinā parato vuccamāno sāsananayo dīpito hoti.",
  "anya-e0104n5:35_0": "Atha vā paṭicca paccetabbaṁ paccayaṁ paṭigantvā na vinā tena sambandhassa uppādo",
  "anya-e0104n5:35_1": "paṭiccasamuppādo. Paṭiccasamuppādoti cettha samuppādappadhānavacanaviññeyyo sasattiko",
  "anya-e0104n5:35_2": "hetūti veditabbo. Tattha “paṭiccā”ti vutte kiṁ paṭiccāti vattabbanti āha “paccetabba”nti.",
  "anya-e0104n5:35_3": "So ca paccayadhammoti katvā vuttaṁ “paccaya”nti. Idāni paṭiccasaddassa atthamāha",
  "anya-e0104n5:35_4": "“paṭigantvā”ti. Kāraṇassa sabhāvena tappaṭilābhagatiyā patvā. Kathaṁ na vinā tena?",
  "anya-e0104n5:35_5": "Sati eva tasmiṁ, tassa ca phalassa uppādato eva, na aññathā. Asati, nirodhato cāti",
  "anya-e0104n5:35_6": "ayaṁ paccayaṭṭhiti paṭiccasaddassa attho. Tenāyaṁ paṭiccasaddo yathā “imasmiṁ sati",
  "anya-e0104n5:35_7": "imassuppādo”ti ete saddā bhummanissakkavacanajotanīyena idaṁ-saddavacanīyassa hetumato",
  "anya-e0104n5:35_8": "hetuāyattabhāvena bhāvuppāduttarakiriyāpekkhena yāyassa tadāyattatā, tāya samatthatāya",
  "anya-e0104n5:35_9": "hetuṁ vadanti, evaṁ gantvā-saddantaravacanīyena taṁviññeyyasseva paccayanakiriyākattuhetumato",
  "anya-e0104n5:35_10": "hetupaccayanena hetuāyattabhāvena samuppāduttarakiriyāpekkhena yāyassa tadāyattatā,",
  "anya-e0104n5:35_11": "tāya samatthatāya hetumāha. Evañca katvā “avijjā paṭicca, saṅkhārā paṭiccasamuppannā”tiādi",
  "anya-e0104n5:35_12": "saṅkhārapiṭake vuttaṁ. Samatthatā cettha nidānādibhāvo. So ca tadavinābhāviphalaṁ",
  "anya-e0104n5:35_13": "pati satvameva. Sambandhassāti ca saṁyojanānurūpatāvasena jātiādinā sambandhassa",
  "anya-e0104n5:35_14": "jarāmaraṇādipaccayuppannassa. Uppādoti uppajjanaṁ. Yadi evaṁ kathaṁ paṭiccasaddappayogo,",
  "anya-e0104n5:35_15": "nanu samānakattukānaṁ pubbakāle īdiso saddappayogoti? “Bhutvā gacchati, kasitvā vapatī”tiādīsu",
  "anya-e0104n5:35_16": "saccametaṁ, taṁ pana yebhuyyavasena daṭṭhabbaṁ samānāparakāle, asamānakattuke ca",
  "anya-e0104n5:35_17": "dassanato. Samānakāle tāva –",
  "anya-e0104n5:36": "“Andhakāraṁ nihantvāna, uditāyaṁ divākaro;",
  "anya-e0104n5:37": "Vaṇṇapaññāvabhāsehi, obhāsetvā samuggato”ti. –",
  "anya-e0104n5:38": "Udāharaṇaṁ. Keci pana “mukhaṁ byādāya sayati, akkhīni parivattetvā passatī”ti udāharanti. Apare “nisajja adhīte, ṭhatvā kathetī”ti.",
  "anya-e0104n5:39_0": "Tattha byādānaparivattanuttarakālabhāvisayanadassanakiriyāpekkhā pubbuttarakālatā",
  "anya-e0104n5:39_1": "atthi, sā ca bhedānupalakkhaṇā kehici na lakkhīyati. “Nisajja adhīte, ṭhatvā kathetī”ti",
  "anya-e0104n5:39_2": "ca samānakālatāyapi ajjhenakathanehi pubbepi nisajjaṭṭhānāni hontīti sakkā pubbuttarakālatā",
  "anya-e0104n5:39_3": "sambhāvetuṁ, tasmā purimāniyeva udāharaṇāni yuttāni. Udayasamakālameva hi tannivattaniyanivattananti.",
  "anya-e0104n5:39_4": "Aparakāle “dvāramāvaritvā pavisati, āvaritvā nikkhamatī”ti. Keci pana “ḍakkacca patito",
  "anya-e0104n5:39_5": "daṇḍo”ti udāharanti. Abhighātabhūtasahajātāya pana abhighātajasaddassa samānakālatā",
  "anya-e0104n5:39_6": "ettha labbhati, tasmā idhāpi purimāniyeva udāharaṇāni yuttāni. Purimatāvacanicchāvaseneva",
  "anya-e0104n5:39_7": "pana lakkhaṇahetukiriyānaṁ lakkhaṇahetubhāvavacanicchāti lakkhaṇabhāvato purimakālo",
  "anya-e0104n5:39_8": "icceva “nihantvānā”ti saddasiddhi icchitā, evañca paccayanakiriyā samuppajjanakiriyāya",
  "anya-e0104n5:39_9": "purimikāvāti paṭicca-saddasiddhi. Tattha yuttaṁ paccakkhato kattudassanato. Idha",
  "anya-e0104n5:39_10": "pana tadabhāvato na yuttanti ce? Nāyaṁ doso. Idhāpi anumānato siddho. Jarāmaraṇādiko",
  "anya-e0104n5:39_11": "kattā attheva “ñatvā kiriyato vaya”nti evamādipayogadassanato avassaṁ anumiyamānena",
  "anya-e0104n5:39_12": "kattunā īdiso saddapayogo icchitabbo. Asamāne pana kattari “pisācaṁ disvā bhayaṁ",
  "anya-e0104n5:39_13": "hoti, paññāya cassa disvā āsavā parikkhīṇā hontī”ti evamādi veditabbaṁ. Yathā ca",
  "anya-e0104n5:39_14": "tattha pisācadassanādipurisabyāpāro, evamidhāpi paccayanaṁ paccayabyāpāro attano",
  "anya-e0104n5:39_15": "phaluppādanaṁ, tañca satvaṁ samuppādovāti “paccaye sati, paccayassa uppādā”ti paccayanassa",
  "anya-e0104n5:39_16": "samuppādahetutāya gamako samānassa kattu abhāvepi paṭicca-saddo siddhoti veditabbo.",
  "anya-e0104n5:39_17": "Yadi paṭiccasambandhassa uppādo paṭiccasamuppādo, kathaṁ paccayo paṭiccasamuppādoti?",
  "anya-e0104n5:39_18": "Heṭṭhā vicāritovāyamattho. Apica yoyaṁ samuppāda-saddavibhāvitānaṁ paccayuppannānaṁ",
  "anya-e0104n5:39_19": "paṭiccasaddavibhāvito sasattiko hetu adhippeto, tassa samuppādābhimukhatāya padhānavacanaviññeyyasabhāvattā tathā vuttoti.",
  "anya-e0104n5:40_0": "Kiṁ pana kāraṇaṁ samuppādapadhānena vacanena samuppādassa hetu veditabbo, na pana",
  "anya-e0104n5:40_1": "sahetuko samuppādo evāti? Vuccate – diṭṭhassa dukkhassa yo paccayo paccayaniddesena",
  "anya-e0104n5:40_2": "tassa vibhāvitattā. Kathaṁ? Yathāha –",
  "anya-e0104n5:41_0": "“Idha, bhikkhave, bhikkhu parivīmaṁsamāno parivīmaṁsati ‘yaṁ kho idaṁ anekavidhaṁ",
  "anya-e0104n5:41_1": "nānappakārakaṁ dukkhaṁ loke uppajjati jarāmaraṇaṁ, idaṁ nu kho dukkhaṁ kiṁ nidānaṁ",
  "anya-e0104n5:41_2": "kiṁ samudayaṁ kiṁ jātikaṁ kiṁ pabhavaṁ, kismiṁ sati jarāmaraṇaṁ hoti, kismiṁ asati",
  "anya-e0104n5:41_3": "jarāmaraṇaṁ na hotī’ti. So parivīmaṁsamāno evaṁ pajānāti ‘yaṁ kho idaṁ…pe… idaṁ kho",
  "anya-e0104n5:41_4": "dukkhaṁ jātinidāna”’miccādinā –",
  "anya-e0104n5:42": "Diṭṭhassa dukkhassa nidānaṁ parivīmaṁsasutte vuttaṁ. Taṁ pajānanañca nidānampi viññātabbanti. Yathā cāha –",
  "anya-e0104n5:43_0": "“Pubbe me, bhikkhave, sambodhā anabhisambuddhassa bodhisattasseva sato etadahosi",
  "anya-e0104n5:43_1": "‘kicchaṁ vatāyaṁ loko āpanno jāyati ca jīyati ca mīyati ca cavati ca upapajjati ca,",
  "anya-e0104n5:43_2": "atha ca panimassa dukkhassa nissaraṇaṁ nappajānāti jarāmaraṇassa. Kudāssu nāma imassa",
  "anya-e0104n5:43_3": "dukkhassa nissaraṇaṁ paññāyissati jarāmaraṇassā’ti…pe… tassa mayhaṁ, bhikkhave, yoniso",
  "anya-e0104n5:43_4": "manasikārā ahu paññāya abhisamayo ‘jātiyā kho sati jarāmaraṇaṁ hoti, jātipaccayā jarāmaraṇa”’nti –",
  "anya-e0104n5:44_0": "Ādinā diṭṭhassa dukkhassa paccayavīmaṁsābhisamayā vuttā. Paccayo hi ñātabbo. Tadabhisamayāyattañca",
  "anya-e0104n5:44_1": "dukkhanissaraṇapajānananti yo ca ñātabbo, so pavedetabboti paṭiccasamuppādasaddo",
  "anya-e0104n5:44_2": "yaṁ yadidaṁ samuppādasaddavibhāvitaṁ diṭṭhaṁ dukkhaṁ, taṁ paccayaṁ paṭicceva, na",
  "anya-e0104n5:44_3": "aññathāti evaṁ paccayavibhāvanatthaṁ vuccati. Bhavati hi ñātuṁ, pavedetuñca icchitabhāvena",
  "anya-e0104n5:44_4": "padhānassāpi kenaci visesena ñātabbatāya appadhānabhāvena niddeso yathā “ko sotāpanno,",
  "anya-e0104n5:44_5": "yassa tīṇi saṁyojanāni pahīnāni. Ko devadatto, yassa uccatarāni gehānī”ti, evamidhāpi",
  "anya-e0104n5:44_6": "paccayapaccayanapavedanaṭṭhena niddese sattivisesena attano phalena paccanīyatāya",
  "anya-e0104n5:44_7": "ñātabbabhāvena “paṭiccā”ti pariyāyena paccayo vutto.",
  "anya-e0104n5:45_0": "Yo cāyaṁ “avijjāpaccayā saṅkhārā”tiādiko niddeso, so ca sakalassa dukkhakkhandhassa",
  "anya-e0104n5:45_1": "mūlato paṭṭhāya paccayānaṁ pavedanāya niddiṭṭhoti pariyosānepi “evametassa kevalassa",
  "anya-e0104n5:45_2": "dukkhakkhandhassa samudayo hotī”ti evaṁ-saddena samugghātaṁ dukkhaṁ dassetvā tassa",
  "anya-e0104n5:45_3": "yathāvutte paccaye taṁsamudayābhimukhe katvā nigamitā paccayā. Paṭipadāsuttepi “avijjāpaccayā…pe…",
  "anya-e0104n5:45_4": "samudayo hotī”ti vatvā “ayaṁ vuccati, bhikkhave, micchāpaṭipadā”ti vuttaṁ. Na ca",
  "anya-e0104n5:45_5": "paṭiccasamuppannabhāvena gahitaṁ dukkhaṁ micchāpaṭipadaṁ, atha kho dukkhasamudayabhūtā",
  "anya-e0104n5:45_6": "paccayāti. Yathā ca “pañcaṅgiko sammāsamādhi, pañcañāṇiko sammāsamādhī”ti aṅgañāṇapaṭivedanatthattā",
  "anya-e0104n5:45_7": "desanāya sammāsamādhipadhānehi saddehi aṅgañāṇapaṭivedanaṁ kataṁ, evamidhāpi samuppādapadhānena",
  "anya-e0104n5:45_8": "saddena paccayapaṭivedanaṁ katanti veditabbaṁ.",
  "anya-e0104n5:46_0": "581. Yā panāyaṁ tantīti sambandho. Nikkhittāti ṭhapitā, desitāti attho. Yathādhippetassa",
  "anya-e0104n5:46_1": "atthassa tananato tanti, gantho. “Kiṁ vādī, bhante, sammāsambuddho”ti pucchitena",
  "anya-e0104n5:46_2": "“vibhajjavādī, mahārājā”ti moggaliputtatissattherena vuttattā sammāsambuddhasāvakā",
  "anya-e0104n5:46_3": "vibhajjavādino. Te hi satthārā venayikādibhāvaṁ vibhajja vuttaṁ anuvadanti, somanassādīnaṁ,",
  "anya-e0104n5:46_4": "cīvarādīnañca sevitabbāsevitabbabhāvaṁ. Sassatucchedavāde vā vibhajja vadanti. “Sassato",
  "anya-e0104n5:46_5": "attā ca loko cā”tiādīnaṁ ṭhapanīyānaṁ ṭhapanato, rāgādikkhayassa sassatassa, rāgādikāyaduccaritādiucchedassa",
  "anya-e0104n5:46_6": "ca vacanato, na pana ekaṁsabyākaraṇīyādike tayo pañhe apanetvā vibhajjabyākaraṇīyameva",
  "anya-e0104n5:46_7": "vadanti. Vibhajjavādīnaṁ maṇḍalaṁ samūho vibhajjavādimaṇḍalaṁ. Vibhajjavādino vā",
  "anya-e0104n5:46_8": "bhagavato parisā vibhajjavādimaṇḍalantipi vadanti, vibhajja vā sassatucchede ubho",
  "anya-e0104n5:46_9": "ante anupagamma majjhimapaṭipadābhūtassa paṭiccasamuppādassa desanato bhagavā, tadanuvādato",
  "anya-e0104n5:46_10": "tassa sāvakā ca vibhajjavādinoti. Sesaṁ purimasadisaṁ.",
  "anya-e0104n5:47_0": "Otaritvāti ogāhetvā, vibhajjavādī hutvāti attho. Na hi sayaṁ avibhajjavādī samāno",
  "anya-e0104n5:47_1": "vibhajjavādīnaṁ antare ṭhānamattena vibhajjavādimaṇḍalaṁ otiṇṇo nāma hoti. Ācariyehi",
  "anya-e0104n5:47_2": "avuttaviparītatthadīpanena te naabbhacikkhantena. Avijjā puññāneñjābhisaṅkhārānampi",
  "anya-e0104n5:47_3": "hetu paccayo hotīti vadanto, kathāvatthumhi paṭikkhitte puggalavādādike ca vadanto",
  "anya-e0104n5:47_4": "sakasamayaṁ vokkamati nāma, tathā avokkamantena. Parasamayaṁ dosāropanabyāpāravirahena",
  "anya-e0104n5:47_5": "anāyūhantena. “Idampi suttaṁ gahetabba”nti parasamayaṁ asampiṇḍentenāti keci vadanti.",
  "anya-e0104n5:47_6": "“Tathāhaṁ bhagavatā dhammaṁ desitaṁ ājānāmi, yathā tadevidaṁ viññāṇaṁ sandhāvati",
  "anya-e0104n5:47_7": "saṁsarati anañña”ntiādīni vadanto suttaṁ paṭibāhati nāma, tathā apaṭibāhantena. “Tathāhaṁ",
  "anya-e0104n5:47_8": "bhagavatā dhammaṁ desitaṁ ājānāmi, yathā yeme antarāyikā dhammā vuttā bhagavatā,",
  "anya-e0104n5:47_9": "te paṭisevato nālaṁ antarāyāya, supinante kato vītikkamo āpattikaro hotī”ti ca evamādiṁ",
  "anya-e0104n5:47_10": "vadanto vinayaṁ paṭilometi nāma, tabbipariyāyena taṁ anulomentena. Paṭilomento hi",
  "anya-e0104n5:47_11": "kammantaraṁ bhindanto, dhammatañca vilomento kuto kilesavinayaṁ anulometi. Sutte",
  "anya-e0104n5:47_12": "vutte cattāro mahāpadese, aṭṭhakathāyañca vutte suttasuttānulomaācariyavādaattanomatimahāpadese",
  "anya-e0104n5:47_13": "olokentena. Tadolokanena hi sutte, vinaye ca santiṭṭhati nātidhāvati.",
  "anya-e0104n5:48_0": "Dhammanti paṭiccasamuppādapāḷiṁ. Atthanti tadatthaṁ. Hetu, hetuphalāni vā ayamettha",
  "anya-e0104n5:48_1": "hetu dhammo, idamettha hetuphalaṁ atthoti. Dhammanti vā dhammataṁ. Yathā eke “uppādā",
  "anya-e0104n5:48_2": "vā tathāgatānaṁ anuppādā vā tathāgatānaṁ ṭhitāva sā dhātū”ti suttapadassa atthaṁ",
  "anya-e0104n5:48_3": "micchā gāhentā “nicco paṭiccasamuppādo”ti paccayākāradhammaṁ micchā dīpenti, evaṁ",
  "anya-e0104n5:48_4": "adīpetvā heṭṭhā vuttanayeneva attano phalaṁ pati kāraṇassa vavatthitasabhāvaṁ dīpentena.",
  "anya-e0104n5:48_5": "Yathā ca eke “anirodhaṁ anuppāda”ntiādinā paṭiccasamuppādassa atthaṁ micchā gāhenti,",
  "anya-e0104n5:48_6": "evaṁ gāhe akatvā vuttanayeneva aviparītaṁ atthaṁ saṅgāhentena. “Dukkhādīsu aññāṇaṁ",
  "anya-e0104n5:48_7": "avijjā”ti vuttamatthaṁ parivattetvā puna “pubbante aññāṇa”ntiādīhi aparehipi pariyāyehiniddisantena.",
  "anya-e0104n5:48_8": "“Saṅkhārā iminā pariyāyena bhavoti vuccanti, taṇhā iminā pariyāyena upādāna”ntiādinā",
  "anya-e0104n5:48_9": "niddisantenāti ca vadanti. Pakatiyāti yathāvuttavidhānaṁ anāmasitvā kevalameva.",
  "anya-e0104n5:49_0": "Saccanti catusaccaṁ. Sattoti sattasuññatāti vadanti, sattasuññesu pana saṅkhāresu",
  "anya-e0104n5:49_1": "sattavohāro, sattatthakiccasiddhi ca. Paccayākārameva cāti paccayākāro eva ca, ma-kāro",
  "anya-e0104n5:49_2": "padasandhikaro. Paccayadhammānaṁ attanoyeva phalassa paccayabhāvo paṭiccasamuppādoti attho.",
  "anya-e0104n5:50_0": "Tasmāti vuttanayena atthavaṇṇanāya kātabbattā, dukkarattā ca patiṭṭhaṁ nādhigacchāmīti",
  "anya-e0104n5:50_1": "yattha ṭhitassa vaṇṇanā sukarā hoti, tassā patiṭṭhābhūtaṁ taṁ nayaṁ attanoyeva ñāṇabalena",
  "anya-e0104n5:50_2": "nādhigacchāmīti attho. Nissayaṁ pana ācikkhanto “sāsanaṁ panida”ntiādimāha. Idha",
  "anya-e0104n5:50_3": "sāsananti pāḷidhammamāha, paṭiccasamuppādameva vā. So hi anulomapaṭilomādinānādesanānayapaṭimaṇḍito",
  "anya-e0104n5:50_4": "abbocchinno ajjāpi pavattatīti nissayo hoti. Tadaṭṭhakathāsaṅkhāto ca pubbācariyamaggo.",
  "anya-e0104n5:50_5": "“Taṁ suṇātha samāhitā”ti ādarajanane, ussāhane ca kiṁ payojananti ce, taṁ dassento",
  "anya-e0104n5:50_6": "āha “vuttañheta”ntiādi. Aṭṭhi katvāti atthaṁ katvā. Yathā vā na nassati, evaṁ aṭṭhigataṁ",
  "anya-e0104n5:50_7": "viya karonto aṭṭhiṁ katvā. Pubbakālato aparakāle bhavaṁ pubbāpariyaṁ. Visesanti paṭhamārambhato",
  "anya-e0104n5:50_8": "pabhuti khaṇe khaṇe ñāṇavisesaṁ, kilesakkhayavisesañca labhatīti attho.",
  "anya-e0104n5:51": "582.Desanābhedatoti desanāvisesato. Atthato, lakkhaṇādito, ekavidhādito ca atthalakkhaṇekavidhādito. Aṅgānañca vavatthānāti avijjādīnaṁ dvādasannaṁ aṅgānaṁ vavatthānadassanato.",
  "anya-e0104n5:52_0": "Kammavipākakilesavaṭṭānaṁ mūlakāraṇattā, ādito vuttattā ca avijjā paṭiccasamuppādassa",
  "anya-e0104n5:52_1": "mūlaṁ. Tattha valliyā mūle diṭṭhe tato pabhuti valliharaṇaṁ viya paṭiccasamuppādassa",
  "anya-e0104n5:52_2": "mūle diṭṭhe tato pabhuti paṭiccasamuppādadesanāti upamāsaṁsandanā na kātabbā. Na",
  "anya-e0104n5:52_3": "hi bhagavato idameva diṭṭhaṁ, idaṁ adiṭṭhanti vibhajanīyaṁ atthi sabbassa diṭṭhattā.",
  "anya-e0104n5:52_4": "Mūlato pabhuti pana valliharaṇaṁ viya mūlato pabhuti paṭiccasamuppādadesanā katāti",
  "anya-e0104n5:52_5": "idamettha sāmaññaṁ adhippetaṁ, bodhaneyyajjhāsayavasena vā bodhetabbabhāvena mūlādidassanasāmaññaṁ yojetabbaṁ.",
  "anya-e0104n5:53": "Tassāti –",
  "anya-e0104n5:54_0": "“Sa kho so, bhikkhave, kumāro vuddhimanvāya indriyānaṁ paripākamanvāya pañcahi kāmaguṇehi",
  "anya-e0104n5:54_1": "samappito…pe… rajanīyehi. So cakkhunā rūpaṁ disvā piyarūpe rūpe sārajjati, appiyarūpe",
  "anya-e0104n5:54_2": "rūpe byāpajjati, anupaṭṭhitakāyasati ca viharati parittacetaso, tañca cetovimuttiṁ",
  "anya-e0104n5:54_3": "paññāvimuttiṁ yathābhūtaṁ nappajānāti, yatthassa te pāpakā akusalā dhammā aparisesā",
  "anya-e0104n5:54_4": "nirujjhanti. So evaṁ anurodhavirodhaṁ samāpanno yaṁ kiñci vedanaṁ vedeti sukhaṁ vā",
  "anya-e0104n5:54_5": "dukkhaṁ vā adukkhamasukhaṁ vā, so taṁ vedanaṁ abhinandati abhivadati, ajjhosāya tiṭṭhatī”ti –",
  "anya-e0104n5:55_0": "Evaṁ vuttassa. Evaṁ sotadvārādīsupi. Tassa abhinandatoti sappītikataṇhāya abhimukhabhāvena",
  "anya-e0104n5:55_1": "nandato. Abhivadatoti “aho sukhaṁ, aho sukha”nti vacībhedakaraṇapavattāya balavataṇhāya",
  "anya-e0104n5:55_2": "“ahaṁ, mamā”ti abhivadato. Tato balavatiyā mocetuṁ asakkuṇeyyatāya ajjhosāya tiṭṭhato.",
  "anya-e0104n5:55_3": "Tatopi balavatī pana upādānabhūtā taṇhā nandī. Ettha ca abhinandanādinā taṇhā vuttā,",
  "anya-e0104n5:55_4": "nandivacanena tappaccayaṁ upādānaṁ catubbidhampi nanditātadavippayogatāhi, taṇhādiṭṭhābhinandanabhāvehi cāti veditabbaṁ.",
  "anya-e0104n5:56": "Jātipaccayā jarāmaraṇantiādikañca tattheva mahātaṇhāsaṅkhayasutte vuttaṁ.",
  "anya-e0104n5:57_0": "Vipākavaṭṭabhūte paṭisandhipavattiphassādike kammasamuṭṭhānañca ojaṁ sandhāya “cattāro",
  "anya-e0104n5:57_1": "āhārā taṇhānidānā”tiādi vuttaṁ. Vaṭṭūpathambhakā pana itarepi āhārā taṇhāpabhave",
  "anya-e0104n5:57_2": "tasmiṁ avijjamāne na vijjantīti “taṇhānidānā”ti vattuṁ vaṭṭanti.",
  "anya-e0104n5:58_0": "583.Tatotatoti catubbidhāsu desanāsu tato tato desanato. Ñāyappaṭivedhāya saṁvattatīti",
  "anya-e0104n5:58_1": "ñāyoti maggo, so eva vā paṭiccasamuppādo “ariyo cassa ñāyo paññāya sudiṭṭho hotī”ti",
  "anya-e0104n5:58_2": "vacanato. Sayameva hi so samantabhaddakattā tathā tathā paṭivijjhitabbattā tāya tāya",
  "anya-e0104n5:58_3": "desanāya attano paṭivedhāya saṁvattati. Catubbidhagambhīrabhāvappattiyāti dhammatthadesanāpaṭivedhagambhīresu",
  "anya-e0104n5:58_4": "patiṭṭhādhigamanena patiṭṭhitattāti attho.",
  "anya-e0104n5:59_0": "Samantabhaddakatā, desanāvilāsappatti ca catunnampi desanānaṁ samānaṁ kāraṇanti visesakāraṇaṁ",
  "anya-e0104n5:59_1": "vattukāmo āha “visesato”ti. Assāti assa bhagavato desanā, assa vā paṭiccasamuppādassa",
  "anya-e0104n5:59_2": "desanāti yojetabbaṁ. Pavattikāraṇavibhāgo avibhattasabhāvā avijjādayova, kāraṇanti",
  "anya-e0104n5:59_3": "vā gahitānaṁ pakatiādīnaṁ, avijjādīnañca akāraṇatā, kāraṇatā ca. Tattha sammūḷhā",
  "anya-e0104n5:59_4": "keci akāraṇaṁ kāraṇanti gaṇhanti, keci na kiñci kāraṇaṁ bujjhantīti tesaṁ yathāsakehi",
  "anya-e0104n5:59_5": "anurūpehi kāraṇehi saṅkhārādipavattisandassanatthaṁ, saṁsārappavattisandassanatthanti",
  "anya-e0104n5:59_6": "attho. Pavattiādīnavapaṭicchādikā avijjā ādi, tato saṅkhārā uppajjanti, tato viññāṇanti",
  "anya-e0104n5:59_7": "evaṁ pavattiyā uppattikkamasandassanatthaṁ, gabbhaseyyakādivasena vā tattha tattha",
  "anya-e0104n5:59_8": "bhave attabhāvassa uppajjanānupubbisandassanatthañca anulomadesanā pavattāti. Itarāsaṁ",
  "anya-e0104n5:59_9": "tadatthatāsambhavepi na tāsaṁ tadatthameva pavatti atthantarasabbhāvato. Ayaṁ pana",
  "anya-e0104n5:59_10": "tadatthā evāti etissā tadatthatā vuttā.",
  "anya-e0104n5:60_0": "Anuvilokayato yo sambodhito pubbabhāge taṁtaṁpaccayuppannāvabodhasaṅkhāto pubbabhāgapaṭivedho",
  "anya-e0104n5:60_1": "pavatto, tadanusārena tadanugamena jarāmaraṇādikassa jātiādikāraṇaṁ yaṁ adhigataṁ,",
  "anya-e0104n5:60_2": "tassa sandassanatthaṁ ayaṁ paṭilomadesanā pavattā. Anuvilokayato paṭilomadesanā pavattāti",
  "anya-e0104n5:60_3": "vā sambandho. Desentopi hi bhagavā kicchāpannaṁ lokaṁ anuviloketvā pubbabhāga…pe…",
  "anya-e0104n5:60_4": "sandassanatthaṁ desesīti. Āhārataṇhādayo paccuppannaddhā, saṅkhārāvijjā atītaddhāti",
  "anya-e0104n5:60_5": "iminā adhippāyenāha “yāva atītaṁ addhānaṁ atiharitvā”ti. Āhārā vā taṇhāya pabhāvetabbā",
  "anya-e0104n5:60_6": "anāgato addhā, taṇhādayo paccuppanno, saṅkhārāvijjā atītoti. Paccakkhaṁ pana phalaṁ",
  "anya-e0104n5:60_7": "dassetvā tannidānadassanavasena phalakāraṇaparamparadassanaṁ yujjatīti āhārā purimataṇhāya",
  "anya-e0104n5:60_8": "uppāditā paccuppanno addhā, taṇhādayo atīto, saṅkhārāvijjā tatopi atītataro saṁsārassa",
  "anya-e0104n5:60_9": "anādibhāvadassanatthaṁ vuttoti. Yāva atītaddhānanti yāva atītataraṁ addhānanti attho",
  "anya-e0104n5:60_10": "yuttoti. Āyatiṁ punabbhavābhinibbattiāhārakā vā cattāro āhārā “āhāretītāhaṁ na vadāmi…pe…",
  "anya-e0104n5:60_11": "evaṁ pana maṁ avadantaṁ yo evaṁ puccheyya ‘kissa nu kho, bhante, viññāṇāhāro’ti,",
  "anya-e0104n5:60_12": "esa kallo pañho, tatra kallaṁ veyyākaraṇaṁ, viññāṇāhāro āyatiṁ punabbhavābhinibbattiyā”ti",
  "anya-e0104n5:60_13": "vacanato, taṁsampayuttattā phassacetanānaṁ, tappavattihetuttā ca kabaḷīkārāhārassa.",
  "anya-e0104n5:60_14": "Tena hi upatthambhitarūpakāyassa, tañca icchantassa kāmaviññāṇāyūhanaṁ hoti. Bhojanañhi",
  "anya-e0104n5:60_15": "saddhādīnaṁ, rāgādīnañca upanissayoti vuttaṁ. Tasmā te kammavaṭṭasaṅgahitā āhārā",
  "anya-e0104n5:60_16": "paccuppanno addhāti imasmiṁ pariyāye purimoyeva attho yutto.",
  "anya-e0104n5:61_0": "Atītaddhato pabhuti “iti kho, bhikkhave, avijjāpaccayā saṅkhārā”tiādinā atīte, tato",
  "anya-e0104n5:61_1": "parañca hetuphalapaṭipāṭiṁ paccakkhabhūtānaṁ āhārānaṁ nidānadassanavasena ārohitvā",
  "anya-e0104n5:61_2": "nivattanena vinā abujjhantānaṁ taṁsandassanatthaṁ sā ayaṁ desanā pavattāti attho.",
  "anya-e0104n5:61_3": "Anāgataddhahetusamuṭṭhānato pabhutīti anāgatassa bhavassa hetubhūtānaṁ dhammānaṁ",
  "anya-e0104n5:61_4": "uppattito paṭṭhāya. Anāgataddhasandassanatthanti anāgataddhuno appaṭivijjhantānaṁ",
  "anya-e0104n5:61_5": "apassantānaṁ paccakkhaṁ paccuppannaṁ hetuṁ dassetvā hetuphalaparamparāya tassa sandassanatthanti",
  "anya-e0104n5:61_6": "attho. Ettha ca ādito paṭṭhāya yāva pariyosānā, pariyosānato ca paṭṭhāya yāva ādi",
  "anya-e0104n5:61_7": "pavattā desanā dvādasaṅgā, tato eva tisandhi catusaṅkhepā. Majjhato paṭṭhāya yāva",
  "anya-e0104n5:61_8": "ādi pavattā desanā aṭṭhaṅgā dvisandhi tisaṅkhepā. Majjhato pana paṭṭhāya yāva pariyosānā",
  "anya-e0104n5:61_9": "pavattā desanā chaḷaṅgā dvisandhi tisaṅkhepā. “Saṁyojaniyesu, bhikkhave, dhammesu",
  "anya-e0104n5:61_10": "assādānupassino viharato taṇhā pavaḍḍhati, taṇhāpaccayā upādāna”ntiādinā majjhato",
  "anya-e0104n5:61_11": "paṭṭhāya yāva pariyosānā pavattā desanā ekasandhi dvisaṅkhepā. Evaṁ ayaṁ anekaṅgā",
  "anya-e0104n5:61_12": "eva paṭiccasamuppādadesanā āgatā. Ekaṅgavasenāpi ca paṭiccasamuppādadesanā labbhateva. Yathāha –",
  "anya-e0104n5:62_0": "“Tatra, bhikkhave, sutavā ariyasāvako paṭiccasamuppādaṁyeva sādhukaṁ yoniso manasi",
  "anya-e0104n5:62_1": "karoti ‘iti imasmiṁ sati idaṁ hoti, imassuppādā idaṁ uppajjati. Imasmiṁ asati idaṁ",
  "anya-e0104n5:62_2": "na hoti, imassa nirodhā idaṁ nirujjhatī’ti. Sukhavedaniyaṁ, bhikkhave, phassaṁ paṭicca",
  "anya-e0104n5:62_3": "uppajjati sukhavedanā”ti –",
  "anya-e0104n5:63": "Ādi. Ettha hi “phassapaccayā”ti ettako eva paṭiccasamuppādo vutto. Tenetaṁ viññāyati “ekaṅgapaṭiccasamuppādo”ti.",
  "anya-e0104n5:64_0": "Tattha imasmiṁ sati idaṁ hotīti imasmiṁ avijjādike paccaye sati idaṁ saṅkhārādikaṁ",
  "anya-e0104n5:64_1": "phalaṁ hoti. Imassuppādā idaṁ uppajjatīti imassa avijjādikassa paccayassa uppādā",
  "anya-e0104n5:64_2": "idaṁ saṅkhārādikaṁ phalaṁ uppajjatīti attho. Imasmiṁ asati idaṁ na hoti, imassa nirodhā",
  "anya-e0104n5:64_3": "idaṁ nirujjhatīti avijjādīnaṁ abhāve saṅkhārādīnaṁ abhāvassa, avijjādīnaṁ nirodhā",
  "anya-e0104n5:64_4": "saṅkhārādīnaṁ nirodhassa ca vacanena purimasmiṁ paccayalakkhaṇe niyamo dassito hoti",
  "anya-e0104n5:64_5": "“imasmiṁ sati eva, na asati, imassa uppādā eva, na nirodhā”ti. Tenetaṁ lakkhaṇaṁ",
  "anya-e0104n5:64_6": "antogadhaniyamaṁ idha paṭiccasamuppādassa vuttanti daṭṭhabbaṁ.",
  "anya-e0104n5:65_0": "Nirodhoti ca avijjādīnaṁ virāgādhigamena āyatiṁ anuppādo appavatti. Tathā hi vuttaṁ",
  "anya-e0104n5:65_1": "“avijjāyatveva asesavirāganirodhā”tiādi. Nirodhavirodhī ca uppādo, yena so uppādavirodhibhāvena",
  "anya-e0104n5:65_2": "vutto “imassa nirodhā idaṁ nirujjhatī”ti, tenetaṁ dasseti “anirodho uppādo nāma,",
  "anya-e0104n5:65_3": "so cettha atthibhāvotipi vuccatī”ti. “Imasmiṁ sati idaṁ hotī”ti idameva hi lakkhaṇaṁ",
  "anya-e0104n5:65_4": "pariyāyantarena “imassuppādā idaṁ uppajjatī”ti vadantena parena purimaṁ visesitaṁ",
  "anya-e0104n5:65_5": "hoti, tasmā na dharamānataṁyeva sandhāya “imasmiṁ satī”ti vuttaṁ, atha kho maggena",
  "anya-e0104n5:65_6": "aniruddhabhāvañcāti viññāyati. Yasmā ca “imasmiṁ asati idaṁ na hoti, imassa nirodhā",
  "anya-e0104n5:65_7": "idaṁ nirujjhatī”ti dvidhāpi uddiṭṭhalakkhaṇassa nirodhassa niddesaṁ vadantena “avijjāyatveva",
  "anya-e0104n5:65_8": "asesavirāganirodhā saṅkhāranirodho”tiādinā nirodho eva vutto, tasmā natthibhāvopi",
  "anya-e0104n5:65_9": "nirodho evāti natthibhāvaviruddho atthibhāvo anirodhoti dassitaṁ hoti. Tena anirodhasaṅkhātena",
  "anya-e0104n5:65_10": "atthibhāvena uppādaṁ viseseti. Tato na idha attalābhamattaṁ uppādoti adhippeto, atha",
  "anya-e0104n5:65_11": "kho anirodhasaṅkhāto atthibhāvo cāti ayamattho vibhāvitoti evametaṁ lakkhaṇadvayavacanaṁ",
  "anya-e0104n5:65_12": "aññamaññaṁ visesanavisesitabbabhāvena sātthakanti veditabbaṁ.",
  "anya-e0104n5:66_0": "Ko panāyaṁ anirodho nāma, yo atthibhāvo, uppādoti ca vuccatīti? Appahīnabhāvo, anibbattitaphalatāppahīnārahatāhi",
  "anya-e0104n5:66_1": "phaluppādanārahatā ca. Ye tehi pahātabbā akusalā dhammā, tesaṁ ariyamaggena asamugghātitabhāvo,",
  "anya-e0104n5:66_2": "ye pana na pahātabbā kusalābyākatā dhammā, yāni tesu saṁyojanāni akhīṇāsavānaṁ, tesaṁ",
  "anya-e0104n5:66_3": "aparikkhīṇatā ca. Asamugghātitānusayatāya hi sasaṁyojanākhandhappavatti paṭiccasamuppādo. Tathā hi vuttaṁ –",
  "anya-e0104n5:67_0": "“Yāya ca, bhikkhave, avijjāya nivutassa bālassa, yāya ca taṇhāya sampayuttassa ayaṁ",
  "anya-e0104n5:67_1": "kāyo samudāgato, sā ceva avijjā bālassa appahīnā, sā ca taṇhā aparikkhīṇā. Taṁ kissa",
  "anya-e0104n5:67_2": "hetu? Na, bhikkhave, bālo acari brahmacariyaṁ sammā dukkhakkhayāya, tasmā bālo kāyassa",
  "anya-e0104n5:67_3": "bhedā kāyūpago hoti, so kāyūpago samāno na parimuccati jātiyā jarāmaraṇenā”ti –",
  "anya-e0104n5:68": "Ādi. Khīṇasaṁyojanānaṁ pana avijjāya abhāvato saṅkhārānaṁ, taṇhupādānānaṁ abhāvato upādānabhavānaṁ na sambhavoti vaṭṭassa upacchedo paññāyati. Tenevāha –",
  "anya-e0104n5:69": "“Channantveva, phagguna, phassāyatanānaṁ asesavirāganirodhā phassanirodho, phassanirodhā vedanānirodho”ti –",
  "anya-e0104n5:70_0": "Ādi. Na hi aggamaggādhigamato uddhaṁ yāva parinibbānā saḷāyatanādīnaṁ appavatti,",
  "anya-e0104n5:70_1": "atha kho natthitā, nirodhasaddavacanīyatā, khīṇasaṁyojanatāti nirodho vutto. Apica",
  "anya-e0104n5:70_2": "cirakatampi kammaṁ anibbattitaphalatāya, appahīnārahatāya ca phalārahaṁ santaṁ eva",
  "anya-e0104n5:70_3": "nāma hoti, na nibbattitaphalaṁ, nāpi pahīnārahanti phaluppattipaccayānaṁ avijjāsaṅkhārādīnaṁ",
  "anya-e0104n5:70_4": "vuttanayena phalārahabhāvo anirodhoti veditabbaṁ. Evaṁ aniruddhabhāveneva hi yena",
  "anya-e0104n5:70_5": "vinā phalaṁ na sambhavati, taṁ kāraṇaṁ atītādipi “imasmiṁ satī”ti iminā vacanena",
  "anya-e0104n5:70_6": "vuttaṁ. Tato eva ca avusitabrahmacariyassa appavattidhammataṁ anāpanno paccayuppādo",
  "anya-e0104n5:70_7": "kālabhedaṁ anāmasitvā anivattitāya eva “imassuppādā”ti vutto. Atha vā avasesapaccayasamavāye",
  "anya-e0104n5:70_8": "avijjamānassāpi vijjamānassa viya pageva vijjamānassa yā phaluppattiabhimukhatā,",
  "anya-e0104n5:70_9": "sā “imassuppādā”ti vuttā. Tadā hi tato phalaṁ uppajjatīti tadavatthaṁ kāraṇaṁ phalassa",
  "anya-e0104n5:70_10": "uppādanabhāvena upaṭṭhitaṁ uppatitaṁ nāma hoti, na vijjamānampi atadavatthanti tadavatthatā uppādoti veditabbā.",
  "anya-e0104n5:71_0": "Tattha “satī”ti iminā vijjamānatāmattena paccayabhāvaṁ vadanto abyāpārataṁ paṭiccasamuppādassa",
  "anya-e0104n5:71_1": "dasseti. Uppādāti uppattidhammataṁ, asabbakālabhāvitaṁ, phaluppattiabhimukhatañca",
  "anya-e0104n5:71_2": "dīpento aniccataṁ paṭiccasamuppādassa dasseti. “Sati, na asati, uppādā, na nirodhā”ti",
  "anya-e0104n5:71_3": "pana hetuatthehi bhummanissakkavacanehi samatthitaṁ nidānasamudayajātipabhavabhāvaṁ",
  "anya-e0104n5:71_4": "paṭiccasamuppādassa dasseti. Hetuatthatā cettha bhummavacane yassa bhāvena tadavinābhāviphalassa",
  "anya-e0104n5:71_5": "bhāvo lakkhīyati, tattha pavattiyā veditabbā, yathā adhanānaṁ dhane ananuppadīyamāne",
  "anya-e0104n5:71_6": "dāliddiyaṁ vepullamagamāsi, nipphanne sasse subhikkhaṁ jāyatīti ca. Nissakkavacanassāpi",
  "anya-e0104n5:71_7": "hetuatthatā phalassa pabhave pakatiyañca pavattiyā, yathā “kalalā hoti abbudaṁ, abbudā",
  "anya-e0104n5:71_8": "jāyate pesī”ti, “himavatā gaṅgā pabhavati, siṅgato saro jāyatī”ti ca. Avijjādibhāvena",
  "anya-e0104n5:71_9": "ca tadavinābhāvisaṅkhārādibhāvo lakkhīyati, avijjādīhi ca saṅkhārādayo pabhavanti,",
  "anya-e0104n5:71_10": "pakarīyanti cāti tesaṁ pabhavo, pakati ca, tasmā tadatthadīpanatthaṁ “imasmiṁ sati",
  "anya-e0104n5:71_11": "imassuppādā”ti hetuatthā bhummanissakkaniddesā katā.",
  "anya-e0104n5:72_0": "Yasmā cettha “imasmiṁ sati idaṁ hoti, imassuppādā idaṁ uppajjatī”ti saṅkhepena uddiṭṭhassa",
  "anya-e0104n5:72_1": "paṭiccasamuppādassa “avijjāpaccayā saṅkhārā”tiādiko niddeso, tasmā yathāvutto atthibhāvo,",
  "anya-e0104n5:72_2": "uppādo ca tesaṁ tesaṁ paccayuppannadhammānaṁ paccayabhāvoti viññāyati. Na hi aniruddhatāsaṅkhātaṁ",
  "anya-e0104n5:72_3": "atthibhāvaṁ, uppādañca anivattasabhāvatāsaṅkhātaṁ, udayāvatthatāsaṅkhātaṁ vā “satiyeva,",
  "anya-e0104n5:72_4": "na asati, uppādā eva, na nirodhā”ti antogadhaniyamehi vacanehi pakāsitaṁ muñcitvā",
  "anya-e0104n5:72_5": "añño paccayabhāvo nāma atthi, tasmā yathāvutto atthibhāvo, uppādo ca paccayabhāvoti",
  "anya-e0104n5:72_6": "veditabbo. Yepi hi paṭṭhāne āgatā hetuādayo catuvīsati paccayā, tepi etasseva paccayabhāvassa",
  "anya-e0104n5:72_7": "visesāti veditabbā. Tathā yvāyaṁ mūlahetunidānasambhavapabhavādipariyāyehi, uppādaṭṭhiti",
  "anya-e0104n5:72_8": "pavattaṭṭhiti nimittaṭṭhiti āyūhanaṭṭhiti saṁyogaṭṭhiti palibodhaṭṭhitītiādipariyāyehi",
  "anya-e0104n5:72_9": "ca pakāsito kāraṇattho, sopi ettheva antogadhoti daṭṭhabbo.",
  "anya-e0104n5:73_0": "584. Mūlakāraṇasaddaṁ apekkhitvā na akāraṇanti napuṁsakaniddeso, akāraṇāti attho.",
  "anya-e0104n5:73_1": "Akāraṇaṁ yadi siyā, suttaṁ paṭibāhitaṁ siyāti dassento “āsavasamudayā”ti suttaṁ āharati.",
  "anya-e0104n5:73_2": "Pariyāyo kāraṇaṁ. Vaṭṭakathāya sīsabhāvo vaṭṭahetuno kammassāpi hetubhāvo. Tattha",
  "anya-e0104n5:73_3": "bhavataṇhāyapi hetubhūtā avijjā, tāya paṭicchāditādīnave bhave taṇhāya uppajjanato",
  "anya-e0104n5:73_4": "avijjā visesena sīsabhūtāti “mūlakāraṇa”nti vuttā.",
  "anya-e0104n5:74_0": "Purimāya koṭiyā apaññāyamānāya uppādavirahato niccataṁ gaṇheyyāti āha “evaṁ cetaṁ,",
  "anya-e0104n5:74_1": "bhikkhave, vuccatī”tiādi. Tena ito pubbe uppannapubbatā natthīti apaññāyanato purimakoṭiapaññāyanaṁ",
  "anya-e0104n5:74_2": "vuttanti imamatthaṁ dasseti.",
  "anya-e0104n5:75_0": "585. Avijjātaṇhāhetukkamena phalesu vattabbesu “sugatiduggatigāmino”ti vacanaṁ saddalakkhaṇāvirodhanatthaṁ.",
  "anya-e0104n5:75_1": "Pūjitassa hi dvande pubbanipāto. Savarā kira maṁsassa aṭṭhinā alagganatthaṁ punappunaṁ",
  "anya-e0104n5:75_2": "tāpetvā koṭṭetvā uṇhodakaṁ pāyetvā virittaṁ sūnaṁ aṭṭhito muttamaṁsaṁ gāviṁ mārenti.",
  "anya-e0104n5:75_3": "Tenāha “aggisantāpā”tiādi. Tattha yathā vajjhagāvī ca avijjābhibhūtatāya yathāvuttaṁ",
  "anya-e0104n5:75_4": "uṇhodakapānaṁ ārabhati, evaṁ puthujjano yathāvuttaṁ duggatigāmikammaṁ. Yathā pana",
  "anya-e0104n5:75_5": "sā uṇhodakapāne ādīnavaṁ disvā taṇhāvasena sītudakapānaṁ ārabhati, evaṁ puthujjano",
  "anya-e0104n5:75_6": "avijjāya nātibalavabhāvato duggatigāmikamme ādīnavaṁ disvā taṇhāvasena sugatigāmikammaṁ",
  "anya-e0104n5:75_7": "ārabhati. Dukkhe hi avijjaṁ taṇhā anuvattati, sukhe taṇhaṁ avijjāti.",
  "anya-e0104n5:76_0": "586.Katthaci sutte. Ekadhammamūlikaṁ desananti avijjātaṇhāsu ekoyeva dhammo mūlaṁ",
  "anya-e0104n5:76_1": "etissāti ekadhammamūlikā, taṁ, tattha ekaṁ eva dhammaṁ mūlaṁ katvā paṭiccasamuppādadesanaṁ",
  "anya-e0104n5:76_2": "desetīti attho. Upanisīdati phalaṁ etthāti upanisā, kāraṇaṁ, avijjā upanisā etesanti",
  "anya-e0104n5:76_3": "avijjūpanisā. Assādānupassinoti upādāniyesu tebhūmakadhammesu visayabhūtesu assādetabbato",
  "anya-e0104n5:76_4": "assādasaññitaṁ sukhasomanassaṁ anupassanasīlassa. Appahīnāvijjatāya bālalakkhaṇayogena",
  "anya-e0104n5:76_5": "bālassa. Evanti avijjānivutattā, taṇhāsaṁyuttattā ca. Ayaṁ kāyoti ayaṁ mamañceva",
  "anya-e0104n5:76_6": "tumhākañca paccakkhabhūto saviññāṇakakāyo khandhapañcakaṁ. “Saḷāyatanapaccayā phasso”ti",
  "anya-e0104n5:76_7": "vacanato phassakāraṇañcetaṁ vuccatīti āyatanacchakkaṁ vā. Samudāgatoti uppanno. Bahiddhā",
  "anya-e0104n5:76_8": "ca nāmarūpanti bahiddhā saviññāṇakakāyo khandhapañcakaṁ, saḷāyatanāni vā. Itthetanti",
  "anya-e0104n5:76_9": "itthaṁ etaṁ. Attano ca paresañca pañcakkhandhā dvādasāyatanāni dvārālambanabhāvena",
  "anya-e0104n5:76_10": "vavatthitāni dvayaṁ nāmāti attho. Dvayaṁ paṭicca phassoti aññattha cakkhurūpādīni",
  "anya-e0104n5:76_11": "dvayāni paṭicca cakkhusamphassādayo vuttā, idha pana ajjhattikabāhirāni āyatanāni,",
  "anya-e0104n5:76_12": "mahādvayaṁ nāma kiretanti vuttaṁ. Ayamettha adhippāyo – aññattha “cakkhuñca paṭicca",
  "anya-e0104n5:76_13": "rūpe ca uppajjati cakkhuviññāṇaṁ, tiṇṇaṁ saṅgati phasso”tiādinā cakkhu ceva rūpā",
  "anya-e0104n5:76_14": "ca…pe… mano ceva dhammā cāti vuttāni dvayāni paṭicca cakkhusamphassādayo vuttā. Idha",
  "anya-e0104n5:76_15": "pana “ayañceva kāyo”ti cakkhādinissaye sesadhamme cakkhādinissite eva katvā vuttaṁ",
  "anya-e0104n5:76_16": "cakkhādikāyaṁ ekattena “ajjhattikāyatana”nti gahetvā, “bahiddhā ca nāmarūpa”nti vuttaṁ",
  "anya-e0104n5:76_17": "rūpādiārammaṇaṁ ekatteneva “bāhirāyatana”nti tāni ajjhattikabāhirāni āyatanāni paṭicca",
  "anya-e0104n5:76_18": "phasso vutto, tasmā mahādvayametanti.",
  "anya-e0104n5:77_0": "Evañca katvā attano ca parassa ca pañcahi khandhehi, chahi āyatanehi cāti ayamattho",
  "anya-e0104n5:77_1": "dīpetabbovāti vuttaṁ. “Ayaṁ kāyo”ti hi vuttāni sanissayāni cakkhādīni attano pañcakkhandhā,",
  "anya-e0104n5:77_2": "“bahiddhā nāmarūpa”nti vuttāni rūpādīni paresaṁ. Tathā ayaṁ kāyo attano cha ajjhattikāni",
  "anya-e0104n5:77_3": "āyatanāni, bahiddhā nāmarūpaṁ paresaṁ bāhirānīti. Aññathā ajjhattikāyatanamatte eva",
  "anya-e0104n5:77_4": "“ayaṁ kāyo”ti vuttena ajjhattikāyatanāneva attano pañcakkhandhā hontīti attano ca",
  "anya-e0104n5:77_5": "paresañca pañcahi khandhehi dīpanā na sambhaveyyāti. Saḷevāyatanānīti saḷeva phassakāraṇāni,",
  "anya-e0104n5:77_6": "yehi kāraṇabhūtehi āyatanehi uppannena phassena phuṭṭho bālo sukhadukkhaṁ paṭisaṁvedeti.",
  "anya-e0104n5:77_7": "Ādi-saddena “etesaṁ vā aññatarena. Avijjānīvaraṇassa, bhikkhave, paṇḍitassa taṇhāya",
  "anya-e0104n5:77_8": "sampayuttassā”tiādi yojetabbaṁ. Imasmiñhi sutte saṅkhāre avijjātaṇhānissite eva katvā",
  "anya-e0104n5:77_9": "kāyaggahaṇena viññāṇanāmarūpasaḷāyatanāni gahetvā tasmiṁ kāye saḷāyatanānaṁ phassaṁ",
  "anya-e0104n5:77_10": "taṁnissitameva katvā vedanāya visesapaccayabhāvaṁ dassentena bhagavatā bālapaṇḍitānaṁ",
  "anya-e0104n5:77_11": "atītaddhāvijjātaṇhāmūlako vedanānto paṭiccasamuppādo dassito. Puna ca bālapaṇḍitānaṁ",
  "anya-e0104n5:77_12": "visesaṁ dassentena –",
  "anya-e0104n5:78_0": "“Yāya ca, bhikkhave, avijjāya nivutassa bālassa, yāya ca taṇhāya sampayuttassa ayaṁ",
  "anya-e0104n5:78_1": "kāyo samudāgato, sā ceva avijjā bālassa appahīnā, sā ca taṇhā aparikkhīṇā. Taṁ kissa",
  "anya-e0104n5:78_2": "hetu? Na, bhikkhave, bālo acari brahmacariyaṁ sammā dukkhakkhayāya. Tasmā bālo kāyassa",
  "anya-e0104n5:78_3": "bhedā kāyūpago hoti, so kāyūpago samāno na parimuccati jātiyā…pe… dukkhasmāti vadāmī”ti –",
  "anya-e0104n5:79_0": "Vedanāpabhavaṁ sāvijjaṁ taṇhaṁ dassetvā, upādānabhave ca tannissite katvā “kāyūpago",
  "anya-e0104n5:79_1": "hotī”tiādinā jātiādike dassentena paccuppannahetusamuṭṭhānato pabhuti ubhayamūlavasena",
  "anya-e0104n5:79_2": "paṭiccasamuppādo vutto, tabbipariyāyena ca paṇḍitassa paccuppannahetuparikkhayato",
  "anya-e0104n5:79_3": "pabhuti ubhayamūlako paṭilomapaṭiccasamuppādoti.",
  "anya-e0104n5:80_0": "587.Pūretunti vaḍḍhetuṁ, upacinitunti attho. Duggatigāmikammassa visesapaccayattā",
  "anya-e0104n5:80_1": "avijjā “avindiyaṁ vindatī”ti vuttā, tathā visesapaccayo vindiyassa na hotīti “vindiyaṁ",
  "anya-e0104n5:80_2": "na vindatī”ti ca. Attanissitāni katvā cakkhuviññāṇādīnaṁ pavattanaṁ uppādanaṁ āyatanaṁ.",
  "anya-e0104n5:80_3": "Sammohabhāveneva anabhisamayabhūtattā aviditaṁ aññātaṁ karoti. Antavirahite javāpetīti",
  "anya-e0104n5:80_4": "vaṇṇāgamavipariyāyavikāravināsadhātuatthavisesayogehi pañcavidhassa niruttilakkhaṇassa",
  "anya-e0104n5:80_5": "vasena a-kāra vi-kāra ja-kāre gahetvā aññesaṁ vaṇṇānaṁ lopaṁ, ja-kārassa ca dutiyassāgamaṁ",
  "anya-e0104n5:80_6": "katvā “avijjā”ti vuttaṁ. Byañjanatthaṁ vatvā sabhāvatthaṁ dassetuṁ “apicā”tiādi vuttaṁ.",
  "anya-e0104n5:80_7": "Cakkhuviññāṇādīnaṁ vatthārammaṇāni “idaṁ vatthu, idaṁ ārammaṇa”nti avijjāya ñātuṁ",
  "anya-e0104n5:80_8": "na sakkāti avijjā tappaṭicchādikā vuttā. Vatthārammaṇasabhāvachādanato eva avijjādīnaṁ",
  "anya-e0104n5:80_9": "paṭiccasamuppādabhāvassa, jarāmaraṇādīnaṁ paṭiccasamuppannabhāvassa ca chādanato",
  "anya-e0104n5:80_10": "paṭiccasamuppādapaṭiccasamuppannacchādanaṁ veditabbaṁ.",
  "anya-e0104n5:81": "Apaccakkhitvāti paccakkhānaṁ akatvā apaṭikkhipitvā. Upakārakaṭṭho paccayaṭṭho yathā piṇḍapātādi sarīrassa.",
  "anya-e0104n5:82_0": "Saṅkhatamabhisaṅkharontīti yathā saṅkhataṁ hoti, evaṁ abhisaṅkharonti. Saṅkhārasaddaggahaṇena",
  "anya-e0104n5:82_1": "āgatā saṅkhārā saṅkhārasaddena āgatasaṅkhārā. Yadipi avijjāpaccayā saṅkhārāpi saṅkhārasaddena",
  "anya-e0104n5:82_2": "āgatā, te pana imissā desanāya padhānāti visuṁ vuttā, tasmā “duvidhā”ti ettha saṅkhārasaddena",
  "anya-e0104n5:82_3": "āgatasaṅkhāresu abhisaṅkharaṇakasaṅkhāraṁ vajjetvā tadaññe saṅkhārasaddena āgatasaṅkhārā",
  "anya-e0104n5:82_4": "yojetabbā. Saṅkhārasaddena āgatasaṅkhārāti vā samudāyo vutto. Tadekadesā ca idha",
  "anya-e0104n5:82_5": "vaṇṇetabbabhāvena gahitā avijjāpaccayā saṅkhārā, tasmā vaṇṇetabbasabbasaṅgāhakavasena",
  "anya-e0104n5:82_6": "duvidhatā vuttāti veditabbā. “Paṭhamaṁ nirujjhati vacīsaṅkhāro”tiādinā vitakkavicāraassāsapassāsasaññāvedanāvacīsaṅkhārādayo",
  "anya-e0104n5:82_7": "vuttā, na avijjāpaccayā saṅkhāresu vuttā kāyasañcetanādayo.",
  "anya-e0104n5:83_0": "Saṅkhatasaṅkhārā nāma yathāsakaṁ paccayehi saṅkhatattā. Satipi paccayanibbattānaṁ",
  "anya-e0104n5:83_1": "sabbesampi saṅkhatabhāve “mametaṁ phala”nti tatthābhimukhena viya kammunā nibbattitattā",
  "anya-e0104n5:83_2": "tebhūmakavipākakaṭattārūpesu sātisayo saṅkhatabhāvoti adhippāyena aṭṭhakathāyaṁ kammanibbattānaṁ",
  "anya-e0104n5:83_3": "abhisaṅkhatasaṅkhāratā vuttā. Pāḷiyaṁ pana tathā āgataṭṭhānassa abhāvato “tepi …pe…",
  "anya-e0104n5:83_4": "ettheva saṅgahaṁ gacchantī”ti vuttaṁ. Aniccā vata saṅkhārāti vuttā ubhuādisamuṭṭhānāpi",
  "anya-e0104n5:83_5": "sabbadhammā. Abhisaṅkharaṇakasaṅkhāroti vuccati attano phalassa abhisaṅkharaṇato.",
  "anya-e0104n5:83_6": "Kāyapayogasamuṭṭhāpanavīriyaṁ kāyikavīriyaṁ. Abhisaṅkhārassāti payogavegassa.",
  "anya-e0104n5:84_0": "Vācaṁ saṅkharotīti vacīsaṅkhāro. Kāyena saṅkharīyatīti kāyasaṅkhāro. Cittena saṅkharīyati,",
  "anya-e0104n5:84_1": "cittaṁ vā saṅkharotīti cittasaṅkhāro. Saṅkhepato pana sabbepi yathārahaṁ saṅkharonti,",
  "anya-e0104n5:84_2": "saṅkharīyantīti ca saṅkhārāti veditabbā. Vuttanti saṅkhāraṭṭhapaccayaṭṭhādimāha.",
  "anya-e0104n5:85_0": "Namatīti ekantasārammaṇatāya ārammaṇābhimukhaṁ namati. Paritassatīti pipāsati, taṇhāparitāpatāya",
  "anya-e0104n5:85_1": "vā vicalati. Upādiyatīti daḷhaṁ ādiyati. Bhavatīti upapattibhavaṁ sandhāyāha. Bhāvayatīti",
  "anya-e0104n5:85_2": "kammabhavaṁ. Cuti khandhānaṁ maraṇanti “maranti etenā”ti vuttaṁ. Dukkhā vedanā uppādadukkhā,",
  "anya-e0104n5:85_3": "ṭhitidukkhāti ca katvā “dvedhā khaṇatī”ti vuttaṁ. Āyāso parissamo visādo.",
  "anya-e0104n5:86_0": "Niddiṭṭhanayadassananti yathāniddiṭṭhavidhisandassanaṁ. Kevala-saddo asammissavācako",
  "anya-e0104n5:86_1": "ca hoti “kevalā sālayo”tiādīsu, niravasesavācako ca “kevalā aṅgamagadhā”tiādīsu,",
  "anya-e0104n5:86_2": "tasmā dvidhāpi atthaṁ vadati. Tattha asammissassāti sukharahitassa. Na hi ettha kiñci",
  "anya-e0104n5:86_3": "uppādavayarahitaṁ atthi. Sakalassāti sabbabhavādigatassa, sabbakālikassa ca.",
  "anya-e0104n5:87_0": "588. “Lakkhaṇekavidhādito”ti ettha ādi-saddo paccekaṁ parisamāpetabboti dassento",
  "anya-e0104n5:87_1": "āha “lakkhaṇādito”ti. Sampayutte, taṁsamaṅgipuggale vā sammohayatīti sammohanarasā.",
  "anya-e0104n5:87_2": "Ārammaṇasabhāvassa chādanaṁ hutvā gayhatīti chādanapaccupaṭṭhānā. “Āsavasamudayā",
  "anya-e0104n5:87_3": "avijjāsamudayo”ti vacanato āsavapadaṭṭhānā. Paṭisandhijananatthaṁ āyūhanti byāpāraṁ",
  "anya-e0104n5:87_4": "karontīti āyūhanarasā. Rāsikaraṇaṁ vā āyūhanaṁ. Cetanāsabhāvattā cetanā hutvā gayhatīti",
  "anya-e0104n5:87_5": "cetanāpaccupaṭṭhānā. Nāmarūpassa purecārikabhāvena pavattatīti pubbaṅgamarasaṁ. Purimabhavena",
  "anya-e0104n5:87_6": "saddhiṁ ghaṭanaṁ hutvā gayhatīti paṭisandhipaccupaṭṭhānaṁ. Viññāṇena saha, aññamaññañca",
  "anya-e0104n5:87_7": "sampayujjatīti sampayogarasaṁ. Samaṁ pakārehi yogo sampayogo. Visuṁ abhāvo avinibbhogo.",
  "anya-e0104n5:87_8": "Rūpaṁ sampayogābhāvato vikiratīti vikiraṇarasaṁ. Tato eva hi pisiyamānā taṇḍulādayo",
  "anya-e0104n5:87_9": "vikiranti, cuṇṇībhūtā viddhaṁsanti, nāmassa kadāci kusalādibhāvopi atthīti tato visesanatthaṁ",
  "anya-e0104n5:87_10": "“abyākatapaccupaṭṭhāna”nti vuttaṁ. “Acetano abyākato”ti ettha viya anārammaṇatā vā",
  "anya-e0104n5:87_11": "abyākatatā daṭṭhabbā. Āyatanalakkhaṇanti ghaṭṭanalakkhaṇaṁ, āyānaṁ tananalakkhaṇaṁ",
  "anya-e0104n5:87_12": "vā. Dassanassa yathāsakaṁ visayaggahaṇassa karaṇato dassanarasaṁ. “Dassanādirasa”nti",
  "anya-e0104n5:87_13": "pana sammohavinodaniyaṁ vuttaṁ. Vatthudvārabhāvapaccupaṭṭhānaṁ yathārahaṁ viññāṇamanoviññāṇadhātūnanti",
  "anya-e0104n5:87_14": "adhippāyo. Vatthuggahaṇañcettha cakkhādipañcakāpekkhaṁ. Akusalavipākupekkhāya aniṭṭhabhāvato",
  "anya-e0104n5:87_15": "dukkhena, itarāya iṭṭhabhāvato sukhena saṅgahitattā “sukhadukkhapaccupaṭṭhānā”ti",
  "anya-e0104n5:87_16": "vuttaṁ. Dukkhasamudayattā hetulakkhaṇā taṇhā. “Tatratatrābhinandinī”ti vacanato abhinandanarasā.",
  "anya-e0104n5:87_17": "Cittassa, puggalassa vā rūpādīsu atittabhāvo hutvā gayhatīti atittabhāvapaccupaṭṭhānā.",
  "anya-e0104n5:87_18": "Amuñcanarasaṁ taṇhādiṭṭhābhinivesavasena. Taṇhādaḷhattaṁ hutvā kāmupādānaṁ, sesāni",
  "anya-e0104n5:87_19": "diṭṭhi hutvā upaṭṭhahantīti taṇhādaḷhattadiṭṭhipaccupaṭṭhānaṁ. Kammupapattibhavavasena",
  "anya-e0104n5:87_20": "bhavassa lakkhaṇādayo yojetabbā.",
  "anya-e0104n5:88_0": "589.Mohādibhāvatoti ettha ādi-saddena ananubodhādīnaṁ saṅgaho. Dukkhādīsu aññāṇavasena",
  "anya-e0104n5:88_1": "appaṭipatti, asubhādīsu subhādivipallāsavasena micchāpaṭipatti. Diṭṭhivippayuttavasena",
  "anya-e0104n5:88_2": "vā appaṭipatti, diṭṭhisampayuttavasena micchāpaṭipatti. Dvārārammaṇatoti dvārato,",
  "anya-e0104n5:88_3": "ārammaṇato ca chasu dvāresu, chasu ārammaṇesu ca pavattanato. Ayaṁ pana vibhāgo na",
  "anya-e0104n5:88_4": "avijjāya eva, aññesupi paṭiccasamuppādaṅgesu arūpadhammānaṁ labbhatīti āha “sabbesupī”ti.",
  "anya-e0104n5:89": "Vipākadhammadhammādibhāvatoti ettha ādi-saddena nevasekkhānāsekkhasaṁyojaniyādibhāve saṅgaṇhāti. Catuyonisaṁvattanatoti catuyonipariyāpannattabhāvanibbattanato.",
  "anya-e0104n5:90": "Lokiyavibhāgādibhāvatoti ettha ādi-saddena abyākatasappaccayasaṅkhatādibhāve saṅgaṇhāti. Sahetukāhetukāditoti ādi-saddena sasaṅkhārāsaṅkhārādibhede saṅgaṇhāti.",
  "anya-e0104n5:91": "Kāmaṁ nāmarūpaṁ paccuppannaddhavasena vuccati, tathāpi yathā paccuppannaṁ, evaṁ atītānāgatampīti addhadvayapariyāpannassāpi nayato gahetabbattā vuttaṁ “atītādito tividha”nti.",
  "anya-e0104n5:92_0": "Sañjātisamosaraṇaṭṭhānatoti viññāṇataṁsampayuttadhammānaṁ uppattipavattidesabhāvato.",
  "anya-e0104n5:92_1": "“Bhūtappasādaviññāṇato”ti pāṭho yutto. “Viññāṇādito”ti pana paṭhanti. Ekasesanayena",
  "anya-e0104n5:92_2": "bāhirāyatanassāpi saṅgahe sati ādi-saddena tassa saṅgahitatā daṭṭhabbā. Nobhayagocaranti",
  "anya-e0104n5:92_3": "manāyatanamāha. Na hi arūpadhammānaṁ desavasena āsannatā, dūratā vā atthi aviggahattā,",
  "anya-e0104n5:92_4": "tasmā manāyatanassa gocaro manāyatanaṁ sampatto, asampatto vāti na vuccati. Phassādīnampīti",
  "anya-e0104n5:92_5": "ettha phasso tāva phusanasabhāvato, lokiyasāsavādibhāvato ca ekavidho. Paṭighasamphassaadhivacanasamphassabhedato,",
  "anya-e0104n5:92_6": "sahetukādibhāvato ca duvidho. Bhavattayapariyāpannato, vedanāttayasampayogato, ahetukaduhetukatihetukato",
  "anya-e0104n5:92_7": "ca tividho. Yonigativasena catubbidho, pañcavidho ca.",
  "anya-e0104n5:93_0": "Vedanā anubhavanalakkhaṇato, lokiyasāsavādibhāvato ca ekavidhā. Pañcadvārikamanodvārikabhedato",
  "anya-e0104n5:93_1": "duvidhā. Sukhādibhedato tividhā. Yonigativasena catubbidhā, pañcavidhā ca. Chaḷārammaṇabhedato chabbidhā.",
  "anya-e0104n5:94_0": "Taṇhā lokassa samudayabhāvato ekavidhā. Duvidhā diṭṭhisampayuttavippayuttabhāvato.",
  "anya-e0104n5:94_1": "Tividhā kāmabhavavibhavataṇhābhedato. Catubbidhā catumaggapaheyyato. Pañcavidhā rūpābhinandanādibhāvato.",
  "anya-e0104n5:94_2": "Chabbidhā chataṇhākāyabhedato.",
  "anya-e0104n5:95": "Upādānaṁ ekavidhaṁ daḷhaggāhabhāvato. Duvidhaṁ taṇhādiṭṭhibhedato. Tividhaṁ bhavattayūpanissayabhāvato. Catubbidhaṁ kāmupādānādibhedato. Pañcavidhaṁ pañcagatisaṁvattanato.",
  "anya-e0104n5:96_0": "Bhavo ekavidho lokiyasāsavādibhāvato. Duvidho kammupapattibhedato. Tividho kāmabhavādibhedato.",
  "anya-e0104n5:96_1": "Catubbidho caturupādānapaccayato. Pañcavidho pañcagatisaṁvattanato. Chabbidho kāmakammabhavādibhedato.",
  "anya-e0104n5:96_2": "Sattavidho sattaviññāṇaṭṭhitisaṅgahato. Aṭṭhavidho caturupādānapaccayakammabhavādibhedato.",
  "anya-e0104n5:96_3": "Navavidho kāmabhavādibhedato.",
  "anya-e0104n5:97_0": "Jāti ekavidhā tattha tattha bhave paṭhamābhinibbattibhāvato. Duvidhā rūpakkhandhasaṅkhārakkhandhasaṅgahato.",
  "anya-e0104n5:97_1": "Tividhā bhavattayapariyāpannato. Yonigativasena catubbidhā, pañcavidhā ca. Iminā",
  "anya-e0104n5:97_2": "nayena jarāmaraṇādīnampi ekavidhādibhāvo veditabbo.",
  "anya-e0104n5:98_0": "590. Sokādīnampi gahitattā aṅgabahuttappasaṅge “dvādasevā”ti aṅgavavatthānaṁ veditabbaṁ.",
  "anya-e0104n5:98_1": "Na hi sokādayo aṅgabhāvena vuttā, phalena pana kāraṇaṁ avijjaṁ mūlaṅgaṁ dassetuṁ",
  "anya-e0104n5:98_2": "te vuttā. Jarāmaraṇabbhāhatassa hi bālassa te sambhavantīti sokādīnaṁ jarāmaraṇakāraṇatā",
  "anya-e0104n5:98_3": "vuttā, na pana “kāyikāya dukkhāya vedanāya phuṭṭho”ti ca sutte jarāmaraṇanimittañca",
  "anya-e0104n5:98_4": "dukkhaṁ saṅgahitanti taṁ tannimittānaṁ jarāmaraṇabbhāhatassa sambhave sādhakabhāvena",
  "anya-e0104n5:98_5": "vuttaṁ. Yasmā pana jarāmaraṇeneva sokādīnaṁ ekasaṅkhepo kato, tasmā tesaṁ jātipaccayatā",
  "anya-e0104n5:98_6": "yujjati. Jarāmaraṇapaccayabhāve hi avijjāya ekasaṅkhepo kātabbo siyā. Jātipaccayā",
  "anya-e0104n5:98_7": "pana jarāmaraṇaṁ, sokādayo ca sambhavantīti tattha jarāmaraṇaṁ ekantikaṁ aṅgabhāvena",
  "anya-e0104n5:98_8": "gahitaṁ. Sokādayo pana rūpabhavādīsu abhāvato anekantikā kevalaṁ pākaṭena phalena",
  "anya-e0104n5:98_9": "avijjānidassanatthaṁ gahitā. Tena anāgate jātiyā sati tato parāya paṭisandhiyā hetuhetubhūtā",
  "anya-e0104n5:98_10": "avijjā dassitāti bhavacakkassa avicchedo dassito hotīti. Suttañca sokādīnaṁ avijjā",
  "anya-e0104n5:98_11": "kāraṇanti etasseva atthassa sādhakaṁ daṭṭhabbaṁ, na sokādīnaṁ bālassa jarāmaraṇanimittatāmattassa.",
  "anya-e0104n5:98_12": "“Assutavā puthujjano”ti hi vacanena avijjā sokādīnaṁ kāraṇanti dassitā, na ca jarāmaraṇanimittameva dukkhaṁ dukkhanti.",
  "anya-e0104n5:99_0": "Aparo nayo jarāmaraṇampi paccayo, aññathā dvādasaṅgāni na paripūrenti. Kassa pana",
  "anya-e0104n5:99_1": "so paccayo? Sokādīnaṁ. Yadi evaṁ kasmā “jarāmaraṇapaccayā sokādayo sambhavantī”ti",
  "anya-e0104n5:99_2": "avatvā “jātipaccayā jarāmaraṇaṁ, sokādayo ca sambhavantī”ti vuttanti? Yasmā tadaññenapi",
  "anya-e0104n5:99_3": "dukkhadhammena phuṭṭhassa te sambhavanti, tasmā appahīnasaṁyojanassāpi tesaṁ tappaccayatā",
  "anya-e0104n5:99_4": "na ekaṁsikāti jātipaccayatāva vuttā. Atha vā jarāmaraṇaggahaṇena upapattibhavo saṅgahito.",
  "anya-e0104n5:99_5": "Upādinnakkhandhaparipāko hi āyuno saṁhāni, indriyānaṁ paripāko ca jarā, tesañca bhedo",
  "anya-e0104n5:99_6": "maraṇanti. Sati ca upapattibhave tattha katupacitaṁ, porāṇaṁ vā kammaṁ kammabhavo,",
  "anya-e0104n5:99_7": "kammādiupaṭṭhāne cutianantaraṁ paṭisandhiṁ janetīti upapattibhavo jātiyā paccayo,",
  "anya-e0104n5:99_8": "tasmā jarāmaraṇampi jātiyā paccayatāya paṭiccasamuppādo. Yasmā pana “bhavapaccayā",
  "anya-e0104n5:99_9": "jātī”ti ettheva upapattibhavassa jātiyā paccayatā saṅgahitā, tasmā vuttapariyāyasaṅgahato",
  "anya-e0104n5:99_10": "ca “jarāmaraṇapaccayā jātī”ti na vuttaṁ. Evaṁ jarāmaraṇassāpi paccayabhāvasiddhito",
  "anya-e0104n5:99_11": "paṭiccasamuppādatāti dvādasaṅgatā vavatthitāti veditabbā. Tenāha “dvādasevā”tiādi.",
  "anya-e0104n5:99_12": "Ayaṁ tāvāti “desanābhedato”tiādinā vuttaṁ atthasaṁvaṇṇanaṁ sandhāyāha.",
  "anya-e0104n5:100": "Avijjāpaccayāsaṅkhārapadakathāvaṇṇanā",
  "anya-e0104n5:101_0": "591.Ayaṁ panāti idāni vakkhamānaṁ. “Katamā ca, bhikkhave, avijjā dukkhe aññāṇa”ntiādinā",
  "anya-e0104n5:101_1": "suttantesu catuṭṭhānikā avijjā vuttāti “suttantapariyāyenā”ti vuttaṁ. Nikkhepakaṇḍe",
  "anya-e0104n5:101_2": "pana suttantesu catūsu ṭhānesu kathitāya eva avijjāya aṭṭhasu ṭhānesu kiccajātito",
  "anya-e0104n5:101_3": "kathitattā tadatthavaṇṇanāvasena vibhāvanaṁ kātuṁ “abhidhammapariyāyenā”ti ārabhitvā",
  "anya-e0104n5:101_4": "“vuttañheta”ntiādi vuttaṁ. Ahāpetvā vibhajitabbaṁ. Vibhajanañhi abhidhammapariyāyo.",
  "anya-e0104n5:101_5": "“Aṭṭhasu ṭhānesu aññāṇa”nti ānetvā taṁ sambandhitabbaṁ. Sesaṭṭhānesūti dukkhasamudayesu,",
  "anya-e0104n5:101_6": "pubbantādīsu ca. Ārammaṇavasenāti ārammaṇakaraṇavasenāpi. Idhāti imasmiṁ “dukkhe",
  "anya-e0104n5:101_7": "aññāṇa”ntiādike pāṭhe. Sāti avijjā. Uppannāti asamūhatuppannā, pageva paccuppannā.",
  "anya-e0104n5:101_8": "“Paṭicchādetvā”ti ettha vuttaṁ paṭicchādanākāraṁ dassetuṁ “yāthāvasarasalakkhaṇaṁ",
  "anya-e0104n5:101_9": "paṭivijjhituṁ na detī”ti vuttaṁ. Rasitabbo paṭivijjhitabbo sabhāvo raso, attano raso",
  "anya-e0104n5:101_10": "saraso, yāthāvo yathābhūto saraso yāthāvasaraso, yo “pīḷanaṭṭho”tiādinā vutto dukkhasaccappabhedā",
  "anya-e0104n5:101_11": "eva ca pubbantādayo, so eva lakkhitabbattā yāthāvasarasalakkhaṇaṁ. Taṁ paṭivijjhituṁ",
  "anya-e0104n5:101_12": "paccakkhato jānituṁ na deti.",
  "anya-e0104n5:102_0": "Tadubhayanti pubbantañceva aparantañca atītaṁ, anāgatañca khandhapañcakaṁ. Pubbantāparantabhāgavantatāya",
  "anya-e0104n5:102_1": "vā paccuppannaddhabhūto majjhanto pubbantāparanto. Ayaṁ avijjā ime saṅkhārāti idappaccayatāpaṭiccasamuppannadhammesu",
  "anya-e0104n5:102_2": "paccakkhato jānanākāradassanaṁ. Etthāti etesu dukkhādīsu. Yadipi avijjā dukkhādīsu",
  "anya-e0104n5:102_3": "ārammaṇakaraṇavasenapi pavattati, yathā pana nirodhamagge ārammaṇaṁ kātuṁ asakkontī",
  "anya-e0104n5:102_4": "te jānitukāmassa tappaṭicchādanavasena, anirodhamaggesu nirodhamaggaggahaṇakāraṇabhāvena",
  "anya-e0104n5:102_5": "ca pavattamānā te yāthāvato paṭivijjhituṁ na deti, evaṁ dukkhādīsupīti veditabbaṁ.",
  "anya-e0104n5:102_6": "Tathā hi vuttaṁ “paṭicchādanavaseneva idhādhippetā”ti. Dukkhādivisayo andhatamakaro,",
  "anya-e0104n5:102_7": "lobhādīnañca andhatamakarānaṁ paccayabhūto adassanākāro aññāṇaṁ.",
  "anya-e0104n5:103_0": "592.Puññādayoti puññābhisaṅkhārādayo. Tattha punāti attano santānaṁ apuññaphalato,",
  "anya-e0104n5:103_1": "dukkhasaṁkilesato ca sodhetīti puññaṁ. Hitasukhajjhāsayena puññaṁ karotīti tannipphādanena",
  "anya-e0104n5:103_2": "kārakassa ajjhāsayaṁ pūreti, pujjabhavaṁ nibbattetīti vā puññaṁ. Iti pūrako, pujjanibbattako",
  "anya-e0104n5:103_3": "ca niruttinayena puññanti veditabbo. Puññañca so attano phalassa abhisaṅkharaṇaṭṭhena",
  "anya-e0104n5:103_4": "abhisaṅkhāro cāti puññābhisaṅkhāro. Puññapaṭipakkhato apuññanti vuttavipariyāyena",
  "anya-e0104n5:103_5": "apuññābhisaṅkhāro veditabbo. Samādhipaccanīkānaṁ atidūratāya na iñjati, aniñjañca",
  "anya-e0104n5:103_6": "bhavaṁ abhisaṅkharotīti āneñjābhisaṅkhāro. Kāyena pavattito, kāyato vā pavatto, kāyassa",
  "anya-e0104n5:103_7": "vā saṅkhāroti kāyasaṅkhāro. Vacīcittasaṅkhāresupi eseva nayo. Tattha paṭhamattiko",
  "anya-e0104n5:103_8": "parivīmaṁsanasuttādivasena gahito. Tattha hi “puññaṁ ce saṅkhāraṁ abhisaṅkharoti,",
  "anya-e0104n5:103_9": "puññūpagaṁ hoti viññāṇa”ntiādinā āgataṁ. Dutiyattiko vibhaṅgasuttavasena. Tattha",
  "anya-e0104n5:103_10": "hi “tayome, bhikkhave, saṅkhārā. Katame tayo? Kāyasaṅkhāro vacīsaṅkhāro cittasaṅkhāro”ti vuttaṁ.",
  "anya-e0104n5:104_0": "Vitthārato panātiādi puññābhisaṅkhārādīnaṁ sarūpato, pabhedato ca vibhāvanaṁ. Bhāvanāvaseneva",
  "anya-e0104n5:104_1": "pavattā, na dānasīlavasenāti tattha labbhamānaṁ puññakiriyavatthuṁ dasseti. Evañca",
  "anya-e0104n5:104_2": "katvā arūpāvacaracetanāpi “bhāvanāvasenevapavattā”ti vuttā. Ye pana “bhāvanāvasenevā”ti",
  "anya-e0104n5:104_3": "avadhāraṇena abhiññācetanaṁ nivattetīti vadanti, tadayuttaṁ tāsampi avijjāpaccayatāya",
  "anya-e0104n5:104_4": "viya puññābhisaṅkhārabhāvassa ca icchitattā. Aññathā abhiññācittuppādassa puññakiriyavatthūsu",
  "anya-e0104n5:104_5": "asaṅgaho eva siyā, na ca yuttaṁ “kusalañca puññakiriyavatthuñca na hotī”ti. Pāṇātipātādīti",
  "anya-e0104n5:104_6": "ādi-saddena na tadavasiṭṭhaakusalakammapathānaṁyeva gahaṇaṁ, atha kho anavasesaakusalakammassāpi gahaṇaṁ daṭṭhabbaṁ.",
  "anya-e0104n5:105_0": "Itaresu panāti kāyasaṅkhārādīsu. Puññābhisaṅkhārādayo pavattamānā imehi dvārehi pavattantīti",
  "anya-e0104n5:105_1": "dvārato pavattidassanatthaṁ. “Samavīsati cetanā”ti kasmā vuttaṁ, yadi kāyavacīviññattiyo",
  "anya-e0104n5:105_2": "samuṭṭhāpentiyo kusalākusalacetanā kāyasaṅkhāro, vacīsaṅkhāroti ca vuccanti, evaṁ",
  "anya-e0104n5:105_3": "sante abhiññācetanāyapi kusalāya tathā pavattāya vacīsaṅkhārabhāvo vattabboti codanaṁ",
  "anya-e0104n5:105_4": "sandhāyāha “abhiññācetanā”tiādi. Etthāti kāyavacīsaṅkhāraggahaṇe, kāyavacīsañcetanāggahaṇe",
  "anya-e0104n5:105_5": "vā. Na gahitāti aṭṭhakathāyaṁ na gahitā “abhiññācetanā viññāṇassa paccayo na hotī”ti.",
  "anya-e0104n5:105_6": "Kasmā pana na hoti, nanu sāpi kusalā, vipākadhammā cāti? Saccametaṁ, anupacchinnataṇhāvijjamāne",
  "anya-e0104n5:105_7": "pana santāne sabyāpārappavattiyā tassā kusalatā, vipākadhammatā ca vuttā, na vipākuppādanena.",
  "anya-e0104n5:105_8": "Sā pana vipākaṁ uppādentī rūpāvacarameva uppādeyya. Na hi aññabhūmikaṁ kammaṁ aññabhūmikaṁ",
  "anya-e0104n5:105_9": "vipākaṁ uppādetīti. Attanā sadisārammaṇaṁ tiṭṭhānikameva ca uppādeyya cittuppādakaṇḍe",
  "anya-e0104n5:105_10": "rūpāvacaravipākassa kammasadisārammaṇasseva vuttattā. Na ca rūpāvacaravipāko parittādiārammaṇo",
  "anya-e0104n5:105_11": "atthi, abhiññācetanā ca parittādiārammaṇāva hoti. Tasmā vipākaṁ na uppādetīti viññāyati.",
  "anya-e0104n5:105_12": "Kasiṇesu ca uppāditassa catutthajjhānasamādhissa ānisaṁsabhūtā abhiññā. Yathāha “so",
  "anya-e0104n5:105_13": "evaṁ samāhite citte”tiādi. Tasmā samādhiphalasadisā sā, na ca phalaṁ deti. Dānasīlānisaṁsabhūto",
  "anya-e0104n5:105_14": "tasmiṁ bhave paccayalābho viyāti sāpi vipākaṁ na uppādetīti.",
  "anya-e0104n5:106_0": "“Yathā ca abhiññācetanā, evaṁ uddhaccacetanāpi na hotī”ti idaṁ uddhaccasahagatadhamme",
  "anya-e0104n5:106_1": "visuṁ uddharitvā “tesaṁ vipāke ñāṇaṁ atthapaṭisambhidā”ti vuttattā vicāretabbaṁ.",
  "anya-e0104n5:106_2": "Sā pana vicāraṇā heṭṭhā khandhaniddesavaṇṇanāyaṁ akusalakathāyaṁ vicāritā evāti tattha",
  "anya-e0104n5:106_3": "vicāritanayeneva veditabbā. Apicettha yadeke vibhajja vadanti, dassanabhāvanānaṁ",
  "anya-e0104n5:106_4": "abhāvepi yesaṁ puthujjanānaṁ, sekkhānañca dassanabhāvanāhi bhavitabbaṁ, tesaṁ taduppattikāle",
  "anya-e0104n5:106_5": "tehi pahātuṁ sakkuṇeyyā akusalā dassanena pahātabbā, bhāvanāya pahātabbāti ca vuccanti.",
  "anya-e0104n5:106_6": "Puthujjanānaṁ pana bhāvanāya abhāvā bhāvanāya pahātabbacintā natthi. Tena tesaṁ pavattamānā",
  "anya-e0104n5:106_7": "dassanena pahātuṁ asakkuṇeyyāpi bhāvanāya pahātabbāti na vuccanti. Yadi vucceyyuṁ,",
  "anya-e0104n5:106_8": "dassanenapahātabbā bhāvanāyapahātabbānaṁ kesañci kenaci kadāci ārammaṇaārammaṇādhipatiupanissayapaccayehi",
  "anya-e0104n5:106_9": "paccayo bhaveyyuṁ? Na ca paṭṭhāne dassanenapahātabbā bhāvanāyapahātabbānaṁ kenaci",
  "anya-e0104n5:106_10": "paccayena paccayoti vuttā. Sekkhānaṁ pana vijjamānā bhāvanāya pahātuṁ sakkuṇeyyāti",
  "anya-e0104n5:106_11": "bhāvanāya pahātabbā. Teneva sekkhānaṁ dassanena pahātabbā, cattattā vantattā muttattā",
  "anya-e0104n5:106_12": "pahīnattā paṭinissaṭṭhattā ukkheṭitattā samukkheṭitattā assāditabbā, abhinanditabbā",
  "anya-e0104n5:106_13": "ca na honti. Pahīnatāya eva somanassahetubhūtā, avikkhepahetubhūtā ca na domanassaṁ,",
  "anya-e0104n5:106_14": "uddhaccañca uppādentīti na te tesaṁ ārammaṇaārammaṇādhipatibhāvaṁ, pakatūpanissayabhāvañca",
  "anya-e0104n5:106_15": "gacchanti. Na hi pahīne upanissāya ariyo rāgādikilese uppādeti.",
  "anya-e0104n5:107_0": "Vuttañhetaṁ “sotāpattimaggena ye kilesā pahīnā, te kilese na puneti na pacceti na",
  "anya-e0104n5:107_1": "paccāgacchati…pe… arahattamaggena…pe… paccāgacchatī”ti. Na ca puthujjanānaṁ dassanena",
  "anya-e0104n5:107_2": "pahātuṁ sakkuṇeyyā, itaresaṁ na kenaci paccayena paccayo hontīti na sakkā vattuṁ",
  "anya-e0104n5:107_3": "“diṭṭhiṁ assādeti abhinandati, taṁ ārabbha rāgo uppajjati, diṭṭhi, vicikicchā, uddhaccaṁ",
  "anya-e0104n5:107_4": "uppajjati. Vicikicchaṁ ārabbha vicikicchā, diṭṭhi, uddhaccaṁ uppajjatī”ti diṭṭhivicikicchānaṁ",
  "anya-e0104n5:107_5": "uddhaccārammaṇapaccayabhāvassa vuttattā. Ettha hi uddhaccanti uddhaccasahagatacittuppādaṁ",
  "anya-e0104n5:107_6": "sandhāya vuttaṁ. Evañca katvā adhipatipaccayaniddese “diṭṭhiṁ garuṁ katvā assādeti",
  "anya-e0104n5:107_7": "abhinandati, taṁ garuṁ katvā rāgo uppajjati, diṭṭhi uppajjatī”ti ettakameva vuttaṁ,",
  "anya-e0104n5:107_8": "na vuttaṁ “uddhaccaṁ uppajjatī”ti. Tasmā dassanabhāvanāhi pahātabbānaṁ atītādibhāvena",
  "anya-e0104n5:107_9": "na vattabbattepi yādisānaṁ tāhi anuppattidhammatā āpādetabbā, tesu puthujjanesu vattamānā",
  "anya-e0104n5:107_10": "dassanaṁ apekkhitvā tena pahātuṁ sakkuṇeyyā dassanena pahātabbā, sekkhesu vattamānā",
  "anya-e0104n5:107_11": "bhāvanaṁ apekkhitvā tāya pahātuṁ sakkuṇeyyā bhāvanāya pahātabbā.",
  "anya-e0104n5:108_0": "Tesu bhāvanāya pahātabbā sahāyavirahā vipākaṁ na janayantīti bhāvanāya pahātabbacetanāya",
  "anya-e0104n5:108_1": "nānākkhaṇikakammapaccayabhāvo na vutto, apekkhitabbadassanabhāvanārahitānaṁ pana",
  "anya-e0104n5:108_2": "puthujjanesu uppajjamānānaṁ sakabhaṇḍe chandarāgādīnaṁ, uddhaccasahagatacittuppādassa",
  "anya-e0104n5:108_3": "ca saṁyojanattayatadekaṭṭhakilesānaṁ anupacchinnatāya aparikkhīṇasahāyānaṁ vipākuppādanaṁ",
  "anya-e0104n5:108_4": "na sakkā paṭisedhitunti uddhaccasahagatadhammānaṁ vipāko vibhaṅge vutto. Yadi evaṁ,",
  "anya-e0104n5:108_5": "apekkhitabbadassanabhāvanārahitānaṁ akusalānaṁ nevadassanena-nabhāvanāyapahātabbatāya",
  "anya-e0104n5:108_6": "navattabbatā āpajjatīti? Nāpajjati, appahātabbānaṁ “nevadassanena-nabhāvanāya pahātabbā”ti",
  "anya-e0104n5:108_7": "vuttattā, appahātabbaviruddhasabhāvattā ca akusalānaṁ.",
  "anya-e0104n5:109_0": "Evampi te imasmiṁ tike “navattabbā”ti vattabbā āpajjantīti? Nāpajjanti, cittuppādakaṇḍe",
  "anya-e0104n5:109_1": "dassitānaṁ dvādasaakusalacittuppādānaṁ dvīhi padehi saṅgahitattā. Yathā hi dhammavasena",
  "anya-e0104n5:109_2": "sabbe saṅkhatadhammā saṅgahitāti uppannattike kālavasena asaṅgahitāpi atītā “navattabbā”ti",
  "anya-e0104n5:109_3": "na vuttā cittuppādarūpabhāvena gahitesu navattabbassa abhāvā, evamidhāpi cittuppādabhāvena",
  "anya-e0104n5:109_4": "gahitesu navattabbassa asaṅgahitassa abhāvā navattabbatā navuttāti veditabbā. Yattha",
  "anya-e0104n5:109_5": "hi cittuppādo koci niyogato navattabbo atthi, tattha tesaṁ catuttho koṭṭhāso atthīti",
  "anya-e0104n5:109_6": "yathāvuttapadesu viya tatthāpi bhinditvā bhajāpetabbacittuppāde bhinditvā bhajāpeti",
  "anya-e0104n5:109_7": "“siyā navattabbā parittārammaṇā”tiādinā. Tadabhāvā uppannattike, idha ca tathā na vuttā.",
  "anya-e0104n5:110_0": "Atha vā yathā sappaṭighehi samānasabhāvattā rūpadhātuyaṁ tayo mahābhūtā sappaṭighāti",
  "anya-e0104n5:110_1": "vuttā. Yathāha “asaññasattānaṁ anidassanasappaṭighaṁ ekaṁ mahābhūtaṁ paṭicca dve",
  "anya-e0104n5:110_2": "mahābhūtā, dve mahābhūte paṭicca ekaṁ mahābhūta”nti, evaṁ puthujjanānaṁ pavattamānā",
  "anya-e0104n5:110_3": "bhāvanāya pahātabbasamānasabhāvā bhāvanāya pahātabbāti vucceyyunti? Natthi navattabbatāpasaṅgo.",
  "anya-e0104n5:110_4": "Evañca sati puthujjanānaṁ pavattamānāpi bhāvanāya pahātabbā sakabhaṇḍe chandarāgādayo",
  "anya-e0104n5:110_5": "parabhaṇḍe chandarāgādīnaṁ upanissayapaccayo, rāgo ca rāgadiṭṭhīnaṁ adhipatipaccayoti",
  "anya-e0104n5:110_6": "ayamattho laddho hoti. Yathā pana aphoṭṭhabbattā rūpadhātuyaṁ tayo mahābhūtā na paramatthato",
  "anya-e0104n5:110_7": "sappaṭighā, evaṁ apekkhitabbabhāvanārahitā puthujjanesu vattamānā sakabhaṇḍe chandarāgādayo",
  "anya-e0104n5:110_8": "na paramatthato bhāvanāya pahātabbāti bhāvanāya pahātabbānaṁ nānākkhaṇikakammapaccayatā",
  "anya-e0104n5:110_9": "na vuttā. Na ca dassanenapahātabbā bhāvanāyapahātabbānaṁ kenaci paccayena paccayoti",
  "anya-e0104n5:110_10": "vuttā. Ye hi dassanena pahātabbapaccayā kilesā, na te dassanato uddhaṁ pavattanti.",
  "anya-e0104n5:110_11": "Dassanena pahātabbapaccayassapi pana uddhaccasahagatassa sahāyavekallamattameva dassanena",
  "anya-e0104n5:110_12": "kataṁ, na tassa koci bhāvo dassanena anuppattidhammataṁ āpāditoti tassa ekantabhāvanāyapahātabbatā",
  "anya-e0104n5:110_13": "vuttā. Tasmā tassa tādisasseva sati sahāye vipākuppādanavacanaṁ, asati ca vipākānuppādanavacanaṁ na virujjhatīti.",
  "anya-e0104n5:111_0": "Tayidaṁ sabbaṁ tesaṁ ācariyānaṁ ahopurisikāmattanti apare. Kasmā? Uddhaccasahagatassa",
  "anya-e0104n5:111_1": "ekantena bhāvanāya pahātabbattā. Evañhi vuttaṁ bhagavatā “katame dhammā bhāvanāya",
  "anya-e0104n5:111_2": "pahātabbā? Uddhaccasahagato cittuppādo”ti. Yadi hi taṁ icchitaṁ siyā, yathā atītārammaṇattike",
  "anya-e0104n5:111_3": "“niyogā anāgatārammaṇā natthī”ti vatvā vibhajja vuttaṁ, evamidhāpi “niyogā bhāvanāya",
  "anya-e0104n5:111_4": "pahātabbā natthī”ti vatvā “uddhaccasahagato siyā bhāvanāya pahātabbo, siyā na vattabbo”ti",
  "anya-e0104n5:111_5": "vadeyya. Yā ca taṁ samatthentena “yadi vucceyyu”ntiādinā yutti vuttā, sāpi ayutti.",
  "anya-e0104n5:111_6": "Kasmā? Yasmā dassanena pahātabbārammaṇānaṁ rāgadiṭṭhivicikicchāuddhaccānaṁ dassanena",
  "anya-e0104n5:111_7": "pahātabbabhāvo eva icchitoti. Yaṁ pana uddhaccaggahaṇena pāḷiyaṁ uddhaccasahagato",
  "anya-e0104n5:111_8": "cittuppādo vuttoti vatvā taṁ sādhetuṁ adhipatipaccayaniddese uddhaccassa anuddharaṇaṁ",
  "anya-e0104n5:111_9": "nibandhanaṁ vuttaṁ, tampi anibandhanaṁ paṭṭhāne sāvasesapāṭhadassanato. Tathā hi",
  "anya-e0104n5:111_10": "“atīto dhammo paccuppannassa dhammassa, anāgato dhammo paccuppannassa dhammassa ārammaṇapaccayena",
  "anya-e0104n5:111_11": "paccayo”ti etesaṁ vibhaṅge cetopariyañāṇaggahaṇaṁ katvā “paccuppanno dhammo paccuppannassa",
  "anya-e0104n5:111_12": "dhammassā”ti etassa vibhaṅge labbhamānampi na uddhaṭaṁ.",
  "anya-e0104n5:112_0": "Bhāvanāya pahātabbassa vipākadānaṁ pati dassanena pahātabbassa sahāyabhāvūpagamanaṁ",
  "anya-e0104n5:112_1": "vicāretabbaṁ. Kiṁ avijjādi viya dānasīlādīnaṁ uppattiyāyeva vipākadānasāmatthiyā",
  "anya-e0104n5:112_2": "ṭhānavasena dassanenapahātabbaṁ bhāvanāyapahātabbassa sahāyabhāvaṁ upagacchati, udāhu",
  "anya-e0104n5:112_3": "kilesā viya kammassa paṭisandhidānaṁ patīti? Kiñcettha – yadi tāva purimo pakkho",
  "anya-e0104n5:112_4": "pahīnadassanappahātabbattā sekkhasantāne pavattino bhāvanāpahātabbassa kiriyabhāvo",
  "anya-e0104n5:112_5": "āpajjati pahīnāvijjātaṇhāmāne santāne pavattadānādi viya. Atha dutiyo, tassāpi dassanenapahātabbatā",
  "anya-e0104n5:112_6": "āpajjati apāyagamanīyasabhāvānativattanato, tasmā heṭṭhā vicāritanayeneva uddhaccasahagatassa",
  "anya-e0104n5:112_7": "vipākadānaṁ pati pāḷiyā, aṭṭhakathāya ca avirujjhanavasenettha atthavinicchayo veditabbo.",
  "anya-e0104n5:113_0": "Sāpīti uddhaccacetanāpi. Viññāṇassa paccayabhāveti sampuṇṇassa vipākaviññāṇassa paccayabhāve.",
  "anya-e0104n5:113_1": "Yadi apanetabbā, kasmā “samavīsati cetanā”ti vuttanti tassa kāraṇaṁ dassento āha",
  "anya-e0104n5:113_2": "“avijjāpaccayā pana sabbāpetā hontī”ti. Abhiññācetanāyapi paccayabhāvaṁ dasseti.",
  "anya-e0104n5:113_3": "Yadi evaṁ abhiññācetanāya saha ekavīsatīti vattabbaṁ, na, tathā avacanassa vuttakāraṇattā.",
  "anya-e0104n5:113_4": "Taṁ pana itarāvacanassāpi kāraṇanti samānarūpāya ekissā avacane yaṁ kāraṇaṁ apekkhitvā",
  "anya-e0104n5:113_5": "ekā na vuttā, tena kāraṇena vuttāyapi avattabbataṁ dasseti. Ayaṁ tikoti kāyasaṅkhārattiko.",
  "anya-e0104n5:113_6": "Purimattikanti puññābhisaṅkhārattikaṁ. Pavisatīti kathaṁ pavisati. Puññābhisaṅkhāro",
  "anya-e0104n5:113_7": "hi aṭṭhakāmāvacaracetanāpabhedo kāyaduccaritato viramantassa siyā kāyasaṅkhāro, vacīduccaritato",
  "anya-e0104n5:113_8": "viramantassa siyā vacīsaṅkhāro, manodvāre pana uppannā terasapi cetanā puññābhisaṅkhāro",
  "anya-e0104n5:113_9": "ca hoti cittasaṅkhāro ca. Apuññābhisaṅkhāropi kāyaduccaritavasena pavattiyaṁ siyā",
  "anya-e0104n5:113_10": "kāyasaṅkhāro, vacīduccaritavasena pavattiyaṁ siyā vacīsaṅkhāro, dve dvārāni muñcitvā",
  "anya-e0104n5:113_11": "manodvāre pavattiyaṁ siyā cittasaṅkhāro, āneñjābhisaṅkhāro cāti evaṁ dutiyattiko",
  "anya-e0104n5:113_12": "purimattikameva pavisati. Tena vuttaṁ “atthato puññābhisaṅkhārādīnaṁyeva vasena avijjāya",
  "anya-e0104n5:113_13": "paccayabhāvo veditabbo”ti.",
  "anya-e0104n5:114_0": "593.Avijjābhāvebhāvatoti avijjāya atthibhāve saṅkhārānaṁ bhāvato. Na hi avijjāya",
  "anya-e0104n5:114_1": "asati kadāci saṅkhārā sambhavanti. Idāni taṁ avijjāya bhāvaṁ dassento “aññāṇaṁ appahīnaṁ",
  "anya-e0104n5:114_2": "hotī”ti āha. Tena maggena anirodho idha avijjāya atthibhāvo, na dharamānatā evāti",
  "anya-e0104n5:114_3": "dasseti. Svāyamattho heṭṭhā vibhāvitoyeva. “Avijjāsaṅkhāta”nti ca iminā ñāṇābhāvādiṁ",
  "anya-e0104n5:114_4": "nivatteti. Ayañhi a-kāro “ahetukā dhammā abhikkhuko āvāso”tiādīsu taṁyoganivattiyaṁ",
  "anya-e0104n5:114_5": "dissati. Abhāvo hettha dīpito. “Appaccayā dhammā”ti taṁsambandhitānivattiyaṁ. Paccayuppannañhi",
  "anya-e0104n5:114_6": "paccayasambandhīti appaccayuppannattāti taṁsambandhitā ettha jotīyati. “Anidassanā",
  "anya-e0104n5:114_7": "dhammā”ti taṁsabhāvanivattiyaṁ. Nidassanañhi daṭṭhabbatā. Atha cakkhuviññāṇaṁ nidassanaṁ",
  "anya-e0104n5:114_8": "na passatīti taggahetabbatānivattiyaṁ. Tathā “anāsavā dhammā”ti. “Appaṭighā dhammā,",
  "anya-e0104n5:114_9": "anārammaṇā dhammā”ti taṁkiccanivattiyaṁ. “Arūpino dhammā, acetasikā dhammā”ti tabbhāvanivattiyaṁ.",
  "anya-e0104n5:114_10": "Tadaññathā hi ettha pakāsīyati. “Amanusso”ti tabbhāvamattanivattiyaṁ. Manussattamattaṁ",
  "anya-e0104n5:114_11": "natthi, aññaṁ samānanti sadisatā hettha sūcīyati. “Assamaṇo samaṇapaṭiñño, aputto”ti",
  "anya-e0104n5:114_12": "tathā sambhāvanīyaguṇanivattiyaṁ. Garahā hi ettha ñāyati. “Kacci bhoto anāmayaṁ,",
  "anya-e0104n5:114_13": "anudarā kaññā”ti tadanappabhāvanivattiyaṁ. “Anuppannā dhammā”ti taṁsadisabhāvanivattiyaṁ.",
  "anya-e0104n5:114_14": "Atītānañhi uppannapubbattā, uppādidhammānañca paccayekadesanibbattiyā āraddhuppādabhāvā,",
  "anya-e0104n5:114_15": "kālavinimuttassa ca vijjamānattā uppannānukūlatā, pageva paccuppannānanti tabbidhurabhāvo",
  "anya-e0104n5:114_16": "ettha viññāyati. “Asekkhā dhammā”ti tadapariyosānanivattiyaṁ. Tanniṭṭhānañhettha",
  "anya-e0104n5:114_17": "pakāsīyati. Imesaṁ pana atthānaṁ asambhavato pārisesena yathā kusalapaṭipakkhā dhammā",
  "anya-e0104n5:114_18": "akusalā, evaṁ vijjāpaṭipakkhā avijjāti katvā ñāṇapaṭipakkho dhammo aññāṇanti veditabbaṁ.",
  "anya-e0104n5:115_0": "Sukhasaññāyagahetvā dukkhadukkhavipariṇāmadukkhasaṅkhāradukkhatāhi viññūhi dukkhantveva",
  "anya-e0104n5:115_1": "gahetabbaṁ saṁsāradukkhaṁ sukhanti saññāya abhinivisitvā, etena tattha taṇhāpavattiṁ",
  "anya-e0104n5:115_2": "dasseti. Ārabhatīti nibbatteti. Taṇhāparikkhāreti taṇhāya “sukhaṁ subha”ntiādinā",
  "anya-e0104n5:115_3": "saṅkhate parikkhate, alaṅkateti attho. Taṇhā hi dukkhassa samudayoti ajānanto bālo",
  "anya-e0104n5:115_4": "“aho vatāhaṁ kāyassa bhedā paraṁ maraṇā khattiyamahāsālānaṁ sahabyataṁ upapajjeyya”ntiādinā",
  "anya-e0104n5:115_5": "paritassanto kāyasaṅkhāre parikkharoti. Taṇhāparikkhāreti vā taṇhāya parivārabhūte.",
  "anya-e0104n5:115_6": "Taṇhāvatthuṁ hi cakkhādiṁ, rūpādiñca abhisaṅkharitvā taṁsamaṅgīnaṁ dentā saṅkharā",
  "anya-e0104n5:115_7": "taṇhāya upanentā tassā parivārā viya hontīti. Gativisese brahmalokādike. Anekasatapasubaddhabhiṁsano",
  "anya-e0104n5:115_8": "vājapeyyādiko yañño. Amaraṇatthāti gahitā dukkarakiriyā amaratapo. Amaro vā devo",
  "anya-e0104n5:115_9": "vā bhaveyyaṁ, devaññataro vāti pavattitā vatacariyā amaratapo. Dukkhattā vā maro",
  "anya-e0104n5:115_10": "mārako tapo amaratapo. Diṭṭhe adiṭṭhasaddo viya mare amarasaddo daṭṭhabbo.",
  "anya-e0104n5:116_0": "Jātiādipapātadukkhajananato maruppapātasadisatā puññābhisaṅkhārassa vuttā. “Mahāpariḷāhajanika”nti",
  "anya-e0104n5:116_1": "iminā anudahanaṭṭhena tiṇukkāsadisataṁ puññaphalassa dasseti. Appassādatañcāti ca-saddena",
  "anya-e0104n5:116_2": "adhikuṭṭanavinivijjhanaaṅgapaccaṅgapalibhañjanādiṁ saṅgaṇhāti. Tappaccayanti tassa",
  "anya-e0104n5:116_3": "vipariṇāmadukkhasabhāvassa sugatiphalassa paccayabhūtaṁ. Ramaṇīyabhāvena ca assādabhāvena",
  "anya-e0104n5:116_4": "ca gayhamānaṁ puññaphalaṁ dīpasikhāmadhulittasatthadhārāsadisaṁ. Tadattho ca puññābhisaṅkhāro",
  "anya-e0104n5:116_5": "taṁnipātalehanasadiso vutto. “Sukho imissā paribbājikāya taruṇāya mudukāya lomasāya",
  "anya-e0104n5:116_6": "bāhāya samphasso”tiādinā sukhasaññāya asubhabhāvassa asallakkhaṇeneva ekaccakāmaparibhogoti",
  "anya-e0104n5:116_7": "bālo viya gūthakīḷanaṁ, kilesābhibhūtatāya kodhāratiabhibhūto asavaso maritukāmo",
  "anya-e0104n5:116_8": "viya visakhādanaṁ sampati kiriyākhaṇe, āyatiṁ phalakkhaṇe ca jigucchanīyaṁ, dukkhañca",
  "anya-e0104n5:116_9": "apuññābhisaṅkhāraṁ ārabhati. Lobhasahagatassa vā gūthakīḷanasadisatā, dosasahagatassa",
  "anya-e0104n5:116_10": "visakhādanasadisatā yojetabbā. Sabhayassāpi pisācanagarassa kāmaguṇasamiddhiyā sukhavipallāsahetubhāvo",
  "anya-e0104n5:116_11": "viya āruppavipākānaṁ nirantaratāya, anupalakkhiyamānauppādavayānaṁ dīghasantānatāya",
  "anya-e0104n5:116_12": "agayhamānavipariṇāmānaṁ saṅkhāravipariṇāmadukkhabhūtānampi niccādivipallāsahetubhāvoti,",
  "anya-e0104n5:116_13": "tesaṁ pisācanagarasadisatā, tadabhimukhagamanasadisatā ca āneñjābhisaṅkhārassa yojetabbā.",
  "anya-e0104n5:117_0": "Avijjābhāvatova saṅkhārabhāvo, na abhāvatoti saṅkhārānaṁ avijjāpaccayabhāve saṅkhepena",
  "anya-e0104n5:117_1": "anvayato, byatirekato ca vuttamatthaṁ suttena samatthetuṁ “vuttampi ceta”ntiādinā",
  "anya-e0104n5:117_2": "suttapadaṁ ābhataṁ. Tattha avidvāti aviddasu. Avijjāgatoti avijjāya samannāgato,",
  "anya-e0104n5:117_3": "appahīnāvijjoti adhippāyo.",
  "anya-e0104n5:118": "Paṭṭhānapaccayakathāvaṇṇanā",
  "anya-e0104n5:119_0": "594.Tāvāti vattabbantarāpekkho nipāto, tena “avijjā saṅkhārānaṁ paccayo”ti idaṁ tāva",
  "anya-e0104n5:119_1": "siddhaṁ, idaṁ pana aparaṁ vattabbanti dasseti. “Idaṁ pana vattabba”nti yamatthaṁ",
  "anya-e0104n5:119_2": "sandhāya vuttaṁ, taṁ dassetuṁ paccayadhammā nāma yesaṁ paccayā honti, yathā vā paccayā",
  "anya-e0104n5:119_3": "honti, tadubhayesaṁ bahubhāvato anekadhāva paccayā hontīti avijjāyapi taṁ āsaṅkanto",
  "anya-e0104n5:119_4": "pucchi “katamesaṁ saṅkhārānaṁ kathaṁ paccayo hotī”ti, puññābhisaṅkhārādayo bahū saṅkhārā",
  "anya-e0104n5:119_5": "vuttā. Avijjā ca tesaṁ paccayo hoti, na sabbesaṁ ekadhāva hoti, tasmā imesaṁ saṅkhārānaṁ",
  "anya-e0104n5:119_6": "evaṁ paccayo hotīti idaṁ vattabbanti attho. Tatrāti tasmiṁ paccayabhāve. Yadipi “katamesaṁ",
  "anya-e0104n5:119_7": "saṅkhārāna”ntiādinā asādhāraṇato pucchā āraddhā, ekadesena pana samudāyopalakkhaṇametanti",
  "anya-e0104n5:119_8": "dvādasannaṁ paṭiccasamuppādaṅgānaṁ yathāsakaṁ paccayuppannānaṁ paccayabhāvo vattabboti",
  "anya-e0104n5:119_9": "taṁ dassetuṁ, avijjāya vā paccayabhāve pucchite tappasaṅgena sabbesampi paccayadhammānaṁ",
  "anya-e0104n5:119_10": "paccayabhāvaṁ visajjetukāmo paccaye tāva pāḷinayeneva dassetuṁ “bhagavatā hī”tiādi",
  "anya-e0104n5:119_11": "āraddhaṁ. Tattha ca bhagavatā catuvīsati paccayā vuttāti sambandho. Tesaṁ vasena",
  "anya-e0104n5:119_12": "avijjādīnaṁ paccayabhāvo veditabboti adhippāyo.",
  "anya-e0104n5:120_0": "“Hetu ca so paccayo cā”ti iminā vacanena hetuno, adhipatipaccayādibhūtassa ca gahaṇaṁ",
  "anya-e0104n5:120_1": "siyāti taṁ nivārento āha “hetu hutvā paccayo”ti. Evampi so eva doso āpajjatīti puna",
  "anya-e0104n5:120_2": "āha “hetubhāvena paccayoti vuttaṁ hotī”ti. Tena na idha hetusaddena dhammaggahaṇaṁ",
  "anya-e0104n5:120_3": "kataṁ, atha kho dhammassa sattiviseso gahitoti dasseti. Tassa hi paccayasaddassa",
  "anya-e0104n5:120_4": "ca samānādhikaraṇataṁ sandhāya “hetu ca so paccayo ca, hetu hutvā paccayo”ti ca vuttaṁ.",
  "anya-e0104n5:120_5": "Evañca katvā parato pāḷiyaṁ “hetū hetu…pe… hetupaccayena paccayo”tiādinā tena tena",
  "anya-e0104n5:120_6": "hetubhāvādiupakārena tassa tassa dhammassa upakārakattaṁ vuttaṁ. Abhidhammaṭṭhakathāyaṁ",
  "anya-e0104n5:120_7": "pana “yo hi dhammo yaṁ dhammaṁ appaccakkhāya tiṭṭhati vā uppajjati vā, so tassa paccayo”ti,",
  "anya-e0104n5:120_8": "“mūlaṭṭhena upakārako dhammo hetupaccayo”ti ca evamādinā dhammapaṭṭhānaniddesena",
  "anya-e0104n5:120_9": "dhammato aññā dhammasatti nāma natthīti dhammeheva dhammasattivibhāvanaṁ katanti",
  "anya-e0104n5:120_10": "daṭṭhabbaṁ. Idhāpi vā “hetu ca so paccayo cā”ti dhammeneva dhammasattiṁ dasseti.",
  "anya-e0104n5:120_11": "Na hi “hetupaccayo”tiādiko uddeso kusalādiuddeso viya dhammappadhāno, atha kho dhammānaṁ",
  "anya-e0104n5:120_12": "upakārakabhāvappadhānoti.",
  "anya-e0104n5:121_0": "“Eseva nayo”ti iminā tabbhāvena paccayabhāvaṁ ārammaṇādīsu atidisati “ārammaṇañca",
  "anya-e0104n5:121_1": "taṁ paccayo cāti ārammaṇapaccayo, ārammaṇaṁ hutvā paccayo, ārammaṇabhāvena paccayoti",
  "anya-e0104n5:121_2": "attho”ti, na kammadhārayamattaṁ.",
  "anya-e0104n5:122_0": "595.Vacanāvayavoti sādhanāvayavaṁ sandhāyāha. Vacanasabhāvañhi sādhanaṁ paresaṁ aviditatthañāpanato",
  "anya-e0104n5:122_1": "loke sādhananti pākaṭaṁ paññātaṁ. Tathā hi naṁ avayavalakkhaṇaṁ, vacanasabhāvañca",
  "anya-e0104n5:122_2": "sādhanaṁ, avayavapakkhādīni vacanāni sādhananti ca ñāyavādino vadanti. Paṭiññā, hetūtiādīsūti",
  "anya-e0104n5:122_3": "paṭiññā, hetu, udāharaṇa, upanaya, nigamanāni. Udāharaṇasādhammiyā sādhyasādhanaṁ",
  "anya-e0104n5:122_4": "hetu. Virūpo hetūti ca evamādīsu kāraṇaṁ yaṁ kiñci kāraṇalakkhaṇaṁ, sampāpakalakkhaṇampi",
  "anya-e0104n5:122_5": "vā. Ādi-saddena tassāpi saṅgahetabbatāya, ñāpakalakkhaṇaṁ pana vacanāvayavaggahaṇena",
  "anya-e0104n5:122_6": "gahitaṁ. Kāmaṁ mūlampi kāraṇalakkhaṇaṁ kāraṇameva, kāraṇanti panettha paccayahetu",
  "anya-e0104n5:122_7": "gahito. Mūlanti hetuhetūti kāraṇavisesavisayattā mūlassa visuṁ gahaṇaṁ. Etīti etassa",
  "anya-e0104n5:122_8": "atthavacanaṁ vattatīti, tañca uppattiṭṭhitīnaṁ sādhāraṇavacanaṁ. Tenevāha “tiṭṭhati",
  "anya-e0104n5:122_9": "vā uppajjati vā”ti. Ekacco hi paccayo ṭhitiyā eva upakārako hoti yathā pacchājātapaccayo,",
  "anya-e0104n5:122_10": "ekacco uppattiyā eva yathā anantarādiko, ekacco ubhayassa yathā hetuādayo.",
  "anya-e0104n5:123_0": "Upakārakalakkhaṇoti ca dhammena dhammasattiṁ upakāraṁ dassetīti daṭṭhabbaṁ. Hinoti",
  "anya-e0104n5:123_1": "patiṭṭhāti etthāti hetu, anekatthattā dhātusaddānaṁ hi-saddo mūlasaddo viya patiṭṭhattho",
  "anya-e0104n5:123_2": "veditabbo. Hinoti vā etena kammanidānabhūtena uddhaṁ ojaṁ atiharantena mūlena viya",
  "anya-e0104n5:123_3": "pādapo tappaccayaṁ phalaṁ gacchati pavattati vuddhiṁ viruḷhiṁ āpajjatīti hetu. Attano",
  "anya-e0104n5:123_4": "phalaṁ karotīti kāraṇaṁ. Nidadāti dassentaṁ viya hotīti nidānaṁ. Sambhavati taṁ etasmāti",
  "anya-e0104n5:123_5": "sambhavo. Pabhavati etasmāti pabhavoti paccayahetusaddehi itaresampi samānatthatā",
  "anya-e0104n5:123_6": "veditabbā. Evaṁ santepi kāraṇavisesavisayo hetusaddo, kāraṇasāmaññavisayo paccayasaddoti",
  "anya-e0104n5:123_7": "dassento “mūlaṭṭhenā”tiādimāha. Hetuattho, paccayaṭṭho ca heṭṭhā papañcavasena vuttoti",
  "anya-e0104n5:123_8": "taṁ saṅkhippaṁ dassento āha “saṅkhepato…pe… hetupaccayo”ti.",
  "anya-e0104n5:124_0": "Yathā sālivīhibījādīni taṁtaṁosadhīnaṁ sālivīhiādibhāvassa sādhakāni, maṇiādippabhāvatthūni",
  "anya-e0104n5:124_1": "ca nīlādivaṇṇāni nīlādippabhāsādhakāni, evaṁ hetupaccayo yathārahaṁ attanā sampayuttadhammānaṁ",
  "anya-e0104n5:124_2": "kusalādibhāvassa sādhakoti imamatthaṁ dasseti “so sāliādīna”ntiādinā. Ācariyānanti",
  "anya-e0104n5:124_3": "ca revatācariyaṁ sandhāyāha. Evaṁ santeti hetupaccayo yadi kusalādibhāvasādhako,",
  "anya-e0104n5:124_4": "evaṁ sati. Na sampajjati na sijjhati. Yathā kusalākusalahetu taṁsamuṭṭhānarūpassa",
  "anya-e0104n5:124_5": "kusalākusalabhāvāya na pariyatto, evaṁ abyākatopi hetu taṁsamuṭṭhānarūpassa abyākatabhāvāya.",
  "anya-e0104n5:124_6": "Sabhāveneva hi taṁ abyākatanti āha “na hi so tesaṁ kusalādibhāvaṁ sādhetī”ti. Hetupaccayo",
  "anya-e0104n5:124_7": "ca tesaṁ hotiyevāti āha “na ca paccayo na hotī”ti. Idāni tamatthaṁ pāḷiyā samatthetuṁ",
  "anya-e0104n5:124_8": "“vuttañheta”ntiādi vuttaṁ. Vinā etenāti etena hetunā abyākatabhāvasādhakena vinā",
  "anya-e0104n5:124_9": "ahetukattā, abyākatabhāvo siddho sabhāvenevāti adhippāyo.",
  "anya-e0104n5:125_0": "“Yoniso, bhikkhave, manasi karoto anuppannā ceva kusalā dhammā uppajjanti, uppannā",
  "anya-e0104n5:125_1": "ca kusalā dhammā abhivaḍḍhantī”tiādi vacanehi kusalabhāvassa yonisomanasikārappaṭibaddhatā",
  "anya-e0104n5:125_2": "siddhāti āha “yonisomanasikārappaṭibaddho kusalabhāvo”ti. Eteneva akusalaabyākatabhāvāpi",
  "anya-e0104n5:125_3": "kusalabhāvo viya na hetupaṭibaddhāti dassitaṁ hoti. Yaṁ paneke maññeyyuṁ “ahetukahetussa",
  "anya-e0104n5:125_4": "akusalabhāvo viya sahetukahetūnampi sabhāvatova kusalādibhāvo, aññesaṁ taṁsampayuttānaṁ",
  "anya-e0104n5:125_5": "hetupaṭibaddho”ti, tassa uttaraṁ vattuṁ “yadi cā”tiādimāha. Alobho kusalo vā siyā",
  "anya-e0104n5:125_6": "abyākato vāti yadi alobho sabhāvato kusalo, so kusalasabhāvattā abyākato na siyā.",
  "anya-e0104n5:125_7": "Atha abyākato taṁsabhāvattā kusalo na siyā alobhasabhāvassa adosattābhāvo viya. Yasmā",
  "anya-e0104n5:125_8": "pana ubhayathāpi hoti, tasmā yathā ubhayathā hontesu saddhādīsu sampayuttesu hetupaṭibaddhaṁ",
  "anya-e0104n5:125_9": "kusalādibhāvaṁ pariyesetha, na sabhāvato, evaṁ hetūsupi kusalāditā aññapaṭibaddhā",
  "anya-e0104n5:125_10": "pariyesitabbā, na sabhāvatoti yaṁ vuttaṁ “sampayuttahetūsu sabhāvatova kusalādibhāvo”ti,",
  "anya-e0104n5:125_11": "taṁ na yujjati. Sā pana pariyesiyamānā yonisomanasikārādipaṭibaddhā hotīti hetūsu",
  "anya-e0104n5:125_12": "viya sampayuttesupi yonisomanasikārādipaṭibaddho kusalādibhāvo, na hetupaṭibaddhoti",
  "anya-e0104n5:125_13": "siddhaṁ hotīti adhippāyo.",
  "anya-e0104n5:126_0": "Viruḷhamūlā viyāti etena mūlāni viya mūlānīti dasseti. Tenevāha “suppatiṭṭhitabhāvasādhanenā”ti.",
  "anya-e0104n5:126_1": "Svāyaṁ “kusalo dhammo kusalassa, kusalo dhammo abyākatassa, kusalo dhammo kusalābyākatassa,",
  "anya-e0104n5:126_2": "akusalo dhammo akusalassa, akusalo dhammo abyākatassa, akusalo dhammo akusalābyākatassa,",
  "anya-e0104n5:126_3": "abyākato dhammo abyākatassā”ti evaṁ sattadhā pañhāvāre niddiṭṭho. Yaṁ pana vuttaṁ",
  "anya-e0104n5:126_4": "hetukiccaṁ dassentena “hetū hetusampayuttakānaṁ dhammānaṁ, taṁsamuṭṭhānānañca rūpānaṁ",
  "anya-e0104n5:126_5": "hetupaccayena paccayo”ti, tattha paṭhamo hetusaddo paccattaniddiṭṭho paccayadhammaniddeso,",
  "anya-e0104n5:126_6": "tenassa hetubhāvena upakārakatā hetupaccayatāti dasseti. Dutiyo paccayuppannavisesanaṁ,",
  "anya-e0104n5:126_7": "tena na yesaṁ kesañci sampayuttakānaṁ hetū hetupaccayena paccayo, atha kho hetunā",
  "anya-e0104n5:126_8": "sampayuttānamevāti dasseti. Nanu ca sampayuttasaddassa sāpekkhattā dutiye hetusadde",
  "anya-e0104n5:126_9": "avijjamānepi aññassa apekkhitabbassa aniddiṭṭhattā hetū attanāva sampayuttakānaṁ",
  "anya-e0104n5:126_10": "hetupaccayena paccayoti ayamattho viññāyatīti? Nāyamekanto. Hetusaddo hi paccattaniddiṭṭho",
  "anya-e0104n5:126_11": "“hetupaccayena paccayo”ti ettheva byāvaṭo yadā gayhati, na tadā sampayuttavisesanaṁ",
  "anya-e0104n5:126_12": "hotīti sampayuttaavisiṭṭhā ye keci gahitā bhaveyyunti. Nanu ca yathā “arūpino āhārā",
  "anya-e0104n5:126_13": "sampayuttakānaṁ dhammānaṁ, arūpino indriyā sampayuttakānaṁ dhammāna”nti ca vutte",
  "anya-e0104n5:126_14": "dutiyena āhāraggahaṇena, indriyaggahaṇena ca vināpi āhārindriyasampayuttakāva gayhanti,",
  "anya-e0104n5:126_15": "evamidhāpi siyāti? Na, āhārindriyāsampayuttassa vajjetabbassa abhāvato. Vajjetabbābhāvato",
  "anya-e0104n5:126_16": "hi tattha dutiye āhārindriyaggahaṇe asatipi taṁsampayuttakāva gayhantīti taṁ na kataṁ,",
  "anya-e0104n5:126_17": "idha pana vajjetabbaṁ atthīti kattabbaṁ dutiyaṁ hetuggahaṇaṁ. Evampi “hetū hetusampayuttakāna”nti",
  "anya-e0104n5:126_18": "ettha hetusampayuttakānaṁ so eva sampayuttakahetūti visesanassa akatattā yo koci",
  "anya-e0104n5:126_19": "hetu yassa kassaci hetusampayuttassa hetupaccayena paccayoti āpajjatīti? Nāpajjati,",
  "anya-e0104n5:126_20": "paccattaniddiṭṭhasseva hetuno puna sampayuttavisesanabhāvena vuttattā. Etadatthameva",
  "anya-e0104n5:126_21": "hi vināpi dutiyena hetusaddena hetusampayuttabhāve siddhepi tassa gahaṇaṁ kataṁ.",
  "anya-e0104n5:127_0": "Atha vā asati dutiye hetusadde hetusampayuttakānaṁ hetupaccayena paccayo, na pana",
  "anya-e0104n5:127_1": "hetūnanti evampi gahaṇaṁ siyāti tannivāraṇatthaṁ so vutto. Tena hetusampayuttabhāvaṁ",
  "anya-e0104n5:127_2": "ye labhanti, tesaṁ sabbesaṁ hetūnaṁ, aññesampi hetū hetupaccayena paccayoti dassitaṁ",
  "anya-e0104n5:127_3": "hoti. Yasmā pana hetujhānamaggā patiṭṭhāmattādibhāvena aññadhammanirapekkhā, na āhārindriyā",
  "anya-e0104n5:127_4": "viya sāpekkhā eva, tasmā etesveva dutiyaṁ hetādiggahaṇaṁ kataṁ. Āhārindriyā pana",
  "anya-e0104n5:127_5": "āharitabbaīsitabbāpekkhā eva, tasmā te vināpi dutiyena āhārindriyaggahaṇena attanā",
  "anya-e0104n5:127_6": "eva āharitabbe, īsitabbe ca āhārindriyabhūte, aññe ca sampayuttake paricchindantīti",
  "anya-e0104n5:127_7": "taṁ tattha na kataṁ. Idha ca dutiyena hetuggahaṇena paccayuppannānaṁ hetunā, paccayabhūteneva",
  "anya-e0104n5:127_8": "ca sampayuttānaṁ hetūnaṁ, aññesañca paricchinnattā puna visesena kiccaṁ natthīti",
  "anya-e0104n5:127_9": "pañhāvāre “kusalā hetū sampayuttakānaṁ khandhāna”ntiādīsu dutiyaṁ hetuggahaṇaṁ na katanti daṭṭhabbaṁ.",
  "anya-e0104n5:128_0": "596.Ārammaṇabhāvenāti visayabhāvena, ālambitabbabhāvenāti attho. Ārabhitvāpīti pi-saddena",
  "anya-e0104n5:128_1": "imamatthaṁ dasseti – rūpāyatanādimatte yasmiṁ kismiñci ekasmiṁ aṭṭhatvā “yaṁ yaṁ",
  "anya-e0104n5:128_2": "dhammaṁ ārabbhā”ti (paṭṭhā 1.1.2) aniyamena sabbarūpāyatanānaṁ…pe… sabbadhammāyatanānañca",
  "anya-e0104n5:128_3": "ārammaṇapaccayabhāvassa vuttattā rūpādibhedena chabbidhesu saṅkhatāsaṅkhatapaññattidhammesu",
  "anya-e0104n5:128_4": "na koci dhammo ārammaṇapaccayo na hotīti. Svāyaṁ ārammaṇapaccayabhāvo heṭṭhā vibhāvito",
  "anya-e0104n5:128_5": "eva. Ālambitvāti gahetvā. Ekantasārammaṇabhāvato anārabbha pavatti eva natthīti āha",
  "anya-e0104n5:128_6": "“ārabbhevā”ti. Svāyaṁ “kusalo dhammo kusalassa, kusalo dhammo akusalassa, kusalo",
  "anya-e0104n5:128_7": "dhammo abyākatassa, akusalo dhammo akusalassa, kusalassa, abyākatassa, abyākato dhammo",
  "anya-e0104n5:128_8": "abyākatassa, kusalassa, akusalassā”ti evaṁ navappakāro veditabbo.",
  "anya-e0104n5:129_0": "597.Jeṭṭhakaṭṭhenāti pamukhabhāvena. Attādhīnānañhi patibhūto dhammo adhipati. So",
  "anya-e0104n5:129_1": "tesaṁ pamukhabhāvena pavattati. “Chandavato kiṁ nāma na sijjhatī”tiādikaṁ purimābhisaṅkhārūpanissayaṁ",
  "anya-e0104n5:129_2": "labhitvā uppajjamāne cittuppāde chandādayo dhurabhūtā jeṭṭhakabhūtā sampayuttadhamme",
  "anya-e0104n5:129_3": "sādhayamānā vase vattayamānā hutvā pavattanti, sampayuttadhammā ca tesaṁ vasena vattanti",
  "anya-e0104n5:129_4": "hīnādibhāvena tadanuvattanato, tena te adhipatipaccayā honti. Garukātabbampi ārammaṇaṁ",
  "anya-e0104n5:129_5": "tanninnapoṇapabbhārānaṁ assādanapaccavekkhaṇamaggaphalānaṁ attano vase vattayamānaṁ",
  "anya-e0104n5:129_6": "viya paccayo hoti. Tasmā ayaṁ attādhīnānaṁ patibhāvena upakārakattā adhipatipaccayoti",
  "anya-e0104n5:129_7": "daṭṭhabbo. Chandādhipatīti chandasaṅkhāto adhipati, chandaṁ dhuraṁ chandaṁ jeṭṭhakaṁ",
  "anya-e0104n5:129_8": "katvā cittuppattikāle uppannassa kattukamyatāchandassetaṁ nāmaṁ. Sesesupi eseva nayo.",
  "anya-e0104n5:129_9": "Kasmā pana yathā hetupaccayaniddese “hetū hetusampayuttakāna”nti vuttaṁ, evamidha",
  "anya-e0104n5:129_10": "“adhipatī adhipatisampayuttakāna”nti avatvā “chandādhipati chandasampayuttakāna”ntiādinā",
  "anya-e0104n5:129_11": "nayena vuttanti? Ekakkhaṇe abhāvato. Hetavo hi dve tayopi ekakkhaṇe hetupaccayā honti,",
  "anya-e0104n5:129_12": "mūlaṭṭhena upakārakabhāvassa avijahanato. Adhipati pana jeṭṭhakaṭṭhena upakārako,",
  "anya-e0104n5:129_13": "na ca ekakkhaṇe bahū jeṭṭhakā honti. Tasmā ekato uppannānampi tesaṁ ekakkhaṇe adhipatipaccayabhāvo",
  "anya-e0104n5:129_14": "natthīti “adhipatī adhipatisampayuttakāna”nti avatvā “chandādhipati chandasampayuttakāna”ntiādinā nayena vuttaṁ.",
  "anya-e0104n5:130_0": "Yaṁ yaṁ dhammanti yaṁ yaṁ ārammaṇadhammaṁ. Garuṁ katvāti garukāracittīkāravasena",
  "anya-e0104n5:130_1": "vā assādanavasena vā garukārikaṁ laddhabbaṁ avijahitabbaṁ anavaññātaṁ katvā. Te te",
  "anya-e0104n5:130_2": "dhammāti te te garukātabbā dhammā. Tesaṁ tesanti taṁtaṁgarukārakadhammānaṁ. Adhipatipaccayenāti",
  "anya-e0104n5:130_3": "ārammaṇādhipatipaccayena. Svāyaṁ “kusalo dhammo kusalassa sahajātārammaṇehi, akusalassa",
  "anya-e0104n5:130_4": "ārammaṇeneva, abyākatassa sahajātārammaṇehi, kusalābyākatassa sahajātenevāti kusalamūlā",
  "anya-e0104n5:130_5": "cattāro, akusalo dhammo akusalassa sahajātārammaṇehi, abyākatassa sahajāteneva, tathā",
  "anya-e0104n5:130_6": "akusalābyākatassāti akusalamūlā tayo, abyākato dhammo abyākatassa sahajātārammaṇehi,",
  "anya-e0104n5:130_7": "kusalassa ārammaṇeneva, tathā akusalassāti abyākatamūlā tayo”ti saṅkhepato dasappakāro",
  "anya-e0104n5:130_8": "adhipatipaccayo. Ettha ca sattadhā sahajātādhipati, sattadhā ārammaṇādhipati veditabbo.",
  "anya-e0104n5:131_0": "598. Antarāyatīti antaraṁ, byavadhāyakanti attho. Nāssa antaraṁ vijjatīti anantaro,",
  "anya-e0104n5:131_1": "anantaro ca so paccayo cāti anantarapaccayo. “Atthānantaratā anantarapaccayo, kālānantaratā",
  "anya-e0104n5:131_2": "samanantarapaccayo”tiādinā bahudhā papañcayanti, asāraṁ ganthavitthāraṁ karonti.",
  "anya-e0104n5:131_3": "Yathā pavattiokāsadānavisesabhāvena natthivigatapaccayā vuttā, na evaṁ anantarasamanantarapaccayā,",
  "anya-e0104n5:131_4": "ete pana cittaniyamahetubhāvena vuttāti taṁ cittaniyamahetubhāvaṁ dassetuṁ “yo hi",
  "anya-e0104n5:131_5": "esā”tiādi āraddhaṁ. Tattha manoviññāṇadhātūtiādi cittaniyamoti ettha ādi-saddena",
  "anya-e0104n5:131_6": "santīraṇānantarā voṭṭhabbanaṁ, cutianantarā paṭisandhīti yassa yassa cittassa anantarā",
  "anya-e0104n5:131_7": "yaṁ yaṁ cittaṁ uppajjati, tassa tassa tadanantaruppādaniyamo taṁtaṁsahakāripaccayavisiṭṭhassa",
  "anya-e0104n5:131_8": "purimapurimacittasseva vasena ijjhatīti dasseti.",
  "anya-e0104n5:132_0": "Atthānantaratāyāti atthena kenaci dhammena anantaratāya. Kālānantaratāyāti kālabhedena",
  "anya-e0104n5:132_1": "anantaratāya. Ācariyānanti idhāpi revatācariyameva sandhāya vuttaṁ. Tatthāti tasmiṁ",
  "anya-e0104n5:132_2": "kālānantaratāya samanantarapaccayabhāve, tasmiṁ vā yathāvuttavirodhe. Bhāvanābalena",
  "anya-e0104n5:132_3": "pana vāritattāti ettha yathā rukkhassa vedhe dinne pupphituṁ samatthasseva pupphanaṁ",
  "anya-e0104n5:132_4": "na hoti, vedhe pana apanīte tāya eva samatthatāya pupphanaṁ hoti, evamidhāpi bhāvanābalena",
  "anya-e0104n5:132_5": "vāritattā samuṭṭhāpanasamatthasseva asamuṭṭhāpanaṁ, tasmiñca apagate tāya eva samatthatāya",
  "anya-e0104n5:132_6": "samuṭṭhāpanaṁ hotīti adhippāyo. Tampi vacanaṁ kālānantaratā natthi sattāhādinā kālena",
  "anya-e0104n5:132_7": "antaritabhāvato. Etadeva “kālantaritatā atthi” icceva vadāma. Nanu ca kālo nāma koci",
  "anya-e0104n5:132_8": "paramatthato natthīti vadeyyāti āsaṅkanto āha “kālānantara…pe… laddhī”ti.",
  "anya-e0104n5:133_0": "Byañjanamattatovettha nānākaraṇaṁ paccetabbaṁ, na atthatoti upacayasantatiadhivacananiruttipadānaṁ",
  "anya-e0104n5:133_1": "viya saddatthamattato nānākaraṇaṁ, na vacanīyatthatoti adhippāyo. Teneva saddatthavisesaṁ",
  "anya-e0104n5:133_2": "dassetuṁ “katha”ntiādimāha. Tattha purimapacchimānaṁ nirodhuppādantarābhāvato nirantaruppādanasamatthatā",
  "anya-e0104n5:133_3": "anantarapaccayabhāvo. Rūpakalāpānaṁ viya saṇṭhānābhāvato, paccayapaccayuppannānaṁ",
  "anya-e0104n5:133_4": "sahāvaṭṭhānābhāvato ca “idamito heṭṭhā, uddhaṁ, tiriya”nti vibhāgābhāvā attanā ekattamiva",
  "anya-e0104n5:133_5": "upanetvā suṭṭhu anantarabhāvena uppādanasamatthatā samanantarapaccayatā. Uppādanasamatthatāti",
  "anya-e0104n5:133_6": "ca abyāpārattā dhammānaṁ yasmiṁ yadākāre niruddhe, vattamāne vā sati taṁtaṁvisesavanto",
  "anya-e0104n5:133_7": "dhammā honti, tassa sova ākāro vuccatīti daṭṭhabbo. Dhammānaṁ pavattimattameva ca",
  "anya-e0104n5:133_8": "upādāya kālavohāroti nirodhā vuṭṭhahantassa nevasaññānāsaññāyatanaphalasamāpattīnaṁ",
  "anya-e0104n5:133_9": "asaññabhavā cavantassa, purimacutipacchimapaṭisandhīnañca nirodhuppādanirantaratāya",
  "anya-e0104n5:133_10": "kālantaratā natthi. Na hi tesaṁ antarā arūpadhammappavatti atthi, yaṁ upādāya kālantaratā",
  "anya-e0104n5:133_11": "vucceyya, na ca rūpadhammappavatti arūpadhammappavattiyā antaraṁ karoti aññasantānattā.",
  "anya-e0104n5:133_12": "Rūpārūpasantatiyo hi dve aññamaññaṁ visadisasabhāvattā aññamaññūpakārabhāvena pavattamānāpi",
  "anya-e0104n5:133_13": "visuṁyeva honti. Ekasantatiyañca purimapacchimānaṁ majjhe pavattamānaṁ taṁsantatipariyāpannatāya",
  "anya-e0104n5:133_14": "antarakārakaṁ hoti. Tādisañca kiñci nevasaññānāsaññāyatanaphalasamāpattīnaṁ majjhe",
  "anya-e0104n5:133_15": "natthi, na ca abhāvo antarakārako hoti abhāvattā eva. Tasmā javanānantarassa javanassa",
  "anya-e0104n5:133_16": "viya, bhavaṅgānantarassa bhavaṅgassa viya ca nirantaratā suṭṭhu anantaratā hotīti",
  "anya-e0104n5:133_17": "tathā uppādanasamatthatā nevasaññānāsaññāyatanacutīnampi daṭṭhabbā. Uppattiyā paccayabhāvo",
  "anya-e0104n5:133_18": "cettha anantarapaccayādīnaṁ pākaṭoti uppādanasamatthatāva vuttā. Paccuppannānaṁ pana",
  "anya-e0104n5:133_19": "dhammānaṁ pubbantāparantaparicchedena gahitānaṁ uppajjatīti vacanaṁ alabhantānaṁ",
  "anya-e0104n5:133_20": "“atīto dhammo paccuppannassa dhammassa anantarapaccayena paccayo”tiādinā anantarādipaccayabhāvo",
  "anya-e0104n5:133_21": "vuttoti na so uppattiyā evāti viññāyati. Na hi kusalādiggahaṇaṁ viya paccuppannaggahaṇaṁ",
  "anya-e0104n5:133_22": "aparicchedaṁ. Yato uppattimattasamaṅgino eva gahaṇaṁ siyā. Teneva ca atītattike paṭiccavārādayo",
  "anya-e0104n5:133_23": "na santīti. Tassa “kusalo dhammo kusalassa, kusalo dhammo abyākatassa, akusalo dhammo",
  "anya-e0104n5:133_24": "akusalassa, akusalo dhammo abyākatassa, abyākato dhammo abyākatassa, abyākato dhammo",
  "anya-e0104n5:133_25": "kusalassa, abyākato dhammo akusalassā”ti sattadhā bhedo veditabbo.",
  "anya-e0104n5:134_0": "599.Uppajjamānova saha uppādanabhāvenāti etthāpi uppattiyā paccayabhāvena pākaṭena",
  "anya-e0104n5:134_1": "ṭhitiyāpi paccayabhāvaṁ nidassetīti daṭṭhabbaṁ, aññathā padīpanidassanaṁ na yujjeyya.",
  "anya-e0104n5:134_2": "Padīpo hi pabhāsassa ṭhitiyāpi paccayo, na uppattiyā eva. Paccayuppannānaṁ sahajātabhāvena",
  "anya-e0104n5:134_3": "upakārakatā sahajātapaccayatā. Okkantikkhaṇeti paṭisandhikkhaṇe. Tasmiṁ hi khaṇe",
  "anya-e0104n5:134_4": "nāmarūpaṁ okkantaṁ viya paralokato āgantvā idha mātukucchiādiṁ pavisantaṁ viya uppajjati,",
  "anya-e0104n5:134_5": "tasmā so khaṇo okkantikkhaṇoti vuccati. Ettha ca rūpanti hadayavatthuyeva adhippetaṁ.",
  "anya-e0104n5:134_6": "Tañhi nāmassa, nāmañca tassa sahajātapaccayo hoti. Cittacetasikāti pavattiyaṁ cattāro",
  "anya-e0104n5:134_7": "khandhā paṭisandhikkhaṇe cittasamuṭṭhānānaṁ abhāvato. Rūpino dhammāti hadayavatthuṁ",
  "anya-e0104n5:134_8": "sandhāyāha. Tattha yadipi pubbe “okkantikkhaṇe nāmarūpa”nti vuttaṁ, tathāpi tena",
  "anya-e0104n5:134_9": "khaṇantare sahajātapaccayabhāvo rūpadhammānaṁ na nivāritoti tannivāraṇatthamidaṁ",
  "anya-e0104n5:134_10": "vuttanti gahetabbaṁ. Kiñci kāleti keci kismiñci kāleti attho, tena rūpino dhammā",
  "anya-e0104n5:134_11": "keci vatthubhūtā kismiñci paṭisandhikāleti aññesaṁ rūpadhammānaṁ, vatthuno ca pavattiyaṁ",
  "anya-e0104n5:134_12": "arūpadhammānaṁ sahajātapaccayabhāvaṁ pubbe anivāritaṁ nivāreti. Evañca katvā “kiñci",
  "anya-e0104n5:134_13": "kāla”nti vā “kismiñci kāle”ti vā vattabbe tathā avatvā vibhattivipallāsaṁ katvā vuttaṁ.",
  "anya-e0104n5:134_14": "Tena kiñcīti upayogekavacanaṁ. “Rūpino dhammā”ti etena sambandhe paccattabahuvacanaṁ",
  "anya-e0104n5:134_15": "jāyati. “Kāle”ti etena sambandhe bhummekavacananti dīpitanti veditabbaṁ. Purimena",
  "anya-e0104n5:134_16": "ca “eko khandho, vatthu ca tiṇṇannaṁ khandhāna”nti ādivacanena nāmasahitaṁ eva vatthu",
  "anya-e0104n5:134_17": "nāmassa paccayoti vattabbe āpanne itarena kevalassa ca tathāvattabbataṁ dasseti.",
  "anya-e0104n5:134_18": "Svāyaṁ sahajātapaccayo “kusalo dhammo kusalassa, abyākatassa, kusalābyākatassa, akusalo",
  "anya-e0104n5:134_19": "dhammo akusalassa, abyākatassa, akusalābyākatassa, abyākato dhammo abyākatassa, kusalābyākato",
  "anya-e0104n5:134_20": "dhammo abyākatassa, akusalābyākato dhammo abyākatassā”ti navavidho veditabbo.",
  "anya-e0104n5:135_0": "600. Attano upakārakassa upakārakatā aññamaññapaccayatā. Tathā hissa tidaṇḍaṁ nidassitaṁ.",
  "anya-e0104n5:135_1": "Upakārakatā ca aññamaññatāvaseneva daṭṭhabbā, na sahajātatādivasena. Sahajātādipaccayo",
  "anya-e0104n5:135_2": "hontoyeva hi koci aññamaññapaccayo na hoti, na ca sahajātādipaccayadhammehi vinā",
  "anya-e0104n5:135_3": "imassa pavatti atthi. Tathā hi sahajātādipaccayo ca hontoyeva hi koci aññamaññapaccayo",
  "anya-e0104n5:135_4": "hoti. Yadi ca attano upakārakassa upakārakatāmattaṁ aññamaññapaccayo siyā, purejātapacchājātabhāvena",
  "anya-e0104n5:135_5": "upakārassa upakārakā vatthukhandhā aññamaññapaccayā siyuṁ, na ca taṁ icchitaṁ. Tena",
  "anya-e0104n5:135_6": "vuttaṁ “upakārakatā ca aññamaññavaseneva daṭṭhabbā”ti. Ayañca uppattiyā, ṭhitiyā",
  "anya-e0104n5:135_7": "ca upakārakoti veditabbo. Ayaṁ pana “kusalo dhammo kusalassa, akusalo dhammo akusalassa,",
  "anya-e0104n5:135_8": "abyākato dhammo abyākatassā”ti tividho veditabbo.",
  "anya-e0104n5:136_0": "601. Taruādīnaṁ pathavī viya adhiṭṭhānākārena pathavīdhātu sesadhātūnaṁ, cakkhādayo",
  "anya-e0104n5:136_1": "cakkhuviññāṇādīnaṁ upakārakā cittakammassa paṭādayo viya nissayākārena khandhādayo",
  "anya-e0104n5:136_2": "taṁtaṁnissayānaṁ khandhādīnaṁ. Pathavīdhātuyaṁ patiṭṭhāya eva hi sesadhātuyo upādārūpāni",
  "anya-e0104n5:136_3": "viya yathāsakaṁ kiccaṁ karonti.",
  "anya-e0104n5:137_0": "Adhiṭṭhānākārenāti ādhārākārena. Ādhārākāro cettha tesaṁ sātisayaṁ tadadhīnavuttitāya",
  "anya-e0104n5:137_1": "veditabbo. Yato bhūtāni aniddisitabbaṭṭhānāni vuccanti, evañca katvā cakkhādīnampi",
  "anya-e0104n5:137_2": "adhiṭṭhānākārena upakārakatā suṭṭhu yujjati. Na hi yathāvuttaṁ tadadhīnavuttitāvisesaṁ",
  "anya-e0104n5:137_3": "muñcitvā añño cakkhādīsu adesakānaṁ arūpadhammānaṁ adhiṭṭhānākāro sambhavati. Yadipi",
  "anya-e0104n5:137_4": "yaṁ yaṁ dhammaṁ paṭicca ye ye dhammā uppajjanti, tesaṁ sabbesaṁ tadadhīnavuttibhāvo.",
  "anya-e0104n5:137_5": "Yena pana paccayabhāvavisesena cakkhādīnaṁ paṭumandabhāvesu cakkhuviññāṇādayo tadanuvidhānākāreneva",
  "anya-e0104n5:137_6": "pavattanti, svāyamidha tesaṁ tadadhīnavuttitāsiddho visesoti. Evañhi paccayabhāvasāmaññe",
  "anya-e0104n5:137_7": "satipi ārammaṇapaccayato nissayapaccayassa viseso vibhāvito hoti. Svāyaṁ nayo heṭṭhā",
  "anya-e0104n5:137_8": "pakāsitova. Chaṭṭho panāti ettha “rūpino dhammā arūpīnaṁ dhammānaṁ kismiñci kāle”ti",
  "anya-e0104n5:137_9": "idaṁ na labbhati. Yaṁ panettha labbhati “rūpino dhammā kecī”ti, tattha te eva dhamme",
  "anya-e0104n5:137_10": "dassetuṁ “cakkhāyatana”ntiādi niddiṭṭhaṁ. Yaṁ rūpanti hadayavatthuṁ sandhāya vuttaṁ.",
  "anya-e0104n5:137_11": "Ayaṁ pana nissayapaccayo terasavidho. Kathaṁ? Sahajātato kusalamūlā tayo, tathā akusalamūlā,",
  "anya-e0104n5:137_12": "abyākatamūlesu pana purejātaṁ labbhati. Abyākatañhi abyākatassa sahajātampi paccayo",
  "anya-e0104n5:137_13": "hoti, purejātampi kusalassa purejātameva, tathā akusalassa, kusalābyākataṁ sahajātapurejātato",
  "anya-e0104n5:137_14": "kusalassa, sahajātato eva abyākatassa, tathā akusalābyākata”nti evaṁ terasa.",
  "anya-e0104n5:138_0": "602.Tadadhīnavuttitāya attano phalena nissitoti yaṁ kiñci kāraṇaṁ nissayoti vatvā",
  "anya-e0104n5:138_1": "tattha yo bhuso nissayo, taṁ upanissayoti niddhāreti. Balavakāraṇabhāvena upakārakoti",
  "anya-e0104n5:138_2": "ārammaṇabhāvavasena anantaraṁ anurūpacittuppādanasamatthatāvasena, kevalañca balavantaṁ",
  "anya-e0104n5:138_3": "kāraṇaṁ hutvā upakārako. Tenāha “so”tiādi.",
  "anya-e0104n5:139_0": "Tattha dānaṁ datvāti deyyadhammaṁ cajitvā. Yāya vā cetanāya so diyyati, sā cetanā",
  "anya-e0104n5:139_1": "dānaṁ. Datvāti taṁ cetanaṁ pariyodapetvā visuddhaṁ katvā. Sīlaṁ samādiyitvāti pañcaṅgadasaṅgādivasena",
  "anya-e0104n5:139_2": "niccasīlaṁ gaṇhitvā. Iminā samādānaviratiyeva dassitā, sampattaviratisamucchedaviratiyo",
  "anya-e0104n5:139_3": "pana loke “sīla”nti apākaṭattā na vuttā. Kiñcāpi na vuttā, ārammaṇapaccayo pana hontiyeva.",
  "anya-e0104n5:139_4": "Tattha samucchedavirati sekkhānaṁyeva kusalassa ārammaṇaṁ hoti, na itaresaṁ. Uposathakammanti",
  "anya-e0104n5:139_5": "“pāṇaṁ na hane, na cādinnamādiye”ti evaṁ vuttaṁ uposathasīlaṁ. Taṁ garuṁ katvā paccavekkhatīti",
  "anya-e0104n5:139_6": "taṁ yathāvuttaṁ kusalaṁ sekkhopi puthujjanopi paccavekkhati, arahāpi taṁ paccavekkhateva.",
  "anya-e0104n5:139_7": "Arahatopi hi pubbe kataṁ kusalaṁ kusalameva. Yena pana cittena paccavekkhati, taṁ",
  "anya-e0104n5:139_8": "kiriyacittaṁ nāma hoti. Tasmā “kusalo kusalassā”ti imasmiṁ adhikāre na labbhati.",
  "anya-e0104n5:139_9": "Pubbe suciṇṇānīti “datvā katvā”ti hi āsannakatāni vuttāni, iminā na āsannakatānīti",
  "anya-e0104n5:139_10": "veditabbāni, dānādīhi vā sesāni kāmāvacarakusalāni dassetuṁ idaṁ vuttaṁ. Jhānā vuṭṭhahitvāti",
  "anya-e0104n5:139_11": "jhānaṁ samāpanno jhānato vuṭṭhahitvā. “Jhānaṁ vuṭṭhahitvā”tipi pāḷi. Sekkhā gotrabhunti",
  "anya-e0104n5:139_12": "sotāpannaṁ sandhāya vuttaṁ. So hi gotrabhuṁ paccavekkhati. “Vodāna”nti idaṁ pana",
  "anya-e0104n5:139_13": "sakadāgāmianāgāmino sandhāya vuttaṁ. Tesañhi taṁ cittaṁ vodānaṁ nāma hoti. Sekkhāti",
  "anya-e0104n5:139_14": "sotāpannasakadāgāmianāgāmino. Maggā vuṭṭhahitvāti maggaphalabhavaṅgātikkamavasena",
  "anya-e0104n5:139_15": "attanā paṭiladdhamaggā vuṭṭhahitvā, suddhamaggatoyeva pana vuṭṭhāya paccavekkhaṇaṁ",
  "anya-e0104n5:139_16": "nāma natthi. Ādi-saddena “kusalaṁ aniccato dukkhato anattato vipassantī”ti evamādiṁ",
  "anya-e0104n5:139_17": "saṅgaṇhāti. Yadipi nānattaṁ akatvāva vibhatto, tathāpi idampi ārammaṇādhipatiārammaṇūpanissayānaṁ",
  "anya-e0104n5:139_18": "visesoti dassetuṁ “tatthā”tiādi vuttaṁ.",
  "anya-e0104n5:140_0": "Nesaṁ cittacetasikānaṁ anantarapaccayaanantarūpanissayānaṁ nikkhepaviseso atthi.",
  "anya-e0104n5:140_1": "Yasmā purimo abyākatadhammavasena pavatto, itaro kusalādivasenapīti sopi nikkhepaviseso",
  "anya-e0104n5:140_2": "atthato ekībhāvameva gacchati sabbesupi cittuppādesu tadubhayassa icchitabbattā.",
  "anya-e0104n5:140_3": "Evaṁ santepītiādi anantaraanantarūpanissayānaṁ visesadassanaṁ. Yathā hītiādi anantarūpanissayassa sambhavadassanaṁ.",
  "anya-e0104n5:141_0": "Pakatoti ettha pa-kāro upasaggo, so attano phalassa uppādanasamatthabhāvena suṭṭhukatataṁ",
  "anya-e0104n5:141_1": "dīpeti. Tathā ca kataṁ attano santāne kataṁ hotīti āha “attano santāne”tiādi. Karaṇañca",
  "anya-e0104n5:141_2": "duvidhaṁ nipphādanaṁ, upasevanañcāti taṁ dassetuṁ “nipphādito vā”tiādi vuttaṁ. Tattha",
  "anya-e0104n5:141_3": "nipphādanaṁ hetupaccayasamodhānena phalassa nibbattanaṁ. Upasevanaṁ pana kāye allīyāpanavasena",
  "anya-e0104n5:141_4": "upayogūpasevanaṁ, vijānanasañjānanādīnaṁ vasena ārammaṇūpasevanañca. Teneva anāgatānampi",
  "anya-e0104n5:141_5": "utusampadādīnaṁ ārammaṇūpasevanena upasevitānaṁ pakatūpanissayatā vuttā hoti, pageva",
  "anya-e0104n5:141_6": "atītapaccuppannānaṁ. Paccuppannassāpi hi “paccuppannaṁ utubhojanaṁ senāsanaṁ upanissāya",
  "anya-e0104n5:141_7": "jhānaṁ uppādetī”tiādivacanato pakatūpanissayabhāvo labbhatīti. Pakatiyā evāti paccayantarasaṅkararahitena",
  "anya-e0104n5:141_8": "attano sabhāveneva. Upanissayoti balavakāraṇaṁ katvā. Anekappakārato pabhedo veditabbo",
  "anya-e0104n5:141_9": "pañhāvāre āgatanayena. Paccayavāre pana –",
  "anya-e0104n5:142_0": "“Purimā purimā kusalā dhammā pacchimānaṁ pacchimānaṁ kusalānaṁ dhammānaṁ upanissayapaccayena",
  "anya-e0104n5:142_1": "paccayo, purimā purimā kusalā dhammā pacchimānaṁ pacchimānaṁ akusalānaṁ dhammānaṁ",
  "anya-e0104n5:142_2": "kesañci, kusalā abyākatānaṁ, akusalā akusalānaṁ, kusalānaṁ kesañci, akusalā abyākatānaṁ,",
  "anya-e0104n5:142_3": "abyākatā abyākatānaṁ, abyākatā kusalānaṁ, abyākatā akusalānaṁ, puggalopi, senāsanampi",
  "anya-e0104n5:142_4": "upanissayapaccayena paccayo”ti.",
  "anya-e0104n5:143_0": "Tattha ye purimā yesaṁ pacchimānaṁ anantarūpanissayo honti, te tesaṁ sabbesampi ekanteneva",
  "anya-e0104n5:143_1": "honti, na kesañci kadāci. Tasmā yesu padesu anantarūpanissayo labbhati, tesu “kesañcī”ti",
  "anya-e0104n5:143_2": "na sakkā vattunti na vuttaṁ. Ye pana purimā yesaṁ pacchimānaṁ ārammaṇūpanissayo vā",
  "anya-e0104n5:143_3": "pakatūpanissayo vā honti, te tesaṁ, na sabbesaṁ ekantena honti. Yesaṁ uppattivibandhakā",
  "anya-e0104n5:143_4": "paccayā balavanto honti, tesaṁ na bhavanti, itaresaṁ bhavanti. Tasmā yesu padesu",
  "anya-e0104n5:143_5": "anantarapaccayo na labbhati, tesu “kesañcī”ti vuttaṁ. Siddhānaṁ paccayadhammānaṁ",
  "anya-e0104n5:143_6": "yehi paccayuppannehi bhavitabbaṁ, tesaṁ “kesañcī”ti ayamettha attho.",
  "anya-e0104n5:144_0": "Kasiṇapaññattiyā ārammaṇūpanissayatābhāvato ekaccāya paññattiyā saddhiṁ sabbo dhammo",
  "anya-e0104n5:144_1": "ārammaṇūpanissayo, anantarātīto cittacetasikarāsi anantarūpanissayo, kusalākusalavipākakiriyārūpavasena",
  "anya-e0104n5:144_2": "pañcavidho pakatūpanissayoti ayamettha saṅkhepo. Vitthāro pana paṭṭhānaṭṭhakathāyaṁ veditabbo.",
  "anya-e0104n5:145_0": "603.Paṭhamataranti paccayuppannato puretaraṁ. Ayañhi purejātapaccayo rūpadhammavaseneva",
  "anya-e0104n5:145_1": "labbhati. Paccayuppanno ca arūpadhammāyeva. Tenāha “vattamānabhāvena upakārako”ti.",
  "anya-e0104n5:145_2": "Nissayārammaṇākārādīhi visiṭṭhā purejātabhāvena vinā upakārakabhāvaṁ agacchantānaṁ",
  "anya-e0104n5:145_3": "vatthārammaṇānaṁ purejātākārena upakārakatā purejātapaccayatā. Evaṁ vatthārammaṇavasena",
  "anya-e0104n5:145_4": "duvidhe purejātapaccaye “cakkhāyatana”ntiādi vatthuvasena vuttaṁ, “rūpārammaṇa”ntiādi ārammaṇavasena.",
  "anya-e0104n5:146_0": "Yaṁ rūpanti hadayavatthuṁ sandhāyāha. Tattha “kiñci kāle”ti pavattikālavasena vuttaṁ.",
  "anya-e0104n5:146_1": "“Kiñci kālena” iti paṭisandhikālavasena. Yāni ārammaṇapurejātena vinā na vattanti,",
  "anya-e0104n5:146_2": "tesaṁ cakkhuviññāṇādīnaṁ ārammaṇapurejātadassanena manodvārepi yaṁ yaṁ ārammaṇapurejātena",
  "anya-e0104n5:146_3": "vattati, tassa tassa ārammaṇapaccayabhūtaṁ sabbaṁ rūparūpaṁ ārammaṇapurejātanti dassitameva",
  "anya-e0104n5:146_4": "hoti. Tathā hi vuttaṁ pañhāvāre “ārammaṇapurejātaṁ sekkhā vā puthujjanā vā cakkhuṁ",
  "anya-e0104n5:146_5": "aniccato dukkhato anattato vipassantī”tiādi. “Abyākato dhammo abyākatassa dhammassa",
  "anya-e0104n5:146_6": "purejātapaccayena paccayo, abyākato dhammo kusalassa dhammassa purejātapaccayena",
  "anya-e0104n5:146_7": "paccayo, abyākato dhammo akusalassa dhammassa purejātapaccayena paccayo”ti abyākatamūlakā",
  "anya-e0104n5:146_8": "tayova vārā. Te ca paccekaṁ vatthupurejātaṁ, ārammaṇapurejātanti dvidhā vibhattā.",
  "anya-e0104n5:147_0": "604. Paccayuppannadhammassa puretaraṁ siddhabhāve sati paccayadhammassa pacchājātatāti",
  "anya-e0104n5:147_1": "vuttaṁ “purejātāna”nti. Ayañca nayo rūpadhammesu eva labbhati, na arūpadhammesūti",
  "anya-e0104n5:147_2": "vuttaṁ “rūpadhammāna”nti. Yadi paccayuppannadhammā puretarameva jātā, kathaṁ paccayabhāvoti",
  "anya-e0104n5:147_3": "āha “upathambhakattenā”ti. Pacchājātena hi vinā santānāvicchedahetubhāvaṁ agacchantānaṁ",
  "anya-e0104n5:147_4": "dhammānaṁ ye pacchājātākārena upakārakā, tesaṁ sā vippayuttākārādīhi visiṭṭhā upakārakatā",
  "anya-e0104n5:147_5": "pacchājātapaccayatā. Evaṁ sabbapaccayānaṁ paccayantarākāravisiṭṭhā upakārakatā yojetabbā.",
  "anya-e0104n5:147_6": "“Gijjhapotakasarīrānaṁ āhārāsācetanā viyā”ti etena manosañcetanāhāravasena pavattamānehi",
  "anya-e0104n5:147_7": "arūpadhammehi rūpakāyassa upatthambhitabhāvaṁ dasseti. Teneva “āhārāsā viyā”ti avatvā",
  "anya-e0104n5:147_8": "cetanāggahaṇaṁ kataṁ. Kāyassāti catusamuṭṭhānikabhūtupādāyarūpasaṅkhātassa rūpakāyassa.",
  "anya-e0104n5:147_9": "Saṅkhepato ṭhapetvā rūpadhamme avisiṭṭho arūpakkhandho pacchājātapaccayo. So jātivasena",
  "anya-e0104n5:147_10": "kusalo, akusalo, vipāko, kiriyāti catubbidhoti veditabbaṁ.",
  "anya-e0104n5:148_0": "605. Kusalādibhāvena attanā sadisassa payogena karaṇīyassa punappunaṁ karaṇaṁ pavattanaṁ",
  "anya-e0104n5:148_1": "āsevanaṭṭho, attasadisasabhāvatāpādanaṁ vāsanaṁ vā. Purimapurimābhiyogo viyāti uggahaṇasavanadhāraṇādipurimāpurimāsevanā",
  "anya-e0104n5:148_2": "viya. Tīsu pana etesu purimā purimāti samanantarātītā daṭṭhabbā. Kasmā panettha anantarapaccaye",
  "anya-e0104n5:148_3": "viya “purimā purimā kusalā dhammā pacchimānaṁ pacchimānaṁ abyākatāna”ntiādinā bhinnajātiyehi",
  "anya-e0104n5:148_4": "saddhiṁ niddeso na katoti? Attano gatiṁ gāhetuṁ asamatthattā. Bhinnajātikā hi bhinnajātikānaṁ",
  "anya-e0104n5:148_5": "āsevanaguṇena paguṇabalavabhāvaṁ sampādentā attanova kusalādibhāvasaṅkhātaṁ gatiṁ",
  "anya-e0104n5:148_6": "gāhetuṁ na sakkuṇanti. Tasmā tehi saddhiṁ niddesaṁ akatvā ye yesaṁ vāsanāsaṅkhātena",
  "anya-e0104n5:148_7": "āsevanaguṇena paguṇabalavabhāvavisiṭṭhaṁ attano kusalādibhāvasaṅkhātaṁ gatiṁ gāhetuṁ",
  "anya-e0104n5:148_8": "samatthā, tesaṁ tehi samānajātikeheva saddhiṁ niddeso katoti daṭṭhabbo.",
  "anya-e0104n5:149_0": "Atha vipākābyākataṁ kasmā na gahitaṁ? Āsevanābhāvato. Vipākābyākatañhi kammavasena",
  "anya-e0104n5:149_1": "vipākabhāvappattaṁ kammapariṇāmitaṁ hutvā pavattamānaṁ nirussāhaṁ dubbalaṁ santaṁ",
  "anya-e0104n5:149_2": "āsevanaguṇena attano sabhāvaṁ gāhetvā paribhāvetvā neva aññaṁ vipākaṁ pavatteti,",
  "anya-e0104n5:149_3": "na ca purimavipākānubhāvaṁ gahetvā uppajjati, atha kho kammavegakkhittaṁ patitaṁ",
  "anya-e0104n5:149_4": "viya hutvā uppajjati. Tasmā sabbathāpi vipāke āsevanā natthīti na gahitaṁ. Kusalākusalakiriyānantaraṁ",
  "anya-e0104n5:149_5": "uppajjamānampi sakammapaṭibaddhavuttitāya āsevanaguṇaṁ na gaṇhātīti kusalādayopi",
  "anya-e0104n5:149_6": "tassa āsevanapaccayo na honti. Nānājātikattāpi cete tassa āsevanādhānaṁ na karonteva.",
  "anya-e0104n5:149_7": "Bhūmito, pana ārammaṇato vā nānājātikatā nāma natthīti parittakusalakiriyā mahaggatakusalakiriyānaṁ,",
  "anya-e0104n5:149_8": "saṅkhārārammaṇañca kusalaṁ nibbānārammaṇassa āsevanapaccayo hotiyeva. Svāyaṁ “kusalo",
  "anya-e0104n5:149_9": "dhammo kusalassa, akusalo dhammo akusalassa, abyākato dhammo abyākatassa āsevanapaccayena",
  "anya-e0104n5:149_10": "paccayo”ti tidhāva vutto. Abyākataggahaṇena āvajjanavajjitā kiriyadhammā gahitā.",
  "anya-e0104n5:150_0": "606.Cittapayogo cittakiriyā, āyūhananti attho. Yathā hi kāyavacīpayogo viññatti,",
  "anya-e0104n5:150_1": "evaṁ cittapayogo cetanā. Tena hi sā uppannakiriyatāvisiṭṭhe santāne sesapaccayasamāgame",
  "anya-e0104n5:150_2": "pavattamānānaṁ vipākakaṭattārūpānampi teneva santānavisesena kiriyābhāvena upakārikā",
  "anya-e0104n5:150_3": "hoti. Tassa hi kiriyābhāvassa pavattattā tesaṁ pavatti, na aññathā. Sahajātānaṁ pana",
  "anya-e0104n5:150_4": "āyūhanakiriyābhāvena pavattamānā upakārikāti kiṁ vattabbaṁ. Kammanti ca cetanākammameva",
  "anya-e0104n5:150_5": "adhippetaṁ. Na hi cetanāsampayuttaṁ kammaṁ abhijjhādi kammapaccayo hoti. Satipi vipākadhammabhāve",
  "anya-e0104n5:150_6": "cetanāvajjānaṁ ataṁsabhāvattā vipākāpi cetanā sahajātakammapaccayo hotiyeva, svāyaṁ",
  "anya-e0104n5:150_7": "kammapaccayo jātivasena catubbidhoti sabbaṁ vattabbaṁ.",
  "anya-e0104n5:151_0": "607.“Nirussāhasantabhāvenā”ti etena saussāhehi vipākadhammadhammehi kusalākusalehi",
  "anya-e0104n5:151_1": "sārammaṇādibhāvena sadisānampi asadisaṁ vipākabhāvaṁ dasseti. So hi vipākānaṁ payogena",
  "anya-e0104n5:151_2": "asādhetabbatāya payogena, aññathā vā sesapaccayesu siddhesu kammassa kaṭattā eva",
  "anya-e0104n5:151_3": "sijjhanato nirussāho santabhāvo hoti, na kilesavūpasantabhāvo. Tathāsantabhāvato",
  "anya-e0104n5:151_4": "eva hi bhavaṅgādayo duviññeyyā. Pañcadvārepi hi javanappavattiyā rūpādīnaṁ gahitatā",
  "anya-e0104n5:151_5": "viññāyati, abhinipātasampaṭicchanasantīraṇamattā pana vipākā duviññeyyā eva. Nirussāhasantabhāvāyāti",
  "anya-e0104n5:151_6": "nirussāhasantabhāvatthāya. Etena tappaccayavantānaṁ avipākānampi rūpadhammānaṁ vipākānukūlaṁ",
  "anya-e0104n5:151_7": "pavattiṁ dasseti. Pavattetiādi pañhāvāranayaṁ gahetvā vuttaṁ. Paṭiccavāre pana “vipākā",
  "anya-e0104n5:151_8": "cattāro khandhā arūpino aññamaññaṁ vipākapaccayena paccayo”tiādinā āgatā. Ettha ca",
  "anya-e0104n5:151_9": "yesaṁ ekantena vipāko vipākapaccayo hoti, tesaṁ vasena nayadassanaṁ katanti daṭṭhabbaṁ.",
  "anya-e0104n5:151_10": "Na hi āruppe kāmarūpabhūmīsu viya vipāko rūpassa paccayo hoti.",
  "anya-e0104n5:152_0": "608. Satipi janakabhāve upatthambhakattaṁ āhārānaṁ padhānakiccanti āha “rūpārūpānaṁ",
  "anya-e0104n5:152_1": "upatthambhakattenā”ti. Upatthambhakattañhi satipi janakatte arūpīnaṁ āhārānaṁ, āhārajarūpasamuṭṭhāpakarūpāhārassa",
  "anya-e0104n5:152_2": "ca hoti. Asatipi catusamuṭṭhānikarūpūpatthambhakarūpāhārassa, asati pana upatthambhakatte",
  "anya-e0104n5:152_3": "āhārānaṁ janakattaṁ natthīti upatthambhakattaṁ padhānaṁ. Atha vā janayamānopi āhāro",
  "anya-e0104n5:152_4": "avicchedavasena upatthambhento janetīti upatthambhanabhāvo eva āhārabhāvoti “upatthambhakattenā”ti",
  "anya-e0104n5:152_5": "vuttaṁ. Keci pana “rūpāhāro attanā janitassa āhārapaccayo na hoti, aññena janitassa",
  "anya-e0104n5:152_6": "hoti, tasmā ‘upatthambhakattenā’ti vutta”nti vadanti. Taṁ “āhāro rūpassa paccayo",
  "anya-e0104n5:152_7": "honto āhārapaccayo na hotīti viruddhameta”nti apare nānujānanti. Rūpāhāro cettha",
  "anya-e0104n5:152_8": "rūpadhammānaṁ eva āhārapaccayo hoti. Arūpāhārā pana rūpadhammānampi āhārapaccayo",
  "anya-e0104n5:152_9": "honti. Tañca kho na kevalaṁ cittasamuṭṭhānānaṁ rūpānameva, atha kho kadāci kaṭattārūpānampīti",
  "anya-e0104n5:152_10": "dassetuṁ “pañhāvāre panā”tiādi vuttaṁ.",
  "anya-e0104n5:153_0": "609.Adhipatiyaṭṭhenāti ettha na adhipatipaccayadhammānaṁ viya pavattinivārake abhibhavitvā",
  "anya-e0104n5:153_1": "pavattanena garubhāvo adhipatiyaṭṭho, atha kho dassanādikiccesu cakkhuviññāṇādīhi,",
  "anya-e0104n5:153_2": "jīvane kammajarūpehi arūpadhammehi ca jīvantehi, manane sampayuttadhammehi, sukhitādibhāve",
  "anya-e0104n5:153_3": "sukhitādīhi, adhimokkhapaggahūpaṭṭhānāvikkhepapajānanesu, “anaññātaṁ ñassāmī”ti pavattiyaṁ",
  "anya-e0104n5:153_4": "ājānane, aññātāvibhāve ca saddhādisahajātehīti evaṁ taṁtaṁkiccesu cakkhādipaccayehi",
  "anya-e0104n5:153_5": "dhammehi cakkhādīnaṁ anuvattanīyatā. Tesu hi kiccesu cakkhādīnaṁ issariyaṁ, tappaccayānañca",
  "anya-e0104n5:153_6": "tadanuvattanena tattha pavatti. Kasmā panettha itthipurisindriyadvayaṁ na gahitaṁ,",
  "anya-e0104n5:153_7": "nanu cetampi liṅgādīhi anuvattīyatīti? Saccaṁ anuvattīyati, na pana paccayabhāvato.",
  "anya-e0104n5:153_8": "Yathā hi jīvitāhārā yesaṁ paccayā honti, tesaṁ anupālakaupatthambhakā, atthiavigatapaccayabhūtā",
  "anya-e0104n5:153_9": "ca honti, na evaṁ itthipurisabhāvā liṅgādīnaṁ kenaci pakārena upakārakā honti. Yato",
  "anya-e0104n5:153_10": "paccayā siyuṁ, kevalaṁ pana yathāsakehi eva paccayehi pavattamānānaṁ liṅgādīnaṁ yathā",
  "anya-e0104n5:153_11": "itthiādiggahaṇassa paccayabhāvo hoti, tato aññenākārena taṁsahitasantāne appavattito",
  "anya-e0104n5:153_12": "liṅgādīhi anuvattanīyatā, indriyatā ca tesaṁ vuccati. Tasmā na tesaṁ indriyapaccayabhāvo",
  "anya-e0104n5:153_13": "vutto. Cakkhādayo arūpadhammānaṁyevāti ettha sukhindriyadukkhindriyānipi cakkhādiggahaṇena",
  "anya-e0104n5:153_14": "gahitānīti daṭṭhabbāni.",
  "anya-e0104n5:154_0": "610. Lakkhaṇārammaṇūpanijjhānabhūtānaṁ vitakkādīnaṁ vitakkanādivasena ārammaṇaṁ upagantvā",
  "anya-e0104n5:154_1": "nijjhānaṁ pekkhanaṁ, cintanaṁ vā vitakkādīnaṁyeva āveṇiko byāpāro upanijjhāyanaṭṭho.",
  "anya-e0104n5:154_2": "“Ṭhapetvā dvipañcaviññāṇe sukhadukkhavedanādvaya”nti vatvāpi “satta jhānaṅgānī”ti",
  "anya-e0104n5:154_3": "vacanena ajhānaṅgānaṁ upekkhācittekaggatānaṁ nivattanaṁ katanti daṭṭhabbaṁ. Yadi",
  "anya-e0104n5:154_4": "evaṁ “satta jhānaṅgānī”ti eteneva siddhe “ṭhapetvā sukhadukkhavedanādvaya”nti kasmā",
  "anya-e0104n5:154_5": "vuttaṁ? Vedanābhedesu pañcasu sukhadukkhadvayassa ekantena ajhānaṅgabhāvadassanatthaṁ",
  "anya-e0104n5:154_6": "jhānaṅgaṭṭhāne niddiṭṭhattā, satipi vā jhānaṅgavohāre vedanābhedadvayassa ekantena",
  "anya-e0104n5:154_7": "jhānapaccayattābhāvadassanatthaṁ. Upekkhācittekaggatānaṁ pana yadipi jhānapaccayattābhāvo",
  "anya-e0104n5:154_8": "atthi, najhānapaccayabhāvo pana natthīti sabbānipi satta jhānaṅgānīti ettha gahaṇaṁ",
  "anya-e0104n5:154_9": "kataṁ. Tattha “sabbānipī”ti vacanaṁ sabbakusalādibhedasaṅgaṇhanatthaṁ, na pana sabbacittuppādagatasaṅgaṇhanatthanti",
  "anya-e0104n5:154_10": "daṭṭhabbaṁ. Yesaṁ pana “ṭhapetvā dvipañcaviññāṇe vedanāttaya”nti pāṭho, tesaṁ yathāvutto",
  "anya-e0104n5:154_11": "vicāro cittekaggatāvaseneva veditabbo.",
  "anya-e0104n5:155_0": "611.Yato tato vāti sammā vā micchā vāti attho. Pañhāvāre panātiādi yadipi paccayaniddese",
  "anya-e0104n5:155_1": "taṁsamuṭṭhānaggahaṇena so attho ñāpito eva, pañhāvāre pana sarūpeneva gahitoti dassanatthaṁ",
  "anya-e0104n5:155_2": "vuttaṁ. Ete pana dvepi…pe… na labbhanti “yathāsaṅkhya”nti vacanaseso veditabbo. Paṭṭhānaṭṭhakathāyaṁ",
  "anya-e0104n5:155_3": "pana “dvepi jhānamaggapaccayā ahetukacittesu na labbhantī”ti vuttaṁ. Tenassa kathamavirodhoti?",
  "anya-e0104n5:155_4": "Adhippāyavasena. Ayañhi tattha adhippāyo – ahetukacittesu eva jhānamaggapaccayā na",
  "anya-e0104n5:155_5": "labbhanti, na sahetukacittesūti sahetukacittesu alābhābhāvadassanatthaṁ vuttaṁ, na",
  "anya-e0104n5:155_6": "ahetukacittesu lābhābhāvadassanatthanti. Evañhi atthe gayhamāne ahetukacittesu katthaci",
  "anya-e0104n5:155_7": "kassaci lābho na nivāritoti viññāyati. Tena savitakkāhetukacittesu jhānapaccayassa",
  "anya-e0104n5:155_8": "sambhavo anuññāto hoti. Tattha hi yena alābhena dhammasaṅgaṇiyaṁ manodhātuādīnaṁ",
  "anya-e0104n5:155_9": "saṅgahasuññatavāresu jhānaṁ na uddhaṭaṁ, taṁ alābhaṁ sandhāya jhānapaccayassapi ahetukacittesu",
  "anya-e0104n5:155_10": "alābho vutto. Yathā hi sahetukacittuppādesu vitakkādīnaṁ sahajāte saṅkaḍḍhitvā ekattagatabhāvakaraṇaṁ",
  "anya-e0104n5:155_11": "upanijjhāyanabyāpāro balavā, na tathā ahetukacittuppādesūti. Idha pana dubbalampi",
  "anya-e0104n5:155_12": "upanijjhāyanaṁ yadi kiñcimattampi atthi, na tena upakārakatā na hotīti savitakkāhetukacittesupi",
  "anya-e0104n5:155_13": "jhānapaccayaṁ anujānantena “ete pana dvepi jhānamaggapaccayā dvipañcaviññāṇāhetukacittesu",
  "anya-e0104n5:155_14": "na labbhantī”ti vuttaṁ. Paccayakathā nāma samantapaṭṭhānanissitā, na dhammasaṅgaṇīnissitāti.",
  "anya-e0104n5:156_0": "612. Samaṁ avisamaṁ, sammā, saha vā pakārehi yuttatāya ekībhāvūpagamena viya upakārakatā",
  "anya-e0104n5:156_1": "sampayuttapaccayatā. Kā pana sā pakārehi yuttatāti āha “ekavatthukaekārammaṇaekuppādekanirodhasaṅkhātenā”ti.",
  "anya-e0104n5:156_2": "Tattha ye ekavatthukā, te sampayuttāti ettake vuccamāne avinibbhogarūpesu ekaṁ mahābhūtaṁ",
  "anya-e0104n5:156_3": "sesamahābhūtupādārūpānaṁ nissayapaccayo hoti, tena tāni ekavatthukāni, cakkhādinissayabhūtāni",
  "anya-e0104n5:156_4": "vā bhūtāni ekaṁ vatthu etesu nissitanti ekavatthukānīti kappentassa tesaṁ sampayuttatāpatti",
  "anya-e0104n5:156_5": "siyāti tannivāraṇatthaṁ ekārammaṇaggahaṇaṁ. Ye ekavatthukā, ekārammaṇā ca, te sampayuttāti",
  "anya-e0104n5:156_6": "evampi cutiāsannānaṁ sampaṭicchanasantīraṇādīnaṁ sampayuttatā āpajjeyyāti ekuppādaggahaṇaṁ.",
  "anya-e0104n5:156_7": "Ye ekavatthukekārammaṇekuppādā, te sampayuttāti kiṁ pana nānānirodhāpi evaṁtividhalakkhaṇā",
  "anya-e0104n5:156_8": "honti, udāhu ekanirodhā evāti vicāraṇāyaṁ ekanirodhā eva evaṁlakkhaṇā hontīti dassanatthaṁ",
  "anya-e0104n5:156_9": "“ekanirodhā”ti vuttaṁ.",
  "anya-e0104n5:157_0": "Paṭilomato vā ekanirodhā sampayuttāti vuccamāne ekasmiṁ khaṇe nirujjhamānānaṁ rūpārūpadhammānaṁ",
  "anya-e0104n5:157_1": "sampayuttatā āpajjeyyāti “ekuppādā”ti vuttaṁ. Evampi avinibbhogarūpānaṁ atthi ekuppādekanirodhatāti",
  "anya-e0104n5:157_2": "tesampi sampayuttatā āpajjeyyāti tannivāraṇatthaṁ ekārammaṇaggahaṇaṁ. Ye ekārammaṇā",
  "anya-e0104n5:157_3": "hutvā ekuppādekanirodhā, te sampayuttāti ayañca nayo ekavatthukesu eva labbhati,",
  "anya-e0104n5:157_4": "na nānāvatthukesūti dassanatthaṁ ekavatthukaggahaṇaṁ. Ye ekavatthukekārammaṇekuppādekanirodhā,",
  "anya-e0104n5:157_5": "te sampayuttāti pañcavokārabhavāpekkhāya cetaṁ ekavatthukaggahaṇaṁ. Āruppe pana vatthuyeva",
  "anya-e0104n5:157_6": "natthīti kuto ekavatthukaggahaṇassa avasaro.",
  "anya-e0104n5:158_0": "613. Aññamaññaṁ sambandhatāya yuttānampi samānānaṁ vippayuttabhāvena visaṁsaṭṭhatāya",
  "anya-e0104n5:158_1": "nānattūpagamena upakārakatā vippayuttapaccayatā. Ayañca vippayuttatā na sampayuttapaccayatāya",
  "anya-e0104n5:158_2": "viya aññamaññaṁ paccayapaccayuppannadhammavasena gahetabbā, atha kho visuṁyeva. Tattha",
  "anya-e0104n5:158_3": "hi arūpadhammānaṁ samānajātiyatāya samadhuraṁ, idha rūpārūpadhammānaṁ vijātiyatāya",
  "anya-e0104n5:158_4": "vidhuraṁ. Tena vuttaṁ “yuttānampi…pe… vippayuttapaccayatā”ti. Na hi vatthusahajātapacchājātavasena",
  "anya-e0104n5:158_5": "ayuttānaṁ rūpādīnaṁ ārammaṇādibhāvena upakārakānaṁ vippayuttānampi vippayuttapaccayatā",
  "anya-e0104n5:158_6": "atthi. Yathā hi “vatthu khandhānaṁ vippayuttapaccayena paccayo, sahajātā kusalā khandhā",
  "anya-e0104n5:158_7": "cittasamuṭṭhānānaṁ rūpānaṁ, pacchājātā kusalā khandhā purejātassa imassa kāyassa",
  "anya-e0104n5:158_8": "vippayuttapaccayena paccayo”tiādivacanato vatthunā, sahajātapacchājātavasena ca yuttānaṁ",
  "anya-e0104n5:158_9": "atthi vippayuttapaccayabhāvo, na evaṁ ayuttānaṁ atthīti. Yadi evaṁ rūpānaṁ rūpehi",
  "anya-e0104n5:158_10": "kasmā vippayuttapaccayo na vuttoti? Rūpānaṁ rūpehi satipi avinibbhoge sampayogo viya",
  "anya-e0104n5:158_11": "vippayogo natthīti na tesaṁ vippayuttapaccayatā. Vuttañhi “catūhi sampayogo, catūhi",
  "anya-e0104n5:158_12": "vippayogo”ti. Sampayujjamānānañhi arūpānaṁ rūpehi, rūpānañca tehi siyā sampayogāsaṅkāti",
  "anya-e0104n5:158_13": "tesaṁ aññamaññaṁ vippayuttapaccayatā vuttā. Rūpānaṁ pana rūpehi sampayogo natthīti",
  "anya-e0104n5:158_14": "na tesaṁ vippayuttapaccayatā vuttā.",
  "anya-e0104n5:159_0": "Rūpino dhammā arūpīnaṁ dhammānaṁ, arūpinopi rūpīnanti ettha arūpaggahaṇaṁ catunnaṁ",
  "anya-e0104n5:159_1": "khandhānaṁ vasena veditabbaṁ. Arūpadhammesu hi cattāro eva khandhā sahajātapurejātānaṁ",
  "anya-e0104n5:159_2": "rūpadhammānaṁ vippayuttapaccayā honti. Nibbānaṁ pana yathā arūpadhammānaṁ sampayuttapaccayo",
  "anya-e0104n5:159_3": "na hoti, evaṁ rūpadhammānaṁ vippayuttapaccayo na hoti. “Catūhi sampayogo, catūhi",
  "anya-e0104n5:159_4": "vippayogo”ti hi vuttaṁ. Tasmā arūpadhammesu catunnaṁ khandhānameva vippayuttapaccayatā.",
  "anya-e0104n5:159_5": "Vuttañca pañhāvāre “sahajātā kusalā khandhā cittasamuṭṭhānānaṁ rūpānaṁ vippayuttapaccayena",
  "anya-e0104n5:159_6": "paccayo”tiādi. Rūpino dhammāti cetaṁ hadayavatthuno ceva cakkhādīnañca vasena veditabbaṁ.",
  "anya-e0104n5:159_7": "Rūpadhammesu hi cha vatthūniyeva arūpakkhandhānaṁ vippayuttapaccayo. Rūpāyatanādayo",
  "anya-e0104n5:159_8": "pana ārammaṇadhammā kiñcāpi vippayuttadhammā, vippayuttapaccayo pana na honti. Kiṁ",
  "anya-e0104n5:159_9": "kāraṇā? Sampayogāsaṅkābhāvato. Arūpakkhandhā hi cakkhādīnaṁ vatthūnaṁ abbhantarato",
  "anya-e0104n5:159_10": "nikkhamantā viya uppajjantīti siyā tattha āsaṅkā “kiṁ nu kho ime imehi sampayuttā,",
  "anya-e0104n5:159_11": "udāhu vippayuttā”ti? Ārammaṇadhammā pana vatthusannissayena uppajjamānānaṁ ārammaṇamattaṁ",
  "anya-e0104n5:159_12": "hontīti natthi tesu sampayogāsaṅkāti na te vippayuttā. Sampayogāsaṅkāsabbhāvato vatthūniyeva",
  "anya-e0104n5:159_13": "vippayuttapaccayā honti. Vuttampi cetaṁ pañhāvāre “vatthu kusalānaṁ khandhānaṁ vippayuttapaccayena",
  "anya-e0104n5:159_14": "paccayo, vatthu akusalānaṁ khandhānaṁ, cakkhāyatanaṁ cakkhuviññāṇadhātuyā”tiādi.",
  "anya-e0104n5:159_15": "Svāyaṁ vippayuttapaccayo “sahajātapacchājātato kusalena abyākataṁ, tathā akusalena",
  "anya-e0104n5:159_16": "abyākataṁ, sahajātapurejātapacchājātato abyākatena abyākataṁ, vatthupurejātato abyākatena",
  "anya-e0104n5:159_17": "kusalaṁ, tathā akusalanti kusalamūlamekaṁ, akusalamūlamekaṁ, abyākatamūlāni tīṇī”ti",
  "anya-e0104n5:159_18": "pañcavidho veditabbo.",
  "anya-e0104n5:160_0": "614.Paccuppannalakkhaṇenāti paccuppannasabhāvena. Tena “atthi me pāpakammaṁ kataṁ,",
  "anya-e0104n5:160_1": "atthi puggalo attahitāya paṭipanno”ti ca evamādīsu vuttaṁ nibbattitūpalabbhamānatālakkhaṇaṁ",
  "anya-e0104n5:160_2": "atthibhāvaṁ nivāreti. Satipi janakatte upatthambhakattappadhānā atthibhāvena upakārakatāti",
  "anya-e0104n5:160_3": "āha “upatthambhakattenā”ti. Idañca upatthambhakattaṁ vatthārammaṇasahajātādīnaṁ sādhāraṇaṁ",
  "anya-e0104n5:160_4": "atthibhāvena upakārakattanti daṭṭhabbaṁ. “Sattadhā mātikā nikkhittā”ti vuttamatthaṁ",
  "anya-e0104n5:160_5": "pāḷiyā eva dassetuṁ “yathāhā”tiādi vuttaṁ. Tattha “cattāro khandhā arūpino”tiādinā",
  "anya-e0104n5:160_6": "sahajātavasena atthipaccayodassito, “cakkhāyatana”ntiādinā purejātavasena, “yaṁ rūpaṁ",
  "anya-e0104n5:160_7": "nissāyā”tiādinā sahajātapurejātavasena. Evamayaṁ pāṭho sahajātapurejātaatthipaccayavaseneva āgato.",
  "anya-e0104n5:161_0": "Aññattha pana tato aññathāpi āgatoti dassetuṁ “pañhāvāre panā”tiādimāha. Taṁ tena",
  "anya-e0104n5:161_1": "pacchājātāhārindriyavasenāpi atthipaccayattaṁ vibhāveti. Purimapāṭhe pana sāvasesā",
  "anya-e0104n5:161_2": "desanā katāti veditabbaṁ. Sati ca yesaṁ paccayā honti, tehi ekato, puretaraṁ, pacchā",
  "anya-e0104n5:161_3": "ca uppannabhāve sahajātādipaccayattābhāvato āhāro, indriyañca sahajātādibhedaṁ na",
  "anya-e0104n5:161_4": "labhanti, tadabhāvo ca tesaṁ dhammasabhāvavasena daṭṭhabbo. Svāyaṁ atthipaccayo “sahajātato",
  "anya-e0104n5:161_5": "kusalena kusalaṁ, sahajātapacchājātato kusalena abyākataṁ, sahajātato eva kusalena",
  "anya-e0104n5:161_6": "kusalābyākatanti kusalamūlā tayo, tathā akusalamūlā. Sahajātapurejātapacchājātāhārindriyato",
  "anya-e0104n5:161_7": "pana abyākatena abyākataṁ, vatthārammaṇapurejātato abyākatena kusalaṁ, tathā akusalaṁ.",
  "anya-e0104n5:161_8": "Sahajātapurejātato kusalañca abyākatañca kusalassa, sahajātapurejātapacchājātāhārindriyato",
  "anya-e0104n5:161_9": "kusalañca abyākatañca abyākatassa, sahajātapurejātato akusalañca abyākatañca akusalassa,",
  "anya-e0104n5:161_10": "sahajātapurejātapacchājātāhārindriyato akusalañca abyākatañca abyākatassā”ti evaṁ",
  "anya-e0104n5:161_11": "terasavidho. Saṅkhepena kusalākusalavipākakiriyarūpavasena pañcavidho atthipaccayo,",
  "anya-e0104n5:161_12": "na nibbānaṁ. Yo hi atthibhāvābhāvena anupakārako atthibhāvaṁ labhitvā upakārako hoti,",
  "anya-e0104n5:161_13": "so atthipaccayo hoti. Nibbānañca nibbānārammaṇānaṁ na attano atthibhāvābhāvena anupakārakaṁ",
  "anya-e0104n5:161_14": "hutvā atthibhāvalābhena upakārakaṁ hotīti, uppādādiyuttānaṁ vā natthibhāvopakārakatāviruddho",
  "anya-e0104n5:161_15": "upakārakabhāvo atthipaccayatāti, na nibbānaṁ atthipaccayo hoti.",
  "anya-e0104n5:162_0": "615. Ārammaṇe phusanādivasena pavattamānānaṁ phassādīnaṁ anekesaṁ sahabhāvo natthīti",
  "anya-e0104n5:162_1": "ekasmiṁ phassādisamudāye sati dutiyo na hoti, asati pana hotīti tena natthibhāvena",
  "anya-e0104n5:162_2": "upakārakatā natthipaccayatā. Satipi purimataracittānaṁ natthibhāve na tena tāni natthibhāvena",
  "anya-e0104n5:162_3": "upakārakāni, anantarameva pana attano atthibhāvena pavattiokāsaṁ alabhamānaṁ natthibhāvena",
  "anya-e0104n5:162_4": "okāsaṁ dadamānaṁ viya upakārakaṁ hotīti “pavattiokāsadānena upakārakā”ti āha. Paṭuppannānanti paccuppannānaṁ.",
  "anya-e0104n5:163_0": "“Te evā”ti etena natthivigatapaccayānaṁ dhammato visesābhāvamāha. Evaṁ santepi abhāvamattena",
  "anya-e0104n5:163_1": "upakārakatā okāsadānaṁ natthipaccayatā, sabhāvāvigamena appavattamānānaṁ sabhāvavigamena",
  "anya-e0104n5:163_2": "upakārakatā vigatapaccayatā. Natthitā ca nirodhānantarā suññatā, vigatatā nirodhappattatāti ayametesaṁ viseso.",
  "anya-e0104n5:164_0": "Atthipaccayadhammā eva cāti ca-saddo sampiṇḍanattho. Tena na kevalaṁ natthivigatapaccayā",
  "anya-e0104n5:164_1": "eva dhammato avisiṭṭhā, atha kho atthiavigatapaccayāpīti imamatthaṁ dīpeti. Yadipime",
  "anya-e0104n5:164_2": "paccayā dhammato avisiṭṭhā, tathāpi atthitāya sasabhāvatāya upakārakatā atthipaccayatā,",
  "anya-e0104n5:164_3": "sabhāvāvigamena nirodhassa appattiyā upakārakatā avigatapaccayatāti paccayabhāvaviseso",
  "anya-e0104n5:164_4": "dhammāvisesepi veditabbo. Dhammānañhi samatthatāvisesaṁ sabbaṁ yāthāvato abhisambujjhitvā",
  "anya-e0104n5:164_5": "bhagavatā catuvīsatipaccayavisesā vuttāti dhammassāmimhi saddhāya “evaṁ visesā ete",
  "anya-e0104n5:164_6": "dhammā”ti sutamayañāṇaṁ uppādetvā cintābhāvanāmayehi tadabhisamayāya yogo karaṇīyo.",
  "anya-e0104n5:165": "Ettha ca ārammaṇaanantarasamanantaraupanissayapurejātaāsevanasampayuttanatthivigatapaccayā arūpadhammānaṁyeva, pacchājātapaccayo rūpadhammānaṁyeva, itare cuddasa rūpārūpadhammānaṁ.",
  "anya-e0104n5:166_0": "Hetuanantarasamanantarāsevanapacchājātakammavipākajhānamaggasampayuttanatthivigatapaccayā",
  "anya-e0104n5:166_1": "arūpadhammā eva, purejātapaccayo rūpameva, ubhayaṁ ārammaṇūpanissaye ṭhapetvā sesā,",
  "anya-e0104n5:166_2": "te dve paññattisabhāvāpi honti.",
  "anya-e0104n5:167_0": "Anantarasamanantarāsevananatthivigatapaccayā atītā eva. Ārammaṇārammaṇādhipatiārammaṇūpanissayā",
  "anya-e0104n5:167_1": "tikālikā, kālavinimuttā ca. Kammapaccayo atītapaccuppannavasena dvikāliko. Sesā pañcadasa paccuppannāva.",
  "anya-e0104n5:168_0": "Tathā anantarasamanantaraanantarūpanissayapakatūpanissayāsevanapaccayā, nānākkhaṇikakammapaccayo,",
  "anya-e0104n5:168_1": "natthivigatapaccayā cāti ime paccayā janakā eva, na upatthambhakā. Pacchājātapaccayo",
  "anya-e0104n5:168_2": "upatthambhako eva, na janako. Sesā janakā ca upatthambhakā cāti ayampi viseso veditabbo.",
  "anya-e0104n5:169": "Avijjāpaccayāsaṅkhārapadavitthārakathāvaṇṇanā",
  "anya-e0104n5:170": "616.Paccayesūti niddhāraṇe bhummaṁ. Duvidhā dvippakārena. Anekadhāti sattarasadhā ārammaṇapaccayādivasena.",
  "anya-e0104n5:171_0": "Abhiññācittenāti cetopariyapubbenivāsaanāgataṁsañāṇasaṅkhātāhi abhiññāhi sahagatacittena.",
  "anya-e0104n5:171_1": "Samohacittajānanakāleti paresaṁ, attano ca samohassa cittassa jānanakāle. Avijjāpubbaṅgamā",
  "anya-e0104n5:171_2": "akusalappavattiyo yā kāci vipattiyo, sabbā tā mohamūlikāti ca avijjāya ādīnavadassanena",
  "anya-e0104n5:171_3": "avijjāsamatikkamatthāya vivaṭṭābhipatthanāyāti attho. Dvinnampi tesaṁ puññābhisaṅkhārānaṁ.",
  "anya-e0104n5:171_4": "Avijjāsammūḷhattāti bhavādīnavappaṭicchādikāya avijjāya sammūḷhattā. Tāneva puññānīti",
  "anya-e0104n5:171_5": "tāneva yathāvuttāni kāmāvacararūpāvacarapuññāni. Upanissayapaccayena paccayo hotīti sambandho.",
  "anya-e0104n5:172_0": "Rāgādīnanti rāgadiṭṭhivicikicchuddhaccadomanassānaṁ. Avijjāsampayuttattā rāgādīnaṁ",
  "anya-e0104n5:172_1": "rāgādiassādanakālesu avijjaṁ ārabbha uppatti veditabbā. Garuṁ katvā assādanaṁ rāgadiṭṭhisampayuttāya",
  "anya-e0104n5:172_2": "eva avijjāya yojetabbaṁ. Assādanañca rāgo, tadaviyuttā ca diṭṭhīti assādanavacaneneva",
  "anya-e0104n5:172_3": "yathāvuttaṁ avijjaṁ garuṁ karontī diṭṭhi ca vuttāti veditabbā. Rāgādīhi ca pāḷiyaṁ",
  "anya-e0104n5:172_4": "sarūpato vuttehi taṁsampayuttasaṅkhārassa avijjārammaṇāditaṁ dasseti. Anādīnavadassāvinoti",
  "anya-e0104n5:172_5": "pāṇātipātādīsu na ādīnavadassino. Avijjāya anārammaṇassa, paṭhamajavanassa ca ārammaṇādhipatianantarādipaccayavacanesu",
  "anya-e0104n5:172_6": "avuttassa, vuttassa ca sabbassa saṅgaṇhanatthaṁ “yaṁ kiñcī”ti āha.",
  "anya-e0104n5:173": "Vuttanayenāti samatikkamabhavapatthanāvasena puññābhisaṅkhāre vuttanayena.",
  "anya-e0104n5:174_0": "617.Kiṁ panāyantiādinā codakassa ayamadhippāyo – “avijjāpaccayā saṅkhārā sambhavantī”ti",
  "anya-e0104n5:174_1": "ettha sambhavanti evāti avadhāraṇaṁ na yujjati, avasesapaccayasamavāyābhāve saṅkhārānaṁ",
  "anya-e0104n5:174_2": "sambhavābhāvato. Tathā saṅkhārā evāti avadhāraṇampi na yujjati. Kasmā? Aññesañca",
  "anya-e0104n5:174_3": "paccayuppannadhammānaṁ sambhavassa tato icchitabbattā. Vākyassa avadhāraṇaphalattā",
  "anya-e0104n5:174_4": "avijjāpaccayā eva saṅkhārā sambhavantīti avadhāraṇe gayhamānepi ayaṁ doso. Kasmā?",
  "anya-e0104n5:174_5": "Yasmā lobhādikammanidānaupādānavatthārammaṇamanasikārādayo aññepi paccayā labbhantiyevāti.",
  "anya-e0104n5:174_6": "Tattha ekāti asahāyā, kāraṇantaranirapekkhāti attho. Aññepi paccayā sahakārikāraṇabhūtā.",
  "anya-e0104n5:174_7": "Dosamettha vattukāmo codako pucchatīti ñatvā ācariyo āha “kiṁ panetthā”ti. Ettha",
  "anya-e0104n5:174_8": "avijjāya paccayantarena rahitabhāve ca sahitabhāve ca kiṁ pana vattabbaṁ, asamattā",
  "anya-e0104n5:174_9": "te codanā, avasiṭṭhañca tāva kathehīti vuttaṁ hoti. Ekakāraṇavādo āpajjatīti dosappasaṅgo",
  "anya-e0104n5:174_10": "vutto. Aniṭṭho hi ekakāraṇavādo sabbattha sabbakālaṁ sambhavāpattito, ekasadisāsabhāvāpattito ca.",
  "anya-e0104n5:175_0": "Yasmā ekaṁ na ekatotiādīsu tīsu pakāresu avijjamānesu pārisesena anekato anekamevāti",
  "anya-e0104n5:175_1": "etasmiṁ catutthe eva pakāre vijjamāne ekahetuphaladīpane attho atthi, tasmā na nupapajjati",
  "anya-e0104n5:175_2": "upapajjatiyeva. Ekaṁ phalaṁ ekato natthi, anekampi ekato natthi. Anekatopi ekaṁ phalaṁ",
  "anya-e0104n5:175_3": "no atthīti sambandho.",
  "anya-e0104n5:176": "Ekekahetuphaladīpananti “avijjāpaccayā saṅkhārā”ti ekahetudīpanaṁ, “saṅkhārapaccayā viññāṇa”nti ekaphaladīpananti evaṁ tattha tattha ekekahetuphaladīpanaṁ kataṁ.",
  "anya-e0104n5:177_0": "Veneyyānaṁ anurūpatoti veneyyānaṁ ajjhāsayassa anurūpato. Ekasseva hetuno, phalassa",
  "anya-e0104n5:177_1": "ca dīpanā satthu desanāvilāsato vā veneyyapuggalānaṁ ajjhāsayato vā. Tadubhayassa",
  "anya-e0104n5:177_2": "panettha kāraṇaṁ tattha tattha desetabbassa atthassa padhānatā, pākaṭatā, asādhāraṇatā",
  "anya-e0104n5:177_3": "ca. Desanāvilāsappattā ca buddhā bhagavanto te desetabbe atthe bahūsupi pariyāyesu",
  "anya-e0104n5:177_4": "labbhamānesu yathārucitaṁ gahetvā dhammaṁ desenti, sā desanāvilāsānurūpatā. Tattha",
  "anya-e0104n5:177_5": "pana yena pariyāyena ye veneyyā bujjhanti, teneva tesaṁ bodhanaṁ, sā veneyyajjhāsayānurūpatā.",
  "anya-e0104n5:178_0": "Yathāphassaṁvedanāvavatthānatoti “sukhavedanīyaṁ, bhikkhave, phassaṁ paṭicca uppajjati",
  "anya-e0104n5:178_1": "sukhā vedanā”tiādinā, “cakkhuñca paṭicca rūpe ca uppajjati cakkhuviññāṇaṁ, tiṇṇaṁ",
  "anya-e0104n5:178_2": "saṅgati phasso, phassapaccayā vedanā”tiādinā ca sukhavedanīyaphassādicakkhusamphassādianurūpena",
  "anya-e0104n5:178_3": "sukhavedanādicakkhusamphassajāvedanādīnaṁ vavatthānato. Samānesupi hi cakkhurūpādīsu",
  "anya-e0104n5:178_4": "phassavasena sukhādivipariyāyābhāvato, samānesu rūpamanasikārādīsu cakkhādisaṅghaṭṭanavasena",
  "anya-e0104n5:178_5": "cakkhusamphassajādivipariyāyābhāvato, aññapaccayasāmaññepi cakkhusamphassavasena",
  "anya-e0104n5:178_6": "sukhādicakkhusamphassajādīnaṁ oḷārikasukhumādisaṅkarābhāvato cāti attho. Yathāvuttaphassassa",
  "anya-e0104n5:178_7": "sukhādīnaṁ aviparīto paccayabhāvo eva yathāvedanaṁ phassavavatthānaṁ. Kāraṇaphalavisesena",
  "anya-e0104n5:178_8": "vā phalakāraṇavisesanicchayo hotīti ubhayatthāpi nicchayo pavatthānanti vutto.",
  "anya-e0104n5:179_0": "Kammādayoti kammaāhārautuādayo apākaṭā semhapaṭikārena rogavūpasamanato. Semhassa",
  "anya-e0104n5:179_1": "mandabhāvādinā ca semhaṁyeva pākaṭaṁ kāraṇaṁ. Ayamidha avijjā saṅkhārānaṁ hetubhāvena",
  "anya-e0104n5:179_2": "dīpitāti sambandho. Assādānupassino taṇhā pavaḍḍhatīti vacanatoti “saṁyojaniyesu,",
  "anya-e0104n5:179_3": "bhikkhave, dhammesu assādānupassino taṇhā pavaḍḍhati, taṇhāpaccayā upādānaṁ, upādānapaccayā",
  "anya-e0104n5:179_4": "bhavo”ti iminā suttena taṇhāya saṅkhārakāraṇabhāvassa vuttattāti attho. Puna tassāpi",
  "anya-e0104n5:179_5": "avijjāya kāraṇanti dassanatthaṁ “avijjāsamudayā āsavasamudayoti ca vacanato”ti āha.",
  "anya-e0104n5:179_6": "Taṇhā vā caturupādānabhūtā kāmāsavadiṭṭhāsavā ca saṅkhārassa kāraṇanti pākaṭā avijjāhetukāti",
  "anya-e0104n5:179_7": "suttadvayenāpi avijjāya pākaṭaṁ saṅkhārānaṁ kāraṇabhāvameva dasseti. “Assādānupassino”ti",
  "anya-e0104n5:179_8": "hi vacanena bhavādīnavappaṭicchādanakiccā avijjā taṇhāya kāraṇanti dassitā hoti.",
  "anya-e0104n5:179_9": "Yasmā avidvā, tasmā puññābhisaṅkhārādike abhisaṅkharotīti avijjāya saṅkhārakāraṇabhāvassa",
  "anya-e0104n5:179_10": "pākaṭattā aviddasubhāvova saṅkhārakāraṇabhāvena vutto. Khīṇāsavassa saṅkhārābhāvato,",
  "anya-e0104n5:179_11": "asādhāraṇattā ca puññābhisaṅkhārādīnaṁ sādhāraṇakāraṇāni vatthārammaṇādīnīti puññabhavādīnavappaṭicchādikā",
  "anya-e0104n5:179_12": "avijjā puññābhisaṅkhārādīnaṁ asādhāraṇaṁ kāraṇanti vā attho daṭṭhabbo. Eteneva “avijjāpaccayā",
  "anya-e0104n5:179_13": "saṅkhārā, saṅkhārapaccayā viññāṇa”nti ettha pana padhānattā, pākaṭattā, asādhāraṇattāti",
  "anya-e0104n5:179_14": "ekekahetuphaladīpanaparihāravacanena sabbattha “phassapaccayā vedanā, vedanāpaccayā",
  "anya-e0104n5:179_15": "taṇhā”tiādīsu bodhaneyyajjhāsayavasena dhammassa bodhanasaṅkhātaṁ payojanaṁ veditabbaṁ.",
  "anya-e0104n5:180_0": "618.“Ekantāniṭṭhaphalāyā”ti etena viruddhabhāvaṁ, “sāvajjāyā”ti etena vijātiyabhāvaṁ",
  "anya-e0104n5:180_1": "avijjāya joteti. Puññāneñjābhisaṅkhārā hi iṭṭhavipākatāya, anavajjasabhāvatāya ca",
  "anya-e0104n5:180_2": "tassā viruddhā, vijātiyā cāti. Kathaṁ na yujjissatītiādi samādhānaṁ, tena yvāyaṁ",
  "anya-e0104n5:180_3": "ekantāniṭṭhaphalatādihetupadeso, tassa anekantikataṁ dasseti. Ayaṁ hettha adhippāyo",
  "anya-e0104n5:180_4": "– yāyaṁ tayā codanā “evaṁ santepī”tiādinā katā, sā yuttā vipākaṁ pati. Na hi aniṭṭhavepakkaṁ",
  "anya-e0104n5:180_5": "kāraṇaṁ iṭṭhaṁ phalati, iṭṭhavepakkaṁ vā aniṭṭhaṁ. Yasmā panettha paccayuppannadhammānaṁ",
  "anya-e0104n5:180_6": "paccayabhāvalakkhaṇadhammānaṁ dhammatā adhippetā, tatra cāyaṁ niyamo natthi vicittarūpattā",
  "anya-e0104n5:180_7": "tassāti. Tenāha “viruddho cā”tiādi.",
  "anya-e0104n5:181_0": "Tattha dhammānanti sabhāvadhammānaṁ. Ṭhānanti avaṭṭhānaṁ. Tasmā ṭhānaviruddhoti atthitāviruddho.",
  "anya-e0104n5:181_1": "Keci pana “paṭisandhiādīniṭhānānī”ti vadanti. Evaṁ sati “purimacittaṁ pacchimacittassa",
  "anya-e0104n5:181_2": "ṭhānaviruddho paccayo”ti nayidaṁ ekantikaṁ siyā. Bhavaṅgampi hi bhavaṅgassa anantarapaccayo,",
  "anya-e0104n5:181_3": "javanaṁ javanassa, na ca sippādīnaṁ paṭisandhiādiṭṭhānaṁ atthi, tasmā na taṁ idha",
  "anya-e0104n5:181_4": "adhippetaṁ. Kammaṁ rūpassa namanaruppanavirodhā, sārammaṇānārammaṇādivirodhā ca sabhāvaviruddho",
  "anya-e0104n5:181_5": "paccayo. Khīrādīni dadhiādīnaṁ madhurambilarasādisabhāvavirodhā. Avijānanakicco āloko",
  "anya-e0104n5:181_6": "vijānanakiccassa viññāṇassa. Amadanakiccā ca guḷādayo madanakiccassa āsavassa.",
  "anya-e0104n5:182_0": "Golomāvilomādītiādīsu golomāvilomāni dubbāya, avīti ca rattā eḷakā veditabbā. Visāṇaṁ",
  "anya-e0104n5:182_1": "sarassa. Dadhitilapiṭṭhaguḷāni bhūtiṇakassa. Sevālaṁ taṇḍuleyyakassa, kharavaḷavā",
  "anya-e0104n5:182_2": "assatarassāti evamādi ādi-saddena saṅgahito. Yasmā vipākā eva na, tasmā dukkhavipākāyapi",
  "anya-e0104n5:182_3": "avijjāya adukkhavipākānaṁ puññāneñjābhisaṅkhārānaṁ paccayattaṁ na na yujjatīti attho.",
  "anya-e0104n5:183_0": "Tadavipākattepi sāvajjatāya tadaviruddhānaṁ, taṁsadisānañca apuññābhisaṅkhārānameva",
  "anya-e0104n5:183_1": "paccayo, na itaresanti etassa pasaṅgassa nivāraṇatthaṁ “viruddho cāviruddho ca, sadisāsadiso",
  "anya-e0104n5:183_2": "tathā. Dhammānaṁ paccayo siddho”ti vuttaṁ. Tasmā tamatthaṁ pākaṭaṁ karonto “iti ayaṁ avijjā”tiādimāha.",
  "anya-e0104n5:184_0": "619.Sabbattha khandhānaṁ bhedo maraṇanti cutiṁ aggaṇhantoti idha cuti nāma tattha",
  "anya-e0104n5:184_1": "tattha bhavādīsu rūpādīnaṁ khandhānaṁ maraṇasaññito carimo bhedoti yāthāvato ajānanto.",
  "anya-e0104n5:184_2": "Sattassa sato vijjamānasseva. Dehantarasaṅkamanaṁ aññena kāyena samāgamo.",
  "anya-e0104n5:185_0": "Sabbattha khandhānaṁ pātubhāvoti tattha tattha bhavādīsu khandhānaṁ paṭhamābhinibbatti.",
  "anya-e0104n5:185_1": "Navasarīrapātubhāvoti idha jiṇṇassa sarīrassa nikkhepe paralokapariyāpannassa navakāyassa",
  "anya-e0104n5:185_2": "uppādo. Yatheke vadanti –",
  "anya-e0104n5:186": "“Vatthāni jiṇṇāni yathā pahāya,",
  "anya-e0104n5:187": "Navāni gaṇhāti naro parāni;",
  "anya-e0104n5:188": "Nikkhippa dehaṁ idha jiṇṇamevaṁ,",
  "anya-e0104n5:189": "Gaṇhāti attābhinavaṁ sukhesī”ti.",
  "anya-e0104n5:190_0": "Ayaṁ sattoti ayamattā, yo sāmī, nivāsī, kārako, vedako cāti adhippeto. Sattomarati,",
  "anya-e0104n5:190_1": "satto upapajjatīti etthāpi eseva nayo. Tīsupi ṭhānesu ādi-saddena issarakuttabrahmakuttādivikappanaṁ saṅgaṇhāti.",
  "anya-e0104n5:191": "Sabhāvalakkhaṇanti’ruppanānubhavanādiṁ, kakkhaḷaphusanādisabhāvameva vā. Sāmaññalakkhaṇanti aniccatādiṁ. Saṅkhāre attato attaniyatoti rūpādīsu ekaccaṁ attato, tadaññaṁ attaniyato.",
  "anya-e0104n5:192_0": "Attā jānāti vāti vikappeti kāpilādayo viya. Na jānāti vāti kāṇādājīvikādayo viya.",
  "anya-e0104n5:192_1": "Kāṇādopi hi attā sabhāvena na jānāti. Yadā buddhiguṇena saṁyujjati, tadā jānātīti",
  "anya-e0104n5:192_2": "icchati. So eva karoti ca kāreti cāti yo parattha sukhadukkhaṁ anubhavati, so eva",
  "anya-e0104n5:192_3": "puññāpuññaṁ sayaṁ karoti, aññañca kāreti, na aññoti adhippāyo. Saṇṭhapentāti dviaṇukādiuppādanavasena,",
  "anya-e0104n5:192_4": "icchāvasena ca sampādentā. Soti attasaññito satto. Indriyasampannoti cakkhādīhi indriyehi",
  "anya-e0104n5:192_5": "samannāgato, tena saḷāyatanappavattiṁ dasseti. Sabbañhetaṁ yathāpaccayaṁ pavattamānānaṁ",
  "anya-e0104n5:192_6": "avijjādīnaṁ kiccaṁ attano byāpāraṁ katvā diṭṭhigatiko vimuyhatīti dassanavasena vuttaṁ.",
  "anya-e0104n5:192_7": "Acchejjasuttāvutābhejjamaṇīnaṁ viya pubbāpariyavavatthānaṁ niyati, niyatiyā, niyati",
  "anya-e0104n5:192_8": "eva vā saṅgati samāgamo niyatisaṅgati, tāya bhāvesu pariṇatā manussadevavihaṅgādibhāvaṁ",
  "anya-e0104n5:192_9": "pattā niyatisaṅgatibhāvapariṇatā. Niyatiyā, saṅgatiyā, bhāvasaṅkhātena sabhāvena",
  "anya-e0104n5:192_10": "ca pariṇatā nānappakārataṁ pattā niyatisaṅgatibhāvapariṇatāti ca atthaṁ vadanti.",
  "anya-e0104n5:193_0": "Etehi ca vikappanehi avijjā akusalaṁ cittaṁ katvā satte puññādīsu saṅkhāresu yattha",
  "anya-e0104n5:193_1": "katthaci pavattetīti imamatthaṁ dassento āha “so avijjāya andhīkato”tiādi. Paṭipajjatīti upasaṅkamati.",
  "anya-e0104n5:194_0": "Apariṇāyakoti arahattamaggasampaṭipādakakalyāṇamittarahito, arahattamaggañāṇāvasānaṁ",
  "anya-e0104n5:194_1": "vā ñāṇaṁ samavisamaṁ dassetvā satte nibbānaṁ nayatīti pariṇāyakaṁ, tena rahito apariṇāyako.",
  "anya-e0104n5:194_2": "Dhammaṁ ñatvāti sappurisūpassayena catusaccappakāsakaṁ suttādidhammaṁ ñatvā, maggañāṇeneva",
  "anya-e0104n5:194_3": "vā sabbadhammapavaraṁ nibbānadhammaṁ ñatvā. Taṁjānanāyattaṁ pana sesasaccattayābhisamayaṁ",
  "anya-e0104n5:194_4": "samānakālampi taṁ purimakālaṁ viya katvā vuttaṁ. Upasanto carissatīti aggamaggādhigamena",
  "anya-e0104n5:194_5": "sabbaso avijjūpasamā upasanto saupādisesanibbānadhātuyaṁ ṭhito yāva anupādisesanibbānadhātupatti,",
  "anya-e0104n5:194_6": "tāva sattānaṁ hitacariyāya attabhāvaṁ pavattento carissati, diṭṭhadhammasukhavihārehi",
  "anya-e0104n5:194_7": "viharissatīti attho.",
  "anya-e0104n5:195": "Saṅkhārapaccayāviññāṇapadavitthārakathāvaṇṇanā",
  "anya-e0104n5:196_0": "620. Yathāvuttasaṅkhārapaccayā uppajjamānaṁ taṁ kammanibbattameva bhavituṁ arahatīti",
  "anya-e0104n5:196_1": "“bāttiṁsa lokiyavipākaviññāṇāni saṅgahitānī”ti āha. Dhātukathāyaṁ pana vippayuttena",
  "anya-e0104n5:196_2": "saṅgahitāsaṅgahitapadaniddese “saṅkhārapaccayā viññāṇena ye dhammā, saḷāyatanapaccayā",
  "anya-e0104n5:196_3": "phassena ye dhammā, phassapaccayā vedanāya ye dhammā vippayuttā, te dhammā katihi",
  "anya-e0104n5:196_4": "khandhehi…pe… saṅgahitā? Te dhammā asaṅkhataṁ khandhato ṭhapetvā ekena khandhena,",
  "anya-e0104n5:196_5": "ekādasahi āyatanehi, ekādasahi dhātūhi saṅgahitā. Katihi asaṅgahitā? Catūhi khandhehi,",
  "anya-e0104n5:196_6": "ekenāyatanena, sattahi dhātūhi asaṅgahitā”ti vacanato sabbaviññāṇaphassavedanāpariggaho",
  "anya-e0104n5:196_7": "kato. Yadi hi ettha viññāṇaphassavedanā sappadesā siyuṁ, “vipākā dhammā”ti imassa",
  "anya-e0104n5:196_8": "viya visajjanaṁ siyā. Tasmā tattha abhidhammabhājanīyavasena saṅkhārapaccayā viññāṇādayo",
  "anya-e0104n5:196_9": "gahitāti adhippāyo veditabbo. Avijjāpaccayā saṅkhāro ca abhidhammabhājanīye catubhūmakakusalasaṅkhāro,",
  "anya-e0104n5:196_10": "akusalasaṅkhāro ca vuttoti eso eva dhātukathāyaṁ gahitoti daṭṭhabbo. Bhavo pana dhātukathāyaṁ",
  "anya-e0104n5:196_11": "kammūpapattibhavavisesadassanatthaṁ na abhidhammabhājanīyavasena gahito, evañca katvā",
  "anya-e0104n5:196_12": "tattha “upādānapaccayā bhavo”ti anuddharitvā “kammabhavo”tiādinā nayena bhavo uddhaṭo.",
  "anya-e0104n5:197_0": "Lokiyavipākamanoviññāṇameva sandhāyāha “bāvīsatividhaṁ hotī”ti. Chahi viññāṇehīti",
  "anya-e0104n5:197_1": "yathāadhikatehi cakkhuviññāṇādīhi chahi viññāṇehi. Kasmā panettha lokiyavipākaviññāṇasseva",
  "anya-e0104n5:197_2": "gahaṇaṁ katanti āha “lokuttarāni pana vaṭṭakathāya na yujjantī”ti. Yadi evaṁ kasmā",
  "anya-e0104n5:197_3": "dhātukathāyaṁ “saṅkhārapaccayā viññāṇena ye dhammā vippayuttā”tiādīsu lokuttaravipākānampi",
  "anya-e0104n5:197_4": "gahaṇaṁ katanti? Taṁ yathādhammasāsanattā abhidhammadesanāya vipākattike viya anavasesavipākadhammasaṅgaṇhanavasena",
  "anya-e0104n5:197_5": "vuttaṁ. Suttantadesanā pana yathānulomadesanāti tattha pavattinivattiyo asaṅkarato",
  "anya-e0104n5:197_6": "dassetabbā. Tasmā tadatthasaṁvaṇṇanāti katvā pavattikathāyaṁ lokiyavipākaviññāṇāniyeva",
  "anya-e0104n5:197_7": "gahitāni. Tenevāha “vaṭṭakathāya na yujjantīti na gahitānī”ti.",
  "anya-e0104n5:198_0": "Yathā kataṁ kammaṁ phaladāne samatthaṁ hoti, tathā kataṁ “upacita”nti vuccatīti vipākadānayogyameva",
  "anya-e0104n5:198_1": "saṅkhāraṁ gaṇhanto “upacitakammābhāve”ti āha. Hetu nāma byatirekappadhānanti abhāva-ggahaṇaṁ,",
  "anya-e0104n5:198_2": "tena kamme sati bhāvato, asati abhāvatoti ayamettha adhippāyo. Yathā panassa viññāṇassa",
  "anya-e0104n5:198_3": "saṅkhārapaccayatā na siddhā, na evaṁ vipākabhāvo. So pana siddhoti katvā āha “vipākaṁheta”nti.",
  "anya-e0104n5:198_4": "Tena viññāṇassa vipākabhāvena saṅkhārapaccayattaṁ sādheti. Tassa pana sādhanatthaṁ",
  "anya-e0104n5:198_5": "“upacitakammābhāve vipākābhāvato”ti vuttanti taṁ vivaranto “vipākañcā”tiādimāha.",
  "anya-e0104n5:198_6": "Yadi uppajjeyyāti yadi kammanirapekkho vipāko uppajjeyya. Sabbesaṁ sattānaṁ brahmattaṁ",
  "anya-e0104n5:198_7": "upagatānaṁ ghānādiviññāṇāni mahāvipākaviññāṇānīti tassa tassa vipākassa anokāse ṭhitānampi.",
  "anya-e0104n5:198_8": "Vipākānīti viññāṇāpekkhāya napuṁsakaniddeso, sabbavipākaviññāṇānīti attho.",
  "anya-e0104n5:199_0": "Saṅkhārā bahū ekūnatiṁsacetanābhedato, viññāṇāni ca bahūni bāttiṁsavidhattā, na ca",
  "anya-e0104n5:199_1": "sabbato sabbānīti āha “katarasaṅkhārapaccayā kataraviññāṇanti ce”ti. “Viññāṇa”nti",
  "anya-e0104n5:199_2": "ca idaṁ viññāṇasāmaññaṁ gahetvā vuttaṁ. Kāmaṁ khandhaniddesepi imāni viññāṇāni niddiṭṭhāni,",
  "anya-e0104n5:199_3": "taṁ pana atisaṁkhittaṁ, na ca tattha nesaṁ saṅkhārapaccayatā vibhāvitāti taṁ pavattiyaṁ,",
  "anya-e0104n5:199_4": "paṭisandhiyañca bhavādīsu pavattanākāravasena vitthārato dassetuṁ “kāmāvacarapuññābhisaṅkhārapaccayā”tiādi",
  "anya-e0104n5:199_5": "āraddhaṁ. Manoviññāṇeti niddhāraṇe bhūmmaṁ. Mahāvipākānīti viññāṇāpekkhāya napuṁsakaniddeso.",
  "anya-e0104n5:199_6": "Mahāvipākāti pana pāṭhe manoviññāṇadhātuyoti ānetvā sambandhitabbaṁ.",
  "anya-e0104n5:200_0": "621.Yaṁsaṅkhārapaccayāti yassa yassa saṅkhārassa paccayabhāvena. Yaṁ viññāṇanti “yaṁ",
  "anya-e0104n5:200_1": "yaṁ viññāṇa”nti evaṁ ubhayattha āmeḍitalopo daṭṭhabbo. “Hotī”ti iminā kāraṇabhāve",
  "anya-e0104n5:200_2": "viññāṇassa sabbhāvamattaṁ paveditaṁ, na pavattivisesoti taṁ dassento “evaṁ pavatti",
  "anya-e0104n5:200_3": "veditabbā”ti āha. Brahmānampi aniṭṭharūpādiāpāthagamane akusalavipākacakkhuviññāṇādīni",
  "anya-e0104n5:200_4": "kadāci uppajjantīti “imāni terasa…pe… pavattantī”ti vuttaṁ. Tattha pañcannaṁ khandhānaṁ",
  "anya-e0104n5:200_5": "vokāro vitthāro etthāti pañcavokāro, so eva bhavo, etasmiṁ pañcavokārabhave. Hoti",
  "anya-e0104n5:200_6": "hi bhinnādhikaraṇānampi aññapadatthasamāso yathā “urasilomo”ti. Atha vā yathāpaccayaṁ",
  "anya-e0104n5:200_7": "pavattamānehi pañcahi khandhehi vokarīyatīti pañcavokāro, so eva bhavoti sabbaṁ pubbe viya.",
  "anya-e0104n5:201": "“Pavattiyaññeva pavattantī”ti saṅkhepato vuttamatthaṁ vivarituṁ “katha”ntiādi āraddhaṁ.",
  "anya-e0104n5:202_0": "“Yebhuyyena lobhasampayuttajavanāvasāne”ti idaṁ paṭighavicikicchuddhaccasampayuttānantaraṁ",
  "anya-e0104n5:202_1": "somanassasahagatassa anuppajjanatoti keci, taṁ na gahetabbaṁ. “Cakkhuṁ assādeti abhinandati,",
  "anya-e0104n5:202_2": "taṁ ārabbha rāgo uppajjati, diṭṭhi uppajjati…pe… vicikicchā uppajjati, uddhaccaṁ",
  "anya-e0104n5:202_3": "uppajjati, akusale niruddhe vipāko tadārammaṇatā uppajjatī”ti vacanato. Iṭṭhaṁ ce",
  "anya-e0104n5:202_4": "ārammaṇaṁ, somanassatadārammaṇaṁ na na uppajjatīti. Javanena tadārammaṇaniyame somanassasahagatānantaraṁ",
  "anya-e0104n5:202_5": "somanassasahagatāneva sandhāya vuttanti apare, taṁ vicāretabbaṁ upekkhāsahagatakusalākusalajavanānantarampi",
  "anya-e0104n5:202_6": "somanassatadārammaṇassa icchitabbattā. Upekkhāsahagatakiriyājavanānantarameva hi",
  "anya-e0104n5:202_7": "somanassatadārammaṇaṁ na icchanti.",
  "anya-e0104n5:203_0": "Yasmā pana tihetukajavanāvasāne ca kadāci ahetukaṁ tadārammaṇaṁ hoti, tasmā “yebhuyyenā”ti",
  "anya-e0104n5:203_1": "vuttaṁ. Yasmā ekacittakkhaṇāyukaṁ javanārammaṇaṁ hoti, tadā tattha ekameva tadārammaṇaṁ",
  "anya-e0104n5:203_2": "hotīti katvā “sakiṁ vā”ti vuttanti keci. Apare pana tadārammaṇaṁ nāma javanārammaṇānubhavanakiccaṁ,",
  "anya-e0104n5:203_3": "taṁ ekacittakkhaṇike tathā āsannabhede ārammaṇe nuppajjati. Tasmā “sakiṁ vā”ti idaṁ",
  "anya-e0104n5:203_4": "dirattatirattādi viya vacanasiliṭṭhatāvasena vuttanti veditabbaṁ, dvikkhattumeva",
  "anya-e0104n5:203_5": "pana uppajjatīti. “Dirattatiratta”nti ettha hi vā-saddassa abhāvā vacanasiliṭṭhatāmattena",
  "anya-e0104n5:203_6": "dirattaggahaṇaṁ katanti yujjati. “Nirantaraṁ tirattadassanatthaṁ vā”ti idha pana",
  "anya-e0104n5:203_7": "vā-saddo vikappattho vuttoti sakiṁ eva ca kadāci pavattiṁ sandhāya “sakiṁ vā”ti vuttanti",
  "anya-e0104n5:203_8": "daṭṭhabbaṁ. Teneva hi sammohavinodaniyaṁ sakiṁ tadārammaṇappavattiyā vicāretabbataṁ",
  "anya-e0104n5:203_9": "dassentena “cittappavattigaṇanāyaṁ pana sabbadvāresu tadārammaṇe dve eva cittavārā āgatā”ti vuttaṁ.",
  "anya-e0104n5:204_0": "Tattha cittappavattigaṇanāyanti vipākakathāyaṁ balavarūpādiārammaṇe vuttaṁ cittappavattigaṇanaṁ",
  "anya-e0104n5:204_1": "sandhāyāha. Tattha hi dveva tadārammaṇuppattivārā vuttā. Tadeva hi sandhāya idhāpi",
  "anya-e0104n5:204_2": "vuttaṁ “abhidhammaṭṭhakathāyaṁ pana tadārammaṇe dve cittavārā āgatā”ti. Abhidhammaṭṭhakathāyaṁ",
  "anya-e0104n5:204_3": "aniyatārammaṇaṭṭhānakiccā hutvā pavattantīti dvāraṁ anāmasitvā eva vuttaṁ, taṁ anantaraṁ",
  "anya-e0104n5:204_4": "parato vuttasahetukavipākaviññāṇānaṁ sadisasaṁvaṇṇanaṁ kātukāmatādhippāyena vuttaṁ.",
  "anya-e0104n5:204_5": "Ahetukadvayādīnañhi bhavaṅgabhūtānaṁ sayameva dvārattā, cutipaṭisandhibhūtānañca",
  "anya-e0104n5:204_6": "bhavaṅgasaṅkhātena, aññena ca dvārena anuppattito niyataṁ, aniyataṁ vā dvāraṁ etesanti na sakkā vattunti.",
  "anya-e0104n5:205_0": "Ahetukadvayassa pana santīraṇatadārammaṇabhūtassa dvāraṁ labbhati, tañca aniyatanti",
  "anya-e0104n5:205_1": "tampi gaṇhanto “aniyatadvārārammaṇaṭṭhānakiccā hutvā pavattantī”ti āha. Teneva cettha",
  "anya-e0104n5:205_2": "mahāvipākānampi tadārammaṇabhūtānaṁ dvāraṁ labbhatīti tatthāpi dvāraggahaṇaṁ kataṁ.",
  "anya-e0104n5:206_0": "Ekassa sattassa pavatto rūpāvacaravipāko pathavīkasiṇādīsu yasmiṁ ārammaṇe pavatto,",
  "anya-e0104n5:206_1": "tato aññasmiṁ tassa pavatti natthīti rūpāvacarānaṁ niyatārammaṇatā vuttā. Itarāni",
  "anya-e0104n5:206_2": "āruppavipākaviññāṇāni. Niyataṁ avatthukānīti niyatāvatthukāni. Kasiṇugghāṭimākāsādīsuyeva",
  "anya-e0104n5:206_3": "ārammaṇesu pavattanato niyatārammaṇāni. Tatrāti pavattiyaṁ. Assāti bāttiṁsavidhassa",
  "anya-e0104n5:206_4": "vipākaviññāṇassa. Te te saṅkhārāti yathāvuttā puññābhisaṅkhārādisaṅkhārā. Kammapaccayenāti",
  "anya-e0104n5:206_5": "nānākkhaṇikakammapaccayena. Upanissayapaccayenāti pakatūpanissayapaccayena.",
  "anya-e0104n5:207_0": "622. Evaṁ pavattiyaṁ viññāṇappavattiṁ dassetvā paṭisandhiyaṁ dassetuṁ “yaṁ pana vutta”ntiādimāha.",
  "anya-e0104n5:207_1": "Tattha anurūpāya paṭisandhiyāti anurūpena paṭisandhikiccena. Taṁ pana anurūpataṁ",
  "anya-e0104n5:207_2": "sayameva vakkhati. Bhavantarena bhavantarassa sandhānaṁ idha paṭisandhīti taṁ acittakampi",
  "anya-e0104n5:207_3": "atthevāti katvā “kati paṭisandhiyo”ti pucchaṁ katvāpi “kati paṭisandhicittānī”ti",
  "anya-e0104n5:207_4": "pucchā katā. “Kena katthā”ti kena cittena kasmiṁ bhave.",
  "anya-e0104n5:208_0": "Tatthāti tesu ekūnavīsatiyā paṭisandhicittesu. Kusalavipākāya ahetukamanoviññāṇadhātuyāti",
  "anya-e0104n5:208_1": "sambandho. Natthi devesu ahetukā paṭisandhīti “manussaloke”ti visesanaṁ. Napuṁsakādīnanti",
  "anya-e0104n5:208_2": "ādisaddena mammādīnaṁ saṅgaho. Keci pana ekacce ahetukapaṭisandhikā avikalindriyā",
  "anya-e0104n5:208_3": "hutvā thokaṁ vicāraṇapakatikāpi hontiyeva, tasmā tādisānampi idha ādisaddena saṅgahoti",
  "anya-e0104n5:208_4": "vadanti. Saṅkhepatoti samāsato, asukāya paṭisandhiyā asukaṁ ārammaṇanti vibhāgaṁ akatvāti attho.",
  "anya-e0104n5:209_0": "Sesānanti rūpāvacarā pañca, paṭhamatatiyāruppā dveti imāsaṁ vuttāvasesānaṁ sattannaṁ",
  "anya-e0104n5:209_1": "paṭisandhīnaṁ. Paccuppannārammaṇaṁ cuticittaṁ nāma natthi paṭisandhiārammaṇe eva",
  "anya-e0104n5:209_2": "pavattanato. Dvīsu ārammaṇesūti atītanavattabbavasena dvīsu ārammaṇesu.",
  "anya-e0104n5:210_0": "623.Tānīti pubbe katāni kammāni. Assāti āsannamaraṇassa puggalassa. Olambantīti sāyanhe",
  "anya-e0104n5:210_1": "mahantānaṁ pabbatakūṭānaṁ chāyā viya bhūmiyaṁ tassa citte avalambanti upatiṭṭhanti.",
  "anya-e0104n5:210_2": "Tasmiṁ niruddheti tasmiṁ cuticitte niruddhamatte tassa nirodhasamanantarameva. Tadevāti",
  "anya-e0104n5:210_3": "taṁyeva yathāvuttajavanavīthiyā ārammaṇabhūtaṁ. Avijjātaṇhādīsu kilesesu anupacchinnesveva",
  "anya-e0104n5:210_4": "kammādino upaṭṭhānaṁ, tañca ārabbha cittasantānassa bhavantaraninnapoṇapabbhāratā",
  "anya-e0104n5:210_5": "hotīti āha “anupacchinnakilesabalavināmita”nti. Santāne hi vināmite tadekadesabhūtaṁ",
  "anya-e0104n5:210_6": "paṭisandhicittañca vināmitameva hoti, na ca ekadesavināmitabhāvena vinā santānassa",
  "anya-e0104n5:210_7": "vināmitatā atthīti. Sabbattha pana duggatipaṭisandhininnāya cutiyā purimajavanāni",
  "anya-e0104n5:210_8": "akusalāni, itarāya ca kusalānīti nicchinanti. “Nimittassādagadhitaṁ vā, bhikkhave,",
  "anya-e0104n5:210_9": "viññāṇaṁ tiṭṭhamānaṁ tiṭṭhati, anubyañjanassādagadhitaṁ vā, tasmiṁ ce samaye kālaṁ",
  "anya-e0104n5:210_10": "karoti, ṭhānametaṁ vijjati, yaṁ dvinnaṁ gatīnaṁ aññataraṁ gatiṁ upapajjeyya nirayaṁ",
  "anya-e0104n5:210_11": "vā tiracchānayoniṁ vā”ti hi vuttaṁ, tasmā akusalaṁ duggatiyaṁ, kusalañca sugatiyaṁ",
  "anya-e0104n5:210_12": "paṭisandhiyā upanissayo hotīti. Arahato pana sabbaso kilesānaṁ upacchinnattā paṭippassaddhasabbabhavussukkatāya",
  "anya-e0104n5:210_13": "kammādinimittaṁ na upaṭṭhahati, tato vijjamānampi kammaṁ aladdhasahāyattā paṭisandhiṁ na janeti.",
  "anya-e0104n5:211_0": "Vuttappakārakammavasenāti pāpakammavasena, tadupaṭṭhāpitanti adhippāyo. “Narakādīsu",
  "anya-e0104n5:211_1": "aggijālavaṇṇādika”nti idaṁ taṁsadisatāvasena vuttaṁ. Na hi so eva nirayaggivaṇṇādi",
  "anya-e0104n5:211_2": "tadā tassa āpāthaṁ āgacchati. Tattha aggijālavaṇṇādikanti ādi-saddena vettaraṇīsimbaliasipattavanādivaṇṇaṁ",
  "anya-e0104n5:211_3": "saṅgaṇhāti. Narakādīsūti pana ādi-saddena petatiracchānānaṁ nibaddhasañcaraṇaṭṭhānapariyāpannavaṇṇaṁ.",
  "anya-e0104n5:211_4": "Manodvāre āpāthamāgacchatīti kammabalena upaṭṭhāpitavaṇṇāyatanaṁ supinaṁ passantassa",
  "anya-e0104n5:211_5": "viya, dibbacakkhussa viya ca manodvāre eva gocarabhāvaṁ gacchati. Ekaṁ āvajjanaṁ,",
  "anya-e0104n5:211_6": "pañca javanāni, dve tadārammaṇānīti tīṇi vīthicittāni.",
  "anya-e0104n5:212_0": "Rāgādihetubhūtaṁ hīnamārammaṇanti akusalavipākassa ārammaṇaṁ bhavituṁ yuttaṁ aniṭṭhamārammaṇamāha.",
  "anya-e0104n5:212_1": "Tampi hi saṅkappanavasena rāgassāpi hetu hotīti. Akusalavipākajanakakammasahajātānaṁ",
  "anya-e0104n5:212_2": "vā taṁsadisāsannacutijavanacetanāsahajātānañca rāgādīnaṁ hetubhāvo eva hīnatā. Tañhi",
  "anya-e0104n5:212_3": "pacchānutāpajanakakammānamārammaṇaṁ kammavasena aniṭṭhaṁ akusalavipākassa ārammaṇaṁ",
  "anya-e0104n5:212_4": "bhaveyya. Aññathā ca iṭṭhārammaṇe pavattassa akusalakammassa vipāko akusalakammanimittārammaṇo",
  "anya-e0104n5:212_5": "na bhaveyya. Na hi akusalavipāko iṭṭhārammaṇo bhavituṁ arahatīti.",
  "anya-e0104n5:213_0": "Pañcadvāre ca āpāthaṁ āgacchantaṁ paccuppannaṁ kammanimittaṁ āsannakatakammārammaṇasantatiyaṁ",
  "anya-e0104n5:213_1": "uppannaṁ, taṁsadisañca daṭṭhabbaṁ. Aññathā tadeva paṭisandhiārammaṇūpaṭṭhāpakaṁ,",
  "anya-e0104n5:213_2": "tadeva ca paṭisandhijanakaṁ bhaveyya. Na ca paṭisandhiyā upacārabhūtāni viya, etasmiṁ",
  "anya-e0104n5:213_3": "tayā pavattitabbanti paṭisandhiyā ārammaṇaṁ anuppādentāni viya ca pavattāni cutiāsannāni",
  "anya-e0104n5:213_4": "javanāni paṭisandhijanakāni bhaveyyuṁ. “Katattā upacitattā”ti hi vuttaṁ. Tadā ca",
  "anya-e0104n5:213_5": "taṁsamānavīthiyaṁ viya pavattamānāni kathaṁ katūpacitāni siyuṁ? Tadā na assāditāni.",
  "anya-e0104n5:213_6": "Na ca lokiyāni lokuttarāni viya samānavīthiphalāni honti. “Pubbe vāssa taṁ kataṁ",
  "anya-e0104n5:213_7": "hoti pāpakammaṁ dukkhavedanīyaṁ, pacchā vāssa taṁ kataṁ hoti pāpakammaṁ dukkhavedanīyaṁ,",
  "anya-e0104n5:213_8": "maraṇakāle vāssa hoti micchādiṭṭhi samattā hoti samādinnā. Tena so kāyassa bhedā",
  "anya-e0104n5:213_9": "paraṁ maraṇā apāyaṁ duggatiṁ vinipātaṁ nirayaṁ upapajjatī”tiādinā sutte maraṇakāle",
  "anya-e0104n5:213_10": "samattāya samādinnāya micchādiṭṭhiyā, sammādiṭṭhiyā ca sahajātacetanāya paṭisandhidānaṁ",
  "anya-e0104n5:213_11": "vuttaṁ, na ca dubbalehi pañcadvārikajavanehi micchādiṭṭhi, sammādiṭṭhi vā samattā",
  "anya-e0104n5:213_12": "hoti samādinnā. Tathā hi vuttaṁ sammohavinodaniyaṁ “sabbampi hetaṁ kusalākusaladhammapaṭivijānanādicavanapariyosānaṁ",
  "anya-e0104n5:213_13": "kiccaṁ manodvārikacitteneva hoti, na pañcadvārikenāti sabbassapetassa kiccassa karaṇe",
  "anya-e0104n5:213_14": "sahajavanakāni vīthicittāni paṭikkhittānī”ti.",
  "anya-e0104n5:214_0": "Tattha hi na kiñci dhammaṁ paṭivijānātīti “manopubbaṅgamā dhammā”ti evaṁ vuttaṁ ekampi",
  "anya-e0104n5:214_1": "kusalaṁ vā akusalaṁ vā na paṭivijānātīti ca vuttaṁ. Yesaṁ paṭivibhāvanappavattiyā",
  "anya-e0104n5:214_2": "sukhaṁ vā dukkhaṁ vā anveti, tesaṁ sā pavatti pañcadvāre paṭikkhittā. Kusalākusalakammasamādānañca",
  "anya-e0104n5:214_3": "tādisamevāti. Tadārammaṇānantaraṁ pana cavanaṁ, tadanantarā ca upapatti manodvārikā",
  "anya-e0104n5:214_4": "eva hoti, na sahajavanakavīthicittapariyāpannāti iminā adhippāyena idha pañcadvārikatadārammaṇānantarā",
  "anya-e0104n5:214_5": "cuti, tadanantarā paṭisandhi ca vuttāti daṭṭhabbā. Tattha avasesapañcacittakkhaṇāyuke",
  "anya-e0104n5:214_6": "rūpādimhi uppannaṁ paṭisandhiṁ sandhāya “paccuppannārammaṇaṁ upapatticittaṁ paccuppannārammaṇassa",
  "anya-e0104n5:214_7": "bhavaṅgassa anantarapaccayena paccayo”ti, avasesaekacittakkhaṇāyuke ca uppannaṁ paṭisandhiṁ",
  "anya-e0104n5:214_8": "sandhāya “paccuppannārammaṇaṁ upapatticittaṁ atītārammaṇassa bhavaṅgassa anantarapaccayena",
  "anya-e0104n5:214_9": "paccayo”ti ca vuttanti veditabbaṁ.",
  "anya-e0104n5:215_0": "624.Kaṇhapakkhe sukkapakkhaṁ ṭhapetvāti ettha yathā pubbe “pāpakammaṁ vā kammanimittaṁ",
  "anya-e0104n5:215_1": "vā”ti vutte kaṇhapakkhe “anavajjakammaṁ vā kammanimittaṁ vā”ti sukkapakkho vutto,",
  "anya-e0104n5:215_2": "evaṁ “duggatipariyāpannaṁ paṭisandhicittaṁ, narakādīsu aggijālavaṇṇādikaṁ duggatinimitta”nti",
  "anya-e0104n5:215_3": "ca vutte kaṇhapakkhe “sugatipariyāpannaṁ paṭisandhicittaṁ, manussaloke rattakambalasadisamātukucchivaṇṇasaṅkhātaṁ,",
  "anya-e0104n5:215_4": "devaloke vā uyyānavimānakapparukkhādivaṇṇasaṅkhātaṁ sugatinimitta”nti evaṁ sukkapakkhaṁ",
  "anya-e0104n5:215_5": "ṭhapetvā sesaṁ sabbaṁ purimanayeneva veditabbaṁ. Atītapaccuppannārammaṇāyāti kammakammanimittavasena",
  "anya-e0104n5:215_6": "atītārammaṇāya, mātukucchivaṇṇādisugatinimittavasena paccuppannārammaṇāya.",
  "anya-e0104n5:216_0": "625.Tañca khoti yadetaṁ “anavajjakammaṁ vā kammanimittaṁ vā”ti aniyamanaṁ kataṁ,",
  "anya-e0104n5:216_1": "tañca kho. Kammanimittameva āpāthamāgacchati ekantato attano kammārammaṇatāya mahaggatavipākassa.",
  "anya-e0104n5:216_2": "Suddhāya vāti mahaggatakammanimittārammaṇāya javanavīthiyā, tadārammaṇarahitāyāti",
  "anya-e0104n5:216_3": "attho, sā pana javanavīthi mahaggatavipākassa upacāro viya daṭṭhabbā. Keci pana tañca",
  "anya-e0104n5:216_4": "vīthiṁ mahaggatāvasānaṁ vadanti. “Navattabbārammaṇā vā”ti idaṁ rūpāvacarapaṭisandhiṁ,",
  "anya-e0104n5:216_5": "āruppesu ca paṭhamaṁ, tatiyañca sandhāya vuttaṁ. Dutiyacatutthā pana atītārammaṇavacaneneva gahitā.",
  "anya-e0104n5:217_0": "Mātukucchivaṇṇasaṅkhātantiādinā vaṇṇo eva gatinimittabhāvena āgato. Tattha saddo",
  "anya-e0104n5:217_1": "tāva anupādinnabhāvena sugatipariyāpannatāya gatinimittabhāvena aṭṭhakathāsu nāgatoti",
  "anya-e0104n5:217_2": "yuttametaṁ, gandhādīnaṁ pana anāgamane kāraṇaṁ vīmaṁsitabbaṁ.",
  "anya-e0104n5:218": "Ayaṁ tāta tavatthāya buddhapūjā karīyatītiādīsu pubbacetanāvasena puññaṁ hoti. Sabbantimajavane vattamānassāpīti vadanti.",
  "anya-e0104n5:219_0": "626.“Etenānusārena āruppacutiyāpi anantarā paṭisandhi veditabbā”ti idaṁ kasmā vuttaṁ,",
  "anya-e0104n5:219_1": "nanu “pathavīkasiṇajjhānādivasena paṭiladdhamahaggatassa sugatiyaṁ ṭhitassā”ti evamādike",
  "anya-e0104n5:219_2": "eva naye ayampi paṭisandhi avaruddhāti? Na, tattha rūpāvacaracutianantarāya eva paṭisandhiyā",
  "anya-e0104n5:219_3": "vuttattā. Tattha hi “pathavīkasiṇādikaṁ vā nimittaṁ mahaggatacittaṁ vā manodvāre",
  "anya-e0104n5:219_4": "āpāthaṁ āgacchati, cakkhusotānaṁ vā”tiādinā tena vacanena rūpāvacaracutiyā eva anantarā",
  "anya-e0104n5:219_5": "paṭisandhi vuttāti viññāyati. Athāpi yathāsambhavayojanāya ayampi paṭisandhi tattheva",
  "anya-e0104n5:219_6": "avaruddhā, arūpāvacaracutianantarā pana rūpāvacarapaṭisandhi natthi. Arūpāvacare",
  "anya-e0104n5:219_7": "ca uparūpari cutiyā anantarā heṭṭhimā heṭṭhimā paṭisandhi natthīti catutthāruppacutiyā",
  "anya-e0104n5:219_8": "navattabbārammaṇapaṭisandhi natthi. Tena tato tattheva atītārammaṇā, kāmāvacare ca",
  "anya-e0104n5:219_9": "atītapaccuppannārammaṇā paṭisandhi. Itarāhi ca yathāsambhavaṁ atītanavattabbārammaṇā",
  "anya-e0104n5:219_10": "āruppapaṭisandhi, atītapaccuppannārammaṇā ca kāmāvacarapaṭisandhi yojetabbāti imassa",
  "anya-e0104n5:219_11": "visesassa dassanatthaṁ visuṁ uddharaṇaṁ kataṁ.",
  "anya-e0104n5:220_0": "627. Evaṁ ārammaṇavasena ekavidhāya kāmāvacarasugaticutiyā duvidhā duggatipaṭisandhi,",
  "anya-e0104n5:220_1": "duggaticutiyā duvidhā sugatipaṭisandhi, kāmāvacarasugaticutiyā dviekadvippakārānaṁ",
  "anya-e0104n5:220_2": "kāmarūpārūpānaṁ vasena pañcavidhā sugatipaṭisandhi, rūpāvacaracutiyā tatheva pañcavidhā,",
  "anya-e0104n5:220_3": "duvidhāya āruppacutiyā paccekaṁ dvinnaṁ dvinnaṁ kāmāruppānaṁ vasena aṭṭhavidhā ca",
  "anya-e0104n5:220_4": "paṭisandhi dassitā. Duggaticutiyā pana ekavidhāya duggatipaṭisandhi duvidhā na dassitā,",
  "anya-e0104n5:220_5": "taṁ dassetuṁ “duggatiyaṁ ṭhitassa panā”tiādi vuttaṁ. Yathā vuttā pana –",
  "anya-e0104n5:221": "Dve dve pañcātha pañcaṭṭha, dve bhavālambabhedato;",
  "anya-e0104n5:222": "Cutiyā tādisāyetā, catuvīsati sandhiyo. ;",
  "anya-e0104n5:223": "628. “Kāmāvacarassa kusalassa kammassa katattā”tiādinā nānākkhaṇikakammapaccayabhāvo heṭṭhā dassitappakāroti upanissayabhāvameva dassento “vuttañheta”ntiādimāha.",
  "anya-e0104n5:224_0": "Nissayapaccayabhūtena rūpena sahapavattiyevettha viññāṇassa tena missitā, tadabhāvo",
  "anya-e0104n5:224_1": "amissitā. Yavanti ettha sattā ekajātisamanvayena aññamaññamissitā hontīti yoniyo.",
  "anya-e0104n5:224_2": "Sucaritaduccaritavasena gantabbā pāpuṇitabbāti gatiyo. Tiṭṭhati etthāti ṭhiti, viññāṇassa",
  "anya-e0104n5:224_3": "ṭhiti viññāṇaṭṭhiti. Nānattakāyanānattasaññītiādiāvāso eva sattehi āvasitabbato sattāvāso.",
  "anya-e0104n5:224_4": "Asaññasattāvāsassa idha asambhavato “sattāvāsavasena aṭṭhavidhaṁ hotī”ti vuttaṁ.",
  "anya-e0104n5:225": "629.Aññatra jātipaṇḍakapaṭisandhiyāti ettha paṭhamakappikapaṭisandhiyāpīti vattabbaṁ. Sāpi hi bhāvena vināva uppajjatīti.",
  "anya-e0104n5:226_0": "Omatoti avamato, avakaṁsatoti attho. Ādināti “missaṁ amissa”nti etasmiṁ duke ādimhi",
  "anya-e0104n5:226_1": "vuttena missaviññāṇena. Omato dve vā tayo vā dasakā uppajjantīti gabbhaseyyakānaṁ",
  "anya-e0104n5:226_2": "vasena vuttaṁ. Aññattha pana aneke kalāpā saha uppajjanti. Brahmattabhāvepi hi anekagāvutappamāṇena",
  "anya-e0104n5:226_3": "aneke kalāpā saha uppajjantīti tiṁsato adhikāneva rūpāni honti. Tadahujātaeḷakassa",
  "anya-e0104n5:226_4": "lomaṁ jātiuṇṇāti keci. Himavantappadese jātimantaeḷakalomaṁ jātiuṇṇāti apare. Gabbhaṁ",
  "anya-e0104n5:226_5": "phāletvā gahitaeḷakalomaṁ jātiuṇṇāti aññe. Imāsu gatīsu imā yoniyo sambhavanti, imāsu",
  "anya-e0104n5:226_6": "na sambhavantīti evaṁ yonīnaṁ gativasena sambhavabhedo.",
  "anya-e0104n5:227_0": "630.Bhummavajjesūti bhummadevānaṁ vajjanaṁ yonivibhāgaṁ pati tesaṁ manussasadisattā.",
  "anya-e0104n5:227_1": "Yoniyotisso purimikā na hontīti yonittayapaṭikkhepena pacchimā yoni anuññātāti atthato",
  "anya-e0104n5:227_2": "āpannameva hoti. Gatittayeti manussapetatiracchānasaññite gatittaye. Tañhi ettha pubbe anāmaṭṭhaṁ.",
  "anya-e0104n5:228_0": "Ca-saddo avuttasamuccayatthoti dassetuṁ “ca-saddenā”tiādi vuttaṁ. Kasmā pana nijjhāmataṇhikapetesu",
  "anya-e0104n5:228_1": "purimikā tisso yoniyo na santīti? Asambhavato. Tāsañhi niccāturabhāvato kāmasevā",
  "anya-e0104n5:228_2": "natthīti na tā aṇḍajādayo honti. Kucchiyaṁ tāsaṁ gabbho nāvatiṭṭhati jālasabbhāvatoti",
  "anya-e0104n5:228_3": "keci. Aggijālāya santappamānasarīrā etā nibbattantīti allaṭṭhānesu, pupphādīsu ca",
  "anya-e0104n5:228_4": "sambhavābhāvato saṁsedajatāpi tāsaṁ natthevāti vadanti. Tenāha “opapātikā eva hi te hontī”ti.",
  "anya-e0104n5:229_0": "Rūpībrahmesu tāva opapātikayonikesūti opapātikayonikehi rūpībrahme niddhāreti. Rūpībrahmesūti",
  "anya-e0104n5:229_1": "hi adhikaraṇe bhummaṁ, opapātikesūti niddhāraṇe. Tena “opapātikayonikesū”ti sāmaññato",
  "anya-e0104n5:229_2": "vuttarāsito “rūpībrahmesū”ti visesena tadekadesaṁ niddhāreti. Cakkhusotavatthudasakānaṁ,",
  "anya-e0104n5:229_3": "jīvitanavakassa cāti ettha keci “cakkhusotavatthusattakānaṁ, jīvitachakkassa cāti",
  "anya-e0104n5:229_4": "catunnaṁ kalāpānaṁ vasena rūpabhave paṭisandhiviññāṇena saha sattavīsati rūpāni uppajjanti,",
  "anya-e0104n5:229_5": "tattha gandharasāhārānaṁ paṭikkhittattā”ti kāraṇaṁ vatvā taṁ samatthentā “pāḷiyañhi",
  "anya-e0104n5:229_6": "‘rūpadhātuyā upapattikkhaṇe ṭhapetvā aññasattānaṁ devānaṁ pañcāyatanāni pātubhavanti,",
  "anya-e0104n5:229_7": "pañca dhātuyo pātubhavantī’ti vuttaṁ, tathā ‘rūpadhātuyā cha āyatanāni, nava dhātuyo’ti",
  "anya-e0104n5:229_8": "sabbasaṅgahakavasena tattha vijjamānāyatanadhātuyo dassetuṁ vuttaṁ. Kathāvatthumhi",
  "anya-e0104n5:229_9": "ca ghānāyatanādīnaṁ viya gandhāyatanādīnañca tattha bhāvo paṭikkhitto ‘atthi tattha",
  "anya-e0104n5:229_10": "ghānāyatananti? Āmantā. Atthi tattha gandhāyatananti? Na hevaṁ vattabbe’tiādinā.",
  "anya-e0104n5:229_11": "Na ca aphoṭṭhabbāyatanānaṁ pathavīdhātuādīnaṁ viya agandharasāyatanānaṁ gandharasānaṁ",
  "anya-e0104n5:229_12": "tattha bhāvo sakkā vattuṁ, phusituṁ sakkuṇeyyatāvinimuttassa pathavīādisabhāvassa",
  "anya-e0104n5:229_13": "viya gandharasāyatanabhāvavinimuttassa gandharasasabhāvassa abhāvā. Yadi ca ghānasamphassādīnaṁ",
  "anya-e0104n5:229_14": "kāraṇabhāvo natthīti ‘āyatanānī’ti te na vucceyyuṁ, dhātusaddo pana nissattanijjīvavācakoti",
  "anya-e0104n5:229_15": "‘gandhadhātu rasadhātū’ti avacane kāraṇaṁ natthi, dhammabhāvo ca tesaṁ ekantena icchitabbo",
  "anya-e0104n5:229_16": "sabhāvadhāraṇādilakkhaṇato aññassa abhāvā. Dhammānañca āyatanabhāvo ekantiko yamake",
  "anya-e0104n5:229_17": "vutto ‘dhammo āyatananti? Āmantā’ti. Tasmā tesaṁ gandharasāyatanabhāvābhāvepi koci",
  "anya-e0104n5:229_18": "āyatanabhāvo vattabbo. Yadi ca phoṭṭhabbabhāvato añño pathavīādibhāvo viya gandharasabhāvato",
  "anya-e0104n5:229_19": "añño tesaṁ koci sabhāvo siyā, tesaṁ dhammāyatanasaṅgaho. Gandharasabhāve pana āyatanabhāve",
  "anya-e0104n5:229_20": "ca sati ‘gandho ca so āyatanañca gandhāyatanaṁ, raso ca so āyatanañca rasāyatana’nti",
  "anya-e0104n5:229_21": "idamāpannamevāti gandharasāyatanabhāvo ca na sakkā nivāretuṁ. ‘Tayo āhārā’ti ca vacanato",
  "anya-e0104n5:229_22": "kabaḷīkārāhārassa tattha abhāvo viññāyati. Tasmā yathā pāḷiyā avirodho hoti, tathā",
  "anya-e0104n5:229_23": "rūpagaṇanā kātabbā. Evañhi dhammatā na vilomitā hotī”ti vadanti.",
  "anya-e0104n5:230_0": "Ettha vuccate – rūpāvacarasattānaṁ ghānajivhāyatanābhāvato vijjamānāpi gandharasā",
  "anya-e0104n5:230_1": "āyatanakiccaṁ na karontīti te anāmasitvā pāḷiyaṁ “pañcāyatanāni pātubhavantī”ti,",
  "anya-e0104n5:230_2": "“cha āyatanānī”ti ca ādi vuttaṁ, “tayo āhārā”ti ca ajjhoharitabbassa āhārassa abhāvena",
  "anya-e0104n5:230_3": "ojaṭṭhamakarūpasamuṭṭhāpanasaṅkhātassa āhārakiccassa akaraṇato, na sabbena sabbaṁ",
  "anya-e0104n5:230_4": "gandharasānaṁ, ojāya ca abhāvato. Iti visayino, kiccassa ca abhāvena visayo, kiccavā",
  "anya-e0104n5:230_5": "ca dhammo na vutto. Yasmiñhi bhave visayī natthi, tasmiṁ taṁhetuko nippariyāyena",
  "anya-e0104n5:230_6": "visayassa āyatanabhāvo natthīti vijjamānassāpi avacanaṁ yathā tattheva rūpabhave",
  "anya-e0104n5:230_7": "pathavītejovāyodhātūnaṁ phoṭṭhabbāyatanabhāvena. Yassa pana yattha vacanaṁ, tassa",
  "anya-e0104n5:230_8": "tattha visayīsabbhāvahetuko nippariyāyena āyatanabhāvo vutto yathā tattheva rūpāyatanassa.",
  "anya-e0104n5:231_0": "Yadi visayīsabbhāvahetuko visayassa nippariyāyena āyatanabhāvo, kathamasaññasattānaṁ",
  "anya-e0104n5:231_1": "dve āyatanāni pātubhavantīti, asaññasattānañhi cakkhāyatanaṁ natthi, acakkhāyatanabhāvena",
  "anya-e0104n5:231_2": "ca nesaṁ rūpāyatanaṁ aññesaṁ avisayoti? Nāyaṁ virodho. Yena adhippāyena rūpadhātuyaṁ",
  "anya-e0104n5:231_3": "saññīnaṁ gandhāyatanādīnaṁ avacanaṁ, tena rūpāyatanassāpi avacananti asaññīnaṁ ekaṁ",
  "anya-e0104n5:231_4": "āyatanaṁ vattabbaṁ. Yathāsakañhi indriyagocarabhāvāpekkhāya yesaṁ nippariyāyena āyatanabhāvo",
  "anya-e0104n5:231_5": "atthi, tesu niddisiyamānesu tadabhāvato rūpadhātuyaṁ saññīnaṁ gandhādike visuṁ āyatanabhāvena",
  "anya-e0104n5:231_6": "avatvā dhammasabhāvānativattanato, manoviññāṇassa ca visayabhāvūpagamanato dhammāyatanantogadhe",
  "anya-e0104n5:231_7": "katvā “pañcāyatanānī”ti pāḷiyaṁ vuttaṁ. Etadatthañhi “dhammāyatana”nti sāmaññato",
  "anya-e0104n5:231_8": "nāmakaraṇaṁ, piṭṭhivaṭṭakāni vā tāni katvā “pañcāyatanānī”ti vuttaṁ.",
  "anya-e0104n5:232_0": "Yena ca pana adhippāyena asaññīnaṁ rūpāyatanaṁ vuttaṁ, tena saññīnampi gandhādīnaṁ",
  "anya-e0104n5:232_1": "visuṁ gahaṇaṁ kātabbanti imassa nayassa dassanatthaṁ “asaññasattānaṁ devānaṁ dve",
  "anya-e0104n5:232_2": "āyatanāni pātubhavantī”ti vuttaṁ. Asatipi hi tattha attano indriye rūpassa vaṇṇāyatanasabhāvātikkamo",
  "anya-e0104n5:232_3": "natthevāti taṁ rūpāyatanantveva vuccati. Iminā ca nayadassanena gandhādīni tīṇi pakkhipitvā",
  "anya-e0104n5:232_4": "saññīnaṁ aṭṭha āyatanāni, asaññīnaṁ pañcāti ayamattho dassito hoti. Evañcetaṁ sampaṭicchitabbaṁ,",
  "anya-e0104n5:232_5": "aññathā rūpaloke phusituṁ asakkuṇeyyatāya pathavīādīnaṁ brahmānaṁ vacīghoso eva na",
  "anya-e0104n5:232_6": "siyā. Na hi paṭighaṭṭanānighaṁsamantarena saddappavatti atthi, na ca phusanasabhāvānaṁ",
  "anya-e0104n5:232_7": "katthaci aphusanabhāvatā sakkā viññātuṁ, phoṭṭhabbāyatanasaṅkhātassa ca bhūtattayassa",
  "anya-e0104n5:232_8": "abhāve rūpabhave rūpāyatanādīnampi sambhavo eva na siyā. Tasmā phusituṁ sakkuṇeyyatāyapi",
  "anya-e0104n5:232_9": "pathavīādīnaṁ tattha kāyindriyābhāvena tesaṁ phoṭṭhabbabhāvo na vutto. Evañca katvā",
  "anya-e0104n5:232_10": "rūpadhātuyaṁ tesaṁ sappaṭighavacanañca samatthitaṁ hoti. Vuttañhi “asaññasattānaṁ",
  "anya-e0104n5:232_11": "anidassanasappaṭighaṁ ekaṁ mahābhūtaṁ paṭicca dve mahābhūtā”tiādi.",
  "anya-e0104n5:233_0": "Paṭigho ca nāma bhūtattayassa kāyappasādaṁ pati tannissayabhūtaghaṭṭanādvārena abhimukhabhāvo,",
  "anya-e0104n5:233_1": "idha pana taṁsabhāvatā. So ca phusituṁ asakkuṇeyyasabhāvassa ghaṭṭanāya abhāvato",
  "anya-e0104n5:233_2": "natthi. Yadi tattha asatipi visayini rūpāyatanaṁ gahetvā “dve āyatanānī”ti vuttaṁ,",
  "anya-e0104n5:233_3": "atha kasmā gandhāyatanādīni gahetvā “pañcāyatanānī”ti na vuttanti? Nayadassanavasena",
  "anya-e0104n5:233_4": "desanā pavattāti vuttovāyamattho. Atha vā tattha rūpāyatanasseva vacanaṁ kadāci aññabhūmikānaṁ",
  "anya-e0104n5:233_5": "pasādassa visayabhāvaṁ sandhāya, na pana itaresaṁ abhāvato, nāpi pariyāyenapi āyatanabhāvābhāvato.",
  "anya-e0104n5:233_6": "Asaññīnañhi rūpāyatanaṁ samānatalavāsīnaṁ vehapphalānaṁ, uparibhūmikānañca suddhāvāsānaṁ",
  "anya-e0104n5:233_7": "pasādassa visayabhāvaṁ gacchati, na pana gandharasāti tesaṁyeva tattha avacanaṁ yuttaṁ.",
  "anya-e0104n5:233_8": "Kathāvatthumhi ca nippariyāyena gandhāyatanādīnaṁ atthibhāvaṁ paṭijānantaṁ sandhāya paṭisedho kato.",
  "anya-e0104n5:234_0": "Yadipi cetaṁ vacanaṁ tattha gandhāyatanādīnaṁ abhāvavibhāvanaṁ na hoti, atthibhāvadīpanampi",
  "anya-e0104n5:234_1": "pana aññavacanaṁ natthevāti? Nayidamevaṁ, aṭṭhakathāsu tattha nesaṁ atthibhāvassa",
  "anya-e0104n5:234_2": "niddhāretvā vuttattā. Yañhi aṭṭhakathāvacanaṁ pāḷiyā na virujjhati, taṁ pāḷi viya",
  "anya-e0104n5:234_3": "pamāṇabhūtaṁ agarahitāya ācariyaparamparāya yāvajjatanā āgatattā. Tattha siyā – yaṁ",
  "anya-e0104n5:234_4": "pāḷiyā na virujjhati aṭṭhakathāvacanaṁ, taṁ pamāṇaṁ, idaṁ pana virujjhatīti? Nayidamevaṁ,",
  "anya-e0104n5:234_5": "yathā na virujjhati, tathā paṭipāditattā. Cakkhādīnaṁ āyatanānaṁ, tannissayānañca",
  "anya-e0104n5:234_6": "viññāṇānaṁ sattasuññatāsandassanatthaṁ bhagavato dhātudesanāti āyatanabhāvena vuttānaṁyeva",
  "anya-e0104n5:234_7": "dhātubhāvadīpanato dhātubhāvassāpi tesaṁ avacanaṁ yujjati eva. Tasmā yathā pāḷiyā",
  "anya-e0104n5:234_8": "avirodho hoti, tathā cakkhudasakādivasena idha rūpagaṇanā katāti na ettha dhammatāvilomanāsaṅkāya okāsoti veditabbaṁ.",
  "anya-e0104n5:235_0": "Aññesu saṁsedajaopapātikayonikesūti rūpībrahme pana ṭhapetvā aññesu opapātikesu,",
  "anya-e0104n5:235_1": "saṁsedajesu cāti evamettha sambandho veditabbo. Opapātikavisesanañhettha aññaggahaṇaṁ,",
  "anya-e0104n5:235_2": "na saṁsedajavisesanaṁ asambhavato. Sati hi sambhave, byabhicāre ca visesanavisesitabbatā",
  "anya-e0104n5:235_3": "hoti. Kāmāvacaradevesu sabbakālaṁ paṭisandhipavattīsu yathāvuttāya santatiyā rūpānaṁ",
  "anya-e0104n5:235_4": "labbhanato vuttaṁ “tāni ca niccaṁ devesū”ti. Na hi te kadācipi vikalindriyā, abhāvakā",
  "anya-e0104n5:235_5": "ca hontīti. Cakkhu nesaṁ dasannaṁ pūraṇoti katvā cakkhudasako nāma, asādhāraṇena",
  "anya-e0104n5:235_6": "vā cakkhunā lakkhito dasako cakkhudasako. Evaṁ sesāti yathā cakkhudasako vutto, evaṁ",
  "anya-e0104n5:235_7": "sesāpi dasakā yojetvā veditabbā. “Saṁsedajūpapātayonīsu, avakaṁsato tiṁsā”ti saṅkhepena",
  "anya-e0104n5:235_8": "vuttamatthaṁ vivaranto “avakaṁsato panā”tiādimāha, taṁ panetaṁ pāḷiyā na sameti.",
  "anya-e0104n5:235_9": "Na hi pāḷiyaṁ kāmāvacarānaṁ saṁsedajopapātikānaṁ aghānakānaṁ upapatti vuttā. Dhammahadayavibhaṅge",
  "anya-e0104n5:235_10": "hi “kāmadhātuyā upapattikkhaṇe kassaci ekādasāyatanāni pātubhavanti, kassaci dasāyatanāni,",
  "anya-e0104n5:235_11": "kassaci aparāni dasāyatanāni, kassaci navāyatanāni, kassaci sattāyatanāni pātubhavantī”ti",
  "anya-e0104n5:235_12": "vuttaṁ, na vuttaṁ “aṭṭhāyatanāni pātubhavantī”ti. Yadi hi aghānakassāpi upapatti",
  "anya-e0104n5:235_13": "siyā, tikkhattuṁ “dasāyatanāni pātubhavantī”ti vattabbaṁ siyā, tikkhattuñca “navāyatanāni",
  "anya-e0104n5:235_14": "pātubhavantī”ti, na ca taṁ vuttaṁ.",
  "anya-e0104n5:236_0": "Tattha upapattikkhaṇeti paṭisandhikkhaṇe. Ekādasāti paripuṇṇāyatanassa saddāyatanavajjāni",
  "anya-e0104n5:236_1": "ekādasa āyatanāni. Kassaci dasāyatanānīti andhassa cakkhāyatanavajjāni. Aparāni dasāyatanānīti",
  "anya-e0104n5:236_2": "badhirassa sotāyatanavajjāni. Navāyatanānīti andhabadhirassa cakkhusotāyatanavajjāni.",
  "anya-e0104n5:236_3": "Sattāyatanānīti gabbhaseyyakassa rūpagandharasakāyaphoṭṭhabbamanodhammāyatanavasena",
  "anya-e0104n5:236_4": "vuttaṁ. Yadi cakkhusotaghānavikalopi uppajjeyya, tassa aṭṭhevāyatanāni siyuṁ, na",
  "anya-e0104n5:236_5": "ca vuttaṁ “aṭṭhāyatanāni pātubhavantī”ti. Tasmā nattheva cakkhusotaghānavikalo. Sati",
  "anya-e0104n5:236_6": "ca aghānakūpapattiyaṁ punapi “kassaci aparānipi dasāyatanāni pātubhavantī”ti vattabbaṁ",
  "anya-e0104n5:236_7": "siyā. Tathā ca sati yathā andhabadhirassa vasena “kassaci navāyatanāni pātubhavantī”ti",
  "anya-e0104n5:236_8": "ekavāraṁ vuttaṁ, evaṁ andhāghānakassa, badhirāghānakassa ca vasena “kassaci aparāni",
  "anya-e0104n5:236_9": "navāyatanāni, kassaci aparānipi navāyatanāni pātubhavantī”ti vattabbaṁ siyāti attho.",
  "anya-e0104n5:236_10": "Evaṁ dhātupātubhāvādipañhānipi vattabbānīti vadanti. Ettha ca yathā “sattati ukkaṁsatotha",
  "anya-e0104n5:236_11": "rūpānī”ti padaṁ “saṁsedajūpapātayonīsū”ti ettha yonidvayavasena yojīyati, na evaṁ",
  "anya-e0104n5:236_12": "“avakaṁsato tiṁsā”ti idaṁ. Idaṁ pana saṁsedajayonivaseneva yojetabbaṁ. Ekayoganiddiṭṭhassāpi",
  "anya-e0104n5:236_13": "ekadeso sambandhaṁ labhatīti saṁsedajassa jaccandhabadhiraaghānakanapuṁsakassa jivhākāyavatthudasakānaṁ",
  "anya-e0104n5:236_14": "vasena tiṁsa rūpāni uppajjantīti vuttaṁ, na opapātikassāti ayamettha aṭṭhakathāyamadhippāyo.",
  "anya-e0104n5:237_0": "Ye pana “opapātikassa jaccandhabadhiraaghānakanapuṁsakassa jivhākāyavatthudasakānaṁ",
  "anya-e0104n5:237_1": "vasena tiṁsa rūpāni uppajjantīti mahāaṭṭhakathāyaṁ vutta”nti vadanti, taṁ na gahetabbaṁ.",
  "anya-e0104n5:237_2": "So hi pamādapāṭho. Evañca katvā āyatanayamakavaṇṇanāyaṁ “kāmadhātuyaṁ pana aghānako",
  "anya-e0104n5:237_3": "opapātiko natthi. Yadi bhaveyya, ‘kassaci aṭṭhāyatanāni pātubhavantī’ti vadeyyā”ti",
  "anya-e0104n5:237_4": "vuttaṁ. Apare panāhu “kassaci ekādasāyatanāni pātubhavantīti yāva ‘kassaci navāyatanānī’ti",
  "anya-e0104n5:237_5": "pāḷi opapātike sandhāya vuttā. Tasmā pubbenāparaṁ aṭṭhakathāyaṁ avirodho siddho.",
  "anya-e0104n5:237_6": "Tathā ca yathāvuttapāḷiyā ayamatthavaṇṇanā aññadatthu saṁsandati sametiyevā”ti. Yaṁ",
  "anya-e0104n5:237_7": "paneke vadanti “opapātikaggahaṇena saṁsedajāpi saṅgayhanti. Tathā hi dhammahadayavibhaṅge",
  "anya-e0104n5:237_8": "‘kāmadhātuyā upapattikkhaṇe kassaci ekādasāyatanāni pātubhavantī’tiādīnaṁ niddese",
  "anya-e0104n5:237_9": "‘opapātikānaṁ petāna’ntiādinā opapātikaggahaṇameva kataṁ, na saṁsedajaggahaṇa”nti,",
  "anya-e0104n5:237_10": "taṁ paripuṇṇāyatanānaṁyeva saṁsedajānaṁ opapātikesu saṅgahaṇavasena vuttanti veditabbaṁ.",
  "anya-e0104n5:237_11": "Tathā hi vuttaṁ aṭṭhakathāyaṁ “saṁsedajayonikā paripuṇṇāyatanāparipuṇṇāyatanabhāvena",
  "anya-e0104n5:237_12": "opapātikasaṅgahaṁ katvā vuttā”ti, padhānāya vā yoniyā sabbaṁ paripuṇṇāyatanayoniṁ",
  "anya-e0104n5:237_13": "dassetuṁ “opapātikānanti vutta”nti ca, idha pana yonidvayaṁ sarūpeneva pakāsetuṁ,",
  "anya-e0104n5:237_14": "saṁsedajayonivaseneva ca avakaṁsato rūpapavattiṁ dassetuṁ opapātikayoniyā itaraṁ",
  "anya-e0104n5:237_15": "asaṅgahetvā “saṁsedajūpapātayonīsū”ti vuttaṁ. Taṁ sabbaṁ vīmaṁsitvā gahetabbaṁ.",
  "anya-e0104n5:238_0": "Ukkaṁsāvakaṁsānaṁ pana antareti “sattati, tiṁsā”ti evaṁ vuttānaṁ rūpassa ukkaṁsāvakaṁsaparicchedānaṁ",
  "anya-e0104n5:238_1": "majjhe. Anurūpato vikappo veditabboti apāyesu andhassa cha cakkhudasakābhāvato, tathā",
  "anya-e0104n5:238_2": "badhirassa sotadasakābhāvato, andhabadhirassa pana pañca cakkhusotadasakābhāvatoti",
  "anya-e0104n5:238_3": "evamādinā nayena veditabbo. Yaṁ panettha vattabbaṁ, taṁ vuttamevāti.",
  "anya-e0104n5:239": "631. Cutipaṭisandhīnaṁ khandhādīhi aññamaññasamānatā abhedo. Asamānatā bhedo.",
  "anya-e0104n5:240_0": "Ārammaṇatopiabhinnāti catūsu āruppesu tato tato cavitvā tattha tattheva upapajjantassa",
  "anya-e0104n5:240_1": "vasena vuttaṁ. Tatheva pana heṭṭhā, rūpabhave vā upapatti natthi. Arūpabhūmito cavitvā",
  "anya-e0104n5:240_2": "heṭṭhā upapatti nāma kāmabhave eva, tatthāpi tihetukapaṭisandhi eva. Rūpabhavato",
  "anya-e0104n5:240_3": "pana cuto duhetukopi hotīti vadanti. Amahaggatabahiddhārammaṇāya cutiyā anantarā",
  "anya-e0104n5:240_4": "mahaggataajjhattārammaṇā dutiyacatutthāruppapaṭisandhi. Evaṁ nayamattassa dassitattā",
  "anya-e0104n5:240_5": "vuttaṁ, avuttañca sabbaṁ saṅgahetvā āha “ayaṁ tāva arūpabhūmīsuyeva nayo”ti. Rūpārūpāvacarānaṁ",
  "anya-e0104n5:240_6": "upacārassa balavatāya tato cavitvā duggatiyaṁ upapatti natthīti “ekaccasugaticutiyā”ti",
  "anya-e0104n5:240_7": "āha. Ekaccaduggatipaṭisandhīti ettha ekaccaggahaṇassa payojanaṁ maggitabbaṁ. Ayaṁ",
  "anya-e0104n5:240_8": "panettha adhippāyo siyā – nānattakāyanānattasaññīsu vuttā ekacce ca vinipātikā tihetukādipaṭisandhikā,",
  "anya-e0104n5:240_9": "tesaṁ paṭisandhiṁ vinipātikabhāvena “duggatipaṭisandhī”ti gahetvā sabbasugaticutiyā",
  "anya-e0104n5:240_10": "ca sā paṭisandhi hoti, na ekaccasugaticutiyā evāti tannivattanatthaṁ ekaccaduggatiggahaṇaṁ",
  "anya-e0104n5:240_11": "kataṁ. Apāyapaṭisandhi eva hi ekaccasugaticutiyā hoti, na sabbasugaticutiyāti. Atha",
  "anya-e0104n5:240_12": "vā duggatipaṭisandhi duvidhā ekaccasugaticutiyā anantarā, duggaticutiyā cāti. Tattha",
  "anya-e0104n5:240_13": "pacchimaṁ vajjetvā purimaṁyeva gahetuṁ vuttaṁ “ekaccaduggatipaṭisandhī”ti. Ahetukacutiyā",
  "anya-e0104n5:240_14": "sahetukapaṭisandhīti duhetukā ca tihetukā ca yojetabbā. Maṇḍūkadevaputtādīnaṁ viya",
  "anya-e0104n5:240_15": "hi ahetukacutiyā tihetukapaṭisandhipi hotīti.",
  "anya-e0104n5:241_0": "Tassatassa viparītato ca yathāyogaṁ yojetabbanti “ekaccasugaticutiyā ekaccaduggatipaṭisandhī”tiādīsu",
  "anya-e0104n5:241_1": "bhedavisesesu “ekaccaduggaticutiyā ekaccaduggatipaṭisandhī”tiādinā yaṁ yaṁ yujjati,",
  "anya-e0104n5:241_2": "taṁ taṁ yojetabbanti attho. Yujjamānamattāpekkhanavasena napuṁsakaniddeso kato. Yojetabbanti",
  "anya-e0104n5:241_3": "vā bhāvatthatā daṭṭhabbā. “Amahaggatabahiddhārammaṇāya mahaggataajjhattārammaṇā”tiādīsu",
  "anya-e0104n5:241_4": "pana viparītayojanā na kātabbā. Na hi mahaggataajjhattārammaṇāya cutiyā arūpabhūmīsu",
  "anya-e0104n5:241_5": "amahaggatabahiddhārammaṇā paṭisandhi atthi. “Catukkhandhāya āruppacutiyā anantarā",
  "anya-e0104n5:241_6": "pañcakkhandhā kāmāvacarapaṭisandhī”ti etassa vipariyāyo sayameva yojito. “Atītārammaṇāya",
  "anya-e0104n5:241_7": "cutiyā paccuppannārammaṇā paṭisandhī”ti etassa ca vipariyāyo natthi eva. Bhedaviseso",
  "anya-e0104n5:241_8": "eva ca evaṁ vitthārena dassito, abhedaviseso pana ekekasmiṁ bhede tattha tattheva",
  "anya-e0104n5:241_9": "cutipaṭisandhiyojanāvasena veditabbo “pañcakkhandhāya kāmāvacaracutiyā pañcakkhandhā",
  "anya-e0104n5:241_10": "kāmāvacarā…pe… avitakkaavicārāya avitakkāvicārā”ti. Catukkhandhāya pana catukkhandhā",
  "anya-e0104n5:241_11": "sayameva yojitā. Eteneva nayena sakkā viññātunti pañcakkhandhādīsu abhedaviseso na dassitoti.",
  "anya-e0104n5:242_0": "632.Itīti evaṁ vuttappakārena. Etaṁ viññāṇaṁ avijjādisahakārikāraṇasahitassa saṅkhārassa",
  "anya-e0104n5:242_1": "vasena laddhappaccayaṁ. Bāhirakakappitassa adhipatiṭṭhanakassa abhāvato rūpārūpadhammamattaṁ.",
  "anya-e0104n5:242_2": "Tenāha “na satto na jīvo”ti. Upetīti vuccati tathāvohāramattaṁ, atthato pana paccayasāmaggiyā",
  "anya-e0104n5:242_3": "bhavantarabhāvena uppajjanamattanti adhippāyo. Tenāha “tassa cā”tiādi. Tato hetuṁ",
  "anya-e0104n5:242_4": "vināti tattha hetuṁ vinā. Manussacutipaṭisandhikkamenāti manussacutito manussapaṭisandhikkamena.",
  "anya-e0104n5:242_5": "Evañhi pākaṭaggahaṇaṁ ubhayavisesanaṁ hoti. Pākaṭatā cettha tadāsannakkhandhavasena",
  "anya-e0104n5:242_6": "veditabbā “cavamāne upapajjamāne”tiādīsu viya. Manussacutipaṭisandhikkamenāti vā",
  "anya-e0104n5:242_7": "manussacutito yassa kassaci paṭisandhikkamena. Tathā hi vakkhati “nissayaṁ assādayamānaṁ",
  "anya-e0104n5:242_8": "vā anāssādayamānaṁ vā”ti.",
  "anya-e0104n5:243_0": "Sarasenāti sabhāvena, parikkhīṇāyusaṅkhāratāyāti attho. Upakkamenāti attanā, parena",
  "anya-e0104n5:243_1": "vā katena sīsacchedanādiupakkamena. Sabbesaṁ aṅgapaccaṅgasandhīnaṁ bandhanāni sabbaṅgapaccaṅgasandhibandhanāni,",
  "anya-e0104n5:243_2": "tesaṁ chedakānaṁ. Sannipātanti patanaṁ pavatti. Hadayappadesopi anukkamena sussitvā",
  "anya-e0104n5:243_3": "appāvaseso hoti, pageva kāyoti āha “kamena upasussamāne sarīre”ti. Tenevāha “taṅkhaṇāvasesahadayavatthusannissita”nti.",
  "anya-e0104n5:243_4": "“Niruddhesu cakkhādīsū”ti idaṁ gabbhaseyyakānaṁ āyatanānaṁ anupubbuppatti viya nirodhopi",
  "anya-e0104n5:243_5": "anupubbato hotīti adhippāyena vuttaṁ, atimandabhāvūpagamanataṁ vā sandhāya “niruddhesū”ti",
  "anya-e0104n5:243_6": "vuttaṁ, na anavasesanirodhaṁ. Pañcadvārikaviññāṇānantarampi hi pubbe cuti dassitā.",
  "anya-e0104n5:243_7": "Yamake ca “yassa cakkhāyatanaṁ nirujjhati, tassa manāyatanaṁ nirujjhatīti? Āmantā.",
  "anya-e0104n5:243_8": "Yassa vā pana manāyatanaṁ nirujjhati, tassa cakkhāyatanaṁ nirujjhatīti? Sacittakānaṁ",
  "anya-e0104n5:243_9": "acakkhukānaṁ cavantānaṁ tesaṁ manāyatanaṁ nirujjhati, no ca tesaṁ cakkhāyatanaṁ nirujjhati.",
  "anya-e0104n5:243_10": "Sacakkhukānaṁ cavantānaṁ tesaṁ manāyatanañca nirujjhati, cakkhāyatanañca nirujjhatī”tiādinā",
  "anya-e0104n5:243_11": "cakkhāyatanādīnaṁ cuticittena saha nirodho vuttoti.",
  "anya-e0104n5:244_0": "Hadayavatthumatteti hadayavatthupadesamatte. Na hi hadayavatthuṁ nissāya kāyindriyaṁ",
  "anya-e0104n5:244_1": "pavattati. Hadayavatthupi tadā ātape pakkhittaharitatālapaṇṇaṁ viya appāvasesaṁ hotīti",
  "anya-e0104n5:244_2": "“taṅkhaṇāvasesahadayavatthusannissita”nti vuttanti vadanti. Itaravatthūnaṁ pana sakiccāsamatthatāya",
  "anya-e0104n5:244_3": "kevalaṁ hadayavatthusannissitameva, tadā viññāṇaṁ hotīti vuttaṁ “taṅkhaṇāvasesahadayavatthusannissita”nti.",
  "anya-e0104n5:244_4": "Mātughātādi, mahaggatamaññaṁ vā tādisaṁ garukaṁ nāma. Samāsevitaṁ abhiṇhaso kataṁ.",
  "anya-e0104n5:244_5": "Āsannaṁ maraṇakāle kataṁ, yadā tadā vā katampi paribyattaṁ hutvā anussaritaṁ. Pubbakataṁ",
  "anya-e0104n5:244_6": "aparāpariyāyavedanīyaṁ. Laddho avaseso avijjādiko viññāṇassa paccayo etenāti laddhāvasesapaccayo,",
  "anya-e0104n5:244_7": "saṅkhāro. Etena vipaccituṁ katokāsaṁ yathūpacitaṁ kusalākusalacetanamāha. Kammanimittaṁ",
  "anya-e0104n5:244_8": "nāma yaṁ vatthuṁ ārammaṇaṁ katvā āyūhanakāle kammaṁ āyūhati, taṁ. Atīte kappakoṭisatasahassamatthakepi",
  "anya-e0104n5:244_9": "hi kamme kate vipaccanakāle āgantvā kammaṁ vā kammanimittaṁ vā upatiṭṭhati. Gatinimittaṁ",
  "anya-e0104n5:244_10": "nāma nibbattanakaokāse eko vaṇṇo. So ca niraye nibbattanārahassa “aggijālavaṇṇādiko”tiādinā",
  "anya-e0104n5:244_11": "heṭṭhā vuttoyeva. Avijjāpaṭicchāditādīnave tasmiṁ kammādivisaye paṭisandhiviññāṇassa",
  "anya-e0104n5:244_12": "ārammaṇabhāvena uppattiṭṭhānabhūte.",
  "anya-e0104n5:245_0": "Taṇhāya appahīnattā eva, purimuppannāya ca santatiyā tathāpariṇatattā paṭisandhiṭṭhānābhimukhaṁ",
  "anya-e0104n5:245_1": "viññāṇaṁ ninnapoṇapabbhāraṁ hutvā pavattatīti āha “taṇhā nāmetī”ti. Sahajātasaṅkhārāti",
  "anya-e0104n5:245_2": "cutiāsannajavanaviññāṇasahajātā cetanā, sabbepi vā phassādayo. Tasmiṁ paṭisandhiṭṭhāne",
  "anya-e0104n5:245_3": "kammādivisaye viññāṇaṁ khipanti. Khipantā viya tasmiṁ visaye paṭisandhivasena viññāṇapatiṭṭhānassa",
  "anya-e0104n5:245_4": "hetubhāvena pavattantīti attho. Tanti taṁ viññāṇaṁ. Cutipaṭisandhitadāsannaviññāṇānaṁ",
  "anya-e0104n5:245_5": "santativasena viññāṇanti upanītekattaṁ. Taṇhāya nāmiyamānaṁ…pe… pavattatīti namanakhipanapurimanissayajahanaaparanissayassādananissayarahitapavattanāni",
  "anya-e0104n5:245_6": "santativasena tassevekassa viññāṇassa honti, na aññassāti dasseti. Santativasenāti",
  "anya-e0104n5:245_7": "ca vadanto “tadevidaṁ viññāṇaṁ sandhāvati saṁsarati anañña”nti imañca micchāgāhaṁ",
  "anya-e0104n5:245_8": "paṭikkhipati. Sati hi nānattanaye santativasena ekattanayo hotīti. Ettha ca orimatīrarukkhavinibaddharajju",
  "anya-e0104n5:245_9": "viya purimabhavattabhāvavinibaddhaṁ kammādiārammaṇaṁ daṭṭhabbaṁ, puriso viya viññāṇaṁ,",
  "anya-e0104n5:245_10": "tassa mātikātikkamanicchā viya taṇhā, atikkamanapayogo viya khipanakasaṅkhārā, yathā",
  "anya-e0104n5:245_11": "ca so puriso paratīre patiṭṭhahamāno paratīrarukkhavinibaddhaṁ kiñci assādayamāno",
  "anya-e0104n5:245_12": "vā anassādayamāno vā kevalaṁ pathaviyaṁ sakabalapayogeheva patiṭṭhāti, evamidampi",
  "anya-e0104n5:245_13": "bhavantarattabhāvavinibaddhaṁ hadayavatthusaṅkhātaṁ nissayaṁ pañcavokārabhave assādayamānaṁ,",
  "anya-e0104n5:245_14": "catuvokārabhave anassādayamānaṁ vā kevalaṁ ārammaṇasampayuttakammeheva pavattati.",
  "anya-e0104n5:245_15": "Tattha assādayamānanti pāpuṇantaṁ, paṭilabhamānanti attho.",
  "anya-e0104n5:246_0": "Bhavantarādipaṭisandhānatoti bhavantarassa aññabhavassa ādipaṭisandhānabhāvato. Bhavantarādayo",
  "anya-e0104n5:246_1": "vā bhavayonigativiññāṇaṭṭhitisattāvāsantarāni, tesaṁ paṭisandhānatoti attho. Tadetaṁ",
  "anya-e0104n5:246_2": "viññāṇaṁ nāpi idhāgataṁ imasmiṁyeva bhave uppannattā. Kammanti paṭisandhijanakaṁ",
  "anya-e0104n5:246_3": "kammaṁ. Saṅkhārāti cutiāsannajavanaviññāṇasahagatā khipanakasaṅkhārā. Natīti namanavasena",
  "anya-e0104n5:246_4": "pavattataṇhā. Visayo kammādi.",
  "anya-e0104n5:247_0": "633. Saddapaṭighosādīnaṁ satipi paccayapaccayuppannabhāve santānabandho na pākaṭoti",
  "anya-e0104n5:247_1": "tesaṁ ekattanānattabhāvaṁ anāmasitvā anāgamanātītahetusamuppādameva dassento “ettha",
  "anya-e0104n5:247_2": "cā”tiādimāha. Saddādihetukāti ettha paṭighoso saddahetuko. Padīpo padīpantarādihetuko.",
  "anya-e0104n5:247_3": "Muddā lañchanahetukā. Chāyā ādāsādiabhimukhamukhādihetukā. Honti aññatra agantvāti",
  "anya-e0104n5:247_4": "saddādipaccayadesaṁ anupagantvā saddādihetukā honti tato pubbe abhāvā. Evaṁ idampi",
  "anya-e0104n5:247_5": "paṭisandhiviññāṇaṁ na hetudesaṁ gantvā taṁhetukaṁ hoti tato pubbe abhāvā. Tasmā na",
  "anya-e0104n5:247_6": "idaṁ hetudesato purimabhavato idhāgataṁ paṭighosādayo viya saddādidesato, nāpi tattha",
  "anya-e0104n5:247_7": "hetunā vinā uppannaṁ saddādīhi vinā paṭighosādayo viyāti attho. Atha vā honti aññatra",
  "anya-e0104n5:247_8": "agantvāti pubbe paccayadese sannihitā hutvā tato aññatra gantvā tappaccayā na honti",
  "anya-e0104n5:247_9": "uppattito pubbe abhāvā, nāpi saddādipaccayā na honti, evaṁ idampīti vuttanayeneva yojetabbaṁ.",
  "anya-e0104n5:248_0": "Natthi ekatā ekasantānekattepi aññasseva viññāṇassa pātubhavanato. Nāpi nānatā santānabandhato",
  "anya-e0104n5:248_1": "padīpo viya. Khaṇikāya hi padīpajālāya santānekattaṁ upādāya so evāti vuccati, atthakiccañca",
  "anya-e0104n5:248_2": "sādheti, evamidhāpi daṭṭhabbaṁ. “Yadi hī”tiādinā santānabandhe ekantaṁ ekatāya, nānatāya",
  "anya-e0104n5:248_3": "ca aggahetabbataṁ, gahaṇe ca dosaṁ dasseti. Esa nayoti atidesena bījaṅkurādīsu sabbahetuhetusamuppannesu",
  "anya-e0104n5:248_4": "yathāsambhavaṁ yojanā kātabbāti dasseti. Idhāpi hi hetuhetusamuppannaviññāṇānaṁ ekantamekatte",
  "anya-e0104n5:248_5": "sati na manussagatito devagati sambhūtā siyā. Ekantanānatte na kammavato phalaṁ siyā,",
  "anya-e0104n5:248_6": "tato “rattassa bījaṁ rattassa phala”ntiādikassa viya “bhūtapubbāhaṁ, bhante, rohitasso",
  "anya-e0104n5:248_7": "nāma isi ahosi”ntiādikassa vohārassa lopo siyā, tasmā ettha santānabandhesu hetuhetusamuppannesu",
  "anya-e0104n5:248_8": "na ekantamekatā vā nānatā vā upagantabbā na gahetabbā. Ettha ca ekantaekatāpaṭisedhena",
  "anya-e0104n5:248_9": "“sayaṁkataṁ sukhaṁ dukkha”nti imaṁ diṭṭhiṁ nivāreti, ekantanānatāpaṭisedhena “paraṁkataṁ",
  "anya-e0104n5:248_10": "sukhaṁ dukkha”nti, hetuhetusamuppannatāvacanena “adhiccasamuppanna”nti imaṁ diṭṭhiṁ nivāreti.",
  "anya-e0104n5:249_0": "634.Tatthāti phaluppattiṭṭhāne. Aññassāti yena taṁ kammaṁ kataṁ, tato aññassa. Aññatoti",
  "anya-e0104n5:249_1": "yaṁ taṁ kammaṁ nibbattitaṁ, tato aññato. “Dhammamattaṁ bhavantaramupetī”ti vuttattā",
  "anya-e0104n5:249_2": "phalassa upabhuñjake ca asati kassa taṁ phalaṁ siyāti anuyuñjeti. Tatrāti tasmiṁ yathāvutte anuyoge.",
  "anya-e0104n5:250_0": "Tatthāti ekasantāne. Yasmiṁ dhammapuñje kammaṁ nibbattaṁ, tasseva santāneti attho.",
  "anya-e0104n5:250_1": "Etassa atthassāti hetuphalānaṁ atthato aññattepi teneva hetuphalabhāvena sambandhattā",
  "anya-e0104n5:250_2": "taṁ phalaṁ “aññassa, aññato”ti vā na vattabbanti etassa atthassa. Catumadhuraalattakarasādibhāvanā",
  "anya-e0104n5:250_3": "ambamātuluṅgādibījānaṁ abhisaṅkhāro. Ettha ca abhisaṅkhataṁ bījaṁ viya kammavā satto,",
  "anya-e0104n5:250_4": "abhisaṅkhāro viya kammaṁ, bījassa aṅkurādippabandho viya sattassa paṭisandhiviññāṇādippabandho.",
  "anya-e0104n5:250_5": "Tatthuppannassa madhurassa rattakesarassa vā phalassa vā tasseva bījassa, tato eva",
  "anya-e0104n5:250_6": "ca abhisaṅkhārato bhāvo viya kammakārakasseva sattassa, taṁkammato eva ca phalassa",
  "anya-e0104n5:250_7": "bhāvo veditabbo. Bālasarīre kataṁ vijjāpariyāpuṇanaṁ, sippasikkhanaṁ, osadhappayogo",
  "anya-e0104n5:250_8": "ca na vuḍḍhasarīraṁ gacchanti. Atha ca tannimittaṁ vijjāpāṭavaṁ sippajānanaṁ, anāmayatā",
  "anya-e0104n5:250_9": "ca vuḍḍhasarīre honti, na ca tāni aññassa honti taṁsantatipariyāpanne eva vuḍḍhasarīre",
  "anya-e0104n5:250_10": "uppajjanato, na ca yathāpayuttena vijjāpariyāpuṇanādinā vinā tāni aññato honti tadabhāve",
  "anya-e0104n5:250_11": "abhāvato, evaṁ idhāpi santāne yaṁ phalaṁ, etaṁ nāññassa. Na ca aññatoti yojetabbaṁ.",
  "anya-e0104n5:250_12": "Etena ca saṅkhārābhāve phalābhāvameva dasseti, na aññapaccayanivāraṇaṁ karoti.",
  "anya-e0104n5:251": "Yampi vuttaṁ, tattha vadāmāti vacanaseso. Tattha vā upabhuñjake asati siddhā bhuñjakasammutīti sambandho. Phalatīti sammuti phalatisammuti.",
  "anya-e0104n5:252_0": "Rukkhasaṅkhātānaṁ dhammānanti rukkhapaññattiyā upādānabhūtānaṁ bhūtupādāyadhammānaṁ.",
  "anya-e0104n5:252_1": "Tasmāti yasmā yathā khandhasantāne kusalākusalacetanuppattiyaṁ “puññaṁ karoti, pāpaṁ",
  "anya-e0104n5:252_2": "karotī”ti kattuvohāro, evaṁ tassa phaluppattiyaṁ “sukhaṁ anubhavati, dukkhaṁ anubhavatī”ti",
  "anya-e0104n5:252_3": "upabhuñjakavohāro, tasmā na ettha khandhavinimuttena aññena upabhuñjakena nāma koci attho atthīti.",
  "anya-e0104n5:253_0": "635.Evaṁ santepīti asaṅkantipātubhāve tattha ca yathāvuttadosapariharaṇe sati, siddheti",
  "anya-e0104n5:253_1": "attho. Pavattikkhaṇeyevāti saṅkhārānaṁ pavattamānakkhaṇe eva. Pavattito pubbeti kammāyūhanakkhaṇato",
  "anya-e0104n5:253_2": "pubbe, avijjamānatāya samānattā evaṁ vuttaṁ. Pacchā cāti vipaccanappapattito pacchā ca.",
  "anya-e0104n5:254": "Avipakkavipākā katattā ce paccayā, vipakkavipākānampi katattaṁ samānanti tesampi phalāvahatā siyāti āsaṅkānivattanatthaṁ āha “na ca niccaṁ phalāvahā”ti.",
  "anya-e0104n5:255_0": "“Navijjamānattā avijjamānattā vā”ti etena vijjamānattaṁ, avijjamānattañca nissāya",
  "anya-e0104n5:255_1": "vuttadose pariharati. Tassā pāṭibhogakiriyāya, bhaṇḍakīṇanakiriyāya, iṇaggahaṇakiriyāya",
  "anya-e0104n5:255_2": "vā karaṇamattaṁ taṁkiriyākaraṇamattaṁ, tadeva tadatthaniyyātane paṭibhaṇḍadāne, iṇadāne",
  "anya-e0104n5:255_3": "ca paccayo hoti, aphalitaniyyātanādiphalanti attho.",
  "anya-e0104n5:256": "636.Sammohavighātatthanti bāttiṁsāya viññāṇesu yathāvuttasaṅkhārānaṁ paṭisandhiyaṁ, pavattiyañca paccayabhāve vibhajja avibhāvite pavattanakasammohassa apanayanatthaṁ.",
  "anya-e0104n5:257_0": "Puññābhisaṅkhāreti niddhāraṇe bhummaṁ. Avisesenāti “tihetuko tihetukassā”tiādikaṁ",
  "anya-e0104n5:257_1": "bhedaṁ akatvā sāmaññato, piṇḍavasenāti attho. Sabbattha upanissayapaccayo balavakammassa",
  "anya-e0104n5:257_2": "vasena yojetabbo. “Dubbalañhi kammaṁ upanissayapaccayo na hotī”ti paṭṭhānasaṁvaṇṇanāya",
  "anya-e0104n5:257_3": "dassitametaṁ. Rūpāvacarapañcakusalacetanābhedoti “ṭhapetvā abhiññāppatta”nti visesetvā",
  "anya-e0104n5:257_4": "vattabbaṁ, na vā vattabbaṁ vipākassa paccayabhāvakathāya avipākārahassa pasaṅgābhāvato.",
  "anya-e0104n5:257_5": "Abhiññācetanāya hi avipākatā heṭṭhā vibhāvitā eva. Avisesena panāti etthāpi eseva",
  "anya-e0104n5:257_6": "nayo. Pañcannaṁ vipākaviññāṇānanti ānetvā sambandhitabbaṁ.",
  "anya-e0104n5:258_0": "Pañcannanti cakkhusotaviññāṇānaṁ, sampaṭicchanamanodhātuyā, dvinnaṁ santīraṇamanoviññāṇadhātūnañcāti",
  "anya-e0104n5:258_1": "etesaṁ pañcannaṁ. Tathevāti dvedhā eva. Kathaṁ pana iṭṭhārammaṇeyeva pavattanakāni",
  "anya-e0104n5:258_2": "kusalavipākaviññāṇāni duggatiyaṁ pavattantīti āha “niraye mahāmoggallānattherassā”tiādi.",
  "anya-e0104n5:258_3": "Thero hi tattha iddhiyā vassaṁ nimminitvā katipayaṁ velaṁ nirayaggiṁ vūpasametvā",
  "anya-e0104n5:258_4": "tesaṁ dhammaṁ deseti.",
  "anya-e0104n5:259": "Sveva kāmāvacaro puññābhisaṅkhāro. Avisesena pana puññābhisaṅkhāroti kāmāvacaraṁ, rūpāvacarañcāti duvidhampi puññābhisaṅkhāraṁ ekajjhaṁ saṅgaṇhāti.",
  "anya-e0104n5:260_0": "Dvādasākusalacetanābhedoti ettha uddhaccasahagatacetanāya gahaṇe kāraṇaṁ na dissati,",
  "anya-e0104n5:260_1": "vicāretabbametaṁ. Ekassa viññāṇassa tatheva paccayo paṭisandhiyaṁ, no pavatteti ekasseva",
  "anya-e0104n5:260_2": "paccayabhāvaniyamo paṭisandhiyaṁ, no pavatte. Pavatte hi sattannampi paccayoti adhippāyo.",
  "anya-e0104n5:261_0": "Rūpabhavecatunnanti akusalavipākānaṁ cakkhusotaviññāṇasampaṭicchanasantīraṇānaṁ.",
  "anya-e0104n5:261_1": "Tāni pana ekantato aniṭṭhārammaṇāni, rūpabhave ca kathaṁ aniṭṭhārammaṇasamāyogoti",
  "anya-e0104n5:261_2": "āha “so ca kho”tiādi. “Tathā kāmāvacaradevalokepi aniṭṭharūpādayo natthī”ti idaṁ",
  "anya-e0104n5:261_3": "yebhuyyavasena vuttaṁ. Bahulañhi tesaṁ iṭṭhā eva rūpādayo upaṭṭhahanti, kadāci aniṭṭhaṁ.",
  "anya-e0104n5:261_4": "Devānañhi kesañcideva pubbanimittapātubhāvakālādīsu milātamālādianiṭṭhārammaṇasamāyogo hotīti.",
  "anya-e0104n5:262_0": "637. Yattha vitthārappakāsanaṁ kataṁ, tato bhavato paṭṭhāya mukhamattappakāsanaṁ",
  "anya-e0104n5:262_1": "kātukāmo āha “ādito paṭṭhāyā”ti. Teneva “dvīsu bhavesū”tiādi vuttaṁ. Manussāpi keci",
  "anya-e0104n5:262_2": "aṇḍajā, saṁsedajā ca hontīti tadapekkhāya “catūsu yonīsū”ti vuttaṁ. Ekattakāyaekattasaññitāsāmaññena",
  "anya-e0104n5:262_3": "catutthajhānabhūmikāpi asaññāruppavajjā catutthiṁyeva viññāṇaṭṭhitiṁ bhajanti. Esa",
  "anya-e0104n5:262_4": "puññābhisaṅkhāro. Vuttanayenevāti “nānākkhaṇikakammapaccayena ceva upanissayapaccayena",
  "anya-e0104n5:262_5": "cā”ti vuttanayeneva. Yathāsambhavanti ekavīsatikāmāvacararūpāvacarakusalavipākesu",
  "anya-e0104n5:262_6": "cuddasannaṁ paṭisandhiyaṁ, pavatte ca, sattannaṁ pavatte evāti ayaṁ yathāsambhavo.",
  "anya-e0104n5:263": "Tādiseyevāti nānattakāyaekattasaññīsaṅkhāteyeva.",
  "anya-e0104n5:264_0": "Catunnaṁ viññāṇānanti bhavādayo apekkhitvā vuttaṁ. Catūsu antogadhānaṁ pana tiṇṇaṁ",
  "anya-e0104n5:264_1": "viññāṇānaṁ tīsu viññāṇaṭṭhitīsu paccayabhāvo yojetabbo. Aviññāṇake sattāvāse saṅkhārapaccayā",
  "anya-e0104n5:264_2": "viññāṇe alabbhamānepi tassa saṅkhārahetukattaṁ labbhateva. Tathā hi tattha puññābhisaṅkhāro",
  "anya-e0104n5:264_3": "kaṭattārūpānaṁ nānākkhaṇikakammapaccayena paccayo hoti. Etasmiñca mukhamattappakāsane",
  "anya-e0104n5:264_4": "puññābhisaṅkhārādīnaṁ duggatiādīsu pavattiyaṁ kusalavipākādiviññāṇānaṁ paccayabhāvo",
  "anya-e0104n5:264_5": "bhavesu vuttanayeneva viññāyatīti na vuttoti veditabbo.",
  "anya-e0104n5:265": "Viññāṇapaccayānāmarūpapadavitthārakathāvaṇṇanā",
  "anya-e0104n5:266": "638.Vibhāgānāmarūpānanti nāmassa, rūpassa ca pabhedato.",
  "anya-e0104n5:267_0": "Tattha nāmassa tāva pabhedaṁ dassentena kāmaṁ viññāṇampi nāmameva, paccayapaccayuppanne",
  "anya-e0104n5:267_1": "pana asaṅkarato dassetuṁ “ārammaṇābhimukhaṁ namanato vedanādayo tayo khandhā”ti vuttaṁ.",
  "anya-e0104n5:267_2": "Nibbānassa panettha pavattikathāyaṁ appaccayattā, namanaṭṭhābhāvato ca pasaṅgo eva",
  "anya-e0104n5:267_3": "natthi. Nāmanaṭṭhena hi taṁ nāmaṁ, na namanaṭṭhena. Tesaṁ nāmarūpānaṁ sukhādivasena,",
  "anya-e0104n5:267_4": "pathavīādivasena ca vibhāgo.",
  "anya-e0104n5:268": "Ekaṁ sattāvāsanti asaññasattāvāsaṁ. Purimesu catūsu, asaññasattāvāse cāti pañcasu.",
  "anya-e0104n5:269_0": "Gabbhaseyyaggahaṇena jalābujā gahitāti “aṇḍajānañcā”ti vuttaṁ. Aṇḍajānañca abhāvakānanti",
  "anya-e0104n5:269_1": "yojetabbaṁ. Santatisīsānīti kalāpasantānamūlāni. Yadipi vikārarūpāni paṭisandhikkhaṇe",
  "anya-e0104n5:269_2": "na santi, lakkhaṇaparicchedarūpāni pana santīti tāni paramatthato aparinipphannānīti",
  "anya-e0104n5:269_3": "vajjento āha “rūparūpato”ti. Phassādike saṅkhārakkhandhabhāvena ekattaṁ netvā “tevīsati",
  "anya-e0104n5:269_4": "dhammā”ti vuttaṁ. Apanetvāti kalāpantaragate pathavīādike samānalakkhaṇatāya aggahetvā.",
  "anya-e0104n5:270": "Tesanti brahmakāyikādīnaṁ. Vitthārenāti catūsupi santatisīsesu rūpānaṁ asaṅkhipanena.",
  "anya-e0104n5:271_0": "Kāmabhave pana yasmā sesaopapātikānanti ettha kiñcāpi kāmabhave opapātikā vuttā na",
  "anya-e0104n5:271_1": "santi, yena sesaggahaṇaṁ sātthakaṁ bhaveyya, aṇḍajagabbhaseyyakehi pana opapātikasaṁsedajā",
  "anya-e0104n5:271_2": "sesā hontīti sesaggahaṇaṁ katanti veditabbaṁ. Atha vā brahmakāyikādikehi opapātikehi",
  "anya-e0104n5:271_3": "vuttehi sese sandhāya “sesaopapātikāna”nti āha. Te pana arūpinopi santīti “kāmabhave”ti",
  "anya-e0104n5:271_4": "vuttaṁ. Aparipuṇṇāyatanānaṁ pana nāmarūpaṁ yathāsambhavaṁ rūpamissakaviññāṇaniddese",
  "anya-e0104n5:271_5": "vuttanayena sakkā dhammagaṇanato viññātunti na vuttanti daṭṭhabbaṁ.",
  "anya-e0104n5:272_0": "Paṭisandhicittena saha pavattaututoti paṭisandhicittena saha uppannarūpesu tejodhātuto.",
  "anya-e0104n5:272_1": "Hadayavatthuno taṅkhaṇuppannattā paṭisandhicittassa vatthudubbalatā. Tesaṁ ajjhoharitāhārena",
  "anya-e0104n5:272_2": "anugate sarīre āhārasamuṭṭhānaṁ suṭṭhaddhakanti sambandho. Naroti teneva mātukucchigatabhāvena",
  "anya-e0104n5:272_3": "tirokkho. Avakaṁsato dve aṭṭhakāneva utucittasamuṭṭhānāni hontīti sasaddakālaṁ sandhāya",
  "anya-e0104n5:272_4": "“ukkaṁsato dvinnaṁ navakāna”nti vuttaṁ. Pubbeti yaṁ pubbe santatidvayādikaṁ sattakapariyosānaṁ",
  "anya-e0104n5:272_5": "rūpaṁ idha vuttaṁ, taṁ ekekassa cittassa tīsu tīsu khaṇesu uppajjamānameva vuttanti",
  "anya-e0104n5:272_6": "katvā āha “pubbe…pe… sattatividha”nti. Duvidhampi tanti utusamuṭṭhānaṁ, cittasamuṭṭhānañcāti",
  "anya-e0104n5:272_7": "duvidhampi taṁ saddaṁ.",
  "anya-e0104n5:273_0": "Saṇṭhātunti addhaniyabhāvena ṭhātuṁ, attano pana khaṇamattaṁ tiṭṭhateva. Catuddisā",
  "anya-e0104n5:273_1": "vavatthāpitāti aññamaññaṁ saṁsaṭṭhasīsā mūlena catūsu disāsu vavatthāpitā. Aññamaññaṁ",
  "anya-e0104n5:273_2": "āliṅgetvā ṭhitā bhinnavāhanikā viya ca.",
  "anya-e0104n5:274_0": "639.Pañcavokārabhave ca pavattiyanti rūpājanakakammajapañcaviññāṇappavattikālaṁ,",
  "anya-e0104n5:274_1": "sahajātaviññāṇapaccayañca sandhāyāha. Tadā hi tato nāmameva hotīti. Kammaviññāṇapaccayā",
  "anya-e0104n5:274_2": "pana tadāpi ubhayaṁ hotīti sakkā vattuṁ, pacchājātaviññāṇapaccayā ca rūpaṁ upatthaddhaṁ",
  "anya-e0104n5:274_3": "hotīti. Asaññesūtiādi kammaviññāṇapaccayaṁ sandhāya vuttaṁ. Pañcavokārabhave ca pavattiyanti",
  "anya-e0104n5:274_4": "bhavaṅgādijanakakammato aññena rūpuppattikālaṁ, nirodhasamāpattikālaṁ, bhavaṅgādiuppattikālato",
  "anya-e0104n5:274_5": "aññakālañca sandhāya vuttanti yuttaṁ. Bhavaṅgādiuppattikāle hi taṁjanakena kammunā",
  "anya-e0104n5:274_6": "uppajjamānaṁ rūpaṁ, so ca vipāko kammaviññāṇapaccayo hotīti sakkā vattuṁ. Sahajātaviññāṇapaccayānapekkhampi",
  "anya-e0104n5:274_7": "hi pavattiyaṁ kammena pavattamānaṁ rūpaṁ, nāmañca na kammaviññāṇānapekkhaṁ hotīti.",
  "anya-e0104n5:274_8": "Sabbatthāti paṭisandhiyaṁ, pavatte ca. Sahajātaviññāṇapaccayā nāmarūpaṁ, kammaviññāṇapaccayā",
  "anya-e0104n5:274_9": "nāmarūpañca yathāsambhavaṁ yojetabbaṁ. Nāmañca rūpañca nāmarūpañcāti ettha nāmarūpasaddo",
  "anya-e0104n5:274_10": "attano ekadesena nāmasaddena nāmasaddassa sarūpo, rūpasaddena ca rūpasaddassa, tasmā",
  "anya-e0104n5:274_11": "sarūpānaṁ ekasesoti ekadesasarūpekaseso, nāmarūpasaddassa ṭhānaṁ itaresañca nāmarūpasaddānaṁ adassananti attho.",
  "anya-e0104n5:275": "Vipākato aññaṁ avipākaṁ. Yato dvidhā mataṁ, tato yuttameva idanti yojetabbaṁ.",
  "anya-e0104n5:276_0": "Kusalādicittakkhaṇeti ādi-saddena akusalakiriyacittakkhaṇe viya vipākacittakkhaṇepi",
  "anya-e0104n5:276_1": "vipākājanakakammasamuṭṭhānaṁ saṅgahitanti veditabbaṁ. Vipākacittakkhaṇe pana abhisaṅkhāraviññāṇapaccayā",
  "anya-e0104n5:276_2": "pubbe vuttanayena ubhayañca labbhatīti tādisavipākacittakkhaṇavajjanatthaṁ “kusalādicittakkhaṇe”ti vuttaṁ.",
  "anya-e0104n5:277_0": "640.Suttantikapariyāyatoti paṭṭhāne rūpānaṁ upanissayapaccayassa avuttattā vuttaṁ.",
  "anya-e0104n5:277_1": "Suttante pana yasmiṁ sati yaṁ hoti, asati ca na hoti, so tassa upanissayo nidānaṁ",
  "anya-e0104n5:277_2": "hetu pabhavoti katvā “viññāṇūpanisaṁ nāmarūpa”nti rūpassa ca viññāṇūpanissayatā vuttā.",
  "anya-e0104n5:277_3": "Vanapatthapariyāye ca vanapatthagāmanigamanagarajanapadapuggalūpanissayo iriyāpathavihāro,",
  "anya-e0104n5:277_4": "tato ca cīvarādīnaṁ jīvitaparikkhārānaṁ kasirena, appakasirena ca samudāgamanaṁ vuttaṁ,",
  "anya-e0104n5:277_5": "na ca vanapatthādayo ārammaṇūpanissayādibhāvaṁ iriyāpathānaṁ, cīvarādisamudāgamanassa",
  "anya-e0104n5:277_6": "ca bhajanti. Tasmā vinā abhāvo eva suttantikapariyāyato upanissayabhāvo daṭṭhabbo.",
  "anya-e0104n5:277_7": "Nāmassa abhisaṅkhāraviññāṇaṁ kammārammaṇapaṭisandhiādikāle ārammaṇapaccayova hotīti",
  "anya-e0104n5:277_8": "vattabbameva natthīti rūpasseva suttantikapariyāyato ekadhāva paccayabhāvo vutto.",
  "anya-e0104n5:277_9": "Sasaṁsayassa hi rūpassetaṁ paccayo hotīti vutte nāmassa hotīti vattabbameva natthīti.",
  "anya-e0104n5:278": "Pavattassa pākaṭattā apākaṭaṁ paṭisandhiṁ gahetvā pucchati “kathaṁ paneta”ntiādinā. Suttato nāmaṁ, yuttito rūpaṁ viññāṇapaccayā hotīti jānitabbaṁ.",
  "anya-e0104n5:279_0": "Yuttito sādhetvā suttena taṁ daḷhaṁ karonto “kammasamuṭṭhānassāpi hī”tiādimāha. Cittasamuṭṭhānassevāti",
  "anya-e0104n5:279_1": "cittasamuṭṭhānassa viya. Ettha ca “viññāṇapaccayā nāmarūpa”nti bhāsamānena bhagavatā",
  "anya-e0104n5:279_2": "yasmā upaparikkhamānānaṁ paṇḍitānaṁ paramatthato nāmarūpamattameva pavattamānaṁ dissati,",
  "anya-e0104n5:279_3": "na satto, na jīvo, tasmā kenaci appaṭivattiyaṁ anuttaraṁ dhammacakkaṁ pavattitaṁ",
  "anya-e0104n5:279_4": "hoti. Suññatappakāsanañhi dhammacakkappavattananti. Atha vā nāmarūpamattatāvacanena",
  "anya-e0104n5:279_5": "pavattiyā dukkhasaccamattatā vuttā. Dukkhasaccappakāsanena ca tassa samudayo, tassa",
  "anya-e0104n5:279_6": "ca nirodho, nirodhagāminipaṭipadā ca pakāsitā eva hoti. Ahetukassa dukkhassa, hetunirodhā",
  "anya-e0104n5:279_7": "anirujjhanakassa ca abhāvā, nirodhassa ca upāyena vinā anadhigantabbattāti catusaccappakāsanaṁ",
  "anya-e0104n5:279_8": "dhammacakkappavattanaṁ niddhāretabbaṁ.",
  "anya-e0104n5:280": "Nāmarūpapaccayāsaḷāyatanapadavitthārakathāvaṇṇanā",
  "anya-e0104n5:281": "641.Tanti nāmarūpaṁ. Tassāti saḷāyatanassa. Tādisassevāti katekasesasseva.",
  "anya-e0104n5:282_0": "Idhāpi nāmanti khandhattayasseva gahaṇe kāraṇaṁ vuttanayameva. Niyamatoti idañca",
  "anya-e0104n5:282_1": "catunnaṁ bhūtānaṁ, channaṁ vatthūnaṁ, jīvitassa ca yathāsambhavaṁ sahajātanissayapurejātaindriyādinā",
  "anya-e0104n5:282_2": "saḷāyatanassa pavattamānassa ekantena paccayabhāvaṁ sandhāya vuttaṁ. Rūpāyatanādīnaṁ",
  "anya-e0104n5:282_3": "pana sahajātanissayānupālanabhāvo natthīti aggahaṇaṁ veditabbaṁ. Ārammaṇārammaṇapurejātādibhāvo",
  "anya-e0104n5:282_4": "ca tesaṁ na sasantatipariyāpannānameva, na ca cakkhādīnaṁ viya ekappahārenevāti aniyamato",
  "anya-e0104n5:282_5": "paccayabhāvo. Niyamato…pe… jīvitindriyanti evanti ettha evaṁ-saddena vā rūpāyatanādīnampi",
  "anya-e0104n5:282_6": "saṅgaho daṭṭhabbo. Chaṭṭhāyatanañca saḷāyatanañca saḷāyatananti ettha yadipi chaṭṭhāyatanasaḷāyatanasaddānaṁ",
  "anya-e0104n5:282_7": "saddato sarūpatā natthi, atthato pana saḷāyatanekadesova chaṭṭhāyatananti ekadesasarūpatā",
  "anya-e0104n5:282_8": "atthīti ekadesasarūpekaseso katoti veditabbo. Atthatopi hi sarūpānaṁ ekadesasarūpekasesaṁ",
  "anya-e0104n5:282_9": "icchanti “vaṅko ca kuṭilo ca kuṭilā”ti. Tasmā atthato ekadesasarūpānañca ekasesena bhavitabbanti.",
  "anya-e0104n5:283_0": "Atha vā chaṭṭhāyatanañca manāyatanañca chaṭṭhāyatananti vā manāyatananti vā chaṭṭhāyatanañca",
  "anya-e0104n5:283_1": "chaṭṭhāyatanañca chaṭṭhāyatananti vā manāyatanañca manāyatanañca manāyatananti vā",
  "anya-e0104n5:283_2": "ekasesaṁ katvā cakkhādīhi saddhiṁ “saḷāyatana”nti vuttanti tameva ekasesaṁ nāmamattapaccayassa,",
  "anya-e0104n5:283_3": "nāmarūpapaccayassa ca manāyatanassa vasena kataṁ atthato dassento āha “chaṭṭhāyatanañca",
  "anya-e0104n5:283_4": "saḷāyatanañca saḷāyatananti evaṁ katekasesassā”ti. Yathāvuttopi hi ekaseso atthato",
  "anya-e0104n5:283_5": "chaṭṭhāyatanañca saḷāyatanañcāti evaṁ kato nāma hotīti. Sabbattha ca ekasese kate",
  "anya-e0104n5:283_6": "ekavacananiddeso katekasesānaṁ saḷāyatanādisaddavacanīyatāsāmaññavasena katoti daṭṭhabbo.",
  "anya-e0104n5:284": "“Na aññathā”ti etena tassa tassa nāmassa, rūpassa ca abhāve taṁ taṁ āyatanaṁ na hotīti byatirekaṁ vibhāveti.",
  "anya-e0104n5:285": "Yanti yaṁ yaṁ nāmaṁ, rūpañca. Yassāti yassa yassa āyatanassa. Yathāti sahajātādinā yena yena pakārena. Neyyanti ñeyyaṁ.",
  "anya-e0104n5:286_0": "Tassa vasenāti tassa hetuādipaccayassa vasena. Ukkaṁsāvakaṁsoti ettha sattadhā paccayabhāvato",
  "anya-e0104n5:286_1": "ukkaṁso aṭṭhadhā paccayabhāvo, tato navadhā, tato dasadhāti ayaṁ ukkaṁso. Avakaṁso",
  "anya-e0104n5:286_2": "pana dasadhā paccayabhāvato navadhā paccayabhāvo, tato aṭṭhadhā, tato sattadhāti",
  "anya-e0104n5:286_3": "evaṁ veditabbo, na pana sattadhā paccayabhāvato eva dvepi ukkaṁsāvakaṁsā yojetabbā,",
  "anya-e0104n5:286_4": "tato avakaṁsābhāvatoti.",
  "anya-e0104n5:287": "Vipākaṁ nāmanti sambandho. Vuttanayenevāti sahajātādivasena, sattadhā, hetuādivasena ca. Itaranti avipākaṁ nāmaṁ.",
  "anya-e0104n5:288_0": "“Hadayavatthuno sahāyaṁ hutvā”ti etena arūpe viya asahāyaṁ nāmaṁ na hoti, hadayavatthu",
  "anya-e0104n5:288_1": "ca nāmena saha chaṭṭhāyatanassa paccayo hotīti ettakameva dasseti, na pana yathā",
  "anya-e0104n5:288_2": "hadayavatthu paccayo hoti, tathā nāmampīti ayamattho adhippeto. Vatthu hi nāmassa",
  "anya-e0104n5:288_3": "vippayuttapaccayo hoti, na nāmaṁ. Nāmañca vipākahetādipaccayo hoti, na vatthūti.",
  "anya-e0104n5:288_4": "Pavatte arūpadhammā kammajarūpassa ṭhitippattasseva paccayā honti, na uppajjamānassāti",
  "anya-e0104n5:288_5": "vippayuttaatthiavigatā ca pacchājātavippayuttādayo eva cakkhādīnaṁ yojetabbā.",
  "anya-e0104n5:289_0": "“Tatthevā”ti iminā “pavatte”ti idaṁ paccāmaṭṭhanti āha “tattheva hi pavatte”ti. “Pañcavokārabhave”ti",
  "anya-e0104n5:289_1": "pana idaṁ “pañcanna”nti iminā dīpitamevāti. Pavattiyaṁ cakkhāyatanādikassa nāmaṁ",
  "anya-e0104n5:289_2": "vipākapaccayo na hoti, attanā janitarūpasseva hoti. Paṭisandhiyaṁ pana kammasamuṭṭhānaṁ",
  "anya-e0104n5:289_3": "cittasamuṭṭhānasadisaṁ, tasmā vatthunopi vipākapaccayo hotiyeva.",
  "anya-e0104n5:290": "Rūpatoti rūpesu. Yaṁ yaṁ āyatanaṁ uppajjatīti paṭisandhiyaṁ aṇḍajajalābujānaṁ pañcasu āyatanesu kāyāyatanameva uppajjati. Itaresaṁ yathārahaṁ itarānipi.",
  "anya-e0104n5:291_0": "Avasesamanāyatanassāti ettha “pañcakkhandhabhave panā”ti etassa anuvattamānattā pañcavokārabhave",
  "anya-e0104n5:291_1": "eva pavattamānaṁ pañcaviññāṇehi avasesaṁ manāyatanaṁ vuttanti daṭṭhabbaṁ. Nāmarūpassa",
  "anya-e0104n5:291_2": "sahajātādisādhāraṇapaccayabhāvo, sampayuttādiasādhāraṇapaccayabhāvo ca yathāsambhavaṁ",
  "anya-e0104n5:291_3": "yojetabbo. “Rūpapaccayā pañcāyatanānī”ti ayampi nayo labbhati nirodhasamāpannānaṁ",
  "anya-e0104n5:291_4": "vasena, so pana apacurabhāvato yebhuyyena ca paṭisandhiyaṁ paccayabhūtasseva nāmarūpassa",
  "anya-e0104n5:291_5": "pavattiyaṁ paccayabhāvo vibhāvitoti na dassitoti veditabbaṁ.",
  "anya-e0104n5:292": "Saḷāyatanapaccayāphassapadavitthārakathāvaṇṇanā",
  "anya-e0104n5:293": "642. Bāvīsatiyā lokiyavipākaviññāṇehi sampayuttā bāvīsatilokiyaviññāṇasampayuttā. Tato eva bāvīsati.",
  "anya-e0104n5:294_0": "Tatthāti tasmiṁ saḷāyatane, tesu chasu āyatanesūti attho. Ajjhattanti sasantatipariyāpannameva",
  "anya-e0104n5:294_1": "gaṇhāti. Tañhi sasantatipariyāpannakammanibbattaṁ tādisassa phassassa paccayo hoti.",
  "anya-e0104n5:294_2": "Rūpādīni, pana bahiddhā anupādinnāni ca phassassa ārammaṇaṁ honti, na tāni cakkhādīni",
  "anya-e0104n5:294_3": "viya sasantatipariyāpannakammakilesanimittappavattibhāvena phassassa paccayā hontīti",
  "anya-e0104n5:294_4": "paṭhamācariyavāde na gahitāni, dutiyācariyavāde pana yathā tathā vā paccayabhāve",
  "anya-e0104n5:294_5": "sati na sakkā vajjetunti gahitāni.",
  "anya-e0104n5:295_0": "Tatthāti saḷāyatanapaccayā phassapade. Ye tāva ācariyā mahāvihāravāsinova yathā viññāṇaṁ,",
  "anya-e0104n5:295_1": "evaṁ nāmarūpaṁ, saḷāyatanaṁ, phassaṁ, vedanañca paccayaṁ, paccayuppannañca sasantatipariyāpannaṁ",
  "anya-e0104n5:295_2": "dīpentā vipākameva icchanti. “Chaṭṭhāyatanapaccayā phasso”ti abhidhammabhājanīyapāḷi",
  "anya-e0104n5:295_3": "āruppaṁ sandhāya vuttāti “chaṭṭhāyatanapaccayā phassoti pāḷianusārato”ti vuttaṁ.",
  "anya-e0104n5:296_0": "Sabbe phassā na sambhontīti yojanā. Yadi sabbāyatanehi eko phasso sambhaveyya, “saḷāyatanapaccayā",
  "anya-e0104n5:296_1": "phasso”ti ekassa vacanaṁ yujjeyya, athāpi ekamhā āyatanā sabbe phassā sambhaveyyuṁ,",
  "anya-e0104n5:296_2": "tathāpi sabbāyatanehi sabbaphassasambhavato āyatanabhedena phassabhedo natthīti tadabhedavasena",
  "anya-e0104n5:296_3": "ekassa vacanaṁ yujjeyya, tathā pana asambhavato na yuttanti codeti “na sabbāyatanehī”tiādinā.",
  "anya-e0104n5:296_4": "Aññassāpi vā asambhavantassa vidhānassa bodhanatthametaṁ vuttaṁ “nāpi ekamhā āyatanā",
  "anya-e0104n5:296_5": "sabbe phassā”ti. “Na sabbāyatanehi eko phasso sambhotī”ti idameva pana ekaphassavacanassāyuttattadīpakaṁ",
  "anya-e0104n5:296_6": "kāraṇanti veditabbaṁ. Nidassanavasena vā etaṁ vuttaṁ. Nāpi ekamhā āyatanā sabbe phassā",
  "anya-e0104n5:296_7": "sambhonti, evaṁ na sabbāyatanehi eko phasso sambhoti. Tasmā ekassa vacanaṁ ayuttanti.",
  "anya-e0104n5:296_8": "Parihāraṁ pana anekāyatanehi ekaphassassa sambhavatoti dassento “tatridaṁ vissajjana”ntiādimāha.",
  "anya-e0104n5:296_9": "Avasesasampayuttadhammāyatanā phassavajjitā taṁsampayuttacetasikā dhammā.",
  "anya-e0104n5:297": "Ekopi anekāyatanappabhavo ekopanekāyatanappabhavo.",
  "anya-e0104n5:298": "Chadhā paccayatte pañca vibhāvaye, ekaṁ navadhā paccayatte, bāhirāni cha āyatanāni ārammaṇādinā yathāsambhavaṁ paccayatte vibhāvayeti sambandho.",
  "anya-e0104n5:299_0": "Anekabhedassāti kusalavipākādipañcadvārādivasena anekavidhassa dvipañcaviññāṇasampayuttavajjassa",
  "anya-e0104n5:299_1": "vipākaphassassa. Tāni cāti rūpāyatanādīni. “Mano ca nesaṁ gocaravisayaṁ paccanubhotī”ti",
  "anya-e0104n5:299_2": "hi vuttaṁ. Tathā cāti paccuppannāni rūpādīni paccuppannañca dhammāyatanapariyāpannaṁ",
  "anya-e0104n5:299_3": "rūparūpaṁ sandhāya vuttaṁ. Ārammaṇapaccayamattenāti taṁ sabbaṁ apaccuppannaṁ, aññañca",
  "anya-e0104n5:299_4": "dhammāyatanaṁ sandhāya vuttaṁ.",
  "anya-e0104n5:300": "Phassapaccayāvedanāpadavitthārakathāvaṇṇanā",
  "anya-e0104n5:301": "643.Dvārato saḷevāti pabhavasāmaññato ekavidhāpi uppattidvārato cha eva hontīti chaḷeva vedanā vuttā.",
  "anya-e0104n5:302_0": "Cittabhedena ekūnanavutividhāpi idhādhippetā eva dassetuṁ “vedanāsu panā”tiādi vuttaṁ.",
  "anya-e0104n5:302_1": "“Sesāna”nti ettha sampaṭicchanasampayuttāya cakkhusamphassādayo pañca yadipi anantarādīhi",
  "anya-e0104n5:302_2": "paccayā honti, anantarādīnaṁ pana upanissaye antogadhattā santīraṇatadārammaṇānañca",
  "anya-e0104n5:302_3": "sādhāraṇassa tassa vasena “ekadhā”ti vuttaṁ. Ekekasmiṁ dvāre hi cakkhudvārādīsu uppannacakkhuviññāṇādīhi",
  "anya-e0104n5:302_4": "sahajātā phassā sakasakavīthīsu sampaṭicchanādīhi sampayuttavedanānaṁ, manodvāre",
  "anya-e0104n5:302_5": "tadārammaṇavaseneva pavattānaṁ tebhūmakavipākavedanānampi sahajātamanosamphassasaṅkhāto",
  "anya-e0104n5:302_6": "so phasso aṭṭhadhā paccayo hotīti yojetabbaṁ.",
  "anya-e0104n5:303_0": "Rūpārūpāvacaravipākavedanā paṭisandhiādivaseneva pavattanti, kāmāvacarāpi ekaccāti",
  "anya-e0104n5:303_1": "“tebhūmakavipākavedanānampī”ti vuttaṁ. Tāsampi hi sahajātamanosamphasso aṭṭhadhāva",
  "anya-e0104n5:303_2": "paccayo hoti. Paccayaṁ anupādinnampi keci icchantīti “yā panā”tiādinā manodvārāvajjanasampayuttaphassassa",
  "anya-e0104n5:303_3": "paccayabhāvo vutto. Tañca mukhamattadassanaṁ daṭṭhabbaṁ. Etena nayena sabbassa anantarassa,",
  "anya-e0104n5:303_4": "anānantarassa ca phassassa tassā tassā vipākavedanāya upanissayatā yojetabbāti.",
  "anya-e0104n5:304": "Vedanāpaccayātaṇhāpadavitthārakathāvaṇṇanā",
  "anya-e0104n5:305": "644.Idhāti imasmiṁ loke, imasmiṁ vā sāsane cha taṇhā dīpitā. Idhāti vā imasmiṁ vedanāpaccayā taṇhāpade. Tatthāti tāsu chasu taṇhāsu.",
  "anya-e0104n5:306_0": "Ekekāya sassatadiṭṭhisahagatāya, ucchedadiṭṭhisahagatāya ca taṇhāya tadabhinandanānuguṇo",
  "anya-e0104n5:306_1": "rūpādīsu pavattiākāro, kevalaṁ kāmassādavasena pavattiyā visiṭṭhākārattā vuttappavattiākārato taṇhāya tividhatā.",
  "anya-e0104n5:307_0": "Mamattenāti sampiyāyanena, assādanataṇhāya icceva vuttaṁ hoti. Tattha putto viya",
  "anya-e0104n5:307_1": "vedanā daṭṭhabbā, khīrādayo viya vedanāya paccayabhūtā rūpādayo, khīrādidāyikā dhāti",
  "anya-e0104n5:307_2": "viya rūpādichaḷārammaṇadāyakā cittakārādayo cha. Tattha sukhasamphassavatthadāyako",
  "anya-e0104n5:307_3": "tantavāyo, vejjo rasāyatanojāvasena, tadupatthambhitajīvitavasena ca dhammārammaṇassa",
  "anya-e0104n5:307_4": "dāyakoti daṭṭhabbo. Sabbāpesā aṭṭhasatappabhedāpi.",
  "anya-e0104n5:308_0": "Ārammaṇapaccayo uppajjamānāya ārammaṇamattameva hoti, na upanissayo viya uppādakoti",
  "anya-e0104n5:308_1": "uppādakassa upanissayasseva vasena “ekadhāvā”ti vuttaṁ. Upanissayena vā ārammaṇūpanissayo",
  "anya-e0104n5:308_2": "saṅgahito. Tena ca ārammaṇabhāvena taṁsabhāgo aññopi ārammaṇapaccayabhāvo dīpito",
  "anya-e0104n5:308_3": "hotīti upanissayavaseneva paccayabhāvo vuttoti veditabbo.",
  "anya-e0104n5:309_0": "“Yasmā vā”tiādinā na kevalaṁ vipākasukhavedanā eva, tissopi pana vedanā vipākā visesena",
  "anya-e0104n5:309_1": "taṇhāya upanissayapaccayo, avisesena itarā cāti dasseti. Upekkhā pana santattā, sukhamicceva",
  "anya-e0104n5:309_2": "bhāsitāti tasmā sāpi bhiyyo icchanavasena taṇhāya upanissayoti adhippāyo. Upekkhā",
  "anya-e0104n5:309_3": "pana akusalavipākabhūtā aniṭṭhattā dukkhe avarodhetabbā, itarā iṭṭhattā sukheti sā",
  "anya-e0104n5:309_4": "dukkhaṁ viya, sukhaṁ viya ca upanissayapaccayo hotīti sakkā vattuṁ. “Vedanāpaccayā",
  "anya-e0104n5:309_5": "taṇhā”ti vacanena sabbassa vedanāvato paccayassa atthitāya taṇhuppattippasaṅge tannivāraṇatthamāha",
  "anya-e0104n5:309_6": "“vedanāpaccayā cāpī”tiādi.",
  "anya-e0104n5:310_0": "Nanu “anusayasahāyā vedanā taṇhāya paccayo”ti vacanassa abhāvā atippasaṅganivattiṁ",
  "anya-e0104n5:310_1": "na sakkā kātunti? Na, vaṭṭakathāya pavattattā. Vaṭṭassa ca anusayavirahe abhāvato",
  "anya-e0104n5:310_2": "anusayasahitāva paccayoti atthato vuttamevetaṁ hotīti. Atha vā “avijjāpaccayā”ti",
  "anya-e0104n5:310_3": "anuvattamānattā anusayasahitāva paccayoti viññāyati. Vedanāpaccayā taṇhāti cettha",
  "anya-e0104n5:310_4": "vedanāpaccayā eva taṇhā, na vedanāya vināti ayaṁ niyamo icchito, na vedanāpaccayā",
  "anya-e0104n5:310_5": "taṇhā hotiyevāti, tasmā atippasaṅgo ettha natthi evāti.",
  "anya-e0104n5:311_0": "Vusīmatoti vusitavato, vusitabrahmacariyavāsassāti attho. Vussatīti vā vusīti maggo",
  "anya-e0104n5:311_1": "vuccati, so etassa vuttho atthīti vusīmā, ukkaṭṭhaniddesena arahā. Aggaphalaṁ vā",
  "anya-e0104n5:311_2": "pariniṭṭhitavāsattā “vusī”ti vuccati, taṁ etassa atthīti vusīmā.",
  "anya-e0104n5:312": "Taṇhāpaccayāupādānapadavitthārakathāvaṇṇanā",
  "anya-e0104n5:313_0": "645.Atthavibhāgo atthassa vibhajanā. Vatthusaṅkhātaṁ kāmanti kāmaguṇasaññitaṁ rūpādiārammaṇamāha.",
  "anya-e0104n5:313_1": "Upādiyatīti kāmavasena gaṇhāti, daḷhaṁ assādetīti attho. Kāmaṁ upādiyatīti ettha",
  "anya-e0104n5:313_2": "kammasādhano kāmasaddo, kāmo ca soti ettha kattusādhano kilesakāmassa adhippetattā.",
  "anya-e0104n5:313_3": "Upādānasaddo pana ubhayatthāpi kattusādhanova. Daḷhattho bhusattho. Yathā bhuso āyāso",
  "anya-e0104n5:313_4": "upāyāso, bhusaṁ kuṭṭhaṁ upakuṭṭhaṁ, evaṁ idhāpīti āha “upāyāsaupakuṭṭhādīsu viyā”ti.",
  "anya-e0104n5:313_5": "Purimadiṭṭhiṁ uttaradiṭṭhi upādiyatīti purimadiṭṭhiṁ sassatabhāvena gaṇhantī upādiyati,",
  "anya-e0104n5:313_6": "purimadiṭṭhiākārena vā uttaradiṭṭhi uppajjamānā teneva purimadiṭṭhiṁ daḷhaṁ karontī",
  "anya-e0104n5:313_7": "taṁ upādiyatīti vuttā. Atha vā purimadiṭṭhiṁ uttaradiṭṭhi upādiyatīti “sassato attā”ti",
  "anya-e0104n5:313_8": "idaṁ purimadiṭṭhiṁ upādiyamānaṁ uttaradiṭṭhiṁ nidassetuṁ vuttaṁ. Yathā hi esā daḷhīkaraṇavasena",
  "anya-e0104n5:313_9": "purimaṁ uttarā upādiyati, evaṁ “natthi dinna”ntiādikāpīti. Attaggahaṇaṁ pana attavādupādānanti",
  "anya-e0104n5:313_10": "na idaṁ diṭṭhupādānadassananti daṭṭhabbaṁ. Loko cāti vā attaggahaṇavinimuttaṁ gahaṇaṁ",
  "anya-e0104n5:313_11": "diṭṭhupādānabhūtaṁ idha purimadiṭṭhiuttaradiṭṭhivacanehi vuttanti veditabbaṁ.",
  "anya-e0104n5:314_0": "Sīlabbataṁ upādiyatīti ettha asuddhimaggagosīlādisamādānavasena sīlaṁ, avītikkamanavasena",
  "anya-e0104n5:314_1": "vataṁ. Ubhayathāpi vā sīlaṁ, tapokammabhāvena gahitatāya vataṁ, gavādipakatibhāvanā.",
  "anya-e0104n5:314_2": "Attano vā gavādibhāvādhiṭṭhānaṁ sīlaṁ, “gacchanto bhakkheti, tiṭṭhanto muttetī”tiādinā",
  "anya-e0104n5:314_3": "gavādikiriyākaraṇaṁ vataṁ. Taṁtaṁakiccasammatato vā nivatti sīlaṁ, taṁsamādānavatovesa",
  "anya-e0104n5:314_4": "bhojanakiccakaraṇādivisesapaṭipatti vataṁ, taṁ sīlabbataṁ asuddhimaggaṁ “suddhimaggo”ti",
  "anya-e0104n5:314_5": "parāmasanto tathā abhinivisanto upādiyati, taṁ gāhaṁ daḷhaṁ gaṇhātīti attho. Sīlabbatasahacaritaṁ",
  "anya-e0104n5:314_6": "parāmāsaṁ sīlabbatanti gahetvā āha “sīlabbatañca taṁ upādānañcā”ti. Gosīlagovatādīnīti",
  "anya-e0104n5:314_7": "ca tathābhūtaṁ diṭṭhiṁ vadati. Tenevāha “sayameva upādānānī”ti. Abhinivesatoti abhinivesabhāvato,",
  "anya-e0104n5:314_8": "abhinivisanato vā. Attavādupādānanti “attā”ti vādassa paññāpanassa, gahaṇassa ca",
  "anya-e0104n5:314_9": "kāraṇabhūtā diṭṭhīti attho. Attavādamattamevāti attassa abhāvā “attā”ti idaṁ vacanamattameva.",
  "anya-e0104n5:314_10": "Upādiyantīti daḷhaṁ gaṇhanti. Kathaṁ? “Attā”ti. “Attā”ti hi abhinivisantā vacanamattameva",
  "anya-e0104n5:314_11": "daḷhaṁ katvā gaṇhantīti atthoti. Evaṁ “attavādamattameva upādiyantī”ti vuttaṁ. Attavādamattanti",
  "anya-e0104n5:314_12": "vā vācāvatthumattamevāha. Vācāvatthumattameva hi “attā”ti upādiyanti attassa abhāvāti.",
  "anya-e0104n5:315_0": "“Dhammasaṅkhepavitthāre pana kāmupādānaṁ saṅkhepato taṇhādaḷhattaṁ, sesupādānattayaṁ",
  "anya-e0104n5:315_1": "diṭṭhimattameva, vitthārato panā”ti evaṁ dhammasaṅkhepavitthārasamudāyato tadavayavabhūtaṁ",
  "anya-e0104n5:315_2": "saṅkhepaṁ, vitthārañca niddhāretīti. Dhammasaṅkhepavitthāreti niddhāraṇe bhummaṁ",
  "anya-e0104n5:315_3": "daṭṭhabbaṁ. Kāmesūti pañcasu kāmaguṇesu. Kāmacchandoti kāmasaṅkhāto chando, na kattukamyatāchando,",
  "anya-e0104n5:315_4": "na ca dhammacchando. Kāmanavasena, rañjanavasena ca kāmoyeva rāgo kāmarāgo, evaṁ",
  "anya-e0104n5:315_5": "sabbattha kāmatthaṁ viditvā kāmo eva nandanaṭṭhena kāmanandī, taṇhāyanaṭṭhena kāmoyeva",
  "anya-e0104n5:315_6": "kāmataṇhā, sinehanaṭṭhena kāmo eva kāmasneho, paridayhanaṭṭhena kāmapariḷāho, mucchanaṭṭhena",
  "anya-e0104n5:315_7": "kāmamucchā, gilitvā pariniṭṭhāpanaṭṭhena kāmajjhosānaṁ veditabbaṁ. Appattavisayapatthanā",
  "anya-e0104n5:315_8": "taṇhā ārammaṇe paritassanabhāvato, sampattavisayaggahaṇaṁ upādānaṁ ārammaṇe daḷhaggāhabhāvato.",
  "anya-e0104n5:315_9": "Appicchatāpaṭipakkhā taṇhā visayābhimukhabhāvato, santuṭṭhipaṭipakkhā upādānaṁ taṇhādaḷhattaṁ",
  "anya-e0104n5:315_10": "hutvā atricchatābhāvato. Pariyesanadukkhamūlā taṇhā appattavisayapatthanābhāvato,",
  "anya-e0104n5:315_11": "ārakkhadukkhamūlaṁ upādānaṁ sampattavisayaggahaṇabhāvato.",
  "anya-e0104n5:316_0": "Natthi dinnantiādīsu dinnanti dānamāha, taṁ aphalattā rūpaṁ viya dānaṁ nāma na hotīti",
  "anya-e0104n5:316_1": "paṭikkhipati. Yiṭṭhaṁ vuccati mahāvijitayaññasadiso mahāyāgo. Hutanti āhunapāhunamaṅgalakiriyā.",
  "anya-e0104n5:316_2": "Tattha āmantetvā havanaṁ dānaṁ āhunaṁ, pāhunānaṁ atithīnaṁ atithikiriyā pāhunaṁ,",
  "anya-e0104n5:316_3": "āvāhādīsu maṅgalatthaṁ dānaṁ maṅgalakiriyā, dasa kusalakammapathā sukatakammāni nāma,",
  "anya-e0104n5:316_4": "dasa akusalakammapathā dukkaṭakammāni nāma, phalaṁ vipākoti nissandādiphalañceva",
  "anya-e0104n5:316_5": "nippariyāyavipāko ca natthīti yojanā. Yathā cettha, evaṁ “natthi dinna”ntiādīsupi",
  "anya-e0104n5:316_6": "phalavipākapaṭikkhepova daṭṭhabbo. Natthi ayaṁ lokoti paraloke ṭhito imaṁ lokaṁ “natthī”ti",
  "anya-e0104n5:316_7": "gaṇhāti. Imaṁ hi lokaṁ avekkhitvā paraloko, parañca lokaṁ avekkhitvā ayaṁ loko hoti",
  "anya-e0104n5:316_8": "gantabbato, āgantabbato cāti paralokato idhāgamanassa abhāvā tattheva ucchijjanato",
  "anya-e0104n5:316_9": "cittena paraloke ṭhito imaṁ lokaṁ “natthī”ti gaṇhātīti attho. Na hi ayaṁ diṭṭhi paraloke",
  "anya-e0104n5:316_10": "ṭhitasseva hotīti. Natthi paralokoti idhaloke ṭhito paralokaṁ “natthī”ti gaṇhāti.",
  "anya-e0104n5:316_11": "Idhāpi vuttanayeneva attho veditabbo. Ayaṁ vā ettha attho – saṁsaraṇappadeso idhaloko,",
  "anya-e0104n5:316_12": "paraloko ca nāma koci natthi saṁsaraṇassa abhāvā tattha tattheva ucchijjanatoti.",
  "anya-e0104n5:317_0": "Purimabhavato pacchimabhave upapatanaṁ upapāto, so yesaṁ sīlaṁ, te opapātikā. Te",
  "anya-e0104n5:317_1": "pana cavanakaupapajjanakasattā natthīti dassento āha “natthi sattā opapātikā”ti.",
  "anya-e0104n5:317_2": "Natthi loke samaṇa…pe… pavedentīti anulomapaṭipadaṁ paṭipannattā sammaggatā sammāpaṭipannā",
  "anya-e0104n5:317_3": "dhammikasamaṇabrāhmaṇā lokasmiṁ natthi, ye imañca lokaṁ, parañca lokaṁ attanā eva",
  "anya-e0104n5:317_4": "abhivisiṭṭhena ñāṇena paccakkhato ñatvā pavedanasamatthā sabbaññubuddhā nāma natthīti",
  "anya-e0104n5:317_5": "dasseti. Rūpaṁ attato samanupassatītiādīsu vattabbaṁ heṭṭhā vuttameva.",
  "anya-e0104n5:318_0": "Pakatiaṇuādīnaṁ sassataggāhapubbaṅgamo, sarīrassa ucchedaggāhapubbaṅgamo ca tesaṁ",
  "anya-e0104n5:318_1": "gāhānaṁ sāmibhūto koci sassato, ucchijjamāno vā attā atthīti attaggāho kadāci hotīti",
  "anya-e0104n5:318_2": "“yebhuyyenā”ti vuttaṁ. Svāyaṁ attaggāho atthato khandhārammaṇo eva daṭṭhabbo. Yebhuyyena",
  "anya-e0104n5:318_3": "paṭhamaṁ attavādupādānantiādināva sambandho. Yadipi bhavarāgajavanavīthi paṭhamaṁ",
  "anya-e0104n5:318_4": "pavattati gahitapaṭisandhikassa bhavanikantiyā pavattitabbattā, so pana bhavarāgo",
  "anya-e0104n5:318_5": "taṇhādaḷhattaṁ na hotīti maññamāno na kāmupādānassa paṭhamuppattimāha.",
  "anya-e0104n5:319": "Taṇhā kāmupādānanti pana vibhāgassa akaraṇe sabbāpi taṇhā kāmupādānaṁ, karaṇepi vā kāmarāgato aññāpi taṇhā daḷhabhāvaṁ pattā kāmupādānanti tassa arahattamaggavajjhatā vuttā.",
  "anya-e0104n5:320_0": "Uppattiṭṭhānabhūtā cittuppādā visayo. Pañcupādānakkhandhā ālayo. Tattha ramatīti",
  "anya-e0104n5:320_1": "ālayarāmā, pajā. Teneva sā ālayarāmatā sasantāne, parasantāne ca pākaṭā hoti. Kāmānanti",
  "anya-e0104n5:320_2": "vatthukāmānaṁ. “Sukhadukkhaṁ kammunā hotī”ti aggahetvā kotūhalamaṅgalādibahulo hoti.",
  "anya-e0104n5:320_3": "Sā kotūhalamaṅgalādibahulatā. Assa kāmupādānavato. Tanti diṭṭhupādānaṁ, anattani",
  "anya-e0104n5:320_4": "dhammamatte “attā”ti micchābhinivesassa sukhumataradhammupādānatāya sukhumatā vuttā.",
  "anya-e0104n5:320_5": "Upanissayavacanena ārammaṇānantarapakatūpanissayā vuttāti anantarapaccayādīnampi saṅgaho kato hoti.",
  "anya-e0104n5:321": "Upādānapaccayābhavapadavitthārakathāvaṇṇanā",
  "anya-e0104n5:322_0": "646.Atthatoti vacanatthato. Dhammatoti sabhāvadhammato. Sātthatoti sātthakato, pubbe",
  "anya-e0104n5:322_1": "vuttassapi puna vacanassa sappayojanato. Bhedasaṅgahāti bhedato saṅgahato, vibhāgato",
  "anya-e0104n5:322_2": "ceva vibhattassa saṅkhipanato cāti attho. Yaṁ yassa paccayoti yaṁ yaṁ upādānaṁ yassa",
  "anya-e0104n5:322_3": "yassa bhavassa paccayo hoti, tato cāti attho.",
  "anya-e0104n5:323_0": "Bhavatītibhavoti phalavohārena kammabhavo vutto. Upapattibhavanibbacanameva hi dvayassapi",
  "anya-e0104n5:323_1": "sādhāraṇaṁ katvā vuttaṁ, bhavati etasmā upapattibhavoti vā. Dutiyo pana kammabhavo",
  "anya-e0104n5:323_2": "sattassa punabbhavabhāvena savisesaṁ bhavatīti bhavo. Tato eva na sabbassa bhavantarassa,",
  "anya-e0104n5:323_3": "taṁhetuno vā bhavabhāvappasaṅgo. Duvidhenāti dvīhi ākārehi pavattitoti attho. Duvidhenāti",
  "anya-e0104n5:323_4": "vā paccattatthe karaṇavacanaṁ, duvidhoti vuttaṁ hoti. Atthīti saṁvijjati.",
  "anya-e0104n5:324_0": "647. Attano paccayehi karīyatīti kammaṁ, attano phalaṁ karotīti kammanti keci, “kamma”nti",
  "anya-e0104n5:324_1": "evaṁ vattabbā kammasaṅkhātā. Parittabhūmakoti kāmabhūmako. Mahābhūmakoti mahaggatabhūmako.",
  "anya-e0104n5:324_2": "Sabbanti anavasesaṁ. Bhavaṁ gacchati, gameti cāti bhavagāmi. Gacchatīti ca nipphādanasamatthatāvasena,",
  "anya-e0104n5:324_3": "attano pavattikāle bhavābhimukhaṁ hutvā pavattatīti attho, nibbattanameva vā gamanaṁ",
  "anya-e0104n5:324_4": "adhippetaṁ. “Bhavagāmī”ti ca etena kammakkhayakaraṁ kammaṁ nivatteti. Ayañhi vaṭṭakathā,",
  "anya-e0104n5:324_5": "tañca vivaṭṭanissitanti. Apuññābhisaṅkhāroti dvādasa cetanāti uddhaccasahagatacetanāyapi",
  "anya-e0104n5:324_6": "gahaṇaṁ “avijjāpaccayā saṅkhārā”ti ettha viya veditabbaṁ. “Bhavapaccayā jātī”ti ettha",
  "anya-e0104n5:324_7": "pana “saṅkhārapaccayā viññāṇa”nti ettha viya sāpi apanetabbā. Mandabahuvipākatāti appamahāvipākatā.",
  "anya-e0104n5:325_0": "“Sabbampi bhavagāmikammanti iminā cetanāsampayuttā abhijjhādayo vuttā”ti etena ācayagāmitāya",
  "anya-e0104n5:325_1": "tesaṁ kammasaṅkhātatā vuttāti kammabhavapariyāpannataṁ pariyāyena vadati, nippariyāyena",
  "anya-e0104n5:325_2": "pana cetanāva kammabhavo. Vuttañhi “kammabhavo tīhi khandhehi ekenāyatanena ekāya",
  "anya-e0104n5:325_3": "dhātuyā sampayutto, ekena khandhena ekenāyatanena ekāya dhātuyā kehici sampayutto”ti.",
  "anya-e0104n5:325_4": "Upapattibhavo tīhipi tikehi vutto upādinnakkhandhova. Yathāha “upapattibhavo… kāmabhavo…",
  "anya-e0104n5:325_5": "saññābhavo… pañcavokārabhavo pañcahi khandhehi ekādasahāyatanehi sattarasahi dhātūhi",
  "anya-e0104n5:325_6": "saṅgahito”tiādi. Yadi hi anupādinnakānampi gahaṇaṁ siyā, “dvādasahi āyatanehi aṭṭhārasahi",
  "anya-e0104n5:325_7": "dhātūhī”ti vattabbaṁ siyāti. Kāmataṇhāya kāmetabbato kāmanissayatāya bhogā viya,",
  "anya-e0104n5:325_8": "kāmasahacaritatāya “kuntā pacarantī”ti viya, kāmārammaṇatāya “sukhaṁ rūpa”nti viya,",
  "anya-e0104n5:325_9": "kāmapaccayaṭṭhānatāya “sukho saggo”ti viya kāmāti avīciparanimmitavasavattiparicchinnā",
  "anya-e0104n5:325_10": "upādinnakkhandhā vuccanti. Rūpāvirāgato yaṁ nissitā, tadupacārena “mañcā ghosantī”ti",
  "anya-e0104n5:325_11": "viya, “phandanadevatā”ti viya ca “rūpa”nti vuccanti brahmakāyikākaniṭṭhaparicchinnā upādinnakkhandhā.",
  "anya-e0104n5:326_0": "Rūpameva bhavo rūpabhavo, tathā arūpanti ākāsānañcāyatanabhavaggaparicchinnā cattāro",
  "anya-e0104n5:326_1": "upādinnakkhandhā vuccanti. Arūpameva bhavo arūpabhavo. Kāmo eva bhavoti kāmabhavo,",
  "anya-e0104n5:326_2": "so pana yasmā yathāvuttenatthena “kāmo”ti vattabbo hoti, tasmā “kāmasaṅkhāto bhavo”ti",
  "anya-e0104n5:326_3": "vuttaṁ. Kāmāvacarasaññito vā bhavo “kāmasaṅkhāto bhavo”ti vutto. Tathā rūpārūpabhavoti",
  "anya-e0104n5:326_4": "āha “esa nayo rūpārūpabhavesū”ti. Saññāvataṁ bhavoti ettha vantu-saddassa lopo daṭṭhabbo.",
  "anya-e0104n5:326_5": "Tassa vā atthe akāraṁ katvā “saññabhavo”tipi pāṭho. Tenāha “saññāvā”tiādi. Vokiṇṇoti",
  "anya-e0104n5:326_6": "etena vokārasaddassa kammasādhanatamāha. Vokirīyati pasārīyati vitthārīyatīti vokāro,",
  "anya-e0104n5:326_7": "vokiraṇaṁ vā vokāro, so ekasseva khandhassa vasena pavattattā “eko vokāro”ti vutto,",
  "anya-e0104n5:326_8": "pasaṭuppattīti attho.",
  "anya-e0104n5:327_0": "648. Kiñcāpi bhavaniddese “sabbampi bhavagāmikammaṁ kammabhavo”ti iminā cetanāsampayuttadhammāpi",
  "anya-e0104n5:327_1": "vuttā. Puññābhisaṅkhārādayovāti pana avadhāraṇaṁ paccayadhammavisesepi atthappabhedena",
  "anya-e0104n5:327_2": "saṅkhārabhavaggahaṇesu attheva visesoti dassanatthaṁ kataṁ. Tenāha “evaṁ santepī”tiādi.",
  "anya-e0104n5:327_3": "Saṅkhārabhavānaṁ dhammabhedato na saṅkhārā eva puna vuttāti “sātthakamevidaṁ punavacana”nti",
  "anya-e0104n5:327_4": "etaṁ ayuttanti ce? Na, bhavekadesabhāvena saṅkhārānaṁ bhavoti puna vuttattā. Parena",
  "anya-e0104n5:327_5": "vā dhammavisesaṁ aggahetvā punavacanaṁ coditanti codakābhilāsavasena “sātthakamevidaṁ",
  "anya-e0104n5:327_6": "punavacana”nti vuttaṁ.",
  "anya-e0104n5:328_0": "649. Kāmabhavādinibbattakassa kammassa kāmabhavādibhāvo phalavohārena aṭṭhakathāyaṁ",
  "anya-e0104n5:328_1": "vutto. Sahajātaviññāṇassapi paccayabhūtaṁ avijjāhetukaṁ saṅkhāraggahaṇena yaṁ kiñci",
  "anya-e0104n5:328_2": "kammaṁ pubbe vuttaṁ, idha pana “sabbampi bhavagāmikamma”nti vacanato bhavassa nibbattakaṁ",
  "anya-e0104n5:328_3": "upādānahetukaṁ vipaccanāya katokāsameva bhavoti adhippeto. Yaṁ kāmupādānapaccayā",
  "anya-e0104n5:328_4": "rūpabhavanibbattakaṁ, arūpabhavanibbattakañca kammaṁ karīyati, so kammabhavo, tadabhinibbattā",
  "anya-e0104n5:328_5": "khandhā upapattibhavoti imamatthaṁ “esa nayo rūpārūpabhavesū”ti atidisati. Dve kāmabhavāti",
  "anya-e0104n5:328_6": "kāmakammabhavo, kāmūpapattibhavoti dve kāmabhavā. Evaṁ “dve rūpabhavā, dve arūpabhavā”ti",
  "anya-e0104n5:328_7": "etthāpi. Antogadhe hi visuṁ aggahetvā abbhantaragate eva katvā kāmabhavādike kammūpapattibhavavasena",
  "anya-e0104n5:328_8": "duguṇe katvā āha “cha bhavā”ti.",
  "anya-e0104n5:329": "Avisesenāti upādānavasena bhedaṁ akatvā. Upādānabhedākaraṇeneva ca dvādasappabhedassa saṅgahavasena saṅgahato “cha bhavā”ti vuttaṁ. Anupagammāti anissāya, anāmasitvāti attho.",
  "anya-e0104n5:330_0": "650. Gosīlena, kukkurasīlena ca samattena samādinnena gunnaṁ, kukkurānañca sahabyatā",
  "anya-e0104n5:330_1": "vuttāti “sīlabbatupādānavato jhānabhāvanā na ijjhatī”ti maññamānā tena rūpārūpabhavā",
  "anya-e0104n5:330_2": "na hontīti keci vadanti. Vakkhamānena pana pakārena paccayabhāvato “taṁ na gahetabba”nti",
  "anya-e0104n5:330_3": "āha. Asuddhimagge ca suddhimaggaparāmasanaṁ sīlabbatupādānanti suddhimaggaparāmasanena",
  "anya-e0104n5:330_4": "rūpārūpāvacarajjhānānaṁ nibbattanaṁ na na yujjatīti.",
  "anya-e0104n5:331_0": "Anussavavasenāti “setavadhayajjaṁ ālabhate bhūtikāmo”ti ādinnaanussavavasena, yathā",
  "anya-e0104n5:331_1": "ime manussaloke kāmā samiddhā, evaṁ devaloke ito samiddhatarāti diṭṭhānusārena vā.",
  "anya-e0104n5:331_2": "Purāṇabhāratasītāharaṇapasubandhavidhiādisavanaṁ assaddhammassavanaṁ. Ādi-saddena",
  "anya-e0104n5:331_3": "asappurisūpanissayaṁ pubbe ca akatapuññataṁ, attamicchāpaṇidhiñca saṅgaṇhāti. Kāyaduccaritādīnipīti",
  "anya-e0104n5:331_4": "attano adhippetānaṁ kāmānaṁ anupāyabhūtānipi kāyaduccaritādīni karoti, cirasaggādiatthaṁ",
  "anya-e0104n5:331_5": "yuddhādivasenāti adhippāyo. Sandiṭṭhike vā pana rajjasenāpatiṭṭhānādisaṅgahe kāme.",
  "anya-e0104n5:331_6": "Tadantogadhā evāti tasmiṁ duccaritanibbatte, sucaritanibbatte ca kāmabhave antogadhā",
  "anya-e0104n5:331_7": "evāti attho. Antogadhāti ca saññābhavapañcavokārabhavānaṁ ekadesena antogadhattā",
  "anya-e0104n5:331_8": "vuttaṁ. Na hi te niravasesā kāmabhave antogadhāti.",
  "anya-e0104n5:332": "Sappabhedassāti sugatiduggatimanussādippabhedavato.",
  "anya-e0104n5:333_0": "Kāmāvacarasampattibhave paṭhamadutiyaucchedavādavasena, rūpabhave tatiyaucchedavādavasena,",
  "anya-e0104n5:333_1": "arūpabhave sesaucchedavādavasena ayamattā suucchinno hotīti tadupagaṁ kammaṁ karotīti",
  "anya-e0104n5:333_2": "āha “ayaṁattā nāmā”tiādi. Tattha suucchinnoti sakalavaṭṭadukkhasamucchedena suṭṭhu",
  "anya-e0104n5:333_3": "ucchinno, apunabbhavuppattiko hotīti attho.",
  "anya-e0104n5:334_0": "“Kāmāvacarasampattibhave”ti idaṁ paṭhamadiṭṭhadhammanibbānavādavasena vuttaṁ, sesaṁ",
  "anya-e0104n5:334_1": "itaradiṭṭhadhammanibbānavādavasena. Tattha kiñcāpi pāḷiyaṁ rūpāvacarajjhānavaseneva",
  "anya-e0104n5:334_2": "upari cattāro diṭṭhadhammanibbānavādā āgatā, diṭṭhigatiko pana yaṁ kiñci gahetvā",
  "anya-e0104n5:334_3": "yathā tathā abhinivisatīti arūpabhavaggahaṇaṁ, arūpajjhānānampi vā catutthajhānasaṅgahato",
  "anya-e0104n5:334_4": "arūpabhavaggahaṇaṁ, santasukhatāya vā taṁsamaṅgino sukhitabhāvasāmaññato. Vigatapariḷāhoti",
  "anya-e0104n5:334_5": "yathābhilāsitavisayūpahārena, pahānena ca vūpasantakāmarāgapariḷāho, diṭṭheva dhamme",
  "anya-e0104n5:334_6": "nibbānappattoti attho.",
  "anya-e0104n5:335_0": "Suddhimaggaparāmasanavasena pavattitaṁ yaṁ kiñci lokiyaṁ sīlaṁ, jhānañca sīlabbatamicceva",
  "anya-e0104n5:335_1": "idhādhippetanti āha “idaṁ sīlabbataṁ nāmā”tiādi. Kamena avatvā sīlabbatupādānassa",
  "anya-e0104n5:335_2": "ante bhavapaccayatāvacanaṁ attavādupādānaṁ viya abhiṇhaṁ asamudācārato, attavādupādānanimittattā ca.",
  "anya-e0104n5:336_0": "Kammabhaveti niddhāraṇe bhummaṁ. Hetupaccayappabhedehīti ettha maggapaccayo ca vattabbo.",
  "anya-e0104n5:336_1": "Diṭṭhupādānādīni hi sahajātakammabhavassa maggapaccayā hontīti, tasmā tāni sahajātādīsu",
  "anya-e0104n5:336_2": "hetupaccayaṁ apanīya maggapaccayaṁ pakkhipitvā sattadhā paccayā hontīti veditabbāni.",
  "anya-e0104n5:336_3": "Sabbāni pana anantarasamanantaraanantarūpanissayanatthivigatāsevanapaccayehi paccayā",
  "anya-e0104n5:336_4": "honti. Nānantarassa upanissayapaccayena paccayā honti. Kadāci ārammaṇapaccayādināpi,",
  "anya-e0104n5:336_5": "taṁ pana upanissayapaccayeneva saṅgahetvā vuttaṁ “vippayuttassa pana upanissayapaccayenevā”ti.",
  "anya-e0104n5:337": "Bhavapaccayājātiādipadavitthārakathāvaṇṇanā",
  "anya-e0104n5:338_0": "651.Jātītiādīsūti ādi-saddena “jātipaccayā jarāmaraṇaṁ sokaparidevadukkhadomanassupāyāsā",
  "anya-e0104n5:338_1": "sambhavantī”ti sabbaṁ saṅgaṇhāti. Tenāha “jātiādīna”ntiādi. Upapattibhavuppattiyeva",
  "anya-e0104n5:338_2": "jātīti āha “na upapattibhavo”ti. Jāyamānassa pana jāti jātīti upapattibhavopi asati",
  "anya-e0104n5:338_3": "abhāvā jātiyā paccayoti sakkā vattuṁ. Jāyamānarūpapadaṭṭhānatāpi hi rūpajātiyā vuttā",
  "anya-e0104n5:338_4": "“upacitarūpapadaṭṭhāno upacayo, anuppabandharūpapadaṭṭhānā santatī”ti.",
  "anya-e0104n5:339_0": "Jātānaṁ khandhānaṁ uññātatā, abhimatatā ca hīnapaṇītatā. Aniṭṭhañhi hīnaṁ, iṭṭhaṁ",
  "anya-e0104n5:339_1": "paṇītaṁ. Ādi-saddena suvaṇṇadubbaṇṇahīnuttamādiṁ saṅgaṇhāti. Yamakānampi satanti",
  "anya-e0104n5:339_2": "yamakabhāvena nibbattānampi samānānaṁ. So ca sattānaṁ viseso. Bhinnasantānikassa",
  "anya-e0104n5:339_3": "visesakāraṇassa sabbena sabbaṁ abhāvato “ajjhattasantāne”ti vuttaṁ. Aññassa kāraṇassa",
  "anya-e0104n5:339_4": "abhāvatoti attasantānagatato aññassa visesakāraṇassa anupalabbhamānattā, sati ca",
  "anya-e0104n5:339_5": "tasmiṁ sabbadā sabbesaṁ abhāvatoti pasaṅgassa dunnivāraṇato kāraṇe avisiṭṭhe phalavisesassa",
  "anya-e0104n5:339_6": "ayujjamānakattā. Tenāha “kammabhavahetukovā”ti.",
  "anya-e0104n5:340_0": "Tena tenāti ñātibyasanādinā jarāmaraṇato aññena dukkhadhammena. Jarāmaraṇanimittañhi",
  "anya-e0104n5:340_1": "uppannā sokādayo jarāmaraṇābhisambandhā, tadaññe anabhisambandhā. Upanissayakoṭiyāti",
  "anya-e0104n5:340_2": "upanissayaṁsena, upanissayalesenāti attho. Yo hi paṭṭhāne anāgato sati bhāvā, asati",
  "anya-e0104n5:340_3": "ca abhāvā suttantapariyāyena upanissayo, so “upanissayakoṭī”ti vuccati. Paccayamahāpadeso",
  "anya-e0104n5:340_4": "kireso, yadidaṁ upanissayoti.",
  "anya-e0104n5:341": "Bhavacakkakathāvaṇṇanā",
  "anya-e0104n5:342_0": "652. Na kevalaṁ sokādīnaṁyeva jāti paccayo hoti, sokādīnaṁ pana paccayattā avijjāyapi",
  "anya-e0104n5:342_1": "paccayo evāti dassetuṁ “yasmā panā”tiādi āraddhaṁ. Etthāti paṭiccasamuppādadesanāyaṁ.",
  "anya-e0104n5:342_2": "Aviditādi midanti ma-kāro padasandhikaro. Satatanti sabbakālaṁ yāva aggamaggādhigamā.",
  "anya-e0104n5:342_3": "Samitanti saṅgataṁ, abbocchinnanti attho.",
  "anya-e0104n5:343": "Tesūti sokādīsu. Siddhesūti labbhamānesu. Siddhā hoti avijjā avinābhāvato.",
  "anya-e0104n5:344_0": "Kāmayānassāti kāmayamānassa, kāmo vā yānaṁ etassāti kāmayāno, tassa kāmavasena yāyamānassāti",
  "anya-e0104n5:344_1": "attho. Chandajātassāti jātataṇhāchandassa. Parihāyantīti vigacchanti. Ruppatīti sokādinā kuppati.",
  "anya-e0104n5:345_0": "Pariyuṭṭhānatāya tiṭṭhanasīlo pariyuṭṭhānaṭṭhāyī. “Pariyuṭṭhaṭṭhāyino”ti vā pāṭho.",
  "anya-e0104n5:345_1": "Tattha pariyuṭṭhātīti pariyuṭṭhaṁ, diṭṭhipariyuṭṭhānaṁ, tena tiṭṭhatīti pariyuṭṭhaṭṭhāyīti attho daṭṭhabbo.",
  "anya-e0104n5:346_0": "Pañca pubbanimittānīti “mālā milāyanti, vatthāni kilissanti, kacchehi sedā muccanti,",
  "anya-e0104n5:346_1": "kāye vevaṇṇiyaṁ okkamati, devo devāsane nābhiramatī”ti vuttāni pañca maraṇapubbanimittānīti",
  "anya-e0104n5:346_2": "attho. Tāni hi disvā kammanibbattakkhandhasaṅkhāte upapattibhave bhavacchandabalena",
  "anya-e0104n5:346_3": "devānaṁ balavasoko uppajjatīti.",
  "anya-e0104n5:347": "Bāloti avidvā. Tena avijjāya kāraṇabhāvaṁ dasseti. Tividhaṁ dukkhanti tassāruppakathāsavana, kammakāraṇādassana, maraṇakālakammopaṭṭhānanidānaṁ sokādidukkhaṁ.",
  "anya-e0104n5:348": "Āsave sādhentīti āsave gamenti bodhentīti attho.",
  "anya-e0104n5:349_0": "Evaṁsatīti evaṁ bhavacakkassa aviditāditāya anādibhāve sati. Ādimattakathananti avijjāvasena",
  "anya-e0104n5:349_1": "ādisabbhāvakathanaṁ. Ādi etassa atthīti hi ādimaṁ, bhavacakkaṁ. Tassa bhāvo ādimattaṁ,",
  "anya-e0104n5:349_2": "tassa kathanaṁ ādimattakathanaṁ. Visesanivattiattho vā mattasaddo, sati anādibhāve",
  "anya-e0104n5:349_3": "avijjā ādimhi, majjhe, pariyosāne ca sabbattha siyāti ādimattāya avijjāya kathanaṁ",
  "anya-e0104n5:349_4": "virujjhatīti attho. “Avijjā padhānā”ti vatvā tassā padhānabhāvaṁ dassetuṁ “avijjāggahaṇenā”tiādi",
  "anya-e0104n5:349_5": "āraddhaṁ. Tattha avijjāggahaṇenāti avijjāya uppādanena, appahānena vā, attano santāne",
  "anya-e0104n5:349_6": "sannihitabhāvakaraṇenāti attho. Kammādīnīti kammavipākavaṭṭāni. Palibodhentīti nānādukkhaparibyūḷhe",
  "anya-e0104n5:349_7": "saṁsāracārake nirodhenti. Tehīti kilesakammavipākavaṭṭehi. Vaṭṭassa kāraṇabhāvena",
  "anya-e0104n5:349_8": "padhānattā “padhānadhammo”ti avijjā kathitā.",
  "anya-e0104n5:350_0": "Tato avijjādito. Brahmādināti ādi-saddena pajāpatissarapurisādike saṅgaṇhāti. Vadatīti",
  "anya-e0104n5:350_1": "vado, taṁ taṁ hitāhitaṁ pavattāti attho. Vedeti, vediyatīti vā vedeyyo, sukhādiṁ",
  "anya-e0104n5:350_2": "anubhavati, sabbavisaye vā jānāti, “sukhito dukkhito”tiādinā attanā, parehi ca jānāti,",
  "anya-e0104n5:350_3": "ñāyati cāti attho. Brahmādinā vā attanā vāti vā-saddo ca-saddattho. Tenāha “kārakavedakarahita”nti",
  "anya-e0104n5:350_4": "ca-saddatthasamāsaṁ.",
  "anya-e0104n5:351_0": "Dvādasavidhasuññatāsuññanti avijjādīnaṁ dvādasannaṁ suññasabhāvānaṁ suññatāya suññaṁ",
  "anya-e0104n5:351_1": "dvādasavidhasuññatāsuññaṁ, dhuvabhāvādisuññatāya vā catubbidhampi suññataṁ ekaṁ katvā",
  "anya-e0104n5:351_2": "dvādasaṅgagatattā dvādasavidhāti tāya dvādasasuññatāya suññanti attho.",
  "anya-e0104n5:352_0": "653.Pubbantāharaṇatoti pubbantato atītakoṭṭhāsato paccuppannavipākassa āharaṇato.",
  "anya-e0104n5:352_1": "Vedanāvasānaṁ paricchinnaṁ ekaṁ bhavacakkaṁ hoti. Bhavacakkekadesopi hi bhavacakkanti",
  "anya-e0104n5:352_2": "vuccati. Vedanā vā taṇhāsahāyāya avijjāya paccayo hotīti vedanāto avijjā, avijjāto",
  "anya-e0104n5:352_3": "saṅkhārāti sambajjhanato vedanāvasānaṁ bhavacakkaṁ paripuṇṇamevāti daṭṭhabbaṁ. Avijjāggahaṇena",
  "anya-e0104n5:352_4": "vā taṇhupādānāni tadavinābhāvato. Saṅkhāraggahaṇena bhavo, viññāṇādiggahaṇena jātijarāmaraṇāni,",
  "anya-e0104n5:352_5": "sokādayo ca gahitāti evampi vedanāvasānaṁ bhavacakkanti yuttamevetaṁ. Evaṁ taṇhāmūlake",
  "anya-e0104n5:352_6": "ca yojetabbaṁ. Dvinnampi hi aññamaññānuppaveso hotīti. Avijjā dhammasabhāvaṁ paṭicchādetvā",
  "anya-e0104n5:352_7": "viparītābhinivesaṁ kārentī diṭṭhicarite saṁsāre nayati, tesaṁ vā saṁsāraṁ saṅkhārādipavattiṁ",
  "anya-e0104n5:352_8": "nayati pavattetīti saṁsāranāyikā vuttā. Taṇhāya taṇhācaritānaṁ saṁsāranāyikābhāve",
  "anya-e0104n5:352_9": "vattabbameva natthi.",
  "anya-e0104n5:353_0": "Paṭhamaṁ bhavacakkaṁ. Phaluppattiyāti kattuatthe karaṇavacanaṁ, karaṇatthe eva vā.",
  "anya-e0104n5:353_1": "Viññāṇādipaccuppannaphaluppatti hi idha diṭṭhā, adiṭṭhānaṁ purimabhave attano hetūnaṁ",
  "anya-e0104n5:353_2": "avijjāsaṅkhārānaṁ phalaṁ anuppādetvā anupacchijjanaṁ pakāseti, pakāsanassa vā karaṇaṁ",
  "anya-e0104n5:353_3": "hotīti. Atha vā purimabhavacakkaṁ dutiyena sambandhaṁ vuttanti vedanāsaṅkhātassa",
  "anya-e0104n5:353_4": "phalassa uppattiyā taṇhādīnaṁ hetūnaṁ anupacchedaṁ pakāseti, tasmā phaluppattiyā",
  "anya-e0104n5:353_5": "kāraṇabhūtāya paṭhamassa bhavacakkassa hetūnaṁ anupacchedappakāsanatoti attho. Saṅkhārādīnameva",
  "anya-e0104n5:353_6": "vā phalānaṁ uppattiyā avijjādīnaṁ hetūnaṁ phalaṁ ajanetvā anupacchedameva, viññāṇādihetūnaṁ",
  "anya-e0104n5:353_7": "vā saṅkhārādīnaṁ anuppabandhameva pakāseti paṭhamaṁ bhavacakkaṁ, na dutiyaṁ viya",
  "anya-e0104n5:353_8": "pariyosānampīti “phaluppattiyā hetūnaṁanupacchedappakāsanato”ti vuttaṁ. Anupubbapavattidīpanatoti",
  "anya-e0104n5:353_9": "“saṅkhārapaccayā viññāṇaṁ, viññāṇapaccayā nāmarūpa”ntiādinā dhammānaṁ anupubbato",
  "anya-e0104n5:353_10": "pavattiyā dīpanato. “Viññāṇapaccayā nāmarūpa”nti hi ettha aparipuṇṇāyatanaṁ kalalarūpaṁ",
  "anya-e0104n5:353_11": "vatvā tato uddhaṁ “nāmarūpapaccayā saḷāyatana”nti saḷāyatanappavatti vuttā. Sahuppattidīpanatoti",
  "anya-e0104n5:353_12": "“upādānapaccayā bhavo, bhavapaccayā jātī”ti vā upapattikkhandhānaṁ ekajjhaṁ uppattiyā",
  "anya-e0104n5:353_13": "dīpanato. Na hi ettha paṭhame viya bhavacakke āyatanānaṁ kamena uppatti vuttā.",
  "anya-e0104n5:354_0": "654. Hetuādipubbakā tayo sandhī etassāti hetuphalahetupubbakatisandhi, bhavacakkaṁ.",
  "anya-e0104n5:354_1": "Hetuphalahetuphalavasena catuppabhedo aṅgānaṁ saṅgaho etassāti catubhedasaṅgahaṁ.",
  "anya-e0104n5:354_2": "Sarūpato avuttāpi tasmiṁ tasmiṁ saṅgahe ākirīyanti avijjāsaṅkhārādiggahaṇehi pakāsīyantīti",
  "anya-e0104n5:354_3": "ākārā. Atītahetuādīnaṁ vā pakārā ākārā. Kilesakammavipākā vipākakilesakammehi sambandhā",
  "anya-e0104n5:354_4": "hutvā punappunaṁ parivattantīti tesu vaṭṭanāmaṁ āropetvā “tivaṭṭa”nti vuttaṁ, vaṭṭekadesattā",
  "anya-e0104n5:354_5": "vā “vaṭṭānī”ti vuttāni.",
  "anya-e0104n5:355": "Sandhīnaṁ ādipariyosānavavatthitāti sandhīnaṁ pubbāparavavatthitāti attho.",
  "anya-e0104n5:356": "Paritassatīti taṁ taṁ vatthuṁ pariggahakaraṇavasena tassati, taṇhāyatīti attho. Upādiyatīti daḷhagāhaṁ gaṇhāti. Purimakammabhavasminti purimakammabhave sati.",
  "anya-e0104n5:357_0": "Tassa ca sabbhāvo kariyamānatā evāti āha “kammabhave kariyamāneti attho”ti. Dukkhādīsu",
  "anya-e0104n5:357_1": "mohoti dukkhādīnaṁ ādīnavapaṭicchādako appahīno moho. Āyūhanāti sampiṇḍanakā dānādikiriyāya",
  "anya-e0104n5:357_2": "pavattanakā. Ekaṁ āvajjanaṁ etesanti ekāvajjanā, tesu ekāvajjanesu. Sattame cetanā",
  "anya-e0104n5:357_3": "bhavo. “Yā kāci vā pana cetanā bhavo, sampayuttā āyūhanā saṅkhārā”ti idaṁ yathādassitāya",
  "anya-e0104n5:357_4": "dhammaṭṭhitiñāṇabhājanīye vuttāya paṭisambhidāpāḷiyā vasena vuttaṁ. Tattha hi “cetanā",
  "anya-e0104n5:357_5": "bhavo”ti āgatā. Bhavaniddese pana “sātthato”ti ettha “cetanāva saṅkhārā, bhavo pana",
  "anya-e0104n5:357_6": "cetanāsampayuttāpī”ti vibhaṅgapāḷivasena dassitaṁ. “Tattha katamo puññābhisaṅkhāro?",
  "anya-e0104n5:357_7": "Kusalā cetanā kāmāvacarā”tiādinā hi saṅkhārānaṁ cetanābhāvo vibhaṅgapāḷiyaṁ vutto.",
  "anya-e0104n5:357_8": "Tattha paṭisambhidāpāḷiyaṁ “cetanāsampayuttā vipākadhammattā savipākena āyūhanasaṅkhātena",
  "anya-e0104n5:357_9": "saṅkhatābhisaṅkharaṇakiccena saṅkhārā”ti vuttā. Vibhaṅgapāḷiyaṁ “sabbampi bhavagāmikammaṁ",
  "anya-e0104n5:357_10": "kammabhavo”ti bhavassa paccayabhāvena bhavagāmibhāvato, kammasaṁsaṭṭhasahāyatāya",
  "anya-e0104n5:357_11": "kammabhāvato ca upapattibhavaṁ bhāventīti “bhavo”ti vuttā. Upapattibhavabhāvanākiccaṁ",
  "anya-e0104n5:357_12": "pana cetanāya sātisayanti paṭisambhidāpāḷiyā cetanā “bhavo”ti vuttā. Bhavābhisaṅkharaṇakiccaṁ",
  "anya-e0104n5:357_13": "cetanāya sātisayanti vibhaṅgapāḷiyaṁ “kusalā cetanā”tiādinā cetanā “saṅkhārā”ti vuttā.",
  "anya-e0104n5:357_14": "Tasmā tena tena pariyāyena ubhayaṁ ubhayattha vattuṁ yuttanti natthettha virodho.",
  "anya-e0104n5:357_15": "Tassa phale upapattibhave nikāmanāti “tassa sutaṁ hoti ‘cātumahārājikā devā dīghāyukā",
  "anya-e0104n5:357_16": "vaṇṇavanto sukhabahulā’ti”ādisutānusārena bhāvini upapattibhave abhikaṅkhanā. Gahaṇanti",
  "anya-e0104n5:357_17": "kāmupādānaṁ kiccenāha. Parāmasananti itarāni. Āyūhanāvasāneti tīsupi atthavikappesu",
  "anya-e0104n5:357_18": "vuttassa āyūhanassa avasāne.",
  "anya-e0104n5:358_0": "Idhāti imasmiṁ paccuppannabhave. Bhavantarassa atītabhavassa iminā paccuppannabhavena",
  "anya-e0104n5:358_1": "paṭisandhānaṁ bhavantarapaṭisandhānaṁ, bhavantarabhāvena vā paṭisandhānaṁ bhavantarapaṭisandhānaṁ,",
  "anya-e0104n5:358_2": "tassa vasena. Yaṁ paṭisandhīti vuccati, taṁ viññāṇanti sambandho. Tathā hi viññāṇaṁ",
  "anya-e0104n5:358_3": "“paṭisandhānapaccupaṭṭhāna”nti vuccati. Gabbheti mātukucchiyaṁ, gabbhāvatthāyaṁ vā.",
  "anya-e0104n5:359_0": "Dvīsu atthavikappesu vutte āyūhanasaṅkhāre “tassa pubbabhāgā”ti āha, tatiye atthavikappe",
  "anya-e0104n5:359_1": "vutte “taṁsampayuttā”ti. Taṁsampayuttā avijjā gahitāva hotīti sambandho. Daharassa",
  "anya-e0104n5:359_2": "cittappavatti bhavaṅgabahulā yebhuyyena bhavantarajanakakammāyūhanasamatthā na hotīti",
  "anya-e0104n5:359_3": "“idha paṭipakkattā āyatanāna”nti vuttaṁ. “Kammakaraṇakāle sammoho dassito”ti etena",
  "anya-e0104n5:359_4": "kammassa paccayabhūtaṁ sammohaṁ dasseti, na kammasampayuttameva.",
  "anya-e0104n5:360_0": "“Tattha purimabhavasmiṁ pañca kammasambhārā, etarahi pañca vipākadhammā, etarahi",
  "anya-e0104n5:360_1": "pañca kammasambhārā, anāgate pañca vipākadhammāti dasa dhammā kammaṁ, dasa dhammā",
  "anya-e0104n5:360_2": "vipāko, iti dvīsu ṭhānesu kammaṁ, kammavaṭṭaṁ, dvīsu ṭhānesu vipāko, vipākavaṭṭanti",
  "anya-e0104n5:360_3": "kammasaṅkhepo ca vipākasaṅkhepo ca, kammabhavo ca vipākabhavo ca kammavaṭṭañca vipākavaṭṭañca,",
  "anya-e0104n5:360_4": "kammapavattañca vipākapavattañca, kammasantati ca vipākasantati ca, kiriyā ceva kiriyāphalañcāti –",
  "anya-e0104n5:361": "“Evaṁ samuppannamidaṁ sahetukaṁ,",
  "anya-e0104n5:362": "Dukkhaṁ aniccaṁ calamittaraddhuvaṁ;",
  "anya-e0104n5:363": "Dhammehi dhammā pabhavanti hetuso,",
  "anya-e0104n5:364": "Na hettha attāva parova vijjati.",
  "anya-e0104n5:365": "“Dhammā dhamme sañjanenti, hetusambhārapaccayā;",
  "anya-e0104n5:366": "Hetūnañca nirodhāya, dhammo buddhena desito.",
  "anya-e0104n5:367": "“Hetūsu uparuddhesu, chinnaṁ vaṭṭaṁ na vaṭṭati;",
  "anya-e0104n5:368": "Evaṁ dukkhantakiriyāya, brahmacariyidha vijjati;",
  "anya-e0104n5:369": "Satte ca nupalabbhante, nevucchedo na sassata”nti. ;",
  "anya-e0104n5:370_0": "Tattha kammāneva vipākaṁ sambharanti vaḍḍhentīti kammasambhārā, kammaṁ vā saṅkhārabhavā,",
  "anya-e0104n5:370_1": "tadupakārakāni avijjātaṇhupādānāni kammasambhārā. Paṭisandhidāyako vā bhavo kammaṁ,",
  "anya-e0104n5:370_2": "tadūpakārakā yathāvuttā āyūhanasaṅkhārā, avijjādayo ca kammasambhārāti kammañca kammasambhārā",
  "anya-e0104n5:370_3": "ca kammasambhārāti ekasesavasena kammasambhāraggahaṇaṁ veditabbaṁ. Dasa dhammā kammanti",
  "anya-e0104n5:370_4": "avijjādayopi kammasahāyatāya kammasarikkhakā, tadūpakārā cāti “kamma”nti vuttā. Saṅkhippanti",
  "anya-e0104n5:370_5": "ettha avijjādayo, viññāṇādayo cāti saṅkhepo, kammaṁ, vipāko ca. “Kammaṁ vipāko”ti",
  "anya-e0104n5:370_6": "evaṁ saṅkhipīyatīti vā saṅkhepo, avijjādayo, viññāṇādayo ca. Saṅkhepabhāvasāmaññena",
  "anya-e0104n5:370_7": "pana ekavacanaṁ katanti daṭṭhabbaṁ, saṅkhepasaddo vā bhāgādhivacananti kammabhāgo kammasaṅkhepo.",
  "anya-e0104n5:371_0": "Evaṁ samuppannanti kammatopi vipāko. Tatthāpi “avijjāto saṅkhārā”ti evaṁ samuppannaṁ,",
  "anya-e0104n5:371_1": "tisandhiādivasena vā samuppannaṁ idaṁ bhavacakkanti attho. Ittaranti gamanadhammaṁ,",
  "anya-e0104n5:371_2": "vinassadhammanti attho. Tena uppādavayavantatādīpakena aniccasaddena, vikārāpattidīpakena",
  "anya-e0104n5:371_3": "calasaddena ca adīpitaṁ kālantaraṭṭhāyitābhāvaṁ vibhāveti. Addhuvanti etena thirabhāvābhāvanissārataṁ.",
  "anya-e0104n5:371_4": "Hetu eva sambhārā hetusambhārā. “Ṭhānaso hetuso”ti ettha evaṁ vuttaṁ vā ṭhānaṁ, aññampi",
  "anya-e0104n5:371_5": "tassa tassa sādhāraṇaṁ kāraṇaṁ sambhāro, asādhāraṇaṁ hetu. Evanti evaṁ hetuto dhammamattasambhave,",
  "anya-e0104n5:371_6": "hetunirodhā ca vaṭṭacchede dhamme ca taṁnirodhāya desite satīti attho. Brahmacariyaṁ",
  "anya-e0104n5:371_7": "idha brahmacariyidha satte cāti ettha ca-saddo “evaṁ brahmacariyañca vijjati, sassatucchedā",
  "anya-e0104n5:371_8": "ca na hontī”ti samuccayattho. Evañhi hetuāyatte dhammamattasambhave satto nupalabbhati,",
  "anya-e0104n5:371_9": "tasmiñca upalabbhante sassato, ucchedo vā siyāti nupalabbhante tasmiṁ neva ucchedo",
  "anya-e0104n5:371_10": "na sassatanti vuttaṁ hoti.",
  "anya-e0104n5:372": "655.Saccappabhavatoti saccato, saccānaṁ vā pabhavato ca.",
  "anya-e0104n5:373_0": "Kusalākusalaṁkammanti vaṭṭakathāya vattamānattā sāsavanti viññāyati. Avisesenāti",
  "anya-e0104n5:373_1": "“cetanā cetanāsampayuttakā”ti visesaṁ akatvā, sabbampi taṁ kusalākusalaṁ kammaṁ samudayasaccanti",
  "anya-e0104n5:373_2": "vuttanti attho. “Taṇhā ca…pe… avasesā ca sāsavā kusalā dhammā”ti hi cetanācetanāsampayuttavisesaṁ",
  "anya-e0104n5:373_3": "akatvā vuttanti, ariyasaccavisesaṁ vā akatvā samudayasaccanti vuttanti attho. Saccavibhaṅge",
  "anya-e0104n5:373_4": "hi sabbepi kilesā sabbampi bhavagāmikammaṁ “samudayasacca”nti vuttaṁ. Dutiyasaccaṁ",
  "anya-e0104n5:373_5": "pabhavo etassāti dutiyasaccapabhavaṁ. Upādānapaccayā bhavoti upapattibhavassa, kammabhavassa",
  "anya-e0104n5:373_6": "ca adhippetattā vuttaṁ “paṭhamadutiyasaccadvaya”nti.",
  "anya-e0104n5:374_0": "656.Vatthūsūti ārammaṇesu, dukkhādīsu vā paṭicchādetabbesu vatthūsu. Sammohetīti",
  "anya-e0104n5:374_1": "dhammasabhāvaṁ jānituṁ paṭivijjhituṁ adentī tassa paṭicchādanavasena sammoheti. Vatthunti",
  "anya-e0104n5:374_2": "idha ārammaṇaṁ adhippetaṁ. Aññamaññañca upatthambheti aññamaññasannissayena vinā",
  "anya-e0104n5:374_3": "ṭhātuṁ asakkontā dve naḷakalāpā viya. Savisayeti yathāsakaṁ visaye rūpāyatanādike.",
  "anya-e0104n5:374_4": "Jāyamānānaṁ khandhānaṁ vikārabhāvena labbhamānā jāti te janentī viya hotīti vuttaṁ",
  "anya-e0104n5:374_5": "“khandhe ca janetī”ti. Tenāha “tesaṁ abhinibbattibhāvena pavattattā”ti. Pākabhedabhāvañca",
  "anya-e0104n5:374_6": "adhitiṭṭhatīti etthāpi “khandhe janetī”ti ettha vuttanayeneva attho gahetabbo. Pākabhedavasena",
  "anya-e0104n5:374_7": "vattaticceva attho. Paccatīti pāko, bhijjatīti bhedo, pāko ca bhedo ca pākabhedaṁ,",
  "anya-e0104n5:374_8": "tassa bhāvaṁ paccanaṁ, bhijjanañcāti attho. Sokādīnaṁ adhiṭṭhānattāti tesaṁ kāraṇattā,",
  "anya-e0104n5:374_9": "tehi siddhāya avijjāya sahitehi saṅkhārehi paccayo ca hoti bhavantarapātubhāvāyāti",
  "anya-e0104n5:374_10": "adhippāyo. Cuticittaṁ vā paṭisandhiviññāṇassa anantarapaccayo hotīti “paccayo ca",
  "anya-e0104n5:374_11": "hoti bhavantarapātubhāvāyā”ti vuttaṁ. Taṁ pana cuticittaṁ avijjāsaṅkhārarahitaṁ bhavantarassa",
  "anya-e0104n5:374_12": "paccayo na hotīti sasahāyattadassanatthamāha “sokādīnaṁ adhiṭṭhānattā”ti. Dvedhāti",
  "anya-e0104n5:374_13": "attano attano sarasena, dhammantarapaccayabhāvena cāti dvedhā dvedhā. Byāpanicchālopena hi niddeso.",
  "anya-e0104n5:375_0": "657.“Avijjāpaccayāsaṅkhārā”ti etena saṅkhārānaṁ paccayuppannatādassanena “ko nu kho",
  "anya-e0104n5:375_1": "abhisaṅkharotīti esa no kallo pañho”ti dasseti, tenetaṁ kārakadassananivāraṇaṁ. Attā",
  "anya-e0104n5:375_2": "bhavato bhavantaraṁ saṅkamatīti dassanaṁ attasaṅkantidassanaṁ, taṁ saṅkhārapaccayā",
  "anya-e0104n5:375_3": "viññāṇuppattivacanena nivāritaṁ hoti. Pañcannaṁ khandhānaṁ abhedato eko attāti gahaṇaṁ",
  "anya-e0104n5:375_4": "ghanasaññā, taṁ yamakatālakandaṁ bhindantena viya “viññāṇapaccayā nāmarūpamattameta”nti",
  "anya-e0104n5:375_5": "vacanena nivāritaṁ hoti. “Evamādidassananivāraṇa”nti etena “socati paridevati dukkhito”tiādidassananivāraṇamāha.",
  "anya-e0104n5:375_6": "Sokādayopi hi paccayāyattā avasavattinoti “jātipaccayā jarāmaraṇaṁ soka…pe… sambhavantī”ti",
  "anya-e0104n5:375_7": "etena vuttamevāti. Micchādassananivāraṇatopīti kārakadassanādinānāvidhamicchābhinivesanivāraṇatopi.",
  "anya-e0104n5:376_0": "658.“Salakkhaṇasāmaññalakkhaṇavasenā”ti etena sabbappakārena dhammānaṁ yāthāvato",
  "anya-e0104n5:376_1": "adassanamāha tadubhayavinimuttassa dhammesu paramatthato passitabbabhāvassa abhāvato.",
  "anya-e0104n5:376_2": "Upakkhalanaṁ viya dukkhuppattihetuto. Patanaṁ viya bhavantarapapātato. Gaṇḍapātubhāvo",
  "anya-e0104n5:376_3": "viya dukkhatāsūlayogato, kilesāsucipaggharaṇato ca. Gaṇḍabhedapīḷakā viyāti bhedanatthaṁ",
  "anya-e0104n5:376_4": "paccamāne gaṇḍe tassa upari jāyamānā khuddakapīḷakā viya, gaṇḍassa vā anekadhābhede",
  "anya-e0104n5:376_5": "pīḷakā viya. Ghaṭṭanaṁ viya saṅghaṭṭanarasatāya phasso. Ghaṭṭanadukkhaṁ viyāti ghaṭṭanato",
  "anya-e0104n5:376_6": "jātaṁ dukkhaṁ viya tividhadukkhatāvasena tissannampi vedanānaṁ dukkhabhāvato. Paṭikārābhilāso",
  "anya-e0104n5:376_7": "viyāti samudāyassa ekadesanidassanabhāvenāha. Asappāyaggahaṇaṁ viya bahuvidhānatthuppattinimittato.",
  "anya-e0104n5:376_8": "Asappāyalepanaṁ viya dukkhahetuno sasantāne sannidhāpanato. Gaṇḍavikārapātubhāvo",
  "anya-e0104n5:376_9": "viya attabhāvagaṇḍassa nibbattivikārabhāvato, tannimittañcassa sūnabhāvādisambhavato.",
  "anya-e0104n5:376_10": "Sūnatāsarāgapubbaggahaṇādayo hi gaṇḍavikārā. Sarasato gaṇḍassa bhijjanaṁ pākena vinā",
  "anya-e0104n5:376_11": "na hotīti bhedaggahaṇenevassa pākopi gahitoti katvā āha “gaṇḍabhedo viya jarāmaraṇa”nti.",
  "anya-e0104n5:376_12": "Gaṇḍassa vā visadisāpatti, bhijjanañca gaṇḍabhedo, tattha visadisāpatti pākoti veditabbaṁ.",
  "anya-e0104n5:377_0": "Upamāhi bhavacakkaṁ viññāpentena ekādhiṭṭhānehi upamāvisesehi taṁ viññāpetvā idāni",
  "anya-e0104n5:377_1": "nānādhiṭṭhānehi viññāpetuṁ “yasmā vā”tiādi vuttaṁ. Tattha paṭalābhibhūtacakkhuko",
  "anya-e0104n5:377_2": "rūpāni na passati, kiñci passantopi viparītaṁ passati, evaṁ avijjābhibhūto dukkhādīni",
  "anya-e0104n5:377_3": "na paṭipajjati na passati, micchā vā paṭipajjatīti paṭalaṁ viya avijjā. Kosakārakimi",
  "anya-e0104n5:377_4": "viya attanāva katattā, vaṭṭassa attano eva paribbhamanakāraṇattā ca kosappadesā viya",
  "anya-e0104n5:377_5": "saṅkhārā. Saṅkhārapariggahaṁ vinā patiṭṭhaṁ alabhamānaṁ viññāṇaṁ pariṇāyakapariggahaṁ",
  "anya-e0104n5:377_6": "vinā patiṭṭhaṁ alabhamāno rājakumāro viyāti pariggahena vinā patiṭṭhālābho ettha",
  "anya-e0104n5:377_7": "upamopameyyasāmaññaṁ. Upapattinimittanti kammādiārammaṇamāha. Parikappanatoti ārammaṇakaraṇato,",
  "anya-e0104n5:377_8": "sampayuttena vā vitakkena vitakkanato. Devamanussamigavihaṅgādivividhappakāratāya",
  "anya-e0104n5:377_9": "māyā viya nāmarūpaṁ. Patiṭṭhāvisesena vuddhivisesāpattito vanappagumbo viya saḷāyatanaṁ.",
  "anya-e0104n5:377_10": "Āyatanānaṁ visayivisayabhūtānaṁ aññamaññābhimukhabhāvo āyatanaghaṭṭanaṁ. Tato āyatanaghaṭṭanato",
  "anya-e0104n5:377_11": "dvayasaṅghaṭṭanuppattito, vedanādukkhahetuto ca aggi viya phasso. Sapariḷāhato dāho",
  "anya-e0104n5:377_12": "viya vedanā. Uparūpari taṇhāpavaḍḍhanato loṇūdakapānaṁ viya visayānubhavanaṁ. Ārammaṇe",
  "anya-e0104n5:377_13": "pātukamyatābhāvato pipāsā viya taṇhā. Tadassupādānanti taṁ abhilāsakaraṇaṁ taṇhādiṭṭhābhinandanaṁ",
  "anya-e0104n5:377_14": "assa taṁsamaṅgino puggalassa, tadassa vā bhaveyya upādānaṁ. Byasanāvahatāya ajānanato",
  "anya-e0104n5:377_15": "bhavupādānaṁ macchassa baḷisupādānaṁ viya. Ettha ca saṅkhārādīnaṁ kosappadesapariṇāyakādīhi",
  "anya-e0104n5:377_16": "dvīhi dvīhi sadisatāya dve dve upamā vuttāti veditabbā.",
  "anya-e0104n5:378_0": "659. Koci agambhīro eva gambhīro viya khāyati purāṇatiṇapaṇṇādibharito pabbatasaṅkhepe",
  "anya-e0104n5:378_1": "jalāsayo viya, na evamayaṁ. Ayaṁ pana gambhīrova hutvā obhāsati pakāsati dissatīti",
  "anya-e0104n5:378_2": "gambhīrāvabhāso. Yathārahanti atthādivasena yathānurūpaṁ.",
  "anya-e0104n5:379_0": "Jātito jarāmaraṇaṁ na na hoti, hoti evāti avadhāraṇe siddhe “siyā nu kho jarāmaraṇaṁ",
  "anya-e0104n5:379_1": "jātito, aññatopī”ti āsaṅkāyaṁ tadāsaṅkānivattanatthaṁ “na ca jātiṁ vinā aññato hotī”ti",
  "anya-e0104n5:379_2": "vuttaṁ. Tattha aññaggahaṇaṁ jātiyā paṭiyogīvisayaṁ, na aññamattavisayaṁ “jātiṁ vinā”ti",
  "anya-e0104n5:379_3": "vacanato. Tenassa nāññaṁ jātiyā sahakārīkāraṇabhūtaṁ nivattitaṁ hoti. Esa nayo ito",
  "anya-e0104n5:379_4": "paresupi. Itthanti idaṁ pakāraṁ, iminā pakārenāti attho. Jātipaccayasambhūtasamudāgataṭṭhoti",
  "anya-e0104n5:379_5": "jātipaccayasambhūtaṁ hutvā sahitassa attano paccayānurūpassa uddhaṁ uddhaṁ āgatabhāvo,",
  "anya-e0104n5:379_6": "anuppavattaṭṭhoti attho. Atha vā sambhūtaṭṭho ca samudāgataṭṭho ca sambhūtasamudāgataṭṭho.",
  "anya-e0104n5:379_7": "“Na jātito jarāmaraṇaṁ na hoti, na ca jātiṁ vinā aññato hotī”ti hi jātipaccayasambhūtaṭṭho",
  "anya-e0104n5:379_8": "vutto. Itthañca jātito samudāgacchatīti jātipaccayasamudāgataṭṭho, yā yā jāti yathā",
  "anya-e0104n5:379_9": "yathā paccayo hoti, tadanurūpapātubhāvoti attho.",
  "anya-e0104n5:380_0": "Tattha “na jātito jarāmaraṇaṁ na hotī”ti iminā jarāmaraṇassa jātipaccayatāya avitathataṁ",
  "anya-e0104n5:380_1": "dasseti, “na jātiṁ vinā aññato jarāmaraṇaṁ hotī”ti iminā anaññathattaṁ, “itthañca",
  "anya-e0104n5:380_2": "jātito samudāgacchatī”ti iminā tathataṁ. Tena ca yathā paccayadhammā attano paccayuppannānaṁ",
  "anya-e0104n5:380_3": "paccayabhāve, tathā avitathā anaññathā, evaṁ paccayuppannadhammāpi tabbhāveti dasseti.",
  "anya-e0104n5:380_4": "Esa nayo sesesupi. “Hetuphale ñāṇaṁ atthapaṭisambhidā”ti etena vacanena atthassa",
  "anya-e0104n5:380_5": "hetuphalabhāvo kathaṁ ñātabboti? “Atthapaṭisambhidā”ti etassa samāsapadassa avayavapadatthaṁ",
  "anya-e0104n5:380_6": "dassentena “hetuphale ñāṇa”nti vuttattā. “Atthe paṭisambhidā atthapaṭisambhidā”ti",
  "anya-e0104n5:380_7": "ettha hi “atthe”ti etassa atthaṁ dassentena “hetuphale”ti vuttaṁ, “paṭisambhidā”ti",
  "anya-e0104n5:380_8": "etassa atthaṁ dassentena “ñāṇa”nti, tasmā hetuphalaatthasaddā ekatthā, ñāṇapaṭisambhidā",
  "anya-e0104n5:380_9": "cāti imamatthaṁ vadantena sādhito atthassa hetuphalabhāvo.",
  "anya-e0104n5:381_0": "Yenākārenāti yena pavattiākārena. Sabhāvadhammā hi paccayavisesasiddhena pavattiākārena",
  "anya-e0104n5:381_1": "visiṭṭhākārā honti. Tenāha “sabbe dhammā sabbākārena buddhassa bhagavato ñāṇamukhe",
  "anya-e0104n5:381_2": "āpāthamāgacchantī”ti. Yadavatthāti yāya avatthāya avatthitā. Avatthāvisesavanto hi",
  "anya-e0104n5:381_3": "dhammā tena tena avatthāvisesena taṁ taṁ atthakiccaṁ sādhetuṁ samatthā honti. Svāyaṁ",
  "anya-e0104n5:381_4": "pavattiākāro, avatthāviseso ca avijjāyapi anupacitakusalasambhārehi duravabodhato",
  "anya-e0104n5:381_5": "eva ñāṇena alabbhaneyyapatiṭṭho cāti āha “tassa…pe… gambhīro”ti. Tassa ākārassa,",
  "anya-e0104n5:381_6": "avatthāya ca. Hetumhi ñāṇanti ettha hetuno dhammapariyāyatā vuttanayeneva veditabbā.",
  "anya-e0104n5:382_0": "Assāti paṭiccasamuppādassa. Tena tena kāraṇenāti tena tena veneyyānaṁ bujjhanānuguṇatāsaṅkhātena",
  "anya-e0104n5:382_1": "kāraṇena. Tatthāti tasmiṁ desanappakāre. Anulomapaṭilomatoti nayidha paccayuppādā",
  "anya-e0104n5:382_2": "paccayuppannuppādasaṅkhātaṁ anulomaṁ, paccayanirodhā paccayuppannanirodhasaṅkhātañca",
  "anya-e0104n5:382_3": "paṭilomamāha. Ādito pana antagamanamanulomaṁ, antato ca ādigamanaṁ paṭilomamāha.",
  "anya-e0104n5:382_4": "Ādito paṭṭhāya anulomadesanāya, antato paṭṭhāya paṭilomadesanāya ca tisandhicatusaṅkhepaṁ.",
  "anya-e0104n5:382_5": "“Ime cattāro āhārā kiṁnidānā”tiādikāya vemajjhato paṭṭhāya paṭilomadesanāya, “cakkhuñca",
  "anya-e0104n5:382_6": "paṭicca rūpe ca uppajjati cakkhuviññāṇaṁ, tiṇṇaṁ saṅgati phasso, phassapaccayā vedanā”tiādikāya",
  "anya-e0104n5:382_7": "anulomadesanāya ca dvisandhitisaṅkhepaṁ. “Saṁyojanīyesu, bhikkhave, dhammesu assādānupassino",
  "anya-e0104n5:382_8": "viharato taṇhā pavaḍḍhati, taṇhāpaccayā upādāna”ntiādīsu ekasandhidvisaṅkhepaṁ. Katthaci",
  "anya-e0104n5:382_9": "ekaṅgopi ca paṭiccasamuppādo desito, so “tatra, bhikkhave, sutavā ariyasāvako”tiādinā dassito eva.",
  "anya-e0104n5:383_0": "Avijjādīnaṁ sabhāvo paṭivijjhīyatīti paṭivedho. Vuttaṁ hetaṁ aṭṭhakathāyaṁ “tesaṁ",
  "anya-e0104n5:383_1": "tesaṁ vā tattha tattha vuttadhammānaṁ paṭivijjhitabbo salakkhaṇasaṅkhāto aviparītasabhāvo",
  "anya-e0104n5:383_2": "paṭivedho”ti. Jānanalakkhaṇassa ñāṇassa paṭipakkhabhūto avijjāya aññāṇaṭṭho. Ārammaṇassa",
  "anya-e0104n5:383_3": "paccakkhakaraṇena dassanabhūtassa paṭipakkhabhūto adassanaṭṭho. Yena panesā dukkhādīnaṁ",
  "anya-e0104n5:383_4": "yāthāvasarasaṁ paṭivijjhituṁ na deti, chādetvā pariyonandhitvā tiṭṭhati, so tassā",
  "anya-e0104n5:383_5": "saccāsampaṭivedhaṭṭho. Apuññābhisaṅkhārekadeso sarāgo, añño virāgo. Rāgassa vā apaṭipakkhabhāvato",
  "anya-e0104n5:383_6": "rāgapavaḍḍhako apuññābhisaṅkhāro sabbopi sarāgo, itaro tappaṭipakkhabhāvato virāgo.",
  "anya-e0104n5:383_7": "“Dīgharattaṁ hetaṁ, bhikkhave, assutavato puthujjanassa ajjhositaṁ mamāyitaṁ parāmaṭṭhaṁ",
  "anya-e0104n5:383_8": "‘etaṁ mama, esohamasmi, eso me attā”ti attaparāmāsassa viññāṇaṁ visesato vatthu vuttanti",
  "anya-e0104n5:383_9": "viññāṇassa suññataṭṭho gambhīro. Attā vijānāti saṁsaratīti sabyāpāratāsaṅkanti abhinivesabalavatāya",
  "anya-e0104n5:383_10": "abyāpāraṭṭhaasaṅkantipaṭisandhipātubhāvaṭṭhā ca gambhīrā. Nāmarūpassa paṭisandhikkhaṇe",
  "anya-e0104n5:383_11": "ekuppādo, pavattiyaṁ visuṁ visuṁ yathārahaṁ ekuppādo, nāmassa rūpena, rūpassa ca",
  "anya-e0104n5:383_12": "nāmena asampayogato vinibbhogo, nāmassa nāmena, rūpassa ca rūpena, ekaccassa ekaccena",
  "anya-e0104n5:383_13": "avinibbhogo yojetabbo. Ekuppādekanirodhe hi avinibbhoge adhippete so rūpassa ca ekakalāpavuttino",
  "anya-e0104n5:383_14": "labbhati. Atha vā ekacatuvokārabhavesu nāmarūpānaṁ asahavattanato aññamaññavinibbhogo,",
  "anya-e0104n5:383_15": "pañcavokārabhave sahavattanato avinibbhogo ca veditabbo.",
  "anya-e0104n5:384_0": "Adhipatiyaṭṭho nāma idha indriyapaccayabhāvo. “Lokopeso dvārāpesā khettampeta”nti",
  "anya-e0104n5:384_1": "vuttā lokādiatthā cakkhādīsu pañcasu yojetabbā. Manāyatanassāpi lujjanato, manosamphassādīnaṁ",
  "anya-e0104n5:384_2": "dvārakhettabhāvato ca ete atthā sambhavanti eva. Āpāthagatānaṁ rūpādīnaṁ pakāsanayogyatālakkhaṇaṁ",
  "anya-e0104n5:384_3": "obhāsanaṁ cakkhādīnaṁ visayibhāvo, manāyatanassa vijānanaṁ. Saṅghaṭṭanaṭṭho visesato",
  "anya-e0104n5:384_4": "cakkhusamphassādīnaṁ pañcannaṁ, itare channampi yojetabbā. Phusanañca phassassa sabhāvo,",
  "anya-e0104n5:384_5": "saṅghaṭṭanaṁ raso, itare upaṭṭhānākārā. Ārammaṇarasānubhavanaṭṭho rasavasena vutto,",
  "anya-e0104n5:384_6": "vedayitaṭṭho lakkhaṇavasena. Sukhadukkhamajjhattabhāvā yathākkamaṁ tissannaṁ vedanānaṁ",
  "anya-e0104n5:384_7": "sabhāvavasena vuttā. Attā vedayatīti abhinivesassa balavatāya nijjīvaṭṭho vedanāya",
  "anya-e0104n5:384_8": "gambhīro. Nijjīvāya vā vedanāya vedayitaṁ nijjīvavedayitaṁ, nijjīvavedayitameva attho",
  "anya-e0104n5:384_9": "nijjīvavedayitaṭṭho. Sappītikataṇhāya abhinanditaṭṭho, balavatarataṇhāya gilitvā",
  "anya-e0104n5:384_10": "pariniṭṭhāpanaṁ ajjhosānaṭṭho. Itaro sādhāraṇavasena veditabbo. Ādānaggahaṇābhinivesaṭṭhā",
  "anya-e0104n5:384_11": "catunnampi upādānānaṁ samānā, parāmāsaṭṭho vutto diṭṭhupādānādīnameva, tathā duratikkamaṭṭho.",
  "anya-e0104n5:384_12": "“Diṭṭhikantāro”ti hi vacanato diṭṭhīnaṁ duratikkamatā, daḷhaggahaṇattā vā catunnampi",
  "anya-e0104n5:384_13": "duratikkamaṭṭho yojetabbo. Duratikkamatāyapi hi taṇhāya samuddaṭṭho vutto. Yonigatiṭhitinivāsesukhipananti",
  "anya-e0104n5:384_14": "samāse bhummavacanassa alopo daṭṭhabbo. Evañhi tena āyūhanābhisaṅkharaṇapadānaṁ samāso",
  "anya-e0104n5:384_15": "hoti. Jarāmaraṇaṅgaṁ maraṇappadhānanti maraṇaṭṭhā eva khayādayo gambhīrāti dassitā.",
  "anya-e0104n5:384_16": "Navanavānañhi khayena khaṇḍiccādiparipakkappavatti jarāti, khayaṭṭho vā jarāya vuttoti",
  "anya-e0104n5:384_17": "daṭṭhabbo. Navabhāvāpagamo hi khayoti vattuṁ yuttoti. Vipariṇāmaṭṭho dvinnampi. Santativasena",
  "anya-e0104n5:384_18": "vā jarāya khayavayabhāvo, sammutikhaṇikavasena maraṇassa bhedavipariṇāmatā yojetabbā.",
  "anya-e0104n5:385_0": "660.Atthanayāti atthānaṁ nayā, avijjādiatthehi ekattādī sakena bhāvena nayanti gamentīti",
  "anya-e0104n5:385_1": "ekattādayo, tesaṁ nayāti vuttā. Nīyantīti hi nayāti. Atthā eva vā ekattādibhāvena",
  "anya-e0104n5:385_2": "nīyamānā ñāyamānā atthanayāti vuttā. Nīyanti etehīti vā nayā, ekattādīhi ca atthā",
  "anya-e0104n5:385_3": "“eka”ntiādinā nīyanti, tasmā ekattādayo atthānaṁ nayāti atthanayā.",
  "anya-e0104n5:386_0": "Aṅkurādibhāvenāti aṅkurapattanāḷakhandhasākhāpallavapalāsādibhāvena pavattamāne avayave",
  "anya-e0104n5:386_1": "ekajjhaṁ gahetvā santānānupacchedena bījaṁ rukkhabhāvaṁ pattaṁ rukkhabhāvena pavattaṁ",
  "anya-e0104n5:386_2": "tañca ekattena vuccatīti santānānupacchedo yathā ekattaṁ, evaṁ idhāpi avijjāsaṅkhārādihetuhetusamuppannānaṁ",
  "anya-e0104n5:386_3": "santānānupacchedo ekasantatipatitatā ekattanayoti dasseti. “Hetuphalasambandhenā”ti",
  "anya-e0104n5:386_4": "etena santānānupacchedaṁ vibhāveti. Satipi hi hetuphalānaṁ paramatthato bhede hetubhāvena,",
  "anya-e0104n5:386_5": "phalabhāvena ca tesaṁ sambandhabhāvoyevettha santānānupacchedo, yato yasmiṁ santāne",
  "anya-e0104n5:386_6": "kammaṁ nibbattaṁ, tattheva phaluppattīti katassa vināso, akatassa abbhāgamo ca natthīti.",
  "anya-e0104n5:386_7": "Ekattaggahaṇatoti hetuphalānaṁ bhedaṁ anupadhāretvā hetuṁ, phalañca abhinnaṁ katvā",
  "anya-e0104n5:386_8": "ubhinnaṁ ekabhāvassa abhedassa gahaṇena. “Tadeva viññāṇaṁ sandhāvati saṁsaratī”tiādinā",
  "anya-e0104n5:386_9": "sassatadiṭṭhiṁ upādiyati.",
  "anya-e0104n5:387_0": "Lakkhaṇavavatthānanti sabhāvavavatthānaṁ hetuno, phalassa ca bhinnasabhāvatāvabodho.",
  "anya-e0104n5:387_1": "Bhinnasantānassevāti sambandharahitassa nānattassa gahaṇato añño mato, añño jāto,",
  "anya-e0104n5:387_2": "tasmā “sattantaro ucchinno, sattantaro uppanno”ti gaṇhanto ucchedadiṭṭhiṁ upādiyati.",
  "anya-e0104n5:388_0": "Amhehi uppādetabbanti ānetvā sambandho. Byāpārābhāvo anabhisandhitāya abyāvaṭatā.",
  "anya-e0104n5:388_1": "Sammā passantoti “nirīhā nijjīvā dhammamattā”ti passanto. Sabhāvo eva niyamo sabhāvaniyamo",
  "anya-e0104n5:388_2": "“sasambhāraggino uddhamukhatā, sasambhāravāyuno tiriyagamana”nti evamādi viya. Tena",
  "anya-e0104n5:388_3": "siddho yathāsakaṁ paccayuppannassa hetubhāvo. “Kassaci kattuno abhāvā na kāci kiriyā",
  "anya-e0104n5:388_4": "phalapabandhinī”ti akiriyadiṭṭhiṁ upādiyati.",
  "anya-e0104n5:389_0": "“Khīrato dadhi, na udakato, tilato telaṁ, na vālikato”ti sabbato sabbasambhavābhāvadassanena",
  "anya-e0104n5:389_1": "ahetukadiṭṭhiṁ hetuanurūpameva phalaṁ passanto akiriyadiṭṭhiṁ pajahati. Yato kutocīti",
  "anya-e0104n5:389_2": "yadi aññasmā aññassa uppatti siyā, vālikato telassa, ucchuto khīrassa kasmā uppatti",
  "anya-e0104n5:389_3": "na siyā, tasmā na koci kassaci hetu atthīti ahetukadiṭṭhiṁ, avijjamānepi hetumhi",
  "anya-e0104n5:389_4": "niyatatāya tilagāvīsukkasoṇitādīhi telakhīrasarīrādīni pavattantīti niyativādañca",
  "anya-e0104n5:389_5": "upādiyatīti viññātabbaṁ yathārahaṁ.",
  "anya-e0104n5:390_0": "661. Kasmā? Yasmā idañhi bhavacakkaṁ apadāletvā saṁsārabhayamatīto na koci supinantarepi",
  "anya-e0104n5:390_1": "atthīti sambandho. Agādhaṁ appatiṭṭhaṁ duratiyānaṁ duratikkamaṁ. Asanivicakkamivāti",
  "anya-e0104n5:390_2": "asanimaṇḍalamiva. Tañhi nimmathanameva, nānimmathanaṁ pavattati, evaṁ bhavacakkampi",
  "anya-e0104n5:390_3": "ekantadukkhuppādanatova “niccanimmathana”nti vuttaṁ.",
  "anya-e0104n5:391_0": "Ñāṇāsinā apadāletvā saṁsārabhayamatīto natthīti etassa sādhakasuttaṁ dassento “vuttampi",
  "anya-e0104n5:391_1": "ceta”ntiādimāha. Tantūnaṁ ākulakaṁ tantākulakaṁ, tantākulakamiva jātā tantākulakajātā,",
  "anya-e0104n5:391_2": "kilesakammavipākehi ativiya jaṭitāti attho. Kuliyā sakuṇiyā nīḍaṁ kulikaṁ, taṁ viya",
  "anya-e0104n5:391_3": "jātā kulikuṇḍikajātā. Muñcā viya, pabbajā viya ca bhūtā jātā muñjapabbajabhūtā. Tadubhayaṁ",
  "anya-e0104n5:391_4": "kira tiṇaṁ ākulaṁ jaṭitaṁ hutvā vaḍḍhati. Vaḍḍhiyā abhāvato apāyaṁ, dukkhagatibhāvato",
  "anya-e0104n5:391_5": "duggatiṁ, sukhasamussayato vinipatitattā vinipātañca, catubbidhaṁ apāyaṁ “khandhānañca",
  "anya-e0104n5:391_6": "paṭipāṭī”tiādinā vuttaṁ saṁsārañca nātivattati. Saṁsāro eva vā sabbo idha vaḍḍhiapagamādiatthehi",
  "anya-e0104n5:391_7": "apāyādināmako vutto kevalaṁ dukkhakkhandhabhāvato.",
  "anya-e0104n5:392": "Paññābhūminiddesavaṇṇanā niṭṭhitā.",
  "anya-e0104n5:393": "Iti sattarasamaparicchedavaṇṇanā."
}