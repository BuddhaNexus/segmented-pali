{
  "tika-abh04t0:0": "Namo tassa bhagavato arahato sammāsambuddhassa",
  "tika-abh04t0:1": "Abhidhammapiṭake",
  "tika-abh04t0:2": "Dhammasaṅgaṇī-anuṭīkā",
  "tika-abh04t0:3": "Vīsatigāthāvaṇṇanā",
  "tika-abh04t0:4_0": "1. Abhidhammasaṁvaṇṇanāya atthaṁ saṁvaṇṇetukāmo tassā ādigāthāya tāva payojanasambandhābhidhānapubbaṅgamaṁ",
  "tika-abh04t0:4_1": "atthaṁ niddhārento uḷārajjhāsayānaṁ nisammakārīnaṁ paṭipatti paresaṁ vividhahitasukhanipphādanappayojanāti",
  "tika-abh04t0:4_2": "ācariyassāpi dhammasaṁvaṇṇanāya ādimhi satthari nipaccakārassa antarāyavisosanatthatā",
  "tika-abh04t0:4_3": "viya satthari dhamme ca paresaṁ accantasukhappaṭilābhasaṁvattaniyasaddhāratanuppādanatthatāpi",
  "tika-abh04t0:4_4": "siyāti dassetuṁ “dhammasaṁvaṇṇanāya”ntiādimāha. Tattha yathānusiṭṭhaṁ paṭipajjamāne",
  "tika-abh04t0:4_5": "apāyesu apatamāne dhāretīti dhammoti sāmaññavacanopi dhamma-saddo saddantarasannidhānena",
  "tika-abh04t0:4_6": "idha pariyattivisesavisayo. Saṁvaṇṇīyati attho etāyāti saṁvaṇṇanā, aṭṭhakathā.",
  "tika-abh04t0:5_0": "Tividhayānamukhena vimuttidhammaṁ yathārahamanusāsatīti satthā. Paṇamanaṁ paṇāmo,",
  "tika-abh04t0:5_1": "kāyavācācittehi satthu guṇaninnatā. Kiriyā karaṇaṁ, paṇāmassa karaṇaṁ paṇāmakaraṇaṁ,",
  "tika-abh04t0:5_2": "vandanāpayogo. So ca kiñcāpi “idāni adhippetaṁ paṇāmaṁ karonto”tiādinā “tassa pāde",
  "tika-abh04t0:5_3": "namassitvā”tiādikassa adhippetapaṇāmabhāvaṁ dassessati, “karuṇā viyā”tiādikassa pana",
  "tika-abh04t0:5_4": "sabbassa thomanāvasena vuttassapi vasena veditabbo. So hi satthu mahākaruṇādiguṇavisesakittanavasena",
  "tika-abh04t0:5_5": "pavatto mahākaruṇādiguṇavisesāvinābhāvinā saṁvaṇṇiyamānasaṁvaṇṇanādhammavibhāvitena",
  "tika-abh04t0:5_6": "dhammassa svākkhātabhāvena svākkhātadhamme satthari anuppannasaddhānaṁ saddhājananāya,",
  "tika-abh04t0:5_7": "uppannasaddhānañca bhiyyobhāvāya hoti. Satthuno ca aviparītadhammadesanabhāvena avitathadesanābhūte",
  "tika-abh04t0:5_8": "dhammeti etena satthuno mahākaruṇādiguṇānaṁyeva ca phalavisesanipphādanasamatthatāya",
  "tika-abh04t0:5_9": "pasādāvahataṁ āha. Dhammena hi satthusiddhi, satthārā ca dhammasiddhi, dhammasampattiyāpi",
  "tika-abh04t0:5_10": "satthuguṇatāya satthuguṇavibhāvanena sampajjatīti.",
  "tika-abh04t0:6_0": "Evaṁ satthari paṇāmakaraṇassa ekaṁ payojanaṁ dassetvā idāni sambandhaṁ vibhāveti",
  "tika-abh04t0:6_1": "“tadubhayappasādā hī”tiādinā. Na hi satthari dhamme vā appasanno saṁvaṇṇiyamāne tadadhigantabbe",
  "tika-abh04t0:6_2": "ca dhamme sammā paṭipajjati, nāpi sīlādianupādāparinibbānantaṁ mahantaṁ atthaṁ sādheti,",
  "tika-abh04t0:6_3": "tasmā dhammasaṁvaṇṇanāsu paresaṁ sammāpaṭipattiākaṅkhāya tathārūpadhammapaṭiggāhakehi",
  "tika-abh04t0:6_4": "ca viniyojitena satthari dhamme ca pasāduppādanaṁ satthari paṇāmakaraṇaṁ vihitanti adhippāyo.",
  "tika-abh04t0:7_0": "Bhagavato guṇasaṁkittanaṁ tassa dhammasaṅghānampi thomanā hotiyevāti vuttaṁ “ratanattayapaṇāmavacana”nti.",
  "tika-abh04t0:7_1": "Tathā ca vakkhati “bhagavato thomanenevā”tiādi. Vakkhamānaṁ vā “saddhammañcassa pūjetvā”tiādiṁ",
  "tika-abh04t0:7_2": "sandhāya vuttaṁ. Viññāpanatthaṁ paresaṁ viññūnanti vā sambandhanīyaṁ. Aviññūnaṁ appamāṇatāya",
  "tika-abh04t0:7_3": "abhājanatāya ca viññūnaṁ gahaṇaṁ. Te hi buddhādīsu sagāravassa pamāṇabhūtataṁ jānantā",
  "tika-abh04t0:7_4": "tassa vacanaṁ sotabbaṁ saddhātabbaṁ maññanti, sammadeva ca naṁ anutiṭṭhantā tadadhippāyaṁ",
  "tika-abh04t0:7_5": "pūrenti. Idhāpi purimanayeneva sambandho veditabbo pasādaviññāpanādimukhenapi sammāpaṭipattiākaṅkhāya paveditattā.",
  "tika-abh04t0:8_0": "Ettha ca paṭhamo atthavikappo saddhānusārīnaṁ puggalānaṁ vasena vutto, dutiyo dhammānusārīnaṁ.",
  "tika-abh04t0:8_1": "Paṭhamo vā asaṁsiddhasatthudhammānaṁ vasena vutto, dutiyo saṁsiddhasatthudhammānaṁ.",
  "tika-abh04t0:8_2": "Tathā paṭhamo paṭhame ratane paṇāmakiriyādassanaparo, dutiyo itaresupīti ayaṁ viseso veditabbo.",
  "tika-abh04t0:9_0": "Paṇāmo karīyati etāyāti paṇāmakaraṇaṁ, paṇāmakiriyābhinipphādikā cetanā. Sā hi khettasampattiyā",
  "tika-abh04t0:9_1": "ācariyassa ca ajjhāsayasampattiyā diṭṭhadhammavedanīyabhūtā yathāladdhasampattinimittakassa",
  "tika-abh04t0:9_2": "kammassa balānuppadānavasena purimakammanipphannassa vipākasantānassa antarā vemajjhe",
  "tika-abh04t0:9_3": "āyanti āpatantīti antarāyāti laddhanāmānaṁ rogādianatthānaṁ vidhāyakassa upapīḷakassa",
  "tika-abh04t0:9_4": "upacchedakassa vā kammassa viddhaṁsanasamattho puññātisayoti imamatthaṁ dasseti “ratanattayapaṇāma…pe…",
  "tika-abh04t0:9_5": "visesabhāvato”ti. Evañca katvā rāgādipariyuṭṭhānābhāvavacanena antarāyassa kāraṇabhūtāya",
  "tika-abh04t0:9_6": "payogavipattiyā abhāvassa, atthalābhādivacanena anantarāyatāhetubhūtāya payogasampattiyā",
  "tika-abh04t0:9_7": "sabbhāvassa, “sabyāpajjhāya pajāya abyāpajjho viharatī”ti vacanena diṭṭheva dhamme",
  "tika-abh04t0:9_8": "sukhavihāritāya ca pakāsanaṁ mahānāmasuttaṁyeva udāhaṭaṁ.",
  "tika-abh04t0:10_0": "Guṇavisesadassanatthanti etena satipi kāyamanopaṇāmānaṁ antarāyavisosanasamatthabhāve",
  "tika-abh04t0:10_1": "tehi paṇāmavisayassa paṇāmārahabhāvavibhāvanena sātisayo vacīpaṇāmo vihitoti dasseti.",
  "tika-abh04t0:10_2": "Guṇavisesavā hītiādinā ācariyassa yuttapattakāritaṁ dasseti. Desanā vinayapiṭaketi",
  "tika-abh04t0:10_3": "ettha nanu vinayapiṭakassapi desanābhāvato desanāvinayapiṭakānaṁ bhedavacanaṁ na",
  "tika-abh04t0:10_4": "yuttanti? No na yuttaṁ “tīsupi cetesu ete dhammatthadesanāpaṭivedhā”ti ettha viya",
  "tika-abh04t0:10_5": "samudāyadesanāya avayavadesanānaṁ ādhārabhāvato. Desanākāle vā manasā vavatthāpitāya",
  "tika-abh04t0:10_6": "vinayatantiyā vinayapiṭakabhāvato tadatthapaññāpanassa ca desanābhāvato bhedavacanaṁ.",
  "tika-abh04t0:10_7": "Atha vā desīyati etenāti desanā, desanāsamuṭṭhāpako cittuppādo, tassa ca vinayapiṭakavisayo",
  "tika-abh04t0:10_8": "karuṇāpubbaṅgamo ca soti evamettha bhedavacanopapatti daṭṭhabbā. Suttantapiṭaketiādīsupi eseva nayo.",
  "tika-abh04t0:11_0": "Kathaṁ pana bhagavato desanā vinayapiṭake karuṇāppadhānā, suttābhidhammapiṭakesu",
  "tika-abh04t0:11_1": "ca paññākaruṇāpaññāppadhānāti viññāyatīti? Yato ukkaṁsapariyantagatahirottappopi",
  "tika-abh04t0:11_2": "bhagavā lokiyasādhujanehipi pariharitabbāni “sikharaṇī”tiādīni vacanāni yathāparādhañca",
  "tika-abh04t0:11_3": "garahavacanāni vinayapiṭakadesanāyaṁ mahākaruṇāsañcoditamānaso mahāparisamajjhe abhāsi,",
  "tika-abh04t0:11_4": "taṁtaṁsikkhāpadapaññattikāraṇāpekkhāya verañjādīsu sārīrikañca khedamanubhosi, tasmā",
  "tika-abh04t0:11_5": "kiñcāpi bhūmantarapaccayākārasamayantarakathānaṁ viya vinayapaññattiyāpi samuṭṭhāpikā",
  "tika-abh04t0:11_6": "paññā anaññasādhāraṇatāya atisayakiccavatī, tatopi karuṇāya kiccaṁ adhikanti adhippāyena",
  "tika-abh04t0:11_7": "vuttaṁ “vinayapiṭake karuṇāppadhānā”ti. Karuṇābyāpārādhikatāya hi desanāya karuṇāppadhānatā,",
  "tika-abh04t0:11_8": "suttantadesanāya mahākaruṇāsamāpattibahulo veneyyasantānesu tadajjhāsayānulomena",
  "tika-abh04t0:11_9": "gambhīramatthapadaṁ patiṭṭhapesīti karuṇāpaññāppadhānatā, abhidhammadesanāya pana",
  "tika-abh04t0:11_10": "sabbaññutaññāṇassa visayabhāvappahonako rūpārūpaparicchedo dhammasabhāvānurodhena",
  "tika-abh04t0:11_11": "pavattitoti paññāppadhānatā. Teneva ca kāraṇenātiādinā desanānurūpataṁtaṁsaṁvaṇṇanāya",
  "tika-abh04t0:11_12": "thomanā ācariyassa pakatīti dasseti.",
  "tika-abh04t0:12_0": "Kusalā rūpaṁ cakkhumā dasa dāḷimādi samūhavasena atthānavabodhanattho viya atthāvabodhanattho",
  "tika-abh04t0:12_1": "hi saddappayogo attaparādhīno kevalo atthapadatthako, so padatthavipariyesakārinā",
  "tika-abh04t0:12_2": "iti-saddena saddapadatthako jāyatīti āha “karuṇā viyāti nidassanavacana”nti. Nidassanañhi",
  "tika-abh04t0:12_3": "nāma nidassitabbadhamme tena ca sambandhe sati hoti, nāññathāti tassa nidassanabhāvaṁ",
  "tika-abh04t0:12_4": "vibhāvento āha “yassa yathā…pe… pavattitthāti attho”ti.",
  "tika-abh04t0:13_0": "“Tattha karuṇā viyāti nidassanavacana”ntiādinā nidassananidassitabbadhammānaṁ ādhāravisayabyāpārehi",
  "tika-abh04t0:13_1": "savisesanehi saha pakāsanavasena gāthāya atthatatvaṁ dassetvā avayavabhedavasena",
  "tika-abh04t0:13_2": "atthaṁ dassetuṁ “kiratīti karuṇā”tiādi vuttaṁ. Tattha nicchandarāgānaṁ bhūtapubbagatiyā",
  "tika-abh04t0:13_3": "vā sattatā veditabbā. Ekassapi dhammassa anekasāmaññākāravantatāya “yathāsabhāvaṁ",
  "tika-abh04t0:13_4": "pakārehī”ti vuttaṁ. Tathā hi vuttaṁ – “sabbe dhammā sabbākārenā”ti dhammānaṁ aññeyyattaṁ",
  "tika-abh04t0:13_5": "paṭikkhipati ñātuṁ asakkuṇeyyattābhāvato. Etena tassā paññāya akicchavuttitaṁ āha.",
  "tika-abh04t0:13_6": "Yatheva hi “ñeyyesu sabbesu pavattitthā”ti ettāvatā adhippetatthe siddhe tesaṁ attattaniyatāvirahasaṁsūcanatthaṁ",
  "tika-abh04t0:13_7": "paresaṁ sattādimicchāgāhapaṭisedhanena dhamma-saddena ñeyyā visesitabbā, evaṁ “dhammesu",
  "tika-abh04t0:13_8": "sabbesu pavattitthā”ti ettāvatā ca adhippetatthe siddhe dhammesu tassā paññāya ākaṅkhappaṭibaddhatāya",
  "tika-abh04t0:13_9": "akicchavuttitaṁ dassetuṁ aññeyyattapaṭisedhanena ñeyya-saddena dhammā visesitāti.",
  "tika-abh04t0:13_10": "Ñeyyadhamma-saddā nīluppalasaddā viya aññamaññaṁ bhedābhedayuttāti “ñeyyā ca te dhammā",
  "tika-abh04t0:13_11": "cā”ti vuttaṁ. Yā yāti yathā-saddassatthaṁ dasseti. Byāpanicchāyañhi ayaṁ yathā-saddo,",
  "tika-abh04t0:13_12": "tappabhedā paññā pavattitthāti sambandhoti.",
  "tika-abh04t0:14_0": "Bhagavati pavattāvāti idaṁ yebhuyyena upamānopameyyatthānaṁ bhinnādhāratāya bhinnādhārassa",
  "tika-abh04t0:14_1": "ca upamānatthassa idha asambhavato vuttaṁ. Bhagavato karuṇāya aññehi asādhāraṇabhāvo",
  "tika-abh04t0:14_2": "satte saṁsāradukkhato uddharitvā accantasukhe nibbāne patiṭṭhapetuṁ attano sarīrajīvitapariccāgenapi",
  "tika-abh04t0:14_3": "ekantahitajjhāsayatāvasena veditabbo, yato vineyyānaṁ kosohitavatthaguyhapahūtajivhāvidaṁsanampi",
  "tika-abh04t0:14_4": "kataṁ, yañca yadime sattā jāneyyuṁ, bhagavato sāsanena rahadamiva sītalaṁ sampajjalitaṁ",
  "tika-abh04t0:14_5": "aggikkhandhampi samogāheyya. Aññesaṁ passantānanti sambandho. Uddhaṭāti padaṁ apekkhitvā",
  "tika-abh04t0:14_6": "mahoghapakkhandānaṁ sattānanti kammatthe sāmivacanaṁ. Ayañhettha saṅkhepattho – kāmādimahoghapakkhande",
  "tika-abh04t0:14_7": "satte tato uddhaṭā natthañño koci maṁ ṭhapetvāti passato yathā bhagavato karuṇāya",
  "tika-abh04t0:14_8": "āvisanaṁ hoti, na evaṁ aññesaṁ tathādassanasseva abhāvato. Atha vā aññesaṁ passantānanti",
  "tika-abh04t0:14_9": "yadipi pare passeyyuṁ, tathāpi na tesaṁ bhagavato viya karuṇokkamanaṁ atthi appaṭipattito",
  "tika-abh04t0:14_10": "attahitamattapaṭipattito cāti attho.",
  "tika-abh04t0:15_0": "Anāvaraṇā tīsu kālesu sabbattha appaṭihatavuttitāya, asādhāraṇā sabbadhammānaṁ niravasesahetupaccayapariggahavasena",
  "tika-abh04t0:15_1": "tesañca sabhāvakiccādiavatthāvisesādiparijānanena āyūhanavelāyameva taṁtaṁkammānaṁ",
  "tika-abh04t0:15_2": "taṁtaṁphalavisesahīnamajjhimapaṇītādivibhāgassa indriyabaddhesu anindriyabaddhesu",
  "tika-abh04t0:15_3": "ca atisukhumatirohitavidūravuttiatītānāgatādibhedabhinnānaṁ rūpadhammānaṁ taṁtaṁkāraṇasamavāyavibhāvaneneva",
  "tika-abh04t0:15_4": "taṁtaṁphalesu vaṇṇasaṇṭhānagandharasaphassādivisesassa niravasesato paṭivijjhanena",
  "tika-abh04t0:15_5": "veditabbā. Ayañca attho bhagavato anekadhātunānādhātulokaṁ yathābhūtaṁ ñāṇādivasena",
  "tika-abh04t0:15_6": "veditabbo. Yathā ca passantassāti idaṁ rāgaggiādīhi lokasannivāsassa ādittatādiākāradassanaṁ",
  "tika-abh04t0:15_7": "bhagavato mahākaruṇokkamanupāyaṁ sandhāya vuttaṁ. Taṁ pana bahukehi ākārehi passantānaṁ",
  "tika-abh04t0:15_8": "buddhānaṁ bhagavantānaṁ sattesu mahākaruṇā okkamati. “Āditto lokasannivāso…pe… uyyutto…pe…",
  "tika-abh04t0:15_9": "payāto…pe… kummaggappaṭipanno…pe… upanīyati loko adhuvo…pe… atāṇo loko anabhissaro…pe…",
  "tika-abh04t0:15_10": "assako loko sabbaṁ pahāya gamanīyaṁ…pe… ūno loko atitto taṇhādāsoti passantānaṁ buddhānaṁ",
  "tika-abh04t0:15_11": "bhagavantānaṁ sattesu mahākaruṇā okkamatī”tiādinā paṭisambhidāmagge parosataṁ ākārehi",
  "tika-abh04t0:15_12": "dassitanti ganthavitthāraṁ pariharituṁ saṁvaṇṇayituñca upāyaṁ dassetuṁ āha “taṁ sabbaṁ",
  "tika-abh04t0:15_13": "paṭisambhidāmagge mahākaruṇāñāṇavibhaṅgavasena jānitabba”nti. Indriyaparopariyattaāsayānusaya",
  "tika-abh04t0:15_14": "yamakapāṭihāriya sabbaññutānāvaraṇañāṇāni sesāsādhāraṇañāṇāni. Tesampi hi vibhaṅgo",
  "tika-abh04t0:15_15": "“idha tathāgato satte passati apparajakkhe”tiādinā paṭisambhidāmagge nānappakārena",
  "tika-abh04t0:15_16": "dassitoti purimanayeneva atidisati. Ādi-saddena tattha vibhattānaṁ paṭisambhidāsaccañāṇādīnaṁ",
  "tika-abh04t0:15_17": "saṅgaho katoti veditabbo.",
  "tika-abh04t0:16_0": "Nippadesasappadesavisayā karuṇā viya bhagavato paññāpi idha nippadesasappadesavisayā",
  "tika-abh04t0:16_1": "niravasesā adhippetāti tassā katipayabhedadassanena nayato tadavasiṭṭhabhedā gahetabbāti",
  "tika-abh04t0:16_2": "dassento “paññāggahaṇena cā”tiādimāha. Te pana sīlasamādhi paññāvimuttivimuttiñāṇadassana,",
  "tika-abh04t0:16_3": "dvācattālīsasatadukadhamma, bāvīsatitikadhamma, catusatipaṭṭhāna sammappadhāna iddhipāda",
  "tika-abh04t0:16_4": "sāmaññaphala ariyavaṁsādi, pañcagati pañcapadhāniyaṅgapañcaṅgikasamādhi indriya bala",
  "tika-abh04t0:16_5": "nissāraṇīyadhātu vimuttāyatana vimuttiparipācanīyadhammasaññādi, chasāraṇīyadhamma",
  "tika-abh04t0:16_6": "anussatiṭṭhāna agāravagārava nissāraṇiyadhātu satatavihāra anuttariya nibbedhabhāgiyapaññādi,",
  "tika-abh04t0:16_7": "sattaaparihāniyadhamma ariyadhana bojjhaṅga sappurisadhammanijjaravatthu saññā dakkhiṇeyyapuggalakhīṇāsavabalādi,",
  "tika-abh04t0:16_8": "aṭṭhapaññāpaṭilābhahetu micchatta sammatta lokadhamma ariyānariyavohāra ārambhavatthu",
  "tika-abh04t0:16_9": "kusītavatthu akkhaṇa mahāpurisavitakka abhibhāyatana vimokkhādi, navayonisomanasikāramūladhammapārisuddhipadhāniyaṅga",
  "tika-abh04t0:16_10": "sattāvāsa āghātavatthu āghātapaṭivinaya saññānānatta anupubbavihārādi, dasanāthakaradhamma",
  "tika-abh04t0:16_11": "kasiṇāyatana akusalakammapatha kusalakammapatha micchatta sammatta ariyavāsa dasabalañāṇa",
  "tika-abh04t0:16_12": "asekkhadhammādi, ekādasamettānisaṁsa sīlānisaṁsa dhammatā buddhihetu, dvādasāyatanapaṭiccasamuppāda",
  "tika-abh04t0:16_13": "dhammacakkākāra, terasadhutaguṇa, cuddasabuddhañāṇa, pañcadasacaraṇavimuttiparipācanīyadhamma,",
  "tika-abh04t0:16_14": "soḷasaānāpānassati saccākāra suttantapaṭṭhāna, aṭṭhārasa buddhadhammadhātu bhedakaravatthu,",
  "tika-abh04t0:16_15": "ekūnavīsatipaccavekkhaṇa, catuvīsatipaccaya, aṭṭhavīsatisuttantapaṭṭhāna, paṇṇāsaudayabbayadassana,",
  "tika-abh04t0:16_16": "paropaṇṇāsakusaladhamma, dvāsaṭṭhidiṭṭhigata, aṭṭhasatataṇhāvicaritādibhedānaṁ dhammānaṁ",
  "tika-abh04t0:16_17": "paṭivijjhanadesanākārappavattā, ye ca catuvīsatikoṭisatasahassasamāpattisañcārimahāvajirañāṇappabhedā,",
  "tika-abh04t0:16_18": "ye ca anantanayasamantapaṭṭhānapavicayadesanākārappavattā, ye ca anantāsu lokadhātūsu",
  "tika-abh04t0:16_19": "anantānaṁ sattānaṁ āsayānusayacaritādivibhāvanākārappavattāti evaṁpakārā bhagavato",
  "tika-abh04t0:16_20": "paññāpabhedā, sabbepi idha ādi-saddena nayato saṅgayhantīti veditabbaṁ. Ko hi samattho",
  "tika-abh04t0:16_21": "bhagavato paññāya pabhede anupadaṁ niravasesato dassetuṁ. Teneva bhagavantaṁ ṭhapetvā",
  "tika-abh04t0:16_22": "paññavantānaṁ aggabhūto dhammasenāpatisāriputtattheropi buddhaguṇaparicchedanaṁ patianuyutto",
  "tika-abh04t0:16_23": "“apica me, bhante, dhammanvayo vidito”ti āhāti.",
  "tika-abh04t0:17_0": "Saṁsāramahoghapakkhandānaṁ sattānaṁ tato santāraṇatthaṁ paṭipanno tehi payojito nāma",
  "tika-abh04t0:17_1": "hoti asatipi tesaṁ tathāvidhe abhisandhiyanti vuttaṁ “sattā hi mahābodhiṁ payojentī”ti.",
  "tika-abh04t0:17_2": "Etena sabbenāti mahābodhimūlādidassanena. Apagamanaṁ nirupakkilesanti yojetabbaṁ.",
  "tika-abh04t0:17_3": "Jātasaṁvaddhabhāvadassanena “anādi anidhano ca satto”ti evaṁpakārā micchāvādā paṭisedhitā",
  "tika-abh04t0:17_4": "honti. Samaññā…pe… dasseti satte paramatthato asatipi sattapaññattivohārasūcanato.",
  "tika-abh04t0:17_5": "Karuṇā ādipaññā pariyosānanti idaṁ sambharaṇanipphattikālāpekkhāya vuttaṁ, na paricchedavantatāya.",
  "tika-abh04t0:17_6": "Tenevāha “tannidānabhāvato tato uttarikaraṇīyābhāvato”ti. Sabbe buddhaguṇā dassitā",
  "tika-abh04t0:17_7": "honti nayato dassitattā. Eso eva hi anavasesato buddhaguṇadassanupāyo yadidaṁ nayaggāhaṇaṁ.",
  "tika-abh04t0:17_8": "Paradhanaharaṇāditopi virati paresaṁ anatthapariharaṇavasappavattiyā siyā karuṇūpanissayāti",
  "tika-abh04t0:17_9": "karuṇānidānaṁ sīlaṁ. Tato eva “tato pāṇātipātādiviratippavattito”ti vuttaṁ.",
  "tika-abh04t0:18_0": "2.Yassā saṁvaṇṇanantiādinā “dayāyā”tiādithomanāya sambandhaṁ dasseti. Payojanaṁ pana",
  "tika-abh04t0:18_1": "vuttanayena veditabbaṁ. Abbhantaraṁ niyakajjhattaṁ, tato bahibhūtaṁ bāhiraṁ. Dayāti",
  "tika-abh04t0:18_2": "karuṇā adhippetāti dayā-saddassa mettākaruṇānaṁ vācakattā vakkhamānañca anuyogaṁ",
  "tika-abh04t0:18_3": "manasi katvā vuttaṁ. Tāya hi samussāhito, na mettāyāti adhippāyo. Pubbe vuttassa",
  "tika-abh04t0:18_4": "paṭiniddeso hotīti ta-saddassa atthaṁ āha. Tanti paññaṁ visesetvā upamābhāvena vinivattā",
  "tika-abh04t0:18_5": "caritatthatāya. Paṭiniddesaṁ nārahati padhānāpadhānesu padhāne kiccadassanato. Dvinnaṁ",
  "tika-abh04t0:18_6": "padānaṁ…pe… vatoti karuṇāvācinā dayā-saddena ekādhikaraṇabhāvena vuccamāno ta-saddo",
  "tika-abh04t0:18_7": "tato aññadhammavisayo bhavituṁ na yuttoti adhippāyo. Apariyāyasaddānaṁ samānādhikaraṇabhāvo",
  "tika-abh04t0:18_8": "visesanavisesitabbabhāve sati hoti, nāññathāti āha “samānā…pe… hotī”ti. Samānādhikaraṇabhāvena",
  "tika-abh04t0:18_9": "hettha visesanavisesitabbabhāvo sādhīyati, sā ca samānādhikaraṇatā visiṭṭhavibhattikānaṁ",
  "tika-abh04t0:18_10": "na hotīti samānavibhattitāyapi tameva sādhīyatīti “dayā…pe… cida”nti idaṁ dayāya",
  "tika-abh04t0:18_11": "visesitabbabhāve kāraṇavacanaṁ. Padhānatāya hi sāmaññatāya ca sā visesitabbā jātā.",
  "tika-abh04t0:18_12": "Tattha bhagavato tadaññesañca karuṇānaṁ vācakattā sāmaññatā veditabbā. Tassa cāti",
  "tika-abh04t0:18_13": "dayā-saddassa. “Padhānañca pañña”ntiādinā kiñcāpi purimagāthāya paññāppadhānā, “tāyā”ti",
  "tika-abh04t0:18_14": "pana kevalaṁ avatvā dayāvisesanabhāvena vuttattā appadhānāyapi karuṇāya paṭiniddeso",
  "tika-abh04t0:18_15": "yuttoti dasseti. Appadhānatā ca karuṇāya purimagāthāya vasena vuttā, idha pana padhānā",
  "tika-abh04t0:18_16": "eva. Tathā ca vuttaṁ “dayāsamussāhinīti padhānā”ti.",
  "tika-abh04t0:19_0": "Kathaṁ pana…pe… ñātabbāti vakkhamānaññeva atthaṁ hadaye ṭhapetvā codeti. Yadi evanti",
  "tika-abh04t0:19_1": "yadi aṭṭhakathāya adhippāyaṁ aggahetvā vacanamattameva gaṇhasi. Mettāti ca na yujjeyyāti",
  "tika-abh04t0:19_2": "yathā “mettacittataṁ āpanno”ti etissā aṭṭhakathāya vasena na dayā karuṇā, evaṁ “nikkaruṇataṁ",
  "tika-abh04t0:19_3": "āpanno”ti etissā aṭṭhakathāya vasena na dayā mettāti vacanamattaggahaṇe aṭṭhakathānampi",
  "tika-abh04t0:19_4": "virodhaṁ dasseti. “Adhippāyavasena yojetabbo”ti vatvā tameva adhippāyaṁ dayā-saddo",
  "tika-abh04t0:19_5": "hītiādinā vivarati. Akkharacintakā hi dayā-saddaṁ dānagatirakkhaṇesu paṭhanti. Anurakkhaṇañca",
  "tika-abh04t0:19_6": "mettākaruṇānaṁ hitūpasaṁhāradukkhāpanayanākāravuttīnaṁ samānakiccaṁ, tasmā ubhayattha",
  "tika-abh04t0:19_7": "dayā-saddo pavattatīti vuttaṁ. Antonītanti antogadhaṁ, rukkhattho viya dhavakhadirādīnaṁ",
  "tika-abh04t0:19_8": "anurakkhaṇattho mettākaruṇānaṁ sāmaññanti attho, adhippāyo pana “dayāpanno”ti ettha",
  "tika-abh04t0:19_9": "sabbapāṇabhūtahitānukampīti anantaraṁ karuṇāya vuttattā dayā-saddo mettāpariyāyoti",
  "tika-abh04t0:19_10": "viññāyati. Mettāpi hi karuṇā viya pāṇātipātaviratiyā kāraṇanti. “Adayāpanno”ti ettha",
  "tika-abh04t0:19_11": "pana kāruṇiko avihiṁ sajjhāsayattā paresaṁ vihesāmattampi na karoti, ko pana vādo",
  "tika-abh04t0:19_12": "pāṇātipātaneti nikkaruṇatāya pāṇātipātitā dassitāti veditabbā. Etamevatthaṁ sandhāya",
  "tika-abh04t0:19_13": "“evañhi aṭṭhakathānaṁ avirodho hotī”ti āha. Yadi dayā-saddo mettākaruṇānaṁ vācako,",
  "tika-abh04t0:19_14": "evampikathaṁ pana karuṇā “dayā”ti jānitabbāti anuyogo tadavattho evāti codanaṁ manasi",
  "tika-abh04t0:19_15": "katvā karuṇā ca desanāyātiādinā karuṇāya eva gahaṇe kāraṇamāha.",
  "tika-abh04t0:20_0": "Nanu tāyātiādinā sāmatthiyatopi pakaraṇaṁ balavanti pakaraṇavaseneva karuṇāvisayassa",
  "tika-abh04t0:20_1": "ñātataṁ dasseti. Yathāruci pavattitthāti etaṁ purimagāthāya sappadesanippadesasattavisayāya",
  "tika-abh04t0:20_2": "karuṇāya gahitabhāvassa kāraṇavacanaṁ. Yathārucipavatti hi ekasmiṁ anekesu ca icchānurūpappavattīti.",
  "tika-abh04t0:20_3": "“Idha pana nippadesasattavisayataṁ gahetu”nti etena siddhe sati ārambho ñāpakattho",
  "tika-abh04t0:20_4": "hotīti puna “sattesū”ti vacanaṁ imamatthavisesaṁ bodhetīti dasseti. Na devesuyevātiādināpi",
  "tika-abh04t0:20_5": "dayāsādhanassa samussāhanassa sattavisayabhāve sāmatthiyaladdhepi “sattesū”ti vacanaṁ",
  "tika-abh04t0:20_6": "tassa nippadesasattavisayabhāvo adhippetoti imaṁ visesaṁ ñāpetīti dasseti.",
  "tika-abh04t0:21_0": "Kāladesadesakaparisādiparidīpanaṁ bāhiranidānanti kālādīni niddhārento “yasmiṁ kāle”tiādimāha.",
  "tika-abh04t0:21_1": "Avasānamhi vasanto tidasālayeti vacanatoti etena tassa pāṭihāriyassa saddantarasannidhānena",
  "tika-abh04t0:21_2": "avacchinnataṁ dasseti. Tattha pavattavohārena ca na sakkāti puthujjanasantānepi rāgādipaṭipakkhaharaṇassa",
  "tika-abh04t0:21_3": "abhāvato nicchandarāgesu sattavohāro viya puthujjanasantāne rāgādipaṭipakkhaharaṇavasena",
  "tika-abh04t0:21_4": "pavattaṁ tadabhāvepi bhagavato santāne ruḷhīvasena pāṭihāriyantveva vuccatīti na",
  "tika-abh04t0:21_5": "sakkā vattunti adhippāyo. Diṭṭhiharaṇavasena ye sammādiṭṭhikā jātā acelakakassapādayo",
  "tika-abh04t0:21_6": "viya, diṭṭhippakāsane asamatthabhāvena appaṭibhānabhāvādippattiyā saccakādayo viya.",
  "tika-abh04t0:22": "3.Sītapabbatā nāma “sineruṁ parivāretvā ṭhitā yugandharo…pe… giri brahā”ti evaṁ vuttapabbatā.",
  "tika-abh04t0:23_0": "4-5. Sabbaso cakkavāḷasahassehi sabbaso āgamma sabbaso sannisinnenāti sambandhavasena",
  "tika-abh04t0:23_1": "tayo vikappā yuttā, sabbaso cakkavāḷasahassehi dasahi dasahīti pana aniṭṭhasādhanato",
  "tika-abh04t0:23_2": "paṭisedhito. Vajjitabbeti ye vajjetuṁ sakkā “atisammukhā atisamīpaṁ unnatappadeso”ti,",
  "tika-abh04t0:23_3": "ete. Itare pana tassā parisāya mahantabhāvena na sakkā pariharituṁ.",
  "tika-abh04t0:24_0": "“Sabbañeyya…pe… samatthā”ti vatvā tesaṁ desetabbappakārajānanasamatthāti vacanaṁ",
  "tika-abh04t0:24_1": "attanā paṭividdhākārassa dhammasāmināpi paresaṁ desetuṁ asakkuṇeyyattā vuttaṁ. Aññathā",
  "tika-abh04t0:24_2": "sabbepi sattā diṭṭhasaccā eva bhaveyyuṁ. Sabbañeyyadhammānaṁ yathāsabhāvajānanasamatthatādiyeva",
  "tika-abh04t0:24_3": "yathāvuttabalaṁ. Tesaṁ gahaṇasamatthataṁ dīpeti, adhikavacanamaññamatthaṁ bodhetīti adhippāyo.",
  "tika-abh04t0:25_0": "6.Tathāgato vandanīyotiādinā “namassitvā”tiādikiriyāvisesānaṁ taṁtaṁsuttānurodhena",
  "tika-abh04t0:25_1": "pavattitamāha. Sarīrasobhaggādīti ādi-saddena kalyāṇavākkaraṇatāādhipaccaparivārasampattiādi saṅgayhati.",
  "tika-abh04t0:26_0": "7.Antaradhāpetvāti nirodhetvā. Nirodhanañcettha uppādakahetupariharaṇavasena tesaṁ",
  "tika-abh04t0:26_1": "anuppattikaraṇanti veditabbaṁ. Atthaṁ pakāsayissāmīti sambandhoti “sosetvā”ti pubbakālakiriyāya",
  "tika-abh04t0:26_2": "aparakālakiriyāpekkhatāya vuttaṁ.",
  "tika-abh04t0:27_0": "8.Dukkarabhāvaṁdīpetunti adukkarassa tathāabhiyācetabbatābhāvatoti adhippāyo. Pārājikasaṅghādisesānaṁ",
  "tika-abh04t0:27_1": "sīlavipattibhāvato thullaccayādīnañca yebhuyyena ācāravipattibhāvato ācārasīlānaṁ",
  "tika-abh04t0:27_2": "tathā yojanā katā, tathā cārittasīlassa ācārasabhāvattā itaraṁ sabhāveneva gahetvā",
  "tika-abh04t0:27_3": "dutiyā. Asakkuṇeyyanti visuddhācārādiguṇasamannāgatena sabrahmacārinā saddhammaciraṭṭhitatthaṁ",
  "tika-abh04t0:27_4": "sādaraṁ abhiyācitena tena ca abhidhammatthappakāsane samatthoti yāthāvato pamāṇitena",
  "tika-abh04t0:27_5": "tabbimukhabhāvo na sukaroti adhippāyo.",
  "tika-abh04t0:28": "9.Devadeva-saddassa attho paṭṭhānasaṁvaṇṇanāṭīkāyaṁ vipañcitoti na vitthārayimha.",
  "tika-abh04t0:29_0": "13.Paṭhamasaṅgītiyaṁ yā aṭṭhakathā saṅgītāti vacanena sā bhagavato dharamānakālepi",
  "tika-abh04t0:29_1": "aṭṭhakathā saṁvijjati, tena pāṭho viya bhagavaṁmūlikāvāti viññāyati. “Abhidhammassā”ti",
  "tika-abh04t0:29_2": "padaṁ “atthaṁ pakāsayissāmī”ti etadapekkhanti “kassa pana sā aṭṭhakathā”ti pucchitvā",
  "tika-abh04t0:29_3": "adhikāravasena tameva abhidhammapadaṁ ākaḍḍhati. Āvuttiādivasena vā ayamattho vibhāvetabbo.",
  "tika-abh04t0:30_0": "16. Ariyamaggassa bojjhaṅgamaggaṅgajhānaṅgavisesaṁ pādakajjhānameva niyametītiādinayappavatto",
  "tika-abh04t0:30_1": "tipiṭakacūḷanāgattheravādo ādi-saddena vipassanāya ārammaṇabhūtā khandhā niyamenti,",
  "tika-abh04t0:30_2": "puggalajjhāsayo niyametīti evamādayo moravāpivāsimahādattattheratipiṭakacūḷābhayattheravādādayo",
  "tika-abh04t0:30_3": "saṅgayhanti. Tappakāsanenevāti abhidhammassa atthappakāsaneneva. Soti mahāvihāravāsīnaṁ",
  "tika-abh04t0:30_4": "vinicchayo. Tathāti asammissānākulabhāvena. Asammissānākulabhūto vā vinicchayo mahāvihāravāsīnaṁ",
  "tika-abh04t0:30_5": "santakabhāvena, etena abhidhammassa atthappakāsaneneva mahāvihāravāsīnaṁ vinicchayo",
  "tika-abh04t0:30_6": "idha abhinipphādīyatīti dasseti. Atha vā tappakāsanenevāti asammissānākulabhāvappakāsaneneva.",
  "tika-abh04t0:30_7": "Soti pakāsiyamāno abhidhammattho. Tathāti mahāvihāravāsīnaṁ vinicchayabhāvena. Imasmiṁ",
  "tika-abh04t0:30_8": "atthavikappe “asammissaṁ anākulaṁ atthaṁ pakāsayissāmī”ti sambandhanīyaṁ.",
  "tika-abh04t0:31": "17.Aññañcasabbaṁ atthappakāsanaṁ hotīti tosanaṁ hotīti attho. Tenevāha “sabbena tena tosanaṁ kataṁ hotī”ti. Yuttarūpā yojanā.",
  "tika-abh04t0:32": "Vīsatigāthāvaṇṇanā niṭṭhitā.",
  "tika-abh04t0:33": "Nidānakathāvaṇṇanā",
  "tika-abh04t0:34_0": "Paricchedo sattappakaraṇabhāvo. Sanniveso sattannaṁ pakaraṇānaṁ tadavayavānañca vavatthānaṁ.",
  "tika-abh04t0:34_1": "Sāgarehi tathā cintāti “imassa abhidhammassa gambhīrabhāvavijānanatthaṁ cattāro sāgarā",
  "tika-abh04t0:34_2": "veditabbā”tiādinā nayena jalasāgarādīhi saha nayasāgaravicāro. “Satabhāgena sahassabhāgena",
  "tika-abh04t0:34_3": "dhammantarā dhammantaraṁ saṅkamitvā saṅkamitvā desesī”tiādinā desanābhedehi abhidhammassa",
  "tika-abh04t0:34_4": "gambhīrabhāvakathā desanāhi gambhīratā.",
  "tika-abh04t0:35_0": "“Evaṁ temāsaṁ nirantaraṁ desentassā”tiādinā desanākāle bhagavato sarīrassa yāpitākāravicāro",
  "tika-abh04t0:35_1": "desanā…pe… gahaṇaṁ. Tathā therassa…pe…pi cāti “abhidhamme vācanāmaggo nāmā”tiādinā",
  "tika-abh04t0:35_2": "abhidhamme vācanāmaggassa sāriputtattherasambandhitatā tassa ca teneva uppāditatā.",
  "tika-abh04t0:35_3": "Yo hi bhagavatā devatānaṁ desitākāro, so aparicchinnavāranayatantitāya ananto aparimāṇo",
  "tika-abh04t0:35_4": "na bhikkhūnaṁ vācanāyoggo, yo ca therassa desitākāro, so atisaṁkhittatāya. Nātisaṅkhepanātivitthārabhūto",
  "tika-abh04t0:35_5": "pana pāṭhanayo therappabhāvito vācanāmaggoti.",
  "tika-abh04t0:36_0": "Vacanatthavijānanenātiādinā kusalā dhammātiādipadānaññeva atthavaṇṇanaṁ akatvā abhidhamma-saddavicārassa",
  "tika-abh04t0:36_1": "sambandhamāha. “Ye te mayā dhammā abhiññā desitā. Seyyathidaṁ – cattāro satipaṭṭhānā…pe…",
  "tika-abh04t0:36_2": "sikkhitaṁ sikkhiṁsu dve bhikkhū abhidhamme nānāvādā”tiādisuttavasena kiñcāpi bodhipakkhiyadhammā",
  "tika-abh04t0:36_3": "“abhidhammo”ti vuccanti, dhamma-saddo ca samādhiādīsu diṭṭhappayogo, pariyattidhammo",
  "tika-abh04t0:36_4": "eva pana idha adhippetoti dassento “suttantādhikā pāḷīti attho”ti āha. Tattha dhammabyabhicārabhāvena",
  "tika-abh04t0:36_5": "visesato abhidhammo viya suttantopi “dhammo”ti vuccati. “Yo vo, ānanda, mayā dhammo",
  "tika-abh04t0:36_6": "ca vinayo ca desito paññatto”tiādīsu aññattha ca sambhavato abhi-saddena nivattetabbatthaṁ",
  "tika-abh04t0:36_7": "dīpetuṁ “suttantā”ti vuttaṁ. Nanu ca atirekavisesaṭṭhā bhinnasabhāvā yato te yathākkamaṁ",
  "tika-abh04t0:36_8": "adhikavicittapariyāyehi bodhitā, tasmā “dhammātirekadhammavisesaṭṭhehī”ti bahuvacanena",
  "tika-abh04t0:36_9": "bhavitabbaṁ, na ekavacanenāti anuyogaṁ manasi katvā āha “dvinnampi…pe… ekavacananiddeso kato”ti.",
  "tika-abh04t0:37_0": "Payogameva nārahati upasagga-saddānaṁ dhātu-saddasseva purato payojanīyattā. Athāpi",
  "tika-abh04t0:37_1": "payujjeyya atimālādīsu ati-saddādayo viya. Evampi yathā “atimālā”ti ettha samāsavasena",
  "tika-abh04t0:37_2": "anāvibhūtāya kamanakiriyāya visesako ati-saddo, na mālāya, evamidhāpi abhi-saddo",
  "tika-abh04t0:37_3": "na dhammavisesako yuttoti adhippāyo. Aññassapi hi upasaggassāti idaṁ ruḷhīvasena,",
  "tika-abh04t0:37_4": "atthe upasajjatīti vā upasaggassa anvatthasaññataṁ gahetvā vuttaṁ. Atichattādīsu",
  "tika-abh04t0:37_5": "hi ati-saddo idha upasaggoti adhippeto. Tattha yathā kalyāṇo pūjito vā puriso atipurisoti",
  "tika-abh04t0:37_6": "bhavati, evaṁ atirekavisesaṭṭhānampi kalyāṇapūjitatthabhāvasambhavato kalyāṇaṁ vā",
  "tika-abh04t0:37_7": "pūjitaṁ vā chattaṁ atichattanti saddanayo veditabbo. Kalyāṇapūjitabhāvā hi guṇavisesayogena",
  "tika-abh04t0:37_8": "icchitabbā. Guṇaviseso cesa yadidaṁ pamāṇātireko ca vicittarūpatā ca. Evañca pana",
  "tika-abh04t0:37_9": "katvā “akiriyāyapī”ti vacanaṁ samatthitaṁ bhavati. Yathā ca atichattādīsu, evaṁ abhidhamma-saddepi",
  "tika-abh04t0:37_10": "daṭṭhabbaṁ. Anekatthā hi nipātāti. Tabbhāvadīpakattāti atirekavisesabhāvadīpakattā.",
  "tika-abh04t0:38_0": "Ekato anāgatattāti idaṁ suttante ekato āgatānaṁ khandhāyatanādīnaṁ suttantabhājanīyassa",
  "tika-abh04t0:38_1": "diṭṭhattā “cha imāni, bhikkhave, indriyānī”tiādinā cakkhādīnaṁ channaṁ itthindriyādīnaṁ",
  "tika-abh04t0:38_2": "tiṇṇaṁ sukhindriyādīnaṁ pañcannaṁ saddhindriyādīnaṁ pañcannaṁ anaññātaññassāmītindriyādīnañca",
  "tika-abh04t0:38_3": "tiṇṇaṁ vasena visuṁ visuṁ suttantabhāvena āgatattā ekasuttabhāvena anāgatānaṁ bāvīsatiyā",
  "tika-abh04t0:38_4": "indriyānaṁ suttantabhājanīyassa adiṭṭhattā ca vuttaṁ, na suttante ekato āgamanassa",
  "tika-abh04t0:38_5": "suttantabhājanīyassa kāraṇattā. Suttante ekato sabbena sabbañca anāgatā hi bhūmantaraparicchedapaṭisambhidā",
  "tika-abh04t0:38_6": "suttantabhājanīyavasena vibhattā dissanti, ekato āgatāni ca sikkhāpadāni tathā na",
  "tika-abh04t0:38_7": "vibhattāni. Veramaṇīnaṁ viya pana sabhāvakiccādivibhāgavinimutto bāvīsatiyā indriyānaṁ",
  "tika-abh04t0:38_8": "samāno vibhajanappakāro natthi, yo suttantabhājanīyaṁ siyāti indriyavibhaṅge suttantabhājanīyaṁ",
  "tika-abh04t0:38_9": "natthīti yuttaṁ siyā.",
  "tika-abh04t0:39_0": "Yadipi paccayadhammavinimutto paccayabhāvo nāma natthi, yathā pana pavatto paccayadhammo",
  "tika-abh04t0:39_1": "paccayuppannadhammānaṁ paccayo hoti, so tassa pavattiākāraviseso hetuādibhāvo tato",
  "tika-abh04t0:39_2": "añño viya paccayadhammassa paccayabhāvoti vutto, so ca “avijjāpaccayā saṅkhārā sambhavantī”tiādīsu",
  "tika-abh04t0:39_3": "padhānabhāvena vutto. Tattha ca guṇībhūtā hetuhetuphalabhūtā avijjāsaṅkhārādayoti",
  "tika-abh04t0:39_4": "vuttaṁ “paccayabhāvo uddiṭṭho”ti. Uddiṭṭhadhammānantiādi uddesena paricchinnānaṁyeva",
  "tika-abh04t0:39_5": "khandhādīnaṁ khandhavibhaṅgādīsu pañhapucchakanayo dassito, na ito aññathāti katvā vuttaṁ.",
  "tika-abh04t0:40_0": "Suttante saṅgītisuttantādike. Pañca sikkhāpadāni pāṇātipātā…pe… pamādaṭṭhānā veramaṇīti",
  "tika-abh04t0:40_1": "evaṁ uddiṭṭhāni. Añño pana veramaṇīnaṁ vibhajitabbappakāro natthīti idaṁ atītāniccādivibhāgo",
  "tika-abh04t0:40_2": "veramaṇīnaṁ khandhāyatanādīsu antogadhattā tabbaseneva vijānitabbo, tato pana añño",
  "tika-abh04t0:40_3": "abhidhammanayavidhuro veramaṇīnaṁ vibhajitabbappakāro natthīti adhippāyena vuttaṁ.",
  "tika-abh04t0:40_4": "Tathā ca paṭisambhidāmagge “cakkhuṁ aniccaṁ…pe… jarāmaraṇaṁ anicca”nti anupadadhammasammasanakathāyaṁ",
  "tika-abh04t0:40_5": "na veramaṇiyo uddhaṭā.",
  "tika-abh04t0:41_0": "Nanu dhammasaṅgaṇīdhātukathādīnampi vasena abhidhammapāḷiyā atirekavisesabhāvo dassetabboti?",
  "tika-abh04t0:41_1": "Saccametaṁ, so pana ekantaabhidhammanayanissito avuttopi siddhoti katvā na dassito.",
  "tika-abh04t0:41_2": "Etena vā nidassanena sopi sabbo netabbo. Abhidhammanayasāmaññena vā abhidhammabhājanīyapañhapucchakehi",
  "tika-abh04t0:41_3": "so vutto evāti na vuttoti daṭṭhabbo.",
  "tika-abh04t0:42_0": "Pañhavārāti pucchanavissajjanavasena pavattā pāḷinayā. Etthevāti dhammahadayavibhaṅge",
  "tika-abh04t0:42_1": "eva. Apekkhāvasikattā appamahantabhāvassa yato appamattikā mahādhātukathātanti dhammahadayavibhaṅgavacanavasena",
  "tika-abh04t0:42_2": "avasesā, taṁ dassanatthaṁ “dhammahadayavibhaṅge anāgantvā mahādhammahadaye āgatatantito”ti",
  "tika-abh04t0:42_3": "vuttaṁ. Dhammahadaya…pe… āgatatantito rūpakaṇḍadhātuvibhaṅgādīsu anāgantvā mahādhātukathāyaṁ",
  "tika-abh04t0:42_4": "āgatatanti appamattikāvāti sambandho. Atha dhātukathāya vitthārakathā mahādhātukathā",
  "tika-abh04t0:42_5": "dhammahadayavibhaṅge anāgantvā mahādhammahadaye āgatatantito dhātukathāyaṁ anāgantvā",
  "tika-abh04t0:42_6": "mahādhātukathāya āgatatanti appamattikāvāti yojetabbaṁ.",
  "tika-abh04t0:43_0": "Upalabbhatīti anulomapaccanīyapañcakassa, nupalabbhatīti paccanīyānulomapañcakassa",
  "tika-abh04t0:43_1": "upalakkhaṇavasena vuttaṁ. Saccikaṭṭhaṁ nissayanti “sabbatthā”tiādinā desādianāmasanena",
  "tika-abh04t0:43_2": "rūpādisattapaññāsadhammappabhedaṁ saccikaṭṭhameva nissayabhūtaṁ. Sabbatthāti etthāpi",
  "tika-abh04t0:43_3": "“upalabbhati nupalabbhatīti paṭiññāya gahitāya paṭikkhepaggahaṇattha”nti ānetvā sambandhanīyaṁ,",
  "tika-abh04t0:43_4": "tathā sabbadā sabbesūti etthāpi. Yadi khandhāyatanādayo gahitā aṭṭhakathāyaṁ āgatanayena,",
  "tika-abh04t0:43_5": "atha pana vuttanti sambandho. Yo saccikaṭṭhoti saccikaṭṭhanissayaṁ upalakkheti. Etehīti",
  "tika-abh04t0:43_6": "etehi vacanehi. Saccikaṭṭhadesakālappadesehi kathaṁ saccikaṭṭhādīnaṁ padeso ekadesabhūto",
  "tika-abh04t0:43_7": "sabboti vuccati? Padesānaṁ puthuttā. “Sabbesu padesesū”ti paccekaṁ bhedāmasanavasena",
  "tika-abh04t0:43_8": "cāyaṁ pañho pavattoti na purimehi avaseso.",
  "tika-abh04t0:44_0": "Upalabbhati…pe… micchāti ekanti upalabbhatīti paṭiññāggahaṇapaṭikkhepaggahaṇaniggaṇhanānaṁ",
  "tika-abh04t0:44_1": "anulomapaṭilomato paṭiññāṭhapananiggahapāpanāropanānañca vasena pavattā tanti paṭhamapañcakassa",
  "tika-abh04t0:44_2": "ekaṁ aṅgaṁ eko avayavoti attho. Evaṁ sesesupi netabbaṁ. Niggahassa suniggahabhāvaṁ",
  "tika-abh04t0:44_3": "icchato sakavādino “tvaṁ ce pana maññasi vattabbe kho puggalo nupalabbhatī”tiādinā",
  "tika-abh04t0:44_4": "paṭiññāṭhapanena, tena “tava tattha hetāya paṭiññāya hevaṁ paṭijānanto hevaṁ niggahetabbe",
  "tika-abh04t0:44_5": "atha taṁ niggaṇhāma suniggahito ca hotī”ti vatvā “hañci puggalo nupalabbhatī”tiādinā",
  "tika-abh04t0:44_6": "paravādino attano paṭikammaṁ yathā sakavādī na nibbeṭheti, evaṁ karaṇaṁ paṭikammaveṭhanaṁ.",
  "tika-abh04t0:44_7": "Paravādino paṭikammassa duppaṭikammabhāvaṁ icchato sakavādino taṁnidassanena “eso",
  "tika-abh04t0:44_8": "ce dunniggahito heva”nti paṭikammanidassanena, “vattabbe kho puggalo upalabbhati…pe…",
  "tika-abh04t0:44_9": "paramatthenāti. No ca mayaṁ tayā tattha hetāya paṭiññāya hevaṁ paṭijānanto hevaṁ",
  "tika-abh04t0:44_10": "niggahetabbā. Atha amhe niggaṇhāsi dunniggahitā ca homā”ti vatvā “hañci puggalo upalabbhatī”tiādinā",
  "tika-abh04t0:44_11": "niggahassa dunniggahitabhāvadassanena aniggahitabhāvakaraṇaṁ niggahanibbeṭhanaṁ.",
  "tika-abh04t0:44_12": "“Tena hi yaṁ niggaṇhāsi hañci puggalo upalabbhatī”tiādiṁ vatvā “tena hi ye kate niggahe",
  "tika-abh04t0:44_13": "se niggahe dukkaṭe sukate paṭikamme sukatā paṭipādanā”ti sakavādino niggahassa, aniggahabhāvāropanena",
  "tika-abh04t0:44_14": "attano paṭikammassa supaṭikammabhāvakaraṇena ca sakavādino niggahassa chedo vināsanaṁ",
  "tika-abh04t0:44_15": "puggalavādanisedhanavasena samuṭṭhitattā. Dhammatāya anulomanavasena uṭṭhahitvā tabbilomanavasena",
  "tika-abh04t0:44_16": "pavatto anulomapaccanīkapañcako vuttavipariyāyena dutiyapañcako veditabbo.",
  "tika-abh04t0:45_0": "Tadādhāroti te saccikaṭṭhaparamatthā rūpādayo ādhārā etassāti tadādhāro. Etena “rūpasmiṁ",
  "tika-abh04t0:45_1": "attā”ti evaṁpakāro puggalavādo dassito hoti. Tesaṁ vā ādhārabhūtoti etena “attani",
  "tika-abh04t0:45_2": "rūpa”nti evaṁpakāro. Aññatra vā tehīti tehi rūpādīhi vinā. Ādhārādheyyādibhāvena",
  "tika-abh04t0:45_3": "asaṁsaṭṭho visuṁyeva vinā. Tena sattādiguṇehi avokiṇṇo purisoti evamādiko. Taṁsāmibhūtatāya",
  "tika-abh04t0:45_4": "vā tadadhīnabhāvena “aññatra vā tehī”ti vuttanti “rūpavā attā”ti evaṁpakāro puggalavādo",
  "tika-abh04t0:45_5": "dassitoti veditabbo. Anaññoti etena “rūpaṁ attā”ti evaṁpakāro. Ruppanādisabhāvo rūpakkhandhādīnaṁ",
  "tika-abh04t0:45_6": "visesalakkhaṇaṁ, sappaccayādisabhāvo sāmaññalakkhaṇaṁ. Rūpādito añño anañño vā aññatte",
  "tika-abh04t0:45_7": "ca tadādhārādibhūto upalabbhamāno āpajjatīti anuyuñjati sakavādī pakārantarassa asambhavato.",
  "tika-abh04t0:45_8": "Puggalavādī puggalassa rūpādīhi na aññattaṁ icchati rūpādi viya paccakkhato anumānato",
  "tika-abh04t0:45_9": "vā gāhayituṁ asakkuṇeyyattā tassa ca kārakavedakabhāvassa ayujjamānakattā. Nāpi anaññattaṁ",
  "tika-abh04t0:45_10": "ruppanasappaccayādisabhāvappasaṅgato puggalasseva abhāvappasaṅgato ca. Yatheva hi",
  "tika-abh04t0:45_11": "na vinā indhanena aggi paññāpiyati, na ca aññaṁ indhanato aggiṁ sakkā paṭijānituṁ,",
  "tika-abh04t0:45_12": "nāpi anaññaṁ. Yadi hi añño siyā, na uṇhaṁ indhanaṁ siyā. Atha anañño, niddahitabbaṁyeva",
  "tika-abh04t0:45_13": "dāhakaṁ siyā. Evameva na vinā rūpādīhi puggalo paññāpiyati, na ca tehi añño, nāpi",
  "tika-abh04t0:45_14": "anañño sassatucchedabhāvappasaṅgatoti laddhiyaṁ ṭhatvā puggalavādī “na hevā”ti paṭikkhipati.",
  "tika-abh04t0:45_15": "Tattha aggindhanopamā tāva yadi lokavohārena vuttā, apaḷittaṁ kaṭṭhādiindhanaṁ niddahitabbañca,",
  "tika-abh04t0:45_16": "paḷittaṁ bhāsuruṇhaṁ aggi dāhakañca, tañca ojaṭṭhamakarūpaṁ purimapacchimakālikaṁ",
  "tika-abh04t0:45_17": "aniccaṁ saṅkhataṁ paṭiccasamuppannaṁ, yadi evaṁ puggalo rūpādīhi añño anicco ca āpanno.",
  "tika-abh04t0:45_18": "Atha paramatthato, tasmiṁyeva kaṭṭhādike paḷitte yaṁ usumaṁ so aggi, taṁsahajātāni",
  "tika-abh04t0:45_19": "tīṇi bhūtāni indhanaṁ, evampi siddhaṁ lakkhaṇabhedato aggindhanānaṁ aññattanti aggi",
  "tika-abh04t0:45_20": "viya indhanato rūpādīhi añño puggalo anicco ca āpannoti byāhatāti veditabbaṁ.",
  "tika-abh04t0:46_0": "Puggalo upalabbhatīti paṭijānantassa pakārantarassa asambhavato vuttesu pakāresu",
  "tika-abh04t0:46_1": "ekena pakārena upalabbhamāno upalabbhatīti “āpanna”nti vuttaṁ “paṭiññāya ekattāpanna”nti.",
  "tika-abh04t0:46_2": "Ekattāpannattā eva appaṭikkhipitabbaṁ, puggale paṭisiddhe tadabhinivesopi ayāthāvato",
  "tika-abh04t0:46_3": "puggalavādino gahitākārasuññatāvibhāvanena sakaṭṭhānato cāvito paṭisedhito eva nāma",
  "tika-abh04t0:46_4": "hotīti vuttaṁ “puggaladiṭṭhiṁ paṭisedhento”ti. Puggaloyeva vā tathā passitabbattā",
  "tika-abh04t0:46_5": "diṭṭhi. “Sāmī nivāsī kārako vedako nicco dhuvo”ti abhinivesavisayabhūto hi parikappamattasiddho",
  "tika-abh04t0:46_6": "puggalo idha paṭikkhipīyati, “na cattārome, bhikkhave, puggalā”tiādinā vuttavohārapuggaloti",
  "tika-abh04t0:46_7": "ananuyogo ākāsakusumassa rattanīlādibhāvavicāraṇā viyāti attho. Pubbe “nupalabbhatī”ti",
  "tika-abh04t0:46_8": "paṭijānitvā visesacodanāya anāpajjanato puna “na hevā”ti paṭikkhepo paṭiññāya āpajjanaleso.",
  "tika-abh04t0:46_9": "Vañjhāputtakassa dīgharassatānuyogassa viya sabbena sabbaṁ paramatthato anupalabbhamānassa",
  "tika-abh04t0:46_10": "puggalassa rūpādīhi aññānaññatānuyogassa ananuyogabhāvo eva idha aviparītattho.",
  "tika-abh04t0:47_0": "Yaṁkāraṇāti etena “yatonidāna”nti ettha vibhattialopo daṭṭhabboti dasseti. Ajjhācarantīti",
  "tika-abh04t0:47_1": "abhibhavanti. Abhinandanādayo taṇhādīhi yathāsaṅkhyaṁ yojetabbā, taṇhādiṭṭhīhi vā",
  "tika-abh04t0:47_2": "abhinandanajjhosānāni, tīhipi abhivadanaṁ avisesena vā tīhipi tayo yojetabbā. Ettha",
  "tika-abh04t0:47_3": "ce natthi abhinanditabbantiādinā abhinandanādīnaṁ abhāvasūcanena phalūpacārato abhinandanādīnaṁ",
  "tika-abh04t0:47_4": "samucchedapaṭippassaddhibhūtaṁ maggaphalaṁ vuccati, taṁ paccāmasanañca esevāti idanti",
  "tika-abh04t0:47_5": "katvā vuttaṁ “abhi…pe… phalaṁ vā”ti.",
  "tika-abh04t0:48_0": "“Ñāyatīti jāna”nti ukkaṁsagativijānanena niravasesaṁ ñeyyajātaṁ pariggayhatīti tabbisayāya",
  "tika-abh04t0:48_1": "jānātikiriyāya sabbaññutaññāṇameva karaṇaṁ bhavitumarahatīti “sabbaññutaññāṇena jānitabbaṁ",
  "tika-abh04t0:48_2": "jānātī”ti vuttaṁ. Atha vā pakaraṇavasena, “bhagavā”ti saddantarasannidhānena vā ayaṁ",
  "tika-abh04t0:48_3": "attho vibhāvetabbo. Passaṁ passatīti etthāpi eseva nayo. Jānantāpi vipallāsavasena",
  "tika-abh04t0:48_4": "jānanti titthiyā paṭhamajjhānaarūpajjhānehi kāmarūpapariññāvādino. Jānanto jānātiyeva",
  "tika-abh04t0:48_5": "bhagavā anāgāmiarahattamaggehi taṁpariññāvāditāya. Ayañca attho dukkhakkhandhasuttavasena",
  "tika-abh04t0:48_6": "vibhāvetabbo. Paññācakkhunā uppannattā vā cakkhubhūto. Ñāṇabhūtotiādīsupi eseva nayo.",
  "tika-abh04t0:48_7": "Atha vā dibbacakkhuādikaṁ pañcavidhampi cakkhuṁ bhūto pattoti cakkhubhūto. Evaṁ ñāṇabhūtotiādīsupi",
  "tika-abh04t0:48_8": "daṭṭhabbaṁ. Sāmukkaṁsikāya dhammadesanāya sātisayo bhagavato vattuādibhāvoti vuttaṁ",
  "tika-abh04t0:48_9": "“catusaccadhamme vadatīti vattā”tiādi. “Pavattā”ti ettha pa-kārassa pakaṭṭhatthataṁ",
  "tika-abh04t0:48_10": "dassetuṁ “ciraṁ…pe… pavattā”ti āha. Niddhāretvā netā ninnetā.",
  "tika-abh04t0:49_0": "“Ekūnanavuti cittānī”ti vuttā cittasahacariyāya yathā “kuntā pacarantī”ti. Tesañca",
  "tika-abh04t0:49_1": "pāḷipadesānaṁ ekekaṁ padaṁ uddharitvāpi kiñcāpi kusalattikapadāniyeva uddharitvā",
  "tika-abh04t0:49_2": "cittuppādakaṇḍe cittāni vibhattāni, kusalattikena pana sabhāvadhammasaṅgahitānaṁ",
  "tika-abh04t0:49_3": "sesattikadukapadānaṁ asaṅgahitānaṁ abhāvato kusalattikapaduddhārena nayadassanabhūtena",
  "tika-abh04t0:49_4": "itarattikadukapadānipi uddhaṭānevāti vuttaṁ. Evañca katvā mātikāggahaṇaṁ samatthitaṁ bhavati.",
  "tika-abh04t0:50_0": "So ca dhammoti “tayo kusalahetū”tiādīsu purimāya purimāya pāḷiyā pacchimā pacchimā",
  "tika-abh04t0:50_1": "atthaniddesoti vuttaṁ. “Samānentī”tisaddassa paṭapaṭāyati-saddassa viya saddanayo",
  "tika-abh04t0:50_2": "daṭṭhabboti dassetuṁ “samānaṁ karontī”ti vuttaṁ. Samānakaraṇañca ūnapakkhipanena",
  "tika-abh04t0:50_3": "adhikāpanayanena vā hoti, idha ūnapakkhipanenāti dassetuṁ “pūrentī”ti vuttaṁ. Samānetabbanti",
  "tika-abh04t0:50_4": "etthāpīti “paṭṭhānaṁ samānetabba”nti ettha.",
  "tika-abh04t0:51_0": "Balavatā ñāṇavegena abhidhammapaccavekkhaṇavasappavattena. Balavato ñāṇavegassa sabbakilesakkhepanavasappavattassa.",
  "tika-abh04t0:51_1": "Gambhīrameva gambhīragataṁ diṭṭhigatantiādīsu viya. Niravasesenāti na kañci avasesetvā.",
  "tika-abh04t0:51_2": "Pañcakhīlarahitenāti pañcacetokhīlarahitena.",
  "tika-abh04t0:52_0": "Ekādhikesuaṭṭhasu kilesasatesūti “jātimado”tiādinā ekakavasena āgatā tesattati, “kodho",
  "tika-abh04t0:52_1": "ca upanāho cā”tiādinā dukavasena chattiṁsa, “tīṇi akusalamūlānī”tiādinā tikavasena",
  "tika-abh04t0:52_2": "pañcādhikaṁ sataṁ, “cattāro āsavā”tiādinā catukkavasena chappaññāsa, “pañcorambhāgiyāni",
  "tika-abh04t0:52_3": "saṁyojanānī”tiādinā pañcakavasena pañcasattati, “cha vivādamūlānī”tiādinā chakkavasena",
  "tika-abh04t0:52_4": "caturāsīti, “satta anusayā”tiādinā sattakavasena ekūnapaññāsa, “aṭṭha kilesavatthūnī”tiādinā",
  "tika-abh04t0:52_5": "aṭṭhakavasena catusaṭṭhi, “nava āghātavatthūnī”tiādinā navakavasena ekāsīti, “dasa",
  "tika-abh04t0:52_6": "kilesavatthūnī”tiādinā dasakavasena sattati, “ajjhattikassuppādāya aṭṭhārasa taṇhāvicaritānī”tiādinā",
  "tika-abh04t0:52_7": "aṭṭhārasakavasena aṭṭhasatanti evaṁ ekādhikesu aṭṭhasu kilesasatesu. Sesā tenavutādhikaṁ",
  "tika-abh04t0:52_8": "chasataṁ kilesā. Te brahmajālasuttāgatāhi dvāsaṭṭhiyā diṭṭhīhi saha pañcapaññāsādhikaṁ sattasataṁ honti.",
  "tika-abh04t0:53_0": "Atha vā cuddasekantākusalā, pañcavīsati kusalābyākatasādhāraṇā, cuddasa kusalattikasādhāraṇā,",
  "tika-abh04t0:53_1": "upacayādidvayaṁ ekaṁ katvā sattavīsati rūpāni cāti ime asīti dhammā, imesu bhāvadvaye",
  "tika-abh04t0:53_2": "ekaṁ ṭhapetvā ajjhattikā ekūnāsīti, bāhirā ekūnāsītīti sabbepi aṭṭhapaññāsādhikaṁ",
  "tika-abh04t0:53_3": "sataṁ honti. Imesu ekekasmiṁ dasannaṁ dasannaṁ kilesānaṁ uppajjanato asītiadhikaṁ",
  "tika-abh04t0:53_4": "diyaḍḍhakilesasahassaṁ honti.",
  "tika-abh04t0:54_0": "Atha vā tepaññāsa arūpadhammā, aṭṭhārasa rūparūpāni, ākāsadhātu, lakkhaṇarūpāni cāti",
  "tika-abh04t0:54_1": "pañcasattati dhammā ajjhattabahiddhābhedato paññāsasataṁ honti. Tattha ekekasmiṁ",
  "tika-abh04t0:54_2": "dasa dasa kilesātipi diyaḍḍhakilesasahassaṁ. Tathā ettha vedanaṁ sukhindriyādivasena",
  "tika-abh04t0:54_3": "pañcavidhaṁ katvā sattapaññāsa arūpadhammā, aṭṭhārasa rūparūpāni cāti pañcasattati",
  "tika-abh04t0:54_4": "vipassanūpagadhammā ajjhattabahiddhābhedato paññāsasataṁ honti. Etesu ekekasmiṁ dasa",
  "tika-abh04t0:54_5": "dasa kilesātipi diyaḍḍhakilesasahassaṁ.",
  "tika-abh04t0:55_0": "Aparo nayo – dvādasaakusalacittuppādesu paṭhame cha kilesā, dutiye satta, tatiye",
  "tika-abh04t0:55_1": "cha, catutthe satta, pañcame cha, chaṭṭhe satta, sattame cha, aṭṭhame satta, navame",
  "tika-abh04t0:55_2": "pañca, dasame cha, ekādasame pañca, dvādasame cattāroti sabbe dvāsattati, ime pañcadvārikā",
  "tika-abh04t0:55_3": "pañcasu rūpādīsu ārammaṇesu ekekasmiṁ dvāsattatīti saṭṭhiadhikāni tīṇi satāni, manodvārikā",
  "tika-abh04t0:55_4": "pana chasu ārammaṇesu ekekasmiṁ dvāsattati dvāsattatīti katvā dvattiṁsādhikāni cattāri",
  "tika-abh04t0:55_5": "satāni, sabbānipi dvānavutiadhikāni sattasatāni, tāni ajjhattabahiddhāvisayatāya",
  "tika-abh04t0:55_6": "caturāsītiadhikaṁ diyaḍḍhakilesasahassaṁ hontīti veditabbaṁ.",
  "tika-abh04t0:56_0": "Atha vā rūpārammaṇādīni pañca, avasesarūpavedanāsaññāsaṅkhāraviññāṇavasena pañca",
  "tika-abh04t0:56_1": "dhammārammaṇakā sesā cāti dasa, te ajjhattabahiddhābhedato vīsati, paññatti cāti",
  "tika-abh04t0:56_2": "ekavīsatiyā ārammaṇesu dvāsattati dvāsattati kilesāti dvādasādhikaṁ diyaḍḍhakilesasahassaṁ honti.",
  "tika-abh04t0:57_0": "Atha vā dvādasasu akusalacittuppādesu paṭhame vīsati dhammā, dutiye dvāvīsati, tatiye",
  "tika-abh04t0:57_1": "vīsati, catutthe dvāvīsati, pañcame ekūnavīsati, chaṭṭhe ekūnavīsati, sattame ekūnavīsati,",
  "tika-abh04t0:57_2": "aṭṭhame ekavīsati, navame ekūnavīsati, dasame ekavīsati, ekādasame soḷasa, dvādasame",
  "tika-abh04t0:57_3": "soḷasāti sabbe akusaladhammā chattiṁsādhikāni dve satāni, ime chasu ārammaṇesu paccekaṁ",
  "tika-abh04t0:57_4": "chattiṁ sādhikāni dve satāni, sabbe soḷasādhikāni cattāri satāni ca sahassaṁ hontīti",
  "tika-abh04t0:57_5": "evampi diyaḍḍhakilesasahassaṁ veditabbaṁ.",
  "tika-abh04t0:58_0": "Itaresanti taṇhāvicaritānaṁ “atītāni chattiṁsā”tiādinā atītādibhāvāmasanato. Khepaneti",
  "tika-abh04t0:58_1": "ariyamaggena samucchindane. “Diyaḍḍhakilesasahassaṁ khepetvā”ti hi vuttaṁ. Paramatthato",
  "tika-abh04t0:58_2": "atītādīnaṁ maggena appahātabbattā “atītādibhāvāmasanā aggahaṇaṁ khepane”ti vuttaṁ.",
  "tika-abh04t0:58_3": "Yaṁ pana paṭṭhāne “dassanena pahātabbo dhammo dassanena pahātabbassa dhammassa anantarapaccayena",
  "tika-abh04t0:58_4": "paccayo”tiādinā tike, tathā dassanena pahātabbātītatikatike “atītā dassanena pahātabbā”tiādinā",
  "tika-abh04t0:58_5": "ca tīsu kālesu dassanādipahātabbavacanaṁ kataṁ, taṁ atītādīnaṁ saṁkiliṭṭhatāya apāyagamanīyatāya",
  "tika-abh04t0:58_6": "ca dassanapahātabbehi niratisayattā vuttanti daṭṭhabbaṁ.",
  "tika-abh04t0:59_0": "Na bhāsitatthavacananti idaṁ “hitapariyāyavacana”nti etena nivattitassa ekadesakathanaṁ.",
  "tika-abh04t0:59_1": "Yathā hi ayaṁ attha-saddo na bhāsitatthavacanaṁ, evaṁ visayappayojanādivacanampi",
  "tika-abh04t0:59_2": "na hotīti. Yathāvuttassāti hitapariyāyassa. “Na haññadatthatthipasaṁsalābhā”ti padassa",
  "tika-abh04t0:59_3": "niddese “attattho vā parattho vā”tiādinā kiñcāpi suttanirapekkhaṁ attatthādayo vuttā",
  "tika-abh04t0:59_4": "suttatthabhāvena aniddiṭṭhattā, tesu pana ekopi atthappabhedo suttena dīpetabbataṁ",
  "tika-abh04t0:59_5": "nātikkamatīti āha “te suttaṁ sūcetī”ti. Imasmiṁ vikappe attha-saddo bhāsitatthavacanampi",
  "tika-abh04t0:59_6": "hoti. Purimakā hi pañca atthappabhedā hitapariyāyā, tato pare cha bhāsitatthappabhedā,",
  "tika-abh04t0:59_7": "pacchimakā pana ubhayasabhāvā. Tattha duradhigamatāya vibhāvane aladdhagādho gambhīro,",
  "tika-abh04t0:59_8": "na vivaṭo guḷho, mūludakādayo viya paṁsunā akkharasannivesādinā tirohito paṭicchanno,",
  "tika-abh04t0:59_9": "niddhāretvā ñāpetabbo neyyo, yathārutavaseneva veditabbo nīto. Anavajjanikkilesavodānā",
  "tika-abh04t0:59_10": "pariyāyavasena vuttā, kusalavipākakiriyadhammavasena vā. Paramattho nibbānaṁ, aviparītasabhāvo",
  "tika-abh04t0:59_11": "eva vā. Sātisayaṁ pakāsitāni tapparabhāvena pakāsitattā. “Ettakaṁ tassa bhagavato",
  "tika-abh04t0:59_12": "suttāgataṁ suttapariyāpanna”nti, “sakavāde pañcasuttasatānī”ti ca evamādīsu sutta-saddo",
  "tika-abh04t0:59_13": "upacaritoti adhippāyenāha “idameva atthānaṁ sūcanato suttanti vutta”nti. Ekantahitapaṭilābhasaṁvattanikā",
  "tika-abh04t0:59_14": "suttantadesanāti idampi vineyyānaṁ hitasampāpane suttantadesanāya tapparabhāvaṁyeva",
  "tika-abh04t0:59_15": "sandhāya vuttaṁ. Tapparabhāvo ca vineyyajjhāsayānulomato daṭṭhabbo, tathā attatthādippakāsanapadhānatāpi.",
  "tika-abh04t0:59_16": "Itarehīti vinayābhidhammehi.",
  "tika-abh04t0:60_0": "Rattiādīsūti rattirājavinayesu visayabhūtesu. Nanu ca “abhirattī”ti avuttattā rattiggahaṇaṁ",
  "tika-abh04t0:60_1": "na kattabbaṁ, “abhiññātā abhilakkhitā”ti ca ñāṇalakkhaṇakiriyāvisesako abhi-saddoti?",
  "tika-abh04t0:60_2": "Na, “abhiññātā abhilakkhitā”ti abhi-saddavisiṭṭhānaṁ ñātalakkhitasaddānaṁ rattisaddena",
  "tika-abh04t0:60_3": "samānādhikaraṇatāya rattivisayattā. Ettha ca vācakasaddasannidhāne nipātānaṁ tadatthajotakamattattā",
  "tika-abh04t0:60_4": "lakkhitasaddatthajotako abhi-saddo lakkhaṇe vattatīti vutto. Abhilakkhitasaddapariyāyo",
  "tika-abh04t0:60_5": "ca abhiññātasaddoti daṭṭhabbo, abhivinayasaddassa pana abhipurisassa viya samāsasiddhi",
  "tika-abh04t0:60_6": "daṭṭhabbā. Anekatthā hi nipātā, anekatthabhedo ca saddānaṁ payogavisayoti.",
  "tika-abh04t0:61_0": "Kiñcāpi desanādayo desetabbādinirapekkhā na santi, āṇādayo pana visesato desakādiadhīnāti",
  "tika-abh04t0:61_1": "taṁtaṁvisesayogavasena tesaṁ bhedo vutto. Yathā hi āṇāvidhānaṁ visesato āṇārahādhīnaṁ",
  "tika-abh04t0:61_2": "tattha kosallayogato, evaṁ vohāraparamatthavidhānāni ca vidhāyakādhīnānīti āṇādividhino",
  "tika-abh04t0:61_3": "desakāyattatā vuttā. Aparādhajjhāsayānurūpaṁ viya dhammānurūpampi sāsanaṁ visesato",
  "tika-abh04t0:61_4": "tathāvinetabbapuggalāpekkhanti vuttaṁ “sāsitabba…pe… tabbabhāvenā”ti. Saṁvarāsaṁvaranāmarūpānaṁ",
  "tika-abh04t0:61_5": "viya viniveṭhetabbāya diṭṭhiyāpi kathanaṁ sati vācāvatthusmiṁ, nāsatīti visesato",
  "tika-abh04t0:61_6": "tadadhīnanti āha “kathetabbassa…pe… kathā”ti. Upārambhādīti upārambhanissaraṇadhammakosarakkhaṇāni.",
  "tika-abh04t0:61_7": "Pariyāpuṇanādīti pariyāpuṇanasuppaṭipattiduppaṭipattiyo.",
  "tika-abh04t0:62_0": "Tantisamudāyo avayavatantiyā ādhāro yathā “rukkhe sākhā”ti. Na codetabbametaṁ samukhena,",
  "tika-abh04t0:62_1": "visayavisayimukhena vā vinayādīnaṁyeva gambhīrabhāvassa vuttattāti adhippāyo. Dhammo",
  "tika-abh04t0:62_2": "hi vinayādayo, tesañca visayo attho, dhammatthavisayā ca desanāpaṭivedhāti. “Paṭivedhassā”tiādinā",
  "tika-abh04t0:62_3": "dhammatthānaṁ duppaṭividdhattā desanāya uppādetuṁ asakkuṇeyyattā paṭivedhassa uppādetuñca",
  "tika-abh04t0:62_4": "paṭivijjhituñca asakkuṇeyyattā dukkhogāhataṁ dasseti.",
  "tika-abh04t0:63_0": "Dhammānurūpaṁ yathādhammanti ca attho yujjati. Desanāpi hi paṭivedho viya aviparītaṁ",
  "tika-abh04t0:63_1": "savisayavibhāvanato dhammānurūpaṁ pavattati yato “aviparītābhilāpo”ti vuccati. Dhammaniruttiṁ",
  "tika-abh04t0:63_2": "dassetīti etena desanāsaddasabhāvāti dīpeti. Tathā hi niruttipaṭisambhidāya parittārammaṇādibhāvo",
  "tika-abh04t0:63_3": "pāḷiyaṁ vutto, aṭṭhakathāyañca “taṁtaṁsabhāvaniruttisaddaṁ ārammaṇaṁ katvā”tiādinā",
  "tika-abh04t0:63_4": "saddārammaṇatā. Imassa atthassa ayaṁ saddo vācakoti vacanavacanīyaṁ vavatthapetvā",
  "tika-abh04t0:63_5": "taṁtaṁvacanīyavibhāvanavasena pavattito hi saddo desanāti. Nanu ca “dhammo tantī”ti",
  "tika-abh04t0:63_6": "imasmiṁ pakkhe dhammassapi saddasabhāvattā dhammadesanānaṁ viseso na siyāti? Na,",
  "tika-abh04t0:63_7": "tesaṁ tesaṁ atthānaṁ bodhakabhāvena ñāto uggahitādivasena ca pubbe pavattito saddappabandho",
  "tika-abh04t0:63_8": "dhammo, pacchā paresaṁ avabodhanatthaṁ pavattito tadatthappakāsanako saddo desanāti.",
  "tika-abh04t0:63_9": "Atha vā yathāvuttasaddasamuṭṭhāpako cittuppādo desanā musāvādādayo viya. Vacanassa",
  "tika-abh04t0:63_10": "pavattananti ca yathāvuttacittuppādamāha. So hi vacanaṁ pavatteti, taṁ vā etena pavattīyatīti",
  "tika-abh04t0:63_11": "pavattanaṁ. Desīyati attho etenāti desanā. Pakārehi ñāpīyati etena, pakārato ñāpetīti",
  "tika-abh04t0:63_12": "vā paññattīti vuccatīti. Tenevāha “adhippāyo”tiādi. Abhisameti, abhisamīyati vā etenāti",
  "tika-abh04t0:63_13": "abhisamayoti evampi abhisamayattho sambhavati. Abhisametabbato pana abhisamayoti",
  "tika-abh04t0:63_14": "dutiyavikappe paṭivedhoyevāti.",
  "tika-abh04t0:64_0": "Vuttanayena veditabbāti avijjāsaṅkhārādīnaṁ dhammatthānaṁ duppaṭivijjhatāya dukkhogāhatā,",
  "tika-abh04t0:64_1": "tesaṁ paññāpanassa dukkarabhāvato taṁdesanāya paṭivedhanasaṅkhātassa paṭivedhassa",
  "tika-abh04t0:64_2": "uppādanavisayikaraṇānaṁ asakkuṇeyyatāya dukkhogāhatā veditabbā.",
  "tika-abh04t0:65_0": "Kāraṇe phalavohārena te dhammā dukkhāya saṁvattantīti vuttanti āha “upārambha…pe…",
  "tika-abh04t0:65_1": "hetubhāvenā”ti. Aññaṁ atthanti upārambhaṁ nissaraṇañca. Niṭṭhāpetvāti kathanavasena",
  "tika-abh04t0:65_2": "pariyosāpetvā. Tassa “āraddha”nti etena sambandho. Uddānasaṅgahādibhedo saṅgītoti",
  "tika-abh04t0:65_3": "pāṭho yutto, “saṅgītiyā”ti pana likhanti. Purimaṁ vā saṅgītiyāti bhāvena bhāvalakkhaṇe",
  "tika-abh04t0:65_4": "bhummaṁ, pacchimaṁ adhikaraṇe. Piṭakādīti piṭakanikāyaṅgadhammakkhandhāni.",
  "tika-abh04t0:66_0": "Tattha aṅgesu suttaṅgameva na sambhavati “sagāthakaṁ suttaṁ geyyaṁ, niggāthakaṁ suttaṁ",
  "tika-abh04t0:66_1": "veyyākaraṇa”nti vuttattā, maṅgalasuttādīnañca suttaṅgasaṅgaho na siyā gāthābhāvato",
  "tika-abh04t0:66_2": "dhammapadādīnaṁ viya, geyyaṅgasaṅgaho vā siyā sagāthakattā sagāthāvaggassa viya,",
  "tika-abh04t0:66_3": "tathā ubhatovibhaṅgādīsu sagāthakapadesānanti? Vuccate –",
  "tika-abh04t0:67": "Suttanti sāmaññavidhi, visesavidhayo pare;",
  "tika-abh04t0:68": "Sanimittā niruḷhattā, sahatāññena nāññato. ;",
  "tika-abh04t0:69_0": "Sabbassapi hi buddhavacanassa suttanti ayaṁ sāmaññavidhi. Tenevāha āyasmā mahākaccāyano",
  "tika-abh04t0:69_1": "nettiyaṁ “navavidhasuttantapariyeṭṭhī”ti. “Ettakaṁ tassa bhagavato suttāgataṁ suttapariyāpannaṁ",
  "tika-abh04t0:69_2": "sakavāde pañca suttasatānī”ti evamādi ca etassa atthassa sādhakaṁ, tadekadesesu pana",
  "tika-abh04t0:69_3": "geyyādayo visesavidhayo tena tena nimittena patiṭṭhitattā. Tathā hi geyyassa sagāthakattaṁ",
  "tika-abh04t0:69_4": "tabbhāvanimittaṁ. Lokepi hi sasilokaṁ sagāthakaṁ vā cuṇṇiyaganthaṁ “geyya”nti vadanti.",
  "tika-abh04t0:69_5": "Gāthāvirahe pana sati pucchaṁ katvā vissajjanabhāvo veyyākaraṇassa. Pucchāvissajjanañhi",
  "tika-abh04t0:69_6": "byākaraṇanti vuccati. Byākaraṇameva veyyākaraṇanti.",
  "tika-abh04t0:70_0": "Evaṁ sante sagāthakānampi pañhavissajjanavasena pavattānaṁ veyyākaraṇabhāvo āpajjatīti?",
  "tika-abh04t0:70_1": "Nāpajjati veyyākaraṇādisaññānaṁ anokāsabhāvato “gāthāvirahe pana satī”ti visesitattā",
  "tika-abh04t0:70_2": "ca. Tathā hi dhammapadādīsu kevalaṁ gāthābandhesu sagāthakattepi somanassañāṇamayikagāthāpaṭisaṁyuttesu",
  "tika-abh04t0:70_3": "“vuttañheta”ntiādivacanasambandhesu abbhutadhammapaṭisaṁyuttesu ca suttavisesesu",
  "tika-abh04t0:70_4": "yathākkamaṁ gāthāudānaitivuttakaabbhutadhammasaññā patiṭṭhitā, tathā satipi gāthābandhabhāve",
  "tika-abh04t0:70_5": "bhagavato atītāsu jātīsu cariyānubhāvappakāsakesu jātakasaññā. Satipi pañhavissajjanabhāve",
  "tika-abh04t0:70_6": "sagāthakatte ca kesuci suttantesu vedassa labhāpanato vedallasaññā patiṭṭhitāti evaṁ",
  "tika-abh04t0:70_7": "tena tena sagāthakattādinā nimittena tesu tesu suttavisesesu geyyādisaññā patiṭṭhitāti",
  "tika-abh04t0:70_8": "visesavidhayo suttaṅgato pare geyyaṅgādayo. Yaṁ panettha geyyaṅgādinimittarahitaṁ,",
  "tika-abh04t0:70_9": "taṁ suttaṅgaṁ visesasaññāparihārena sāmaññasaññāya pavattanatoti.",
  "tika-abh04t0:71_0": "Nanu ca sagāthakaṁ suttaṁ geyyaṁ, niggāthakaṁ suttaṁ veyyākaraṇanti suttaṅgaṁ na",
  "tika-abh04t0:71_1": "sambhavatīti codanā tadavatthāti? Na, sodhitattā. Sodhitañhi pubbe gāthāvirahe sati",
  "tika-abh04t0:71_2": "pucchāvissajjanabhāvo veyyākaraṇabhāvassa nimittanti. Yañca vuttaṁ “gāthābhāvato",
  "tika-abh04t0:71_3": "maṅgalasuttādīnaṁ suttaṅgasaṅgaho na siyā”ti, taṁ na, niruḷhattā. Niruḷho hi maṅgalasuttādīsu",
  "tika-abh04t0:71_4": "suttabhāvo. Na hi tāni dhammapadabuddhavaṁsādayo viya gāthābhāvena paññātāni, kintu",
  "tika-abh04t0:71_5": "suttabhāveneva. Teneva hi aṭṭhakathāyaṁ suttanāmakanti nāmaggahaṇaṁ kataṁ. Yaṁ pana",
  "tika-abh04t0:71_6": "vuttaṁ “sagāthakattā geyyaṅgasaṅgaho vā siyā”ti, tadapi natthi. Yasmā sahatāññena.",
  "tika-abh04t0:71_7": "Saha gāthāhīti sagāthakaṁ, sahabhāvo ca nāma attato aññena hoti, na ca maṅgalasuttādīsu",
  "tika-abh04t0:71_8": "gāthāvinimutto koci suttappadeso atthi, yo “saha gāthāhī”ti vucceyya, na ca samudāyo",
  "tika-abh04t0:71_9": "nāma koci atthi. Yadapi vuttaṁ “ubhatovibhaṅgādīsu sagāthakappadesānaṁ geyyaṅgasaṅgaho",
  "tika-abh04t0:71_10": "siyā”ti, tadapi na, aññato. Aññā eva hi tā gāthā jātakādipariyāpannattā. Ato na tāhi",
  "tika-abh04t0:71_11": "ubhatovibhaṅgādīnaṁ geyyaṅgabhāvoti evaṁ suttādīnaṁ aṅgānaṁ aññamaññasaṅkarābhāvo veditabbo.",
  "tika-abh04t0:72_0": "Jinasāsanaṁ abhidhammo. Paṭividdhaṭṭhānaṁ paṭivedhabhūmi paṭivedhāvatthā, paṭivedhahetu",
  "tika-abh04t0:72_1": "vā. “So evaṁ pajānāmi sammādiṭṭhipaccayāpi vedayita”nti vuttaṁ. Pāḷiyaṁ pana “so",
  "tika-abh04t0:72_2": "evaṁ pajānāmi micchādiṭṭhipaccayāpi vedayitaṁ. Sammādiṭṭhipaccayāpi vedayita”nti",
  "tika-abh04t0:72_3": "āgataṁ. Paccayādīhīti paccayasabhāvavūpasamatadupāyādīhi. Paravādicodanaṁ patvāti",
  "tika-abh04t0:72_4": "aṭṭhakathāyaṁ āgataṁ paravādicodanaṁ patvā. Adhiga…pe… rūpenāti adhigantabbo ca so",
  "tika-abh04t0:72_5": "desetabbo cāti adhigantabbadesetabbo, so eva dhammo, tadanurūpena. Ettha ca yathādhammasāsanattā",
  "tika-abh04t0:72_6": "yathādhigatadhammadesanābhāvato abhidhammassa abhisambodhi adhigamanidānaṁ. Desakālādiyeva",
  "tika-abh04t0:72_7": "desanānidānaṁ. Yaṁ pana aṭṭhakathāyaṁ “desanānidānaṁ yāva dhammacakkappavattanā”ti",
  "tika-abh04t0:72_8": "vuttaṁ, taṁ abhidhammadesanāvisesena dhammacakkappavattananti katvā vuttaṁ. Dhammacakkappavattanasutte",
  "tika-abh04t0:72_9": "vā desitehi ariyasaccehi sakalābhidhammapadatthasaṅgahato, paramatthato abhidhammabhūtānaṁ",
  "tika-abh04t0:72_10": "vā sammādiṭṭhiādīnaṁ tattha desitattā vuttaṁ. Tattakānaṁyeva desanāruḷhatāya aḍḍhachakkesu",
  "tika-abh04t0:72_11": "jātakasatesu paripācanaṁ vuttanti daṭṭhabbaṁ. Na hi ettakāsu eva jātīsu puññādisambhārasambharaṇaṁ,",
  "tika-abh04t0:72_12": "kiṁ pana kāraṇaṁ ettakā eva jātiyo desitāti? Tadaññesaṁ aṭṭhuppattiyā abhāvato.",
  "tika-abh04t0:73": "Sumedhakathāvaṇṇanā",
  "tika-abh04t0:74_0": "Uppanne buddhe tato attānaṁ seyyato vā sadisato vā dahanto jhānābhiññāhi parihāyati,",
  "tika-abh04t0:74_1": "na tathā sumedhapaṇḍito aṭṭhāsīti tassa jhānābhiññāhi aparihāni daṭṭhabbā. Tenevāha",
  "tika-abh04t0:74_2": "“tāpasehi asamo”ti. Yathā nibbānaṁ, aññaṁ vā niccābhimataṁ aviparītavuttitāya sabbakālaṁ",
  "tika-abh04t0:74_3": "tathābhāvena “sassata”nti vuccati, evaṁ buddhānaṁ vacananti tassa sassatatā vuttā.",
  "tika-abh04t0:74_4": "Tenevāha “aviparītamevā”ti. Upapāramīādivibhāgena anekappakāratā. Samādānādhiṭṭhānanti",
  "tika-abh04t0:74_5": "samādānassa adhiṭṭhānaṁ pavattanaṁ karaṇanti attho. Ñāṇatejenāti pāramīpavicayañāṇappabhāvena.",
  "tika-abh04t0:74_6": "Mahānubhāvañhi taṁ ñāṇaṁ bodhisambhāresu anāvaraṇaṁ anācariyakaṁ mahābodhisamuppattiyā",
  "tika-abh04t0:74_7": "anurūpapubbanimittabhūtaṁ. Tathā hi taṁ manussapurisabhāvādiādhārameva jātaṁ. Kāyādīsu",
  "tika-abh04t0:74_8": "asubhasaññādibhāvena suddhagocarā. “Aññathā”ti padassa pakaraṇaparicchinnaṁ atthaṁ",
  "tika-abh04t0:74_9": "dassento “līnatā”ti āha. Līnatāti ca saṅkoco vīriyahāni vīriyārambhassa adhippetattā.",
  "tika-abh04t0:74_10": "Tenāha “esā me vīriyapāramī”ti.",
  "tika-abh04t0:75": "Nidānakathāvaṇṇanā niṭṭhitā."
}