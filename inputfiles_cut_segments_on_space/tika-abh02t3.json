{
  "tika-abh02t3:0": "4. Saccavibhaṅgo",
  "tika-abh02t3:1": "1. Suttantabhājanīyaṁ",
  "tika-abh02t3:2": "Uddesavaṇṇanā",
  "tika-abh02t3:3_0": "189.Sāsanakkamoti ariyasaccāni vuccanti ariyasaccadesanā vā. Sakalañhi sāsanaṁ bhagavato",
  "tika-abh02t3:3_1": "vacanaṁ saccavinimuttaṁ natthīti saccesu kamati, sīlasamādhipaññāsaṅkhātaṁ vā sāsanaṁ",
  "tika-abh02t3:3_2": "etesu kamati, tasmā kamati etthāti kamo, kiṁ kamati? Sāsanaṁ, sāsanassa kamo sāsanakkamoti",
  "tika-abh02t3:3_3": "saccāni sāsanapavattiṭṭhānāni vuccanti, taṁdesanā ca tabbohārenāti.",
  "tika-abh02t3:4_0": "Tathāti taṁsabhāvāva. Avitathāti amusāsabhāvā. Anaññathāti aññākārarahitā. Dukkhadukkhatātaṁnimittatāhi",
  "tika-abh02t3:4_1": "aniṭṭhatā pīḷanaṭṭho, dvidhāpi paridahanaṁ, kilesadāhasamāyogo vā santāpaṭṭhoti ayametesaṁ",
  "tika-abh02t3:4_2": "viseso. Puggalahiṁsanaṁ vā pīḷanaṁ, attano eva tikhiṇabhāvo santāpanaṁ santāpoti.",
  "tika-abh02t3:4_3": "Ettha ca pīḷanaṭṭho dukkhassa saraseneva āvibhavanākāro, itare yathākkamaṁ samudayamagganirodhadassanehi",
  "tika-abh02t3:4_4": "āvibhavanākārāti ayaṁ catunnampi viseso. Tatratatrābhinandanavasena byāpetvā ūhanaṁ",
  "tika-abh02t3:4_5": "rāsikaraṇaṁ dukkhanibbattanaṁ āyūhanaṁ, samudayato āgacchatīti vā āyaṁ, dukkhaṁ.",
  "tika-abh02t3:4_6": "Tassa ūhanaṁ pavattanaṁ āyūhanaṁ, sarasāvibhāvanākāro eso. Nidadāti dukkhanti nidānaṁ,",
  "tika-abh02t3:4_7": "“idaṁ taṁ dukkha”nti sampaṭicchāpentaṁ viya samuṭṭhāpetīti attho. Dukkhadassanena",
  "tika-abh02t3:4_8": "cāyaṁ nidānaṭṭho āvi bhavati. Saṁyogapalibodhaṭṭhā nirodhamaggadassanehi, te ca saṁsārasaṁyojanamagganivāraṇākārā daṭṭhabbā.",
  "tika-abh02t3:5_0": "Nissaranti ettha sattā, sayameva vā nissaṭaṁ visaṁyuttaṁ sabbasaṅkhatehi sabbupadhipaṭinissaggabhāvatoti",
  "tika-abh02t3:5_1": "nissaraṇaṁ. Ayamassa sabhāvena āvibhavanākāro. Vivekāsaṅkhatāmataṭṭhā samudayamaggadukkhadassanāvibhavanākārā,",
  "tika-abh02t3:5_2": "samudayakkhayaappaccayaavināsitā vā. Saṁsārato niggamanaṁ niyyānaṁ. Ayamassa sarasena",
  "tika-abh02t3:5_3": "pakāsanākāro, itare samudayanirodhadukkhadassanehi. Tattha palibodhupacchedavasena",
  "tika-abh02t3:5_4": "nibbānādhigamova nibbānanimittatā hetvaṭṭho. Paññāpadhānattā maggassa nibbānadassanaṁ,",
  "tika-abh02t3:5_5": "catusaccadassanaṁ vā dassanaṭṭho. Catusaccadassane kilesadukkhasantāpavūpasamane",
  "tika-abh02t3:5_6": "ca ādhipaccaṁ karonti maggaṅgadhammā sampayuttadhammesūti so maggassa adhipateyyaṭṭhoti.",
  "tika-abh02t3:5_7": "Visesato vā ārammaṇādhipatibhūtā maggaṅgadhammā honti “maggādhipatino dhammā”ti vacanatoti",
  "tika-abh02t3:5_8": "so tesaṁ ākāro adhipateyyaṭṭho. Evamādi āhāti sambandho. Tattha abhisamayaṭṭhoti",
  "tika-abh02t3:5_9": "abhisametabbaṭṭho, abhisamayassa vā visayabhūto attho abhisamayaṭṭho, abhisamayasseva",
  "tika-abh02t3:5_10": "vā pavattiākāro abhisamayaṭṭho, so cettha abhisametabbena pīḷanādinā dassitoti daṭṭhabbo.",
  "tika-abh02t3:6_0": "Kucchitaṁ khaṁ dukkhaṁ. “Samāgamo sameta”ntiādīsu kevalassa āgama-saddassa eta-saddassa",
  "tika-abh02t3:6_1": "ca payoge saṁyogatthassa anupalabbhanato saṁ-saddassa ca payoge upalabbhanato “saṁyogaṁ",
  "tika-abh02t3:6_2": "dīpetī”ti āha, evaṁ “uppannaṁ udita”nti etthāpi. Aya-saddo gatiatthasiddho hetu-saddo",
  "tika-abh02t3:6_3": "viya kāraṇaṁ dīpeti attano phalanipphādanena ayati pavattati, eti vā etasmā phalanti",
  "tika-abh02t3:6_4": "ayoti, saṁyoge uppattikāraṇaṁ samudayoti ettha visuṁ payujjamānāpi upasagga-saddā",
  "tika-abh02t3:6_5": "sadhātukaṁ saṁyogatthaṁ uppādatthañca dīpenti kiriyāvisesakattāti veditabbā.",
  "tika-abh02t3:7_0": "Abhāvo ettha rodhassāti nirodhoti etena nibbānassa dukkhavivekabhāvaṁ dasseti. Samadhigate",
  "tika-abh02t3:7_1": "tasmiṁ tadadhigamavato puggalassa rodhābhāvo pavattisaṅkhātassa rodhassa paṭipakkhabhūtāya",
  "tika-abh02t3:7_2": "nivattiyā adhigatattāti etasmiñcatthe abhāvo etasmiṁ rodhassāti nirodhoicceva padasamāso.",
  "tika-abh02t3:7_3": "Dukkhābhāvo panettha puggalassa, na nibbānasseva. Anuppādo eva nirodho anuppādanirodho.",
  "tika-abh02t3:7_4": "Āyatibhavādīsu appavatti, na pana bhaṅgoti bhaṅgavācakaṁ nirodha-saddaṁ nivattetvā",
  "tika-abh02t3:7_5": "anuppādavācakaṁ gaṇhāti. Etasmiṁ atthe kāraṇe phalopacāraṁ katvā nirodhapaccayo nirodhoti",
  "tika-abh02t3:7_6": "vutto. Paṭipadā ca hoti puggalassa dukkhanirodhappattiyā. Nanu sā eva dukkhanirodhappattīti",
  "tika-abh02t3:7_7": "tassā eva sā paṭipadāti na yujjatīti? Na, puggalādhigamassa yehi so adhigacchati,",
  "tika-abh02t3:7_8": "tesaṁ kāraṇabhūtadhammānañca pattibhāvena paṭipadābhāvena ca vuttattā. Sacchikiriyāsacchikaraṇadhammānaṁ",
  "tika-abh02t3:7_9": "aññattābhāvepi hi puggalasacchikiriyadhammabhāvehi nānattaṁ katvā niddeso kato. Atha",
  "tika-abh02t3:7_10": "vā dukkhanirodhappattiyā niṭṭhānaṁ phalanti tassā dukkhanirodhappattiyā paṭipadatā daṭṭhabbā.",
  "tika-abh02t3:8_0": "Buddhādayo ariyā paṭivijjhantīti ettha paṭividdhakāle pavattaṁ buddhādivohāraṁ “agamā",
  "tika-abh02t3:8_1": "rājagahaṁ buddho”tiādīsu viya purimakālepi āropetvā “buddhādayo”ti vuttaṁ. Te hi",
  "tika-abh02t3:8_2": "buddhādayo catūhi maggehi paṭivijjhantīti. Ariyapaṭivijjhitabbāni saccāni ariyasaccānīti",
  "tika-abh02t3:8_3": "cettha purimapade uttarapadalopo daṭṭhabbo. Ariyā imanti paṭivijjhitabbaṭṭhena ekattaṁ",
  "tika-abh02t3:8_4": "upanetvā “ima”nti vuttaṁ. Tasmāti tathāgatassa ariyattā tassa saccānīti ariyasaccānīti",
  "tika-abh02t3:8_5": "vuccantīti attho. Tathāgatena hi sayaṁ adhigatattā, teneva pakāsitattā, tato eva",
  "tika-abh02t3:8_6": "ca aññehi adhigamanīyattā tāni tassa hontīti. Ariyabhāvasiddhitopīti ettha ariyasādhakāni",
  "tika-abh02t3:8_7": "saccāni ariyasaccānīti pubbe viya uttarapadalopo daṭṭhabbo. Ariyāni saccānītipīti",
  "tika-abh02t3:8_8": "ettha avitathabhāvena araṇīyattā adhigantabbattā ariyāni, ariyavohāro vā ayaṁ avisaṁvādako",
  "tika-abh02t3:8_9": "avitatharūpo daṭṭhabbo.",
  "tika-abh02t3:9_0": "Bādhanalakkhaṇanti ettha dukkhadukkhatannimittabhāvo bādhanā, udayabbayapīḷitatā",
  "tika-abh02t3:9_1": "vā. Bhavādīsu jātiādivasena cakkhurogādivasena ca anekadhā dukkhassa pavattanameva",
  "tika-abh02t3:9_2": "puggalassa santāpanaṁ, tadassa kiccaṁ raso. Pavattinivattīsu saṁsāramokkhesu pavatti",
  "tika-abh02t3:9_3": "hutvā gayhatīti pavattipaccupaṭṭhānaṁ. Pabhavati etasmā dukkhaṁ paṭisandhiyaṁ nibbattati",
  "tika-abh02t3:9_4": "purimabhavena pacchimabhavo ghaṭito saṁyutto hutvā pavattatīti pabhavo. “Evampi taṇhānusaye",
  "tika-abh02t3:9_5": "anūhate nibbattatī dukkhamidaṁ punappuna”nti evaṁ punappunaṁ uppādanaṁ anupacchedakaraṇaṁ.",
  "tika-abh02t3:9_6": "Bhavanissaraṇanivāraṇaṁ palibodho. Rāgakkhayādibhāvena sabbadukkhasantatā santi.",
  "tika-abh02t3:9_7": "Accutirasanti accutisampattikaṁ. Cavanaṁ vā kiccanti tadabhāvaṁ kiccamiva voharitvā",
  "tika-abh02t3:9_8": "accutikiccanti attho. Acavanañca sabhāvassāpariccajanaṁ avikāratā daṭṭhabbā. Pañcakkhandhanimittasuññatāya",
  "tika-abh02t3:9_9": "aviggahaṁ hutvā gayhatīti animittapaccupaṭṭhānaṁ. Anusayupacchedanavasena saṁsāracārakato",
  "tika-abh02t3:9_10": "niggamanūpāyabhāvo niyyānaṁ. Nimittato pavattato ca cittassa vuṭṭhānaṁ hutvā gayhatīti",
  "tika-abh02t3:9_11": "vuṭṭhānapaccupaṭṭhānaṁ.",
  "tika-abh02t3:10_0": "Asuvaṇṇādi suvaṇṇādi viya dissamānaṁ māyāti vatthusabbhāvā tassā viparītatā vuttā.",
  "tika-abh02t3:10_1": "Udakaṁ viya dissamānā pana marīci upagatānaṁ tucchā hoti, vatthumattampi tassā na",
  "tika-abh02t3:10_2": "dissatīti visaṁvādikā vuttā. Marīcimāyāattānaṁ vipakkho bhāvo tacchāviparītabhūtabhāvo.",
  "tika-abh02t3:10_3": "Ariyañāṇassāti avitathagāhakassa ñāṇassa, tena paṭivedhapaccavekkhaṇāni gayhanti,",
  "tika-abh02t3:10_4": "tesañca gocarabhāvo paṭivijjhitabbatāārammaṇabhāvo ca daṭṭhabbo. Aggilakkhaṇaṁ uṇhattaṁ.",
  "tika-abh02t3:10_5": "Tañhi katthaci kaṭṭhādiupādānabhedepi visaṁvādakaṁ viparītaṁ abhūtaṁ vā kadāci na",
  "tika-abh02t3:10_6": "hoti. “Byādhidhammā jarādhammā, atho maraṇadhammino”ti ettha vuttā jātiādikā lokapakati.",
  "tika-abh02t3:10_7": "Manussānaṁ uddhaṁ dīghatā, ekaccānaṁ tiracchānānaṁ tiriyaṁ dīghatā, vuddhiniṭṭhaṁ",
  "tika-abh02t3:10_8": "pattānaṁ puna avaḍḍhanaṁ evamādikā cāti vadanti. Tacchāviparītabhūtabhāvesu pacchimo",
  "tika-abh02t3:10_9": "tathatā, paṭhamo avitathatā, majjhimo anaññathatāti ayametesaṁ viseso.",
  "tika-abh02t3:11_0": "Dukkhā aññaṁ na bādhakanti kasmā vuttaṁ, nanu taṇhāpi jāti viya dukkhanimittatāya",
  "tika-abh02t3:11_1": "bādhikāti? Na, bādhakapabhavabhāvena visuṁ gahitattā. Jātiādīnaṁ viya vā dukkhassa",
  "tika-abh02t3:11_2": "adhiṭṭhānabhāvo dukkhadukkhatā ca bādhakatā, na dukkhassa pabhavakatāti natthi taṇhāya",
  "tika-abh02t3:11_3": "pabhavakabhāvena gahitāya bādhakattappasaṅgo. Tenāha “dukkhā aññaṁ na bādhaka”nti.",
  "tika-abh02t3:11_4": "Bādhakattaniyāmenāti dukkhaṁ bādhakameva, dukkhameva bādhakanti evaṁ dvidhāpi bādhakattāvadhāraṇenāti",
  "tika-abh02t3:11_5": "attho. Taṁ vinā nāññatoti satipi avasesakilesaavasesākusalasāsavakusalamūlāvasesasāsavakusaladhammānaṁ",
  "tika-abh02t3:11_6": "dukkhahetubhāve na taṇhāya vinā tesaṁ dukkhahetubhāvo atthi, tehi pana vināpi taṇhāya",
  "tika-abh02t3:11_7": "dukkhahetubhāvo atthi kusalehi vinā akusalehi, rūpāvacarādīhi vinā kāmāvacarādīhi",
  "tika-abh02t3:11_8": "ca taṇhāya dukkhanibbattakattā. Tacchaniyyānabhāvattāti dvidhāpi niyamena taccho",
  "tika-abh02t3:11_9": "niyyānabhāvo etassa, na micchāmaggassa viya viparītatāya, lokiyamaggassa viya vā",
  "tika-abh02t3:11_10": "anekantikatāya atacchoti tacchaniyyānabhāvo, maggo. Tassa bhāvo tacchaniyyānabhāvattaṁ,",
  "tika-abh02t3:11_11": "tasmā tacchaniyyānabhāvattā. Sabbattha dvidhāpi niyamena tacchāviparītabhūtabhāvo",
  "tika-abh02t3:11_12": "vuttoti āha “iti tacchāvipallāsā”tiādi.",
  "tika-abh02t3:12_0": "Sacca-saddassa sambhavantānaṁ atthānaṁ uddharaṇaṁ, sambhavante vā atthe vatvā adhippetatthassa",
  "tika-abh02t3:12_1": "uddharaṇaṁ atthuddhāro. Viratisacceti musāvādaviratiyaṁ. Na hi aññaviratīsu sacca-saddo",
  "tika-abh02t3:12_2": "niruḷhoti. “Idameva saccaṁ, moghamañña”nti gahitā diṭṭhi diṭṭhisaccaṁ. “Amosadhammaṁ",
  "tika-abh02t3:12_3": "nibbānaṁ, tadariyā saccato vidū”ti amosadhammattā nibbānaṁ paramatthasaccaṁ vuttaṁ.",
  "tika-abh02t3:12_4": "Tassa pana taṁsampāpakassa ca maggassa pajānanā paṭivedho avivādakāraṇanti dvayampi",
  "tika-abh02t3:12_5": "“ekañhi saccaṁ na dutiyamatthi, yasmiṁ pajā no vivade pajāna”nti missā gāthāya saccanti vuttaṁ.",
  "tika-abh02t3:13_0": "Netaṁ dukkhaṁ ariyasaccanti āgaccheyya, netaṁ ṭhānaṁ vijjatīti etena jātiādīnaṁ dukkhaariyasaccabhāve",
  "tika-abh02t3:13_1": "aviparītataṁ dasseti, aññaṁ dukkhaṁ ariyasaccanti āgaccheyya, netaṁ ṭhānaṁ vijjatīti",
  "tika-abh02t3:13_2": "iminā dukkhaariyasaccabhāvassa jātiādīsu niyatataṁ. Sacepi kathañci koci evaṁcitto",
  "tika-abh02t3:13_3": "āgaccheyya, paññāpane pana sahadhammena paññāpane attano vādassa ca paññāpane samattho",
  "tika-abh02t3:13_4": "natthīti dassetuṁ “ahametaṁ…pe… paññāpessāmīti āgaccheyya, netaṁ ṭhānaṁ vijjatī”ti",
  "tika-abh02t3:13_5": "vuttaṁ. Jātiādīnaṁ anaññathatā aññassa ca tathābhūtassa abhāvoyevettha ṭhānābhāvo.",
  "tika-abh02t3:13_6": "Sacepi koci āgaccheyya, āgacchatu, ṭhānaṁ pana natthīti ayamettha suttattho. Esa",
  "tika-abh02t3:13_7": "nayo dutiyasuttepi. Tattha pana sampattatā paccakkhatā ca paṭhamatā, taṁnimittatā",
  "tika-abh02t3:13_8": "dutiyatā, tadupasamatā tatiyatā, taṁsampāpakatā catutthatāti daṭṭhabbā.",
  "tika-abh02t3:14_0": "Nibbutikāmena parijānanādīhi aññaṁ kiñci kiccaṁ kātabbaṁ natthi, dhammañāṇakiccaṁ",
  "tika-abh02t3:14_1": "vā ito aññaṁ natthi, pariññeyyādīni ca etapparamānevāti cattāreva vuttāni. Taṇhāya",
  "tika-abh02t3:14_2": "ādīnavadassāvīnaṁ vasena “taṇhāvatthuādīnaṁ etaṁparamatāyā”ti vuttaṁ. Tathā ālaye",
  "tika-abh02t3:14_3": "pañcakāmaguṇasaṅkhāte, sakalavatthukāmasaṅkhāte, bhavattayasaṅkhāte vā dukkhe dosadassāvīnaṁ",
  "tika-abh02t3:14_4": "vasena “ālayādīnaṁ etaṁparamatāyā”ti vuttaṁ.",
  "tika-abh02t3:15": "Sahetukena dukkhenāti etena dukkhassa abbocchinnatādassanena atisaṁvegavatthutaṁ dasseti.",
  "tika-abh02t3:16_0": "Na paṭivedhañāṇaṁ viya sakideva bujjhati, atha kho anu anu bujjhanato anubodho, anussavākāraparivitakkadiṭṭhinijjhānakkhantianugato",
  "tika-abh02t3:16_1": "vā bodho anubodho. Na hi so paccakkhato bujjhati, anussavādivasena pana kappetvā",
  "tika-abh02t3:16_2": "gaṇhātīti. Kiccatoti parijānanādito. Taṁkiccakaraṇeneva hi tāni tassa pākaṭāni. Vivaṭṭānupassanāya",
  "tika-abh02t3:16_3": "hi saṅkhārehi patilīyamānamānasassa uppajjamānaṁ maggañāṇaṁ visaṅkhāraṁ dukkhanissaraṇaṁ",
  "tika-abh02t3:16_4": "ārammaṇaṁ katvā dukkhaṁ paricchindati, dukkhagatañca taṇhaṁ pajahati, nirodhañca",
  "tika-abh02t3:16_5": "phusati ādicco viya pabhāya, sammāsaṅkappādīhi saha uppannaṁ taṁ maggaṁ bhāveti,",
  "tika-abh02t3:16_6": "na ca saṅkhāre amuñcitvā pavattamānena ñāṇena etaṁ sabbaṁ sakkā kātuṁ nimittapavattehi",
  "tika-abh02t3:16_7": "avuṭṭhitattā, tasmā etāni kiccāni karontaṁ taṁ ñāṇaṁ dukkhādīni vibhāveti tattha",
  "tika-abh02t3:16_8": "sammohanivattanenāti “cattāripi saccāni passatī”ti vuttaṁ.",
  "tika-abh02t3:17_0": "Dukkhasamudayampi so passatīti kālantaradassanaṁ sandhāya vuttanti ce? Na, “yo nu",
  "tika-abh02t3:17_1": "kho, āvuso, dukkhaṁ passati, dukkhasamudayampi so passatī”tiādinā ekadassino aññattayadassitāvicāraṇāya",
  "tika-abh02t3:17_2": "tassā sādhanatthaṁ gavaṁpatittherena imassa suttassa āharitattā paccekañca saccesu",
  "tika-abh02t3:17_3": "dissamānesu aññattayadassanassa yojitattā. Aññathā anupubbābhisamaye purimadiṭṭhassa",
  "tika-abh02t3:17_4": "pacchā adassanato samudayādidassino dukkhādidassanatā na yojetabbā siyāti. Suddhasaṅkhārapuñjamattadassanato",
  "tika-abh02t3:17_5": "sakkāyadiṭṭhipariyuṭṭhānaṁ nivāreti. “Lokasamudayaṁ kho, kaccāna, yathābhūtaṁ sammappaññāya",
  "tika-abh02t3:17_6": "passato yā loke natthitā, sā na hotī”ti vacanato samudayadassanaṁ hetuphalappabandhāvicchedadassanavasena",
  "tika-abh02t3:17_7": "ucchedadiṭṭhipariyuṭṭhānaṁ nivatteti. “Lokanirodhaṁ kho…pe… passato yā loke atthitā,",
  "tika-abh02t3:17_8": "sā na hotī”ti vacanato nirodhadassanaṁ hetunirodhā phalanirodhadassanavasena sassatadiṭṭhipariyuṭṭhānaṁ",
  "tika-abh02t3:17_9": "nivāreti. Attakārassa paccakkhadassanato maggadassanena “natthi attakāre, natthi",
  "tika-abh02t3:17_10": "parakāre, natthi purisakāre”tiādikaṁ akiriyadiṭṭhipariyuṭṭhānaṁ pajahati. “Natthi",
  "tika-abh02t3:17_11": "hetu, natthi paccayo sattānaṁ saṁkilesāya, ahetū appaccayā sattā saṁkilissanti. Natthi",
  "tika-abh02t3:17_12": "hetu…pe… visuddhiyā, ahetū appaccayā sattā visujjhantī”tiādikā ahetukadiṭṭhi ca idha",
  "tika-abh02t3:17_13": "akiriyadiṭṭhiggahaṇena gahitāti daṭṭhabbā. Sāpi hi visuddhimaggadassanena pahīyatīti.",
  "tika-abh02t3:18_0": "Dukkhañāṇaṁ samudayaphalassa dukkhassa adhuvādibhāvaṁ passatīti phale vippaṭipattiṁ",
  "tika-abh02t3:18_1": "nivatteti. “Issaro lokaṁ pavatteti nivatteti cā”ti issarakāraṇino vadanti, padhānato",
  "tika-abh02t3:18_2": "āvi bhavati, tattheva ca patilīyatīti padhānakāraṇino. “Kālavaseneva pavattati nivattati",
  "tika-abh02t3:18_3": "cā”ti kālavādino. “Sabhāveneva sambhoti vibhoti cā”ti sabhāvavādino. Ādi-saddena",
  "tika-abh02t3:18_4": "aṇūhi loko pavattati, sabbaṁ pubbekatahetūti evamādi akāraṇapariggaho daṭṭhabbo.",
  "tika-abh02t3:18_5": "Rāmudakāḷārādīnaṁ viya arūpaloke, nigaṇṭhādīnaṁ viya lokathupikāya apavaggo mokkhoti",
  "tika-abh02t3:18_6": "gahaṇaṁ. Ādi-saddena padhānassa appavatti, guṇaviyuttassa attano sakattani avaṭṭhānaṁ,",
  "tika-abh02t3:18_7": "brahmunā salokatā, diṭṭhadhammanibbānavādāti evamādiggahaṇañca daṭṭhabbaṁ. Ettha",
  "tika-abh02t3:18_8": "guṇaviyuttassāti buddhisukhadukkhaicchādosapayattadhammādhammasaṅkhārehi navahi attaguṇehi",
  "tika-abh02t3:18_9": "vippayuttassāti kaṇādabhakkhavādo. Indriyatappanaputtamukhadassanādīhi vinā apavaggo",
  "tika-abh02t3:18_10": "natthīti gahetvā tathāpavattanaṁ kāmasukhallikānuyogo.",
  "tika-abh02t3:19_0": "Ajjhattikabāhiresu dvādasasu āyatanesu kāmabhavavibhavataṇhāvasena dvādasa tikā chattiṁsa",
  "tika-abh02t3:19_1": "taṇhāvicaritāni. Khuddakavatthuvibhaṅge vā āgatanayena kālavibhāgaṁ anāmasitvā vuttāni.",
  "tika-abh02t3:19_2": "Vīmaṁsiddhipādādayo bodhipakkhiyā kiccanānattena vuttā, atthato ekattā sammādiṭṭhimukhena",
  "tika-abh02t3:19_3": "tattha antogadhā. Tayo nekkhammavitakkādayoti lokiyakkhaṇe alobhamettākaruṇāsampayogavasena",
  "tika-abh02t3:19_4": "bhinnā maggakkhaṇe lobhabyāpādavihiṁsāsamucchedavasena tayoti ekopi vutto. Esa nayo",
  "tika-abh02t3:19_5": "sammāvācādīsu. Appicchatāsantuṭṭhitānaṁ pana bhāve sammāājīvasambhavato tena tesaṁ",
  "tika-abh02t3:19_6": "saṅgaho daṭṭhabbo. Bhavantarepi jīvitahetupi ariyehi avītikkamanīyattā ariyakantānaṁ",
  "tika-abh02t3:19_7": "sammāvācādisīlānaṁ gahaṇena yena saddhāhatthena tāni pariggahetabbāni, so saddhāhattho",
  "tika-abh02t3:19_8": "gahitoyeva hotīti tato anaññāni saddhindriyasaddhābalāni tattha antogadhāni honti.",
  "tika-abh02t3:19_9": "Tesaṁ atthitāyāti saddhindriyasaddhābalachandiddhipādānaṁ atthitāya sīlassa atthibhāvato",
  "tika-abh02t3:19_10": "tividhenapi sīlena te tayopi gahitāti tattha antogadhā. Cittasamādhīti cittiddhipādaṁ",
  "tika-abh02t3:19_11": "vadati. “Cittaṁ paññañca bhāvaya”nti hi cittamukhena samādhi vuttoti samādhimukhena",
  "tika-abh02t3:19_12": "cittampi vattabbataṁ arahati. Cittiddhipādabhāvanāya pana samādhipi adhimatto hotīti",
  "tika-abh02t3:19_13": "vīmaṁsiddhipādādivacanaṁ viya cittiddhipādavacanaṁ avatvā idha “cittasamādhī”ti vuttaṁ.",
  "tika-abh02t3:19_14": "“Pītimanassa kāyo passambhati, passaddhakāyo sukhaṁ vedeti, sukhino cittaṁ samādhiyatī”ti",
  "tika-abh02t3:19_15": "vacanato samādhiupakārā pītipassaddhiyo, tasmā samādhiggahaṇena gahitā, upekkhā pana",
  "tika-abh02t3:19_16": "samādhiupakārakato taṁsadisakiccato ca, tasmā sammāsamādhivasena etesaṁ antogadhatā daṭṭhabbā.",
  "tika-abh02t3:20_0": "Bhāro viya vighātakattā. Dubbhikkhamiva bādhakattā. “Nibbānaparamaṁ sukha”nti sukhabhāvato",
  "tika-abh02t3:20_1": "subhikkhamiva. Aniṭṭhabhāvato sāsaṅkasappaṭibhayato ca dukkhaṁ verīvisarukkhabhayaorimatīrūpamaṁ.",
  "tika-abh02t3:21_0": "Tathatthenāti tathasabhāvena, pariññeyyabhāvenāti attho. Etena ariyasaccadvayaṁ siyā",
  "tika-abh02t3:21_1": "dukkhaṁ, na ariyasaccaṁ, siyā ariyasaccaṁ, na dukkhanti imamatthaṁ dasseti. Ariyasacca-saddaparā",
  "tika-abh02t3:21_2": "hi dukkhādisaddā pariññeyyādibhāvaṁ vadanti. Teneva ariyasacca-saddānapekkhaṁ dukkha-saddaṁ",
  "tika-abh02t3:21_3": "sandhāya maggasampayuttasāmaññaphaladhammānaṁ ādipadasaṅgaho vutto, tadapekkhaṁ sandhāya",
  "tika-abh02t3:21_4": "catutthapadasaṅgaho. Samudayādīsu avasesakilesādayo samudayo, na ariyasaccaṁ, saṅkhāranirodho",
  "tika-abh02t3:21_5": "nirodhasamāpatti ca nirodho, na ariyasaccaṁ, ariyamaggato aññāni maggaṅgāni maggo,",
  "tika-abh02t3:21_6": "na ariyasaccanti iminā nayena yojanā kātabbā. Dukkhaṁ vedanīyampi santaṁ vedakarahitaṁ,",
  "tika-abh02t3:21_7": "kevalaṁ pana tasmiṁ attano paccayehi pavattamāne dukkhaṁ vedetīti vohāramattaṁ hoti. Evaṁ itaresupi.",
  "tika-abh02t3:22_0": "Kiriyāva vijjatīti samudayameva vadati, tassa vā dukkhapaccayabhāvaṁ. Maggo atthīti",
  "tika-abh02t3:22_1": "vattabbe “maggamatthī”ti okārassa abhāvo katoti daṭṭhabbo. Gamakoti gantā. Sāsavatā",
  "tika-abh02t3:22_2": "asubhatāti katvā nirodhamaggā subhā eva. Dukkhādīnaṁ pariyāyena samudayādibhāvo ca",
  "tika-abh02t3:22_3": "atthi, na pana nirodhabhāvo, nirodhassa vā dukkhādibhāvoti na aññamaññasamaṅgitāti",
  "tika-abh02t3:22_4": "āha “nirodhasuññāni vā”tiādi. Samudaye dukkhassābhāvatoti ponobbhavikāya taṇhāya",
  "tika-abh02t3:22_5": "punabbhavassa abhāvato. Yathā vā pakativādīnaṁ vikārāvibhāvato pubbe paṭippalīnā",
  "tika-abh02t3:22_6": "ca pakatibhāveneva tiṭṭhanti, na evaṁ samudayasampayuttampi dukkhaṁ samudayabhāvena",
  "tika-abh02t3:22_7": "tiṭṭhatīti āha “samudaye dukkhassābhāvato”ti. Yathā avibhattehi vikārehi mahantā",
  "tika-abh02t3:22_8": "visesindriyabhūtavisesehi pakatibhāveneva ṭhitehi pakati sagabbhā pakativādīnaṁ,",
  "tika-abh02t3:22_9": "evaṁ na phalena sagabbho hetūti attho. Dukkhasamudayānaṁ nirodhamaggānañca asamavāyāti",
  "tika-abh02t3:22_10": "etaṁ vivaranto āha “na hetusamavetaṁ hetuphala”ntiādi. Tattha idha tantūsu paṭo,",
  "tika-abh02t3:22_11": "kapālesu ghaṭo, biraṇesu kaṭo, dvīsu aṇūsu dviaṇukantiādinā idha buddhivohārajanako",
  "tika-abh02t3:22_12": "avisuṁ siddhānaṁ sambandho samavāyo, tena samavāyena kāraṇesu dvīsu aṇūsu dviaṇukaṁ",
  "tika-abh02t3:22_13": "phalaṁ samavetaṁ ekībhūtamiva sambandhaṁ, tīsu aṇūsu tiaṇukanti evaṁ mahāpathavimahāudakamahāaggimahāvātakkhandhapariyantaṁ",
  "tika-abh02t3:22_14": "phalaṁ attano kāraṇesu samavetanti samavāyavādino vadanti. Evaṁ pana vadantehi aparimāṇesu",
  "tika-abh02t3:22_15": "kāraṇesu mahāparimāṇaṁ ekaṁ phalaṁ samavetaṁ attano antogadhehi kāraṇehi sagabbhaṁ",
  "tika-abh02t3:22_16": "asuññanti vuttaṁ hoti, evamidha samavāyābhāvā phale hetu natthīti hetusuññaṁ phalanti attho.",
  "tika-abh02t3:23_0": "Pavattibhāvatoti saṁsārassa pavattibhāvato. Catuāhārabhedatoti iminā cattāro āhārabhede",
  "tika-abh02t3:23_1": "tehi bhinne tappaccayadhammabhede ca saṅgaṇhāti. Rūpābhinandanādibhedo rūpādikhandhavasena,",
  "tika-abh02t3:23_2": "ārammaṇavasena vā. Upādānehi upādīyatīti upādi, upādānakkhandhapañcakaṁ. Nibbānañca",
  "tika-abh02t3:23_3": "taṁnissaraṇabhūtaṁ tassa vūpasamo taṁsantīti katvā tassa yāva pacchimaṁ cittaṁ, tāva",
  "tika-abh02t3:23_4": "sesataṁ, tato parañca anavasesataṁ upādāya “saupādisesanibbānadhātu anupādisesanibbānadhātū”ti",
  "tika-abh02t3:23_5": "dvidhā voharīyatīti. “Sammādiṭṭhi sammāsaṅkappo vipassanā, itare samatho”ti vadanti.",
  "tika-abh02t3:23_6": "Sīlampi hi samathassa upakārakattā samathaggahaṇena gayhatīti tesaṁ adhippāyo. Atha",
  "tika-abh02t3:23_7": "vā yānadvayavasena laddho maggo samatho vipassanāti āgamanavasena vuttoti daṭṭhabbo.",
  "tika-abh02t3:23_8": "Sappadesattāti sīlakkhandhādīnaṁ ekadesattāti attho. Sīlakkhandhādayo hi sabbalokiyalokuttarasīlādisaṅgāhakā,",
  "tika-abh02t3:23_9": "ariyamaggo lokuttaroyevāti tadekadeso hoti.",
  "tika-abh02t3:24_0": "Onatasahāyo viya vāyāmo paggahakiccasāmaññato. Aṁsakūṭaṁ datvā ṭhitasahāyo viya sati",
  "tika-abh02t3:24_1": "apilāpanavasena niccalabhāvakaraṇasāmaññato. Sajātitoti savitakkasavicārādibhedesu",
  "tika-abh02t3:24_2": "samānāya samādhijātiyāti attho. Kiriyatoti samādhianurūpakiriyato. Tato eva hi “cattāro",
  "tika-abh02t3:24_3": "satipaṭṭhānā samādhinimittā, cattāro sammappadhānā samādhiparikkhārā”ti sativāyāmānaṁ",
  "tika-abh02t3:24_4": "samādhissa nimittaparikkhārabhāvo vuttoti.",
  "tika-abh02t3:25_0": "Ākoṭentena viyāti “aniccaṁ anicca”ntiādinā paññāsadisena kiccena samantato ākoṭentena",
  "tika-abh02t3:25_1": "viya “aniccaṁ khayaṭṭhena, dukkhaṁ bhayaṭṭhenā”tiādinā parivattantena viya ca ādāya",
  "tika-abh02t3:25_2": "ūhitvā dinnameva paññā paṭivijjhati. Dvinnaṁ samānakālattepi paccayabhāvena saṅkappassa",
  "tika-abh02t3:25_3": "purimakālassa viya niddeso kato. Sajātitoti “dukkhe ñāṇa”ntiādīsu samānāya paññājātiyā.",
  "tika-abh02t3:25_4": "Kiriyatoti ettha paññāsadisakiccaṁ kiriyāti vuttaṁ, pubbe pana samādhiupakārakaṁ",
  "tika-abh02t3:25_5": "tadanurūpaṁ kiccanti ayamettha viseso. “Sabbaṁ, bhikkhave, abhiññeyya”nti vacanato",
  "tika-abh02t3:25_6": "cattāripi abhimukhaṁ paccakkhato ñātabbāni, abhivisiṭṭhena vā ñāṇena ñātabbānīti abhiññeyyāni.",
  "tika-abh02t3:26_0": "Durabhisambhavataranti abhisambhavituṁ sādhetuṁ asakkuṇeyyataraṁ, sattivighātena",
  "tika-abh02t3:26_1": "duradhigamanti attho. Bādhakapabhavasantiniyyānalakkhaṇehi vavatthānaṁ salakkhaṇavavatthānaṁ.",
  "tika-abh02t3:26_2": "Duravagāhatthena gambhīrattāti oḷārikā dukkhasamudayā. Tiracchānagatānampi hi dukkhaṁ",
  "tika-abh02t3:26_3": "āhārādīsu ca abhilāso pākaṭo, pīḷanādiāyūhanādivasena pana “idaṁ dukkhaṁ, idamassa",
  "tika-abh02t3:26_4": "kāraṇa”nti yāthāvato ogāhituṁ asakkuṇeyyattā gambhīrā, saṇhasukhumadhammattā nirodhamaggā",
  "tika-abh02t3:26_5": "sabhāvato eva gambhīrattā duravagāhā, teneva uppanne magge natthi nirodhamaggānaṁ",
  "tika-abh02t3:26_6": "yāthāvato anavagāhoti. Nibbānampi maggena adhigantabbattā tassa phalanti apadissatīti",
  "tika-abh02t3:26_7": "āha “phalāpadesato”ti. Vuttañhi “dukkhanirodhe ñāṇaṁ atthapaṭisambhidā”ti. Maggopi",
  "tika-abh02t3:26_8": "nirodhassa sampāpakabhāvato hetūti apadissatīti āha “hetuapadesato”ti. Vuttampi cetaṁ",
  "tika-abh02t3:26_9": "“dukkhanirodhagāminiyā paṭipadāya ñāṇaṁ dhammapaṭisambhidā”ti. Iti vijaññāti iti-saddena",
  "tika-abh02t3:26_10": "vijānanakkamaṁ dasseti. Evaṁ pakārehīti evaṁ-saddena vijānanakāraṇabhūte naye.",
  "tika-abh02t3:27": "Uddesavaṇṇanā niṭṭhitā.",
  "tika-abh02t3:28": "1. Dukkhasaccaniddeso",
  "tika-abh02t3:29": "Jātiniddesavaṇṇanā",
  "tika-abh02t3:30_0": "190.Tattha…pe… ayaṁ mātikāti niddesavāraādimhi vutte jātiādiniddese tesaṁ jātiādīnaṁ",
  "tika-abh02t3:30_1": "niddesavasena dukkhassa ariyasaccassa kathanatthāya, tesu vā jātiādīsu tesañca dukkhaṭṭhe",
  "tika-abh02t3:30_2": "veditabbe jātiādīnaṁ niddesavasena dukkhassa ariyasaccassa kathanatthāya dukkhadukkhantiādikā",
  "tika-abh02t3:30_3": "dukkhamātikā veditabbāti attho. Atha vā tatthāti tasmiṁ niddesavāre. “Jātipi dukkhā…pe…",
  "tika-abh02t3:30_4": "saṁkhittena pañcupādānakkhandhā dukkhā”ti ayaṁ dukkhassa ariyasaccassa kathanatthāya",
  "tika-abh02t3:30_5": "mātikāti yathādassitassa jātiādiniddesassa mātikābhāvaṁ dīpeti. Taṁ dīpetvā puna",
  "tika-abh02t3:30_6": "yasmiṁ padadvaye ṭhatvā dukkhaṁ ariyasaccaṁ kathetabbaṁ, tassa niddhāraṇatthaṁ sabbaṁ",
  "tika-abh02t3:30_7": "dukkhaṁ saṅkaḍḍhento āha “idañhi dukkhaṁ nāmā”tiādi.",
  "tika-abh02t3:31_0": "Sabhāvatoti dukkhavedayitasabhāvato. Nāmatoti teneva sabhāvena laddhanāmato. Tena",
  "tika-abh02t3:31_1": "na aññena pariyāyena idaṁ dukkhaṁ nāma, atha kho dukkhattāyevāti sabhāvena nāmaṁ",
  "tika-abh02t3:31_2": "viseseti. Atha vā nāmatoti udayabbayavantatāya laddhanāmato. Yathā aññe udayabbayavanto",
  "tika-abh02t3:31_3": "dhammā na sabhāvato dukkhā, na evaṁ idaṁ, atha kho sabhāvato dukkhā, bhūtamevedaṁ",
  "tika-abh02t3:31_4": "dukkhanti purimena dukkha-saddena pacchimaṁ viseseti. Vipariṇāmavantatāya sukhaṁ",
  "tika-abh02t3:31_5": "aniṭṭhameva hotīti dukkhaṁ nāma jātaṁ. Tenevāha “dukkhuppattihetuto”ti. Kaṇṇasūlādīhi",
  "tika-abh02t3:31_6": "abhibhūtassa nitthunanādīhi dukkhābhibhūtatāya viññāyamānāyapi kiṁ tava rujjatīti",
  "tika-abh02t3:31_7": "pucchitvāva kaṇṇasūlādidukkhaṁ jānitabbaṁ hotīti paṭicchannadukkhatā tassa vuttā.",
  "tika-abh02t3:31_8": "Upakkamassa ca pākaṭabhāvatoti kāraṇāvasena dukkhavisesassa pākaṭabhāvaṁ dasseti.",
  "tika-abh02t3:32_0": "Sabhāvaṁ muñcitvā pakārantarena dukkhanti vuccamānaṁ pariyāyadukkhaṁ. Kathetabbattā",
  "tika-abh02t3:32_1": "paṭiññātaṁ yathā kathetabbaṁ, taṁpakāradassanatthaṁ “ariyasaccañca nāmeta”ntiādimāha.",
  "tika-abh02t3:32_2": "Saṅkhepo sāmaññaṁ, sāmaññañca visese antokaritvā pavattatīti tattha ubhayathāpi kathetuṁ",
  "tika-abh02t3:32_3": "vaṭṭati. Vitthāro pana viseso jātiādiko, viseso ca visesantaranivattakoti jātiādīsu",
  "tika-abh02t3:32_4": "jarādīnaṁ saṅkhipanaṁ na sakkā kātunti tattha vitthāreneva kathetabbaṁ.",
  "tika-abh02t3:33_0": "191. “Aparassa aparassā”ti dīpanaṁ aparatthadīpanaṁ. Sāmiatthepi hi aparattha-saddo",
  "tika-abh02t3:33_1": "sijjhatīti. Tesaṁ tesanti vā sāmivasena vuttaṁ atthaṁ bhummavasena vattukāmatāya",
  "tika-abh02t3:33_2": "āha “aparatthadīpana”nti, aparasmiṁ aparasmiṁ dīpananti attho. Aparassa aparassa",
  "tika-abh02t3:33_3": "vā jātisaṅkhātassa atthassa dīpanaṁ aparatthadīpanaṁ. Pañcagativasena ekekāyapi gatiyā",
  "tika-abh02t3:33_4": "khattiyādibhummadevādihatthiādijātivasena cāti gatijātivasena.",
  "tika-abh02t3:34_0": "Tiṇākāro tiṇajāti, so ca upādāpaññattīti “paññattiya”nti āha. Tadupādāyāti taṁ paṭhamaṁ",
  "tika-abh02t3:34_1": "viññāṇaṁ upādāya ayaṁ jāti, nāssa kutoci niggamanaṁ upādāya. Yasmā ca evaṁ, tasmā",
  "tika-abh02t3:34_2": "sāvassa jāti paṭhamaviññāṇasaṅkhātāti attho. Atha vā tadupādāya sajātoti vuccatīti",
  "tika-abh02t3:34_3": "sāvassa jāti paṭhamaviññāṇasaṅkhātāti attho. Viññāṇamukhena ca pañcapi khandhā vuttā",
  "tika-abh02t3:34_4": "hontīti “paṭisandhiya”nti āha. Ariyabhāvakaraṇattā ariyasīlanti pātimokkhasaṁvaro",
  "tika-abh02t3:34_5": "vuccati. Jātiādīnipi lakkhaṇāni dhammānaṁ ākāravikārāti katvā sahuppādakā sahavikārakāti",
  "tika-abh02t3:34_6": "vuttā. Jāyanaṭṭhenātiādi āyatanavasena yonivasena ca dvīhi dvīhi padehi sabbasatte",
  "tika-abh02t3:34_7": "pariyādiyitvā jātiṁ dassetuṁ vuttaṁ. Purimanaye pana ekekeneva padena sabbasatte",
  "tika-abh02t3:34_8": "pariyādiyitvā jāti dassitāti ayaṁ viseso. Keci pana “purimanaye kattuniddeso, pacchimanaye",
  "tika-abh02t3:34_9": "bhāvaniddeso kato”ti vadanti, “tesaṁ tesaṁ sattānaṁ jātī”ti pana kattari sāminiddesassa",
  "tika-abh02t3:34_10": "katattā ubhayatthāpi bhāvaniddesova yutto. Sampuṇṇā jāti sañjāti. Pākaṭā nibbatti",
  "tika-abh02t3:34_11": "abhinibbatti. “Tesaṁ tesaṁ sattānaṁ…pe… abhinibbattī”ti sattavasena pavattattā sammutikathā.",
  "tika-abh02t3:35_0": "Tatra tatrāti ekacatuvokārabhavesu dvinnaṁ dvinnaṁ, sese rūpadhātuyaṁ paṭisandhikkhaṇe",
  "tika-abh02t3:35_1": "uppajjamānānaṁ pañcannaṁ, kāmadhātuyaṁ vikalāvikalindriyānaṁ vasena sattannaṁ navannaṁ",
  "tika-abh02t3:35_2": "dasannaṁ puna dasannaṁ ekādasannañca āyatanānaṁ vasena saṅgaho veditabbo. Ekabhavapariyāpannassa",
  "tika-abh02t3:35_3": "khandhasantānassa paṭhamābhinibbattibhūtā paṭisandhikkhandhāti āha “paṭhamābhinibbattilakkhaṇā”ti.",
  "tika-abh02t3:35_4": "Tameva santānaṁ niyyātentaṁ viya “handa gaṇhathā”ti paṭicchāpentaṁ viya pavattatīti",
  "tika-abh02t3:35_5": "niyyātanarasā. Santatiyā eva ummujjanaṁ hutvā gayhatīti ummujjanapaccupaṭṭhānā. Dukkharāsissa",
  "tika-abh02t3:35_6": "vicittatā dukkhavicittatā, dukkhavisesā vā tadavayavā, taṁ paccupaṭṭhāpeti phalatīti",
  "tika-abh02t3:35_7": "dukkhavicittatāpaccupaṭṭhānā.",
  "tika-abh02t3:36": "Pariyāyanippariyāyadukkhesu yaṁ dukkhaṁ jāti hoti, taṁ dukkhabhāvoyeva tassā dukkhaṭṭho. Yadi akkhānena pāpuṇitabbaṁ siyā, bhagavā ācikkheyya. Bhagavatāpi –",
  "tika-abh02t3:37_0": "“Taṁ kiṁ maññatha, bhikkhave, katamo nu kho mahantataro? Yo cāyaṁ mayā paritto pāṇimatto",
  "tika-abh02t3:37_1": "pāsāṇo gahito, yo ca himavā pabbatarājāti. Appama…pe… gahito, himavantaṁ pabbatarājānaṁ",
  "tika-abh02t3:37_2": "upanidhāya saṅkhampi na upeti, kalabhāgampi na upeti, upanidhampi na upeti. Evameva",
  "tika-abh02t3:37_3": "kho, bhikkhave, yaṁ so puriso tīhi sattisatehi haññamāno tatonidānaṁ dukkhaṁ domanassaṁ",
  "tika-abh02t3:37_4": "paṭisaṁvedeti, taṁ nerayikassa dukkhassa upanidhāya saṅkhampi…pe… upanidhampi na upetī”ti –",
  "tika-abh02t3:38_0": "Upamāvasena pakāsitaṁ āpāyikadukkhaṁ. Sukhuppattikāraṇāni sucīni uppalādīnīti katvā",
  "tika-abh02t3:38_1": "tattha nibbattinivāraṇena jātiyā dukkhavatthubhāvaṁ dasseti “atha kho”tiādinā. Dukkhuppattikāraṇe",
  "tika-abh02t3:38_2": "nibbattanena gabbhapariharaṇūpakkamena vinā mātukucchisambhavameva dukkhaṁ gabbhokkantimūlakaṁ",
  "tika-abh02t3:38_3": "aññānapekkhattā, upakkamanibbattaṁ pana pariharaṇamūlakaṁ okkantimattānapekkhattā. Ayametesaṁ viseso.",
  "tika-abh02t3:39_0": "Attano abhimukhaṁ kaḍḍhanaṁ ākaḍḍhanaṁ, parito sabbatobhāgena kaḍḍhanaṁ parikaḍḍhanaṁ.",
  "tika-abh02t3:39_1": "Adho dhunanaṁ odhunanaṁ, tiriyaṁ, sabbato vā dhunanaṁ nidhunanaṁ. Tacchetvā khārapakkhipanaṁ khārāpaṭicchakaṁ.",
  "tika-abh02t3:40": "Sakalasarīranhāpanaṁ nhāpanaṁ, ekadesadhovanaṁ dhovanaṁ, sūriyābhimukhapavattanena ātāpanaṁ, pañcaggitāpena paritāpanaṁ daṭṭhabbaṁ. Sabboyeva vā tāpo dvidhāpi vutto.",
  "tika-abh02t3:41_0": "Kuhiṁ nu patiṭṭhaṁ labhetha, jātiyā vinā na tassa dukkhassa patiṭṭhānaṁ atthīti attho,",
  "tika-abh02t3:41_1": "jātiyā vā vinā so satto kuhiṁ nu patiṭṭhaṁ, kattha nu patiṭṭhanto taṁ dukkhaṁ labhethāti",
  "tika-abh02t3:41_2": "attho. Tattha tiracchānesu kathaṁ dukkhaṁ bhaveyya tahiṁ tiracchānesu jātiṁ vinā.",
  "tika-abh02t3:41_3": "Na cassāti na ce assa. Nanu nevatthīti sambandho kātabbo, nanu āhāti vā. Yadatoti",
  "tika-abh02t3:41_4": "yasmā nevatthi, tasmā āhāti attho.",
  "tika-abh02t3:42": "Jarāniddesavaṇṇanā",
  "tika-abh02t3:43": "192. Jīraṇameva jīraṇatā, jīraṇassa vā ākāro tā-saddena vutto.",
  "tika-abh02t3:44": "Yathāpure asallakkhenteti gāravakaraṇaupaṭṭhānādīni asallakkhente taṁnimittaṁ domanassaṁ uppajjatīti attho.",
  "tika-abh02t3:45_0": "Satādīnanti satisutavīriyapaññādīnaṁ vippavāsanimittaṁ attanā apasādetabbehipi attano",
  "tika-abh02t3:45_1": "puttadārehi apasādanīyato. Avasavattaṅgapaccaṅgatāya suciasuciādivicāraṇavirahena",
  "tika-abh02t3:45_2": "ca bālakumārakakālo viya jiṇṇakālo hotīti āha “bhiyyo bālattappattiyā”ti.",
  "tika-abh02t3:46": "Maraṇaniddesavaṇṇanā",
  "tika-abh02t3:47_0": "193. “Kālassa antakassa kiriyā”ti yā loke vuccati, sā cuti, maraṇanti attho. Cavanakāloyeva",
  "tika-abh02t3:47_1": "vā anatikkamanīyattā visesena kāloti vutto, tassa kiriyā cutikkhandhānaṁ bhedappattiyeva.",
  "tika-abh02t3:47_2": "Maccu maraṇanti etthāpi samāsaṁ akatvā yo maccu vuccati bhedo, yañca maraṇaṁ pāṇacāgo,",
  "tika-abh02t3:47_3": "idaṁ vuccati maraṇanti visuṁ sambandho na na yujjati.",
  "tika-abh02t3:48_0": "Yassa khandhabhedassa pavattattā “tisso mato, phusso mato”ti vohāro hoti, so khandhappabandhassa",
  "tika-abh02t3:48_1": "anupacchinnatāya “sammutimaraṇa”nti vutto, pabandhasamucchedo ca “samucchedamaraṇa”nti.",
  "tika-abh02t3:48_2": "Maraṇampi dukkhanti imasmiṁ panatthe dukkhasaccakathā vaṭṭakathāti katvā “sammutimaraṇaṁ",
  "tika-abh02t3:48_3": "adhippeta”nti āha. Tasseva nāmanti tabbhāvato tadekadesabhāvato ca maraṇa-saddabahutte",
  "tika-abh02t3:48_4": "asammohatthaṁ vuttaṁ. Cutilakkhaṇanti “cavanatā”ti nidassitacavanalakkhaṇameva vadati.",
  "tika-abh02t3:48_5": "Sampattibhavakhandhehi viyojetīti viyogarasaṁ, viyogakiriyābhūtatāya vā “viyogarasa”nti",
  "tika-abh02t3:48_6": "vuttaṁ. Sattassa purimabhavato vippavāso hutvā upaṭṭhātīti vippavāsapaccupaṭṭhānaṁ.",
  "tika-abh02t3:49": "Maraṇantikāti maraṇassa āsannā. Yadi maraṇaṁ na bhavissati, yathāvuttaṁ kāyikaṁ cetasikañca dukkhaṁ na bhavissatīti āha “dvinnampi dukkhānaṁ vatthubhāvenā”ti.",
  "tika-abh02t3:50_0": "Pāpakammādinimittanti pāpakammanimittaṁ pāpagatinimittañcāti attho, kammampi vā ettha",
  "tika-abh02t3:50_1": "“nimitta”nti vuttaṁ upapattinimittabhāvena upaṭṭhānato. Tadupaṭṭhānepi hi “akataṁ",
  "tika-abh02t3:50_2": "vata me kalyāṇa”ntiādinā anappakaṁ domanassaṁ uppajjatīti. Bhaddassāti kalyāṇakammassāti",
  "tika-abh02t3:50_3": "attho. Avisesatoti “sabbesa”nti etena yojetabbaṁ. Sabbesanti ca yesaṁ kāyikaṁ dukkhaṁ",
  "tika-abh02t3:50_4": "uppajjati, teyeva sabbe gahitā “vitujjamānamammāna”nti visesitattā. Sandhīnaṁ bandhanāni",
  "tika-abh02t3:50_5": "sandhibandhanāni, tesaṁ chedanena nibbattaṁ dukkhaṁ “sandhibandhanacchedana”nti vuttaṁ.",
  "tika-abh02t3:50_6": "Ādi-saddo vā kāraṇattho, sandhibandhanacchedanamūlakanti attho.",
  "tika-abh02t3:51": "Anayabyasanāpādanaṁ viyāti anayabyasanāpatti viyāti attho. Vāḷādīhi kate hi anayabyasanāpādane antogadhā anayabyasanāpatti ettha nidassananti.",
  "tika-abh02t3:52": "Sokaniddesavaṇṇanā",
  "tika-abh02t3:53_0": "194. Sukhakāraṇaṁ hitaṁ, tassa phalaṁ sukhaṁ. Ñātikkhayoti bhogādīhi ñātīnaṁ parihāni",
  "tika-abh02t3:53_1": "maraṇañca. Ayaṁ pana visesoti bhogabyasanādipadatthavisesaṁ rogabyasanādīsu samāsavisesañca",
  "tika-abh02t3:53_2": "sandhāyāha. Ñātibhogā paññattimattā tabbināsāvāti iminā adhippāyena aparinipphannataṁ",
  "tika-abh02t3:53_3": "sandhāya “anipphannānī”ti āha. Aparinipphannataṁyeva hi sandhāya visuddhimagge ca",
  "tika-abh02t3:53_4": "“dasa rūpāni anipphannānī”ti vuttaṁ. Rūpakaṇḍavaṇṇanāyañhi ni “aparinipphannānī”ti",
  "tika-abh02t3:53_5": "vuttāni. Khandhavibhaṅge ca nipphādetabbassa nirodhasamāpattiādikassa nipphannatā",
  "tika-abh02t3:53_6": "vuttāti asabhāvadhammassa ca nipphannatā, nibbānasseva anipphannatāti.",
  "tika-abh02t3:54_0": "Dhamma-saddo hetuatthoti āha “dukkhassa uppattihetunā”ti. Jhāmanti daḍḍhaṁ. Pubbe",
  "tika-abh02t3:54_1": "vuttalakkhaṇādikā domanassavedanā sokoti tassa puna lakkhaṇādayo na vattabbā siyuṁ,",
  "tika-abh02t3:54_2": "tathāpi domanassavisesattā sokassa ca visiṭṭhā lakkhaṇādayo vattabbāti “kiñcāpī”tiādimāha.",
  "tika-abh02t3:54_3": "Visārarahitaṁ anto eva saṅkucitaṁ cintanaṁ, sukkhanaṁ vā antonijjhānaṁ. Parinijjhāyanaṁ",
  "tika-abh02t3:54_4": "dahanaṁ. Ñātibyasanādianurūpaṁ socanaṁ anusocanaṁ, taṁ taṁ vā guṇaṁ dosañca anugantvā",
  "tika-abh02t3:54_5": "socanaṁ tappanaṁ anusocanaṁ.",
  "tika-abh02t3:55_0": "Javanakkhaṇeti manodvārajavanakkhaṇe. Tathā hi taṁ dassento “ettakā me”tiādimāha.",
  "tika-abh02t3:55_1": "Kāyaviññāṇādivīthiyampi pana javanakkhaṇe domanassassa paccayo hoti eva. Teneva “javanakkhaṇe",
  "tika-abh02t3:55_2": "cā”ti āha. Aññathā kāyikacetasikadukkhānaṁ kāyavatthukamanodvārappavattānameva paccayoti",
  "tika-abh02t3:55_3": "gaṇheyya tattha visesena kāyikacetasikasaddappavattito.",
  "tika-abh02t3:56": "Tujjatīti “tudatī”ti vattabbe byattayavasena vuttanti veditabbaṁ.",
  "tika-abh02t3:57": "Paridevaniddesavaṇṇanā",
  "tika-abh02t3:58_0": "195.Ādevanti etenāti ādevoti ādevana-saddaṁ katvā assuvimocanādivikāraṁ āpajjantānaṁ",
  "tika-abh02t3:58_1": "tabbikārāpattiyā so saddo karaṇabhāvena vuttoti. Vīhipalāpādayo viya tucchaṁ vacanaṁ",
  "tika-abh02t3:58_2": "palāpo. Guṇadose kitteti bodhetīti guṇadosakittanaraso lālappa-saddo. Atthānatthe",
  "tika-abh02t3:58_3": "hiriyitabbajane ca avicāretvā puggalassa sambhamabhāvo hutvā paridevana-saddo upaṭṭhātīti",
  "tika-abh02t3:58_4": "“sambhamapaccupaṭṭhāno”ti vutto, sokavatthuavighātena vā sambhamo, na uttāsasambhamo,",
  "tika-abh02t3:58_5": "so ca paridevana-saddena pākaṭo hotīti paridevo “sambhamapaccupaṭṭhāno”ti vutto.",
  "tika-abh02t3:59": "Sokābhibhūto paridevananimittaṁ muṭṭhipothanādīni karoti, paridevananimittameva ca ñātiabbhatthaṅgamanādīni cintetīti paridevassa dukkhadomanassānaṁ vatthubhāvo vutto.",
  "tika-abh02t3:60_0": "Bhiyyoti yena vinā na hoti, tato paridevasamuṭṭhāpakadomanassato, pubbe vuttadukkhato",
  "tika-abh02t3:60_1": "vā bhiyyo, kaṇṭhoṭṭhatāluādisosajatopi vā bhiyyoti aññañca kāyikaṁ cetasikaṁ taṁnidānadukkhaṁ saṅgaṇhāti.",
  "tika-abh02t3:61": "Dukkhadomanassaniddesavaṇṇanā",
  "tika-abh02t3:62_0": "196-7. Kāyikaṁ dukkhaṁ kāyikassa dukkhassa upanissayapaccayoti “dukkhitassa dukkhaṁ",
  "tika-abh02t3:62_1": "uppajjatī”ti vuttaṁ. Etena dukkhena abhibhūtattā nakkhattaṁ kīḷituṁ na labhāmīti",
  "tika-abh02t3:62_2": "balavadomanassaṁ uppajjatīti dukkhassa domanassavatthutā hoti.",
  "tika-abh02t3:63": "Attano pavattikkhaṇaṁ sandhāya “pīḷetī”ti vuttaṁ kāyikadukkhaṁ, tadupanissayato vā.",
  "tika-abh02t3:64_0": "Āvaṭṭantīti parivaṭṭanti. Vivaṭṭantīti pabbhāre khittatthambho viya ludhanti. Mūlacchinnarukkho",
  "tika-abh02t3:64_1": "viya chinnapapātaṁ papatanti, paridayhamānacittā purimadomanassupanissayavasena cintenti,",
  "tika-abh02t3:64_2": "vigate domanasse tathācintanaṁ natthīti.",
  "tika-abh02t3:65": "Upāyāsaniddesavaṇṇanā",
  "tika-abh02t3:66_0": "198. Sabbavisayappaṭipattinivāraṇavasena samantato sīdanaṁ saṁsīdanaṁ, uṭṭhetumpi",
  "tika-abh02t3:66_1": "asakkuṇeyyatākaraṇavasena atibalavaṁ, virūpaṁ vā sīdanaṁ visīdanaṁ. Aññaṁ visayaṁ",
  "tika-abh02t3:66_2": "agantvā ñātibyasanādīsu virūpo āsaṅgo tattheva avabandhatā byāsatti. Nitthunanakaraṇato",
  "tika-abh02t3:66_3": "nitthunanaraso. Visīdanaṁ visādo.",
  "tika-abh02t3:67_0": "Sayaṁ na dukkho dosattā saṅkhārakkhandhapariyāpannadhammantarattā vā. Ye pana domanassameva",
  "tika-abh02t3:67_1": "upāyāsoti vadeyyuṁ, te “upāyāso tīhi khandhehi ekenāyatanena ekāya dhātuyā sampayutto,",
  "tika-abh02t3:67_2": "ekena khandhena ekenāyatanena ekāya dhātuyā kehici sampayutto”ti imāya pāḷiyā paṭikkhipitabbā.",
  "tika-abh02t3:67_3": "Visādappattiyā sukhadukkhakāraṇaṁ agaṇayitvā dukkhaṭṭhānādīni karontānaṁ upāyāso",
  "tika-abh02t3:67_4": "kāyikadukkhassa vatthu hoti, visādanavaseneva ñātivināsādīni cintentānaṁ domanassassa.",
  "tika-abh02t3:67_5": "Attano pavattikkhaṇeyeva upāyāso domanassasampayogato cittaṁ paridahati, avipphārikatākaraṇavasena",
  "tika-abh02t3:67_6": "kāyaṁ visādeti, tadubhayakaraṇeneva tato paraṁ taṁnimittaṁ kāyikaṁ cetasikañca adhimattaṁ",
  "tika-abh02t3:67_7": "dukkhaṁ janayatīti dukkho vutto.",
  "tika-abh02t3:68": "Appiyasampayoganiddesavaṇṇanā",
  "tika-abh02t3:69_0": "199.Na appiyantīti na gamiyanti, na pavesīyantīti attho. Anatthanti byasanaṁ, dukkhaṁ",
  "tika-abh02t3:69_1": "vā. Ahitanti tassa hetuṁ. Dutiye atthavikappe atthaṁ na kāmentīti anatthakāmātiādi",
  "tika-abh02t3:69_2": "asamatthasamāsopi yojito. “Asūriyapassāni mukhānī”tiādīsu viya hi yena samāso, na",
  "tika-abh02t3:69_3": "tassāyaṁ paṭisedhako a-kāroti. Yasmiṁ kismiñci nibbhaye yogakkhema-saddo niruḷho",
  "tika-abh02t3:69_4": "dukkhayogato khemattā.",
  "tika-abh02t3:70_0": "Saṅgatiādīsu saṅkhāravasena yaṁ labbhati, taṁ gahetabbaṁ. Na hi saṅkhārānaṁ ṭhānanisajjādayo",
  "tika-abh02t3:70_1": "bhojanādikiccesu vā sahakaraṇaṁ vijjatīti pacchimadvayaṁ tadatthavasena labbhatīti",
  "tika-abh02t3:70_2": "na sakkā vattunti. Yaṁ labbhatīti vā yaṁ atthajātaṁ labbhatīti attho. Tena yathā",
  "tika-abh02t3:70_3": "labbhati saṅgatiādīsu attho, tathā yojetabbo. Puggalassa hi saṅgati gantvā saṅkhārehi",
  "tika-abh02t3:70_4": "saṁyogo hoti, āgatehi ca tehi, puggalassa ca attano ṭhānādīsu saṅkhārehi sahabhāvo",
  "tika-abh02t3:70_5": "hoti, sabbakiriyāsu ca missībhāvoti. Anatthabhāvo upaddavabhāvo.",
  "tika-abh02t3:71_0": "Aniṭṭhānaṁ āpāthagamanamattaṁ taṁgahaṇamattañca appiyasampayogo, na pana pathaviphassādayo",
  "tika-abh02t3:71_1": "viya appiyasampayogo nāma eko dhammo atthīti āha “so atthato eko dhammo nāma natthī”ti.",
  "tika-abh02t3:71_2": "Aniṭṭhāni kaṇṭakādīni amittā ca usuādīhi vijjhanādidukkhaṁ uppādenti.",
  "tika-abh02t3:72": "Idhāti imasmiṁ loke dukkhaṁ hotīti vā idha imasmiṁ dukkhasaccaniddese dukkho vuttoti vā yojetabbaṁ.",
  "tika-abh02t3:73": "Piyavippayoganiddesavaṇṇanā",
  "tika-abh02t3:74_0": "200.Minantīti nāḷiyādīsu dhaññaṁ viya anto pakkhipanti, na bahi karontīti attho.",
  "tika-abh02t3:74_1": "Amā-saddo sahabhāvadīpako. Ñāyanti vā ajjhattikāicceva. Ñātibyasanādiko hutvā upaṭṭhātīti",
  "tika-abh02t3:74_2": "byasanapaccupaṭṭhāno. Sokuppādaneneva sarīraṁ sosenti, kisaṁ karonti, akisampi nirojatākaraṇena",
  "tika-abh02t3:74_3": "milāpenti, tato ca kāyikaṁ dukkhaṁ uppajjatīti taduppādakatā vuttā.",
  "tika-abh02t3:75": "Sokasarasamappitāti etena cetasikadukkhaṁ dasseti, vitujjantīti etena kāyikaṁ dukkhaṁ.",
  "tika-abh02t3:76": "Icchāniddesavaṇṇanā",
  "tika-abh02t3:77_0": "201. Yasmiṁ kāle jātiyā na āgantabbaṁ, taṁ kālaṁ gahetvā āha “parinibbutesu ca vijjamānaṁ",
  "tika-abh02t3:77_1": "jātiyā anāgamana”nti. Yampīti yenapīti attho vutto. Yadāpi pana yaṁ-saddo “iccha”nti",
  "tika-abh02t3:77_2": "etaṁ apekkhati, tadāpi alābhavisiṭṭhā icchā vuttā hoti. Yadā “na labhatī”ti etaṁ",
  "tika-abh02t3:77_3": "apekkhati, tadā icchāvisiṭṭho alābho vutto hoti. So panatthato añño dhammo natthi,",
  "tika-abh02t3:77_4": "tathāpi alabbhaneyyaicchāva vuttā hoti. Apāpuṇitabbesu pavattattā eva “appattipaccupaṭṭhānā”ti",
  "tika-abh02t3:77_5": "vuttā. Yattha hi sā icchā pavattā, taṁ vatthuṁ apāpuṇantī hutvā gayhatīti.",
  "tika-abh02t3:78": "Chinnabhinnagaṇenāti nillajjena dhuttagaṇena, kappaṭikagaṇena vā.",
  "tika-abh02t3:79": "Vighātamayanti cittavighātamayaṁ domanassaṁ cittavighātato eva uppannaṁ ubbandhanajarātisārādikāyikaṁ dukkhañca. Icchitālābhanti alabbhaneyyaicchameva vadati.",
  "tika-abh02t3:80": "Upādānakkhandhaniddesavaṇṇanā",
  "tika-abh02t3:81_0": "202. Vitthiṇṇassa dukkhassa ettakanti dassanaṁ dukkhassa saṅkhepo, taṁ kātuṁ na sakkā",
  "tika-abh02t3:81_1": "vitthārassa anantattā. Dukkhavitthāragataṁ pana desanāvitthāraṁ pahāya yattha sabbo",
  "tika-abh02t3:81_2": "dukkhavitthāro samodhānaṁ gacchati, tattha desanāya vavatthānaṁ saṅkhepo, taṁ kātuṁ",
  "tika-abh02t3:81_3": "sakkā tādisassa vatthuno sabbhāvā.",
  "tika-abh02t3:82": "Desaṁ jānanto maggakkhāyikapuriso desako. Bhagavāpi dukkhassa desako. “Dukkhantadesakenā”ti vā pāṭho, dukkhantakkhāyikoti attho.",
  "tika-abh02t3:83_0": "Pāvakādayo yathā indhanādīni bādhenti, evaṁ bādhayamānā. Māraṇantikadukkhābhighātenāti",
  "tika-abh02t3:83_1": "iminā atipākaṭena jātijarādukkhavighātajasokādayo dasseti. Tatoti paridevato uddhaṁ.",
  "tika-abh02t3:83_2": "Kaṇṭha sosādi sandhi bandhacchedanādi janaka dhātukkhobha samāyogato kāyassa ābādhanadukkhaṁ",
  "tika-abh02t3:83_3": "dukkhaṁ. Yesu kesucīti tissassa vā phussassa vā upādānakkhandhesu sabbampi cakkhurogādidukkhaṁ",
  "tika-abh02t3:83_4": "sabbasattagataṁ evaṁpakāramevāti saṅkhipitvā dassentoti attho.",
  "tika-abh02t3:84": "Dukkhasaccaniddesavaṇṇanā niṭṭhitā.",
  "tika-abh02t3:85": "2. Samudayasaccaniddesavaṇṇanā",
  "tika-abh02t3:86_0": "203. Uttarapadalopaṁ katvā “punabbhavakaraṇaṁ punobbhavo”tiāha. “Manosamphasso”ti",
  "tika-abh02t3:86_1": "ettha mano viya ca purimapadassa okārantatā daṭṭhabbā. Atha vā sīlaṭṭhena ika-saddena",
  "tika-abh02t3:86_2": "gamiyatthattā kiriyāvācakassa saddassa adassanaṁ daṭṭhabbaṁ yathā “apūpabhakkhanasīlo",
  "tika-abh02t3:86_3": "āpūpiko”ti. “Taddhitā”iti bahuvacananiddesā vicittattā vā taddhitānaṁ abhidhānalakkhaṇattā",
  "tika-abh02t3:86_4": "vā “punabbhavaṁ detī”tiādīsu atthesu ponobbhavikasaddasiddhi daṭṭhabbā. Tattha kammasahajātā",
  "tika-abh02t3:86_5": "punabbhavaṁ deti, kammasahāyabhūtā tadasahajātā punabbhavāya saṁvattati, duvidhāpi",
  "tika-abh02t3:86_6": "punappunaṁ bhave nibbatteti. Tenevāha “punabbhavassa dāyikāpī”tiādi. Ponobbhavikāyevāti",
  "tika-abh02t3:86_7": "nāmaṁ labhatīti punabbhavaṁ dāyikāpi adāyikāpi punabbhavaṁ deticceva ponobbhavikāti",
  "tika-abh02t3:86_8": "samānavipākāti nāmaṁ labhati samānasabhāvattā tadānubhāvattā ca. Evaṁ itaresu daṭṭhabbaṁ.",
  "tika-abh02t3:86_9": "Tattha upadhimhi yathānibbatte attabhāve vipaccanakammaṁ etissāti upadhivepakkā.",
  "tika-abh02t3:86_10": "Nandanaṭṭhena nandī, rañjanaṭṭhena rāgo. Yo ca nandirāgo, yā ca taṇhā, ubhayametaṁ",
  "tika-abh02t3:86_11": "ekatthaṁ, byañjanameva nānanti taṇhā “nandirāgena saddhiṁ atthato ekattaṁ gatā”ti",
  "tika-abh02t3:86_12": "vuttā. Rāgasambandhena “uppannassā”ti vuttaṁ. Rūpārūpabhavarāgo visuṁ vakkhatīti",
  "tika-abh02t3:86_13": "kāmabhave eva bhavapatthanāuppatti vuttāti veditabbā.",
  "tika-abh02t3:87_0": "Tasmiṁ tasmiṁ piyarūpe paṭhamuppattivasena “uppajjatī”ti vuttā, punappunaṁ pavattivasena",
  "tika-abh02t3:87_1": "“nivisatī”ti, pariyuṭṭhānānusayavasena vā uppattinivesā yojetabbā. Sampattiyanti",
  "tika-abh02t3:87_2": "manussasobhagge devatte ca. Attano cakkhunti savatthukaṁ cakkhumāha, sapasādaṁ vā",
  "tika-abh02t3:87_3": "maṁsapiṇḍaṁ. Vippasannapañcapasādanti parisuddhanīlapītalohitakaṇhaodātavaṇṇapasādaṁ.",
  "tika-abh02t3:87_4": "Rajatapanāḷikaṁ viya chiddaṁ abbhantare odātattā. Pāmaṅgasuttaṁ viya lambakaṇṇabaddhaṁ.",
  "tika-abh02t3:87_5": "Tuṅgā uccā dīghā nāsikā tuṅganāsikā, evaṁ laddhavohāraṁ attano ghānaṁ. “Laddhavohārā”ti",
  "tika-abh02t3:87_6": "vā pāṭho. Tasmiṁ sati tuṅgā nāsikā yesaṁ, te tuṅganāsikā. Evaṁ laddhavohārā sattā",
  "tika-abh02t3:87_7": "attano ghānanti yojanā kātabbā. Jivhaṁ…pe… maññanti vaṇṇā saṇṭhānato kiccato ca.",
  "tika-abh02t3:87_8": "Manaṁ…pe… uḷāraṁ maññanti atītādiatthavicinanasamatthaṁ. Attanā paṭiladdhānīti ajjhattañca",
  "tika-abh02t3:87_9": "sarīragandhādīni bahiddhā ca vilepanagandhādīni. Uppajjamānā uppajjatīti yadā uppajjamānā",
  "tika-abh02t3:87_10": "hoti, tadā ettha uppajjatīti sāmaññena gahitā uppādakiriyā lakkhaṇabhāvena vuttā,",
  "tika-abh02t3:87_11": "visayavisiṭṭhā lakkhitabbabhāvena. Na hi sāmaññavisesehi nānattavohāro na hotīti.",
  "tika-abh02t3:87_12": "Uppajjamānāti vā anicchito uppādo hetubhāvena vutto. Uppajjatīti nicchito phalabhāvena",
  "tika-abh02t3:87_13": "“yadi uppajjamānā hoti, ettha uppajjatī”ti. So hi tena upayojito viya hoti.",
  "tika-abh02t3:88": "Samudayasaccaniddesavaṇṇanā niṭṭhitā.",
  "tika-abh02t3:89": "3. Nirodhasaccaniddesavaṇṇanā",
  "tika-abh02t3:90": "204.Anūhateti anuddhate, appahīneti attho.",
  "tika-abh02t3:91_0": "Sīho vedhake paṭipajjati, na usumhi, suvāno leḍḍumhi paṭipajjati, na pahārake. Khayagamanavasena",
  "tika-abh02t3:91_1": "virajjati, appavattigamanavasena nirujjhati. Anapekkhatāya cajanavasena hānivasena",
  "tika-abh02t3:91_2": "ca cajīyati, puna yathā na pavattati, tathā dūrakhipanavasena paṭinissajjīyati, bandhanabhūtāya",
  "tika-abh02t3:91_3": "mocanavasena muccati, asaṁkilesavasena na allīyati. Āyūhanaṁ samudayo, tappaṭipakkhavasena anāyūhanaṁ.",
  "tika-abh02t3:92_0": "Apaññattinti apaññāpanaṁ, “tittaalābu atthī”ti vohārābhāvaṁ vā. Tittaalābuvalliyā",
  "tika-abh02t3:92_1": "appavattiṁ icchanto puriso viya maggo daṭṭhabbo, tassa tassā appavattininnacittassa",
  "tika-abh02t3:92_2": "mūlacchedanaṁ viya maggassa nibbānārammaṇassa taṇhāpahānaṁ. Tadāppavatti viya taṇhāya",
  "tika-abh02t3:92_3": "appavattibhūtaṁ nibbānaṁ daṭṭhabbaṁ. Dutiyūpamāya dakkhiṇadvāraṁ viya nibbānaṁ, coraghātakā",
  "tika-abh02t3:92_4": "viya maggo daṭṭhabbo, purimā vā upamā maggena niruddhāya piyarūpasātarūpesu niruddhāti",
  "tika-abh02t3:92_5": "vattabbatādassanatthaṁ vuttā, pacchimā nibbānaṁ āgamma niruddhāyapi.",
  "tika-abh02t3:93": "Nirodhasaccaniddesavaṇṇanā niṭṭhitā.",
  "tika-abh02t3:94": "4. Maggasaccaniddesavaṇṇanā",
  "tika-abh02t3:95_0": "205.Aññamaggapaṭikkhepanatthanti titthiyehi kappitassa maggassa dukkhanirodhagāminipaṭipadābhāvaṁ",
  "tika-abh02t3:95_1": "paṭikkhepetunti attho, aññassa vā maggabhāvapaṭikkhepo aññamaggapaṭikkhepo. Puggalassa",
  "tika-abh02t3:95_2": "ariyabhāvakarattā ariyaṁ karotīti ariyo, ariyaphalapaṭilābhakarattā ariyaṁ labhāpeti",
  "tika-abh02t3:95_3": "janetīti ariyo. Attano kiccavasena phalavasena ca ariyanāmalābho eva vuttoti daṭṭhabbo.",
  "tika-abh02t3:95_4": "Aṭṭha aṅgāni assāti aññapadatthasamāsaṁ akatvā “aṭṭhaṅgāni assa santīti aṭṭhaṅgiko”ti",
  "tika-abh02t3:95_5": "padasiddhi daṭṭhabbā.",
  "tika-abh02t3:96_0": "Caturaṅgasamannāgatā vācā janaṁ saṅgaṇhātīti tabbipakkhaviratisabhāvā sammāvācā bhedakaramicchāvācāpahānena",
  "tika-abh02t3:96_1": "jane sampayutte ca pariggaṇhanakiccavatī hotīti “pariggahalakkhaṇā”ti vuttā. Yathā",
  "tika-abh02t3:96_2": "cīvarakammādiko kammanto ekaṁ kātabbaṁ samuṭṭhāpeti nipphādeti, taṁtaṁkiriyānipphādako",
  "tika-abh02t3:96_3": "vā cetanāsaṅkhāto kammanto hatthapādacalanādikaṁ kiriyaṁ samuṭṭhāpeti, evaṁ sāvajjakattabbakiriyāsamuṭṭhāpakamicchākammantappahānena",
  "tika-abh02t3:96_4": "sammākammanto niravajjasamuṭṭhāpanakiccavā hoti, sampayuttadhamme ca samuṭṭhāpento",
  "tika-abh02t3:96_5": "eva pavattatīti “samuṭṭhāpanalakkhaṇo”ti vutto. Kāyavācānaṁ khandhasantānassa ca",
  "tika-abh02t3:96_6": "saṁkilesabhūtamicchāājīvappahānena sammāājīvo “vodāpanalakkhaṇo”ti vutto.",
  "tika-abh02t3:97": "Attano paccanīkakilesā diṭṭhekaṭṭhā avijjādayo. Passatīti pakāsetīti attho. Teneva hi aṅgena tattha paccavekkhaṇā pavattatīti. Tathevāti attano paccanīkakilesehi saddhinti attho.",
  "tika-abh02t3:98_0": "Kiccatoti pubbabhāgehi dukkhādiñāṇehi kattabbakiccassa idha nipphattito, imasseva",
  "tika-abh02t3:98_1": "vā ñāṇassa dukkhādippakāsanakiccato. Tīṇi nāmāni labhati kāmasaṅkappādippahānakiccanipphattito.",
  "tika-abh02t3:98_2": "Sikkhāpadavibhaṅge “viraticetanā sabbe sampayuttadhammā ca sikkhāpadānī”ti vuttāti",
  "tika-abh02t3:98_3": "tattha padhānānaṁ viraticetanānaṁ vasena “viratiyopi honti cetanāyopī”ti āha. Musāvādādīhi",
  "tika-abh02t3:98_4": "viramaṇakāle vā viratiyo subhāsitādivācābhāsanādikāle ca cetanāyo yojetabbā, maggakkhaṇe",
  "tika-abh02t3:98_5": "viratiyova cetanānaṁ amaggaṅgattā ekassa ñāṇassa dukkhādiñāṇatā viya ekāya viratiyā",
  "tika-abh02t3:98_6": "musāvādādiviratibhāvo viya ca ekāya cetanāya sammāvācādikiccattayasādhanasabhāvābhāvā",
  "tika-abh02t3:98_7": "sammāvācādibhāvāsiddhito, taṁsiddhiyañca aṅgattayattāsiddhito ca.",
  "tika-abh02t3:99_0": "Pubbabhāgepi maggakkhaṇepi sammāsamādhi evāti yadipi samādhiupakārakānaṁ abhiniropanānumajjanasampiyāyanabrūhanasantasukhānaṁ",
  "tika-abh02t3:99_1": "vitakkādīnaṁ vasena catūhi jhānehi sammāsamādhi vibhatto, tathāpi vāyāmo viya anuppannākusalānuppādanādicatuvāyāmakiccaṁ,",
  "tika-abh02t3:99_2": "sati viya ca asubhāsukhāniccānattesu kāyādīsu subhādisaññāpahānacatusatikiccaṁ, eko",
  "tika-abh02t3:99_3": "samādhi catukkajjhānasamādhikiccaṁ na sādhetīti pubbabhāgepi paṭhamajjhānasamādhicitte",
  "tika-abh02t3:99_4": "jhānasamādhi paṭhamajjhānasamādhi eva maggakkhaṇepi, tathā pubbabhāgepi catutthajjhānasamādhicitte",
  "tika-abh02t3:99_5": "jhānasamādhi catutthajjhānasamādhi eva maggakkhaṇepīti attho.",
  "tika-abh02t3:100_0": "Vacībhedassa upakārako vitakko sāvajjānavajjavacībhedanivattanapavattanakarāya sammāvācāyapi",
  "tika-abh02t3:100_1": "upakārako evāti “svāya”ntiādimāha. Vacībhedaniyāmikā vācā kāyikakiriyāniyāmakassa",
  "tika-abh02t3:100_2": "sammākammantassa upakārikā. Idaṁ vīriyanti catusammappadhānavīriyaṁ. Gatiyoti nipphattiyo,",
  "tika-abh02t3:100_3": "kiccādisabhāve vā. Samanvesitvāti upadhāretvā.",
  "tika-abh02t3:101": "Purimāni dve saccāni uggaṇhitvāti sambandho. Iṭṭhaṁ kantanti nirodhamaggesu ninnabhāvaṁ dasseti, na abhinandanaṁ, tanninnabhāvoyeva ca tattha kammakaraṇaṁ daṭṭhabbaṁ.",
  "tika-abh02t3:102_0": "Kiccatoti pariññādito. Ārammaṇapaṭivedhoti sacchikiriyāpaṭivedhamāha. Sabbampi paṭivedhañāṇaṁ",
  "tika-abh02t3:102_1": "lokuttaranti kasmā vuttaṁ, nanu uggahādipaṭivedho ca paṭivedhova, na ca so lokuttaroti?",
  "tika-abh02t3:102_2": "Na, kevalena paṭivedha-saddena uggahādipaṭivedhānaṁ avacanīyattā, paṭivedhanimittattā",
  "tika-abh02t3:102_3": "vā uggahādivasena pavattaṁ dukkhādīsu pubbabhāge ñāṇaṁ “paṭivedho”ti vuttaṁ, na paṭivedhattā,",
  "tika-abh02t3:102_4": "paṭivedhabhūtameva pana ñāṇaṁ sandhāyāha “sabbampi paṭivedhañāṇaṁ lokuttara”nti.",
  "tika-abh02t3:102_5": "Uggahaparipucchāñāṇānipi savanañāṇe eva avarodhaṁ gacchantīti “savanadhāraṇasammasanañāṇaṁ",
  "tika-abh02t3:102_6": "lokiya”nti tividhameva ñāṇamāha. Uggahādīhi saccapariggaṇhanaṁ pariggaho.",
  "tika-abh02t3:103": "Payogoti kiriyā, vāyāmo vā. Tassa mahantatarassa icchitabbataṁ dukkarataratañca upamāhi dasseti “bhavaggagahaṇattha”ntiādinā.",
  "tika-abh02t3:104_0": "Padaghātanti ettha gatamaggo “pada”nti vuccati. Yena cupāyena kāraṇena kāmavitakko",
  "tika-abh02t3:104_1": "uppajjati, so tassa gatamaggoti tassa ghāto padaghāto. Ussukkāpetvāti uddhaṁ uddhaṁ",
  "tika-abh02t3:104_2": "santivisesayuttaṁ katvā, vaḍḍhetvāti attho.",
  "tika-abh02t3:105_0": "Pāḷiyaṁ vibhattesūti katarapāḷiyaṁ? Dhammasaṅgahe tāva aṭṭha kasiṇāni dasa asubhā",
  "tika-abh02t3:105_1": "cattāro brahmavihārā cattāri āruppāni vibhattāni, āgamesu dasa anussatiyo āhāre paṭikūlasaññā",
  "tika-abh02t3:105_2": "catudhātuvavatthānanti imāni cāti tattha tattha vibhattaṁ. Imesu tīsūti kāmādīsu tīsu ṭhānesu.",
  "tika-abh02t3:106_0": "Micchāvācāsaṅkhātāyāti etena ekāya cetanāya pahātabbaekattaṁ dasseti. Idha ariyasāvako",
  "tika-abh02t3:106_1": "sakalyāṇaputhujjanako sekkho. Kāyadvāravītikkamāti ājīvahetukato pāṇātipātādito visuṁ",
  "tika-abh02t3:106_2": "visuṁ viramaṇaṁ yojetabbaṁ.",
  "tika-abh02t3:107_0": "Ayaṁ panassāti maggabhāvena catubbidhampi ekattena gahetvā assa maggassa ayaṁ jhānavasena",
  "tika-abh02t3:107_1": "sabbasadisasabbāsadisaekaccasadisatā viseso. Pādakajjhānaniyāmena hotīti idha pādakajjhānaniyāmaṁ",
  "tika-abh02t3:107_2": "dhuraṁ katvā āha, aṭṭhasāliniyaṁ pana vipassanāniyāmaṁ tattha sabbavādāvirodhato,",
  "tika-abh02t3:107_3": "idha pana sammasitajjhānapuggalajjhāsayavādanivattanato pādakajjhānaniyāmaṁ. Vipassanāniyāmo",
  "tika-abh02t3:107_4": "pana sādhāraṇattā idhāpi na paṭikkhittoti daṭṭhabbo. Aññe cācariyavādā vakkhamānā",
  "tika-abh02t3:107_5": "vibhajitabbāti yathāvuttameva tāva pādakajjhānaniyāmaṁ vibhajanto āha “pādakajjhānaniyāmena tāvā”ti.",
  "tika-abh02t3:108_0": "Āruppe catukkapañcaka…pe… vuttaṁ aṭṭhasāliniyanti adhippāyo. Nanu tattha “āruppe",
  "tika-abh02t3:108_1": "tikacatukkajjhānaṁ uppajjatī”ti vuttaṁ, na “catukkapañcakajjhāna”nti? Saccaṁ, yesu",
  "tika-abh02t3:108_2": "pana saṁsayo atthi, tesaṁ uppattidassanena, tenatthato catukkapañcakajjhānaṁ uppajjatīti",
  "tika-abh02t3:108_3": "vuttameva hotīti evamāhāti veditabbaṁ. Samudāyañca apekkhitvā “tañca lokuttaraṁ,",
  "tika-abh02t3:108_4": "na lokiya”nti āha. Catutthajjhānameva hi lokiyaṁ tattha uppajjati, na catukkaṁ pañcakañcāti.",
  "tika-abh02t3:108_5": "Etthakathanti pādakajjhānassa abhāvā kathaṁ daṭṭhabbanti attho. Taṁjhānikāva tassa",
  "tika-abh02t3:108_6": "tattha tayo maggā uppajjanti tajjhānikaṁ paṭhamaphalādiṁ pādakaṁ katvā uparimaggabhāvanāyāti",
  "tika-abh02t3:108_7": "adhippāyo, tikacatukkajjhānikaṁ pana maggaṁ bhāvetvā tatthuppannassa arūpajjhānaṁ",
  "tika-abh02t3:108_8": "tajjhānikaṁ phalañca pādakaṁ katvā uparimaggabhāvanāya aññajhānikāpi uppajjantīti",
  "tika-abh02t3:108_9": "jhānaṅgādiniyāmikā pubbābhisaṅkhārasamāpatti pādakaṁ, na sammasitabbāti phalassapi pādakatā daṭṭhabbā.",
  "tika-abh02t3:109_0": "Dukkhañāṇādīnaṁ rūpādichaḷārammaṇattā nekkhammasaṅkappādīnaṁ kasiṇāditaṁtaṁkusalārammaṇārammaṇattā",
  "tika-abh02t3:109_1": "sammāvācādīnaṁ aṅgānaṁ taṁtaṁviramitabbādiārammaṇattā “yathānurūpa”nti āha. Tadanurūpoti",
  "tika-abh02t3:109_2": "avippaṭisārakarasīlaṁ vāyāmassa visesapaccayoti sīlānurūpatā vāyāmassa vuttā sampayuttassapi,",
  "tika-abh02t3:109_3": "sampayuttasseva ca vacanato “sīlabhūmiyaṁ patiṭṭhitassā”ti avatvā “patiṭṭhamānassā”ti",
  "tika-abh02t3:109_4": "vuttaṁ. Cetaso asammosoti “ekārakkho”ti ettha vuttena satārakkhena cetaso rakkhitatā.",
  "tika-abh02t3:109_5": "Tenāha “iti…pe… suvihitacittārakkhassā”ti.",
  "tika-abh02t3:110_0": "Āsavakkhayañāṇassa vijjābhāvo vuttoti āsavakkhayasaṅkhāte magge tīhi khandhehi saṅgahite",
  "tika-abh02t3:110_1": "paññākkhandho vijjā, sīlassa catunnañca jhānānaṁ caraṇabhāvo vuttoti itare dve khandhā",
  "tika-abh02t3:110_2": "caraṇaṁ. Yanti etena nibbānaṁ gacchantīti yānaṁ, vipassanāva yānaṁ vipassanāyānaṁ.",
  "tika-abh02t3:110_3": "Sīlaṁ samādhissa visesapaccayo, samādhi vipassanāyāti samathassa upakārattā sīlakkhandho",
  "tika-abh02t3:110_4": "ca samathayānena saṅgahito. Vipassanāyānena kāmesu ādīnavaṁ vibhāvento samathayānena",
  "tika-abh02t3:110_5": "nirāmisaṁ jhānasukhaṁ apariccajanto antadvayakummaggaṁ vivajjeti. Paññā viya mohassa,",
  "tika-abh02t3:110_6": "sīlasamādhayo ca dosalobhānaṁ ujuvipaccanīkā adosālobhehi sādhetabbattā. Sīlasamādhipaññāyogato",
  "tika-abh02t3:110_7": "ādimajjhapariyosānakalyāṇaṁ. Sīlādīni hi sāsanassa ādimajjhapariyosānanti. Yasmiṁ",
  "tika-abh02t3:110_8": "ṭhito maggaṭṭho phalaṭṭho ca ariyo hoti, taṁ maggaphalasaṅkhātaṁ khandhattayasaṅgahitaṁ sāsanaṁ ariyabhūmi.",
  "tika-abh02t3:111": "Maggasaccaniddesavaṇṇanā niṭṭhitā.",
  "tika-abh02t3:112": "Suttantabhājanīyavaṇṇanā niṭṭhitā.",
  "tika-abh02t3:113": "2. Abhidhammabhājanīyavaṇṇanā",
  "tika-abh02t3:114_0": "206-214.Ariyasacca-saddo samudaye vattamāno pariññeyyabhāvarahite ekantapahātabbe",
  "tika-abh02t3:114_1": "taṇhāsaṅkhāte samudaye pavattati, na pahātabbapariññeyyesu avasesakilesāvasesākusalesu",
  "tika-abh02t3:114_2": "appahātabbesu ca sāsavakusalamūlāvasesasāsavakusalesūti sappadeso tattha samudayo",
  "tika-abh02t3:114_3": "hoti, kevalaṁ saccasadde nippadesoti āha “nippadesato samudayaṁ dassetu”nti. Dukkhanirodhā",
  "tika-abh02t3:114_4": "pana ariyasaccadesanāyaṁ dhammato nippadesā eva. Na hi tato añño dhammo atthi, yo",
  "tika-abh02t3:114_5": "saccadesanāyaṁ dukkhaṁ nirodhoti ca vattabbo siyā, maggopi aṭṭhaṅgikapañcaṅgikavāresu",
  "tika-abh02t3:114_6": "apubbo natthi, tasmā samudayameva “nippadesato dassetu”nti vadati tassa sabbattha",
  "tika-abh02t3:114_7": "tīsupi vāresu apubbassa dassitattā. Apubbasamudayadassanatthāyapi hi saccadesanāyaṁ",
  "tika-abh02t3:114_8": "“tattha katamo dukkhasamudayo? Taṇhā”ti vacanaṁ kevalāya taṇhāya sacca-saddassa pavattidassanatthanti.",
  "tika-abh02t3:114_9": "Desanāvasena pana taṁ taṁ samudayaṁ ṭhapetvā dukkhaṁ tassa tassa pahānavasena nirodho",
  "tika-abh02t3:114_10": "aṭṭhaṅgikapañcaṅgikasabbalokuttarakusalavasena maggo ca ariyasaccadesanāyaṁ na vuttoti",
  "tika-abh02t3:114_11": "dukkhādīni ca tattha sappadesāni dassitāni hontīti tāni ca nippadesāni dassetuṁ saccadesanā",
  "tika-abh02t3:114_12": "vuttāti vattuṁ vaṭṭati. Paccayasaṅkhātanti kammakilesavasena jātiādidukkhassa mūlabhūtanti attho.",
  "tika-abh02t3:115_0": "Nirodhasaccaṁ…pe… pañcahākārehi niddiṭṭhanti ariyasaccadesanato saccadesanāya visesaṁ",
  "tika-abh02t3:115_1": "dasseti. Tattha “tiṇṇannañca kusalamūlānaṁ avasesānañca sāsavakusalānaṁ pahāna”nti",
  "tika-abh02t3:115_2": "idaṁ tesaṁ paccayānaṁ avijjātaṇhāupādānānaṁ pahānavasena, avijjādīsu vā pahīnesu",
  "tika-abh02t3:115_3": "tesaṁ appavattivasena vuttanti veditabbaṁ. Na hi kusalā pahātabbāti. Pahānanti ca",
  "tika-abh02t3:115_4": "maggakiccavasena tadadhigamanīyaṁ nirodhaṁ dasseti, nirodhasseva vā taṇhādīnaṁ appavattibhāvo",
  "tika-abh02t3:115_5": "pahānanti daṭṭhabbaṁ.",
  "tika-abh02t3:116_0": "Yadipi “pubbeva kho panassa kāyakammaṁ vacīkammaṁ ājīvo suparisuddho hoti, evamassāyaṁ",
  "tika-abh02t3:116_1": "ariyo aṭṭhaṅgiko maggo bhāvanāpāripūriṁ gacchatī”ti lokuttaramaggakkhaṇe aṭṭhaṅgikamaggapāripūriyā",
  "tika-abh02t3:116_2": "upanissayadassanatthaṁ idaṁ vuttaṁ, tathāpi “pubbeva kho panā”ti vacanaṁ kāyakammādisuddhiyā",
  "tika-abh02t3:116_3": "dūratarupanissayataṁ, cakkhādīsu asārajjantassa asaṁyuttassa asammūḷhassa ādīnavānupassino",
  "tika-abh02t3:116_4": "viharato tāyeva vuṭṭhānagāminiyā vipassanāya āyatiṁ pañcupādānakkhandhesu apacayaṁ",
  "tika-abh02t3:116_5": "gacchantesu sabbasaṅkhāresu vivaṭṭanavasena, ponobbhavikataṇhāya pahīyamānāya kilesadūrībhāvena,",
  "tika-abh02t3:116_6": "kāyikacetasikadarathasantāpapariḷāhesu pahīyamānesu passaddhakāyacittavasena kāyikacetasikasukhe",
  "tika-abh02t3:116_7": "paṭisaṁvediyamāne “yā tathābhūtassa diṭṭhi, sāssa hoti sammādiṭṭhī”tiādinā vuttānaṁ",
  "tika-abh02t3:116_8": "vuṭṭhānagāminivipassanākkhaṇe pavattānaṁ pañcannaṁ sammādiṭṭhādīnaṁ aṅgānaṁ āsannatarupanissayatañca",
  "tika-abh02t3:116_9": "dassetīti āsannatarupanissayavasena pañcaṅgikaṁ maggaṁ sukhaṁ bujjhantānaṁ puggalānaṁ",
  "tika-abh02t3:116_10": "ajjhāsayavasena pañcaṅgikamaggadesanāya pavattataṁ dīpeti. Tenāha “pubbeva kho…pe…",
  "tika-abh02t3:116_11": "suparisuddho hotīti vacanato”tiādi. Evamidaṁ vacanatoti nissakkavacanaṁ desanupāyassa",
  "tika-abh02t3:116_12": "ñāpakanidassanaṁ hoti, vacanatoti vā attano vacanānurūpaṁ pañcaṅgikopi maggo paṭipadā",
  "tika-abh02t3:116_13": "evāti bhagavatā desitoti attho. Katthāti? Devapure, tasmā taṁ desitanayaṁ dassetuṁ",
  "tika-abh02t3:116_14": "pañcaṅgikavāropi niddiṭṭho dhammasaṅgāhakehi. Atha vā “pubbeva kho panassā”ti vacaneneva",
  "tika-abh02t3:116_15": "ajjhāsayavisesakāraṇanidassakena puggalajjhāsayavasena pañcaṅgiko maggopi paṭipadā",
  "tika-abh02t3:116_16": "evāti desito hotīti āha “pubbeva kho pana…pe… vacanato pana…pe… desito”ti, tasmā",
  "tika-abh02t3:116_17": "taṁ suttante desitanayaṁ dassetuṁ pañcaṅgikavāropi niddiṭṭho bhagavatā devapureti attho.",
  "tika-abh02t3:117_0": "Jhānehi desanāpaveso, bhāvanāpaveso vā jhānābhiniveso. Ekekasmiṁ koṭṭhāse catunnaṁ",
  "tika-abh02t3:117_1": "catunnaṁ nayasahassānaṁ dassanaṁ gaṇanāsukhatthanti veditabbaṁ. Yathā pana pāḷi ṭhitā,",
  "tika-abh02t3:117_2": "tathā ekekissā paṭipadāya suññatādīsu ca pañca pañca koṭṭhāse yojetvā pāḷigamanaṁ",
  "tika-abh02t3:117_3": "katanti viññāyati. Tattha aṭṭhaṅgikavāre dutiyajjhānādīsu tasmiṁ samaye sattaṅgiko",
  "tika-abh02t3:117_4": "maggo hotīti yojanā kātabbā, sabbasaṅgāhikavāre ca yathā vijjamānadhammavasenāti.",
  "tika-abh02t3:118": "Abhidhammabhājanīyavaṇṇanā niṭṭhitā.",
  "tika-abh02t3:119": "3. Pañhapucchakavaṇṇanā",
  "tika-abh02t3:120_0": "215.Evaṁpurimesupi dvīsūti kasmā vuttaṁ, nanu suttantabhājanīye dukkhanirodhagāminipaṭipadāniddese",
  "tika-abh02t3:120_1": "lokiyalokuttaramissako maggo vutto. Tassa hi aṭṭhakathāyaṁ “catūsu saccesu uggahādivasena",
  "tika-abh02t3:120_2": "pubbabhāgañāṇuppattiṁ sandhāya idaṁ ‘dukkhe ñāṇa’ntiādi vuttaṁ, paṭivedhakkhaṇe pana",
  "tika-abh02t3:120_3": "ekameva ñāṇaṁ hotī”ti sammādiṭṭhiyā, tathā sammāsaṅkappādīnañca lokiyalokuttaramissakatā",
  "tika-abh02t3:120_4": "dassitā “apicesā sammādiṭṭhi nāma pubbabhāge nānākkhaṇā nānārammaṇā hoti, maggakkhaṇe",
  "tika-abh02t3:120_5": "ekakkhaṇā ekārammaṇā”tiādinā cāti? Saccametaṁ, evaṁ pana āgamanavasena tatthāpi catusaccakammaṭṭhānadassanādimukhena",
  "tika-abh02t3:120_6": "ariyova aṭṭhaṅgiko maggo dassito. Evañca katvā “paṭivedhakkhaṇe pana ekameva ñāṇaṁ",
  "tika-abh02t3:120_7": "hotī”ti maggañāṇassa ekasseva dukkhañāṇāditā, “maggakkhaṇe pana…pe… ekova kusalasaṅkappo",
  "tika-abh02t3:120_8": "uppajjati, ayaṁ sammāsaṅkappo nāmā”tiādinā maggasaṅkappādīnaṁ sammāsaṅkappāditā ca",
  "tika-abh02t3:120_9": "niddhāritā, pāḷiyañca aṭṭhaṅgikaṁ maggaṁ uddisitvā tameva niddisituṁ “dukkhe ñāṇa”ntiādi",
  "tika-abh02t3:120_10": "vuttaṁ. Tena suttantabhājanīyepi dvinnaṁ lokiyatā, dvinnaṁ lokuttaratā vuttā “evaṁ",
  "tika-abh02t3:120_11": "purimesupi dvīsūti etenāti.",
  "tika-abh02t3:121": "Pañhapucchakavaṇṇanā niṭṭhitā.",
  "tika-abh02t3:122": "Saccavibhaṅgavaṇṇanā niṭṭhitā."
}