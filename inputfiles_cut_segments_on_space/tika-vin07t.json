{
  "tika-vin07t:6": "Namo tassa bhagavato arahato sammāsambuddhassa",
  "tika-vin07t:7": "Vinayapiṭake",
  "tika-vin07t:8": "Vimativinodanī-ṭīkā (paṭhamo bhāgo)",
  "tika-vin07t:9": "Ganthārambhakathā",
  "tika-vin07t:10": "Karuṇāpuṇṇahadayaṃ, sugataṃ hitadāyakaṃ;",
  "tika-vin07t:11": "Natvā dhammañca vimalaṃ, saṅghañca guṇasampadaṃ.",
  "tika-vin07t:12": "Vaṇṇanā nipuṇāhesuṃ, vinayaṭṭhakathāya yā;",
  "tika-vin07t:13": "Pubbakehi katā nekā, nānānayasamākulā.",
  "tika-vin07t:14": "Tattha kāci suvitthiṇṇā, dukkhogāhā ca ganthato;",
  "tika-vin07t:15": "Viraddhā atthato cāpi, saddato cāpi katthaci.",
  "tika-vin07t:16": "Kāci katthaci apuṇṇā, kāci sammohakārinī;",
  "tika-vin07t:17": "Tasmā tāhi samādāya, sāraṃ saṅkheparūpato.",
  "tika-vin07t:18": "Līnatthañca pakāsento, viraddhañca visodhayaṃ;",
  "tika-vin07t:19": "Upaṭṭhitanayañcāpi, tattha tattha pakāsayaṃ.",
  "tika-vin07t:20": "Vinaye vimatiṃ chetuṃ, bhikkhūnaṃ lahuvuttinaṃ;",
  "tika-vin07t:21": "Saṅkhepena likhissāmi, tassā līnatthavaṇṇanaṃ.",
  "tika-vin07t:22": "Ganthārambhakathāvaṇṇanā",
  "tika-vin07t:23_0": "Vinayasaṃvaṇṇanārambhe ratanattayaṃ namassitukāmo tassa visiṭṭhaguṇayogasandassanatthaṃ",
  "tika-vin07t:23_1": "yo kappakoṭīhipītiādimāha. Visiṭṭhaguṇayogena hi vandanārahabhāvo, vandanārahe ca",
  "tika-vin07t:23_2": "katā vandanā yathādhippetamatthaṃ sādheti. Ettha ca saṃvaṇṇanārambhe ratanattayapaṇāmakaraṇappayojanaṃ",
  "tika-vin07t:23_3": "tattha tattha bahudhā papañcenti ācariyā, mayaṃ pana idhādhippetameva payojanaṃ dassayissāma.",
  "tika-vin07t:23_4": "Tasmā saṃvaṇṇanārambhe ratanattayapaṇāmakaraṇaṃ yathāpaṭiññātasaṃvaṇṇanāya anantarāyena",
  "tika-vin07t:23_5": "parisamāpanatthanti veditabbaṃ. Tathā hi vuttaṃ “tassānubhāvena hatantarāyo”ti. Ratanattayapaṇāmakaraṇena",
  "tika-vin07t:23_6": "hi rāgādidosavigamato paññādiguṇapāṭavato āyuādivaḍḍhanato puññātisayabhāvādito ca",
  "tika-vin07t:23_7": "hoteva yathāpaṭiññātasaṃvaṇṇanāya anantarāyena parisamāpanaṃ.",
  "tika-vin07t:24_0": "Tattha paṭhamaṃ tāva bhagavato vandanaṃ kattukāmo “yo kappakoṭīhipi…pe… tassā”ti",
  "tika-vin07t:24_1": "āha. Imissā pana vinayadesanāya karuṇāppadhānañāṇasamuṭṭhitatāya karuṇāppadhānameva",
  "tika-vin07t:24_2": "thomanaṃ āraddhaṃ. Esā hi ācariyassa pakati, yadidaṃ ārambhānurūpathomanā. Karuṇāggahaṇena",
  "tika-vin07t:24_3": "cettha aparimeyyappabhāvā sabbepi buddhaguṇā nayato saṅgahitāti daṭṭhabbā taṃmūlakattā",
  "tika-vin07t:24_4": "sesabuddhaguṇānaṃ. Tattha yoti imassa aniyamavacanassa nāthoti iminā sambandho. Kappakoṭīhipi",
  "tika-vin07t:24_5": "appameyyaṃ kālanti kappakoṭigaṇanāvasenapi “ettakā kappakoṭiyo”ti pametuṃ asakkuṇeyyaṃ",
  "tika-vin07t:24_6": "kālaṃ. Api-saddena pageva vassagaṇanāyāti dasseti. Appameyyaṃ kālanti ca accantasaṃyoge",
  "tika-vin07t:24_7": "upayogavacanaṃ, tena kappakoṭigaṇanāvasena paricchinditumasakkuṇeyyamapi, asaṅkhyeyyavasena",
  "tika-vin07t:24_8": "pana paricchinditabbato salakkhaṃ caturasaṅkhyeyyakappakālaṃ accantameva nirantaraṃ",
  "tika-vin07t:24_9": "pañcamahāpaaccāgādiatidukkarāni karonto khedaṃ kāyikaṃ parissamaṃ pattoti dasseti.",
  "tika-vin07t:25_0": "Lokahitāyāti sattalokassa hitāya. Nāthatīti nātho, veneyyānaṃ hitasukhaṃ āsīsatīti",
  "tika-vin07t:25_1": "attho. Atha vā nāthati veneyyagate kilese upatāpeti, nāthati vā yācati veneyye attano",
  "tika-vin07t:25_2": "hitakaraṇe yācitvāpi niyojetīti nātho, lokapaṭisaraṇo lokasāmī lokanāyakoti vuttaṃ",
  "tika-vin07t:25_3": "hoti. Mahākāruṇikassāti yo karuṇāya kampitahadayattā lokahitatthaṃ atidukkarakiriyāya",
  "tika-vin07t:25_4": "anekappakāraṃ tādisaṃ dukkhaṃ anubhavitvā āgato, tassa mahākāruṇikassāti attho. Tattha",
  "tika-vin07t:25_5": "kiratīti karuṇā, paradukkhaṃ vikkhipati apanetīti attho. Dukkhitesu vā kiriyati pasāriyatīti",
  "tika-vin07t:25_6": "karuṇā. Atha vā kiṇātīti karuṇā, paradukkhe sati kāruṇikaṃ hiṃsati vibādheti, vināseti",
  "tika-vin07t:25_7": "vā parassa dukkhanti attho. Paradukkhe sati sādhūnaṃ kampanaṃ hadayakhedaṃ karotīti",
  "tika-vin07t:25_8": "vā karuṇā. Atha vā kamiti sukhaṃ, taṃ rundhatīti karuṇā. Esā hi paradukkhāpanayanakāmatālakkhaṇā",
  "tika-vin07t:25_9": "attasukhanirapekkhatāya kāruṇikānaṃ sukhaṃ rundhati vibādheti. Karuṇāya niyutto kāruṇiko,",
  "tika-vin07t:25_10": "mahanto kāruṇiko mahākāruṇiko, tassa namo atthūti pāṭhaseso.",
  "tika-vin07t:26_0": "Evaṃ karuṇāmukhena saṅkhepato sakalasabbaññuguṇehi bhagavantaṃ thometvā idāni saddhammaṃ",
  "tika-vin07t:26_1": "thometuṃ asambudhantiādimāha. Tattha buddhanisevitaṃ yaṃ asambudhaṃ jīvaloko bhavā",
  "tika-vin07t:26_2": "bhavaṃ gacchati, tassa dhammavarassa namoti sambandho. Tattha asambudhanti asambujjhanto,",
  "tika-vin07t:26_3": "yathāsabhāvaṃ appaṭivijjhanatoti vuttaṃ hoti. Hetuattho hettha antapaccayo. Yanti",
  "tika-vin07t:26_4": "aniyamato sapariyattiko navalokuttaradhammo kammabhāvena niddiṭṭho. Buddhanisevitanti",
  "tika-vin07t:26_5": "tasseva visesanaṃ, sammāsambuddhena, paccekabuddhasāvakabuddhehipi vā gocarāsevanabhāvanāsevanāhi",
  "tika-vin07t:26_6": "yathārahaṃ nisevitaṃ, ajahitanti attho. Tattha pariyattiphalanibbānāni gocarāsevanavaseneva",
  "tika-vin07t:26_7": "nisevitāni, maggo pana bhāvanāsevanavasenāpi paccavekkhaṇañāṇādivasena gocarāsevanavasenāpi",
  "tika-vin07t:26_8": "nisevito. Bhavābhavanti bhavato bhavaṃ. Atha vā hīnapaṇītādivasena khuddakaṃ mahantañca",
  "tika-vin07t:26_9": "bhavanti attho. Vuḍḍhatthopi hi a-kāro dissati asekkhā dhammātiādīsu viya. Atha vā",
  "tika-vin07t:26_10": "bhavoti vuḍḍhi, abhavoti hāni. Bhavoti vā sassatadiṭṭhi, abhavoti ucchedadiṭṭhi.",
  "tika-vin07t:26_11": "Vuttappakāro bhavo ca abhavo ca bhavābhavo, taṃ bhavābhavaṃ. Gacchatīti upagacchati.",
  "tika-vin07t:26_12": "Jīvalokoti sattaloko. Avijjādikilesajālaviddhaṃsinoti dhammavisesanaṃ. Tattha na",
  "tika-vin07t:26_13": "vidati dhammānaṃ yathāsabhāvaṃ na vijānātīti avijjā, aññāṇaṃ. Sā ādi yesaṃ taṇhādīnaṃ,",
  "tika-vin07t:26_14": "teyeva kilissanti etehi sattāti kilesā, teyeva ca sattānaṃ vibādhanaṭṭhena jālasadisāti",
  "tika-vin07t:26_15": "jālaṃ, taṃ viddhaṃseti sabbaso vināseti sīlenāti avijjādikilesajālaviddhaṃsī, tassa.",
  "tika-vin07t:27_0": "Nanu cettha sapariyattiko navalokuttaradhammo adhippeto, tattha ca maggoyeva kilese",
  "tika-vin07t:27_1": "viddhaṃseti, netareti ce? Vuccate – maggassāpi nibbānamāgamma kilesaviddhaṃsanato",
  "tika-vin07t:27_2": "nibbānampi kilese viddhaṃseti nāma, maggassa kilesaviddhaṃsanakiccaṃ phalena niṭṭhitanti",
  "tika-vin07t:27_3": "phalampi “kilesaviddhaṃsī”ti vuccati, pariyattidhammopi kilesaviddhaṃsanassa upanissayapaccayattā",
  "tika-vin07t:27_4": "“kilesaviddhaṃsī”ti vattuṃ arahatīti na koci doso. Dhammavarassa tassāti pubbe aniyamitassa",
  "tika-vin07t:27_5": "niyāmakavacanaṃ. Tattha yathānusiṭṭhaṃ paṭipajjamāne catūsu apāyesu saṃsāradukkhe",
  "tika-vin07t:27_6": "ca apatamāne dhāretīti dhammo. Vuttappakāro dhammo eva attano uttaritarābhāvena varo",
  "tika-vin07t:27_7": "pavaro anuttaroti dhammavaro, tassa dhammavarassa namo atthūti attho.",
  "tika-vin07t:28_0": "Evaṃ saṅkhepanayeneva sabbadhammaguṇehi saddhammaṃ thometvā idāni ariyasaṅghaṃ thometuṃ",
  "tika-vin07t:28_1": "guṇehītiādimāha. Tattha guṇehi yo yutto, tamariyasaṅghaṃ namāmīti sambandho. Sīlādayo",
  "tika-vin07t:28_2": "guṇā cettha lokiyalokuttarā adhippetā. “Vimuttivimuttiñāṇa”nti vattabbe ekadesasarūpekasesanayena",
  "tika-vin07t:28_3": "“vimuttiñāṇa”nti vuttaṃ, ādisaddapariyāyena pabhutisaddena vā vimuttiggahaṇaṃ veditabbaṃ.",
  "tika-vin07t:28_4": "Tattha vimuttīti phalaṃ. Vimuttiñāṇanti paccavekkhaṇañāṇaṃ. Pabhuti-saddena chaḷabhiññācatupaṭisambhidādayo",
  "tika-vin07t:28_5": "guṇā saṅgahitāti daṭṭhabbā. Kusalatthikānaṃ janānaṃ puññātisayavuḍḍhiyā khettasadisattā",
  "tika-vin07t:28_6": "khettanti āha “khettaṃ janānaṃ kusalatthikāna”nti. Khittaṃ bījaṃ mahapphalabhāvakaraṇena",
  "tika-vin07t:28_7": "tāyatīti hi khettaṃ. Ariyasaṅghanti ettha ārakattā kilesehi, anaye na iriyanato,",
  "tika-vin07t:28_8": "aye ca iriyanato, sadevakena lokena “saraṇa”nti araṇīyato upagantabbato, upagatānañca",
  "tika-vin07t:28_9": "tadatthasiddhito ariyā, aṭṭha ariyapuggalā, ariyānaṃ saṅgho samūhoti ariyasaṅgho, taṃ ariyasaṅghaṃ.",
  "tika-vin07t:29_0": "Idāni ratanattayapaṇāmajanitaṃ kusalābhisandaṃ yathādhippete payojane niyojetvā attanā",
  "tika-vin07t:29_1": "saṃvaṇṇiyamānassa vinayassa sakalasāsanamūlabhāvadassanamukhena saṃvaṇṇanākaraṇassāpi",
  "tika-vin07t:29_2": "sāsanamūlataṃ dassetuṃ iccevamiccādigāthādvayamāha. Puññābhisandanti puññoghaṃ, puññappavāhaṃ",
  "tika-vin07t:29_3": "puññarāsinti attho. Tassānubhāvenāti tassa yathāvuttassa puññappavāhassa ānubhāvena",
  "tika-vin07t:29_4": "balena hatantarāyo vinayaṃ vaṇṇayissanti sambandho.",
  "tika-vin07t:30_0": "Aṭṭhitassa susaṇṭhitassa bhagavato sāsanaṃ yasmiṃ ṭhite patiṭṭhitaṃ hotīti yojetabbaṃ.",
  "tika-vin07t:30_1": "Tattha yasminti yasmiṃ vinayapiṭake. Ṭhiteti pāḷito ca atthato ca anūnaṃ hutvā lajjīpuggalesu",
  "tika-vin07t:30_2": "pavattanaṭṭhena ṭhite. Sāsananti sikkhattayasaṅgahitaṃ sāsanaṃ. Aṭṭhitassāti kāmasukhallikattakilamathānuyogasaṅkhāte",
  "tika-vin07t:30_3": "antadvaye aṭṭhitassa, “parinibbutassapi bhagavato”tipi vadanti. Susaṇṭhitassāti antadvayavirahitāya",
  "tika-vin07t:30_4": "majjhimāya paṭipadāya suṭṭhu ṭhitassa. Amissanti bhāvanapuṃsakaniddeso, nikāyantaraladdhīhi",
  "tika-vin07t:30_5": "asammissaṃ katvā anākulaṃ katvā vaṇṇayissanti vuttaṃ hoti. Nissāya pubbācariyānubhāvanti",
  "tika-vin07t:30_6": "pubbācariyehi saṃvaṇṇitaṃ aṭṭhakathaṃ nissāya, na attano balenāti adhippāyo.",
  "tika-vin07t:31_0": "Atha porāṇaṭṭhakathāsu vijjamānāsu puna vinayasaṃvaṇṇanā kiṃpayojanāti? Āha kāmañcātiādi.",
  "tika-vin07t:31_1": "Tattha kāmanti ekantena, yathicchakaṃ vā, sabbasoti vuttaṃ hoti, tassa saṃvaṇṇitoyaṃ",
  "tika-vin07t:31_2": "vinayoti iminā sambandho. Pubbācariyāsabhehīti mahākassapattherādayo pubbācariyā",
  "tika-vin07t:31_3": "eva akampiyaṭṭhena uttamaṭṭhena ca āsabhā, tehi pubbācariyavarehīti vuttaṃ hoti.",
  "tika-vin07t:31_4": "Kīdisā pana te pubbācariyāti? Āha ñāṇambūtiādi. Aggamaggañāṇasaṅkhātena ambunā salilena",
  "tika-vin07t:31_5": "niddhotāni nissesato āyatiṃ anuppattidhammatāpādanena dhotāni visodhitāni rāgādīni",
  "tika-vin07t:31_6": "tīṇi malāni kāmāsavādayo ca cattāro āsavā yehi te ñāṇambuniddhotamalāsavā, tehi khīṇāsavehīti",
  "tika-vin07t:31_7": "attho. Khīṇāsavabhāvepi na ete sukkhavipassakāti āha “visuddhavijjāpaṭisambhidehī”ti.",
  "tika-vin07t:31_8": "Tattha vijjāti tisso vijjā, aṭṭha vijjā vā. Paṭisambhidāppattesupi mahākassapattherādīnaṃ",
  "tika-vin07t:31_9": "uccinitvā gahitatāya tesaṃ saddhammasaṃvaṇṇane sāmatthiyaṃ sātisayanti dassento āha",
  "tika-vin07t:31_10": "“saddhammasaṃvaṇṇanakovidehī”ti.",
  "tika-vin07t:32_0": "Kilesajātaṃ, parikkhārabāhullaṃ vā sallikhati tanuṃ karotīti sallekho, appicchatādiguṇasamūho,",
  "tika-vin07t:32_1": "idha pana khīṇāsavādhikārattā parikkhārabāhullassa sallikhanavaseneva attho gahetabbo.",
  "tika-vin07t:32_2": "Sallekhena nibbattaṃ sallekhiyaṃ, tasmiṃ sallekhiye, dhutaṅgapariharaṇādisallekhapaapattiyanti",
  "tika-vin07t:32_3": "vuttaṃ hoti. Nosulabhūpamehīti sallekhapaṭipattiyā “asukasadisā”ti natthi sulabhā",
  "tika-vin07t:32_4": "upamā etesanti nosulabhūpamā, tehi. Mahāvihārassāti iminā nikāyantaraṃ paṭikkhipati.",
  "tika-vin07t:32_5": "Vihārasīsena hettha tattha nivāsīnañceva tehi samaladdhikānañca sabbesaṃ bhikkhūnaṃ",
  "tika-vin07t:32_6": "gahaṇaṃ daṭṭhabbaṃ. Tasmā tesaṃ mahāvihāravāsīnaṃ diṭṭhisīlavisuddhiyā pabhavattena",
  "tika-vin07t:32_7": "saññāṇabhūtattā dhammasaṅgāhakā mahākassapattherādayo “mahāvihārassa dhajūpamā”ti",
  "tika-vin07t:32_8": "vuttā, tehi ayaṃ vinayo saṃvaṇṇito sammā anūnaṃ katvā vaṇṇito. Kathanti āha “cittehi",
  "tika-vin07t:32_9": "nayehī”ti. Vicittehi nayehi sambuddhavaranvayehi sabbaññubuddhavaraṃ anugatehi, bhagavato",
  "tika-vin07t:32_10": "adhippāyānugatehi nayehīti vuttaṃ hoti.",
  "tika-vin07t:33_0": "Evaṃ porāṇaṭṭhakathāya anūnabhāvaṃ dassetvā idāni attano saṃvaṇṇanāya payojanavisesaṃ",
  "tika-vin07t:33_1": "ajjhesakañca dassetuṃ saṃvaṇṇanātiādimāha. Tattha saṅkhatattāti racitattā. Na kañci",
  "tika-vin07t:33_2": "atthaṃ abhisambhuṇātīti na kañci atthaṃ sādheti.",
  "tika-vin07t:34_0": "Saṃvaṇṇanaṃ tañcātiādinā attano saṃvaṇṇanāya karaṇappakāraṃ dasseti. Tattha tañca",
  "tika-vin07t:34_1": "idāni vuccamānaṃ saṃvaṇṇanaṃ samārabhanto sakalāyapi mahāaṭṭhakathāya idha gahetabbato",
  "tika-vin07t:34_2": "mahāaṭṭhakathaṃ tassā idāni vuccamānāya saṃvaṇṇanāya sarīraṃ katvā mahāpaccariyaṃ",
  "tika-vin07t:34_3": "yo vinicchayo vutto, tatheva kurundīnāmādīsu vissutāsu aṭṭhakathāsu yo vinicchayo",
  "tika-vin07t:34_4": "vutto, tatopi vinicchayato yuttamatthaṃ apariccajanto antogadhattheravādaṃ katvā",
  "tika-vin07t:34_5": "saṃvaṇṇanaṃ sammā samārabhissanti padatthasambandho veditabbo. Ettha ca attho kathīyati",
  "tika-vin07t:34_6": "etāyāti aṭṭhakathā ttha-kārassa ṭṭha-kāraṃ katvā. Mahāpaccariyanti mahāpaccarīnāmikaṃ.",
  "tika-vin07t:34_7": "Ettha ca paccarīti uḷumpaṃ vuccati, tasmiṃ nisīditvā katattā tameva nāmaṃ jātaṃ.",
  "tika-vin07t:34_8": "“Kurundīvallivihāro nāma atthi, tattha katattā ‘kurundī’ti nāmaṃ jāta”nti vadanti.",
  "tika-vin07t:34_9": "Ādisaddena andhakaṭṭhakathaṃ saṅkhepaṭṭhakathañca saṅgaṇhāti.",
  "tika-vin07t:35_0": "Yuttamatthanti mahāaṭṭhakathānayena, catubbidhavinayayuttiyā vā yuttamatthaṃ. “Aṭṭhakathaṃyeva",
  "tika-vin07t:35_1": "gahetvā saṃvaṇṇanaṃ karissāmī”ti vutte aṭṭhakathāsu vuttattheravādānaṃ bāhirabhāvo",
  "tika-vin07t:35_2": "siyāti tepi antokattukāmo “antogadhatheravāda”nti āha, theravādepi antokatvāti vuttaṃ hoti.",
  "tika-vin07t:36_0": "Taṃ meti gāthāya sotūhi paṭipajjitabbavidhiṃ dasseti. Tattha dhammappadīpassāti dhammo",
  "tika-vin07t:36_1": "eva mohandhakāraviddhaṃsanato padīpasadisattā padīpo assāti dhammappadīpo, bhagavā,",
  "tika-vin07t:36_2": "tassa. Patimānayantāti pūjentā manasā garuṃ karontā nisāmentu suṇantu.",
  "tika-vin07t:37_0": "Buddhenātiādinā attano saṃvaṇṇanāya āgamanasuddhidassanamukhena pamāṇabhāvaṃ dassetvā",
  "tika-vin07t:37_1": "anusikkhitabbataṃ dasseti. Tattha yatheva buddhena yo dhammo vinayo ca vutto, so",
  "tika-vin07t:37_2": "tassa buddhassa yehi puttehi mahākassapattherādīhi tatheva ñāto, tesaṃ buddhaputtānaṃ",
  "tika-vin07t:37_3": "matimaccajantā sīhaḷaṭṭhakathācariyā yasmā pure aṭṭhakathā akaṃsūti sambandho veditabbo.",
  "tika-vin07t:37_4": "Tattha dhammoti suttābhidhamme saṅgaṇhāti. Vinayoti sakalaṃ vinayapiṭakaṃ. Vuttoti",
  "tika-vin07t:37_5": "pāḷito ca atthato ca buddhena bhagavatā vutto. Na hi bhagavatā abyākataṃ nāma tantipadaṃ",
  "tika-vin07t:37_6": "atthi, tattha tattha bhagavatā pavattitapakiṇṇakadesanāyeva hi aṭṭhakathā. Tatheva",
  "tika-vin07t:37_7": "ñātoti yatheva buddhena vutto, tatheva ekapadampi ekakkharampi avināsetvā adhippāyañca",
  "tika-vin07t:37_8": "avikopetvā ñāto viditoti attho. Tesaṃ matimaccajantāti tesaṃ buddhaputtānaṃ matisaṅkhātaṃ",
  "tika-vin07t:37_9": "theraparamparāya uggahetvā ābhataṃ abbocchinnaṃ pāḷivaṇṇanāvasena ceva pāḷimuttakavasena",
  "tika-vin07t:37_10": "ca pavattaṃ sabbaṃ aṭṭhakathāvinicchayaṃ apariccajantā. Aṭṭhakathā akaṃsūti mahāaṭṭhakathāmahāpaccariādikā",
  "tika-vin07t:37_11": "sīhaḷaṭṭhakathāyo akaṃsu. “Aṭṭhakathāmakaṃsū”tipi pāṭho, tatthāpi soyevattho.",
  "tika-vin07t:38_0": "Tasmāti yasmā tesaṃ buddhaputtānaṃ adhippāyaṃ avikopetvā pure aṭṭhakathā akaṃsu,",
  "tika-vin07t:38_1": "tasmā. Yaṃ aṭṭhakathāsu vuttaṃ, taṃ sabbampi pamāṇanti yojanā. Hīti nipātamattaṃ",
  "tika-vin07t:38_2": "hetuatthassa tasmāti imināyeva pakāsitattā, avadhāraṇattho vā, pamāṇamevāti. Yadi",
  "tika-vin07t:38_3": "aṭṭhakathāsu vuttaṃ sabbampi pamāṇaṃ, evaṃ sati tattha pamādalekhāpi pamāṇaṃ siyāti",
  "tika-vin07t:38_4": "āha “vajjayitvāna pamādalekha”nti, aparāparaṃ likhantehi pamādena satiṃ apaccupaṭṭhapetvā",
  "tika-vin07t:38_5": "aññattha likhitabbaṃ aññattha likhanādivasena pavattitā pamādalekhā nāma, sā ca samantapāsādikāyaṃ",
  "tika-vin07t:38_6": "tattha tattha sayameva āvibhavissati. Puna yasmāti padassa sambandhadassanavasena",
  "tika-vin07t:38_7": "ayaṃ atthayojanā – yasmā aṭṭhakathāsu vuttaṃ idha imasmiṃ sāsane sikkhāsu sagāravānaṃ",
  "tika-vin07t:38_8": "paṇḍitānaṃ pamāṇameva, yasmā ca ayaṃ vaṇṇanāpi bhāsantarapariccāgādimattavisiṭṭhatāya",
  "tika-vin07t:38_9": "atthato abhinnā, tato eva pamāṇabhūtāva hessati, tasmā anusikkhitabbāti.",
  "tika-vin07t:39_0": "Tatoti tāhi aṭṭhakathāhi. Bhāsantarameva hitvāti sīhaḷabhāsaṃyeva apanetvā. Vitthāramaggañca",
  "tika-vin07t:39_1": "samāsayitvāti porāṇaṭṭhakathāsu yathāṭhāne vattabbampi padatthavinicchayādikaṃ ativitthiṇṇena",
  "tika-vin07t:39_2": "vacanakkamena ceva vuttameva atthanayaṃ appamattakavisesena punappunaṃ kathanena",
  "tika-vin07t:39_3": "ca tattha tattha papañcitaṃ tādisaṃ vitthāramaggaṃ pahāya sallahukena atthaviññāpakena",
  "tika-vin07t:39_4": "padakkamena ceva vuttanayasadisaṃ vattabbaṃ atidisitvā ca saṅkhepanayeneva vaṇṇayissāmāti",
  "tika-vin07t:39_5": "adhippāyo. Sāratthadīpaniyaṃ pana vinayaṭīkāyaṃ “porāṇaṭṭhakathāsu upari vuccamānampi",
  "tika-vin07t:39_6": "ānetvā tattha tattha papañcitaṃ ñatticatutthena kammena…pe… upasampannoti bhikkhūti",
  "tika-vin07t:39_7": "ettha apalokanādīnaṃ catunnampi kammānaṃ vitthārakathā viya tādisaṃ vitthāramaggaṃ",
  "tika-vin07t:39_8": "saṅkhipitvā”ti vuttaṃ, taṃ tantikkamaṃ kañci avokkamitvāti ettheva vattuṃ yuttaṃ.",
  "tika-vin07t:39_9": "Aññattha pāḷiyā vattabbaṃ aññattha kathanañhi tantikkamaṃ vokkamitvā kathanaṃ nāma.",
  "tika-vin07t:39_10": "Tathā hi vuttaṃ “tatheva vaṇṇituṃ yuttarūpaṃ hutvā anukkamena āgataṃ pāḷiṃ pariccajitvā",
  "tika-vin07t:39_11": "saṃvaṇṇanato sīhaḷaṭṭhakathāsu ayuttaṭṭhāne vaṇṇitaṃ yathāṭhāneyeva vaṇṇanato ca",
  "tika-vin07t:39_12": "vuttaṃ ‘tantikkamaṃ kañci avokkamitvā”’ti. Tasmā yathāvuttanayeneva attho gahetabbo.",
  "tika-vin07t:39_13": "Kathaṃ pana vitthāramaggassa saṅkhipane vinicchayo na hīyatīti? Āha “vinicchayaṃ",
  "tika-vin07t:39_14": "sabbamasesayitvā”ti. Saṅkhipantopi punappunaṃ vacanādimeva saṅkhipanto, vinicchayaṃ",
  "tika-vin07t:39_15": "pana aṭṭhakathāsu sabbāsupi vuttaṃ sabbampi asesayitvā, kiñcimattampi aparihāpetvāti",
  "tika-vin07t:39_16": "vuttaṃ hoti. Tantikkamaṃ kañci avokkamitvāti kañci pāḷikkamaṃ anatikkamitvā, anukkameneva",
  "tika-vin07t:39_17": "pāḷiṃ vaṇṇayissāmāti attho.",
  "tika-vin07t:40_0": "Suttantikānaṃ vacanānamatthanti verañjakaṇḍādīsu āgatānaṃ jhānakathādīnaṃ suttantavacanānaṃ",
  "tika-vin07t:40_1": "sīhaḷaṭṭhakathāsu “suttantikānaṃ bhāro”ti vatvā avaṇṇitabbaṭṭhānaṃ atthaṃ taṃtaṃsuttānurūpaṃ",
  "tika-vin07t:40_2": "sabbaso paridīpayissāmāti adhippāyo. Hessatīti bhavissati, karīyissatīti vā attho.",
  "tika-vin07t:40_3": "Ettha ca paṭhamasmiṃ atthavikappe “bhāsantarapariccāgādikaṃ catubbidhaṃ kiccaṃ nipphādetvā",
  "tika-vin07t:40_4": "suttantikānaṃ vacanānamatthaṃ paridīpayantī ayaṃ vaṇṇanā bhavissatī”ti vaṇṇanāvasena",
  "tika-vin07t:40_5": "samānakattukatā veditabbā. Pacchimasmiṃ atthavikappe pana “heṭṭhā vuttabhāsantarapariccāgādikaṃ",
  "tika-vin07t:40_6": "katvā suttantikānaṃ vacanānamatthaṃ paridīpayantī ayaṃ vaṇṇanā amhehi karīyissatī”ti",
  "tika-vin07t:40_7": "evaṃ ācariyavasena samānakattukatā veditabbā.",
  "tika-vin07t:41": "Ganthārambhakathāvaṇṇanānayo niṭṭhito.",
  "tika-vin07t:42": "Bāhiranidānakathā",
  "tika-vin07t:43_0": "Idāni saṃvaravinayapahānavinayādīsu bahūsu vinayesu attanā “taṃ vaṇṇayissaṃ vinaya”nti",
  "tika-vin07t:43_1": "evaṃ saṃvaṇṇetabbabhāvena paṭiññātaṃ vinayaṃ dassento āha tatthātiādi. Tattha tatthāti",
  "tika-vin07t:43_2": "yathāvuttāsu gāthāsu. Tāva-saddo paṭhamanti imasmiṃ atthe daṭṭhabbo, tena paṭhamaṃ",
  "tika-vin07t:43_3": "vinayaṃ vavatthapetvā pacchā tassa vaṇṇanaṃ karissāmāti dīpeti. Vavatthapetabboti",
  "tika-vin07t:43_4": "niyametabbo. Tenetaṃ vuccatīti yasmā vavatthapetabbo, tena hetunā etaṃ vinayo nāmātiādikaṃ",
  "tika-vin07t:43_5": "niyāmakavacanaṃ vuccatīti attho. Assāti vinayassa. Mātikāti uddeso. So hi niddesapadānaṃ",
  "tika-vin07t:43_6": "jananīṭhāne ṭhitattā mātā viyāti “mātikā”ti vuccati.",
  "tika-vin07t:44_0": "Idāni saṃvaṇṇetabbamatthaṃ mātikaṃ paṭṭhapetvā dassento āha vuttaṃ yenātiādi. Idaṃ",
  "tika-vin07t:44_1": "vuttaṃ hoti – etaṃ tena samayena buddho bhagavā verañjāyaṃ viharatītiādinidānavacanapaṭimaṇḍitaṃ",
  "tika-vin07t:44_2": "vinayapiṭakaṃ yena puggalena vuttaṃ, yasmiṃ kāle vuttaṃ, yasmā kāraṇā vuttaṃ, yena",
  "tika-vin07t:44_3": "dhāritaṃ, yena ca ābhataṃ, yesu patiṭṭhitaṃ, etaṃ yathāvuttavidhānaṃ vatvā tato tena",
  "tika-vin07t:44_4": "samayenātiādipāṭhassa atthaṃ anekappakārato dassento vinayassa atthavaṇṇanaṃ karissāmīti.",
  "tika-vin07t:45_0": "Ettha ca vuttaṃ yena yadā yasmāti idaṃ vacanaṃ tena samayena buddho bhagavātiādinidānavacanamattaṃ",
  "tika-vin07t:45_1": "apekkhitvā vattukāmopi visuṃ avatvā “nidānena ādikalyāṇaṃ, idamavocāti nigamanena",
  "tika-vin07t:45_2": "pariyosānakalyāṇa”nti vacanato nidānanigamanānipi satthudesanāya anuvidhānattā tadantogadhānevāti",
  "tika-vin07t:45_3": "nidānassāpi vinayapāḷiyaṃyeva antogadhattā vuttaṃ yena yadā yasmāti idampi vinayapiṭakasambandhaṃyeva",
  "tika-vin07t:45_4": "katvā mātikaṃ ṭhapeti. Mātikāya hi etanti vuttaṃ vinayapiṭakaṃyeva sāmaññato sabbattha",
  "tika-vin07t:45_5": "sambandhamupagacchati.",
  "tika-vin07t:46_0": "Idāni pana taṃ visuṃ nīharitvā dassento tattha vuttaṃ yenātiādimāha. Tatthāti tesu",
  "tika-vin07t:46_1": "mātikāpadesu. Idanti tena samayenātiādinidānavacanaṃ. Hi-saddo yasmāti attho daṭṭhabbo,",
  "tika-vin07t:46_2": "yasmā buddhassa bhagavato attapaccakkhavacanaṃ na hoti, tasmāti vuttaṃ hoti. Attapaccakkhavacanaṃ",
  "tika-vin07t:46_3": "na hotīti attanā paccakkhaṃ katvā vuttavacanaṃ na hoti. Atha vā attano paccakkhakāle",
  "tika-vin07t:46_4": "dharamānakāle vuttavacanaṃ na hoti. Tadubhayenāpi bhagavato vuttavacanaṃ na hotīti attho.",
  "tika-vin07t:47": "Paṭhamamahāsaṅgītikathāvaṇṇanā",
  "tika-vin07t:48_0": "Paṭhamamahāsaṅgīti nāma cesāti ettha ca-saddo vattabbasampiṇḍanattho, upaññāsattho",
  "tika-vin07t:48_1": "vā, upaññāsoti ca vākyārambho vuccati. Esā hi ganthakārānaṃ pakati, yadidaṃ kiñci",
  "tika-vin07t:48_2": "vatvā puna aparaṃ vattumārabhantānaṃ ca-saddappayogo. Yathāpaccayaṃ tattha tattha",
  "tika-vin07t:48_3": "desitattā vippakiṇṇānaṃ dhammavinayānaṃ sabhāgatthavasena saṅgahetvā gāyanaṃ kathanaṃ",
  "tika-vin07t:48_4": "saṅgīti, mahāvisayattā pūjanīyattā ca mahatī saṅgīti mahāsaṅgīti. Dutiyādiṃ upādāya",
  "tika-vin07t:48_5": "cesā “paṭhamamahāsaṅgītī”ti vuttā. Nidadāti desanaṃ desakālādivasena aviditaṃ viditaṃ",
  "tika-vin07t:48_6": "katvā nidassetīti nidānaṃ, tattha kosallatthaṃ.",
  "tika-vin07t:49_0": "Veneyyānaṃ maggaphaluppattihetubhūtāva kiriyā nippariyāyena buddhakiccanti āha “dhammacakkappavattanañhi",
  "tika-vin07t:49_1": "ādiṃ katvā”ti. Tattha satipaṭṭhānādidhammo eva pavattanaṭṭhena cakkanti dhammacakkaṃ,",
  "tika-vin07t:49_2": "cakkanti vā āṇā, taṃ dhammato anapetattā dhammacakkaṃ, dhammena ñāyena cakkantipi",
  "tika-vin07t:49_3": "dhammacakkaṃ. Katabuddhakicceti niṭṭhitabuddhakicce bhagavati lokanātheti sambandho.",
  "tika-vin07t:49_4": "Kusinārāyanti samīpatthe etaṃ bhummavacanaṃ. Upavattane mallānaṃ sālavaneti tassa",
  "tika-vin07t:49_5": "nagarassa upavattanabhūtaṃ mallarājūnaṃ sālavanuyyānaṃ dasseti. Tattha nagaraṃ pavisantā",
  "tika-vin07t:49_6": "uyyānato upecca vattanti gacchanti etenāti “upavattana”nti uyyānassa ca nagarassa",
  "tika-vin07t:49_7": "ca majjhe sālavanaṃ vuccati. Kusinārāya hi dakkhiṇapacchimadisāya taṃ uyyānaṃ hoti,",
  "tika-vin07t:49_8": "tato uyyānato sālavanarājivirājito maggo pācīnābhimukho gantvā nagarassa dakkhiṇadvārābhimukho",
  "tika-vin07t:49_9": "uttarena nivatto, tena maggena manussā nagaraṃ pavisanti, tasmā taṃ “upavattana”nti",
  "tika-vin07t:49_10": "vuccati. Tattha kira upavattane aññamaññasaṃsaṭṭhaviṭapānaṃ sampannachāyānaṃ sālapantīnamantare",
  "tika-vin07t:49_11": "bhagavato parinibbānamañco paññatto, taṃ sandhāya vuttaṃ “yamakasālānamantare”ti.",
  "tika-vin07t:49_12": "Upādīyati kammakilesehīti upādi, vipākakkhandhā kaṭattā ca rūpaṃ. Tadeva kammakilesehi",
  "tika-vin07t:49_13": "sammā appahīnatāya seso, natthi ettha upādisesoti anupādisesā, nibbānadhātu, tāya.",
  "tika-vin07t:49_14": "Itthambhūtalakkhaṇe cāyaṃ karaṇaniddeso. Parinibbāneti nimittatthe bhummaṃ, parinibbānahetu",
  "tika-vin07t:49_15": "tasmiṃ ṭhāne sannipatitānanti attho. Saṅghassa thero jeṭṭho saṅghatthero. Ettha ca",
  "tika-vin07t:49_16": "saṅghasaddassa bhikkhusatasahassasaddasāpekkhattepi gamakattā therasaddena samāso",
  "tika-vin07t:49_17": "yathā devadattassa garukulanti. Āyasmā mahākassapo dhammavinayasaṅgāyanatthaṃ bhikkhūnaṃ",
  "tika-vin07t:49_18": "ussāhaṃ janesīti sambandho.",
  "tika-vin07t:50_0": "Tathā ussāhaṃ jananassa kāraṇamāha sattāhaparinibbutetiādi. Satta ahāni samāhaṭāni",
  "tika-vin07t:50_1": "sattāhaṃ, sattāhaṃ parinibbutassa assāti sattāhaparinibbuto, sattāhaparinibbute subhaddena",
  "tika-vin07t:50_2": "vuḍḍhapabbajitena vuttavacanamanussarantoti sambandho. Alaṃ, āvusotiādinā tena vuttavacanaṃ",
  "tika-vin07t:50_3": "dasseti. Tattha alanti paṭikkhepavacanaṃ. Tena mahāsamaṇenāti nissakke karaṇavacanaṃ,",
  "tika-vin07t:50_4": "tato mahāsamaṇato suṭṭhu muttā mayanti attho, upaddutā ca homa tadāti adhippāyo,",
  "tika-vin07t:50_5": "homāti vā atītatthe vattamānavacanaṃ, ahumhāti attho. Ṭhānaṃ kho panetaṃ vijjatīti",
  "tika-vin07t:50_6": "tiṭṭhati ettha phalaṃ tadāyattavuttitāyāti ṭhānaṃ, hetu. Khoti avadhāraṇe, etaṃ kāraṇaṃ",
  "tika-vin07t:50_7": "vijjateva, no na vijjatīti attho. Kiṃ taṃ kāraṇanti? Āha yaṃ pāpabhikkhūtiādi. Ettha",
  "tika-vin07t:50_8": "yanti nipātamattaṃ, kāraṇaniddeso vā, yena kāraṇena antaradhāpeyyuṃ, tadetaṃ kāraṇaṃ",
  "tika-vin07t:50_9": "vijjatīti attho. Atīto atikkanto satthā ettha, etassāti vā atītasatthukaṃ, pāvacanaṃ.",
  "tika-vin07t:50_10": "Padhānaṃ vacanaṃ pāvacanaṃ, dhammavinayanti vuttaṃ hoti. Pakkhaṃ labhitvāti alajjīpakkhaṃ",
  "tika-vin07t:50_11": "labhitvā. Na cirassevāti na cireneva. Yāva ca dhammavinayo tiṭṭhatīti yattakaṃ kālaṃ",
  "tika-vin07t:50_12": "dhammo ca vinayo ca lajjīpuggalesu tiṭṭhati.",
  "tika-vin07t:51_0": "Vuttañhetaṃ bhagavatāti parinibbānamañce nipannena bhagavatā vuttanti attho. Desito",
  "tika-vin07t:51_1": "paññattoti suttābhidhammapiṭakasaṅgahitassa dhammassa ceva vinayapiṭakasaṅgahitassa",
  "tika-vin07t:51_2": "vinayassa ca atisajjanaṃ pabodhanaṃ desanā. Tasseva pakārato ñāpanaṃ asaṅkarato ṭhapanaṃ",
  "tika-vin07t:51_3": "paññāpanaṃ. So vo mamaccayena satthāti so dhammavinayo tumhākaṃ mamaccayena satthā",
  "tika-vin07t:51_4": "mayi parinibbute satthukiccaṃ sādhessati. Sāsananti pariyattipaṭipattipaṭivedhavasena",
  "tika-vin07t:51_5": "tividhaṃ sāsanaṃ, nippariyāyato pana sattattiṃsa bodhipakkhiyadhammā. Addhaniyanti",
  "tika-vin07t:51_6": "addhānakkhamaṃ, tadeva ciraṭṭhitikaṃ assa bhaveyyāti sambandho.",
  "tika-vin07t:52_0": "Idāni sammāsambuddhena attano kataṃ anuggahavisesaṃ vibhāvento āha yañcāhaṃ bhagavatātiādi.",
  "tika-vin07t:52_1": "Tattha yañcāhanti etassa anuggahitoti etena sambandho. Tattha yanti yasmā, yena kāraṇenāti",
  "tika-vin07t:52_2": "vuttaṃ hoti. Kiriyāparāmasanaṃ vā etaṃ, tena anuggahitoti ettha anuggahaṇaṃ parāmasati.",
  "tika-vin07t:52_3": "Dhāressasītiādikaṃ bhagavatā mahākassapattherena saddhiṃ cīvaraparivattanaṃ kātukāmena",
  "tika-vin07t:52_4": "vuttavacanaṃ. Dhāressasi pana me tvaṃ kassapāti “kassapa, tvaṃ imāni paribhogajiṇṇāni",
  "tika-vin07t:52_5": "paṃsukūlāni pārupituṃ sakkhissasī”ti vadati, tañca kho na kāyabalaṃ sandhāya, paṭipattipūraṇaṃ",
  "tika-vin07t:52_6": "pana sandhāya evamāha. Sāṇāni paṃsukūlānīti matakaḷevaraṃ paliveṭhetvā chaḍḍitāni",
  "tika-vin07t:52_7": "tumbamatte kimayo papphoṭetvā gahitāni sāṇavākamayāni paṃsukūlacīvarāni. Rathikādīnaṃ",
  "tika-vin07t:52_8": "yattha katthaci paṃsūnaṃ upari ṭhitattā abbhuggataṭṭhena tesu kūlamivāti paṃsukūlaṃ.",
  "tika-vin07t:52_9": "Atha vā paṃsu viya kucchitabhāvaṃ ulati gacchatīti paṃsukūlanti paṃsukūlasaddassa",
  "tika-vin07t:52_10": "attho daṭṭhabbo. Nibbasanānīti niṭṭhitavasanakiccāni, paribhogajiṇṇānīti attho. Ekameva",
  "tika-vin07t:52_11": "taṃ cīvaraṃ anekāvayavattā bahuvacanaṃ kataṃ. Sādhāraṇaparibhogenāti attanā samānaparibhogena,",
  "tika-vin07t:52_12": "sādhāraṇaparibhogena ca samasamaṭṭhapanena ca anuggahitoti sambandho.",
  "tika-vin07t:53_0": "Idāni navānupubbavihārachaḷabhiññāppabhede uttarimanussadhamme attanā samasamaṭṭhapanatthāya",
  "tika-vin07t:53_1": "bhagavatā vuttaṃ kassapasaṃyutte āgataṃ pāḷiṃ peyyālamukhena ādiggahaṇena ca saṅkhipitvā",
  "tika-vin07t:53_2": "dassento āha ahaṃ, bhikkhavetiādi. Tattha yāvade ākaṅkhāmīti yāvadeva ākaṅkhāmi,",
  "tika-vin07t:53_3": "yattakaṃ kālaṃ icchāmīti attho, “yāvadevā”tipi pāṭho. Navānupubbavihārachaḷabhiññāppabhedeti",
  "tika-vin07t:53_4": "ettha navānupubbavihāro nāma anupaṭipāṭiyā samāpajjitabbabhāvato evaṃsaññitā nirodhasamāpattiyā",
  "tika-vin07t:53_5": "saha aṭṭha rūpārūpasamāpattiyo. Chaḷabhiññā nāma āsavakkhayañāṇena saddhiṃ pañcābhiññāyo.",
  "tika-vin07t:53_6": "Attanā samasamaṭṭhapanenāti “ahaṃ yattakaṃ kālaṃ yattake samāpattivihāre abhiññāyo",
  "tika-vin07t:53_7": "ca vaḷañjemi, tathā kassapopī”ti evaṃ yathāvuttauttarimanussadhamme attanā samasamaṃ",
  "tika-vin07t:53_8": "katvā ṭhapanena, idañca uttarimanussadhammasāmaññena therassa pasaṃsāmattena vuttaṃ,",
  "tika-vin07t:53_9": "na bhagavatā saddhiṃ sabbathā samatāya. Bhagavato hi guṇavisesaṃ upādāya sāvakā paccekabuddhā",
  "tika-vin07t:53_10": "ca kalampi kalabhāgampi na upenti, tassa kimaññaṃ āṇaṇyaṃ bhavissati aññatra dhammavinayasaṅgāyanāti",
  "tika-vin07t:53_11": "adhippāyo. Tattha tassāti tassa anuggahassa, tassa meti vā attho gahetabbo. Potthakesu",
  "tika-vin07t:53_12": "hi kesuci “tassa me”ti pāṭho dissati. Āṇaṇyaṃ aṇaṇabhāvo. Sakakavacaissariyānuppadānenāti",
  "tika-vin07t:53_13": "ettha cīvarassa nidassanavasena kavacasseva gahaṇaṃ kataṃ, samāpattiyā nidassanavasena issariyaṃ gahitaṃ.",
  "tika-vin07t:54_0": "Idāni yathāvuttamatthaṃ pāḷiyā vibhāvento āha yathāhātiādi. Tattha ekamidāhanti ettha",
  "tika-vin07t:54_1": "idanti nipātamattaṃ. Ekaṃ samayanti ekasmiṃ samayeti attho. Pāvāyāti pāvānagarato.",
  "tika-vin07t:54_2": "Addhānamaggappaṭipannoti dīghamaggappaṭipanno. Dīghapariyāyo hettha addhānasaddo.",
  "tika-vin07t:54_3": "Sabbaṃ subhaddakaṇḍaṃ vitthārato veditabbanti pañcasatikakkhandhake āgataṃ subhaddakaṇḍaṃ",
  "tika-vin07t:54_4": "idha ānetvā vitthāretabbaṃ.",
  "tika-vin07t:55_0": "Tato paranti subhaddakaṇḍato paraṃ. Sabbaṃ subhaddakaṇḍaṃ vitthārato veditabbanti",
  "tika-vin07t:55_1": "iminā “yaṃ na icchissāma, na taṃ karissāmā”ti etaṃ pariyantaṃ subhaddakaṇḍapāḷiṃ",
  "tika-vin07t:55_2": "dassetvā idāni avasesaṃ ussāhajananappakārappavattaṃ pāḷimeva dassento handa mayaṃ",
  "tika-vin07t:55_3": "āvusotiādimāha. Tattha pure adhammo dippatīti ettha “adhammo nāma dasakusalakammapathapaṭipakkhabhūto",
  "tika-vin07t:55_4": "adhammo”ti sāratthadīpaniyaṃ vuttaṃ. Dhammasaṅgahaṇatthaṃ ussāhajananappasaṅgattā",
  "tika-vin07t:55_5": "pana dhammavinayānaṃ asaṅgāyanahetudosagaṇo sambhavati, so eva ettha adhammo dippati",
  "tika-vin07t:55_6": "tappaṭipakkho dhammo ca paṭibāhīyatīti vattabbaṃ. Api ca “adhammavādino balavanto",
  "tika-vin07t:55_7": "honti dhammavādino dubbalā hontī”ti vuccamānattā yena adhammena te subhaddavajjiputtakādayo",
  "tika-vin07t:55_8": "adhammavādino, yena ca dhammena itare dhammavādinova honti. Teyeva idha “adhammo”",
  "tika-vin07t:55_9": "“dhammo”ti ca vattabbā. Tasmā sīlavipattiādihetuko pāpicchatādidosagaṇo adhammo,",
  "tika-vin07t:55_10": "tappaṭipakkho sīlasampadādihetuko appicchatādiguṇasamūho dhammoti ca gahetabbaṃ.",
  "tika-vin07t:55_11": "Pure dippatīti api nāma dippati. Atha vā yāva adhammo dhammaṃ paṭibāhituṃ samattho",
  "tika-vin07t:55_12": "hoti, tato puretaramevāti attho. Dippatīti dippissati. Puresaddayogena hi anāgatatthe",
  "tika-vin07t:55_13": "ayaṃ vattamānappayogo, yathā purā vassati devoti. Avinayoti pahānavinayādīnaṃ paṭipakkhabhūto avinayo.",
  "tika-vin07t:56_0": "Tena hīti uyyojanatthe nipāto. Sakalanavaṅgasatthusāsanapariyattidhareti sakalaṃ",
  "tika-vin07t:56_1": "suttageyyādinavaṅgaṃ ettha, etassa vā atthīti sakalanavaṅgaṃ, satthusāsanaṃ. Atthakāmena",
  "tika-vin07t:56_2": "pariyāpuṇitabbato diṭṭhadhammikādipurisatthapariyattibhāvato ca “pariyattī”ti tīṇi",
  "tika-vin07t:56_3": "piṭakāni vuccanti, taṃ sakalanavaṅgasatthusāsanasaṅkhātaṃ pariyattiṃ dhārentīti sakalanavaṅgasatthusāsanapaayattidharā,",
  "tika-vin07t:56_4": "tādiseti attho. Samathabhāvanāsinehābhāvena sukkhā lūkhā asiniddhā vipassanā etesanti",
  "tika-vin07t:56_5": "sukkhavipassakā. Tipiṭakasabbapariyattippabhedadhareti tiṇṇaṃ piṭakānaṃ samāhāro",
  "tika-vin07t:56_6": "tipiṭakaṃ, tadeva navaṅgādivasena anekabhedabhinnaṃ sabbaṃ pariyattippabhedaṃ dhārentīti",
  "tika-vin07t:56_7": "tipiṭakasabbapariyattippabhedadharā.",
  "tika-vin07t:57_0": "Kissa panāti kasmā pana. Sikkhatīti sekkho. Tamevāha “sakaraṇīyo”ti. Uparimaggattayakiccassa",
  "tika-vin07t:57_1": "apariyositattā sakiccoti attho. Assāti anena. Bahukārattāti bahupakārattā. Assāti",
  "tika-vin07t:57_2": "bhaveyya. Ativiya vissatthoti ativiya vissāsiko. Nanti ānandattheraṃ ovadatīti sambandho.",
  "tika-vin07t:57_3": "Ānandattherassa kadāci asaññatāya navakāya saddhivihārikaparisāya janapadacārikācaraṇaṃ,",
  "tika-vin07t:57_4": "tesañca saddhivihārikānaṃ ekakkhaṇe uppabbajjanañca paṭicca mahākassapatthero taṃ",
  "tika-vin07t:57_5": "niggaṇhanto evamāha “na vāyaṃ kumārako mattamaññāsī”ti. Ettha ca vā-saddo padapūraṇo,",
  "tika-vin07t:57_6": "ayaṃ kumāro attano pamāṇaṃ na paṭijānātīti theraṃ tajjento āha. Tatrāti evaṃ sati.",
  "tika-vin07t:58_0": "Kiñcāpi sekkhoti idaṃ na sekkhānaṃ agatigamanasabbhāvena vuttaṃ, asekkhānaññeva pana",
  "tika-vin07t:58_1": "uccinitvā gahitattāti daṭṭhabbaṃ. Tasmā “kiñcāpi sekkho, tathāpi thero āyasmantampi",
  "tika-vin07t:58_2": "ānandaṃ uccinatū”ti evamettha sambandho veditabbo, na pana kiñcāpi sekkho, tathāpi",
  "tika-vin07t:58_3": "abhabbo agatiṃ gantunti yojetabbaṃ. Abhabbotiādi panassa sabhāvakathanaṃ. Tattha",
  "tika-vin07t:58_4": "chandāti chandena sinehena. Agatiṃ gantunti akattabbaṃ kātuṃ. Pariyattoti adhīto uggahito.",
  "tika-vin07t:59_0": "Rājagahaṃ kho mahāgocaranti ettha gāvo caranti etthāti gocaro, gunnaṃ gocaraṭṭhānaṃ.",
  "tika-vin07t:59_1": "Gocaro viyāti gocaro, bhikkhācaraṇaṭṭhānaṃ. So mahanto assāti mahāgocaraṃ, rājagahaṃ.",
  "tika-vin07t:59_2": "Ukkoṭeyyāti nivāreyya.",
  "tika-vin07t:60_0": "Sattasu sādhukīḷanadivasesūti ettha saṃvegavatthuṃ kittetvā kittetvā sādhukaṃ eva",
  "tika-vin07t:60_1": "pūjāvasena kīḷanato sādhukīḷanaṃ. Upakaṭṭhāti āsannā. Vassaṃ upaneti upagacchati",
  "tika-vin07t:60_2": "etthāti vassūpanāyikā.",
  "tika-vin07t:61_0": "Tatra sudanti tassaṃ sāvatthiyaṃ, sudanti nipātamattaṃ. Ussannadhātukanti upacitapittasemhādidhātukaṃ.",
  "tika-vin07t:61_1": "Samassāsetunti santappetuṃ. Dutiyadivaseti jetavanavihāraṃ paviṭṭhadivasato dutiyadivaseti",
  "tika-vin07t:61_2": "vadanti. Viriccati etenāti virecanaṃ. Osadhaparibhāvitaṃ khīrameva virecananti khīravirecanaṃ.",
  "tika-vin07t:61_3": "Yaṃ sandhāyāti yaṃ bhesajjapānaṃ sandhāya vuttaṃ. Bhesajjamattāti appamattakaṃ bhesajjaṃ.",
  "tika-vin07t:61_4": "Appattho hi ayaṃ mattā-saddo mattā sukhapariccāgātiādīsu viya.",
  "tika-vin07t:62": "Khaṇḍaphullappaṭisaṅkharaṇanti ettha khaṇḍanti chinnaṃ, phullanti bhinnaṃ, tesaṃ paṭisaṅkharaṇaṃ abhinavakaraṇaṃ.",
  "tika-vin07t:63_0": "Paricchedavasena vediyati dissatīti pariveṇaṃ. Tatthāti tesu vihāresu khaṇḍaphullappaṭisaṅkharaṇanti",
  "tika-vin07t:63_1": "sambandho. Paṭhamaṃ māsanti vassānassa paṭhamaṃ māsaṃ, accantasaṃyoge cetaṃ upayogavacanaṃ.",
  "tika-vin07t:63_2": "Senāsanavattānaṃ bahūnaṃ paññattattā, senāsanakkhandhake senāsanapaṭibaddhānaṃ bahūnaṃ",
  "tika-vin07t:63_3": "kammānaṃ vihitattā “bhagavatā…pe… vaṇṇita”nti vuttaṃ.",
  "tika-vin07t:64_0": "Dutiyadivaseti “khaṇḍaphullappaṭisaṅkharaṇaṃ karomā”ti cintitadivasato dutiyadivase.",
  "tika-vin07t:64_1": "Vassūpanāyikadivaseyeva te evaṃ cintesuṃ. Siriyā niketanamivāti siriyā nivāsanaṭṭhānaṃ",
  "tika-vin07t:64_2": "viya. Ekasmiṃ pānīyatitthe sannipatantā pakkhino viya sabbesaṃ janānaṃ cakkhūni maṇḍapeyeva",
  "tika-vin07t:64_3": "nipatantīti vuttaṃ ‘ekanipātatitthamiva ca devamanussanayanavihaṅgāna”nti. Lokarāmaṇeyyakanti",
  "tika-vin07t:64_4": "loke ramaṇīyabhāvaṃ, ramaṇaṃ arahatīti vā lokarāmaṇeyyakaṃ. Daṭṭhabbasāramaṇḍanti",
  "tika-vin07t:64_5": "daṭṭhabbesu sāraṃ daṭṭhabbasāraṃ, tato vippasannanti daṭṭhabbasāramaṇḍaṃ. Atha vā",
  "tika-vin07t:64_6": "daṭṭhabbo sārabhūto visiṭṭhataro maṇḍo maṇḍanaṃ alaṅkāro etassāti daṭṭhabbasāramaṇḍo,",
  "tika-vin07t:64_7": "maṇḍapo. Maṇḍaṃ sūriyarasmiṃ pāti nivāretīti maṇḍapo. Vividhāni kusumadāmāni ceva",
  "tika-vin07t:64_8": "muttolambakāni ca viniggalantaṃ vamentaṃ nikkhāmentamiva cāru sobhanaṃ vitānaṃ etthāti",
  "tika-vin07t:64_9": "vividhakusumadāmolambakaviniggalantacāruvitāno. Nānāpupphūpahāravicittasupariniṭṭhitabhūmikammattā",
  "tika-vin07t:64_10": "eva “ratanavicittamaṇikoṭṭimatalamivā”ti vuttaṃ. Ettha ca maṇiyo koṭṭetvā katatalaṃ",
  "tika-vin07t:64_11": "maṇikoṭṭimatalaṃ nāma, tamivāti vuttaṃ hoti. Āsanārahanti nisīdanārahaṃ. Dantakhacitanti dantehi khacitaṃ.",
  "tika-vin07t:65": "Āvajjesīti upanāmesi. Anupādāyāti taṇhādiṭṭhivasena kañci dhammaṃ aggahetvā. Kathādosoti kathāya asaccaṃ nāma natthi.",
  "tika-vin07t:66_0": "Yathāvuḍḍhanti vuḍḍhapaṭipāṭiṃ anatikkamitvā. Eketi majjhimabhāṇakānaṃyeva eke. Pubbe",
  "tika-vin07t:66_1": "vuttampi hi sabbaṃ majjhimabhāṇakā vadantiyevāti veditabbaṃ. Dīghabhāṇakā pana “padasāva",
  "tika-vin07t:66_2": "thero sannipātamāgato”ti vadanti. Tesu keci “ākāsenā”ti, “te sabbepi tathā tathā",
  "tika-vin07t:66_3": "āgatadivasānampi atthitāya ekamekaṃ gahetvā tathā tathā vadiṃsū”ti vadanti.",
  "tika-vin07t:67_0": "Kaṃ dhuraṃ katvāti kaṃ jeṭṭhakaṃ katvā. Bījaniṃ gahetvāti ettha bījanīgahaṇaṃ parisāya",
  "tika-vin07t:67_1": "dhammakathikānaṃ hatthakukkuccavinodanamukhavikārapaṭicchādanatthaṃ dhammatāvasena",
  "tika-vin07t:67_2": "āciṇṇanti veditabbaṃ. Teneva hi accantasaññatappattā buddhāpi sāvakāpi dhammakathikānaṃ",
  "tika-vin07t:67_3": "dhammatādassanatthameva cittabījaniṃ gaṇhanti. Paṭhamaṃ, āvuso upāli, pārājikaṃ kattha",
  "tika-vin07t:67_4": "paññattanti ettha kathaṃ saṅgītiyā pubbe paṭhamabhāvo siddhoti? Pātimokkhuddesānukkamādinā",
  "tika-vin07t:67_5": "pubbe paṭhamabhāvassa siddhattā. Yebhuyyena hi tīṇi piṭakāni bhagavato dharamānakāleyeva",
  "tika-vin07t:67_6": "iminā anukkamena sajjhāyitāni, teneva kamena pacchāpi saṅgītāni visesato vinayābhidhammapiṭakānīti",
  "tika-vin07t:67_7": "daṭṭhabbaṃ. Kismiṃ vatthusminti nimittatthe bhummaṃ. Antarā ca, bhante, rājagahaṃ",
  "tika-vin07t:67_8": "antarā ca nāḷandanti rājagahassa ca nāḷandāya ca antarā, vivare majjheti attho. Antarā-saddena",
  "tika-vin07t:67_9": "pana yuttattā upayogavacanaṃ kataṃ. Rājāgāraketi rañño kīḷanatthāya kate agārake.",
  "tika-vin07t:67_10": "Ambalaṭṭhikāyanti rañño evaṃnāmakaṃ uyyānaṃ. Kena saddhinti idha kasmā vuttanti?",
  "tika-vin07t:67_11": "Yasmā panetaṃ na bhagavatā eva vuttaṃ, raññāpi kiñci kiñci vuttamatthi, tasmā “kamārabbhā”ti",
  "tika-vin07t:67_12": "avatvā evaṃ vuttanti daṭṭhabbaṃ. Vedehiputtenāti ayaṃ kosalarañño dhītāya putto,",
  "tika-vin07t:67_13": "na videharañño dhītāya. Yasmā mātā panassa paṇḍitā, tasmā sā vedena ñāṇena īhati",
  "tika-vin07t:67_14": "ghaṭati vāyamatīti “vedehī”ti pākaṭanāmā jātāti veditabbā.",
  "tika-vin07t:68_0": "Evaṃ nimittapayojanakāladesadesakakārakakaraṇappakārehi paṭhamamahāsaṅgītiṃ dassetvā",
  "tika-vin07t:68_1": "idāni tattha vavatthāpitesu dhammavinayesu nānappakārakosallatthaṃ ekavidhādibhede",
  "tika-vin07t:68_2": "dassetuṃ tadetaṃ sabbampītiādimāha. Tattha anuttaraṃ sammāsambodhinti ettha anāvaraṇañāṇapadaṭṭhānaṃ",
  "tika-vin07t:68_3": "maggañāṇaṃ, maggañāṇapadaṭṭhānañca anāvaraṇañāṇaṃ “sammāsambodhī”ti vuccati. Paccavekkhantena",
  "tika-vin07t:68_4": "vāti udānādivasena pavattadhammaṃ sandhāyāha. Vimuttirasanti arahattaphalassādaṃ,",
  "tika-vin07t:68_5": "vimuttisampattikaṃ vā aggaphalanipphādanato, vimuttikiccaṃ vā kilesānaṃ accantavimuttisampādanato.",
  "tika-vin07t:68_6": "Avasesaṃ buddhavacanaṃ dhammoti ettha yadipi dhammo eva vinayopi pariyattiyādibhāvato,",
  "tika-vin07t:68_7": "tathāpi vinayasaddasannidhānena bhinnādhikaraṇabhāvena payutto dhamma-saddo vinayatantivirahitaṃ",
  "tika-vin07t:68_8": "tantiṃ dīpeti, yathā puññañāṇasambhāro gobalibaddantiādi.",
  "tika-vin07t:69_0": "Anekajātisaṃsāranti imissā gāthāya ayaṃ saṅkhepattho – ahaṃ imassa attabhāvagehassa",
  "tika-vin07t:69_1": "kārakaṃ taṇhāvaḍḍhakiṃ gavesanto yena ñāṇena taṃ daṭṭhuṃ sakkā, taṃ bodhiñāṇaṃ anibbisaṃ",
  "tika-vin07t:69_2": "alabhanto eva abhinīhārato pabhuti ettakaṃ kālaṃ anekajātisatasahassasaṅkhyaṃ imaṃ",
  "tika-vin07t:69_3": "saṃsāravaṭṭaṃ sandhāvissaṃ saṃsariṃ, yasmā jarābyādhimaraṇamissatāya jāti nāmesā",
  "tika-vin07t:69_4": "punappunaṃ upagantuṃ dukkhā, na ca sā tasmiṃ adiṭṭhe nivattati, tasmā taṃ gavesanto",
  "tika-vin07t:69_5": "sandhāvissanti attho. Diṭṭhosīti idāni mayā sabbaññutaññāṇaṃ paṭivijjhantena diṭṭho",
  "tika-vin07t:69_6": "asi. Puna gehanti puna imaṃ attabhāvasaṅkhātaṃ mama gehaṃ. Na kāhasīti na karissasi.",
  "tika-vin07t:69_7": "Kāraṇamāha sabbā tetiādi. Tava sabbā avasesakilesaphāsukā mayā bhaggā. Imassa tayā",
  "tika-vin07t:69_8": "katassa attabhāvagehassa avijjāsaṅkhātaṃ kūṭaṃ kaṇṇikamaṇḍalaṃ visaṅkhataṃ viddhaṃsitaṃ.",
  "tika-vin07t:69_9": "Visaṅkhāraṃ nibbānaṃ ārammaṇakaraṇavasena gataṃ mama cittaṃ. Ahañca taṇhānaṃ khayasaṅkhātaṃ",
  "tika-vin07t:69_10": "arahattamaggaphalaṃ ajjhagā pattosmīti attho. Keci pana “visaṅkhāragataṃ cittameva",
  "tika-vin07t:69_11": "taṇhānaṃ khayaṃ ajjhagā”ti evampi atthaṃ vadanti.",
  "tika-vin07t:70_0": "Kecīti khandhakabhāṇakā. Pāṭipadadivaseti idaṃ paccavekkhantassa uppannāti etena",
  "tika-vin07t:70_1": "sambandhitabbaṃ, na sabbaññubhāvappattassāti etena. Somanassamayañāṇenāti somanassasampayuttañāṇena.",
  "tika-vin07t:70_2": "Āmantayāmīti nivedayāmi, bodhemīti attho. Antareti antarāḷe, vemajjheti attho.",
  "tika-vin07t:71_0": "Suttantapiṭakanti yathā kammameva kammantaṃ, evaṃ suttameva suttantanti veditabbaṃ.",
  "tika-vin07t:71_1": "Asaṅgītanti saṅgītikkhandhaka kathāvatthuppakaraṇādikaṃ. Soḷasahi vārehi upalakkhitattā",
  "tika-vin07t:71_2": "“soḷasa parivārā”ti vuttaṃ. Tathā hi parivārapāḷiyaṃ paṭhamaṃ pārājikaṃ kattha paññattantiādinā",
  "tika-vin07t:71_3": "vuttaṃ. Paññattivāro kathāpattivāro vipattivāro saṅgahavāro samuṭṭhānavāro adhikaraṇavāro",
  "tika-vin07t:71_4": "samathavāro samuccayavāroti ime aṭṭha vārā, tadanantaraṃ “methunaṃ dhammaṃ paṭisevanapaccayā",
  "tika-vin07t:71_5": "pārājikaṃ kattha paññatta”nti evaṃ paccayamattavisesena puna vuttā teyeva aṭṭha vārā",
  "tika-vin07t:71_6": "cāti imesaṃ soḷasannaṃ vārānaṃ vasena bhikkhuvibhaṅgassa ca bhikkhunīvibhaṅgassa",
  "tika-vin07t:71_7": "ca pakāsitattā soḷasahi vārehi upalakkhito parivāro “soḷasaparivāro”ti vuttoti veditabbo.",
  "tika-vin07t:72_0": "Daḷhīkammasithilakaraṇappayojanāti idaṃ lokavajjapaṇṇattivajjesu yathākkamaṃ yojetabbaṃ.",
  "tika-vin07t:72_1": "Saññamavelaṃ abhibhavitvā pavatto ācāro ajjhācāro, vītikkamo. Tenāti vividhanayattādihetunā.",
  "tika-vin07t:72_2": "Etanti vividhavisesanayattātiādigāthāvacanaṃ. Etassāti vinayassa.",
  "tika-vin07t:73_0": "Itaraṃ panāti suttaṃ. Attatthaparatthādibhedeti ettha ādi-saddena diṭṭhadhammikasamparāyikatthe",
  "tika-vin07t:73_1": "lokiyalokuttarādiatthe ca saṅgaṇhāti. Veneyajjhāsayānulomena vuttattāti vinayaṃ viya",
  "tika-vin07t:73_2": "issarabhāvato āṇāpatiṭṭhāpanavasena adesetvā veneyyānaṃ ajjhāsayānulomena caritānurūpaṃ",
  "tika-vin07t:73_3": "vuttattā. Anupubbasikkhādivasena adesetvā veneyyānaṃ kālantare abhinibbattiṃ dassento",
  "tika-vin07t:73_4": "āha “sassamiva phala”nti. Upāyasamaṅgīnaṃyeva nippajjanabhāvaṃ dassento “dhenu viya",
  "tika-vin07t:73_5": "khīra”nti āha. Na hi dhenuṃ visāṇādīsu, akāle vā avijātaṃ vā dohanto khīraṃ paṭilabhati.",
  "tika-vin07t:74_0": "Yanti yasmā. Etthāti abhidhamme. Abhidhammeti supinantena sukkavissaṭṭhiyā anāpattibhāvepi",
  "tika-vin07t:74_1": "akusalacetanā upalabbhatītiādinā vinayapaññattiyā saṅkaravirahite dhamme, “pubbāparavirodhābhāvato",
  "tika-vin07t:74_2": "saṅkaravirahite dhamme”tipi vadanti. Ārammaṇādīhīti ārammaṇasampayuttakammadvārapaṭipadādīhi.",
  "tika-vin07t:74_3": "Lakkhaṇīyattāti sañjānitabbattā. Yaṃ panettha avisiṭṭhanti ettha vinayapiṭakantiādīsu",
  "tika-vin07t:74_4": "tīsu saddesu yaṃ avisiṭṭhaṃ samānaṃ, taṃ piṭakasaddanti attho. Mā piṭakasampadānenāti",
  "tika-vin07t:74_5": "pāḷisampadānavasena mā gaṇhitthāti vuttaṃ hoti. Yathāvuttenāti evaṃ duvidhatthenātiādinā vuttappakārena.",
  "tika-vin07t:75_0": "Desanāsāsanakathābhedanti ettha desanābhedaṃ sāsanabhedaṃ kathābhedanti bhedasaddo",
  "tika-vin07t:75_1": "paccekaṃ yojetabbo. Bhedanti ca nānattanti attho. Tesūti piṭakesu. Sikkhā ca pahānāni",
  "tika-vin07t:75_2": "ca gambhīrabhāvo ca sikkhāpahānagambhīrabhāvo, tañca yathārahaṃ paridīpayeti attho.",
  "tika-vin07t:75_3": "Pariyattibhedanti pariyāpuṇanabhedaṃ vibhāvayeti sambandho. Yahiṃ yasmiṃ vinayādike",
  "tika-vin07t:75_4": "yaṃ sampattiñca vipattiñca yathā pāpuṇāti, tampi sabbaṃ vibhāvayeti sambandho. Atha",
  "tika-vin07t:75_5": "vā yaṃ pariyattibhedaṃ sampattiṃ vipattiñca yahiṃ yathā pāpuṇāti, tampi sabbaṃ vibhāvayeti",
  "tika-vin07t:75_6": "yojetabbaṃ. Paridīpanā vibhāvanā cāti heṭṭhā gāthāsu vuttassa anurūpato vuttaṃ, atthato pana ekameva.",
  "tika-vin07t:76_0": "Āṇārahenāti āṇaṃ paṇetuṃ arahatīti āṇāraho, bhagavā sammāsambuddhattā. So hi mahākāruṇikatāya",
  "tika-vin07t:76_1": "ca aviparītato desakabhāvena pamāṇavacanattā ca āṇaṃ paṇetuṃ arahati. Vohāraparamatthānampi",
  "tika-vin07t:76_2": "sambhavato āha “āṇābāhullato”ti. Ito paresupi eseva nayo. Paṭhamanti vinayapiṭakaṃ.",
  "tika-vin07t:76_3": "Pacurāparādhā seyyasakattherādayo. Te hi dosabāhullato “pacurāparādhā”ti vuttā. Pacuro",
  "tika-vin07t:76_4": "bahuko bahulo aparādho doso vītikkamo yesante pacurāparādhā. Anekajjhāsayātiādīsu",
  "tika-vin07t:76_5": "āsayova ajjhāsayo, so ca atthato diṭṭhi ñāṇañca. Cariyāti rāgacariyādikā cha mūlacariyā.",
  "tika-vin07t:76_6": "Atha vā cariyāti caritaṃ, taṃ sucaritaduccaritavasena duvidhaṃ. Adhimutti nāma sattānaṃ",
  "tika-vin07t:76_7": "pubbaparicayavasena abhiruci, sā duvidhā hīnapaṇītabhedena. Yathānulomanti ajjhāsayādīnaṃ",
  "tika-vin07t:76_8": "anurūpaṃ. Yathādhammanti dhammasabhāvānurūpaṃ.",
  "tika-vin07t:77_0": "Saṃvarāsaṃvaroti ettha khuddako mahanto ca saṃvaroti attho. Vuḍḍhiattho hettha a-kāro.",
  "tika-vin07t:77_1": "Diṭṭhiviniveṭhanāti diṭṭhiyā vimocanaṃ. Suttantapāḷiyaṃ vivicceva kāmehītiādinā samādhidesanābāhullato",
  "tika-vin07t:77_2": "suttantapiṭake “adhicittasikkhā”ti vuttaṃ. Vītikkamappahānaṃ kilesānanti saṃkilesadhammānaṃ,",
  "tika-vin07t:77_3": "kammakilesānaṃ vā yo kāyavacīdvārehi vītikkamo, tassa pahānaṃ. Anusayavasena santānamanuvattantā",
  "tika-vin07t:77_4": "kilesā pariyuṭṭhitāpi sīlabhedavasena vītikkamituṃ na labhantīti āha “vītikkamapaṭipakkhattā",
  "tika-vin07t:77_5": "sīlassā”ti. Pariyuṭṭhānappahānanti okāsadānavasena citte kusalappavattiṃ pariyādiyitvā",
  "tika-vin07t:77_6": "samuppattivasena ṭhānaṃ pariyuṭṭhānaṃ, tassa pahānaṃ. Anusayappahānanti ariyamaggena",
  "tika-vin07t:77_7": "appahīnabhāvena santāne kāraṇalābhe uppajjanārahā thāmagatā kāmarāgādayo satta kilesā",
  "tika-vin07t:77_8": "santāne anu anu sayanato anusayā nāma, tesaṃ pahānaṃ.",
  "tika-vin07t:78_0": "Tadaṅgappahānanti tena tena dānasīlādikusalaṅgena tassa tassa akusalaṅgassa pahānaṃ",
  "tika-vin07t:78_1": "tadaṅgappahānaṃ. Duccaritasaṃkilesassa pahānanti kāyavacīduccaritameva yattha uppajjati,",
  "tika-vin07t:78_2": "taṃ santānaṃ sammā kileseti upatāpetīti saṃkileso, tassa tadaṅgavasena pahānaṃ. Samādhissa",
  "tika-vin07t:78_3": "kāmacchandapaṭipakkhattā suttantapiṭake taṇhāsaṃkilesassa pahānaṃ vuttaṃ. Attādisuññasabhāvadhammappakāsanato",
  "tika-vin07t:78_4": "abhidhammapiṭake diṭṭhisaṃkilesassa pahānaṃ vuttaṃ.",
  "tika-vin07t:79_0": "Ekamekasmiñcetthāti ettha etesu tīsu piṭakesu ekekasmiṃ piṭaketi attho. Dhammoti",
  "tika-vin07t:79_1": "pāḷīti ettha dhammassa sīlādivisiṭṭhatthayogato, buddhānaṃ sabhāvaniruttibhāvato",
  "tika-vin07t:79_2": "ca pakaṭṭhānaṃ ukkaṭṭhānaṃ vacanappabandhānaṃ āḷi pantīti pāḷi, pariyattidhammo.",
  "tika-vin07t:79_3": "Sammutiparamatthabhedassa atthassa anurūpavācakabhāvena paramatthasaddesu ekantena",
  "tika-vin07t:79_4": "bhagavatā manasā vavatthāpito nāmapaññattippabandho pāḷidhammo nāma. Desanāya dhammassa",
  "tika-vin07t:79_5": "ca ko visesoti ce? Yathāvuttanayena manasā vavatthāpitadhammassa paresaṃ bodhanabhāvena",
  "tika-vin07t:79_6": "atisajjanā vācāya pakāsanā “desanā”ti veditabbā. Tenāha – “desanāti tassā manasā",
  "tika-vin07t:79_7": "vavatthāpitāya pāḷiyā desanā”ti. Tadubhayampi pana paramatthato saddo eva paramatthavinimuttāya",
  "tika-vin07t:79_8": "sammutiyā abhāvā. Imameva nayaṃ gahetvā keci ācariyā “dhammo ca desanā ca paramatthato",
  "tika-vin07t:79_9": "saddo evā”ti voharanti, tepi anupavajjāyeva. Yathā “kāmāvacarapaṭisandhivipākā parittārammaṇā”ti",
  "tika-vin07t:79_10": "vuccanti, evaṃsampadamidaṃ daṭṭhabbaṃ. Na hi “kāmāvacarapaṭisandhivipākā nibbattitaparamatthavisayāyevā”ti",
  "tika-vin07t:79_11": "sakkā vattuṃ itthipurisādiākāraparivitakkapubbakānaṃ rāgādiakusalānaṃ mettādikusalānañca",
  "tika-vin07t:79_12": "ārammaṇaṃ gahetvāpi samuppajjanato. Paramatthadhammamūlakattā panassa parikappassa",
  "tika-vin07t:79_13": "paramatthavisayatā sakkā paññapetuṃ, evamidhāpīti daṭṭhabbaṃ. Tīsupi cetesu ete dhammatthadesanāpaṭivedhā",
  "tika-vin07t:79_14": "gambhīrāti sambandho. Ettha ca piṭakāvayavānaṃ dhammādīnaṃ vuccamāno gambhīrabhāvo",
  "tika-vin07t:79_15": "taṃsamudāyassa piṭakassāpi vutto yevāti daṭṭhabbo. Dukkhena ogayhanti, dukkho vā",
  "tika-vin07t:79_16": "ogāho ogāhanaṃ antopavisanametesūti dukkhogāhā. Etthāti etesu piṭakesu, niddhāraṇe",
  "tika-vin07t:79_17": "cetaṃ bhummavacanaṃ.",
  "tika-vin07t:80_0": "Hetuno phalaṃ hetuphalaṃ. Dhammābhilāpoti atthabyañjanako aviparītābhilāpo. Visayato",
  "tika-vin07t:80_1": "asammohato cāti lokiyalokuttarānaṃ yathākkamaṃ avabodhappakāradassanaṃ, etassa avabodhoti",
  "tika-vin07t:80_2": "iminā sambandho. Lokiyo hi dhammatthādiṃ ālambitvāva pavattanato visayato avabodhoti",
  "tika-vin07t:80_3": "vuccati. Lokuttaro pana nibbānārammaṇatāya taṃ anālambamānopi tabbisayamohaviddhaṃsanena",
  "tika-vin07t:80_4": "dhammādīsu pavattanato asammohato avabodhoti vuccati. Atthānurūpaṃ dhammesūti kāriyānurūpaṃ",
  "tika-vin07t:80_5": "kāraṇesūti attho. Paññattipathānurūpaṃ paññattīsūti chabbidhanāmapaññattiyā patho",
  "tika-vin07t:80_6": "paññattipatho, tassa anurūpaṃ paññattīsūti attho.",
  "tika-vin07t:81_0": "Dhammajātanti kāraṇappabhedo kāraṇameva vā. Atthajātanti kāriyappabhedo, kāriyameva",
  "tika-vin07t:81_1": "vā. Yā cāyaṃ desanāti sambandho. Yo cetthāti etāsu dhammatthadesanāsu yo paṭivedhoti",
  "tika-vin07t:81_2": "attho. Etthāti etesu tīsu piṭakesu.",
  "tika-vin07t:82_0": "Alagaddūpamāti ettha alagaddasaddena alagaddaggahaṇaṃ vuccati vīṇāvādanaṃ vīṇātiādīsu",
  "tika-vin07t:82_1": "viya, gahaṇañcettha yathā ḍaṃsati, tathā duggahaṇaṃ daṭṭhabbaṃ, itaraggahaṇe virodhābhāvā.",
  "tika-vin07t:82_2": "Tasmā alagaddassa gahaṇaṃ upamā etissāti alagaddūpamā. Alagaddoti cettha āsiviso",
  "tika-vin07t:82_3": "vuccati. So hi alaṃ pariyatto, jīvitaharaṇasamattho vā visasaṅkhāto gado assāti “alaṃgado”ti",
  "tika-vin07t:82_4": "vattabbe “alagaddo”ti vuccati.",
  "tika-vin07t:83_0": "Vaṭṭato nissaraṇaṃ attho payojanaṃ etissāti nissaraṇatthā. Bhaṇḍāgāriko viyāti bhaṇḍāgāriko,",
  "tika-vin07t:83_1": "dhammaratanānupālako, tassa atthanirapekkhassa pariyatti bhaṇḍāgārikapariyatti. Duggahitānīti",
  "tika-vin07t:83_2": "duṭṭhu gahitāni. Tenāha “upārambhādihetu pariyāpuṭā”ti. Ettha ca upārambho nāma pariyattiṃ",
  "tika-vin07t:83_3": "nissāya paravambhanaṃ. Ādi-saddena itivādappamokkhalābhasakkārādiṃ saṅgaṇhāti. Yaṃ",
  "tika-vin07t:83_4": "sandhāyāti yaṃ pariyattiduggahaṇaṃ sandhāya. Vuttanti alagaddūpamasutte vuttaṃ. Tañcassa",
  "tika-vin07t:83_5": "atthaṃ nānubhontīti tañca assa dhammassa sīlaparipūraṇādisaṅkhātaṃ atthaṃ ete duggahitagāhino",
  "tika-vin07t:83_6": "nānubhonti na vindanti. Paṭividdhākuppoti paṭividdhaarahattaphalo.",
  "tika-vin07t:84_0": "Idāni tīsu piṭakesu yathārahaṃ sampattivipattiyo niddhāretvā dassento āha vinaye",
  "tika-vin07t:84_1": "panātiādi. Tattha tāsaṃyevāti avadhāraṇaṃ chaḷabhiññācatupaṭisambhidānaṃ vinaye pabhedavacanābhāvaṃ",
  "tika-vin07t:84_2": "sandhāya vuttaṃ. Verañjakaṇḍe hi tisso vijjāva vibhattā. Dutiye tāsaṃyevāti avadhāraṇaṃ",
  "tika-vin07t:84_3": "catasso paṭisambhidā apekkhitvā kataṃ tissannampi vijjānaṃ chasu abhiññāsu antopaviṭṭhattā.",
  "tika-vin07t:84_4": "Tāsañcāti ettha ca-saddena sesānampi tattha atthibhāvaṃ dīpeti. Abhidhammapiṭake",
  "tika-vin07t:84_5": "hi tisso vijjā cha abhiññā catasso paṭisambhidā ca vuttā eva. Paṭisambhidānaṃ tattheva",
  "tika-vin07t:84_6": "sammā vibhattabhāvaṃ dīpetuṃ tatthevāti avadhāraṇaṃ kataṃ. Upādinnaphassoti maggena",
  "tika-vin07t:84_7": "maggapaṭipādanaphasso. Tesanti tesaṃ piṭakānaṃ. Etanti etaṃ buddhavacanaṃ.",
  "tika-vin07t:85_0": "Catuttiṃseva suttantāti gāthāya ayamatthayojanā – yassa nikāyassa suttagaṇanato catuttiṃseva",
  "tika-vin07t:85_1": "suttantā vaggasaṅgahavasena tayo vaggā yassa saṅgahassāti tivaggo saṅgaho, esa paṭhamo",
  "tika-vin07t:85_2": "nikāyo idha dīghanikāyoti. Anulomikoti apaccanīko, atthānulomanato anvatthanāmoti",
  "tika-vin07t:85_3": "vuttaṃ hoti. Ekanikāyampīti ekasamūhampi. Evaṃ cittanti evaṃ vicittaṃ. Yathayidanti",
  "tika-vin07t:85_4": "yathā ime. Poṇikacikkhallikā khattiyā, tesaṃ nivāso “poṇikanikāyo cikkhallikanikāyo”ti",
  "tika-vin07t:85_5": "vuccati. Pañcadasavaggapariggahoti pañcadasahi vaggehi pariggahito. Suttantānaṃ sahassāni",
  "tika-vin07t:85_6": "satta suttasatāni cāti pāṭhe suttantānaṃ sattasahassāni satta suttasatāni cāti yojetabbaṃ.",
  "tika-vin07t:85_7": "Katthaci pana “satta suttasahassāni, satta suttasatāni cā”ti pāṭho. Pubbe nidassitāti",
  "tika-vin07t:85_8": "suttantapiṭakaniddese nidassitā.",
  "tika-vin07t:86_0": "Vedanti ñāṇaṃ. Tuṭṭhinti pītiṃ. Dhammakkhandhavasenāti dhammarāsivasena. Dvāsītisahassāni",
  "tika-vin07t:86_1": "buddhato gaṇhinti sambandho. Dve sahassāni bhikkhutoti dhammasenāpatiādīnaṃ bhikkhūnaṃ",
  "tika-vin07t:86_2": "santikā tehiyeva desitāni dve sahassāni gaṇhiṃ. Meti mama hadaye, iti ānandatthero",
  "tika-vin07t:86_3": "attānaṃ niddisati. Ye dhammā mama hadaye pavattino, te caturāsītisahassānīti yojanā.",
  "tika-vin07t:86_4": "Idañca bhagavato dharamānakāle uggahitadhammakkhandhavasena vuttaṃ, parinibbute pana",
  "tika-vin07t:86_5": "bhagavati ānandattherena desitānaṃ subhasutta gopakamoggallānasuttānaṃ, tatiyasaṅgītiyaṃ",
  "tika-vin07t:86_6": "moggaliputtatissattherena kathitakathāvatthuppakaraṇassa ca vasena dhammakkhandhānaṃ",
  "tika-vin07t:86_7": "caturāsītisahassatopi adhikatā veditabbā.",
  "tika-vin07t:87_0": "Ekānusandhikaṃ suttanti satipaṭṭhānādi. Anekānusandhikanti parinibbānasuttādi. Tañhi",
  "tika-vin07t:87_1": "nānāṭhānesu nānādhammadesanānaṃ vasena pavattaṃ. Tikadukabhājanaṃ dhammasaṅgaṇiyaṃ",
  "tika-vin07t:87_2": "nikkhepakaṇḍa aṭṭhakathākaṇḍavasena gahetabbaṃ. Cittavārabhājananti idaṃ cittuppādakaṇḍavasena",
  "tika-vin07t:87_3": "vuttaṃ. Atthi vatthūtiādīsu vatthu nāma sudinnakaṇḍādi. Mātikāti sikkhāpadaṃ. Antarāpattīti",
  "tika-vin07t:87_4": "sikkhāpadantaresu aññasmiṃ vatthusmiṃ paññattā āpatti. Tikacchedoti tikapācittiyāditikaparicchedo.",
  "tika-vin07t:87_5": "Buddhavacanaṃ saṅgahitanti sambandho. Assāti buddhavacanassa. Saṅgītipariyosāne sādhukāraṃ",
  "tika-vin07t:87_6": "dadamānā viyāti sambandho. Accharaṃ paharituṃ yuttāni acchariyāni, pupphavassacelukkhepādīni.",
  "tika-vin07t:87_7": "Yā “pañcasatā”ti ca “therikā”ti ca pavuccati, ayaṃ paṭhamamahāsaṅgīti nāmāti sambandho.",
  "tika-vin07t:88": "Iti samantapāsādikāya vinayaṭṭhakathāya vimativinodaniyaṃ",
  "tika-vin07t:89": "Paṭhamamahāsaṅgītikathāvaṇṇanānayo niṭṭhito.",
  "tika-vin07t:90": "Dutiyasaṅgītikathāvaṇṇanā",
  "tika-vin07t:91_0": "Evaṃ paṭhamamahāsaṅgītiṃ dassetvā yadatthaṃ sā idha dassitā, taṃ nigamanavasena dassento",
  "tika-vin07t:91_1": "imissātiādimāha. Tatrāyaṃ ācariyaparamparāti tasmiṃ jambudīpe ayaṃ ācariyānaṃ paveṇī",
  "tika-vin07t:91_2": "paṭipāṭi. Vijitāvinoti vijitasabbakilesapaṭipakkhattā vijitavanto. Jambusirivhayeti",
  "tika-vin07t:91_3": "jambusadiso sirimanto avhayo nāmaṃ yassa dīpassa, tasmiṃ jambudīpeti vuttaṃ hoti.",
  "tika-vin07t:91_4": "Mahantena hi jamburukkhena abhilakkhitattā dīpopi “jambū”ti vuccati. Acchijjamānaṃ",
  "tika-vin07t:91_5": "avinassamānaṃ katvā. Vinayavaṃsantiādīhi tīhi vinayapāḷiyeva kathitā pariyāyavacanattā",
  "tika-vin07t:91_6": "tesaṃ. Pakataññutanti veyyattiyaṃ, paṭubhāvanti vuttaṃ hoti. Dhuraggāhoti padhānaggāhī,",
  "tika-vin07t:91_7": "sabbesaṃ pāmokkho hutvā gaṇhīti vuttaṃ hoti. Bhikkhūnaṃ samudāyo samūho bhikkhusamudāyo.",
  "tika-vin07t:92_0": "Yadāti nibbāyiṃsūti sambandho. Jotayitvā ca sabbadhīti tameva saddhammaṃ sabbattha",
  "tika-vin07t:92_1": "pakāsayitvā. Jutimantoti paññājutiyā yuttā, tejavanto vā, mahānubhāvāti attho. Nibbāyiṃsūti",
  "tika-vin07t:92_2": "anupādisesāya nibbānadhātuyā nibbāyiṃsu. Anālayāti asaṅgā.",
  "tika-vin07t:93_0": "Athāti pacchā, yadā parinibbāyiṃsu, tato paranti attho. Kappati siṅgīloṇakappoti",
  "tika-vin07t:93_1": "ettha kappa-saddo vikappattho, tena siṅgīloṇavikappopi kappati. Idampi pakkhantaraṃ",
  "tika-vin07t:93_2": "kappatīti attho, evaṃ sabbattha. Tattha siṅgena loṇaṃ pariharitvā aloṇakapiṇḍapātena",
  "tika-vin07t:93_3": "saddhiṃ bhuñjituṃ kappati, sannidhiṃ na karotīti adhippāyo. Kappati dvaṅgulakappoti",
  "tika-vin07t:93_4": "dvaṅgulaṃ atikkantāya chāyāya vikāle bhojanaṃ bhuñjituṃ kappatīti attho. Kappati",
  "tika-vin07t:93_5": "gāmantarakappoti “gāmantaraṃ gamissāmī”ti pavāritena anatirittabhojanaṃ bhuñjituṃ",
  "tika-vin07t:93_6": "kappatīti attho. Kappati āvāsakappoti ekasīmāya nānāsenāsanesu visuṃ visuṃ uposathādīni",
  "tika-vin07t:93_7": "saṅghakammāni kātuṃ vaṭṭatīti attho. Kappati anumatikappoti “anāgatānaṃ āgatakāle",
  "tika-vin07t:93_8": "anumatiṃ gahessāmā”ti tesu anāgatesuyeva vaggena saṅghena kammaṃ katvā pacchā anumatiṃ",
  "tika-vin07t:93_9": "gahetuṃ kappati, vaggakammaṃ na hotīti adhippāyo. Kappati āciṇṇakappoti ācariyupajjhāyehi",
  "tika-vin07t:93_10": "āciṇṇo kappatīti attho. So pana ekacco kappati dhammiko, ekacco na kappati adhammikoti",
  "tika-vin07t:93_11": "veditabbo. Kappati amathitakappoti yaṃ khīraṃ khīrabhāvaṃ vijahitaṃ dadhibhāvaṃ asampattaṃ,",
  "tika-vin07t:93_12": "taṃ bhuttāvinā pavāritena anatirittaṃ bhuñjituṃ kappatīti attho. Kappati jaḷogiṃ",
  "tika-vin07t:93_13": "pātunti ettha jaḷogīti taruṇasurā, yaṃ majjasambhāraṃ ekato kataṃ majjabhāvamasampattaṃ,",
  "tika-vin07t:93_14": "taṃ pātuṃ vaṭṭatīti adhippāyo. Jātarūparajatanti ettha sarasato vikāraṃ anāpajjitvā",
  "tika-vin07t:93_15": "sabbadā jātarūpameva hotīti jātaṃ rūpaṃ etassāti jātarūpaṃ, suvaṇṇaṃ. Dhavalasabhāvatāya",
  "tika-vin07t:93_16": "rājatīti rajataṃ, rūpiyaṃ. Susunāgaputtoti susunāgassa putto. Kākaṇḍakaputtoti kākaṇḍakassa",
  "tika-vin07t:93_17": "brāhmaṇassa putto. Vajjīsūti janapadanāmattā bahuvacanaṃ kataṃ.",
  "tika-vin07t:94_0": "Tadahuposatheti ettha tadahūti tasmiṃ ahani. Upavasanti etthāti uposatho, upavasantīti",
  "tika-vin07t:94_1": "ca sīlasamādānena vā anasanādinā vā upetā hutvā vasantīti attho. Kaṃsapātinti suvaṇṇapātiṃ.",
  "tika-vin07t:94_2": "Māsakarūpanti māsako eva. Sabbaṃ tāva vattabbanti iminā sattasatikakkhandhake āgatā",
  "tika-vin07t:94_3": "sabbāpi pāḷi idha ānetvā vattabbāti dasseti. Saṅgāyitasadisameva saṅgāyiṃsūti sambandho.",
  "tika-vin07t:95_0": "Sā panāyaṃ saṅgītīti sambandho. Tesūti tesu saṅgītikārakesu theresu. Vissutā ete",
  "tika-vin07t:95_1": "saddhivihārikā ñeyyāti sambandho. Sāṇasambhūtoti sāṇadesavāsī sambhūtatthero. Dutiyo",
  "tika-vin07t:95_2": "saṅgahoti sambandhitabbaṃ. Pannabhārāti patitakkhandhabhārā.",
  "tika-vin07t:96_0": "Abbudanti upaddavaṃ vadanti. “Bhagavato vacanaṃ thenetvā attano vacanassa dīpanato",
  "tika-vin07t:96_1": "abbudanti corakamma”nti eke. Idanti vakkhamānanidassanaṃ. Sandissamānā mukhā sammukhā.",
  "tika-vin07t:96_2": "Bhāvitamagganti uppāditajjhānaṃ. Sādhu sappurisāti ettha sādhūti āyācanatthe nipāto,",
  "tika-vin07t:96_3": "taṃ yācāmīti attho. Haṭṭhapahaṭṭhoti punappunaṃ santuṭṭho. Udaggudaggoti sarīravikāruppādanapītivasena",
  "tika-vin07t:96_4": "udaggudaggo, pītimā hi puggalo kāyacittānaṃ uggatattā “udaggudaggo”ti vuccati.",
  "tika-vin07t:97_0": "Tena kho pana samayenāti yasmiṃ samaye dutiyaṃ saṅgītiṃ akariṃsu, tasmiṃ samayeti",
  "tika-vin07t:97_1": "attho. Taṃ adhikaraṇaṃ na sampāpuṇiṃsūti taṃ vajjiputtakehi uppāditaṃ adhikaraṇaṃ",
  "tika-vin07t:97_2": "vinicchinituṃ na sampāpuṇiṃsu nāgamiṃsu. No ahuvatthāti sambandho. Yāvatāyukaṃ ṭhatvā",
  "tika-vin07t:97_3": "parinibbutāti sambandho. Kiṃ pana katvā therā parinibbutāti? Āha dutiyaṃ saṅgahaṃ",
  "tika-vin07t:97_4": "katvātiādi. Aniccatāvasanti aniccatādhīnataṃ. Jamminti lāmakaṃ. Durabhisambhavaṃ",
  "tika-vin07t:97_5": "anabhibhavanīyaṃ atikkamituṃ asakkuṇeyyaṃ aniccataṃ evaṃ ñatvāti sambandho.",
  "tika-vin07t:98": "Dutiyasaṅgītikathāvaṇṇanānayo niṭṭhito.",
  "tika-vin07t:99": "Tatiyasaṅgītikathāvaṇṇanā",
  "tika-vin07t:100_0": "Satta vassānīti accantasaṃyoge upayogavacanaṃ. Aticchathāti atikkamitvā icchatha,",
  "tika-vin07t:100_1": "ito aññattha gantvā bhikkhaṃ pariyesathāti attho. Bhattavissaggakaraṇatthāyāti bhattassa",
  "tika-vin07t:100_2": "ajjhoharaṇakiccatthāya, bhuñjanatthāyāti attho. “Soḷasavasso”ti uddeso kathanaṃ assa",
  "tika-vin07t:100_3": "atthīti soḷasavassuddesiko, “soḷasavassiko”ti attho.",
  "tika-vin07t:101_0": "Tīsu vedesūtiādīsu iruvedayajuvedasāmavedasaṅkhātesu tīsu vedesu. Tayo eva kira vedā",
  "tika-vin07t:101_1": "aṭṭhakādīhi dhammikehi isīhi lokassa saggamaggavibhāvanatthāya katā. Teneva hi te",
  "tika-vin07t:101_2": "tehi vuccanti. Āthabbaṇavedo pana pacchā adhammikehi brāhmaṇehi pāṇavadhādiatthāya",
  "tika-vin07t:101_3": "kato. Purimesu ca tīsu vedesu teheva dhammikasākhāyo apanetvā yāgavadhādidīpikā adhammikasākhā",
  "tika-vin07t:101_4": "pakkhittāti veditabbā. Nighaṇḍūti rukkhādīnaṃ vevacanappakāsakaṃ pariyāyanāmānurūpaṃ",
  "tika-vin07t:101_5": "satthaṃ. Tañhi loke “nighaṇḍū”ti vuccati. Keṭubhanti kiṭati gameti kiriyādivibhāganti",
  "tika-vin07t:101_6": "keṭubhaṃ, kiriyākappavikappo kavīnaṃ upakārasatthaṃ. Ettha ca kiriyākappavikappoti",
  "tika-vin07t:101_7": "vacībhedādilakkhaṇā kiriyā kappīyati vikappīyati etenāti kiriyākappo, so pana vaṇṇapadabandhapadatthādivibhāgato",
  "tika-vin07t:101_8": "bahuvikappoti “kiriyākappavikappo”ti vuccati. Idañca mūlakiriyākappaganthaṃ sandhāya",
  "tika-vin07t:101_9": "vuttaṃ. Saha nighaṇḍunā keṭubhena ca sanighaṇḍukeṭubhā, tayo vedā, tesu sanighaṇḍukeṭubhesu.",
  "tika-vin07t:101_10": "Ṭhānakaraṇādivibhāgato ca nibbacanavibhāgato ca akkharā pabhedīyanti etenāti akkharappabhedo,",
  "tika-vin07t:101_11": "sikkhā ca nirutti ca. Saha akkharappabhedenāti sākkharappabhedā, tesu sākkharappabhedesu.",
  "tika-vin07t:101_12": "Āthabbaṇavedaṃ catutthaṃ katvā “itiha āsa itiha āsā”ti īdisavacanapaṭisaṃyutto porāṇakathāsaṅkhāto",
  "tika-vin07t:101_13": "itihāso pañcamo etesanti itihāsapañcamā, tayo vedā, tesu itihāsapañcamesu.",
  "tika-vin07t:102_0": "Yassa cittantiādi pañhadvayaṃ khīṇāsavānaṃ cuticittassa uppādakkhaṇaṃ sandhāya vuttaṃ.",
  "tika-vin07t:102_1": "Tattha paṭhamapañhe uppajjatīti uppādakkhaṇasamaṅgitāya uppajjati. Na nirujjhatīti",
  "tika-vin07t:102_2": "nirodhakkhaṇaṃ appattatāya na nirujjhati. Tassa cittanti tassa puggalassa taṃ cittaṃ",
  "tika-vin07t:102_3": "kiṃ nirujjhissati āyatiñca nuppajjissatīti pucchā, tassā ca vibhajjabyākaraṇīyatāya",
  "tika-vin07t:102_4": "evamettha vissajjanaṃ veditabbaṃ. Arahato pacchimacittassa uppādakkhaṇe tassa cittaṃ",
  "tika-vin07t:102_5": "uppajjati, na nirujjhati, āyatiñca nuppajjissati, avassameva nirodhakkhaṇaṃ patvā",
  "tika-vin07t:102_6": "nirujjhissati, tato appaṭisandhikattā aññaṃ nuppajjissati. Ṭhapetvā pana pacchimacittasamaṅgiṃ",
  "tika-vin07t:102_7": "khīṇāsavaṃ itaresaṃ uppādakkhaṇasamaṅgicittaṃ uppādakkhaṇasamaṅgitāya uppajjati bhaṅgaṃ",
  "tika-vin07t:102_8": "appattatāya na nirujjhati, bhaṅgaṃ pana patvā nirujjhissateva, aññaṃ pana tasmiṃ",
  "tika-vin07t:102_9": "vā aññasmiṃ vā attabhāve uppajjissati ceva nirujjhissati cāti. Yassa vā panātiādi",
  "tika-vin07t:102_10": "dutiyapañhe pana nirujjhissati nuppajjissatīti yassa cittaṃ uppādakkhaṇasamaṅgitāya",
  "tika-vin07t:102_11": "bhaṅgakkhaṇaṃ patvā nirujjhissati appaṭisandhikatāya nuppajjissati, tassa khīṇāsavassa",
  "tika-vin07t:102_12": "taṃ cittaṃ kiṃ uppajjati na nirujjhatīti pucchā, tassā ekaṃsabyākaraṇīyatāya “āmantā”ti",
  "tika-vin07t:102_13": "vissajjanaṃ veditabbaṃ. Uddhaṃ vā adho vā harituṃ asakkontoti uparimapade vā heṭṭhimapadaṃ",
  "tika-vin07t:102_14": "heṭṭhimapade vā uparimapadaṃ atthato samannāharituṃ ghaṭetuṃ pubbenāparaṃ yojetvā",
  "tika-vin07t:102_15": "atthaṃ paricchindituṃ asakkontoti attho.",
  "tika-vin07t:103_0": "Sotāpannānaṃ sīlesu paripūrakāritāya samādinnasīlato natthi parihānīti āha “abhabbo",
  "tika-vin07t:103_1": "dāni sāsanato nivattitu”nti. Vaḍḍhetvāti uparimaggatthāya kammaṭṭhānaṃ vaḍḍhetvā.",
  "tika-vin07t:103_2": "Dante punanti visodhenti etenāti dantaponaṃ vuccati dantakaṭṭhaṃ. Abhinavānaṃ āgantukānaṃ",
  "tika-vin07t:103_3": "lajjīsabhāvaṃ khantimettādiguṇasamaṅgitañca katipāhaṃ suṭṭhu vīmaṃsitvāva hatthakammādisampaṭicchanaṃ",
  "tika-vin07t:103_4": "saṅgahakaraṇañca yuttanti sāmaṇerassa ceva aññesañca bhikkhūnaṃ diṭṭhānugatiṃ āpajjantānaṃ",
  "tika-vin07t:103_5": "ñāpanatthaṃ thero tassa bhabbarūpataṃ abhiññāya ñatvāpi puna sammajjanādiṃ akāsi.",
  "tika-vin07t:103_6": "“Tassa cittadamanattha”ntipi vadanti. Buddhavacanaṃ paṭṭhapesīti buddhavacanaṃ uggaṇhāpetuṃ",
  "tika-vin07t:103_7": "ārabhi. Sakalavinayācārapaṭipatti upasampannānameva vihitāti tappariyāpuṇanamapi",
  "tika-vin07t:103_8": "tesaññeva anurūpanti āha “ṭhapetvā vinayapiṭaka”nti. Tassa citte ṭhapitampi buddhavacanaṃ",
  "tika-vin07t:103_9": "saṅgopanatthāya niyyātitabhāvaṃ dassetuṃ “hatthe patiṭṭhāpetvā”ti vuttaṃ.",
  "tika-vin07t:104_0": "Ekarajjābhisekanti sakalajambudīpe ekādhipaccavasena kariyamānaṃ abhisekaṃ. Rājiddhiyoti",
  "tika-vin07t:104_1": "rājānubhāvānugatappabhāvā. Yatoti yato soḷasaghaṭato. Devatā eva divase divase āharantīti",
  "tika-vin07t:104_2": "sambandho. Devasikanti divase divase. Agadāmalakanti appakeneva sarīrasodhanādisamatthaṃ",
  "tika-vin07t:104_3": "sabbadosaharaṃ osadhāmalakaṃ. Chaddantadahatoti chaddantadahasamīpe ṭhitadevavimānato,",
  "tika-vin07t:104_4": "kapparukkhato vā, tattha tādisā kapparukkhavisesā santi, tato vā āharantīti attho.",
  "tika-vin07t:104_5": "Asuttamayikanti suttehi abaddhaṃ dibbasumanapuppheheva kataṃ sumanapupphapaṭaṃ. Uṭṭhitassa",
  "tika-vin07t:104_6": "sālinoti sayaṃjātasālino, samudāyāpekkhañcettha ekavacanaṃ, sālīnanti attho. Nava",
  "tika-vin07t:104_7": "vāhasahassānīti ettha catasso muṭṭhiyo eko kuḍuvo, cattāro kuḍuvā eko pattho, cattāro",
  "tika-vin07t:104_8": "patthā eko āḷhako, cattāro āḷhakā ekaṃ doṇaṃ, cattāri doṇāni ekā mānikā, catasso",
  "tika-vin07t:104_9": "mānikā ekā khārī, vīsati khārikā eko vāho, tadeva “ekaṃ sakaṭa”nti suttanipātaṭṭhakathādīsu",
  "tika-vin07t:104_10": "vuttaṃ. Nitthusakaṇe karontīti thusakuṇḍakarahite karonti. Tena nimmitaṃ buddharūpaṃ",
  "tika-vin07t:104_11": "passantoti sambandho. Puññappabhāvanibbattaggahaṇaṃ nāgarājanimmitānaṃ puññappabhāvanibbattehi",
  "tika-vin07t:104_12": "sadisatāya kataṃ. Vimalaketumālāti ettha ketumālā nāma sīsato nikkhamitvā uparimuddhani",
  "tika-vin07t:104_13": "puñjo hutvā dissamānarasmirāsīti vadanti.",
  "tika-vin07t:105_0": "Bāhirakapāsaṇḍanti bāhirakappaveditaṃ samayavādaṃ. Pariggaṇhīti vīmaṃsamāno pariggahesi.",
  "tika-vin07t:105_1": "Bhaddapīṭhakesūti vettamayapīṭhesu. Sāroti guṇasāro. Sīhapañjareti mahāvātapānasamīpe.",
  "tika-vin07t:105_2": "Kilesavipphandarahitacittatāya dantaṃ. Niccaṃ paccupaṭṭhitasatārakkhatāya guttaṃ.",
  "tika-vin07t:105_3": "Khuraggeyevāti kesoropanāvasāne. Ativiya sobhatīti sambandho. Vāṇijako ahosīti madhuvāṇijako ahosi.",
  "tika-vin07t:106_0": "Pubbe va sannivāsenāti pubbe vā pubbajātiyaṃ vā sahavāsenāti attho. Paccuppannahitena",
  "tika-vin07t:106_1": "vāti vattamānabhave hitacaraṇena vā. Evaṃ imehi dvīhi kāraṇehi taṃ sinehasaṅkhātaṃ",
  "tika-vin07t:106_2": "pemaṃ jāyate. Kiṃ viyāti? Āha “uppalaṃ va yathodake”ti. Uppalaṃ vāti rassakato vā-saddo",
  "tika-vin07t:106_3": "avuttasampiṇḍanattho. Yathā-saddo upamāyaṃ. Idaṃ vuttaṃ hoti – yathā uppalañca sesañca",
  "tika-vin07t:106_4": "padumādi udake jāyamānaṃ dve kāraṇāni nissāya jāyati udakañceva kalalañca, evaṃ pemampīti.",
  "tika-vin07t:107_0": "Dhuvabhattānīti niccabhattāni. Vajjāvajjanti khuddakaṃ mahantañca vajjaṃ. Moggaliputtatissattherassa",
  "tika-vin07t:107_1": "bhāramakāsīti therassa mahānubhāvataṃ, tadā sāsanakiccassa nāyakabhāvena saṅghapariṇāyakatañca",
  "tika-vin07t:107_2": "rañño ñāpetuṃ saṅgho tassa bhāramakāsīti veditabbaṃ, na aññesaṃ ajānanatāya. Sāsanassa",
  "tika-vin07t:107_3": "dāyādoti sāsanassa abbhantaro ñātako homi na homīti attho. Ye sāsane pabbajituṃ puttadhītaro",
  "tika-vin07t:107_4": "pariccajanti, te buddhasāsane sālohitañātakā nāma honti, sakalasāsanadhāraṇe samatthānaṃ",
  "tika-vin07t:107_5": "attano orasaputtānaṃ pariccattattā na paccayamattadāyakāti imamatthaṃ sandhāya thero",
  "tika-vin07t:107_6": "“na kho, mahārāja, ettāvatā sāsanassa dāyādo hotī”ti āha. Kathañcarahīti ettha carahīti",
  "tika-vin07t:107_7": "nipāto akkhantiṃ dīpeti. Tissakumārassāti rañño ekamātukassa kaniṭṭhassa. Sakkhasīti",
  "tika-vin07t:107_8": "sakkhissasi. Sikkhāya patiṭṭhāpesunti pāṇātipātā veramaṇiādīsu vikālabhojanā veramaṇipariyosānāsu",
  "tika-vin07t:107_9": "chasu sikkhāsu pāṇātipātā veramaṇiṃ dve vassāni avītikkamma samādānaṃ samādiyāmītiādinā",
  "tika-vin07t:107_10": "samādānavasena sikkhāsammutidānānantaraṃ sikkhāya patiṭṭhāpesuṃ. Cha vassāni abhisekassa",
  "tika-vin07t:107_11": "assāti chavassābhiseko.",
  "tika-vin07t:108_0": "Sabbaṃ theravādanti dve saṅgītiyo āruḷhā pāḷi. Sā hi mahāsaṅghikādibhinnaladdhikāhi",
  "tika-vin07t:108_1": "vivecetuṃ “theravādo”ti vuttā. Ayañhi vibhajjavādo mahākassapattherādīhi asaṅkarato",
  "tika-vin07t:108_2": "rakkhito ānīto cāti “theravādo”ti vuccati, “satheravāda”ntipi likhanti. Tattha “aṭṭhakathāsu",
  "tika-vin07t:108_3": "āgatatheravādasahitaṃ sāṭṭhakathaṃ tipiṭakasaṅgahitaṃ buddhavacana”nti ānetvā yojetabbaṃ.",
  "tika-vin07t:108_4": "Tejodhātuṃ samāpajjitvāti tejokasiṇārammaṇaṃ jhānaṃ samāpajjitvā.",
  "tika-vin07t:109_0": "Sabhāyanti nagaramajjhe vinicchayasālāyaṃ. Diṭṭhigatānīti diṭṭhiyova. Na kho panetaṃ",
  "tika-vin07t:109_1": "sakkā imesaṃ majjhe vasantena vūpasametunti tesañhi majjhe vasanto tesuyeva antogadhattā",
  "tika-vin07t:109_2": "ādeyyavacano na hoti, tasmā evaṃ cintesi. Ahogaṅgapabbatanti evaṃnāmakaṃ pabbataṃ.",
  "tika-vin07t:109_3": "“Adhogaṅgāpabbata”ntipi likhanti, taṃ na sundaraṃ. Pañcātapena tappentīti catūsu",
  "tika-vin07t:109_4": "ṭhānesu aggiṃ jāletvā majjhe ṭhatvā sūriyamaṇḍalaṃ ullokentā sūriyātapena tappenti.",
  "tika-vin07t:109_5": "Ādiccaṃ anuparivattantīti udayakālato pabhuti sūriyaṃ olokayamānā yāva atthaṅgamanā",
  "tika-vin07t:109_6": "sūriyābhimukhāva parivattanti. Vobhindissāmāti paggaṇhiṃsūti vināsessāmāti ussāhamakaṃsu.",
  "tika-vin07t:110_0": "Vissaṭṭhoti maraṇasaṅkārahito, nibbhayoti attho. Migavaṃ nikkhamitvāti araññe vicaritvā",
  "tika-vin07t:110_1": "migamāraṇakīḷā migavaṃ, taṃ uddissa nikkhamitvā migavadhatthaṃ nikkhamitvāti attho.",
  "tika-vin07t:110_2": "Ahināgādito visesanatthaṃ “hatthināgenā”ti vuttaṃ. Tassa passantassevāti anādare",
  "tika-vin07t:110_3": "sāmivacanaṃ, tasmiṃ passanteyevāti attho. Ākāse uppatitvāti ettha ayaṃ vikubbaniddhi",
  "tika-vin07t:110_4": "na hotīti gihissāpi imaṃ iddhiṃ dassesi adhiṭṭhāniddhiyā appaṭikkhittattā. Pakativaṇṇañhi",
  "tika-vin07t:110_5": "vijahitvā nāgavaṇṇādidassanaṃ vikubbaniddhi. Chaṇavesanti ussavavesaṃ. Padhānagharanti",
  "tika-vin07t:110_6": "bhāvanānuyogavasena vīriyārambhassa anurūpaṃ vivittasenāsanaṃ. Sopīti rañño bhāgineyyaṃ sandhāya vuttaṃ.",
  "tika-vin07t:111_0": "Kusalādhippāyoti manāpajjhāsayo. Dveḷhakajātoti saṃsayamāpanno. Ekekaṃ bhikkhusahassaparivāranti",
  "tika-vin07t:111_1": "ettha “gaṇhitvā āgacchathā”ti āṇākārena vuttepi therā bhikkhū sāsanahitattā gatā.",
  "tika-vin07t:111_2": "Kappiyasāsanañhetaṃ, na gihīnaṃ gihikammapaṭisaṃyuttaṃ. Thero nāgacchīti kiñcāpi",
  "tika-vin07t:111_3": "“rājā pakkosatī”ti vuttepi dhammakammatthāya āgantuṃ vaṭṭati, dvikkhattuṃ pana pesitepi",
  "tika-vin07t:111_4": "“ananurūpā yācanā”ti nāgato, “mahānubhāvo thero yathānusiṭṭhaṃ paṭipattiko pamāṇabhūto”ti",
  "tika-vin07t:111_5": "rañño ceva ubhayapakkhikānañca attani bahumānuppādanavasena uddhaṃ kattabbakammasiddhiṃ",
  "tika-vin07t:111_6": "ākaṅkhanto asāruppavacanalesena nāgacchi. Ekato saṅghaṭitā nāvā nāvāsaṅghāṭaṃ. Sāsanapaccatthikānaṃ",
  "tika-vin07t:111_7": "bahubhāvato āha “ārakkhaṃ saṃvidhāyā”ti. Yanti yasmā. Abbāhiṃsūti ākaḍḍhiṃsu. Bāhiratoti",
  "tika-vin07t:111_8": "uyyānassa bāhirato. Passantānaṃ atidukkarabhāvena upaṭṭhānaṃ sandhāya “padesapathavīkampanaṃ",
  "tika-vin07t:111_9": "dukkara”nti āha. Adhiṭṭhāne panettha visuṃ dukkaratā nāma natthi.",
  "tika-vin07t:112_0": "Dīpakatittiroti sākuṇikehi samajātikānaṃ gahaṇatthāya posetvā sikkhetvā pāsaṭṭhāne",
  "tika-vin07t:112_1": "ṭhapanakatittiro. Na paṭicca kammaṃ phusatīti gāthāya yadi tava pāpakiriyāya mano",
  "tika-vin07t:112_2": "nappadussati, luddena taṃ nissāya katampi pāpakammaṃ taṃ na phusati. Pāpakiriyāya",
  "tika-vin07t:112_3": "hi appossukkassa nirālayassa bhadrassa sato tava taṃ pāpaṃ na upalimpati, tava cittaṃ",
  "tika-vin07t:112_4": "na allīyatīti attho.",
  "tika-vin07t:113_0": "Kiṃ vadati sīlenāti kiṃvādī. Atha vā ko katamo vādo kiṃvādo, so etassa atthīti kiṃvādī.",
  "tika-vin07t:113_1": "Attānañca lokañca sassatoti vādo etesanti sassatavādino. Sattesu saṅkhāresu vā ekaccaṃ",
  "tika-vin07t:113_2": "sassatanti pavatto vādo ekaccasassato, tasmiṃ niyuttā ekaccasassatikā. “Anto, ananto,",
  "tika-vin07t:113_3": "antānanto, nevanto nānanto”ti evaṃ antānantaṃ ārabbha pavattā cattāro vādā antānantā,",
  "tika-vin07t:113_4": "tesu niyuttā antānantikā. Na marati na upacchijjatīti amarā, evantipi me no, tathātipi",
  "tika-vin07t:113_5": "me notiādinā pavattā diṭṭhi ceva vācā ca, tassā vikkhepo etesanti amarāvikkhepikā.",
  "tika-vin07t:113_6": "Atha vā amarā nāma macchajāti duggahā hoti, tassā amarāya viya vikkhepo etesanti",
  "tika-vin07t:113_7": "amarāvikkhepikā. Adhicca yadicchakaṃ yaṃ kiñci kāraṇaṃ anapekkhitvā samuppanno attā",
  "tika-vin07t:113_8": "ca loko cāti vāde niyuttā adhiccasamuppannikā. Saññī attāti vādo yesante saññīvādā.",
  "tika-vin07t:113_9": "Evaṃ asaññīvādā nevasaññīnāsaññīvādāti etthāpi. “Kāyassa bhedā satto ucchijjatī”ti",
  "tika-vin07t:113_10": "evaṃ ucchedaṃ vadantīti ucchedavādā. Diṭṭhadhammoti paccakkho yathāsakaṃ attabhāvo,",
  "tika-vin07t:113_11": "tasmiṃyeva yathākāmaṃ pañcakāmaguṇaparibhogena nibbānaṃ dukkhūpasamaṃ vadantīti diṭṭhadhammanibbānavādā.",
  "tika-vin07t:113_12": "Vibhajitvā vādo etassāti vibhajjavādī, bhagavā. Sabbaṃ ekarūpena avatvā yathādhammaṃ",
  "tika-vin07t:113_13": "vibhajitvā nijjaṭaṃ nigumbaṃ katvā yathā diṭṭhisandehādayo vigacchanti, sammutiparamatthā",
  "tika-vin07t:113_14": "ca dhammā asaṅkarā paṭibhanti, evaṃ ekantavibhajanasīloti vuttaṃ hoti. Parappavādaṃ",
  "tika-vin07t:113_15": "maddamānoti tasmiṃ kāle uppannaṃ, āyatiṃ uppajjanakañca sabbaṃ paravādaṃ kathāvatthumātikāvivaraṇamukhena",
  "tika-vin07t:113_16": "nimmaddanaṃ karontoti attho.",
  "tika-vin07t:114": "Tatiyasaṅgītikathāvaṇṇanānayo niṭṭhito.",
  "tika-vin07t:115": "Ācariyaparamparakathāvaṇṇanā",
  "tika-vin07t:116_0": "Kenābhatanti imaṃ pañhaṃ vissajjentena jambudīpe tāva yāva tatiyasaṅgīti, tāva dassetvā",
  "tika-vin07t:116_1": "idāni sīhaḷadīpe ācariyaparamparaṃ dassetuṃ tatiyasaṅgahato pana uddhantiādi āraddhaṃ.",
  "tika-vin07t:116_2": "Imaṃ dīpanti tambapaṇṇidīpaṃ. Tasmiṃ dīpe nisīditvā ācariyena aṭṭhakathāya katattā",
  "tika-vin07t:116_3": "“imaṃ dīpa”nti vuttaṃ. Kañci kālanti accantasaṃyoge upayogavacanaṃ, kismiñci kāleti",
  "tika-vin07t:116_4": "attho. Porāṇāti sīhaḷadīpe sīhaḷaṭṭhakathākārakā. Bhaddanāmoti bhaddasālatthero.",
  "tika-vin07t:116_5": "Āguṃ pāpaṃ na karontīti nāgā. Vinayapiṭakaṃ vācayiṃsūti sambandho. Tambapaṇṇiyāti",
  "tika-vin07t:116_6": "bhummavacanaṃ. Nikāye pañcāti vinayābhidhammānaṃ visuṃ gahitattā tabbinimuttā pañca",
  "tika-vin07t:116_7": "nikāyā gahetabbā. Pakaraṇeti abhidhammapakaraṇe vācesunti yojanā. Tīṇi piṭakāni svāgatāni",
  "tika-vin07t:116_8": "assāti “tepiṭako”ti vattabbe “tipeṭako”ti chandānurakkhaṇatthaṃ vuttaṃ. Tārakarājāti",
  "tika-vin07t:116_9": "candimā. Pupphanāmoti ettha mahāpadumatthero sumanatthero ca ñātabboti dvikkhattuṃ",
  "tika-vin07t:116_10": "“pupphanāmo”ti vuttaṃ.",
  "tika-vin07t:117_0": "Vanavāsinti vanavāsīraṭṭhaṃ. Karakavassanti himapātanakavassaṃ, karakadhārāsadisaṃ",
  "tika-vin07t:117_1": "vā vassaṃ. Harāpetvāti udakoghena harāpetvā. Chinnabhinnapaṭadharoti satthakena chinnaṃ",
  "tika-vin07t:117_2": "raṅgena bhinnaṃ paṭaṃ dhāraṇako. Bhaṇḍūti muṇḍako. Makkhaṃ asahamānoti therassa ānubhāvaṃ",
  "tika-vin07t:117_3": "paṭicca attano uppannaṃ paresaṃ guṇamakkhanalakkhaṇaṃ makkhaṃ tathā pavattaṃ kodhaṃ",
  "tika-vin07t:117_4": "asahamāno. Asaniyo phalantīti gajjantā patanti. Me mama bhayabheravaṃ janetuṃ paṭibalo",
  "tika-vin07t:117_5": "na assa na bhaveyyāti yojanā. Aññadatthūti ekaṃsena. Kasmīragandhārāti kasmīragandhāraraṭṭhavāsino.",
  "tika-vin07t:117_6": "Isivātapaṭivātāti bhikkhūnaṃ cīvaracalanakāyacalanehi sañjanitavātehi parito samantato",
  "tika-vin07t:117_7": "bījayamānā ahesuṃ. Dhammacakkhunti heṭṭhāmaggattaye ñāṇaṃ. Anamataggiyanti anamataggasaṃyuttaṃ.",
  "tika-vin07t:117_8": "Samadhikānīti sādhikāni. Pañca raṭṭhānīti pañca cinaraṭṭhāni. Vegasāti vegena. Samantato",
  "tika-vin07t:117_9": "rakkhaṃ ṭhapesīti tesaṃ appavesanatthāya adhiṭṭhānavasena rakkhaṃ ṭhapesi. Aḍḍhuḍḍhāni",
  "tika-vin07t:117_10": "sahassānīti aḍḍhena catutthāni aḍḍhuḍḍhāni, atirekapañcasatāni tīṇi sahassānīti attho.",
  "tika-vin07t:117_11": "Diyaḍḍhasahassanti aḍḍhena dutiyaṃ diyaḍḍhaṃ, atirekapañcasatikaṃ sahassanti attho.",
  "tika-vin07t:117_12": "Niddhametvānāti palāpetvā.",
  "tika-vin07t:118_0": "Rājagahanagaraparivattakenāti rājagahanagaraṃ parivattetvā tato bahi taṃ padakkhiṇaṃ",
  "tika-vin07t:118_1": "katvā gatamaggena, gamanena vā. Āropesīti paṭipādesi. Paḷināti ākāsaṃ pakkhandiṃsu.",
  "tika-vin07t:118_2": "Naguttameti cetiyagirimāha. Puratoti pācīnadisābhāge. Puraseṭṭhassāti seṭṭhassa anurādhapurassa.",
  "tika-vin07t:118_3": "Silakūṭamhīti evaṃnāmake pabbatakūṭe. Sīhakumārassa puttoti ettha “kaliṅgarājadhītu",
  "tika-vin07t:118_4": "kucchismiṃ sīhassa jāto sīhakumāro”ti vadanti. Jeṭṭhamāsassa puṇṇamiyaṃ jeṭṭhanakkhattaṃ",
  "tika-vin07t:118_5": "vā mūlanakkhattaṃ vā hotīti āha “jeṭṭhamūlanakkhattaṃ nāma hotī”ti. Migānaṃ vānato",
  "tika-vin07t:118_6": "hiṃsanato bādhanato migavaṃ, migavijjhanakīḷā. Rohitamigarūpanti gokaṇṇamigavesaṃ.",
  "tika-vin07t:118_7": "Rathayaṭṭhippamāṇāti rathapatodappamāṇā. Ekā latāyaṭṭhi nāmāti ekā rajatamayā kañcanalatāya",
  "tika-vin07t:118_8": "paṭimaṇḍitattā evaṃ laddhanāmā. Pupphayaṭṭhiyaṃ nīlādīni pupphāni, sakuṇayaṭṭhiyaṃ",
  "tika-vin07t:118_9": "nānappakārā migapakkhino vicittakammakatā viya khāyantīti daṭṭhabbaṃ. Rājakakudhabhaṇḍānīti",
  "tika-vin07t:118_10": "rājārahauttamabhaṇḍāni. Saṅkhanti dakkhiṇāvaṭṭaṃ abhisekasaṅkhaṃ. Vaḍḍhamānanti alaṅkāracuṇṇaṃ,",
  "tika-vin07t:118_11": "“nahānacuṇṇa”nti keci. Vaṭaṃsakanti kaṇṇapiḷandhanaṃ vaṭaṃsakanti vuttaṃ hoti. Nandiyāvaṭṭanti",
  "tika-vin07t:118_12": "nandiyāvaṭṭapupphākārena maṅgalatthaṃ suvaṇṇena kataṃ. Kaññanti khattiyakumāriṃ.",
  "tika-vin07t:118_13": "Hatthapuñchananti pītavaṇṇaṃ mahagghahatthapuñchanavatthaṃ. Aruṇavaṇṇamattikanti",
  "tika-vin07t:118_14": "nāgabhavanasambhavaṃ. Vatthakoṭikanti vatthayugameva. Nāgamāhaṭanti nāgehi āhaṭaṃ.",
  "tika-vin07t:118_15": "Amatosadhanti evaṃnāmikā guḷikajāti. Amatasadisakiccattā evaṃ vuccati. Bhūmattharaṇasaṅkhepenāti",
  "tika-vin07t:118_16": "bhūmattharaṇākārena. Uppātapāṭhakāti nimittapāṭhakā. Alaṃ gacchāmāti “purassa accāsannattā",
  "tika-vin07t:118_17": "sāruppaṃ na hotī”ti paṭikkhipanto āha. Aḍḍhanavamānaṃ pāṇasahassānanti pañcasatādhikānaṃ",
  "tika-vin07t:118_18": "aṭṭhannaṃ pāṇasahassānaṃ. Appamādasuttanti aṅguttaranikāye mahāappamādasuttaṃ, rājovādasuttanti vuttaṃ hoti.",
  "tika-vin07t:119_0": "Mahaccāti mahatā. Upasaṅkamantoti ativiya kilantarūpo hutvā upasaṅkamīti attho. Tumhe",
  "tika-vin07t:119_1": "jānanatthanti sambandho. Pañcapaṇṇāsāyāti ettha “catupaññāsāyāti vattabbaṃ. Evañhi",
  "tika-vin07t:119_2": "sati upari vuccamānaṃ dvāsaṭṭhi arahantoti vacanaṃ sametī”ti sāratthadīpaniyaṃ vuttaṃ.",
  "tika-vin07t:119_3": "Dasabhātikasamākulanti muṭasivassa puttehi devānaṃpiyatissādīhi dasahi bhātikehi",
  "tika-vin07t:119_4": "samākiṇṇaṃ. Ciradiṭṭho sammāsambuddhoti dhātuyo sandhāyāha. Sabbatāḷāvacareti sabbāni",
  "tika-vin07t:119_5": "turiyabhaṇḍāni, taṃsahacarite vā vādake. Upaṭṭhāpetvāti upahārakārāpanavasena sannipātetvā.",
  "tika-vin07t:119_6": "Vaḍḍhamānakacchāyāyāti pacchābhattaṃ. Pokkharavassanti pokkharapatte viya atemitukāmānaṃ",
  "tika-vin07t:119_7": "upari atemetvā pavattanakavassaṃ. Mahāvīroti satthuvohārena dhātu eva vuttā. Pacchimadisābhimukhova",
  "tika-vin07t:119_8": "hutvā apasakkantoti ettha puratthābhimukho ṭhitova piṭṭhito apasakkanena pacchimadisāya",
  "tika-vin07t:119_9": "gacchanto tādisopasaṅkamanaṃ sandhāya “pacchimadisābhimukho”ti vutto. “Mahejavatthu",
  "tika-vin07t:119_10": "nāma evaṃnāmakaṃ devaṭṭhāna”nti vadanti.",
  "tika-vin07t:120_0": "Pajjarakenāti amanussasamuṭṭhāpitena pajjarakarogena. Devoti megho. Anuppavecchīti",
  "tika-vin07t:120_1": "vimucci. Vivādo hotīti ettha kiriyākālamapekkhitvā vattamānappayogo daṭṭhabbo. Evaṃ",
  "tika-vin07t:120_2": "īdisesu sabbattha. Tadetanti ṭhānaṃ tiṭṭhatīti sambandho. “Channaṃ vaṇṇānaṃ sambandhabhūtānaṃ",
  "tika-vin07t:120_3": "raṃsiyo cā”ti ajjhāharitabbaṃ, “channaṃ vaṇṇānaṃ udakadhārā cā”ti evampettha sambandhaṃ",
  "tika-vin07t:120_4": "vadanti. Parinibbutepi bhagavati tassānubhāvena evarūpaṃ pāṭihāriyaṃ ahosi evāti",
  "tika-vin07t:120_5": "dassetuṃ evaṃ acintiyātiādigāthamāha. Rakkhaṃ karontoti attanā upāyena palāpitānaṃ",
  "tika-vin07t:120_6": "yakkhānaṃ puna appavisanatthāya parittānaṃ karonto. Āvijjīti pariyāyi.",
  "tika-vin07t:121_0": "Rañño bhātāti rañño kaniṭṭhabhātā. Anuḷādevī nāma rañño jeṭṭhabhātu jāyā. Sarasaraṃsijālavissajjanakenāti",
  "tika-vin07t:121_1": "siniddhatāya rasavantaṃ ojavantaṃ raṃsijālaṃ vissajjentena. Ekadivasena agamāsīti",
  "tika-vin07t:121_2": "sambandho. Appesīti lekhasāsanaṃ patiṭṭhāpesi. Udikkhatīti apekkhati pattheti. Bhāriyanti",
  "tika-vin07t:121_3": "garukaṃ, anatikkamanīyanti attho. Maṃ paṭimānetīti maṃ udikkhati. Kammāravaṇṇanti",
  "tika-vin07t:121_4": "rañño pakatisuvaṇṇakāravaṇṇaṃ. Tihatthavikkhambhanti tihatthavitthāraṃ. Sakalajambudīparajjenāti",
  "tika-vin07t:121_5": "ettha rañño idanti rajjaṃ, sakalajambudīpato uppajjanakaāyo ceva āṇādayo ca, tena",
  "tika-vin07t:121_6": "pūjemīti attho, na sakalapathavīpāsādādivatthunā tassa sattāhaṃ demītiādinā kālaparicchedaṃ",
  "tika-vin07t:121_7": "katvā dātuṃ ayuttattā. Evañhi dento tāvakālikaṃ deti nāma vatthupariccāgalakkhaṇattā",
  "tika-vin07t:121_8": "dānassa, pathavādivatthupariccāgena ca puna gahaṇassa ayuttattā. Niyamitakāle pana",
  "tika-vin07t:121_9": "āyādayo pariccattā evāti tato paraṃ apariccattattā gahetuṃ vaṭṭati. Tasmā vuttanayenettha",
  "tika-vin07t:121_10": "ito parampi āyādidānavaseneva rajjadānaṃ veditabbaṃ. Pupphuḷakā hutvāti ketakīpārohaṅkurā",
  "tika-vin07t:121_11": "viya udakapupphuḷakākārā hutvā. Gavakkhajālasadisanti bhāvanapuṃsakaṃ, vātapānesu",
  "tika-vin07t:121_12": "jālākārena ṭhapitadārupaṭasadisanti attho, gavakkhena ca suttādimayajālena ca sadisanti vā attho.",
  "tika-vin07t:122_0": "Devadundubhiyoti ettha devoti megho, tassa acchasukkhatāya ākāsamiva khāyamānassa",
  "tika-vin07t:122_1": "animittagajjitaṃ devadundubhi nāma, yaṃ “ākāsadundubhī”tipi vadanti. Phaliṃsūti thaniṃsu.",
  "tika-vin07t:122_2": "Pabbatānaṃ naccehīti pathavīkampena ito cito ca bhamantānaṃ pabbatānaṃ naccehi. Vimhayajātā",
  "tika-vin07t:122_3": "yakkhā “hi”ntisaddaṃ nicchārentīti āha “yakkhānaṃ hiṅkārehī”ti. Sakasakapaṭibhānehīti",
  "tika-vin07t:122_4": "attano attano sippakosallehi. Abhisekaṃ datvāti anotattadahodakena abhisekaṃ datvā.",
  "tika-vin07t:123_0": "Devatākulānīti mahābodhiṃ parivāretvā ṭhitanāgayakkhādidevatākulāni datvāti sambandho.",
  "tika-vin07t:123_1": "Gopakarājakammino tathā “taracchā”ti vadanti. Iminā parivārenāti sahatthe karaṇavacanaṃ,",
  "tika-vin07t:123_2": "iminā parivārena sahāti attho. Tāmalittinti evaṃnāmakaṃ samuddatīre paṭṭanaṃ. Idamassa",
  "tika-vin07t:123_3": "tatiyanti suvaṇṇakaṭāhe patiṭṭhitasākhābodhiyā rajjasampadānaṃ sandhāya vuttaṃ. Tato",
  "tika-vin07t:123_4": "pana pubbe ekavāraṃ rajjasampadānaṃ acchinnāya sākhāya mahābodhiyā eva kataṃ, tena",
  "tika-vin07t:123_5": "saddhiṃ catukkhattuṃ rājā rajjena pūjesi. Rajjena pūjitadivasesu kira sakaladīpato",
  "tika-vin07t:123_6": "uppannaṃ āyaṃ gahetvā mahābodhimeva pūjesi.",
  "tika-vin07t:124_0": "Paṭhamapāṭipadadivaseti sukkapakkhapāṭipadadivase. Tañhi kaṇhapakkhapāṭipadadivasaṃ",
  "tika-vin07t:124_1": "apekkhitvā “paṭhamapāṭipadadivasa”nti vuttaṃ, idañca tasmiṃ tambapaṇṇidīpe vohāraṃ",
  "tika-vin07t:124_2": "gahetvā vuttaṃ, idha pana puṇṇamito paṭṭhāya yāva aparā puṇṇamī, tāva eko māsoti",
  "tika-vin07t:124_3": "vohāro. Tasmā iminā vohārena “dutiyapāṭipadadivase”ti vattabbaṃ siyā kaṇhapakkhapāṭipadassa",
  "tika-vin07t:124_4": "idha paṭhamapāṭipadattā. Gacchati vatareti ettha areti khede. Samantāyojananti accantasaṃyoge",
  "tika-vin07t:124_5": "upayogavacanaṃ, yojanappamāṇe padese sabbatthāti attho. Supaṇṇarūpenāti mahābodhiṃ",
  "tika-vin07t:124_6": "balakkārena gahetvā nāgabhavanaṃ netukāmāni nāgarājakulāni iddhiyā gahitena garuḷarūpena",
  "tika-vin07t:124_7": "santāseti. Taṃ vibhūtiṃ passitvāti devatādīhi karīyamānaṃ pūjāmahattaṃ, mahābodhiyā",
  "tika-vin07t:124_8": "ca ānubhāvamahattaṃ disvā sayampi tathā pūjetukāmā theriṃ yācitvāti yojanā. Samuddasālavatthusminti",
  "tika-vin07t:124_9": "yasmiṃ padese ṭhatvā rājā samudde āgacchantaṃ bodhiṃ therānubhāvena addasa, yattha",
  "tika-vin07t:124_10": "ca pacchā samuddassa diṭṭhaṭṭhānanti pakāsetuṃ samuddasālaṃ nāma sālaṃ akaṃsu, tasmiṃ",
  "tika-vin07t:124_11": "samuddasālāya vatthubhūte padese. Therassāti mahāmahindattherassa. Pupphaagghiyānīti",
  "tika-vin07t:124_12": "kūṭāgārasadisāni pupphacetiyāni. Āgato vatareti ettha areti pamode. Aṭṭhahi amaccakulehi",
  "tika-vin07t:124_13": "aṭṭhahi brāhmaṇakulehi cāti soḷasahi jātisampannakulehi. Rajjaṃ vicāresīti rajjaṃ",
  "tika-vin07t:124_14": "vicāretuṃ vissajjesi. Rājavatthudvārakoṭṭhakaṭṭhāneti rājuyyānassa dvārakoṭṭhakaṭṭhāne.",
  "tika-vin07t:124_15": "Anupubbavipassananti udayabbayādianupubbavipassanaṃ. “Saha bodhipatiṭṭhānenā”ti karaṇavacanena",
  "tika-vin07t:124_16": "vattabbe vibhattipariṇāmena “saha bodhipatiṭṭhānā”ti nissakkavacanaṃ kataṃ. Sati",
  "tika-vin07t:124_17": "hi sahasaddappayoge karaṇavacaneneva bhavitabbaṃ. Dassiṃsūti paññāyiṃsu. Mahāāsanaṭṭhāneti",
  "tika-vin07t:124_18": "pubbapasse mahāsilāsanena patiṭṭhitaṭṭhāne. Pūjetvā vandīti āgāminaṃ mahācetiyaṃ",
  "tika-vin07t:124_19": "vandi. Purime pana mahāvihāraṭṭhāne pūjāmattasseva katattā anāgate saṅghassapi navakatā",
  "tika-vin07t:124_20": "avanditabbatā ca pakāsitāti veditabbā. Anāgate pana metteyyādibuddhā paccekabuddhā",
  "tika-vin07t:124_21": "ca buddhabhāvakkhaṇaṃ uddissa vanditabbāva sabhāvena visiṭṭhapuggalattāti gahetabbaṃ.",
  "tika-vin07t:125_0": "Mahāariṭṭhoti pañcapaññāsāya bhātukehi saddhiṃ cetiyagirimhi pabbajitaṃ sandhāya",
  "tika-vin07t:125_1": "vuttaṃ. Meghavaṇṇābhayaamaccassa pariveṇaṭṭhāneti meghavaṇṇaabhayassa rañño amaccena",
  "tika-vin07t:125_2": "kattabbassa pariveṇassa vatthubhūte ṭhāne. Maṅgalanimittabhāvena ākāse samuppanno",
  "tika-vin07t:125_3": "manoharasaddo ākāsassa ravo viya hotīti vuttaṃ “ākāsaṃ mahāviravaṃ ravī”ti. Na hi",
  "tika-vin07t:125_4": "ākāso nāma koci dhammo atthi, yo saddaṃ samuṭṭhāpeyya, ākāsagatautuvisesasamuṭṭhitova",
  "tika-vin07t:125_5": "so saddoti gahetabbo. Paṭhamakattikapavāraṇadivase…pe… vinayapiṭakaṃ pakāsesīti idaṃ",
  "tika-vin07t:125_6": "vinayaṃ vācetuṃ āraddhadivasaṃ sandhāya vuttaṃ. Anusiṭṭhikarānanti anusāsanīkarānaṃ.",
  "tika-vin07t:125_7": "Rājinoti upayogatthe sāmivacanaṃ, devānaṃpiyatissarājānanti attho. Aññepīti mahindādīhi",
  "tika-vin07t:125_8": "aṭṭhasaṭṭhimahātherehi aññepi, tesaṃ sarūpaṃ dassento āha tesaṃ therānantiādi. Tattha",
  "tika-vin07t:125_9": "tesaṃ therānaṃ antevāsikāti mahindattherādīnaṃ aṭṭhasaṭṭhimahātherānaṃ ariṭṭhādayo",
  "tika-vin07t:125_10": "antevāsikā ca mahāariṭṭhattherassa antevāsikā tissadattakāḷasumanādayo cāti yojetabbaṃ.",
  "tika-vin07t:125_11": "Antevāsikānaṃ antevāsikāti ubhayattha vuttaantevāsikānaṃ antevāsikaparamparā cāti",
  "tika-vin07t:125_12": "attho. Pubbe vuttappakārāti mahindo iṭṭiyo uttiyotiādigāthāhi pakāsitā ācariyaparamparā.",
  "tika-vin07t:126_0": "Na paggharatīti na gaḷati, na pamussatīti attho. Satigatidhitimantesūti ettha satīti",
  "tika-vin07t:126_1": "uggahadhāraṇe sati. Gatīti saddatthavibhāgaggahaṇe ñāṇaṃ. Dhitīti uggahapariharaṇādīsu",
  "tika-vin07t:126_2": "vīriyaṃ. Kukkuccakesūti “kappati na kappatī”ti vīmaṃsakukkuccakārīsu. Mātāpituṭṭhāniyoti",
  "tika-vin07t:126_3": "vatvā tamevatthaṃ samatthetuṃ āha tadāyattāhītiādi. Vinayapariyattiṃ nissāyāti vinayapiṭakapariyāpuṇanaṃ",
  "tika-vin07t:126_4": "nissāya. Attano sīlakkhandho suguttoti lajjino vinayadhāraṇassa alajjiaññāṇatādīhi",
  "tika-vin07t:126_5": "chahi ākārehi āpattiyā anāpajjanato attano sīlakkhandho khaṇḍādidosavirahito sugutto",
  "tika-vin07t:126_6": "surakkhito hoti. Kukkuccapakatānanti kappiyākappiyaṃ nissāya uppannena kukkuccena",
  "tika-vin07t:126_7": "pakatānaṃ upaddutānaṃ abhibhūtānaṃ yathāvinayaṃ kukkuccaṃ vinodetvā suddhante patiṭṭhāpanena",
  "tika-vin07t:126_8": "paṭisaraṇaṃ hoti. Vigato sārado bhayametassāti visārado. “Evaṃ kathentassa doso evaṃ",
  "tika-vin07t:126_9": "na doso”ti ñatvāva kathanato nibbhayova saṅghamajjhe voharati. Paccatthiketi attapaccatthike",
  "tika-vin07t:126_10": "ceva vajjiputtakādisāsanapaccatthike ca. Sahadhammenāti sakāraṇena vacanena sikkhāpadaṃ",
  "tika-vin07t:126_11": "dassetvā yathā te asaddhammaṃ patiṭṭhāpetuṃ na sakkonti, evaṃ suniggahitaṃ katvā",
  "tika-vin07t:126_12": "niggaṇhāti. Saddhammaṭṭhitiyāti pariyattipaṭipattipaṭivedhasaṅkhātassa tividhassāpi",
  "tika-vin07t:126_13": "saddhammassa ṭhitiyā, pavattiyāti attho.",
  "tika-vin07t:127_0": "Vinayo saṃvaratthāyātiādīsu vinayapariyāpuṇanaṃ vinayo, vinayapaññatti vā kāyavacīdvārasaṃvaratthāya.",
  "tika-vin07t:127_1": "Avippaṭisāroti katākataṃ nissāya vippaṭisārābhāvo santāpābhāvo. Pāmojjaṃ taruṇapīti.",
  "tika-vin07t:127_2": "Pīti nāma balavapīti. Passaddhīti kāyacittapassaddhi. Yathābhūtañāṇadassananti sappaccayanāmarūpapariggaho.",
  "tika-vin07t:127_3": "Nibbidāti vipassanā. Virāgoti ariyamaggo. Vimuttīti aggaphalaṃ. Vimuttiñāṇadassananti",
  "tika-vin07t:127_4": "paccavekkhaṇañāṇaṃ. Anupādāti kañci dhammaṃ anupādiyitvā pariccajitvā. Parinibbānatthāyāti",
  "tika-vin07t:127_5": "paccavekkhaṇañāṇe anuppanne antarā parinibbānābhāvena taṃparinibbānatthāyāti paccayattena",
  "tika-vin07t:127_6": "vuttaṃ anantarādipaccayattā. Etadatthā kathāti ayaṃ vinayakathā nāma etassa anupādāparinibbānassa",
  "tika-vin07t:127_7": "atthāyāti attho. Mantanāti vinayamantanāyeva, bhikkhūnaṃ “evaṃ karissāma, evaṃ na",
  "tika-vin07t:127_8": "karissāmā”ti vinayapaṭibaddhamantanā. Upanisāti upanisīdati ettha phalanti upanisā,",
  "tika-vin07t:127_9": "kāraṇaṃ. Vinayo saṃvaratthāyātiādikāraṇaparamparāpi etadatthāti attho. Sotāvadhānanti",
  "tika-vin07t:127_10": "imissā paramparapaccayakathāya attānaṃ samanatthāya sotāvadhānaṃ, tampi etamatthaṃ.",
  "tika-vin07t:127_11": "Yadidanti nipāto. Yo ayaṃ catūhi upādānehi anupādiyitvā cittassa arahattamaggasaṅkhāto,",
  "tika-vin07t:127_12": "tapphalasaṅkhāto vā vimokkho, sopi etadatthāya anupādāparinibbānatthāya. Atha vā",
  "tika-vin07t:127_13": "yo ayaṃ kañci dhammaṃ anupādācittassa vimokkho vimuccanaṃ vigamo parinibbānaṃ etadatthā",
  "tika-vin07t:127_14": "kathāti evaṃ upasaṃharaṇavasena yojetumpi vaṭṭati maggaphalavimokkhassa pubbe vuttattā.",
  "tika-vin07t:127_15": "Āyogoti uggahaṇādivasena punappunaṃ abhiyogo.",
  "tika-vin07t:128": "Ācariyaparamparakathāvaṇṇanānayo niṭṭhito.",
  "tika-vin07t:129": "Iti samantapāsādikāya vinayaṭṭhakathāya vimativinodaniyaṃ",
  "tika-vin07t:130": "Bāhiranidānakathāvaṇṇanānayo niṭṭhito.",
  "tika-vin07t:131": "Verañjakaṇḍavaṇṇanā",
  "tika-vin07t:132_0": "Seyyathidanti taṃ katamaṃ, taṃ kathanti vā attho. Aniyamaniddesavacananti attano",
  "tika-vin07t:132_1": "atthaṃ sarūpena niyametvā niddisatīti niyamaniddeso, na niyamaniddeso aniyamaniddeso.",
  "tika-vin07t:132_2": "Sova vuccate anenāti vacananti aniyamaniddesavacanaṃ. Tassāti tenātipadassa. Parivitakkoti",
  "tika-vin07t:132_3": "“katamesānaṃ kho buddhānaṃ bhagavantānaṃ brahmacariyaṃ na ciraṭṭhitikaṃ ahosī”tiādinā",
  "tika-vin07t:132_4": "pavatto. Pubbe vā pacchā vāti tenātipadato heṭṭhā vuttapāṭhe vā upari vakkhamānapāṭhe",
  "tika-vin07t:132_5": "vāti attho. Atthato siddhenāti sāmatthiyato siddhena. Tatridaṃ mukhamattanidassananti",
  "tika-vin07t:132_6": "tassā yathāvuttayuttiyā paridīpane idaṃ upāyamattanidassanaṃ. Mukhaṃ dvāraṃ upāyoti hi atthato ekaṃ.",
  "tika-vin07t:133_0": "Samayasaddo dissatīti sambandho. Assāti samayasaddassa samavāyo atthoti sambandho.",
  "tika-vin07t:133_1": "Kālañca samayañca upādāyāti ettha kālo nāma upasaṅkamanassa yuttakālo, samayo nāma",
  "tika-vin07t:133_2": "sarīrabalādikāraṇasamavāyo, te upādāya paṭiccāti attho. Khaṇoti okāso. Buddhuppādādayo",
  "tika-vin07t:133_3": "hi maggabrahmacariyassa okāso. So eva samayo. Teneva “ekovā”ti vuttaṃ. Mahāsamayoti",
  "tika-vin07t:133_4": "mahāsamūho. Pavanasminti vanasaṇḍe. Samayopi kho te bhaddālīti ettha samayoti sikkhāpadāvilaṅghanassa",
  "tika-vin07t:133_5": "hetu, ko so? Attano vippaṭipattiyā bhagavato jānanaṃ, so samayasaṅkhāto hetu tassā",
  "tika-vin07t:133_6": "appaṭividdhoti attho. Bhagavātiādi tassa paṭivijjhanākāradassanaṃ. Uggahamānoti kiñci",
  "tika-vin07t:133_7": "kiñci uggahetuṃ samatthatāya uggahamāno, sumanaparibbājakassevetaṃ nāmaṃ. Samayaṃ",
  "tika-vin07t:133_8": "diṭṭhiṃ pavadanti etthāti samayappavādako, mallikāya ārāmo. Sveva tindukācīrasaṅkhātāya",
  "tika-vin07t:133_9": "timbarurukkhapantiyā parikkhittattā “tindukācīra”nti ca, ekāva nivāsā sālā etthāti",
  "tika-vin07t:133_10": "“ekasālako”ti ca vuccati. Atthābhisamayāti yathāvuttassa diṭṭhadhammikasamparāyikassa",
  "tika-vin07t:133_11": "atthassa hitassa paṭilābhato. Mānābhisamayāti mānappahānā. Pīḷanaṭṭhoti pīḷanaṃ taṃsamaṅgino",
  "tika-vin07t:133_12": "hiṃsanaṃ, avipphārikatākaraṇaṃ, pīḷanameva attho pīḷanaṭṭho. Santāpoti dukkhadukkhatādivasena",
  "tika-vin07t:133_13": "santāpanaṃ. Vipariṇāmoti jarāya maraṇena cāti dvidhā vipariṇāmetabbatā abhisametabbo",
  "tika-vin07t:133_14": "paṭivijjhitabboti abhisamayo, sova abhisamayaṭṭho, pīḷanādīni.",
  "tika-vin07t:134_0": "Ettha ca upasaggānaṃ jotakamattattā samayasaddassa atthuddhārepi saupasaggo abhisamayasaddo",
  "tika-vin07t:134_1": "uddhaṭo. Tattha saṅgamavasena paccayānaṃ phaluppādanaṃ paṭi ayanaṃ ekato pavatti",
  "tika-vin07t:134_2": "etthāti samayo, samavāyo. Vivaṭṭūpanissayasaṅgame sati enti ettha sattā pavattantīti",
  "tika-vin07t:134_3": "samayo, khaṇo. Sameti ettha saṅkhatadhammo, sayaṃ vā eti āgacchati vigacchati cāti",
  "tika-vin07t:134_4": "samayo, kālo. Samenti avayavā etasmiṃ, sayaṃ vā tesūti samayo, samūho. Paccayantarasaṅgame",
  "tika-vin07t:134_5": "eti āgacchati etasmā phalanti samayo, hetu. Saññāvasena vipallāsato dhammesu eti",
  "tika-vin07t:134_6": "abhinivisatīti samayo, diṭṭhi. Samīpaṃ ayanaṃ upagamanaṃ samayo, paṭilābho. Sammadeva",
  "tika-vin07t:134_7": "sahitānaṃ vācānaṃ ayanaṃ vigamoti samayo, pahānaṃ. Sammadeva, sahitānaṃ vā saccānaṃ",
  "tika-vin07t:134_8": "ayanaṃ jānananti samayo, paṭivedho. Evaṃ tasmiṃ tasmiṃ atthe samayasaddassa pavatti veditabbā.",
  "tika-vin07t:135_0": "Ettha ca samayasaddassa sāmaññena anekatthatā vuttā. Na hi ekasmiṃ atthavisese vattamāno",
  "tika-vin07t:135_1": "saddo tadaññepi vattati. Tasmā atthā viya taṃtaṃvācakā samayasaddāpi bhinnā evāti",
  "tika-vin07t:135_2": "gahetabbā. Evaṃ sabbattha atthuddhāresu.",
  "tika-vin07t:136_0": "Tattha tathāti tesu suttābhidhammesu upayogabhummavacanehi. Idhāti vinaye, aññathāti",
  "tika-vin07t:136_1": "karaṇavacanena. Accantamevāti nirantarameva. Bhāvo nāma kiriyā, kiriyāya kiriyantarūpalakkhaṇaṃ",
  "tika-vin07t:136_2": "bhāvenabhāvalakkhaṇaṃ, yathā udaye sati cande jāto rājaputtoti. Adhikaraṇañhītiādi",
  "tika-vin07t:136_3": "abhidhamme samayasaddo kālasamūhakhaṇasamavāyahetusaṅkhātesu pañcasu atthesu vattati,",
  "tika-vin07t:136_4": "na vinaye viya kāle eva, tesu ca kālasamūhatthā dve tattha vuttānaṃ phassādidhammānaṃ",
  "tika-vin07t:136_5": "adhikaraṇabhāvena niddisituṃ yuttā. Khaṇasamavāyahetuatthā pana tayopi attano bhāvena",
  "tika-vin07t:136_6": "phassādīnaṃ bhāvassa upalakkhaṇabhāvena niddisituṃ yuttāti vibhāvanamukhena yathāvuttamatthaṃ",
  "tika-vin07t:136_7": "samatthetuṃ vuttaṃ. Tattha yasmiñhi kāle, dhammasamūhe vā samaye adhikaraṇabhūte",
  "tika-vin07t:136_8": "kusalaṃ uppannaṃ, tasmiññeva kāle, dhammasamūhe vā samaye phassādayo hontīti evaṃ",
  "tika-vin07t:136_9": "adhikaraṇatthayojanā, yasmiṃ pana khaṇe, samavāye hetumhi vā samaye sati vijjamāne",
  "tika-vin07t:136_10": "kusalaṃ uppannaṃ, tasmiññeva khaṇādimhi samayepi vijjamāne phassādayo hontīti bhāvenabhāvalakkhaṇatthayojanā ca veditabbā.",
  "tika-vin07t:137": "Hoti cetthāti ettha yathāvuttaatthavisaye saṅgahagāthā hoti. Aññatrāti suttābhidhammesu. Abhilāpamattabhedoti desanāvilāsato saddamatteneva bhedo, na atthato.",
  "tika-vin07t:138_0": "Avisesenāti sāmaññena. Iriyāpathotiādīsu iriyāya sabbadvārikakiriyāya patho pavattanaṭṭhānaṃ",
  "tika-vin07t:138_1": "tabbinimuttakammassa abhāvāti ṭhānādayo iriyāpatho, sova vihāro. Brahmabhūtā seṭṭhabhūtā",
  "tika-vin07t:138_2": "parahitacittādivasappavattito mettādayo brahmavihāro nāma. Tadavasesā pana mahaggatā",
  "tika-vin07t:138_3": "sabbanīvaraṇavigamanādisiddhena jotanādiatthena dibbavihāro nāma. Brahmavihārabhāvena",
  "tika-vin07t:138_4": "visuṃ gahitattā mettādayo idha asaṅgahitā. Ariyānameva vihāroti phalasamāpattiyo ariyavihāro nāma.",
  "tika-vin07t:139_0": "Rukkhādimūleyeva mūlasaddassa niruḷhabhāvaṃ dassetuṃ aparena mūlasaddena visesetvā",
  "tika-vin07t:139_1": "“mūlamūle”ti vuttaṃ, yathā dukkhadukkhanti. Lobhādīnaṃ dosamūlādicittāsādhāraṇattā",
  "tika-vin07t:139_2": "“asādhāraṇahetumhī”ti vuttaṃ.",
  "tika-vin07t:140_0": "Tattha siyāti tattha verañjāyantiādīsu padesu kassaci codanā siyāti attho. Ubhayathā",
  "tika-vin07t:140_1": "nidānakittanassa pana kiṃ payojananti? Āha gocaragāmanidassanatthantiādi. Tattha assāti bhagavato.",
  "tika-vin07t:141_0": "Kilamova kilamatho, attano attabhāvassa kilamatho attakilamatho, tassa anu anu yogo",
  "tika-vin07t:141_1": "punappunaṃ pavattanaṃ attakilamathānuyogo. Vatthukāmārammaṇe sukhe sampayogavasena",
  "tika-vin07t:141_2": "līnā yuttā, kāmataṇhā, taṃsahacarite kāme sukhe vā ārammaṇabhūte allīnā pavattatīti",
  "tika-vin07t:141_3": "kāmasukhallikā taṇhā, tassā kāmasukhallikāya anu anu yogo kāmasukhallikānuyogo. Loke",
  "tika-vin07t:141_4": "saṃvaḍḍhabhāvanti āmisopabhogena saṃvaḍḍhitabhāvaṃ. Uppajjamāno bahujanahitādiatthāyeva uppajjatīti yojanā.",
  "tika-vin07t:142_0": "Diṭṭhisīlasāmaññena saṃhatattā saṅghoti imamatthaṃ vibhāvento āha diṭṭhītiādi. Ettha",
  "tika-vin07t:142_1": "ca “yāyaṃ diṭṭhi ariyā niyyānikā niyyāti takkarassa sammā dukkhakkhayāya, tathārūpāya",
  "tika-vin07t:142_2": "diṭṭhiyā diṭṭhisāmaññagato viharatī”ti evaṃ vuttāya diṭṭhiyā. “Yāni tāni sīlāni akhaṇḍāni…pe…",
  "tika-vin07t:142_3": "samādhisaṃvattanikāni, tathārūpesu sīlesu sīlasāmaññagato viharatī”ti evaṃ vuttānañca",
  "tika-vin07t:142_4": "sīlānaṃ sāmaññasaṅkhātena saṅghāto saṅghaṭito samaṇagaṇo, tenāti attho. “Diṭṭhisīlasāmaññasaṅghātasaṅghātenā”ti",
  "tika-vin07t:142_5": "vā pāṭhenettha bhavitabbaṃ, tassa diṭṭhisīlasāmaññabhūtena saṃhananena saṅghāto samaṇagaṇo,",
  "tika-vin07t:142_6": "tenāti attho. Evañhi pāṭhe saddato attho yuttataro hoti. Assāti mahato bhikkhusaṅghassa.",
  "tika-vin07t:143_0": "Brahmaṃ aṇatīti ettha brahma-saddena vedo vuccati, so mantabrahmakappavasena tividho.",
  "tika-vin07t:143_1": "Tattha iruvedādayo tayo vedā mantā, te ca padhānā, itare pana sannissitā, tena padhānasseva",
  "tika-vin07t:143_2": "gahaṇaṃ. Mante sajjhāyatīti iruvedādike mantasatthe sajjhāyatīti attho. Iruvedādayo",
  "tika-vin07t:143_3": "hi guttabhāsitabbatāya “mantā”ti vuccanti. “Bāhitapāpattā brāhmaṇo, samitapāpattā",
  "tika-vin07t:143_4": "samaṇo”ti yathāvuttamatthadvayaṃ udāharaṇadvayena vibhāvetuṃ vuttañhetantiādi vuttaṃ.",
  "tika-vin07t:143_5": "“Samitattā hi pāpānaṃ ‘samaṇo’ti pavuccatī”ti hi idaṃ vacanaṃ gahetvā “samitapāpattā",
  "tika-vin07t:143_6": "‘samaṇo’ti vuccatī”ti vuttaṃ, bāhitapāpoti idaṃ pana aññasmiṃ gāthābandhe vuttavacanaṃ.",
  "tika-vin07t:143_7": "Yathābhuccaguṇādhigatanti yathābhūtaguṇādhigataṃ. Sakiñcanoti sadoso.",
  "tika-vin07t:144_0": "Gottavasenāti ettha gaṃ tāyatīti gottaṃ, go-saddena cettha abhidhānaṃ buddhi ca vuccati.",
  "tika-vin07t:144_1": "Kenaci pārijuññenāti ñātipārijuññādinā kenaci pārijuññena, parihāniyāti attho. Tato",
  "tika-vin07t:144_2": "paranti verañjāyantiādivacanaṃ. Itthambhūtākhyānatthe upayogavacananti itthaṃ imaṃ",
  "tika-vin07t:144_3": "pakāraṃ bhūto āpannoti itthambhūto, tassa ākhyānaṃ itthambhūtākhyānaṃ, soyevattho",
  "tika-vin07t:144_4": "itthambhūtākhyānattho. Atha vā “itthaṃ evaṃpakāro bhūto jāto”ti evaṃ kathanattho",
  "tika-vin07t:144_5": "itthambhūtākhyānattho, tasmiṃ upayogavacananti attho. Ettha ca abbhuggatoti ettha",
  "tika-vin07t:144_6": "abhi-saddo itthambhūtākhyānatthajotako abhibhavitvā uggamanappakārassa dīpanato,",
  "tika-vin07t:144_7": "tena yogato taṃ kho pana bhavantaṃ gotamanti idaṃ upayogavacanaṃ sāmiatthepi samāne",
  "tika-vin07t:144_8": "itthambhūtākhyānadīpanato “itthambhūtākhyānatthe”ti vuttaṃ, tenevāha “tassa kho pana",
  "tika-vin07t:144_9": "bhoto gotamassāti attho”ti.",
  "tika-vin07t:145_0": "Idaṃ vuttaṃ hoti – yathā sādhu devadatto mātaramabhīti ettha abhisaddayogato itthambhūtākhyāne",
  "tika-vin07t:145_1": "upayogavacanaṃ kataṃ, evamidhāpi taṃ kho pana bhavantaṃ gotamaṃ abhi evaṃ kalyāṇo",
  "tika-vin07t:145_2": "kittisaddo uggatoti abhisaddayogato itthambhūtākhyāne upayogavacananti. Sādhu devadatto",
  "tika-vin07t:145_3": "mātaramabhīti ettha hi “devadatto mātaramabhi mātari visaye mātuyā vā sādhū”ti evaṃ",
  "tika-vin07t:145_4": "adhikaraṇatthe vā sāmiatthe vā bhummavacanassa sāmivacanassa vā pasaṅge itthambhūtākhyānatthajotakena",
  "tika-vin07t:145_5": "abhisaddena yoge upayogavacanaṃ kataṃ, yathā cettha devadatto mātuvisaye mātusambandhī",
  "tika-vin07t:145_6": "vā so vuttappakārappattoti ayamattho viññāyati, evamidhāpi bhoto gotamassa sambandhī",
  "tika-vin07t:145_7": "kittisaddo abbhuggato abhibhavitvā uggamanapakārappattoti ayamattho viññāyati. Tattha",
  "tika-vin07t:145_8": "hi devadattaggahaṇaṃ viya idha kittisaddaggahaṇaṃ, tattha mātaranti vacanaṃ viya",
  "tika-vin07t:145_9": "idha taṃ kho pana bhavantaṃ gotamanti vacanaṃ, tattha sādhusaddaggahaṇaṃ viya idha",
  "tika-vin07t:145_10": "uggatasaddaggahaṇaṃ veditabbaṃ. Kittisaddoti kittibhūto saddo, na kevaloti dassanatthaṃ",
  "tika-vin07t:145_11": "visesitanti āha “kitti evā”ti. Tato kittīti thuti, tassā pakāsako saddo kittisaddoti",
  "tika-vin07t:145_12": "dassetuṃ “thutighoso vā”ti vuttaṃ.",
  "tika-vin07t:146_0": "So bhagavāti ettha soti pasiddhiyaṃ, yo so samattiṃsa pāramiyo pūretvā sabbakilese",
  "tika-vin07t:146_1": "bhañjitvā dasasahassilokadhātuṃ kampento anuttaraṃ sammāsambodhiṃ abhisambuddho,",
  "tika-vin07t:146_2": "so loke atipākaṭoti “so bhagavā”ti vuttaṃ. Bhagavāti ca idaṃ satthu nāmakittanaṃ,",
  "tika-vin07t:146_3": "na guṇakittanaṃ. Parato pana bhagavāti guṇakittanameva. Iminā ca iminā cāti etena",
  "tika-vin07t:146_4": "arahantiādipadānaṃ paccekaṃ anekaguṇagaṇaṃ paṭicca pavattabhāvaṃ dasseti.",
  "tika-vin07t:147_0": "Suvidūravidūreti dvīhi saddehi ativiya dūreti dasseti, suvidūratā eva hi vidūratā.",
  "tika-vin07t:147_1": "Savāsanānaṃ kilesānaṃ viddhaṃsitattāti iminā paccekabuddhādīhi asādhāraṇaṃ bhagavato",
  "tika-vin07t:147_2": "arahattanti dasseti tesaṃ vāsanāya appahīnattā, vāsanā ca nāma nikkilesassāpi sakalañeyyānavabodhādidvārattayappayogaviguṇatāhetubhūto",
  "tika-vin07t:147_3": "kilesanihito ākāro ciranigaḷitapādānaṃ nigaḷamokkhepi saṅkucitatāgamanahetuko nigaḷanihito",
  "tika-vin07t:147_4": "ākāro viya. Yāya pilindavacchādīnaṃ vasalavohārādiviguṇatā hoti, ayaṃ vāsanāti gahetabbā.",
  "tika-vin07t:147_5": "Ārakāti ettha ākārassa rassattaṃ ka-kārassa ca ha-kāraṃ sānussaraṃ katvā niruttinayena",
  "tika-vin07t:147_6": "“araha”nti padasiddhi veditabbā. Evaṃ uparipi yathārahaṃ niruttinayena padasiddhi",
  "tika-vin07t:147_7": "veditabbā. Yañcetaṃ saṃsāracakkanti sambandho. Puññādīti ādi-saddena apuññābhisaṅkhāraāneñjābhisaṅkhāre",
  "tika-vin07t:147_8": "saṅgaṇhāti. Āsavā eva avijjādīnaṃ kāraṇattā samudayoti āha “āsavasamudayamayenā”ti.",
  "tika-vin07t:147_9": "“Āsavasamudayā avijjāsamudayo”ti hi vuttaṃ. Vipākakaṭattārūpappabhedo tibhavo eva",
  "tika-vin07t:147_10": "ratho, tasmiṃ tibhavarathe. Saṃsāracakkanti yathāvuttakilesakammavipākasamudayo.",
  "tika-vin07t:148": "“Khandhānañca paṭipāṭi, dhātuāyatanāna ca;",
  "tika-vin07t:149": "Abbocchinnaṃ vattamānā, ‘saṃsāro’ti pavuccatī”ti. –",
  "tika-vin07t:150_0": "Evaṃ vutto saṃsārova cakkaṃ viya paribbhamanato cakkaṃ, tassa cakkassa sabbe arā",
  "tika-vin07t:150_1": "hatāti sambandho. Anenāti bhagavatā. Bodhīti ñāṇaṃ, taṃ ettha maṇḍaṃ pasannaṃ jātanti",
  "tika-vin07t:150_2": "bodhimaṇḍo. Kammakkhayakaraṃ ñāṇapharasunti arahattamaggañāṇaṃ vuttaṃ, taṃ chinditabbaṃ",
  "tika-vin07t:150_3": "abhisaṅkhārasaṅkhātaṃ kammaṃ paricchindatīti dassetuṃ kammakkhayakaravisesanavisiṭṭhaṃ",
  "tika-vin07t:150_4": "vuttanti veditabbaṃ.",
  "tika-vin07t:151_0": "Evaṃ katipayaṅgehi saṃsāracakkaṃ tadavasesaṅgehi phalabhūtanāmarūpadhammehi tibhavarathañca",
  "tika-vin07t:151_1": "tasmiṃ rathe yojitasaṃsāracakkārānaṃ hananappakārañca dassetvā idāni sabbehipi dvādasahi",
  "tika-vin07t:151_2": "paṭiccasamuppādaṅgehi rathavirahitameva kevalaṃ saṃsāracakkaṃ, tassa araghātanappakārabhedañca",
  "tika-vin07t:151_3": "dassetuṃ athavātiādi vuttaṃ. Tattha anamatagganti anu anu amataggaṃ, sabbathā anugacchantehipi",
  "tika-vin07t:151_4": "aviññātakoṭikanti attho. Avijjāmūlakattā jarāmaraṇapariyosānattāti idaṃ saṅkhārādīnaṃ",
  "tika-vin07t:151_5": "dasannaṃ arabhāvena ekattaṃ samāropetvāti vuttaṃ. Na hi tesaṃ paccekaṃ avijjāmūlakatā",
  "tika-vin07t:151_6": "jarāmaraṇapariyosānatā ca atthi tathā paṭiccasamuppādapāḷiyaṃ avuttattā. Atha vā",
  "tika-vin07t:151_7": "tesampi yathārahaṃ atthato avijjāmūlakattaṃ, attano attano lakkhaṇabhūtakhaṇikajarāmaraṇavasena",
  "tika-vin07t:151_8": "tappariyosānatañca sandhāyetaṃ vuttanti veditabbaṃ. Evañca tesaṃ paccekaṃ arabhāvo siddho hoti.",
  "tika-vin07t:152_0": "Evaṃ sabbākāraṃ saṃsāracakkameva dassetvā idāni yena ñāṇena imassa saṃsāracakkassa",
  "tika-vin07t:152_1": "arānaṃ chedo bhagavato siddho, tassa dhammaṭṭhitiñāṇassa “paccayapariggahe paññā",
  "tika-vin07t:152_2": "dhammaṭṭhitiñāṇa”nti mātikā vuttattā bhavacakkāvayavesu avijjādīsu paccayapaccayuppannattā",
  "tika-vin07t:152_3": "pariggahavasena pavattiākāraṃ dassetvā parato tassa atthassa nigamanavasena vuttena",
  "tika-vin07t:152_4": "evamayaṃ avijjāhetūtiādikena paṭisambhidāpāḷisahitena pāṭhena sarūpato dhammaṭṭhitiñāṇaṃ,",
  "tika-vin07t:152_5": "tassa ca tesuyeva avijjādīsu catusaṅkhepādivasena pavattivibhāgañca dassetvā tato",
  "tika-vin07t:152_6": "paraṃ iti bhagavātiādipāṭhena bhagavato tena dhammaṭṭhitiñāṇena paṭiccasamuppādassa",
  "tika-vin07t:152_7": "sabbākārato paṭividdhabhāvaṃ dassetvā puna iminā dhammaṭṭhitiñāṇenātiādinā bhagavato",
  "tika-vin07t:152_8": "tena ñāṇena saṃsāracakkārānaṃ viddhaṃsitabhāvaṃ dassetuṃ tattha dukkhādīsu aññāṇaṃ",
  "tika-vin07t:152_9": "avijjātiādi vuttaṃ. Tattha tiṇṇaṃ āyatanānanti cakkhusotamanāyatanānaṃ tiṇṇaṃ. Esa",
  "tika-vin07t:152_10": "nayo tiṇṇaṃ phassānantiādīsupi. Rūpataṇhādivasena cha taṇhākāyā eva veditabbā.",
  "tika-vin07t:153_0": "Saggasampattinti kāmasugatīsu sampattiṃ. Tathevāti kāmupādānapaccayā eva. Brahmalokasampattinti",
  "tika-vin07t:153_1": "rūpībrahmalokasampattiṃ. Tebhūmakadhammavisayassa sabbassāpi rāgassa kilesakāmabhāvato",
  "tika-vin07t:153_2": "bhavarāgopi kāmupādānamevāti āha “kāmupādānapaccayāyeva mettaṃ bhāvetī”ti. Sesupādānamūlikāsupīti",
  "tika-vin07t:153_3": "diṭṭhupādānasīlabbatupādānaattavādupādānamūlikāsupi yojanāsu. Tatrāyaṃ yojanānayo",
  "tika-vin07t:153_4": "– idhekacco “natthi paraloko ucchijjati attā”ti diṭṭhiṃ gaṇhāti, so diṭṭhupādānapaccayā",
  "tika-vin07t:153_5": "kāyena duccaritaṃ caratītiādinā, aparo “asukasmiṃ bhave attā ucchijjatī”ti diṭṭhiṃ",
  "tika-vin07t:153_6": "gahetvā kāmarūpārūpabhavūpapattiyā taṃ taṃ kusalaṃ karotītiādinā ca diṭṭhupādānamūlikā",
  "tika-vin07t:153_7": "yojanā, imināva nayena attavādupādānamūlikā yojanā veditabbā. Aparo “sīlena suddhi",
  "tika-vin07t:153_8": "vatena suddhī”ti asuddhimaggaṃ “suddhimaggo”ti parāmasanto sīlabbatupādānapaccayā",
  "tika-vin07t:153_9": "kāyena duccaritaṃ caratītiādinā sabbabhavesu sīlabbatupādānamūlikā yojanā veditabbā.",
  "tika-vin07t:154_0": "Idāni yassa saṃsāracakkārānaṃ ghātanasamatthassa dhammaṭṭhitiñāṇassa avijjādipaccayapaaggahākāraṃ",
  "tika-vin07t:154_1": "dassetuṃ kāmabhave ca avijjā kāmabhave saṅkhārānaṃ paccayo hotītiādinā avijjādīnaṃ",
  "tika-vin07t:154_2": "paccayapaccayuppannabhāvo dassito, tameva ñāṇaṃ avijjādīsu pavattiākārena saddhiṃ",
  "tika-vin07t:154_3": "paṭisambhidāmaggapāḷiṃ ānetvā nigamanavasena dassento evamayantiādimāha. Visuddhimaggaṭīkāyaṃ",
  "tika-vin07t:154_4": "pana “idāni yvāyaṃ saṃsāracakkaṃ dassentena kāmabhave avijjā kāmabhave saṅkhārānaṃ",
  "tika-vin07t:154_5": "paccayo hotītiādinā avijjādīnaṃ paccayabhāvo saṅkhārādīnaṃ paccayuppannabhāvo dassito,",
  "tika-vin07t:154_6": "tameva paṭisambhidāmaggapāḷiṃ ānetvā nigamanavasena dassento evamayantiādimāhā”ti",
  "tika-vin07t:154_7": "vuttaṃ. Sāratthadīpaniyā vinayaṭīkāyapi ayameva pāṭho likhito. Tattha ca kāmabhave",
  "tika-vin07t:154_8": "ca avijjātiādinā avijjādīnaṃ paccayapaccayuppannabhāvo saṃsāracakkaṃ dassentena vutto",
  "tika-vin07t:154_9": "na hoti tassa ca avijjā nābhi, mūlattātiādinā pubbeva dassitattā upari cakkarūpato",
  "tika-vin07t:154_10": "payogattena upasaṃhārābhāvā ca. “Api ca tameva paccayapaccayuppannabhāvaṃ nigamanavasena",
  "tika-vin07t:154_11": "dassento”ti ca vuttaṃ, na cettha paccayapaccayuppannabhāvo nigamanavasena padhānattena",
  "tika-vin07t:154_12": "dassito, atha kho paccayapariggahavasappavattaṃ dhammaṭṭhitiñāṇameva yathāvuttapaccayapariggahākārassa",
  "tika-vin07t:154_13": "nigamanavasena dassitaṃ. Tathā hi “evamayaṃ avijjā hetu, saṅkhārā hetusamuppannā,",
  "tika-vin07t:154_14": "ubhopete dhammā hetusamuppannāti paccayapariggahe paññā dhammaṭṭhitiñāṇaṃ. Atītampi",
  "tika-vin07t:154_15": "addhānaṃ. Anāgatampi addhānaṃ avijjā hetu…pe… dhammaṭṭhitiñāṇa”nti dhammaṭṭhitiñāṇameva",
  "tika-vin07t:154_16": "padhānattena dassitaṃ. “Avijjā hetu, saṅkhārā hetusamuppannā”tiādi pana paccayapariggahe",
  "tika-vin07t:154_17": "paññā dhammaṭṭhitiñāṇanti vuccamānattā tassa paccayapariggahākāraparidīpanatthaṃ",
  "tika-vin07t:154_18": "visayattena vuttaṃ, na padhānattena.",
  "tika-vin07t:155_0": "Ayañhettha attho – evanti anantare vuttanayena ayaṃ avijjā saṅkhārānaṃ hetu, saṅkhārā",
  "tika-vin07t:155_1": "ca tena hetunā samuppannā. Ubhopeteti yasmā ayaṃ avijjā paraparikappitapakatiissarādi",
  "tika-vin07t:155_2": "viya ahetukā niccā dhuvā na hoti, atha kho “āsavasamudayā avijjāsamudayo”ti vacanato",
  "tika-vin07t:155_3": "sayampi sahetukā saṅkhatā aniccāyeva hoti, tasmā ubhopete avijjāsaṅkhārā hetusamuppannāyeva.",
  "tika-vin07t:155_4": "Itīti evaṃ yathāvuttanayena paccayapariggaṇhane yā paññā, taṃ dhammānaṃ ṭhitisaṅkhāte",
  "tika-vin07t:155_5": "kāraṇe yāthāvato pavattattā dhammaṭṭhitiñāṇaṃ nāmāti.",
  "tika-vin07t:156_0": "Ettha hi ñāṇassa visayavibhāvanavaseneva avijjādīnaṃ paccayādibhāvo vutto, na padhānattena,",
  "tika-vin07t:156_1": "ñāṇameva panettha padhānato vuttaṃ, tasmā etassa ñāṇassa paccayapariggahākāradassanatthameva",
  "tika-vin07t:156_2": "heṭṭhāpi kāmabhave ca avijjātiādinā avijjādīnaṃ paccayādibhāvo vutto, idhāpi nigamanavasena",
  "tika-vin07t:156_3": "upasaṃhaṭo, na bhavacakkadassanatthanti ayamettha attano mati.",
  "tika-vin07t:157_0": "Tattha ca paccayuppannadhammesu adiṭṭhesu hetūnaṃ paccayabhāvopi na sakkā daṭṭhunti",
  "tika-vin07t:157_1": "“saṅkhārā hetusamuppannā”ti paccayapariggahañāṇaniddese paccayuppannadhammānampi",
  "tika-vin07t:157_2": "gahaṇaṃ katanti veditabbaṃ. Etena nayenāti avijjāyaṃ vuttanayena saṅkhārā hetu, viññāṇaṃ",
  "tika-vin07t:157_3": "hetusamuppannantiādinā sabbāni jātipariyosānāni padāni vitthāretabbāni.",
  "tika-vin07t:158_0": "Evaṃ paṭisambhidāmaggapāḷiyā dhammaṭṭhitiñāṇassa avijjādīsu pavattiākāraṃ dassetvā",
  "tika-vin07t:158_1": "idāni tassa tesu paccayesu aññehipi ākārehi pavattiākāraṃ dassetuṃ tatthātiādi vuttaṃ.",
  "tika-vin07t:158_2": "Tattha tatthāti tesu paṭiccasamuppādaṅgesu. Saṅkhippanti ettha avijjādayo hetusāmaññena",
  "tika-vin07t:158_3": "phalasāmaññena vāti saṅkhepo, saṅgaho, koṭṭhāso rāsīti attho. So pana jātito duvidhopi",
  "tika-vin07t:158_4": "kālabhedavasena catubbidho jāto. Paccuppanno addhāti anuvattati. Taṇhupādānabhavā",
  "tika-vin07t:158_5": "gahitā kilesakammasāmaññato tadavinābhāvato ca. Avijjādikilesavaṭṭampi vipākadhammadhammatāsarikkhatāya",
  "tika-vin07t:158_6": "idha kammavaṭṭamevāti āha ime pañca dhammātiādi. Vipākā dhammātiādīsu kammajaarūpakkhandhānameva",
  "tika-vin07t:158_7": "vipākasaddavacanīyattepi nāmarūpādipadesu rūpamissampi phalapañcakaṃ arūpappadhānatāya",
  "tika-vin07t:158_8": "ca tabbahulatāya ca “vipākavaṭṭa”nti vuttaṃ. Vipākappadhānaṃ vaṭṭaṃ, vipākabahulaṃ",
  "tika-vin07t:158_9": "vā vaṭṭanti attho. Kammajapariyāyo vā ettha vipāka-saddo daṭṭhabbo. Jātijarāmaraṇāpadesenāti",
  "tika-vin07t:158_10": "paramatthadhammavinimuttajātijarāmaraṇaṃ nāma natthīti tadapadesena tesaṃ kathanena",
  "tika-vin07t:158_11": "taṃmukhenāti attho. Ākirīyanti pakāsīyantīti ākārā, avijjādisarūpā, tato paccayākāratoti",
  "tika-vin07t:158_12": "attho. Eko sandhīti avicchedappavattihetubhūto hetuphalasandhi, dutiyo phalahetusandhi,",
  "tika-vin07t:158_13": "tatiyo hetuphalasandhīti daṭṭhabbaṃ.",
  "tika-vin07t:159_0": "Evaṃ dhammaṭṭhitiñāṇassa avijjādīsu anekehi pakārehi pavattiākāraṃ dassetvā idāni",
  "tika-vin07t:159_1": "tehi, avuttehi ca sabbehi ākārehi bhagavato paṭiccasamuppādassa paṭividdhabhāvaṃ,",
  "tika-vin07t:159_2": "tassa ca ñāṇassa dhammaṭṭhitiñāṇasaddappavattinimittataṃ paṭisambhidāpāḷinayena dassetuṃ",
  "tika-vin07t:159_3": "upasaṃhāravasena iti bhagavātiādi vuttaṃ. Tattha itīti vuttappakāraparāmasanaṃ, tenāha",
  "tika-vin07t:159_4": "catusaṅkhepantiādi. Sabbākāratoti idha kāmabhave ca avijjā kāmabhave saṅkhārānaṃ",
  "tika-vin07t:159_5": "paccayotiādinā idha vuttehi ca avuttehi ca paṭiccasamuppādavibhaṅgādīsu āgatehi sabbehi",
  "tika-vin07t:159_6": "pakārehi paṭivijjhati. Tanti yena ñāṇena bhagavā evaṃ jānāti, taṃ ñāṇaṃ. Ñātaṭṭhenāti",
  "tika-vin07t:159_7": "jānanaṭṭhena. Pajānanaṭṭhenāti paṭivijjhanaṭṭhena.",
  "tika-vin07t:160_0": "Idāni yamidaṃ dhammaṭṭhitiñāṇaṃ paccayapariggahākārabhedehi saddhiṃ papañcato dassitaṃ,",
  "tika-vin07t:160_1": "tasmiṃ araghāte etassa upayogitaṃ dassetuṃ iminā dhammaṭṭhitiñāṇenātiādi vuttaṃ.",
  "tika-vin07t:160_2": "Tattha dhammaṭṭhitiñāṇena are hanīti sambandho. Kathanti? Āha “te dhamme”tiādi. Te",
  "tika-vin07t:160_3": "avijjādike dhamme mahāvajirañāṇāvudhena tena dhammaṭṭhitiñāṇena yathābhūtaṃ ñatvā",
  "tika-vin07t:160_4": "tena balavavipassanāvudhena nibbindanto ariyamaggāvudhena virajjanto vimuccanto are",
  "tika-vin07t:160_5": "hanīti yojanā. Ariyamaggañāṇampi hi kiccato samudayasaccādibodhato “dhammaṭṭhitiñāṇa”nti vuccati.",
  "tika-vin07t:161_0": "Ekekaṃ dhammakkhandhaṃ ekekavihārena pūjemīti dhammakkhandhaṃ ārabbha pavattāpi vihārakaraṇapūjā",
  "tika-vin07t:161_1": "bhagavati pemeneva pavattattā sadhātukādicetiyapaṭimaṇḍitattā ca bhagavatova pūjāti",
  "tika-vin07t:161_2": "āha bhagavantaṃ uddissātiādi. Kilesārīna so munīti ettha niggahītalopo, kilesārīnaṃ",
  "tika-vin07t:161_3": "hatattāti attho. Paccayādīna cārahoti etthāpi niggahītalopo daṭṭhabbo.",
  "tika-vin07t:162_0": "Sammāsambuddhoti ettha saṃ-saddo sayanti atthe pavattatīti āha “sāma”nti, aparaneyyo",
  "tika-vin07t:162_1": "hutvāti attho. Sabbadhammānanti idaṃ kassaci visayavisesassa aggahitattā siddhaṃ.",
  "tika-vin07t:162_2": "Padesaggahaṇe hi asati gahetabbassa nippadesatāva viññāyati, yathā dikkhito na dadātīti.",
  "tika-vin07t:162_3": "Evañca katvā atthavisesānapekkhā kattariyeva buddha-saddasiddhi veditabbā kammavacanicchāya",
  "tika-vin07t:162_4": "abhāvato. “Sammā sāmaṃ buddhattā sammāsambuddho”ti ettakameva hi idha saddato labbhati.",
  "tika-vin07t:162_5": "Sabbadhammānanti idaṃ pana atthato labbhamānaṃ gahetvā vuttaṃ, na hi bujjhanakiriyā",
  "tika-vin07t:162_6": "avisayā yujjati. Abhiññeyyeti lakkhaṇādito aniccādito ca abhivisiṭṭhena lokiyalokuttarañāṇena",
  "tika-vin07t:162_7": "jānitabbe catusaccadhamme. Pariññeyyeti aniccādivasena paricchinditvā jānitabbaṃ",
  "tika-vin07t:162_8": "dukkhaṃ ariyasaccamāha. Pahātabbeti samudayasaccaṃ. Sacchikātabbeti nirodhasaccaṃ.",
  "tika-vin07t:162_9": "Bahuvacananiddeso panettha sopādisesādikaṃ pariyāyasiddhaṃ bhedaṃ apekkhitvā kato.",
  "tika-vin07t:163_0": "Abhiññeyyanti gāthāya pahātabbabhāvetabbānaṃ samudayamaggasaccānaṃ hetudhammānaṃ",
  "tika-vin07t:163_1": "gahaṇeneva tapphalānaṃ dukkhasaccanirodhasaccānampi siddhito pariññātabbañca pariññātaṃ",
  "tika-vin07t:163_2": "sacchikātabbañca sacchikatanti idampettha saṅgahitamevāti daṭṭhabbaṃ, tenāha “tasmā",
  "tika-vin07t:163_3": "buddhosmī”ti. Yasmā cattāripi saccāni mayā buddhāni, tasmā sabbampi ñeyyaṃ buddhosmi,",
  "tika-vin07t:163_4": "abbhaññāsinti attho.",
  "tika-vin07t:164_0": "Vicittavisayapatthanākārappavattiyā taṇhā dukkhavicittatāya padhānakāraṇanti āha",
  "tika-vin07t:164_1": "“mūlakāraṇabhāvenā”ti. Ubhinnanti cakkhussa taṃsamudayassa ca. Appavattīti appavattinimittaṃ,",
  "tika-vin07t:164_2": "na abhāvamattaṃ. Tassa avatthuttā sappaccayattādianekabhedā sabbasaṅgahitā. Nirodhappajānanāti",
  "tika-vin07t:164_3": "sacchikiriyābhisamayavasena nirodhassa paṭivijjhanā. Ekekapaduddhārenāpīti cakkhu",
  "tika-vin07t:164_4": "cakkhusamudayotiādinā ekekakoṭṭhāsaniddhāraṇenāpi, na dukkhasaccādisāmaññato evāti",
  "tika-vin07t:164_5": "adhippāyo. Taṇhāyapi saṅkhāradukkhapariyāpannatāya pariññeyyattā dukkhasaccabhāvaṃ",
  "tika-vin07t:164_6": "dassetuṃ “cha taṇhākāyā”ti vuttaṃ. Yasmiṃ pana attabhāve sā uppajjati, tassa mūlakāraṇabhāvena",
  "tika-vin07t:164_7": "samuṭṭhāpikā purimabhavasiddhā taṇhā samudayasaccanti gahetabbā. Kasiṇānīti kasiṇārammaṇāni",
  "tika-vin07t:164_8": "jhānāni. Dvattiṃsākārāti kesādayo tadārammaṇajjhānāni ca. Nava bhavāti kāmabhavādayo",
  "tika-vin07t:164_9": "tayo saññībhavādayo tayo ekavokārabhavādayo tayo cāti nava bhavā. Cattāri jhānānīti",
  "tika-vin07t:164_10": "ārammaṇavisesaṃ anapekkhitvā sāmaññato cattāri jhānāni vuttāni. Vipākakiriyānampi",
  "tika-vin07t:164_11": "yathārahaṃ sabbattha saṅgaho daṭṭhabbo. Ettha ca kusaladhammānaṃ upanissayabhūtā",
  "tika-vin07t:164_12": "taṇhāsamuṭṭhāpikāti veditabbā, kiriyadhammānaṃ pana tassa attabhāvassa kāraṇabhūtā",
  "tika-vin07t:164_13": "taṇhā. Anulomatoti ettha avijjā dukkhasaccaṃ, taṃsamuṭṭhāpikā purimataṇhā āsavā samudayasaccanti",
  "tika-vin07t:164_14": "yojetabbaṃ. Saṅkhārādīsu pana avijjādayova samudayasaccabhāvena yojetabbā. Tenāti tasmā.",
  "tika-vin07t:165_0": "Vijjāti attano visayaṃ viditaṃ karotīti vijjā. Sampannattāti samannāgatattā, sampuṇṇattā",
  "tika-vin07t:165_1": "vā. Tatrāti ambaṭṭhasutte. Manomayiddhiyāti ettha “idha bhikkhu imamhā kāyā aññaṃ",
  "tika-vin07t:165_2": "kāyaṃ abhinimminātī”ti vuttattā sarīrabbhantarajhānamanena aññassa sarīrassa nibbattivasena",
  "tika-vin07t:165_3": "pavattā manomayiddhi nāma, sā atthato jhānasampayuttā paññāyeva. Satta saddhammā",
  "tika-vin07t:165_4": "nāma saddhā hirī ottappaṃ bāhusaccaṃ vīriyaṃ sati paññā ca. Gacchati amataṃ disanti",
  "tika-vin07t:165_5": "dukkhanittharaṇatthikehi daṭṭhabbato amataṃ nibbānameva disaṃ gacchati, iminā ca",
  "tika-vin07t:165_6": "caraṇānaṃ sikkhattayasaṅgahitaariyamaggabhāvato nibbānatthikehi ekaṃsena icchitabbataṃ",
  "tika-vin07t:165_7": "dasseti. Idānissā vijjācaraṇasampadāya sāvakādiasādhāraṇataṃ dassetuṃ tattha vijjāsampadātiādi",
  "tika-vin07t:165_8": "vuttaṃ. Tattha āsavakkhayavijjāvasena sabbaññutā sijjhati, caraṇadhammabhūtesu jhānesu",
  "tika-vin07t:165_9": "antogadhāya mahākaruṇāsamāpattiyā vasena mahākāruṇikatā sijjhatīti āha “vijjā…pe…",
  "tika-vin07t:165_10": "mahākāruṇikata”nti. Yathā tanti ettha tanti nipātamattaṃ, yathā aññopi vijjācaraṇasampanno",
  "tika-vin07t:165_11": "buddho niyojeti, tathā ayampīti attho. Tenāti anatthaparivajjanaatthaniyojanena.",
  "tika-vin07t:165_12": "Attantapādayoti ādi-saddena parantapaubhayantapā gahitā. Asajjamāno bhavesu apaccāgacchantoti",
  "tika-vin07t:165_13": "pahīnānaṃ punānuppattito na puna upagacchanto.",
  "tika-vin07t:166_0": "Tatrāti yuttavācābhāsane sādhetabbe cetaṃ bhummaṃ. Abhūtanti abhūtatthaṃ. Atacchanti",
  "tika-vin07t:166_1": "tasseva vevacanaṃ. Anatthasaṃhitanti pisuṇādidosayuttaṃ. Sammāgadattāti sundaravacanattā,",
  "tika-vin07t:166_2": "gadanaṃ gado, kathananti attho. Sundaro gado vacanamassāti “sugado”ti vattabbe niruttinayena",
  "tika-vin07t:166_3": "da-kārassa ta-kāraṃ katvā “sugato”ti vuttaṃ.",
  "tika-vin07t:167_0": "Sabhāvatoti dukkhasabhāvato. Lokanti khandhādilokaṃ. Yathāvuttamatthaṃ suttato āha",
  "tika-vin07t:167_1": "yatthātiādi. Tattha yatthāti yasmiṃ lokantasaṅkhāte nibbāne. Tanti lokassantaṃ, okāsaloke",
  "tika-vin07t:167_2": "kāyagamanena ñātabbaṃ pattabbanti nāhaṃ vadāmīti yojanā. Idañca rohitadevaputtena",
  "tika-vin07t:167_3": "lokassa kāyagativasena antagamanassa pucchitattā vuttaṃ. Appatvā lokassantanti khandhādilokaṃ sandhāya vuttaṃ.",
  "tika-vin07t:168_0": "Kinte padasā okāsalokaparibbhamanena, parimitaṭṭhāne eva taṃ ñāṇagamanena gacchantānaṃ",
  "tika-vin07t:168_1": "dassemīti dassento api cātiādimāha. Tattha byāmamatte kaḷevareti sarīre. Tena rūpakkhandhaṃ",
  "tika-vin07t:168_2": "dasseti. Sasaññimhīti saññāsīsena vedanādayo tayo khandhe. Samanaketi viññāṇakkhandhaṃ.",
  "tika-vin07t:168_3": "Lokanti khandhādilokaṃ, dukkhanti attho. Lokanirodhanti nibbānena lokassa nirujjhanaṃ,",
  "tika-vin07t:168_4": "nibbānameva vā. Adesampi hi nibbānaṃ yesaṃ nirodhāya hoti, upacārato tannissitaṃ",
  "tika-vin07t:168_5": "viya hotīti “byāmamatte kaḷevare lokanirodhampi paññapemī”ti vuttaṃ, cakkhu loke",
  "tika-vin07t:168_6": "piyarūpaṃ, sātarūpaṃ, etthesā taṇhā nirujjhamānā nirujjhatītiādīsu viya. Kudācananti",
  "tika-vin07t:168_7": "kadācipi. Appatvāti aggamaggena anadhigantvā. Tasmāti yasmā taṃ gamanena pattuṃ na",
  "tika-vin07t:168_8": "sakkā, tasmā. Haveti nipātamattaṃ, ekaṃsatthe vā. Lokavidūti sabhāvādito khandhādijānanako.",
  "tika-vin07t:168_9": "Catusaccadhammānaṃ abhisamitattā samitāvī, samitakilesoti vā attho. Nāsīsati na pattheti appaṭisandhikattā.",
  "tika-vin07t:169_0": "Evaṃ saṅkhepato lokaṃ dassetvā idāni vitthārato taṃ dassetuṃ api ca tayo lokātiādi",
  "tika-vin07t:169_1": "vuttaṃ. Tattha indriyabaddhānaṃ khandhānaṃ samūhasantānabhūto sattaloko. So hi rūpādīsu",
  "tika-vin07t:169_2": "sattavisattatāya “satto”ti ca, lokiyanti ettha kammakilesā tabbipākā cāti “loko”ti",
  "tika-vin07t:169_3": "ca vuccati. Anindriyabaddhānaṃ utujarūpānaṃ samūhasantānabhūto okāsaloko. So hi sattasaṅkhārānaṃ",
  "tika-vin07t:169_4": "ādhārato “okāso”ti ca, lokiyanti ettha tassādhārā ca ādheyyabhūtāti “loko”ti ca pavuccati.",
  "tika-vin07t:169_5": "Indriyānindriyabaddhā pana sabbeva upādānakkhandhā paccayehi saṅkhataṭṭhena lujjanapalujjanaṭṭhena",
  "tika-vin07t:169_6": "ca “saṅkhāraloko”ti ca vuccati. Āharati attano phalanti āhāro, paccayo. Tena tiṭṭhanasīlā",
  "tika-vin07t:169_7": "uppajjitvā yāva bhaṅgā pavattanasīlāti āhāraṭṭhitikā, sabbe saṅkhatadhammā. Sabbe",
  "tika-vin07t:169_8": "sattāti ca imināpi veneyyānurūpato puggalādhiṭṭhānattā desanāya saṅkhārāva gahitā.",
  "tika-vin07t:170_0": "Yāvatā candimasūriyā pariharantīti yattake ṭhāne candimasūriyā parivattanti pavattanti.",
  "tika-vin07t:170_1": "Virocanāti tesaṃ virocanahetu obhāsanahetūti hetumhi nissakkavacanaṃ. Disā bhantīti",
  "tika-vin07t:170_2": "sabbā disā yāvatā vigatandhakārā paññāyanti. Atha vā disāti upayogabahuvacanaṃ. Tasmā",
  "tika-vin07t:170_3": "virocamānā candimasūriyā yattakā disā bhanti obhāsentīti attho. Tāva sahassadhā lokoti",
  "tika-vin07t:170_4": "tattakena pamāṇena sahassappakāro okāsaloko, sahassacakkavāḷānīti attho. Etthāti",
  "tika-vin07t:170_5": "sahassacakkavāḷe. Vasoti iddhisaṅkhāto vaso vattatīti attho.",
  "tika-vin07t:171_0": "Tampīti tividhampi lokaṃ. Assāti anena bhagavatā saṅkhāralokopi sabbathā viditoti",
  "tika-vin07t:171_1": "sambandho. Eko lokoti yvāyaṃ heṭṭhā vuttanayena sabbasaṅkhatānaṃ paccayāyattavuttito",
  "tika-vin07t:171_2": "tena sāmaññena saṅkhāraloko eko ekavidho, esa nayo sesesupi. Sabbatthāpi lokiyadhammāva",
  "tika-vin07t:171_3": "lokoti adhippetā lokuttarānaṃ pariññeyyattābhāvā. Upādānānaṃ ārammaṇabhūtā khandhā",
  "tika-vin07t:171_4": "upādānakkhandhā. Satta viññāṇaṭṭhitiyoti tathā tathā samuppannā pajāyeva vuccanti.",
  "tika-vin07t:171_5": "Nānattakāyā nānattasaññino, nānattakāyā ekattasaññino, ekattakāyā nānattasaññino,",
  "tika-vin07t:171_6": "ekattakāyā ekattasaññino, heṭṭhimā ca tayo āruppāti imā sattavidhā pajāyeva viññāṇaṃ",
  "tika-vin07t:171_7": "tiṭṭhati etthāti viññāṇaṭṭhitiyo nāma. Tattha nānattaṃ kāyo etesamatthīti nānattakāyā.",
  "tika-vin07t:171_8": "Nānattaṃ saññā etesanti nānattasaññino. Saññāsīsenettha paṭisandhiviññāṇaṃ gahitaṃ, esa nayo sesesupi.",
  "tika-vin07t:172_0": "Tattha sabbamanussā ca cha kāmāvacaradevā ca nānattakāyā nānattasaññino nāma. Tesañhi",
  "tika-vin07t:172_1": "aññamaññaṃ visadisatāya nānā kāyo, paṭisandhisaññā ca navavidhatāya nānā. Tīsu paṭhamajjhānabhūmīsu",
  "tika-vin07t:172_2": "brahmakāyikā ceva catūsu apāyesu sattā ca nānattakāyā ekattasaññino nāma. Tesu hi",
  "tika-vin07t:172_3": "brahmapārisajjādīnaṃ tiṇṇampi sarīraṃ aññamaññaṃ visadisaṃ, paṭisandhisaññā pana",
  "tika-vin07t:172_4": "paṭhamajjhānavipākavasena ekāva, tathā āpāyikānampi, tesaṃ pana sabbesaṃ akusalavipākāhetukāva",
  "tika-vin07t:172_5": "paṭisandhisaññā. Dutiyajjhānabhūmikā ca parittābha appamāṇābha ābhassarā ekattakāyā",
  "tika-vin07t:172_6": "nānattasaññino nāma. Tesañhi sabbesaṃ ekappamāṇova kāyo, paṭisandhisaññā pana dutiyatatiyajjhānavipākavasena",
  "tika-vin07t:172_7": "nānā hoti. Tatiyajjhānabhūmiyaṃ parittasubhādayo tayo, catutthajjhānabhūmiyaṃ asaññasattavajjitā",
  "tika-vin07t:172_8": "vehapphalā, pañca ca suddhāvāsāti navasu bhūmīsu sattā ekattakāyā ekattasaññino nāma.",
  "tika-vin07t:172_9": "Ābhānānattena pana sabbattha kāyanānattaṃ na gayhati, saṇṭhānanānatteneva gayhatīti.",
  "tika-vin07t:172_10": "Asaññasattā viññāṇābhāvena viññāṇaṭṭhitisaṅkhyaṃ na gacchanti. Nevasaññā nāsaññāyatanaṃ",
  "tika-vin07t:172_11": "pana yathā saññāya, evaṃ viññāṇassāpi sukhumattā nevaviññāṇaṃ nāviññāṇaṃ, tasmā paribyattaviññāṇakiccavantesu",
  "tika-vin07t:172_12": "viññāṇaṭṭhitīsu na gayhati. Tasmā sesāni ākāsānañcāyatanādīni tīṇiyeva gahitāni,",
  "tika-vin07t:172_13": "tehi saddhiṃ imā satta viññāṇaṭṭhitiyoti veditabbā.",
  "tika-vin07t:173_0": "Aṭṭha lokadhammāti lābho alābho yaso ayaso nindā pasaṃsā sukhaṃ dukkhanti ime aṭṭha",
  "tika-vin07t:173_1": "lokassa sabhāvattā lokadhammā. Lābhālābhādipaccayā uppajjanakā panettha anurodhavirodhā",
  "tika-vin07t:173_2": "vā lābhādisaddehi vuttāti veditabbā. Nava sattāvāsāti heṭṭhā vuttā satta viññāṇaṭṭhitiyo",
  "tika-vin07t:173_3": "eva asaññasattacatutthāruppehi saddhiṃ “nava sattāvāsā”ti vuccanti. Sattā āvasanti",
  "tika-vin07t:173_4": "etthāti sattāvāsā, sattanikāyo, atthato tathā pavattā pajā eva idha saṅkhāralokabhāvena",
  "tika-vin07t:173_5": "gayhantīti veditabbā. Dasāyatanānīti dhammāyatanamanāyatanavajjitāni dasa.",
  "tika-vin07t:174_0": "Ettha ca tīsu bhavesu assādadassanavasena tisso vedanāva lokabhāvena vuttā, tathā",
  "tika-vin07t:174_1": "paccayadassanavasena cattārova āhārā. Attaggāhanimittadassanavasena cha ajjhattikāneva",
  "tika-vin07t:174_2": "āyatanāni. Thūlasaññībhavadassanavasena satta viññāṇaṭṭhitiyova, anurodhavirodhadassanavasena",
  "tika-vin07t:174_3": "aṭṭha lokadhammā vā, thūlāyatanadassanavasena dasāyatanāneva lokabhāvena vuttāni.",
  "tika-vin07t:174_4": "Tesaṃ gahaṇeneva tannissayatappaṭibaddhā tadārammaṇā sabbe tebhūmakā nāmarūpadhammā",
  "tika-vin07t:174_5": "atthato gahitā eva honti. Sesehi pana ekavidhādikoṭṭhāsehi sarūpeneva te gahitāti veditabbaṃ.",
  "tika-vin07t:175_0": "Āsayaṃ jānātītiādīsu āhacca cittaṃ ettha setīti āsayo, aññasmiṃ visaye pavattitvāpi",
  "tika-vin07t:175_1": "cittaṃ yattha sarasena pavisitvā tiṭṭhati, so vaṭṭāsayo vivaṭṭāsayoti duvidho. Tattha",
  "tika-vin07t:175_2": "vaṭṭāsayopi sassatucchedadiṭṭhivasena duvidho. Vivaṭṭāsayo pana vipassanāsaṅkhātā",
  "tika-vin07t:175_3": "anulomikā khanti, maggasaṅkhātaṃ yathābhūtañāṇañcāti duvidho. Yathāha –",
  "tika-vin07t:176": "“Sassatucchedadiṭṭhi ca, khanti cevānulomikaṃ;",
  "tika-vin07t:177": "Yathābhūtañca yaṃ ñāṇaṃ, etaṃ āsayasaddita”nti. ;",
  "tika-vin07t:178_0": "Etaṃ duvidhampi āsayaṃ sattānaṃ appavattikkhaṇeyeva bhagavā sabbathā jānāti. Anusayanti",
  "tika-vin07t:178_1": "kāmarāgānusayādivasena sattavidhaṃ anusayaṃ. Caritanti “sucaritaduccarita”nti niddese",
  "tika-vin07t:178_2": "vuttaṃ. Atha vā caritanti cariyā, te rāgādayo cha mūlacariyā, saṃsaggasannipātavasena",
  "tika-vin07t:178_3": "anekavidhā honti. Adhimuttinti ajjhāsayadhātuṃ, tattha tattha cittassa abhirucivasena",
  "tika-vin07t:178_4": "ninnatā, sā duvidhā hīnādhimutti paṇītādhimuttīti. Yāya dussīlādike hīnādhimuttike",
  "tika-vin07t:178_5": "sevanti, sā hīnādhimutti. Yāya paṇītādhimuttike sevanti, sā paṇītādhimutti. Taṃ duvidhampi",
  "tika-vin07t:178_6": "adhimuttiṃ bhagavā sabbākārato jānāti. Appaṃ rāgādirajaṃ etesanti apparajakkhā, anussadarāgādidosā.",
  "tika-vin07t:178_7": "Ussadarāgādidosā mahārajakkhā. Upanissayabhūtehi tikkhehi saddhādiindriyehi mudukehi",
  "tika-vin07t:178_8": "ca samannāgatā tikkhindriyā mudindriyā ca. Heṭṭhā vuttehi āsayādīhi sundarehi asundarehi",
  "tika-vin07t:178_9": "ca samannāgatā svākārā dvākārā ca veditabbā. Sammattaniyāmaṃ viññāpetuṃ sukarā suviññāpayā,",
  "tika-vin07t:178_10": "viparītā duviññāpayā. Maggaphalapaṭivedhāya upanissayasampannā bhabbā, viparītā abhabbā.",
  "tika-vin07t:178_11": "Evaṃ sattasantānagatadhammavisesajānaneneva sattalokopi vidito dhammavinimuttassa",
  "tika-vin07t:178_12": "sattassa abhāvāti veditabbaṃ.",
  "tika-vin07t:179_0": "Ekaṃ cakkavāḷaṃ…pe… paññāsañca yojanānīti ettha hotīti seso. Parikkhepato pamāṇaṃ",
  "tika-vin07t:179_1": "vuccatīti seso. Cakkavāḷassa sabbaṃ parimaṇḍalaṃ chattiṃsa satasahassāni…pe… satāni",
  "tika-vin07t:179_2": "ca hontīti yojetabbaṃ. Tatthāti cakkavāḷe, dve satasahassāni cattāri nahutāni ca",
  "tika-vin07t:179_3": "yojanāni yāni ettakaṃ ettakappamāṇaṃ bahalattena ayaṃ vasundharā saṅkhātāti yojanā.",
  "tika-vin07t:179_4": "Tattha ettakanti kiriyāvisesanaṃ daṭṭhabbaṃ. Sandhārakaṃ jalaṃ ettakaṃ ettakappamāṇaṃ",
  "tika-vin07t:179_5": "hutvā patiṭṭhitanti yojanā. Etthāti cakkavāḷe. Ajjhogāḷhuggatāti ajjhogāḷhā ca uggatā",
  "tika-vin07t:179_6": "ca. Brahāti mahantā. Yojanānaṃ satānucco, himavā pañcāti yojanānaṃ pañcasatāni ucco",
  "tika-vin07t:179_7": "ubbedho. Tipañcayojanakkhandhaparikkhepāti pannarasayojanappamāṇakkhandhapariṇāhā.",
  "tika-vin07t:179_8": "Nagavhayāti rukkhābhidhānā jambūti yojanā. Samantatoti sabbasobhāgena, āyāmato ca",
  "tika-vin07t:179_9": "vitthārato ca satayojanavitthārāti attho. Yassānubhāvenāti yassā mahantatākappaṭṭhāyikādippakārena",
  "tika-vin07t:179_10": "pabhāvena. Parikkhipitvā taṃ sabbaṃ, lokadhātumayaṃ ṭhitoti heṭṭhā vuttaṃ sabbampi",
  "tika-vin07t:179_11": "taṃ parikkhipitvā cakkavāḷasiluccayo ṭhito, ayaṃ ekā lokadhātu nāmāti attho, ma-kāro",
  "tika-vin07t:179_12": "padasandhivasena vutto. Atha vā taṃ sabbaṃ lokadhātuṃ parikkhipitvā ayaṃ cakkavāḷasiluccayo ṭhitoti yojetabbaṃ.",
  "tika-vin07t:180_0": "Tatthāti tassaṃ lokadhātuyaṃ. Tāvatiṃsabhavananti tidasapuraṃ. Asurabhavananti asurapuraṃ.",
  "tika-vin07t:180_1": "Avīcimahānirayo ca tathā dasasahassayojano, so pana catunnaṃ lohabhittīnamantarā",
  "tika-vin07t:180_2": "yojanasatāyāmavitthāropi samantā soḷasahi ussadanirayehi saddhiṃ dasasahassayojano",
  "tika-vin07t:180_3": "vuttoti veditabbo. Tadanantaresūti tesaṃ cakkavāḷānaṃ antaresu. Lokānaṃ cakkavāḷānaṃ",
  "tika-vin07t:180_4": "antare vivare bhavattā lokantarikā. Tiṇṇañhi sakaṭacakkānaṃ pattānaṃ vā āsannaṭṭhapitānaṃ",
  "tika-vin07t:180_5": "antarasadise tiṇṇaṃ tiṇṇaṃ cakkavāḷānaṃ antaresu ekeko lokantarikanirayo aṭṭhayojanasahassappamāṇo",
  "tika-vin07t:180_6": "sītanarako sattānaṃ akusalavipākena nibbattati. Anantānīti tiriyaṃ aṭṭhasu disāsu",
  "tika-vin07t:180_7": "cakkavāḷāni ākāso viya anantāni. Uddhaṃ pana adho ca antāneva. Anantena buddhañāṇenāti",
  "tika-vin07t:180_8": "ettha anantañeyyapaṭivedhasāmatthiyayogatova ñāṇaṃ “ananta”nti veditabbaṃ.",
  "tika-vin07t:181_0": "Attanoti nissakke sāmivacanametaṃ, attatoti attho. Guṇehi attano visiṭṭhatarassāti",
  "tika-vin07t:181_1": "sambandho, taraggahaṇañcettha anuttaroti padassa atthaniddesavasena kataṃ, na visiṭṭhassa",
  "tika-vin07t:181_2": "kassaci atthitāya. Sadevake hi loke sadisakappopi nāma koci tathāgatassa natthi,",
  "tika-vin07t:181_3": "kuto sadiso, tenāha sīlaguṇenāpi asamotiādi. Tattha asamehi sammāsambuddhehi samo",
  "tika-vin07t:181_4": "asamasamo. Natthi paṭimā etassāti appaṭimo. Esa nayo sesesupi. Tattha upamāmattaṃ",
  "tika-vin07t:181_5": "paṭimā, sadisūpamā paṭibhāgo. Yugaggāhavasena ṭhito paṭimo puggaloti veditabbo. Attanāti",
  "tika-vin07t:181_6": "attato. Purisadammetiādīsu damitabbā dammā, “dammapurisā”ti vattabbe visesanassa",
  "tika-vin07t:181_7": "paranipātaṃ katvā “purisadammā”ti vuttaṃ, purisaggahaṇañcettha ukkaṭṭhavasena itthīnampi",
  "tika-vin07t:181_8": "dametabbato. Nibbisā katā dosavisassa vinodanena. Atthapadanti atthābhibyañjanakaṃ",
  "tika-vin07t:181_9": "padaṃ, vākyanti attho. Ekapadabhāvena ca anaññasādhāraṇo satthu purisadammasārathibhāvo",
  "tika-vin07t:181_10": "dassito hoti, tenāha bhagavā hītiādi. Aṭṭha disāti aṭṭha samāpattiyo. Asajjamānāti",
  "tika-vin07t:181_11": "vasībhāvappattiyā nissaṅgacārā.",
  "tika-vin07t:182_0": "Diṭṭhadhammo vuccati paccakkho attabhāvo, tattha niyuttoti diṭṭhadhammiko, idhalokattho.",
  "tika-vin07t:182_1": "Kammakilesavasena samparetabbato samāgantabbato samparāyo, paraloko, tattha niyuttoti",
  "tika-vin07t:182_2": "samparāyiko, paralokattho. Paramo uttamo attho paramattho, nibbānaṃ. Saha atthena",
  "tika-vin07t:182_3": "vattatīti sattho, bhaṇḍamūlena vāṇijjāya desantaraṃ gacchanto janasamūho. So assa",
  "tika-vin07t:182_4": "atthīti satthā, satthavāhoti niruttinayena. So viya bhagavāti āha “satthā, bhagavā",
  "tika-vin07t:182_5": "satthavāho”ti. Idāni tamatthaṃ niddesapāḷinayena dassetuṃ yathā satthavāhotiādi vuttaṃ.",
  "tika-vin07t:182_6": "Tattha sattheti satthike jane. Kaṃ udakaṃ tārenti etthāti kantāro, nirudako araññappadeso.",
  "tika-vin07t:182_7": "Corādīhi adhiṭṭhitaaraññappadesāpi duggamanaṭṭhena taṃsadisatāya kantārātveva niruḷhāti",
  "tika-vin07t:182_8": "sāmaññato “kantāraṃ tāretī”ti vatvā taṃ vivaranto corakantārantiādimāha.",
  "tika-vin07t:183_0": "Bhagavatoti nissakke sāmivacanaṃ, bhagavantato dhammassavanenāti attho. Yathā “upajjhāyato",
  "tika-vin07t:183_1": "ajjhetī”ti, bhagavato santiketi vā attho. Sare nimittaṃ aggahesīti pubbabuddhuppādesu",
  "tika-vin07t:183_2": "saddhammassavanaparicayena “dhammo eso vuccatī”ti sare ākāraṃ gaṇhi. Pubbābhiyogavaseneva",
  "tika-vin07t:183_3": "hi īdisānaṃ tiracchānānaṃ dhammassavanādīsu pasādo uppajjati vagguliādīnaṃ viya.",
  "tika-vin07t:183_4": "Itarathā sabbatiracchānānampi tathā pasāduppattippasaṅgato. Yadi hi uppajjeyya, bhagavā",
  "tika-vin07t:183_5": "anantacakkavāḷesu sabbasattānampi ekakkhaṇe sappāṭihāriyadhammaṃ sāvetuṃ sakkotīti",
  "tika-vin07t:183_6": "sabbasattānampi ito pubbeva vimuttippasaṅgo siyā. Ye pana devamanussanāgasupaṇṇādayo",
  "tika-vin07t:183_7": "pakatiyāva kammassakataññāṇādiyuttā honti, teyeva pubbe anupanissayāpi bhagavato",
  "tika-vin07t:183_8": "saddhammassavanādinā paṭhamaṃ vivaṭṭūpanissayaṃ pasādaṃ uppādetuṃ sakkonti, na itareti",
  "tika-vin07t:183_9": "gahetabbaṃ. Are ahampi nāmāti ettha “kutohaṃ idha nibbattoti oloketvā maṇḍūkabhāvatoti",
  "tika-vin07t:183_10": "ñatvā”ti idaṃ ettakampi are ahampi nāmāti vimhayavacaneneva sijjhatīti avuttanti",
  "tika-vin07t:183_11": "veditabbaṃ. Jalanti jalanto vijjotamāno. Maṇḍūkohanti gāthāya udaketi sañjātaṭṭhānadassanaṃ,",
  "tika-vin07t:183_12": "tena thalamaṇḍūkatā nivattanaṃ kataṃ hoti. Udake jātānampi kacchapādīnaṃ thalagocaratāpi",
  "tika-vin07t:183_13": "atthīti taṃ nivattanatthaṃ “vārigocaro”ti vuttaṃ, udakasañcārīti attho.",
  "tika-vin07t:184_0": "Vimokkhantikañāṇavasenāti ettha sabbaso kilesehi vimuccatīti vimokkho, aggamaggo,",
  "tika-vin07t:184_1": "tassa anto, aggaphalaṃ, tattha bhavaṃ vimokkhantikaṃ, sabbaññutaññāṇena saddhiṃ sabbampi",
  "tika-vin07t:184_2": "buddhañāṇaṃ. Idāni sammāsambuddhapadato buddhapadassa visesaṃ dassetuṃ yasmā vātiādi",
  "tika-vin07t:184_3": "vuttaṃ. Sammāsambuddhapadena hi satthu paṭivedhañāṇānubhāvo vutto, iminā pana buddhapadena",
  "tika-vin07t:184_4": "desanāñāṇānubhāvopi, tenāha aññepi satte bodhesītiādi.",
  "tika-vin07t:185_0": "Guṇavisiṭṭhasattuttamagarugāravādhivacananti sabbehi sīlādiguṇehi visiṭṭhassa tato",
  "tika-vin07t:185_1": "eva sabbasattehi uttamassa garuno gāravavasena vuccamānavacanamidaṃ bhagavāti. Seṭṭhanti",
  "tika-vin07t:185_2": "seṭṭhavācakaṃ vacanaṃ seṭṭhaguṇasahacaraṇato. Atha vā vuccatīti vacanaṃ, attho, so",
  "tika-vin07t:185_3": "seṭṭhoti attho. Uttamanti etthāpi eseva nayo. Garugāravayuttoti ettha garubhāvo gāravaṃ,",
  "tika-vin07t:185_4": "garuguṇayogato garukaraṇaṃ vā gāravaṃ, tena sāvakādīnaṃ asādhāraṇatāya garubhūtena",
  "tika-vin07t:185_5": "mahantena gāravena yuttoti garugāravayutto. Atha vā garu ca sabbalokassa sikkhakattā",
  "tika-vin07t:185_6": "teneva gāravayutto cātipi yojetabbaṃ.",
  "tika-vin07t:186_0": "Avatthāya viditaṃ āvatthikaṃ. Evaṃ liṅgikaṃ. Nimittato āgataṃ nemittikaṃ. Adhicca",
  "tika-vin07t:186_1": "yaṃkiñci nimittaṃ adhivacanavasena anapekkhitvā pavattaṃ adhiccasamuppannaṃ, tenāha",
  "tika-vin07t:186_2": "“vacanatthamanapekkhitvā”ti. Yadicchāya āgataṃ yādicchakaṃ. Ettha ca bāhiraṃ daṇḍādi",
  "tika-vin07t:186_3": "liṅgaṃ, abbhantaraṃ tevijjādi nimittaṃ. Pacurajanavisayaṃ vā dissamānaṃ liṅgaṃ, tabbiparītaṃ",
  "tika-vin07t:186_4": "nimittanti veditabbaṃ. Sacchikāpaññattīti sabbadhammānaṃ sacchikiriyānimittā paññatti.",
  "tika-vin07t:186_5": "Atha vā sacchikāpaññattīti paccakkhasiddhā paññatti. Yaṃguṇanimittā hi sā, te guṇā",
  "tika-vin07t:186_6": "satthu paccakkhabhūtāti guṇā viya sāpi sacchikatā eva nāma hoti, na paresaṃ, vohāramattenāti",
  "tika-vin07t:186_7": "adhippāyo. Yaṃguṇanemittikanti yehi guṇehi nimittabhūtehi etaṃ nāmaṃ nemittikañca",
  "tika-vin07t:186_8": "jātaṃ. Vadantīti dhammasenāpatissa garubhāvato bahuvacanenāha, saṅgītikārehi vā katamanuvādaṃ sandhāya.",
  "tika-vin07t:187_0": "Issariyādibhedo bhago assa atthīti bhagī. Maggaphalādiariyaguṇaṃ araññādivivekaṭṭhānañca",
  "tika-vin07t:187_1": "bhaji sevi sīlenāti bhajī. Cīvarādipaccayānaṃ attharasādīnañca sīlādiguṇānañca bhāgī,",
  "tika-vin07t:187_2": "dāyādoti attho. Vibhaji uddesaniddesādippakārehi dhammaratanaṃ pavibhajīti vibhattavā.",
  "tika-vin07t:187_3": "Rāgādipāpadhammaṃ bhaggaṃ akāsīti bhagavāti vuccatīti sabbattha sambandho. Garupi",
  "tika-vin07t:187_4": "loke bhagavāti vuccatīti āha “garū”ti, yasmā garu, tasmāpi bhagavāti attho. Pāramitāsaṅkhātaṃ",
  "tika-vin07t:187_5": "bhagyamassa atthīti bhagyavā. Bahūhi ñāyehīti kāyabhāvanādikehi anekehi bhāvanākkamehi.",
  "tika-vin07t:187_6": "Subhāvitattanoti paccatte etaṃ sāmivacanaṃ, tena subhāvitasabhāvoti attho. Bhavānaṃ",
  "tika-vin07t:187_7": "antaṃ nibbānaṃ gatoti bhavantago. Tattha tattha bhagavāti saddasiddhi niruttinayeneva veditabbā.",
  "tika-vin07t:188_0": "Idāni bhagī bhajīti niddesagāthāya navahi padehi dassitamatthaṃ bhagyavāti gāthāya",
  "tika-vin07t:188_1": "chahi padehi saṅgahetvā padasiddhiṃ atthayojanānayabhedehi saddhiṃ dassetuṃ ayaṃ",
  "tika-vin07t:188_2": "pana aparo nayotiādi vuttaṃ. Tattha vaṇṇavipariyayoti ettha iti-saddo ādiattho, teneva",
  "tika-vin07t:188_3": "vaṇṇavikāro vaṇṇalopo dhātuatthena niyojanañcāti imaṃ tividhaṃ lakkhaṇaṃ saṅgaṇhāti.",
  "tika-vin07t:188_4": "Saddanayenāti saddalakkhaṇanayena. Pisodarādīnaṃ saddānaṃ ākatigaṇabhāvato vuttaṃ",
  "tika-vin07t:188_5": "“pisodarādipakkhepalakkhaṇaṃ gahetvā”ti. Pakkhipanameva lakkhaṇaṃ. Tappariyāpannatākaraṇañhi",
  "tika-vin07t:188_6": "pakkhipanaṃ. Bhagyanti kusalaṃ.",
  "tika-vin07t:189_0": "Lobhādayo cattāro dosā ekakavasena gahitā. Ahirikādayo dukavasena. Akkocchimantiādinā",
  "tika-vin07t:189_1": "punappunaṃ kujjhanavasena cittapariyonandhano kodhova upanāho. Paresaṃ pubbakāritālakkhaṇassa",
  "tika-vin07t:189_2": "guṇassa nipuñchano makkho nāma. Bahussutādīhi saddhiṃ yugaggāho attano samakaraṇaṃ",
  "tika-vin07t:189_3": "palāso. Attano vijjamānadosapaṭicchādanā māyā. Avijjamānaguṇappakāsanaṃ sāṭheyyaṃ.",
  "tika-vin07t:189_4": "Garūsupi thaddhatā anonatatā thambho. Taduttarikaraṇalakkhaṇo sārambho. Jātiādiṃ",
  "tika-vin07t:189_5": "nissāya unnatilakkhaṇo māno. Abbhunnatilakkhaṇo atimāno. Jātiādiṃ nissāya majjanākārappatto",
  "tika-vin07t:189_6": "mānova mado nāma. So sattavīsatividho. Kāmaguṇesu cittassa vossaggo pamādo. Kāyaduccaritādīni",
  "tika-vin07t:189_7": "tividhaduccaritāni. Taṇhādiṭṭhiduccaritavasena tividhasaṃkilesā. Rāgadosamohāva malāni.",
  "tika-vin07t:189_8": "Teyeva kāyaduccaritādayo ca tividhavisamāni. Kāmabyāpādavihiṃsāsaññā tividhasaññā",
  "tika-vin07t:189_9": "nāma. Teyeva vitakkā. Taṇhādiṭṭhimānā papañcā. Subhasukhaniccaattavipariyesā catubbidhavipariyesā.",
  "tika-vin07t:189_10": "Chandādayo agati. Cīvarādīsu paccayesu lobhā cattāro taṇhupādā. Buddhadhammasaṅghasikkhāsu",
  "tika-vin07t:189_11": "kaṅkhā, sabrahmacārīsu kopo ca pañca cetokhīlā. Kāme kāye rūpe ca avītarāgatā, yāvadatthaṃ",
  "tika-vin07t:189_12": "bhuñjitvā seyyasukhādianuyogo, aññataraṃ devanikāyaṃ paṇidhāya brahmacariyacaraṇañca",
  "tika-vin07t:189_13": "pañca cetovinibandhā. Rūpābhinandanādayo pañca abhinandanā. Kodhamakkhaissāsāṭheyyapāpicchatāsandiṭṭhiparāmāsā",
  "tika-vin07t:189_14": "cha vivādamūlāni. Rūpataṇhādayo cha taṇhākāyā. Micchādiṭṭhiādayo aṭṭhamaggaṅgapaṭipakkhā",
  "tika-vin07t:189_15": "micchattā. Taṇhaṃ paṭicca pariyesanā, pariyesanaṃ paṭicca lābho, lābhaṃ paṭicca vinicchayo,",
  "tika-vin07t:189_16": "taṃ paṭicca chandarāgo, taṃ paṭicca ajjhosānaṃ, taṃ paṭicca pariggaho, taṃ paṭicca",
  "tika-vin07t:189_17": "macchariyaṃ, taṃ paṭicca ārakkhā, ārakkhādhikaraṇaṃ daṇḍādānādianekākusalarāsīti",
  "tika-vin07t:189_18": "nava taṇhāmūlakā dhammā. Pāṇātipātādayo dasa akusalakammapathā. Cattāro sassatavādā",
  "tika-vin07t:189_19": "tathā ekaccasassatavādā antānantikā amarāvikkhepikā dve adhiccasamuppannikā soḷasa",
  "tika-vin07t:189_20": "saññīvādā aṭṭha asaññīvādā aṭṭha nevasaññīnāsaññīvādā satta ucchedavādā pañca diṭṭhadhammanibbānavādāti",
  "tika-vin07t:189_21": "etāni dvāsaṭṭhi diṭṭhigatāni. Rūpataṇhādichataṇhā eva paccekaṃ kāmataṇhābhavataṇhāvibhavataṇhāvasena",
  "tika-vin07t:189_22": "aṭṭhārasa honti, tā ajjhattabahiddharūpādīsu pavattivasena chattiṃsa, puna kālattayavasena",
  "tika-vin07t:189_23": "aṭṭhasatataṇhāvicaritāni honti. Pabheda-saddaṃ paccekaṃ sambandhitvā lobhappabhedotiādinā",
  "tika-vin07t:189_24": "yojetabbaṃ. Sabbadarathapariḷāhakilesasatasahassānīti sabbāni sattānaṃ darathasaṅkhātapariḷāhakarāni",
  "tika-vin07t:189_25": "kilesānaṃ anekāni satasahassāni, ārammaṇādivibhāgato pavattiākāravibhāgato ca nesaṃ",
  "tika-vin07t:189_26": "evaṃ pabhedo veditabbo. Pañca māre abhañjīti sambandho. Parissayānanti upaddavānaṃ.",
  "tika-vin07t:190_0": "Evaṃ bhagyavā bhaggavāti dvinnaṃ padānaṃ atthaṃ vibhajitvā idāni tehi dvīhi gahitamatthaṃ",
  "tika-vin07t:190_1": "dassetuṃ bhagyavantatāya cassātiādi vuttaṃ. Tattha satapuññajalakkhaṇadharassāti",
  "tika-vin07t:190_2": "anekasatapuññanibbattamahāpurisalakkhaṇadharassa bhagavato. Sakacitte issariyaṃ nāma",
  "tika-vin07t:190_3": "paṭikkūlādīsu appaṭikkūlasaññitādivasappavattiyā ceva cetosamādhivasena ca attano",
  "tika-vin07t:190_4": "cittassa vasībhāvāpādanameva. Aṇimā laghimādikanti ādi-saddena mahimā patti pākammaṃ",
  "tika-vin07t:190_5": "īsitā vasitā yatthakāmāvasāyitāti ime chapi saṅgahitā. Tattha kāyassa aṇubhāvakaraṇaṃ",
  "tika-vin07t:190_6": "aṇimā. Ākāse padasā gamanādiarahabhāvena lahubhāvo laghimā. Kāyassa mahantatāpādanaṃ",
  "tika-vin07t:190_7": "mahimā. Iṭṭhadesassa pāpuṇanaṃ patti. Adhiṭṭhānādivasena icchitatthanipphādanaṃ pākammaṃ.",
  "tika-vin07t:190_8": "Sayaṃvasitā issarabhāvo īsitā. Iddhividhe vasībhāvo vasitā. Ākāsena vā gacchato,",
  "tika-vin07t:190_9": "aññaṃ vā kiñci karoto yattha katthaci vosānappatti yatthakāmāvasāyitā, “kumārakarūpādidassana”ntipi",
  "tika-vin07t:190_10": "vadanti. Sabbaṅgapaccaṅgasirīti sabbesaṃ aṅgapaccaṅgānaṃ sobhā. Atthīti anuvattati.",
  "tika-vin07t:190_11": "Lahusādhanaṃ taṃ taṃ kālikaṃ icchitaṃ, garusādhanaṃ cirakālikaṃ buddhattādipatthitaṃ.",
  "tika-vin07t:190_12": "Bhagā assa santīti bhagavāti idaṃ saddasatthanayena siddhaṃ, sesaṃ sabbaṃ niruttinayena",
  "tika-vin07t:190_13": "siddhanti veditabbaṃ.",
  "tika-vin07t:191_0": "Pīḷanasaṅkhatasantāpavipariṇāmaṭṭhenātiādīsu pīḷanaṭṭho saṅkhataṭṭhotiādinā attha-saddo",
  "tika-vin07t:191_1": "paccekaṃ yojetabbo. Tattha attano sabhāvena pīḷanalakkhaṇaṃ dukkhaṃ. Tassa yo pīḷanameva",
  "tika-vin07t:191_2": "attho “pīḷanaṭṭho”ti vuccati, so sabhāvo. Yasmā pana taṃsamudayena saṅkhataṃ, tasmā",
  "tika-vin07t:191_3": "saṅkhataṭṭho samudayadassanena āvibhūto. Yasmā ca maggo kilesasantāpaharattā susītalo,",
  "tika-vin07t:191_4": "tasmāssa maggadassanena santāpaṭṭho āvibhūto tappaṭiyogattā. Avipariṇāmadhammassa",
  "tika-vin07t:191_5": "pana nirodhassa dassanena vipariṇāmaṭṭho āvibhūtoti. Ekasseva sabhāvadhammassa sakabhāvato",
  "tika-vin07t:191_6": "itarasaccattayanivattito ca parikappetabbattā cattāro atthā vuttā. Samudayassa pana",
  "tika-vin07t:191_7": "rāsikaraṇato āyūhanaṭṭho sabhāvo, tasseva dukkhadassanena nidānaṭṭho āvibhūto. Visaṃyogabhūtassa",
  "tika-vin07t:191_8": "nirodhassa dassanena saṃyogaṭṭho. Niyyānabhūtassa maggassa dassanena palibodhaṭṭho āvibhūto.",
  "tika-vin07t:192_0": "Nirodhassa pana nissaraṇaṭṭho sabhāvo, tasseva samudayadassanena vivekaṭṭho āvibhūto.",
  "tika-vin07t:192_1": "Saṅkhatassa maggassa dassanena asaṅkhataṭṭho, visayabhūtassa maraṇadhammassa vā dukkhassa",
  "tika-vin07t:192_2": "dassanena amataṭṭho. Maggassa pana niyyānaṭṭho sabhāvo, tasseva samudayadassanena",
  "tika-vin07t:192_3": "dukkhassevāyaṃ hetu, nibbānappattiyā pana ayameva hetūti hetvaṭṭho, atisukhumanirodhadassanena",
  "tika-vin07t:192_4": "idhameva dassananti dassanaṭṭho, adhikapaṇassa dukkhassa dassanena adhipateyyaṭṭho",
  "tika-vin07t:192_5": "āvibhūto. Ete eva ca pīḷanādayo soḷasa ākārāti vuccanti.",
  "tika-vin07t:193_0": "Kāmehi vivekaṭṭhakāyatā kāyaviveko. Nīvaraṇādīhi vivittā aṭṭha samāpattiyo cittaviveko.",
  "tika-vin07t:193_1": "Upadhīyanti ettha yathāsakaṃ phalānīti upadhayo, pañcakāmaguṇasaṅkhātakāmakhandhakilesaabhisaṅkhārā,",
  "tika-vin07t:193_2": "tehi catūhi vivittaṃ nibbānaṃ upadhiviveko nāma.",
  "tika-vin07t:194_0": "Anattānupassanāya paṭiladdho dukkhāniccānupassanāhi ca paṭiladdho ariyamaggo āgamanavasena",
  "tika-vin07t:194_1": "yathākkamaṃ suññataappaṇihitaanimittavimokkhasaññaṃ paṭilabhati, kilesehi vimuttattā hi esa vimokkhoti.",
  "tika-vin07t:195": "Yathā loke ekekapadato ekekamakkharaṃ gahetvā “mekhalā”ti vuttaṃ, evamidhāpīti attho. Mehanassāti guyhappadesassa. Khassāti okāsassa.",
  "tika-vin07t:196_0": "Saha devehītiādīsu saha devehi vattatīti sadevako loko. Taṃ sadevakantiādinā yojanā",
  "tika-vin07t:196_1": "veditabbā. Sadevakavacanenāti sadevaka-sadde visesanabhāvena ṭhitadevavacanena. Tassāpi",
  "tika-vin07t:196_2": "sadevakapade antobhūtattā avayave samudāyopacāravasena vohāro kato. Itarathā tena",
  "tika-vin07t:196_3": "devavisiṭṭhalokasseva gahaṇato pañcakāmāvacaradevaggahaṇaṃ na siyā, evaṃ uparipi.",
  "tika-vin07t:196_4": "Samārakavacanena mārasaddena tena sahacaritā sabbe vasavattidevā ca gahitāti āha",
  "tika-vin07t:196_5": "“chaṭṭhakāmāvacaradevaggahaṇa”nti. Brahmakāyikā nāma paṭhamajjhānabhūmikā. Te ādi",
  "tika-vin07t:196_6": "yesaṃ āruppapariyantānaṃ brahmānaṃ tesaṃ brahmānaṃ gahaṇaṃ brahmakāyikādibrahmaggahaṇaṃ.",
  "tika-vin07t:196_7": "Loka-saddassa okāsalokādīnampi sādhāraṇattā sattalokāveṇikameva pajāgahaṇaṃ katanti",
  "tika-vin07t:196_8": "āha “pajāvacanena sattalokaggahaṇa”nti. Sadevakādivacanena upapattidevānaṃ, sassamaṇavacanena",
  "tika-vin07t:196_9": "visuddhidevānañca gahitattā āha “sadevamanussavacanena sammutidevaavasesamanussaggahaṇa”nti.",
  "tika-vin07t:196_10": "Tattha sammutidevā rājāno, avasesamanussā sammutidevasamaṇabrāhmaṇehi avasiṭṭhā.",
  "tika-vin07t:196_11": "Sattalokāveṇikassa pajāsaddassa visuṃ gahitattā sadevakaṃ lokanti ettha lokasaddaggahaṇaṃ",
  "tika-vin07t:196_12": "okāsalokameva niyametīti āha “tīhi padehi okāsaloko”ti. Idañca sadevakādipadattayavacanīyassa",
  "tika-vin07t:196_13": "padhānatthassa vasena vuttaṃ. Okāsalokavisesanassa panettha devamārādisattalokassāpi",
  "tika-vin07t:196_14": "gahaṇaṃ veditabbaṃ sāmatthiyato gamyamānattā saputto āgatotiādīsu puttādīnaṃ viya.",
  "tika-vin07t:196_15": "Imasmiñca naye sadevakaṃ samārakaṃ sabrahmakaṃ okāsalokaṃ sassamaṇabrāhmaṇiṃ sadevamanussaṃ",
  "tika-vin07t:196_16": "pajañcāti ca-kāraṃ ānetvā yojetabbaṃ, okāsasattalokānaṃ gahaṇena cettha tadubhayasammutinimittabhūto",
  "tika-vin07t:196_17": "saṅkhāralokopi tadavinābhāvato gahito evāti daṭṭhabbo. Apare pana “sadevakantiādīhi",
  "tika-vin07t:196_18": "pañcahi padehi sattalokova attano avayavabhūtadevādivisesanehi visesetvā gahito,",
  "tika-vin07t:196_19": "taggahaṇena tadādhāro okāsaloko, tadubhayapaññattivisayo saṅkhāraloko ca gahitā eva",
  "tika-vin07t:196_20": "hontī”ti vadanti. Tesañca pajanti idaṃ lokasaddassa visesanaṃ katvā sadevakaṃ pajaṃ",
  "tika-vin07t:196_21": "lokaṃ…pe… sadevamanussaṃ pajaṃ lokanti yojetabbaṃ.",
  "tika-vin07t:197_0": "Arūpāvacaraloko gahito pārisesañāyena itaresaṃ padantarehi gahitattā. Māraggahaṇena",
  "tika-vin07t:197_1": "tappadhānā taṃsadisā ca upapattidevā saṅgayhantīti āha “chakāmāvacaradevaloko”ti.",
  "tika-vin07t:197_2": "Khattiyaparisā brāhmaṇagahapatisamaṇacātumahārājikatāvatiṃsamārabrahmaparisāti imāsu",
  "tika-vin07t:197_3": "aṭṭhasu parisāsu cātumahārājikādīnaṃ catunnaṃ parisānaṃ sadevakādipadehi saṅgahitattā",
  "tika-vin07t:197_4": "idha sassamaṇabrāhmaṇinti iminā samaṇaparisā brāhmaṇaparisā ca, sadevamanussanti",
  "tika-vin07t:197_5": "iminā khattiyaparisā gahapatiparisā ca vuttāti āha “catuparisavasenā”ti. Tassa manussaloko",
  "tika-vin07t:197_6": "gahitoti iminā sambandho. Tattha manussalokoti manussasamūho, tenāha “avasesasabbasattaloko vā”ti.",
  "tika-vin07t:198_0": "Vikappantaraṃ dassento āha “sammutidevehi vā saha manussaloko”ti. Devapadena sammutidevā,",
  "tika-vin07t:198_1": "samaṇabrāhmaṇamanussapadehi sesamanussā ca gahitāti evaṃ vikappadvayepi manussaṃ",
  "tika-vin07t:198_2": "pajaṃ manussiṃ pajanti pajā-saddaṃ manussa-saddena visesetvā taṃ puna saha devehi",
  "tika-vin07t:198_3": "vattatīti sadevā, pajā. Sadevā ca sā manussā cāti sadevamanussā, taṃ sadevamanussaṃ",
  "tika-vin07t:198_4": "pajaṃ. Puna kiṃ bhūtaṃ sassamaṇabrāhmaṇinti evaṃ yathā pajāsaddena manussānaññeva",
  "tika-vin07t:198_5": "gahaṇaṃ siyā, tathā nibbacanaṃ kātabbaṃ, itarathā manussānaññeva gahaṇaṃ na sampajjati",
  "tika-vin07t:198_6": "sabbamanussānaṃ visesanabhāvena gahitattā aññapadatthabhūtassa kassaci manussassa",
  "tika-vin07t:198_7": "abhāvā. Idāni pajanti iminā avasesanāgādisattepi saṅgahetvā dassetukāmo āha “avasesasabbasattaloko",
  "tika-vin07t:198_8": "vā”ti. Etthāpi catuparisavasena avasesasabbasattaloko sammutidevamanussehi vā saha",
  "tika-vin07t:198_9": "avasesasabbasattalokoti yojetabbaṃ.",
  "tika-vin07t:199_0": "Ettāvatā bhāgaso lokaṃ gahetvā yojanaṃ dassetvā idāni ekekapadena abhāgaso sabbalokānaṃ",
  "tika-vin07t:199_1": "gahaṇapakkhepi tassa tassa visesanassa sapphalataṃ dassetuṃ api cetthātiādi vuttaṃ.",
  "tika-vin07t:199_2": "Ukkaṭṭhaparicchedatoti ukkaṭṭhānaṃ devagatipariyāpannānaṃ paricchinnavasena jānanavasena",
  "tika-vin07t:199_3": "kittisaddo sayaṃ attano avayavabhūtena sadevakavacanena taṃ suṇantānaṃ sāvento abbhuggatoti",
  "tika-vin07t:199_4": "yojanā. Anusandhikkamoti atthānañceva padānañca anusandhānakkamo, jānanakkamoti attho.",
  "tika-vin07t:200_0": "Abhiññāti ya-kāralopena niddesoti āha “abhiññāyā”ti. Samantabhadrakattāti sabbabhāgehi",
  "tika-vin07t:200_1": "sundarattā. Sāsanadhammoti paṭipattipaṭivedhasāsanassa pakāsako pariyattidhammo.",
  "tika-vin07t:200_2": "Buddhasubodhitatāyāti idaṃ tikaṃ dhammassa hetusarūpaphalavasena vuttaṃ, tathā nāthapabhavattikampi.",
  "tika-vin07t:200_3": "Majjhe tikadvayaṃ phalavaseneva vuttanti veditabbaṃ. Kiccasuddhiyāti dhammaṃ sutvā",
  "tika-vin07t:200_4": "yathāsutavasena paṭipajjantānaṃ suppaṭipattisaṅkhātakiccasuddhiyā.",
  "tika-vin07t:201_0": "Idāni ādikalyāṇādippakārameva dhammaṃ desento bhagavā sotūnaṃ yaṃ sāsanabrahmacariyaṃ",
  "tika-vin07t:201_1": "maggabrahmacariyañca pakāseti, tappakāsakassa brahmacariyapadassa sātthantiādīni",
  "tika-vin07t:201_2": "padāni visesanabhāvena vuttāni, na dhammapadassāti dassanamukhena nānappakārato atthaṃ",
  "tika-vin07t:201_3": "vivaritukāmo sātthaṃ sabyañjananti evamādīsu panātiādimāha. Tattha tisso sikkhā sakalo",
  "tika-vin07t:201_4": "ca tantidhammo sāsanabrahmacariyaṃ nāma. Bhagavā hi dhammaṃ desento sīlādike viya",
  "tika-vin07t:201_5": "tappakāsakaṃ tantidhammampi pakāseti eva saddatthasamudāyattā pariyattidhammassa.",
  "tika-vin07t:201_6": "Yathānurūpanti yathārahaṃ. Sikkhattayasaṅgahitañhi sāsanabrahmacariyaṃ maggabrahmacariyañca",
  "tika-vin07t:201_7": "atthasampattiyā sampannatthatāya, uparūpari adhigantabbavisesasaṅkhātaatthasampattiyā",
  "tika-vin07t:201_8": "ca saha atthena payojanena vattatīti sātthameva, na tu sabyañjanaṃ, tantidhammasaṅkhātaṃ",
  "tika-vin07t:201_9": "sāsanabrahmacariyaṃ yathāvuttena atthena sātthaṃ sabyañjanañca. Kirātādimilakkhavacanānampi",
  "tika-vin07t:201_10": "sātthasabyañjanatte samānepi visiṭṭhatthabyañjanayogaṃ sandhāya sahattho devadatto",
  "tika-vin07t:201_11": "savittotiādi viya “sātthaṃ sabyañjana”nti vuttanti āha “atthasampattiyā sātthaṃ,",
  "tika-vin07t:201_12": "byañjanasampattiyā sabyañjana”nti. Tattha yaṃ atthaṃ sutvā tathā paṭipajjantā sabbadukkhakkhayaṃ",
  "tika-vin07t:201_13": "pāpuṇanti, tassa tādisasampatti atthasampatti nāma, sampannatthatāti attho. Byañjanasampatti",
  "tika-vin07t:201_14": "nāma sithiladhanitādibyañjanaparipuṇṇāya māgadhikāya sabhāvaniruttiyā gambhīrampi",
  "tika-vin07t:201_15": "atthaṃ uttānaṃ katvā dassanasamatthatā sampannabyañjanatāti attho.",
  "tika-vin07t:202_0": "Idāni nettippakaraṇanayenāpi (netti 4 dvādasapada) atthaṃ dassetuṃ saṅkāsanātiādi",
  "tika-vin07t:202_1": "vuttaṃ. Tattha saṅkhepato kāsīyati dīpīyatīti saṅkāsananti kammasādhanavasena attho",
  "tika-vin07t:202_2": "daṭṭhabbo, evaṃ sesesupi. Paṭhamaṃ kāsanaṃ pakāsanaṃ. Ubhayampetaṃ uddesatthavacanasaṅkhātassa",
  "tika-vin07t:202_3": "vitthāravacanaṃ. Sakiṃ vuttassa puna vacanañca vivaraṇavibhajanāni. Ubhayampetaṃ",
  "tika-vin07t:202_4": "niddesatthavacanaṃ. Vivaṭassa vitthāratarābhidhānaṃ vibhattassa ca pakārehi ñāpanaṃ",
  "tika-vin07t:202_5": "uttānīkaraṇapaññattiyo. Ubhayampetaṃ paṭiniddesatthavacanasaṅkhātassa vitthāravacanaṃ.",
  "tika-vin07t:202_6": "Atthapadasamāyogatoti yathāvuttāni eva cha padāni pariyattiyā atthavibhāgattā atthapadāni,",
  "tika-vin07t:202_7": "tehi sahitatāya atthakoṭṭhāsayuttattāti attho. Apariyosite pade ādimajjhagatavaṇṇo",
  "tika-vin07t:202_8": "akkharaṃ, ekakkharaṃ, padaṃ vā akkharaṃ. Vibhattiyantaṃ padaṃ. Padābhihitaṃ atthaṃ",
  "tika-vin07t:202_9": "byañjetīti byañjanaṃ, vākyaṃ. Kathitassevatthassa anekavidhena vibhāgakaraṇaṃ ākāro",
  "tika-vin07t:202_10": "nāma. Ākārābhihitassa nibbacanaṃ nirutti. Nibbacanatthavitthāro niddeso. Atha vā",
  "tika-vin07t:202_11": "“akkharehi saṅkāseti, padehi pakāseti, byañjanehi vivarati, ākārehi vibhajati, niruttīhi",
  "tika-vin07t:202_12": "uttāniṃ karoti, niddesehi paññapetī”ti vacanato saṅkāsanapakāsanasaṅkhaātauddesatthavācakāni",
  "tika-vin07t:202_13": "vacanāni akkharapadāni nāma. Vivaraṇavibhajanasaṅkhātaniddesatthavācakāni vacanāni",
  "tika-vin07t:202_14": "byañjanākārā nāma. Uttānīkaraṇapaññattisaṅkhātapaṭiniddesatthavācakāni vacanāni niruttiniddesā",
  "tika-vin07t:202_15": "nāma, tesaṃ sampattiyā sabyañjananti attho.",
  "tika-vin07t:203_0": "Atthagambhīratātiādīsu attho nāma tantiattho, hetuphalaṃ vā. Dhammo nāma tanti, hetu",
  "tika-vin07t:203_1": "vā. Desanā nāma yathādhammaṃ dhammābhilāpo. Paṭivedho nāma yathāvuttaatthādīnaṃ aviparītāvabodho.",
  "tika-vin07t:203_2": "Te panete atthādayo yasmā sasādīhi viya mahāsamuddo mandabuddhīhi dukkhogāhā alabbhaneyyapatiṭṭhā",
  "tika-vin07t:203_3": "ca, tasmā gambhīrā. Tesu paṭivedhassāpi atthasannissitattā atthasabhāgattā ca vuttaṃ",
  "tika-vin07t:203_4": "“atthagambhīratāpaṭivedhagambhīratāhi sāttha”nti. Dhammadesanānaṃ atthasannissitattepi",
  "tika-vin07t:203_5": "sayaṃ byañjanarūpattā vuttaṃ “dhammagambhīratādesanāgambhīratāhi sabyañjana”nti.",
  "tika-vin07t:203_6": "Yathāvuttaatthādīsu pabhedagatāni ñāṇāni atthapaṭisambhidādayo. Tattha niruttīti",
  "tika-vin07t:203_7": "tantipadānaṃ niddhāretvā vacanaṃ, nibbacananti attho. Tīsu paṭisambhidāsu ñāṇaṃ paṭibhānapaṭisambhidā.",
  "tika-vin07t:203_8": "Lokiyā saddheyyavacanamukheneva atthesu pasīdanti, na atthamukhenāti āha saddheyyatotiādi.",
  "tika-vin07t:203_9": "Kevalasaddo sakalādhivacananti āha “sakalaparipuṇṇabhāvenā”ti. Brahmacariya-saddo",
  "tika-vin07t:203_10": "idha sikkhattayasaṅgahaṃ sakalaṃ sāsanaṃ dīpetīti āha sikkhattayapariggahitattātiādi.",
  "tika-vin07t:204_0": "Yathāvuttamevatthaṃ aparenāpi pariyāyena dassetuṃ api cātiādi vuttaṃ. Tattha sanidānanti",
  "tika-vin07t:204_1": "desakālādidīpakena nidānavacanena sanidānaṃ. Sauppattikanti aṭṭhuppattiādiyuttiyuttaṃ.",
  "tika-vin07t:204_2": "Tatrāyaṃ pāḷiyojanākkamo – “verañjo brāhmaṇo samaṇo khalu bho…pe… viharatī”ti ca,",
  "tika-vin07t:204_3": "“taṃ kho pana bhavantaṃ gotamaṃ ‘itipi so…pe… pavedetī’ti evaṃ kalyāṇo kittisaddo",
  "tika-vin07t:204_4": "abbhuggato”ti ca, “so dhammaṃ deseti…pe… pariyosānakalyāṇaṃ, desento ca sātthasabyañjanādiguṇasaṃyuttaṃ",
  "tika-vin07t:204_5": "brahmacariyaṃ pakāsetī”ti ca, “sādhu kho pana tathārūpānaṃ arahataṃ dassanaṃ hotī”ti",
  "tika-vin07t:204_6": "ca assosi, sutvā ca atha kho verañjo brāhmaṇo yena bhagavā tenupasaṅkamīti.",
  "tika-vin07t:205_0": "Aṭṭhakathāyaṃ pana kiñcāpi “dassanamattampi sādhu hotīti evaṃ ajjhāsayaṃ katvā atha",
  "tika-vin07t:205_1": "kho verañjo…pe… upasaṅkamī”ti evaṃ sādhu kho panātiādipāṭhassa brāhmaṇassa parivitakkanabhāvena",
  "tika-vin07t:205_2": "vuttattā brahmacariyaṃ pakāsetīti padānantarameva assosīti padaṃ sambandhitabbaṃ",
  "tika-vin07t:205_3": "viya paññāyati, tathāpi “sādhu kho pana tathārūpānaṃ arahataṃ dassanaṃ hotī”ti evaṃ",
  "tika-vin07t:205_4": "yathāvuttanidassanatthena iti-saddena paricchinditvā vuttattā pana aññattha iti-saddassa",
  "tika-vin07t:205_5": "adassanato ca atha kho verañjotiādinā kattabbantaradassanamukhena pāḷiyā pakārantare",
  "tika-vin07t:205_6": "pavattito ca yathāvuttavaseneva “sādhu kho pana tathārūpānaṃ arahataṃ dassanaṃ hotī”ti",
  "tika-vin07t:205_7": "vacanānantarameva assosīti padaṃ ānetvā sambandhanaṃ yuttaṃ. Aṭṭhakathācariyena hi",
  "tika-vin07t:205_8": "brāhmaṇassa attanā sutavaseneva ajjhāsayo uppajjatīti upasaṅkamanahetudassanamukhena",
  "tika-vin07t:205_9": "dassanamattampi sādhu hotīti evaṃ ajjhāsayaṃ katvātiādi vuttanti gahetabbaṃ.",
  "tika-vin07t:206_0": "2. Sītodakaṃ viya uṇhodakenāti idaṃ ukkamena mukhāruḷhavasena vuttaṃ, anupasantasabhāvatāya",
  "tika-vin07t:206_1": "brāhmaṇasseva uṇhodakaṃ viya sītodakenāti attho gahetabbo, ñāṇatejayuttatāya vā bhagavā",
  "tika-vin07t:206_2": "uṇhodakopamoti katvā tabbirahitaṃ brāhmaṇaṃ sītodakaṃ viya katvā tathā vuttanti gahetabbaṃ.",
  "tika-vin07t:206_3": "Ekībhāvanti sammodanakiriyāya ekarūpataṃ. Yāyātiādīsu yāya kathāya sammodi brāhmaṇo,",
  "tika-vin07t:206_4": "taṃ sammodanīyaṃ kathanti yojanā. Tattha khamanīyanti dukkhabahulaṃ idaṃ sarīraṃ,",
  "tika-vin07t:206_5": "kacci khamituṃ sakkuṇeyyaṃ. Yāpanīyanti cirappabandhasaṅkhātāya yāpanāya yāpetuṃ",
  "tika-vin07t:206_6": "sakkuṇeyyaṃ. Rogābhāvena appābādhaṃ. Dukkhajīvitābhāvena appātaṅkaṃ. Taṃtaṃkiccakaraṇatthāya",
  "tika-vin07t:206_7": "lahuṃ akicchena uṭṭhātuṃ yoggatāya lahuṭṭhānaṃ. Balanti sarīrassa sabbakiccakkhamaṃ",
  "tika-vin07t:206_8": "balaṃ kacci atthīti pucchati. Phāsuvihāroti sukhavihāro. Saraṇīyameva dīghaṃ katvā",
  "tika-vin07t:206_9": "“sāraṇīya”nti vuttanti āha “saritabbabhāvato ca sāraṇīya”nti. Pariyāyehīti kāraṇehi.",
  "tika-vin07t:207_0": "Bhāvoti kiriyā, tasmiṃ vattamāno napuṃsaka-saddo bhāvanapuṃsakaniddeso nāma, kiriyāvisesanasaddoti",
  "tika-vin07t:207_1": "attho. Ekamante ekasmiṃ ante yuttappadeseti attho. Khaṇḍiccādibhāvanti khaṇḍitadantapalitakesādibhāvaṃ.",
  "tika-vin07t:207_2": "Rājaparivaṭṭeti rājūnaṃ parivattanaṃ, paṭipāṭiyoti attho. Purātanuccakulappasutatāya",
  "tika-vin07t:207_3": "jiṇṇatā, na vayasāti āha “cirakālappavattakulanvaye”ti. Vibhavānaṃ mahantattaṃ lāti",
  "tika-vin07t:207_4": "gaṇhātīti mahallakoti āha “vibhavamahattatāya samannāgate”ti. Vibhāvane nāma attheti",
  "tika-vin07t:207_5": "pakativibhāvanasaṅkhāte atthe. Na abhivādeti vāti abhivādetabbanti na sallakkheti,",
  "tika-vin07t:207_6": "evaṃ asallakkhaṇapakatikoti vuttaṃ hoti. Rūpaṃ niccaṃ vā aniccaṃ vāti etthāpi niccapakatikaṃ",
  "tika-vin07t:207_7": "aniccapakatikaṃ vāti attho. Aniccaṃ vāti ettha vā-saddo avadhāraṇattho.",
  "tika-vin07t:208_0": "Sampatijātoti muhuttajāto, jātasamanantaramevāti attho. Sattapadavītihārena gantvā…pe…",
  "tika-vin07t:208_1": "olokesīti ettha dvāraṃ pidhāya nikkhantotiādīsu viya gamanato pure katampi olokanaṃ",
  "tika-vin07t:208_2": "pacchā kataṃ viya vuttanti daṭṭhabbaṃ. Olokesinti ca lokavivaraṇapāṭihāriye jāte",
  "tika-vin07t:208_3": "maṃsacakkhunā volokesīti attho. Seṭṭhoti pasatthataro. Patimānesīti pūjesi. Āsabhinti uttamaṃ.",
  "tika-vin07t:209_0": "3. Taṃ vacananti nāhaṃ taṃ brāhmaṇātiādivacanaṃ. Aññāya saṇṭhaheyyāti arahatte patiṭṭhaheyya.",
  "tika-vin07t:209_1": "Jātivasenāti khattiyādijātivasena. Upapattivasenāti devesu upapattivasena. Āviñchantīti",
  "tika-vin07t:209_2": "ākaḍḍhanti. Yassa abhivādādikaraṇasaṅkhātassa sāmaggirasassa bhagavati abhāvaṃ maññamāno",
  "tika-vin07t:209_3": "brāhmaṇo “arasarūpo”ti āha, tabbidhurassa rūpataṇhādikasseva sāmaggirasassa abhāvena",
  "tika-vin07t:209_4": "bhagavā “arasarūpo”ti dassetuṃ sāmaggirasasaddassa rūparasādīsu vattanappakāraṃ dassento",
  "tika-vin07t:209_5": "āha vatthārammaṇādītiādi.",
  "tika-vin07t:210_0": "Tālāvatthukatāti ucchinnamūlānaṃ tālānaṃ vatthu viya nesaṃ rūparasādīnaṃ vatthu cittasantānaṃ",
  "tika-vin07t:210_1": "katanti imasmiṃ atthe majjhepadalopaṃ dīghañca katvā niddesoti āha tālavatthu viyātiādi.",
  "tika-vin07t:210_2": "Tālavatthu viya yesaṃ vatthu kataṃ te tālāvatthukatāti visesanassa paranipāto daṭṭhabbo,",
  "tika-vin07t:210_3": "katatālavatthukāti attho. Matthakacchinnatāloyeva pattaphalādīnaṃ akāraṇatāya avatthūti",
  "tika-vin07t:210_4": "tālāvatthu, taṃ viya yesaṃ vatthu kataṃ te rūparasādayo tālāvatthukatā, ayaṃ aññapadatthavasena",
  "tika-vin07t:210_5": "atthaggāho heṭṭhā vuttanayena sugamoti visesamatthaṃ dassento āha “matthakacchinnatālo",
  "tika-vin07t:210_6": "viya katā”ti. Evañca matthakasadisesu rūparasādīsu rāgesu chinnesupi tabbatthubhūtassa",
  "tika-vin07t:210_7": "tālāvatthusadisassa cittasantānassa yāva parinibbānaṭṭhānaṃ upapannameva hoti. Yathārutato",
  "tika-vin07t:210_8": "pana visesanasamāsavasena atthe gayhamāne rūparasādīnaṃ tālāvatthusadisatāya ṭhānaṃ",
  "tika-vin07t:210_9": "āpajjati. Yaṃ pana sāratthadīpaniyaṃ etaṃ dosaṃ pariharituṃ rūparasādīnaṃ kusalākusalattaṃ",
  "tika-vin07t:210_10": "vuttaṃ, taṃ te tathāgatassa pahīnātiādipāḷiyā, kāmasukhassādasaṅkhātā rūparasātiādiaṭṭhakathāya",
  "tika-vin07t:210_11": "ca na sameti, khīṇāsavānampi yāva parinibbānā kusalākusalānaṃ phaluppattito tesaṃ",
  "tika-vin07t:210_12": "matthakacchinnatālasadisatāpi na yuttāti gahetabbaṃ. Atha vā matthakacchinnatālassa",
  "tika-vin07t:210_13": "ṭhitaṃ aṭṭhitañca amanasikatvā puna anuppattidhammatāsadisamattaṃ upametvā tālāvatthu",
  "tika-vin07t:210_14": "viya katāti visesanasamāsavasena atthaggahaṇepi na koci doso. Anu-saddo pacchāti",
  "tika-vin07t:210_15": "atthe vattatīti āha pacchābhāvo na hotītiādi. Anu abhāvaṃ gatāti pacchā anuppattidhammatāvasena",
  "tika-vin07t:210_16": "abhāvaṃ gatā. Anacchariyāti anu anu uparūpari vimhayakatāti attho. Yañca kho tvaṃ",
  "tika-vin07t:210_17": "vadesīti yaṃ vandanādisāmaggīrasābhāvasaṅkhātaṃ kāraṇaṃ arasarūpatāya vadesi, taṃ",
  "tika-vin07t:210_18": "kāraṇaṃ na vijjatīti attho.",
  "tika-vin07t:211": "4. Sandhāya bhāsitamatthanti yaṃ atthaṃ sandhāya brāhmaṇo nibbhogo bhavaṃ gotamotiādimāha, bhagavā ca yaṃ sandhāya nibbhogatādiṃ attani anujānāti, taṃ sandhāya bhāsitamatthaṃ.",
  "tika-vin07t:212": "5. Kulasamudācārakammanti kulācārakammaṃ. Kāyato kāyadvārato pavattaṃ duccaritaṃ kāyaduccaritaṃ. Anekavihitāti anekappakārā.",
  "tika-vin07t:213_0": "6. Pañcakāmaguṇikarāgassāti rūpādīsu pañcasu kāmakoṭṭhāsesu ativiya saṅgavasena niyuttassa",
  "tika-vin07t:213_1": "kāmarāgassa, etena anāgāmīnaṃ vatthābharaṇādīsu saṅganikantivasena uppajjanakāmarāgassa",
  "tika-vin07t:213_2": "kāmarāgatābhāvaṃ dasseti tassa rūparāgādīsu saṅgahato. Avasesānanti ettha sakkāyadiṭṭhivicikicchānaṃ",
  "tika-vin07t:213_3": "paṭhamena maggena, sesānaṃ catūhipi ucchedaṃ vadati, tenāha “yathānurūpa”nti.",
  "tika-vin07t:214": "7. Jigucchati maññeti jigucchati viya, “jigucchatī”ti vā sallakkhemi. Akosallasambhūtaṭṭhenāti aññāṇasambhūtaṭṭhena.",
  "tika-vin07t:215_0": "8-10. Tatrāti yathāvuttesu dvīsu atthavikappesu. Paṭisandhipariyāyopi idha gabbhasaddoti",
  "tika-vin07t:215_1": "āha “devalokapaṭisandhipaṭilābhāyā”ti. Apunabbhavabhūtāti khaṇe khaṇe uppajjamānānaṃ",
  "tika-vin07t:215_2": "dhammānaṃ abhinibbatti.",
  "tika-vin07t:216_0": "11. Dhammadhātunti sabbaññutaññāṇaṃ. Tañhi dhamme yāthāvato dhāreti upadhāretīti",
  "tika-vin07t:216_1": "“dhammadhātū”ti vuccati. Desanāvilāsappattoti abhirucivasena parivattetvā desetuṃ",
  "tika-vin07t:216_2": "samatthatā desanāvilāso, taṃ patto. Karuṇāvipphāranti sabbasattesu mahākaruṇāya pharaṇaṃ.",
  "tika-vin07t:216_3": "Tādiguṇalakkhaṇameva upamāya vibhāvento āha “pathavīsamacittata”nti. Tatoyeva akujjhanasabhāvato",
  "tika-vin07t:216_4": "akuppadhammatā. Jātiyā anugatanti jātiyā anubaddhaṃ. Jarāya anusaṭanti jarāya paliveṭhitaṃ.",
  "tika-vin07t:216_5": "Vaṭṭakhāṇubhūtanti vaṭṭato uddharituṃ asakkuṇeyyatāya vaṭṭe niccalabhāvena ṭhitaṃ",
  "tika-vin07t:216_6": "khāṇu viya bhūtaṃ. Jātānaṃ maccānaṃ niccaṃ maraṇato bhayanti āha ajja maritvātiādi.",
  "tika-vin07t:216_7": "Appaṭisamaṃ purejātabhāvanti asadisaṃ ariyāya jātiyā paṭhamajātabhāvaṃ, sabbajeṭṭhabhāvanti attho.",
  "tika-vin07t:217_0": "“Apī”ti avatvā “pī”ti vadanto pi-saddo visuṃ atthi nipātoti dasseti. Sammā adhisayitānīti",
  "tika-vin07t:217_1": "pādādīhi upaghātaṃ akarontiyā sammadeva upari sayitāni, akammakassāpi sayatidhātuno",
  "tika-vin07t:217_2": "adhipubbatāya sakammakatā daṭṭhabbā. Nakhasikhāti nakhaggāni. Sakuṇānaṃ pakkhā hatthapādaṭṭhāniyāti",
  "tika-vin07t:217_3": "āha “saṅkuṭitahatthapādā”ti. Etthāti ālokaṭṭhāne. Nikkhamantānanti nikkhamantesu,",
  "tika-vin07t:217_4": "niddhāraṇe hetaṃ sāmivacanaṃ. Aṇḍakosanti aṇḍakapālaṃ.",
  "tika-vin07t:218_0": "Lokoyeva lokasannivāso. Abujjhi etthāti rukkho bodhi, sayaṃ bujjhati, bujjhanti vā",
  "tika-vin07t:218_1": "tenāti maggopi sabbaññutaññāṇampi bodhi. Bujjhīyatīti nibbānaṃ bodhi. Antarā ca bodhinti",
  "tika-vin07t:218_2": "dutiyamudāharaṇaṃ vināpi rukkha-saddena bodhi-saddassa rukkhappavattidassanatthaṃ.",
  "tika-vin07t:218_3": "Varabhūrimedhasoti mahāpathavī viya patthaṭapaññoti attho. Tisso vijjāti arahattamaggo",
  "tika-vin07t:218_4": "attanā saha vattamānaṃ sammādiṭṭhisaṅkhātaṃ āsavakkhayañāṇañceva itarā dve mahaggatavijjā",
  "tika-vin07t:218_5": "ca tabbinibandhakakilesaviddhaṃsanavasena uppādanato “tisso vijjā”ti vuccati. Cha",
  "tika-vin07t:218_6": "abhiññāti etthāpi eseva nayo. Sāvakapāramīñāṇanti aggasāvakehi paṭilabhitabbaṃ sabbameva",
  "tika-vin07t:218_7": "lokiyalokuttarañāṇaṃ. Paccekabodhiñāṇanti etthāpi eseva nayo.",
  "tika-vin07t:219_0": "Opammasampaṭipādananti opammatthassa upameyyena samaṃ paṭipādanaṃ. Atthenāti upameyyatthena.",
  "tika-vin07t:219_1": "Tikkhakharavippasannasūrabhāvoti iminā saṅkhārupekkhāpattataṃ vipassanāya dasseti.",
  "tika-vin07t:219_2": "Pariṇāmakāloti iminā vuṭṭhānagāminibhāvāpattiṃ. Tadā ca sā maggañāṇagabbhaṃ dhārentī",
  "tika-vin07t:219_3": "viya hotīti āha “gabbhaggahaṇakālo”ti. Anupubbādhigatenāti paṭhamamaggādipaṭipāṭiyā",
  "tika-vin07t:219_4": "adhigatena. Caturaṅgasamannāgatanti “kāmaṃ taco ca nhāru ca aṭṭhi ca avasissatu,",
  "tika-vin07t:219_5": "sarīre upasussatu maṃsalohita”nti evaṃ vuttacaturaṅgasamannāgataṃ vīriyaṃ.",
  "tika-vin07t:220_0": "Chando kāmotiādīsu patthanākārena pavatto dubbalo lobho icchanaṭṭhena chando. Tato",
  "tika-vin07t:220_1": "balavā rañjanaṭṭhena rāgo. Tatopi balavataro chandarāgo. Nimittānubyañjanasaṅkappavasena",
  "tika-vin07t:220_2": "pavatto saṅkappo. Tatopi balavasaṅkappavaseneva pavatto rāgo. Tatopi balavataro saṅkapparāgo.",
  "tika-vin07t:220_3": "Svāyaṃ pabhedo ekasseva lobhassa pavattiākārabhedena avatthābhedena ca vutto.",
  "tika-vin07t:221": "Paṭhamajjhānakathāvaṇṇanā",
  "tika-vin07t:222_0": "Seyyathidanti taṃ kathanti attho. Etanti pubbapadeyeva avadhāraṇakaraṇaṃ, etaṃ atthajātaṃ",
  "tika-vin07t:222_1": "vā. Tannissaraṇatoti tesaṃ kāmānaṃ nissaraṇattā. Esāti eva-kāro. Kāmadhātu nāma kāmabhavo,",
  "tika-vin07t:222_2": "nekkhammanti paṭhamajjhānaṃ. Esāti niyamo. Tadaṅgavikkhambhanasamucchedapaṭippassaddhinissaraṇavivekā",
  "tika-vin07t:222_3": "tadaṅgavivekādayo. Kāyacittaupadhivivekā kāyavivekādayo, tayo eva idha jhānakathāya,",
  "tika-vin07t:222_4": "samucchedavivekādīnaṃ asambhavā. Niddeseti mahāniddese. Tatthevāti mahāniddese eva.",
  "tika-vin07t:222_5": "Vibhaṅgeti jhānavibhaṅge. Evañhi satīti ubhayesampi kāmānaṃ saṅgahe sati.",
  "tika-vin07t:223_0": "Purimenāti kāyavivekena. Etthāti etasmiṃ kāyacittavivekadvaye. Dutiyenāti cittavivekena.",
  "tika-vin07t:223_1": "Etesanti yathāvuttanayena vatthukāmakilesakāmavivekadvayassa vācakabhūtānaṃ vivicceva",
  "tika-vin07t:223_2": "kāmehi vivicca akusalehīti imesaṃ padānaṃ, niddhāraṇe cetaṃ sāmivacanaṃ. Bālabhāvassa",
  "tika-vin07t:223_3": "hetupariccāgoti anuvattati. Akusaladhammo hi bālabhāvassa hetu. Āsayaposananti āsayassa",
  "tika-vin07t:223_4": "visodhanaṃ vaḍḍhanañca. Vibhaṅge nīvaraṇāneva vuttānīti sambandho. Tattha kāraṇamāha",
  "tika-vin07t:223_5": "“uparijhānaṅgapaccanīkapaṭipakkhabhāvadassanato”ti. Tattha upari savitakkantiādinā",
  "tika-vin07t:223_6": "vuccamānāni jhānaṅgāni, tesaṃ attano paccanīkānaṃ paṭipakkhabhāvadassanatoti attho.",
  "tika-vin07t:223_7": "Uparijhānaṅgānaṃ paccanīkapaṭipakkhabhāvassa dassanatotipi pāṭho. Tattha “upari vuccamānajhānaṅgānaṃ",
  "tika-vin07t:223_8": "ujuvipaccanīkavasena paṭipakkhabhāvadassanato”ti “nīvaraṇānaṃ tāneva vibhaṅge vuttānī”tipi",
  "tika-vin07t:223_9": "atthaṃ vadanti. Peṭaketi mahākaccāyanattherena kataṃ nettippakaraṇanayānusāripakaraṇaṃ,",
  "tika-vin07t:223_10": "taṃ pana piṭakānaṃ vaṇṇanābhūtattā “peṭaka”nti vuttaṃ, tasminti attho.",
  "tika-vin07t:224_0": "Vitakkanaṃ nāma ārammaṇaparikappananti āha “ūhana”nti. Rūpaṃ rūpantiādinā visaye",
  "tika-vin07t:224_1": "ākoṭentassa visayappavattiāhananaṃ upari āhanananti veditabbaṃ. Ārammaṇe cittassa",
  "tika-vin07t:224_2": "ānayanaṃ nāma ārammaṇābhimukhakaraṇaṃ. Anusañcaraṇanti anuparibbhamanaṃ, tañca khaṇantarassa",
  "tika-vin07t:224_3": "tathākārena uppādanameva, na hi paramatthato ekassa sañcaraṇamatthi, evamaññatthāpi",
  "tika-vin07t:224_4": "īdisesu. Anumajjananti parimajjanaṃ. Tatthāti ārammaṇe. Sahajātānuyojanaṃ sakiccānuvattitākaraṇena.",
  "tika-vin07t:224_5": "Katthacīti dutiyajjhānavirahitesu savicāracittesu sabbatthāti attho. Vicārena saha",
  "tika-vin07t:224_6": "uppajjamānopi vitakko ārammaṇe abhiniropanākārena pavattiṃ sandhāya “paṭhamābhinipāto”ti",
  "tika-vin07t:224_7": "vutto. Vipphāravāti avūpasantasabhāvatāya vegavā, tenevesa dutiyajjhāne pahānaṅgaṃ",
  "tika-vin07t:224_8": "jātaṃ. Paṭhamadutiyajjhānesūti pañcakanayaṃ sandhāya vuttaṃ. Aṅgavinimuttassa jhānassa",
  "tika-vin07t:224_9": "abhāvaṃ dassento rukkho viyātiādimāha.",
  "tika-vin07t:225_0": "Viveka-saddassa bhāvasādhanapakkhe “tasmā vivekā”ti vuttaṃ, itarapakkhe “tasmiṃ viveke”ti.",
  "tika-vin07t:225_1": "Pinayatīti tappeti, vaḍḍheti vā. Pharaṇarasāti paṇītarūpehi kāye byāpanarasā. Sātalakkhaṇanti",
  "tika-vin07t:225_2": "iṭṭhasabhāvaṃ, madhuranti attho. Sampayuttānaṃ pīḷanajjhupekkhanaṃ akatvā anu anu",
  "tika-vin07t:225_3": "gaṇhanaṃ upakāritā vā anuggaho. Vanameva vanantaṃ. Udakameva udakantaṃ. Tasmiṃ tasmiṃ",
  "tika-vin07t:225_4": "samaye pākaṭabhāvatoti iminā iṭṭhārammaṇādipaṭilābhasamayepi sukhaṃ vijjamānampi",
  "tika-vin07t:225_5": "apākaṭaṃ, pītiyeva tattha pākaṭā, paṭiladdharasānubhavanasamaye ca vijjamānapītitopi",
  "tika-vin07t:225_6": "sukhameva pākaṭataranti dasseti. Ettha ca cetasikasukhavaseneva paṭiladdharasānubhavanaṃ",
  "tika-vin07t:225_7": "veditabbaṃ, na kāyikasukhavasena tassa pītisampayogasseva abhāvena idhānadhippetattā.",
  "tika-vin07t:225_8": "Ayañca pītītiādi aññapadatthasamaāsadassanaṃ, assatthipakkhe taddhitapaccayadassanaṃ",
  "tika-vin07t:225_9": "vā. Dutiyavikappena aññapadatthasamāsavaseneva “vivekajaṃ pītisukha”nti idaṃ ekaṃ",
  "tika-vin07t:225_10": "padanti dasseti, vibhattiyā ca alopaṃ.",
  "tika-vin07t:226_0": "Gaṇanānupubbatāti desanākkamaṃ sandhāya vuttaṃ. Paṭhamaṃ samāpajjatīti idaṃ ādikammikavasena",
  "tika-vin07t:226_1": "vuttaṃ, ciṇṇavasīnaṃ pana yogīnaṃ uppaṭipāṭiyāpi jhānaṃ uppajjateva. Jhāpetīti dahati.",
  "tika-vin07t:226_2": "Aniccādilakkhaṇavisayāya vipassanāya upanijjhāyanaṃ kathaṃ nibbānālambanassa maggassa",
  "tika-vin07t:226_3": "hotīti āha vipassanāyātiādi. Tattha maggena sijjhatīti niccādivipallāsappahāyakena",
  "tika-vin07t:226_4": "saha maggeneva taṃ lakkhaṇūpanijjhānaṃ asammohato attano sijjhati. Atha vā maggenāti",
  "tika-vin07t:226_5": "maggakiccena, vipallāsappahānenāti attho.",
  "tika-vin07t:227": "Aññoti satto. Avuttattāti “sacittekaggata”nti jhānapāḷiyaṃ avuttattā. Vuttattāti tassā jhānapāḷiyā vibhaṅge vuttattā.",
  "tika-vin07t:228": "Dutiyajjhānakathāvaṇṇanā",
  "tika-vin07t:229_0": "Ajjhattanti jhānavisesanattā vuttaṃ “idha niyakajjhattamadhippeta”nti. Jhānañhi ajjhattajjhattaṃ",
  "tika-vin07t:229_1": "na hoti chaḷindriyānameva tabbhāvato. Khuddakā ūmiyo vīciyo. Mahatiyo taraṅgā. Santā",
  "tika-vin07t:229_2": "honti samitātiādīni aññamaññavevacanāni, jhānabalena samatikkantāti adhippāyo. Appitāti",
  "tika-vin07t:229_3": "gamitā vināsaṃ pāpitā. Pariyāyoti jhānaparikkhāre jhānavohārattā aparamatthato.",
  "tika-vin07t:230": "Tatiyajjhānakathāvaṇṇanā",
  "tika-vin07t:231_0": "Tadadhigamāyāti tatiyamaggādhigamāya. Upapattito ikkhatīti paññāya sahacaraṇaparicayena",
  "tika-vin07t:231_1": "yathā samavāhibhāvo hoti, evaṃ yuttito passati. Vipulāyāti mahaggatabhāvappattāya.",
  "tika-vin07t:231_2": "Thāmagatāyāti vitakkavicārapītivigamena thirabhāvappattiyā, teneva vakkhati “vitakkavicārapītīhi",
  "tika-vin07t:231_3": "anabhibhūtattā”tiādi.. Upekkhābhedaṃ dassetvā idhādhippetaṃ upekkhaṃ pakāsetuṃ upekkhā",
  "tika-vin07t:231_4": "panātiādi vuttaṃ. Tattha tatramajjhattatāva khīṇāsavānaṃ iṭṭhāniṭṭhachaḷārammaṇāpāthe",
  "tika-vin07t:231_5": "parisuddhapakatibhāvāvijahanākārena ajjhupekkhanato “chaḷaṅgupekkhā”ti ca, sattesu",
  "tika-vin07t:231_6": "majjhattākārappavattattā “brahmavihārupekkhā”ti ca, sahajātadhammānaṃ majjhattākārabhūtā",
  "tika-vin07t:231_7": "“bojjhaṅgupekkhā”ti ca, kevalā “tatramajjhattupekkhā”ti ca, tatiyajjhānasahagatā",
  "tika-vin07t:231_8": "aggasukhepi tasmiṃ apakkhapātabhūtā “jhānupekkhā”ti ca, catutthajjhānasahagatā sabbapaccanīkaparisuddhitāya",
  "tika-vin07t:231_9": "“pārisuddhupekkhā”ti ca tena tena avatthābhedena chadhā vuttā.",
  "tika-vin07t:232_0": "Vīriyameva pana anaccāraddhaanatisithilesu sahajātesu saṅkhāresu upekkhanākārena",
  "tika-vin07t:232_1": "pavattaṃ “vīriyupekkhā”ti vuttaṃ. Aṭṭhannaṃ rūpārūpajjhānānaṃ paṭilābhato pubbabhāge",
  "tika-vin07t:232_2": "eva nīvaraṇavitakkavicārādīnaṃ pahānābhimukhībhūtattā tesaṃ pahānepi abyāpārabhāvūpagamanena",
  "tika-vin07t:232_3": "majjhattākārappavattā samādhivasena uppannā aṭṭha paññā ceva upādānakkhandhabhūtesu",
  "tika-vin07t:232_4": "saṅkhāresu ajjhupekkhanākārappavattā vipassanāvasena uppannā catunnaṃ maggānaṃ pubbabhāge",
  "tika-vin07t:232_5": "tassa tassa adhigamāya catasso catunnaṃ phalasamāpattīnaṃ pubbabhāge tassa tassa",
  "tika-vin07t:232_6": "adhigamāya appaṇihitavimokkhavasena pavattā catasso suññataanimittavimokkhavasena",
  "tika-vin07t:232_7": "dveti dasa paññā cāti ime aṭṭhārasa paññā saṅkhārupekkhā nāma. Yathāvuttavipassanāpaññāva",
  "tika-vin07t:232_8": "lakkhaṇavicinanepi majjhattabhūtā vipassanupekkhā nāma. Adukkhamasukhavedanā vedanupekkhā",
  "tika-vin07t:232_9": "nāma. Imāsaṃ pana dasannampi upekkhānaṃ “tattha tattha āgatanayato vibhāgo dhammasaṅgahaṭṭhakathāyaṃ",
  "tika-vin07t:232_10": "vuttanayena veditabbo”ti dassento āha evamayaṃ dasavidhāpītiādi. Tattha tattha āgatanayatoti",
  "tika-vin07t:232_11": "idampi hi tāsaṃ vibhāgadassanassa bhūmipuggalādipadaṃ viya visuṃ mātikāpadavasena",
  "tika-vin07t:232_12": "vuttaṃ, na pana bhūmipuggalādivasena vibhāgadassanassa āgataṭṭhānaparāmasanaṃ āgataṭṭhānassa",
  "tika-vin07t:232_13": "aṭṭhasāliniyātiādinā vuttattā, tasmā sāratthadīpaniyaṃ yaṃ vuttaṃ “imāsaṃ pana dasannampi",
  "tika-vin07t:232_14": "upekkhānaṃ bhūmipuggalādivasena vibhāgo tattha tattha vuttanayeneva veditabboti dassento",
  "tika-vin07t:232_15": "āha evamayaṃ dasavidhātiādī”ti, taṃ amanasikatvā vuttanti gahetabbaṃ. Tattha tattha",
  "tika-vin07t:232_16": "āgatanayatoti “idha (khīṇāsavo) bhikkhu cakkhunā rūpaṃ disvā neva sumano hoti, na",
  "tika-vin07t:232_17": "dummano, upekkhako viharati sato sampajāno”tiādinā chaḷaṅgupekkhā āgatā, “upekkhāsahagatena",
  "tika-vin07t:232_18": "cetasā ekaṃ disaṃ pharitvā viharatī”ti evaṃ brahmavihārupekkhā āgatāti iminā nayena",
  "tika-vin07t:232_19": "dasannampi upekkhānaṃ tattha tattha vuttapadesesu āgatanayadassanato ca ayaṃ dasavidhāpi",
  "tika-vin07t:232_20": "upekkhā dhammasaṅgahaṭṭhakathāyaṃ vuttanayeneva veditabbāti sambandho.",
  "tika-vin07t:233_0": "Bhūmītiādīsu pana chaḷaṅgupekkhā kāmāvacarā, brahmavihārupekkhā rūpāvacarātiādinā",
  "tika-vin07t:233_1": "bhūmito ca, chaḷaṅgupekkhā asekkhānameva, brahmavihārupekkhā puthujjanādīnaṃ tiṇṇampi",
  "tika-vin07t:233_2": "puggalānantiādinā puggalato ca, chaḷaṅgupekkhā somanassupekkhāsahagatacittasampayuttātiādinā",
  "tika-vin07t:233_3": "cittato ca, chaḷaṅgupekkhā chaḷārammaṇātiādinā ārammaṇato ca, “vedanupekkhā vedanākkhandhena",
  "tika-vin07t:233_4": "saṅgahitā, itarā nava saṅkhārakkhandhenā”ti khandhasaṅgahavasena ca, “chaḷaṅgupekkhā",
  "tika-vin07t:233_5": "brahmavihārabojjhaṅgajhāna pārisuddhitatramajjhattupekkhā ca atthato ekā. Tasmā ekakkhaṇe",
  "tika-vin07t:233_6": "ca tāsu ekāya sati itarā na uppajjanti, tathā saṅkhārupekkhā vipassanupekkhāpi veditabbā.",
  "tika-vin07t:233_7": "Vedanāvīriyupekkhānamekakkhaṇe siyā uppattī”ti ekakkhaṇavasena ca, “chaḷaṅgupekkhā",
  "tika-vin07t:233_8": "abyākatā brahmavihārupekkhā kusalābyākatā, tathā sesā. Vedanupekkhā pana siyā akusalāpī”ti",
  "tika-vin07t:233_9": "evaṃ kusalattikavasena ca, “saṅkhepato cattāro ca dhammā vīriyavedanātatramajjhattatāñāṇavasenā”ti",
  "tika-vin07t:233_10": "evaṃ saṅkhepavasena ca ayaṃ dasavidhāpi upekkhā dhammasaṅgahaṭṭhakathāyaṃ vuttanayeneva veditabbāti yojanā.",
  "tika-vin07t:234_0": "Ettha cetā kiñcāpi aṭṭhasāliniyaṃ bhūmipuggalādivasena sarūpato uddharitvā na vuttā,",
  "tika-vin07t:234_1": "tathāpi tattha vuttappakāreheva tāsaṃ bhūmipuggalādivibhāgo nayato uddharitvā sakkā",
  "tika-vin07t:234_2": "ñātunti tattha sarūpato vuttañca avuttañca ekato saṅgahetvā tattha tattha āgatanayatotiādīhi",
  "tika-vin07t:234_3": "navahi pakārehi atideso kato, teneva “dhammasaṅgahaṭṭhakathāyaṃ vuttavasenā”ti avatvā",
  "tika-vin07t:234_4": "“vuttanayenevā”ti vuttaṃ. Tathāhi khīṇāsavo bhikkhu cakkhunā rūpaṃ disvāti ādimhi",
  "tika-vin07t:234_5": "vutte chaḷaṅgupekkhā rūpādiārammaṇatāya bhūmito kāmāvacarā ca puggalato asekkhānameva",
  "tika-vin07t:234_6": "ca uppajjati, cittato somanassupekkhācittasampayuttā, ārammaṇato chaḷārammaṇā, kusalattikato",
  "tika-vin07t:234_7": "abyākatā cāti paṇḍitehi sakkā ñātuṃ, tathā chaḷaṅgupekkhā ca brahmavihārupekkhā ca",
  "tika-vin07t:234_8": "tatramajjhattupekkhā ca jhānupekkhā ca pārisuddhupekkhā ca atthato ekātiādimhi vutte",
  "tika-vin07t:234_9": "panassa saṅkhārakkhandhasaṅgahitattā brahmavihārupekkhādīhi saha ekakkhaṇe anuppattiādayo",
  "tika-vin07t:234_10": "ca sakkā ñātuṃ, yathā ca chaḷaṅgupekkhā, evaṃ sesānampi yathārahaṃ aṭṭhasāliniyaṃ",
  "tika-vin07t:234_11": "vuttanayato bhūmiādivibhāguddhāranayo ñātabbo. Anābhogarasāti paṇītasukhepi tasmiṃ",
  "tika-vin07t:234_12": "avanatipaṭipakkhakiccāti attho.",
  "tika-vin07t:235_0": "Puggalenāti puggalādhiṭṭhānena. Kilesehi sampayuttānaṃ ārakkhā. Tīraṇaṃ kiccassa",
  "tika-vin07t:235_1": "pāragamanaṃ. Pavicayo vīmaṃsā. Idanti satisampajaññaṃ. Yasmā tassa nāmakāyena sampayuttaṃ",
  "tika-vin07t:235_2": "sukhanti imassa tasmā etamatthantiādinā sambandho. Tassāti jhānasamaṅgino. Taṃsamuṭṭhānenāti",
  "tika-vin07t:235_3": "taṃ yathāvuttanāmakāyasampayuttaṃ sukhaṃ samuṭṭhānaṃ kāraṇaṃ yassa rūpassa tena taṃsamuṭṭhānena",
  "tika-vin07t:235_4": "rūpena. Assāti yogino. Yassāti rūpakāyassa. Phuṭattāti atipaṇītena rūpena phuṭattā.",
  "tika-vin07t:235_5": "Etamatthaṃ dassentoti kāyikasukhahetubhūtarūpasamuṭṭhāpakanāmakāyasukhaṃ paṭisaṃvediyamāno",
  "tika-vin07t:235_6": "eva jhānasamaṅgitākaraṇe kāriyopacārato “sukhañca kāyena paṭisaṃvedetī”ti vuccatīti",
  "tika-vin07t:235_7": "imamatthaṃ dassentoti attho. Yanti hetuatthe nipātoti āha “yaṃjhānahetū”ti. Sukhapāramippatteti",
  "tika-vin07t:235_8": "sukhassa ukkaṃsapariyantaṃ patte. Evametesaṃ pahānaṃ veditabbanti sambandho. Atha",
  "tika-vin07t:235_9": "kasmā jhānesveva nirodho vuttoti sambandho.",
  "tika-vin07t:236": "Catutthajjhānakathāvaṇṇanā",
  "tika-vin07t:237_0": "Kattha cuppannanti ettha katthāti hetumhi bhummaṃ, kasmiṃ hetumhi satīti attho. Nānāvajjaneti",
  "tika-vin07t:237_1": "appanāvīthiāvajjanato nānā bhinnaṃ purimavīthīsu āvajjanaṃ yassa upacārassa, tasmiṃ",
  "tika-vin07t:237_2": "nānāvajjane. Visamanisajjāya uppannakilamatho visamāsanupatāpo. Upacāre vātiādi pakkhantaradassanaṃ",
  "tika-vin07t:237_3": "ekāvajjanūpacārepi vāti attho. Pītipharaṇenāti iminā appanāvīthiyā viya ekavīthiyampi",
  "tika-vin07t:237_4": "kāmāvacarapītiyā pharaṇamattassa abhāvaṃ dasseti. Domanassindriyassa assa siyā uppattīti",
  "tika-vin07t:237_5": "sambandho. Etanti domanassindriyaṃ uppajjatīti sambandho. Vitakkavicārappaccayepīti",
  "tika-vin07t:237_6": "pi-saddo aṭṭhānappayutto. So “pahīnassā”ti heṭṭhā vuttapadānantaraṃ yojetabbo “pahīnassāpi",
  "tika-vin07t:237_7": "domanassindriyassā”ti. Vitakkavicārabhāveti ettha “uppajjati domanassindriya”nti",
  "tika-vin07t:237_8": "ānetvā sambandhitabbaṃ. Nimittatthe cetaṃ bhummaṃ, vitakkavicārabhāvahetūti attho.",
  "tika-vin07t:237_9": "Vitakkavicārāti ettha iti-saddo tasmāti etasmiṃ atthe daṭṭhabbo, tena yasmā etaṃ",
  "tika-vin07t:237_10": "domanassindriyaṃ vitakkavicārapaccaye…pe… neva uppajjati, yattha pana uppajjati,",
  "tika-vin07t:237_11": "tattha vitakkavicārabhāveyeva uppajjati. Yasmā ca appahīnāyeva dutiyajjhānūpacāre",
  "tika-vin07t:237_12": "vitakkavicārā, tasmā tatthassa siyā uppattīti evamettha yojanā veditabbā.",
  "tika-vin07t:238_0": "Tatthāti dutiyajjhānūpacāre. Assāti domanassindriyassa. Siyā uppattīti idañca paccayamattadassanena",
  "tika-vin07t:238_1": "sambhāvanamattato vuttaṃ. Domanassuppattisambhāvanāpi hi upacārakkhaṇeyeva kātuṃ",
  "tika-vin07t:238_2": "yuttā, vitakkavicārarahite pana dutiyajjhānakkhaṇe taduppattisambhāvanāpi na yuttā",
  "tika-vin07t:238_3": "kātunti. Itarathā kusalacittakkhaṇe akusaladomanassuppattiyā asambhavato “tatthassa",
  "tika-vin07t:238_4": "siyā uppattī”ti na vattabbaṃ siyā. Samīpatthe vā etaṃ bhummaṃ, upacārajjhānānantaravīthīsūti",
  "tika-vin07t:238_5": "attho. Dutiyajjhāneti etthāpi anantaravīthīsupi na tveva uppajjatīti attho, evaṃ",
  "tika-vin07t:238_6": "upari sukhindriyepi. Somanassindriyassa uppattīti sambandho. Pahīnāti vuttāti idaṃ",
  "tika-vin07t:238_7": "“pañcannaṃ orambhāgiyānaṃ saṃyojanānaṃ parikkhayā”ti vuttattā vuttaṃ. Dukkhābhāvenāti",
  "tika-vin07t:238_8": "dukkhatābhāvena. Evaṃ sukhābhāvenāti etthāpi. Etenāti dukkhasukhapaṭikkhepavacanena.",
  "tika-vin07t:238_9": "Iṭṭhāniṭṭhaviparītānubhavanalakkhaṇāti atiiṭṭhaatianiṭṭhānaṃ viparītassa majjhattārammaṇassa",
  "tika-vin07t:238_10": "anubhavanalakkhaṇā, majjhattārammaṇampi hi iṭṭhāniṭṭhesu eva paviṭṭhaṃ tabbinimuttassa abhāvā.",
  "tika-vin07t:239": "Jhānacatukkakathāvaṇṇanānayo niṭṭhito.",
  "tika-vin07t:240": "Pubbenivāsakathāvaṇṇanā",
  "tika-vin07t:241_0": "12. Arūpajjhānānampi aṅgasamatāya catutthajjhāne saṅgahoti āha kesañci abhiññāpādakānītiādi,",
  "tika-vin07t:241_1": "teneva vakkhati “aṭṭha samāpattiyo nibbattetvā”tiādi. Tesu ca catutthajjhānameva",
  "tika-vin07t:241_2": "abhiññāpādakaṃ nirodhapādakaṃ hoti, na itarāni. Dūrakāraṇataṃ pana sandhāya “cattāri",
  "tika-vin07t:241_3": "jhānānī”ti nesampi ekato gahaṇaṃ katanti daṭṭhabbaṃ. Cittekaggatatthānīti idaṃ diṭṭhadhammasukhavihāraṃ",
  "tika-vin07t:241_4": "sandhāya vuttanti āha khīṇāsavānantiādi. Sabbakiccasādhakanti dibbavihārādisabbabuddhakiccasādhakaṃ.",
  "tika-vin07t:241_5": "Sabbalokiyalokuttaraguṇadāyakanti iminā yathāvuttaṃ vipassanāpādakattādisabbaṃ sampiṇḍeti.",
  "tika-vin07t:241_6": "Idañhi jhānaṃ bhagavato sabbabuddhaguṇadāyakassa maggañāṇassa padaṭṭhānattā evaṃ",
  "tika-vin07t:241_7": "vuttanti daṭṭhabbaṃ. Yathayidanti yathā idaṃ. Abhinīhārakkhamanti iddhividhādiatthaṃ",
  "tika-vin07t:241_8": "tadabhimukhaṃ nīharaṇayoggaṃ.",
  "tika-vin07t:242_0": "Jhānappaṭilābhapaccayānanti jhānappaṭilābhahetukānaṃ jhānappaṭilābhaṃ nissāya uppajjanakānaṃ.",
  "tika-vin07t:242_1": "Pāpakānanti lāmakānaṃ. Icchāvacarānanti icchāya vasena otiṇṇānaṃ nīvaraṇabhāvaṃ tadekaṭṭhatañca",
  "tika-vin07t:242_2": "appattānaṃ attukkaṃsanādivasappavattānaṃ aho vata mameva satthā paṭipucchitvā bhikkhūnaṃ",
  "tika-vin07t:242_3": "evarūpaṃ dhammaṃ deseyyātiādinayappavattānaṃ mānādīnaṃ. Potthakesu pana “jhānappaṭilābhapaccanīkāna”ntipi",
  "tika-vin07t:242_4": "pāṭhaṃ likhanti, so pamādapāṭhoti gahetabbo “jhānappaṭilābhapaccanīkānaṃ nīvaraṇānaṃ",
  "tika-vin07t:242_5": "abhāvassa nīvaraṇadūrībhāvena parisuddho”ti evaṃ pubbe parisuddhapadeyeva vuttattā.",
  "tika-vin07t:242_6": "Sāratthadīpaniyaṃ pana “icchāvacarānanti icchāya avacarānaṃ icchāvasena otiṇṇānaṃ",
  "tika-vin07t:242_7": "pavattānaṃ nānappakārānaṃ kopaappaccayānanti atthoti ayampi pāṭho ayutto evāti gahetabbaṃ.",
  "tika-vin07t:242_8": "Tato eva ca visuddhimagge ayaṃ pāṭho sabbena sabbaṃ na dassito”ti vuttaṃ. Tattha",
  "tika-vin07t:242_9": "ca nānappakārānaṃ kopaappaccayānanti evaṃ nīvaraṇabhāvappattadosānaṃ parāmaṭṭhattā",
  "tika-vin07t:242_10": "ayaṃ pāṭho paṭikkhittoti veditabbo.",
  "tika-vin07t:243_0": "Abhijjhādīnanti ettha abhijjhā-saddena ca anīvaraṇasabhāvasseva lobhassa mānādīnañca",
  "tika-vin07t:243_1": "gahaṇaṃ jhānappaṭilābhapaccayānanti anuvattamānattā. Ubhayampīti anaṅgaṇattaṃ vigatūpakkilesattañcāti",
  "tika-vin07t:243_2": "etaṃ ubhayampi yathākkamaṃ anaṅgaṇasuttavatthasuttānusāreneva veditabbaṃ. Tesu ca",
  "tika-vin07t:243_3": "suttesu kiñcāpi nīvaraṇasabhāvappattā thūladosāpi vuttā, tathāpi adhigatacatautthajjhānassa",
  "tika-vin07t:243_4": "vasena vuttattā idha sukhumā eva te gahitā. Aṅgaṇupakkilesasāmaññena panettha suttānaṃ",
  "tika-vin07t:243_5": "apadisanaṃ. Tathā hi “suttānusārenā”ti vuttaṃ, na pana suttavasenāti.",
  "tika-vin07t:244_0": "Pubbenivāsānussatiyaṃ ñāṇaṃ pubbenivāsānussatiñāṇanti nibbacanaṃ dassento āha pubbenivāsānussatimhītiādi.",
  "tika-vin07t:244_1": "Idāni pubbenivāsaṃ pubbenivāsānussatiṃ tattha ñāṇañca vibhāgato dassetuṃ tatthātiādi",
  "tika-vin07t:244_2": "vuttaṃ. Pubba-saddo atītabhavavisayo, nivāsa-saddo ca kammasādhanoti āha “pubbe atītajātīsu",
  "tika-vin07t:244_3": "nivutthakkhandhā”ti. Nivutthatā cettha sakasantāne pavattatā, tenāha anubhūtātiādi.",
  "tika-vin07t:244_4": "Idāni saparasantānasādhanavasena nivāsa-saddassa atthaṃ dassetuṃ “nivutthadhammā",
  "tika-vin07t:244_5": "vā nivutthā”ti vatvā taṃ vivarituṃ gocaranivāsenātiādi vuttaṃ. Gocarabhūtāpi hi dhammā",
  "tika-vin07t:244_6": "ñāṇena nivutthā nāma honti, te pana saparaviññāṇagocaratāya duvidhāti dassetuṃ attanotiādi",
  "tika-vin07t:244_7": "vuttaṃ. Paraviññāṇaviññātāpi vā nivutthāti sambandho. Idhāpi paricchinnāti padaṃ",
  "tika-vin07t:244_8": "ānetvā sambandhitabbaṃ. Anamataggepi hi saṃsāre attanā aviññātapubbānaṃ sattānaṃ",
  "tika-vin07t:244_9": "khandhā pareheva kehici viññātattā paraviññāṇaviññātā nāma vuttā, tesaṃ anussaraṇaṃ",
  "tika-vin07t:244_10": "purimato dukkaraṃ yehi parehi viññātatāya te paraviññāṇaviññātā nāma jātā, tesaṃ",
  "tika-vin07t:244_11": "vattamānasantānānusārena viññātabbato. Te ca paraviññāṇaviññātā duvidhā parinibbutā",
  "tika-vin07t:244_12": "aparinibbutāti. Tesu ca parinibbutānussaraṇaṃ dukkaraṃ sabbaso susamucchinnasantānattā.",
  "tika-vin07t:244_13": "Taṃ pana sikhāppattaparaviññātaṃ pubbenivāsaṃ dassetuṃ “chinnavaṭumakānussaraṇādīsū”ti",
  "tika-vin07t:244_14": "vuttaṃ. Tattha chinnavaṭumakā atīte parinibbutā khīṇāsavā chinnasaṃsāramaggattā.",
  "tika-vin07t:244_15": "Ādi-saddena aparinibbutānaṃ paraviññāṇaviññātānampi sīhokkantikavasaena anussaraṇaṃ",
  "tika-vin07t:244_16": "gahitaṃ. Yāya satiyā pubbenivāsaṃ anussarati, sā pubbenivāsānussatīti ānetvā sambandhitabbaṃ.",
  "tika-vin07t:245_0": "Vihita-saddo vidha-saddapariyāyoti āha “anekavidha”nti, bhavayoniādivasena bahuvidhanti",
  "tika-vin07t:245_1": "attho. Vihitanti vā payuttaṃ vaṇṇitanti atthaṃ gahetvā “anekehi pakārehi vihita”nti",
  "tika-vin07t:245_2": "vattabbe majjhepadalopaṃ katvā niddiṭṭhanti āha “anekehi…pe… saṃvaṇṇita”nti. Pakārehīti",
  "tika-vin07t:245_3": "nāmagottādipakārehi. Saṃvaṇṇitanti buddhādīhi kathitaṃ. Anu-saddo anantaratthadīpakoti",
  "tika-vin07t:245_4": "āha “abhininnāmitamatte evā”ti, etena ca parikammassa āraddhataṃ dasseti. Pūritapāramīnañhītiādinā",
  "tika-vin07t:245_5": "parikammaṃ vināpi siddhiṃ dasseti.",
  "tika-vin07t:246_0": "Āraddhappakāradassanattheti anussarituṃ āraddhānaṃ pubbe nivutthakkhandhānaṃ dassanatthe.",
  "tika-vin07t:246_1": "Jāyatīti jāti, bhavo. So ekakammamūlako ādānanikkhepaparicchinno khandhappabandho",
  "tika-vin07t:246_2": "idha “jātī”ti adhippetoti āha ekampītiādi. Kappoti asaṅkhyeyyakappo, so pana atthato",
  "tika-vin07t:246_3": "kālo tathāpavattadhammamupādāya paññatto, tesaṃ vasenassa parihāni ca vaḍḍhi ca veditabbā.",
  "tika-vin07t:246_4": "Saṃvaṭṭo saṃvaṭṭanaṃ vināso assa atthīti saṃvaṭṭo, asaṅkhyeyyakappo. Saṃvaṭṭena vināsena",
  "tika-vin07t:246_5": "saha tiṭṭhati sīlenāti saṃvaṭṭaṭṭhāyī. Evaṃ vivaṭṭotiādīsupi. Tattha vivaṭṭanaṃ vivaṭṭo,",
  "tika-vin07t:246_6": "uppatti, vaḍḍhi vā. Tejena vināso tejosaṃvaṭṭo. Vitthārato panāti puthulato pana",
  "tika-vin07t:246_7": "saṃvaṭṭasīmābhedo natthi, tenāha “sadāpī”ti. Ekanagariyā viya assa jātakkhaṇe vikārāpajjanato",
  "tika-vin07t:246_8": "jātikkhettavohāroti dassetuṃ “paṭisandhiādīsu kampatī”ti vuttaṃ. Ānubhāvo pavattatīti",
  "tika-vin07t:246_9": "tadantogadhānaṃ sabbesaṃ sattānaṃ rogādiupaddavo vūpasammatīti adhippāyo. Yaṃ yāvatā",
  "tika-vin07t:246_10": "vā pana ākaṅkheyyāti vuttanti yaṃ visayakkhettaṃ sandhāya ekasmiṃ eva khaṇe sabbattha",
  "tika-vin07t:246_11": "sarena abhiviññāpanaṃ, attano rūpakāyadassanañca paṭijānantena bhagavatā “yāvatā",
  "tika-vin07t:246_12": "vā pana ākaṅkheyyā”ti vuttaṃ.",
  "tika-vin07t:247_0": "Etesūti niddhāraṇe bhummaṃ. Pavattaphalabhojanoti sayaṃpatitaphalāhāro, idañca tāpasakālaṃ",
  "tika-vin07t:247_1": "sandhāya vuttaṃ. Idhūpapattiyāti idha carimabhave upapattiyā. Ekagottoti tusitagottena",
  "tika-vin07t:247_2": "ekagotto. Itareti vaṇṇādayo. Titthiyāti kammaphalavādino. Abhinīhāroti abhinīhāropalakkhito",
  "tika-vin07t:247_3": "puññañāṇasambharaṇakālo vutto. Cutipaṭisandhivasenāti attano parassa vā tasmiṃ tasmiṃ",
  "tika-vin07t:247_4": "attabhāve cutiṃ disvā antarā kiñci anāmasitvā paṭisandhiyā eva gahaṇavasena evaṃ",
  "tika-vin07t:247_5": "jānanaṃ icchitappadesokkamananti āha tesañhītiādi. Ubhayathāpīti khandhapaṭipāṭiyāpi",
  "tika-vin07t:247_6": "cutipaṭisandhivasenapi. Sīhokkantavasenapīti sīhanipātavasenapi. Kilesānaṃ ātāpanaparitāpanaṭṭhena",
  "tika-vin07t:247_7": "vīriyaṃ ātāpoti āha “vīriyātāpenā”ti.",
  "tika-vin07t:248": "Dibbacakkhuñāṇakathāvaṇṇanā",
  "tika-vin07t:249_0": "13. Divi bhavattā dibbanti devānaṃ pasādacakkhu vuccatīti āha “dibbasadisattā”ti.",
  "tika-vin07t:249_1": "Dūrepīti pi-saddena sukhumassāpi ārammaṇassa gahaṇaṃ. Vīriyārambhavasena ijjhanato",
  "tika-vin07t:249_2": "sabbāpi bhāvanā, padhānasaṅkhārasamannāgato vā iddhipādabhāvanāvisesato vīriyabhāvanāti",
  "tika-vin07t:249_3": "āha “vīriyabhāvanābalanibbatta”nti. Dibbavihāravasenāti kasiṇādijjhānacataukkavasena.",
  "tika-vin07t:249_4": "Iminā dūrakāraṇatthe assa dibbabhāvamāha. Dibbavihārasannissitattāti iminā āsannakāraṇabhūtapādakajjhānato",
  "tika-vin07t:249_5": "nibbattanti dibbavihārasannissitattāti imassa dibbavihārapaayāpannaṃ attanā sampayuttaṃ",
  "tika-vin07t:249_6": "rūpāvacaracatutthajjhānaṃ nissayapaccayabhūtaṃ nissāya dibbacakkhuñāṇassa pavattattātipi",
  "tika-vin07t:249_7": "attho. Divudhātussa jutigatiyogaṃ sandhāya ālokapaaggahenātiādi vuttaṃ. Tattha ālokapariggahenāti",
  "tika-vin07t:249_8": "kasiṇālokapariggahavasena. Dassanaṭṭhenāti rūpadassanabhāvena, iminā “cakkhati rūpaṃ",
  "tika-vin07t:249_9": "vibhāvetī”ti nibbacanato cakkhuttaṃ dasseti. Cakkhukiccakaraṇenāti idaṃ cakkhumiva",
  "tika-vin07t:249_10": "cakkhūti upamāya sadisanimittadassanaṃ, samavisamādidassanasaṅkhātassa cakkhukiccassa karaṇatoti attho.",
  "tika-vin07t:250_0": "Yathāhāti upakkilesasuttappadesaṃ nidasseti. Tattha vicikicchātiādīsu bhagavato bodhimūle",
  "tika-vin07t:250_1": "anabhisambuddhasseva dibbacakkhunā nānāvidhāni rūpāni passantassa “idaṃ nu kho kiṃ,",
  "tika-vin07t:250_2": "idaṃ nu kho ki”nti vicikicchā uppannā, tato pana vicikicchānivattanatthaṃ tāni rūpāni",
  "tika-vin07t:250_3": "amanasikaroto amanasikarontassa thinamiddhaṃ uppannaṃ, tato nivattanatthaṃ puna sabbarūpāni",
  "tika-vin07t:250_4": "manasikaroto rakkhasādīsu chambhitattaṃ uppannaṃ, “kimettha bhāyitabba”nti bhayavinodanavasena",
  "tika-vin07t:250_5": "manasikaroto attano manasikārakosallaṃ paṭicca uppilasaṅkhātā samādhidūsikā gehasitapīti",
  "tika-vin07t:250_6": "uppannā, tannisedhāya manasikāravīriyaṃ sithilaṃ karontassa kāyālasiyasaṅkhātaṃ duṭṭhullaṃ,",
  "tika-vin07t:250_7": "tannisedhāya puna vīriyaṃ paggaṇhato accāraddhavīriyaṃ, puna tannisedhāya vīriyaṃ",
  "tika-vin07t:250_8": "sithilayato atilīnavīriyaṃ uppannaṃ, tannisedhetvā dibbarūpāni passato abhijappāsaṅkhātā",
  "tika-vin07t:250_9": "taṇhā uppannā, tannisedhāya hīnādinānārūpāni manasikaroto nānārammaṇavikkhepasaṅkhātā",
  "tika-vin07t:250_10": "nānattasaññā uppannā. Puna taṃ vihāya ekameva manasikaroto atinijjhāyitattaṃ rūpānaṃ",
  "tika-vin07t:250_11": "ativiya cintanaṃ uppannaṃ. Obhāsanti parikammasamuṭṭhitaṃ obhāsaṃ. Na ca rūpāni passāmīti",
  "tika-vin07t:250_12": "“parikammobhāsamanasikārapasutatāya dibbacakkhunā rūpāni na passāmī”ti evaṃ uppattikkamasahito",
  "tika-vin07t:250_13": "attho veditabbo, manussānaṃ idanti mānusakaṃ mānusakacakkhugocaraṃ thūlarūpaṃ vuccati.",
  "tika-vin07t:250_14": "Tadeva manussānaṃ dassanūpacārattā manussūpacāroti āha “manussūpacāraṃ atikkamitvā”ti.",
  "tika-vin07t:250_15": "Rūpadassanenāti dūrasukhumādirūpadassanena.",
  "tika-vin07t:251_0": "Yasmā niyamena purejātaṭṭhitarūpārammaṇaṃ dibbacakkhuñāṇaṃ āvajjanaparikammehi vinā",
  "tika-vin07t:251_1": "na uppajjati, na ca uppajjamānaṃ bhijjamānaṃ rūpamassa ārammaṇaṃ hoti dubbalattā,",
  "tika-vin07t:251_2": "cuticittañca kammajarūpassa bhaṅgakkhaṇe eva uppajjati, paṭisandhicittañca upapattikkhaṇe,",
  "tika-vin07t:251_3": "tasmā āha cutikkhaṇetiādi. Rūpadassanamevettha sattadassananti cavamānetiādinā puggalādhiṭṭhānena",
  "tika-vin07t:251_4": "vuttaṃ. Abhirūpe virūpetipīti idaṃ vaṇṇa-saddassa saṇṭhānavācakataṃ sandhāya vuttaṃ",
  "tika-vin07t:251_5": "mahantaṃ hatthirājavaṇṇaṃ abhinimminitvātiādīsu viya. Sundaraṃ gatiṃ gatā sugatāti",
  "tika-vin07t:251_6": "āha “sugatigate”ti. Iminā pana padenāti yathākammupageti iminā padena.",
  "tika-vin07t:252_0": "Nerayikānaṃ aggijālasatthanipātādīhi vibhinnasarīravaṇṇaṃ disvā tadanantarehi kāmāvacarajavaneheva",
  "tika-vin07t:252_1": "ñātaṃ tesaṃ dukkhānubhavanampi dassanaphalāyattatāya “dibbacakkhukiccamevā”ti vuttaṃ.",
  "tika-vin07t:252_2": "Evaṃ manasikarotīti tesaṃ kammassa ñātukāmatāvasena pādakajjhānaṃ samāpajjitvā vuṭṭhāya",
  "tika-vin07t:252_3": "parikammavasena kinnu khotiādinā manasikaroti. Athassa taṃ kammaṃ ārammaṇaṃ katvā",
  "tika-vin07t:252_4": "āvajjanaparikammādīnaṃ upari uppannena rūpāvacaracatutthajjhānena sampayuttaṃ yaṃ",
  "tika-vin07t:252_5": "ñāṇaṃ uppajjati, idaṃ yathākammupagañāṇaṃ nāmāti yojanā. Devānaṃ dassanepi eseva",
  "tika-vin07t:252_6": "nayo. Visuṃ parikammanti pubbenivāsādīnaṃ viya dibbacakkhuñāṇaparikammaṃ vinā visuṃ",
  "tika-vin07t:252_7": "parikammaṃ natthi. Keci panettha “pādakajjhānasamāpajjanaparikammehi kiccaṃ natthi,",
  "tika-vin07t:252_8": "kinnu kho kammantiādimanasikārānantarameva kammaṃ. Kammasīsena taṃsampayutte ca dhamme",
  "tika-vin07t:252_9": "ārammaṇaṃ katvā appanāvīthi uppajjati. Evamanāgataṃsañāṇepi, teneva visuṃ parikammaṃ",
  "tika-vin07t:252_10": "nāma natthi…pe… dibbacakkhunā saheva ijjhantīti vutta”nti vadanti. Taṃ na gahetabbaṃ",
  "tika-vin07t:252_11": "vasībhūtānampi abhiññānaṃ pādakajjhānādiparikammaṃ vinā anuppattito. Pādakajjhānādimattena",
  "tika-vin07t:252_12": "ca visuṃ parikammaṃ nāma na hotīti dibbacakkhunāva etāni ñāṇāni siddhānīti gahetabbaṃ.",
  "tika-vin07t:252_13": "Evaṃ anāgataṃsañāṇassāpīti dibbacakkhunā diṭṭhassa sattassa anāgate pavattiṃ ñātukāmatāya",
  "tika-vin07t:252_14": "pādakajjhānādīnamanantaraṃ ñāṇabalānurūpaṃ anāgatesu anekakappesu uppajjanārahe pubbe",
  "tika-vin07t:252_15": "attabhāvapariyāpanne pañcakkhandhe tappaṭibaddhe tadārammaṇe ca sabbe lokiyalokuttaradhamme",
  "tika-vin07t:252_16": "sammutiñca ekakkhaṇe ālambitvā uppajjanakassa catutthajjhānasampayuttassa anāgataṃsañaāṇassāpi",
  "tika-vin07t:252_17": "visuṃ parikammaṃ nāma natthīti yojanā.",
  "tika-vin07t:253_0": "Keci panettha “pubbenivāsānussatiyaṃ viya nāmagottādigahaṇampi attheva, tañca na",
  "tika-vin07t:253_1": "abhiññākkhaṇe, atha kho tadanantaresu kāmāvacarajavanakkhaṇesu eva hoti nāmaparikappakāle",
  "tika-vin07t:253_2": "itaraparikappāsambhavā kammenuppattiyañca pariyantābhāvā. Sabbaparikammanimittesu",
  "tika-vin07t:253_3": "pana dhammesu atthesupi ekakkhaṇe abhiññāya diṭṭhesu yathārucivasena pacchā evaṃnāmotiādinā",
  "tika-vin07t:253_4": "kāmāvacaracittena vikappo uppajjati cakkhunā diṭṭhesu bahūsu rūpesu thambhakumbhādivikappo",
  "tika-vin07t:253_5": "viya. Yañca kattha avikappitaṃ, tampi vikappanārahanti sabbaṃ nāmagottādito vikappitameva",
  "tika-vin07t:253_6": "hoti. Yathā cettha, evaṃ pubbenivāsānussatiyampi parikappārahatampi sandhāya pāḷiyaṃ",
  "tika-vin07t:253_7": "evaṃnāmotiādinā apadesasahitameva vutta”nti vadanti. Aññe pana “nāmagottādikaṃ sabbampi",
  "tika-vin07t:253_8": "ekakkhaṇe paññāyati, abhirucitaṃ pana vacasā voharantī”ti vadanti, tepi atthato purimehi",
  "tika-vin07t:253_9": "sadisā eva, pubbe diṭṭhassa puna vohārakālepi parikappetabbato parikappārahadhammadassanameva",
  "tika-vin07t:253_10": "tehipi atthato upagataṃ. Eke pana “so tato cuto amutra udapādintiādivacanato kameneva",
  "tika-vin07t:253_11": "atītānāgatadhammajānanena nāmagottādīhi saddhiṃ gahaṇaṃ sukara”nti vadanti, taṃ ayuttameva",
  "tika-vin07t:253_12": "buddhānampi sabbaṃ ñātuṃ asakkuṇeyyatāya sabbaññutāhānippasaṅgato. Pāḷiyaṃ ime vata",
  "tika-vin07t:253_13": "bhontotiādi yathākammupagañāṇassa pavattiākāradassanaṃ. Kāyavācādi cettha kāyavacīviññattiyo.",
  "tika-vin07t:254_0": "Bhāriyanti ānantariyasadisattā vuttaṃ. Khamāpane hi asati ānantariyameva. Tassāti",
  "tika-vin07t:254_1": "bhāriyasabhāvassa upavādassa. Mahallakoti kevalaṃ vayasāva mahallako, na ñāṇena,",
  "tika-vin07t:254_2": "“nāyaṃ kiñci lokavohāramattampi jānāti, parisadūsako eva amhākaṃ lajjitabbassa karaṇato”ti",
  "tika-vin07t:254_3": "adhippāyena hīḷetvā vuttattā guṇaparidhaṃsanena upavadatīti veditabbaṃ. Āvusotiādinā",
  "tika-vin07t:254_4": "thero uparimagguppattimassa ākaṅkhanto karuṇāya attānamāvikāsi. Pākatikaṃ ahosīti",
  "tika-vin07t:254_5": "maggāvaraṇaṃ nāhosīti adhippāyo. Attanā vuḍḍhataroti sayampi vuḍḍho. Etthāpi “ukkuṭikaṃ",
  "tika-vin07t:254_6": "nisīditvā”ti visuddhimagge vuttaṃ. Anāgāmī arahā ca āyatiṃ saṃvaratthāya na khameyyuṃ,",
  "tika-vin07t:254_7": "sesā dosenapīti āha “sace so na khamatī”ti.",
  "tika-vin07t:255_0": "Ye ca…pe… samādapenti, tepi micchādiṭṭhikammasamādānāti yojetabbaṃ. Sīlasampannotiādīsu",
  "tika-vin07t:255_1": "nippariyāyato aggamaggaṭṭho adhippeto tasseva aññārādhanā niyamato, sesāpi vā pacchimabhavikā",
  "tika-vin07t:255_2": "sīlādīsu ṭhitā tesampi aññuppattiniyamato. Aññanti arahattaphalaṃ. Evaṃ sampadanti",
  "tika-vin07t:255_3": "evaṃ nibbattikaṃ. Yathā taṃ avirajjhanakanibbattikaṃ, evamidampi etassa niraye nibbattananti",
  "tika-vin07t:255_4": "attho. Yaṃ sandhāya “evaṃsampadamida”nti niddiṭṭhaṃ, taṃ dassetuṃ taṃ vācantiādi",
  "tika-vin07t:255_5": "vuttaṃ. Taṃ vācanti ariyūpavādaṃ. Cittanti ariyūpavādakacittaṃ. Diṭṭhinti ariyūpavāde",
  "tika-vin07t:255_6": "dosābhāvadassanadiṭṭhiṃ. “Sabbametaṃ pajahissāmī”ti cittena accayaṃ desetvā khamāpanavasena",
  "tika-vin07t:255_7": "appahāya appaṭinissajjitvā. Yathābhataṃ nikkhitto evaṃ nirayeti yathā nirayapālehi",
  "tika-vin07t:255_8": "āharitvā niraye ṭhapito, evaṃ niraye ṭhapito eva, ariyūpavādenevassa idaṃ niyamena",
  "tika-vin07t:255_9": "niraye nibbattanaṃ yathā maggena phalaṃ sampajjati, evaṃ sampajjanakanti adhippāyo.",
  "tika-vin07t:256_0": "Micchādiṭṭhi sabbapāpamūlattā paramā padhānā yesaṃ vajjānaṃ tāni micchādiṭṭhiparamāni",
  "tika-vin07t:256_1": "vajjāni, sabbavajjehi micchādiṭṭhiyeva paramaṃ vajjanti attho. Avītarāgassa maraṇato",
  "tika-vin07t:256_2": "paraṃ nāma bhavantarupādānamevāti āha “paraṃ maraṇāti tadanantaraṃ abhinibbattakkhandhaggahaṇe”ti.",
  "tika-vin07t:256_3": "Yena tiṭṭhati, tassa upacchedeneva kāyo bhijjatīti āha “kāyassa bhedāti jīvitindriyassupacchedā”ti.",
  "tika-vin07t:256_4": "Eti etasmā sukhanti ayo, puññaṃ. Āyassāti āgamanassa, hetussa vā. Ayati iṭṭhārammaṇādīhi",
  "tika-vin07t:256_5": "pavattatīti āyo, assādo. Asurasadisanti petāsurasadisaṃ.",
  "tika-vin07t:257": "Āsavakkhayañāṇakathāvaṇṇanā",
  "tika-vin07t:258_0": "14. Sarasalakkhaṇapaṭivedhenāti sabhāvasaṅkhātassa lakkhaṇassa asammohato paṭivijjhanena.",
  "tika-vin07t:258_1": "Nibbattikanti nipphādanaṃ. Yaṃ ṭhānaṃ patvāti yaṃ nibbānaṃ maggassa ārammaṇapaccayaṭṭhena",
  "tika-vin07t:258_2": "ṭhānaṃ kāraṇabhūtaṃ āgamma. Appavattinti appavattihetuṃ. Kilesavasenāti yesaṃ āsavānaṃ",
  "tika-vin07t:258_3": "khepanena idaṃ ñāṇaṃ āsavakkhayañāṇaṃ jātaṃ, tesaṃ kilesānaṃ vasena, tesaṃ āsavānaṃ",
  "tika-vin07t:258_4": "vasena sabbakilesānaṃ saṅgahaṇato pariyāyato pakārantaratoti attho. Pāḷiyaṃ atītakālavasena",
  "tika-vin07t:258_5": "“abbhaññāsi”nti vatvāpi abhisamayakāle tassa tassa jānanassa paccuppannataṃ upādāya",
  "tika-vin07t:258_6": "“evaṃ jānato evaṃ passato”ti vattamānakālena niddeso kato. Kāmāsavādīnaṃ vimuccaneneva",
  "tika-vin07t:258_7": "tadavinābhāvato diṭṭhāsavassāpi vimutti veditabbā.",
  "tika-vin07t:259_0": "“Khīṇā jātī”ti jānanaṃ kilesakkhayapaccavekkhaṇavasena, vusitaṃ brahmacariyantiādijānanaṃ",
  "tika-vin07t:259_1": "maggaphalanibbānapaccavekkhaṇavasena hotīti āha “khīṇā jātītiādīhi tassa bhūmi”nti.",
  "tika-vin07t:259_2": "Tattha bhūminti visayaṃ, tīsu kālesupi jātikkhayaṃ pati ujukameva vāyāmāsambhavepi",
  "tika-vin07t:259_3": "taṃ pati vāyāmakaraṇassa sātthakataṃ, tassa anāgatakkhandhānuppattiphalatañca dassetuṃ",
  "tika-vin07t:259_4": "yā panātiādi vuttaṃ. Yā pana maggassa abhāvitattātiādinā hi maggenāvihatakileseheva",
  "tika-vin07t:259_5": "āyatiṃ khandhānaṃ jāti hessati, tesañca kilesānaṃ maggena vināse sati khandhā na",
  "tika-vin07t:259_6": "jāyissanti, kilesānañca tekālikatāya jātiyaṃ vuttanayena kenaci paccayena vināsayogepi",
  "tika-vin07t:259_7": "cittasantāne kilesaviruddhaariyamaggakkhaṇuppādanameva tabbināso viruddhapaccayopanipātena",
  "tika-vin07t:259_8": "āyatiṃ anuppajjanato bījasantāne aggikkhandhopanipātena āyatiṃ bījattānuppatti viya,",
  "tika-vin07t:259_9": "iti maggakkhaṇuppattisaṅkhātakilesābhāvena kilesaphalānaṃ khandhānaṃ āyatiṃ anuppattiyeva",
  "tika-vin07t:259_10": "jātikkhayoti ayamattho vibhāvīyati, tenāha “maggassa bhāvitattā anuppādadhammataṃ",
  "tika-vin07t:259_11": "āpajjanena khīṇā”ti. Ettha cāyamattho kilesābhāvasaṅkhātassa maggassa bhāvitattā",
  "tika-vin07t:259_12": "uppāditattā paccayābhāvena anuppajjantī khandhānaṃ jāti tena āyatiṃ anuppajjanasaṅkhātena",
  "tika-vin07t:259_13": "anuppādadhammataṃ āpajjanena vohārato khīṇā me jātīti. Na hi saṅkhatadhammānaṃ paccayantarena",
  "tika-vin07t:259_14": "vināso sambhavati, sambhave ca tassa paccayantaratādippasaṅgato. Tabbiruddhakkhaṇuppādanameva",
  "tika-vin07t:259_15": "tabbināsuppādanaṃ. Tanti khīṇajātiṃ abbhaññāsinti sambandho. Itthattāyāti ime pakārā",
  "tika-vin07t:259_16": "itthaṃ, tabbhāvo itthattaṃ, tadatthāya. Dassentoti nigamanavasena dassentoti.",
  "tika-vin07t:260": "Vijjāttayakathāvaṇṇanānayo niṭṭhito.",
  "tika-vin07t:261": "Upāsakattapaṭivedanākathāvaṇṇanā",
  "tika-vin07t:262_0": "15. Aññāṇanti dhi-saddayogena sāmiatthe upayogavacanaṃ. Pādānīti pāde. Yasasāti parivārena.",
  "tika-vin07t:262_1": "Kotūhalacchareti kotūhale acchare ca. Ayanti amikkanta-saddo. Nayidaṃ āmeḍitavasena",
  "tika-vin07t:262_2": "dvikkhattuṃ, atha kho atthadvayavasenāti dassento atha vātiādimāha. Avisesena atthasāmaññena",
  "tika-vin07t:262_3": "nipphanno abhikkantanti bhāvanapuṃsakaniddeso, desanāpasādādivisesāpekkhāyapi tatheva",
  "tika-vin07t:262_4": "tiṭṭhati pubbe nipphannattāti āha “abhikkantaṃ…pe… pasādo”ti. Adhomukhaṭhapitaṃ kenaci.",
  "tika-vin07t:262_5": "Heṭṭhāmukhajātaṃ sayameva. Pariyāyehīti pakārehi, arasarūpattādipaṭipādakakāraṇehi vā.",
  "tika-vin07t:263_0": "Gamudhātussa dvikammakattābhāvā gotamaṃ saraṇanti idaṃ padadvayampi na upayogavacanaṃ.",
  "tika-vin07t:263_1": "Api ca kho purimameva, pacchimaṃ pana paccattavacananti dassetuṃ “gotamaṃ saraṇanti",
  "tika-vin07t:263_2": "gacchāmī”ti vuttaṃ. Tena ca iti-saddo luttaniddiṭṭhoti dasseti. Aghassāti aghato",
  "tika-vin07t:263_3": "pāpato. Tātāti hi padaṃ apekkhitvā nissakkasseva yuttattā. Adhigatamagge sacchikatanirodheti",
  "tika-vin07t:263_4": "padadvayenāpi phalaṭṭhā eva dassitā, na maggaṭṭhāti dassento “yathānusiṭṭhaṃ paṭipajjamāne",
  "tika-vin07t:263_5": "cā”ti āha. Vitthāroti iminā “yāvatā, bhikkhave, dhammā saṅkhatā vā asaṅkhatā vā,",
  "tika-vin07t:263_6": "virāgo tesaṃ aggamakkhāyatī”ti vuttapadaṃ saṅgaṇhāti. Anejanti nittaṇhaṃ. Appaṭikūlanti",
  "tika-vin07t:263_7": "avirodhatthadīpanato aviruddhasuciṃ paṇītaṃ vā. Vācāya paguṇīkattabbato, pakaṭṭhehi",
  "tika-vin07t:263_8": "saddatthaguṇehi yogato vā paguṇaṃ. Saṃhatoti ghaṭito sameto. Yatthāti yesu purisayugesūti",
  "tika-vin07t:263_9": "sambandho. Aṭṭha ca puggaladhammadasā teti te aṭṭha puggalā ariyadhammassa diṭṭhattā dhammadasā.",
  "tika-vin07t:264_0": "Saraṇantiādīsu ayaṃ saṅkhepattho – bhayahiṃsanādiatthena ratanattayaṃ saraṇaṃ nāma,",
  "tika-vin07t:264_1": "tadeva me ratanattayaṃ tāṇaṃ leṇaṃ parāyaṇanti buddhasubuddhatādiguṇavasena tapparāyaṇatākārappavatto",
  "tika-vin07t:264_2": "cittuppādo saraṇagamanaṃ nāma. Yathāvuttena iminā cittuppādena samannāgato saraṇaṃ",
  "tika-vin07t:264_3": "gacchati nāma. Etassa ca saraṇagamanassa lokiyalokuttaravasena duvidho pabhedo. Tattha",
  "tika-vin07t:264_4": "lokuttaraṃ saraṇagamanūpakkilesasamucchedena maggakkhaṇeyeva sijjhati. Lokiyasaraṇagamanaṃ",
  "tika-vin07t:264_5": "catudhā pavattati ahaṃ attānaṃ buddhassa pariccajāmītiādinā attaniyyātanena, yathāvuttatapparāyaṇatāya,",
  "tika-vin07t:264_6": "sissabhāvūpagamanena, paṇipātena cāti. Sabbatthāpi cettha seṭṭhadakkhiṇeyyabhāvavaseneva",
  "tika-vin07t:264_7": "saraṇagamanaṃ hoti, na ñātibhayācariyādivasenāti veditabbaṃ. Evaṃ ñātiādivasena titthiyaṃ",
  "tika-vin07t:264_8": "vandato saraṇaṃ na bhijjati, dakkhiṇeyyabhāvena aññaṃ vandato saraṇaṃ bhijjati. Lokiyassa",
  "tika-vin07t:264_9": "saraṇagamanassa nibbānappattiniyamaṃ sadisaphalaṃ saraṇagatassa anāgate nibbānappattiniyamato.",
  "tika-vin07t:264_10": "Sabbalokiyasampattisamadhigamo pana apāyadukkhādisamatikkamo ca ānisaṃsaphalaṃ. Tīsu",
  "tika-vin07t:264_11": "vatthūsu cassa saṃsayamicchāñāṇādi saṃkileso. Bhedopissa sāvajjānavajjavasena duvidho.",
  "tika-vin07t:264_12": "Tattha paṭhamo micchādiṭṭhipubbakehi titthiyapaṇipātādīhi hoti, so ca aniṭṭhaphalattā",
  "tika-vin07t:264_13": "sāvajjo. Anavajjo pana kālakiriyāya hoti. Lokuttarasaraṇagamanassa sabbathā saṃkileso",
  "tika-vin07t:264_14": "vā bhedo vā natthīti veditabbaṃ.",
  "tika-vin07t:265_0": "Ko upāsakotiādi upāsakattasarūpakāraṇādipucchā. Tattha yo gahaṭṭho manusso vā amanusso",
  "tika-vin07t:265_1": "vā vuttanayena tisaraṇaṃ gato, ayaṃ upāsako. Yo ca saraṇagamanādikiriyāya ratanattayaṃ",
  "tika-vin07t:265_2": "upāsanato “upāsako”ti vuccati. Pañca veramaṇiyo cassa sīlaṃ. Pañcamicchāvāṇijjādipāpājīvaṃ",
  "tika-vin07t:265_3": "pahāya dhammena samena jīvitakappanamassa ājīvo. Assaddhiyadussīlatādayo upāsakattassa",
  "tika-vin07t:265_4": "vipatti, tadabhāvo sampattīti veditabbā.",
  "tika-vin07t:266_0": "Vihāraggenāti ovarakādivasanaṭṭhānakoṭṭhāsena. Ajjabhāvanti asmiṃ ahani pavattaṃ",
  "tika-vin07t:266_1": "pasādādiṃ. Kāyaviññattihetuko sarīrāvayavo kāyaṅgaṃ. Vacīviññattihetukaṃ oṭṭhajivhādi",
  "tika-vin07t:266_2": "vācaṅgaṃ. Acopetvāti acāletvā. Etena ca vacīpavattiyā pubbabhāge ṭhānakaraṇānaṃ calanapaccayo",
  "tika-vin07t:266_3": "vāyodhātuyā vikārākāro visuṃ kāyaviññatti na hoti, tena visuṃ viññāpetabbassa adhippāyassa",
  "tika-vin07t:266_4": "abhāvā vacīviññattiyameva saṅgayhati tadupakārattā. Yathā kāyena kāyakaṇḍuyanādīsu",
  "tika-vin07t:266_5": "sadduppattihetubhūto pathavīdhātuyā ākāravikāro visuṃ adhippāyassa aviññāpanato vacīviññatti",
  "tika-vin07t:266_6": "na hoti, evamayampīti dasseti. Adhippāyaviññāpanato hetā viññattiyo nāma jātā, na",
  "tika-vin07t:266_7": "kevalaṃ vāyupathavīnaṃ calanasadduppattipaccayabhūtavikārākāramattatāya. Evañca bahiddhā",
  "tika-vin07t:266_8": "rukkhādīsu calanasadduppattipaccayānaṃ yathāvuttappakārānaṃ vikārākārānaṃ aviññattitā",
  "tika-vin07t:266_9": "samatthitā hotīti veditabbā. Keci vācaṅganti “hotu sādhū”ti evamādivācāya avayavantiādiṃ",
  "tika-vin07t:266_10": "vadanti, taṃ acopetvāti iminā na sameti. Khantiṃ cāretvāti anumatiṃ pavattetvā. “Khantiṃ",
  "tika-vin07t:266_11": "dhāretvā”tipi pāṭho, bahi anikkhamanavasena gaṇhitvāti attho. Paṭimukhoti bhagavati",
  "tika-vin07t:266_12": "paṭinivattamukho, tenāha “apakkamitvā”ti.",
  "tika-vin07t:267_0": "16. Yācadhātussa dvikammakattā “bhagavā vassāvāsaṃ yācito”ti vuttaṃ. Susassakālepīti",
  "tika-vin07t:267_1": "vuttamevatthaṃ pākaṭaṃ kātuṃ “atisamagghepī”ti vuttaṃ. Ativiya appagghepi yadā kiñcideva",
  "tika-vin07t:267_2": "datvā bahuṃ pubbaṇṇāparaṇṇaṃ gaṇhanti, tādise kālepīti attho. Bhikkhamānāti yācamānā.",
  "tika-vin07t:267_3": "Vuttasassanti vapitasassaṃ. Tatthāti verañjāyaṃ, etena “vuttaṃ salākā eva hoti etthāti",
  "tika-vin07t:267_4": "salākāvuttā”ti visesanassa paranipātena nibbacanaṃ dasseti. Atha vā “sabbaṃ sassaṃ",
  "tika-vin07t:267_5": "salākāmattameva vuttaṃ nibbattaṃ sampannaṃ etthāti salākāvuttā”tipi nibbacanaṃ daṭṭhabbaṃ,",
  "tika-vin07t:267_6": "tenāha “salākā eva sampajjatī”ti. “Salākāya vuttaṃ jīvikā etissanti salākāvuttā”tipi",
  "tika-vin07t:267_7": "nibbacanaṃ dassetuṃ salākāya vātiādi vuttaṃ. Dhaññakaraṇaṭṭhāneti dhaññaminanaṭṭhāne.",
  "tika-vin07t:267_8": "Vaṇṇajjhakkhanti kahāpaṇaparikkhakaṃ.",
  "tika-vin07t:268_0": "Uñchena paggahenāti ettha paggahenāti pattena, taṃ gahetvāti attho. Paggayhati etena",
  "tika-vin07t:268_1": "bhikkhāti hi paggaho, patto. Tenāha paggahena yo uñchotiādi. Atha vā paggahenāti",
  "tika-vin07t:268_2": "gahaṇena, uñchatthāya gahetabbo pattoti sijjhatīti āha “pattaṃ gahetvā”ti.",
  "tika-vin07t:269_0": "Gaṅgāya uttaradisāpadeso uttarāpatho, so nivāso etesaṃ, tato vā āgatāti uttarāpathakā,",
  "tika-vin07t:269_1": "tenāha uttarāpathavāsikātiādi. “Uttarāhakā”tipi pāṭho, so eva attho niruttinayena.",
  "tika-vin07t:269_2": "Mandiranti assasālaṃ. “Mandara”ntipi likhanti, taṃ na sundaraṃ. Sā ca mandirā yasmā",
  "tika-vin07t:269_3": "parimaṇḍalākārena bahuvidhā ca katā, tasmā “assamaṇḍalikāyo”ti vuttā.",
  "tika-vin07t:270_0": "Gaṅgāya dakkhiṇāya disāya deso dakkhiṇāpatho, tattha jātā manussā dakkhiṇāpathamanussā.",
  "tika-vin07t:270_1": "Buddhaṃ mamāyanti mamevāyanti gaṇhanasīlā buddhamāmakā, evaṃ sesesupi. Evanti pacchā",
  "tika-vin07t:270_2": "vuttanayena atthe gayhamāne. Paṭivīsanti koṭṭhāsaṃ. Tadupiyanti tadanurūpaṃ tappahonakaṃ.",
  "tika-vin07t:270_3": "Laddhāti labhitvā no hotīti sambandho. “Laddho”ti vā pāṭho, upaṭṭhākaṭṭhānaṃ neva",
  "tika-vin07t:270_4": "labhinti attho. Ñāti ca pasatthatamaguṇayogato seṭṭho cāti ñātiseṭṭho. Evarūpesu",
  "tika-vin07t:270_5": "ṭhānesu ayameva patirūpoti āmisassa dullabhakālesu parikathobhāsādiṃ akatvā paramasallekhavuttiyā",
  "tika-vin07t:270_6": "ājīvasuddhiyaṃ ṭhatvā bhagavato adhippāyānuguṇaṃ āmisaṃ vicārentena nāma ñātisinehayuttena",
  "tika-vin07t:270_7": "ariyasāvakeneva kātuṃ yuttanti adhippāyo.",
  "tika-vin07t:271": "Mārāvaṭṭanāyāti mārena katacittaparivaṭṭanena, cittasammohanenāti attho. Tampīti uttarakuruṃ vā tidasapuraṃ vā āvaṭṭeyya.",
  "tika-vin07t:272": "“Phussassāhaṃ pāvacane, sāvake paribhāsayiṃ;",
  "tika-vin07t:273": "Yavaṃ khādatha bhuñjatha, mā ca bhuñjatha sālayo”ti. –",
  "tika-vin07t:274_0": "Apadāne vuttassa akusalassa tadā okāsakatattā. Nibaddhadānassāti “dassāmā”ti vācāya",
  "tika-vin07t:274_1": "niyamitadānassa. Appitavattassāti kāyena atiharitvā dinnavatthunopi. Visahatīti sakkoti.",
  "tika-vin07t:274_2": "Saṅkhepenāti nīhārena. Byāmappabhāyāti samantato heṭṭhā ca upari ca asītihatthamatte",
  "tika-vin07t:274_3": "ṭhāne ghanībhūtāya chabbaṇṇāya pabhāya, yato chabbaṇṇaraṃsiyo taḷākato mātikāyo viya",
  "tika-vin07t:274_4": "nikkhamitvā dasasu disāsu dhāvanti, sā yasmā byāmamattā viya khāyati, tasmā “byāmappabhā”ti",
  "tika-vin07t:274_5": "vuccati. Yasmā anubyañjanāni ca paccekaṃ bhagavato sarīre pabhāsampattiyuttā ākāse",
  "tika-vin07t:274_6": "candasūriyādayo viya vibhātā virocanti, tasmā tāni byāmappabhāya saha kenaci anabhibhavanīyāni vuttāni.",
  "tika-vin07t:275_0": "Anatthasañhiteti ghātāpekkhaṃ sāmiatthe bhummavacanaṃ, tenāha “tādisassa vacanassa",
  "tika-vin07t:275_1": "ghāto”ti. Attho dhammadesanāya hetu uppajjati ettha, dhammadesanādiko vā attho uppajjati",
  "tika-vin07t:275_2": "etāyāti aṭṭhuppatti, paccuppannavatthu.",
  "tika-vin07t:276_0": "Ekaṃ gahetvāti dhammadesanāsikkhāpadapaññattisaṅkhātesu dvīsu dhammadesanākāraṇaṃ",
  "tika-vin07t:276_1": "gahetvā. Ratticchedo vāti sattāhakaraṇīyavasena gantvā bahi aruṇuṭṭhāpanavasena vutto,",
  "tika-vin07t:276_2": "na vassacchedavasena tassa visuṃ vuccamānattā. Etena ca vassacchedapaccaye sattāhakaraṇīyena",
  "tika-vin07t:276_3": "gamanaṃ anuññātanti veditabbaṃ. Na kismiñcīti kismiñci guṇe sambhāvanāvasena na maññanti.",
  "tika-vin07t:276_4": "Pacchā sīlaṃ adhiṭṭhaheyyāmāti ājīvahetu santaguṇappakāsanena ājīvavipattiṃ sandhāya",
  "tika-vin07t:276_5": "vuttaṃ. Atimaññissatīti avamaññissati.",
  "tika-vin07t:277_0": "17. “Āyasmāti piyavacanameta”nti uccanīcajanasāmaññavasena vatvā puna uccajanāveṇikavaseneva",
  "tika-vin07t:277_1": "dassento “garugāravasappatissādhivacana”nti āha. Tattha saha patissayena nissayenāti",
  "tika-vin07t:277_2": "sappatisso, sanissayo, tassa garuguṇayuttesu gāravavacananti attho. Idha pana vacanameva",
  "tika-vin07t:277_3": "adhivacanaṃ. Pappaṭakojanti ādikappe udakūpari paṭhamaṃ pathavībhāvena sañjātaṃ navanītapiṇḍasadisaṃ",
  "tika-vin07t:277_4": "udakepi uppilanasabhāvaṃ avilīyanakaṃ atisiniddhamadhuraṃ anekayojanasahassabahalaṃ",
  "tika-vin07t:277_5": "rasātalasaṅkhātaṃ pathavojaṃ. Yaṃ ādikappikehi manussehi rasataṇhāya gahetvā bhuñjamānaṃ",
  "tika-vin07t:277_6": "tesaṃ kammabalena uparibhāge kakkhaḷabhāvaṃ āpajjitvā heṭṭhā purimākāreneva ṭhitaṃ,",
  "tika-vin07t:277_7": "yassa ca balena ayaṃ mahāpathavī sapabbatasamuddakānanā heṭṭhāudake animujjamānā",
  "tika-vin07t:277_8": "avikiriyamānā kullupari viya niccalā tiṭṭhati, taṃ pathavīsāramaṇḍanti attho, tenāha",
  "tika-vin07t:277_9": "pathavīmaṇḍotiādi. Sampannanti madhurarasena upetaṃ, tenāha “sādurasa”nti. Upapannaphaloti",
  "tika-vin07t:277_10": "bahuphalo. “Nimmakkhika”nti vatvā puna “nimmakkhikaṇḍa”nti makkhikaṇḍānampi abhāvaṃ",
  "tika-vin07t:277_11": "dasseti. Ye pathavīnissitā pāṇā, te tattha saṅkāmessāmīti ettha manussāmanussatiracchānagatitthīnampi",
  "tika-vin07t:277_12": "hatthasaṅkāmane kiṃ anāmāsadoso na hotīti? Na hoti, kasmā? “Anāpatti, bhikkhave,",
  "tika-vin07t:277_13": "iddhimassa iddhivisaye”ti vacanato, teneva bhagavāpi anāmāsadosaṃ adassetvā “vipallāsampi",
  "tika-vin07t:277_14": "sattā paṭilabheyyu”nti āha, khuddako gāmo. Mahanto sāpaṇo nigamo. Padavītihārenāti padanikkhepena.",
  "tika-vin07t:278": "Vinayapaññattiyācanakathāvaṇṇanā",
  "tika-vin07t:279_0": "18. Vinayapaññattiyā mūlato pabhutīti pārājikādigarukānaṃ, tadaññesañca sikkhāpadānaṃ",
  "tika-vin07t:279_1": "pātimokkhuddesakkamena yebhuyyena apaññattataṃ sandhāya vuttaṃ, na sabbena sabbaṃ",
  "tika-vin07t:279_2": "apaññattatāya. Teneva thero bhagavantaṃ “sāvakānaṃ sikkhāpadaṃ paññapeyya uddiseyya",
  "tika-vin07t:279_3": "pātimokkha”nti pātimokkhuddesena saha sikkhāpadapaññattiṃ yāci. Khandhake hi ānandattherādīnaṃ",
  "tika-vin07t:279_4": "pabbajjato puretarameva rāhulabhaddassa pabbajjāya “na, bhikkhave, ananuññāto mātāpitūhi",
  "tika-vin07t:279_5": "putto pabbājetabbo, yo pabbājeyya āpatti dukkaṭassā”ti paññattasikkhāpadaṃ dissati.",
  "tika-vin07t:279_6": "Idheva aṭṭhakathāyampi “sāmampi pacanaṃ…pe… na vaṭṭatī”ti ca, “ratticchedo vassacchedo",
  "tika-vin07t:279_7": "vā na kato”ti ca vuttattā pubbeva sāmapākādipaṭikkhepo atthīti paññāyati. Evaṃ katipayasikkhāpadānaṃ",
  "tika-vin07t:279_8": "paññattisabbhāvepi apaññattapārājikādike sandhāya “na tāva, sāriputta, satthā sāvakānaṃ",
  "tika-vin07t:279_9": "sikkhāpadaṃ paññapetī”ti vuttanti gahetabbaṃ. Puthuttārammaṇato paṭinivattitvā sammadeva",
  "tika-vin07t:279_10": "ekārammaṇe cittena līno paṭisallīno nāmāti āha “ekībhāvaṃ gatassā”ti, cittavivekaṃ",
  "tika-vin07t:279_11": "gatassāti attho. Ciranti accantasaṃyoge upayogavacanaṃ.",
  "tika-vin07t:280_0": "Soḷasavidhāya paññāyāti majjhimanikāye anupadasuttantadesanāyaṃ “mahāpañño, bhikkhave,",
  "tika-vin07t:280_1": "sāriputto puthupañño hāsapañño javanapañño tikkhapañño nibbedhikapañño”ti āgatā cha",
  "tika-vin07t:280_2": "paññā ca navānupubbavihārasamāpattipaññā ca arahattamaggapaññā cāti evaṃ soḷasavidhena",
  "tika-vin07t:280_3": "āgatāya paññāya. Yesaṃ buddhānaṃ sāvakā suddhāvāsesu sandissanti, teyeva loke pākaṭāti",
  "tika-vin07t:280_4": "vipassīādayova idha uddhaṭā, na itare pubbabuddhā. Teneva āṭānāṭiyasutte devāpi attano",
  "tika-vin07t:280_5": "pākaṭānaṃ tesaññeva gahaṇaṃ akaṃsu, nāññesanti veditabbaṃ.",
  "tika-vin07t:281_0": "19. Kilāsunoti appossukkā payojanābhāvena nirussāhā ahesuṃ, na ālasiyena, tenāha",
  "tika-vin07t:281_1": "na ālasiyakilāsunotiādi. Niddosatāyāti kāyavacīvītikkamasamuṭṭhāpakadosābhāvā. Pāṇaṃ",
  "tika-vin07t:281_2": "na hane na cādinnamādiyetiādinā ovādasikkhāpadānaṃ vijjamānattā vuttaṃ sattāpattikkhandhavasenātiādi.",
  "tika-vin07t:281_3": "Channaṃ channaṃ vassānaṃ osānadivasaṃ apekkhitvā “sakiṃ saki”nti vuttattā tadapekkhamettha",
  "tika-vin07t:281_4": "sāmivacanaṃ. Sakalajambudīpe sabbopi bhikkhusaṅgho uposathaṃ akāsīti sambandho.",
  "tika-vin07t:282_0": "Khantī paramantiādīsu titikkhāsaṅkhātā khanti sattasaṅkhārehi nibbattāniṭṭhākhamanakilesatapanato",
  "tika-vin07t:282_1": "paramaṃ tapo nāma. Vānasaṅkhātāya taṇhāya nikkhantattā nibbānaṃ sabbadhammehi paramaṃ",
  "tika-vin07t:282_2": "uttamanti buddhā vadanti. Yathāvuttakhantiyā abhāvena pāṇavadhaṃ vā chedanatāḷanādiṃ",
  "tika-vin07t:282_3": "vā karonto parūpaghātī parassaharaṇaparadārātikkamanādīhi musāpesuññapharusādīhi",
  "tika-vin07t:282_4": "ca paraṃ viheṭhayanto ca bāhitapāpatāya abhāvena pabbajito vā samitapāpatāya abhāvena",
  "tika-vin07t:282_5": "samaṇo vā na hotīti attho. Sīlasaṃvarena sabbapāpassa anuppādanaṃ lokiyasamādhivipassanāhi",
  "tika-vin07t:282_6": "kusalassa upasampādanaṃ nipphādanaṃ sabbehi maggaphalehi attano cittassa parisodhanaṃ",
  "tika-vin07t:282_7": "pabhassarabhāvakaraṇaṃ yaṃ, tametaṃ buddhānaṃ sāsanaṃ anusiṭṭhi. Anupavādoti vācāya",
  "tika-vin07t:282_8": "kassaci anupavadanaṃ. Anupaghātoti kāyena kassaci upaghātākaraṇaṃ vuttāvasese ca",
  "tika-vin07t:282_9": "pātimokkhasaṅkhāte sīle attānaṃ saṃvaraṇaṃ. Bhattasmiṃ mattaññutāsaṅkhātaājīvapārisuddhipaccayasannissitasīlasamāyogo",
  "tika-vin07t:282_10": "tammukhena indriyasaṃvaro pantasenāsanasaṅkhātaṃ araññavāsaṃ tammukhena pakāsite",
  "tika-vin07t:282_11": "catupaccayasantosabhāvanārāmatāsaṅkhātamahāariyavaṃse patiṭṭhānañca adhicittasaṅkhāte",
  "tika-vin07t:282_12": "lokiyalokuttarasamādhimhi taduppādanavasena āyogo anuyogo ca yaṃ, tametaṃ buddhānaṃ anusiṭṭhīti yojanā.",
  "tika-vin07t:283_0": "“Yāva sāsanapariyantā”ti āṇāpātimokkhassa abhāvato vuttaṃ. Parinibbānato pana uddhaṃ",
  "tika-vin07t:283_1": "ovādapātimokkhuddesopi nattheva, buddhā eva hi taṃ uddisanti, na sāvakā. Paṭhamabodhiyanti",
  "tika-vin07t:283_2": "bodhito vīsativassaparicchinne kāle, ācariyadhammapālattherena pana “pañcacattālīsāya",
  "tika-vin07t:283_3": "vassesu ādito pannarasa vassāni paṭhamabodhī”ti vuttaṃ, sikkhāpadapaññattikaālato",
  "tika-vin07t:283_4": "pana pabhuti āṇāpātimokkhameva uddisantīti idaṃ pātimokkhuddesakkameneva paripuṇṇaṃ",
  "tika-vin07t:283_5": "katvā sikkhāpadapaññattikālaṃ sandhāya vuttaṃ. Aṭṭhānaṃ anavakāsoti yathākkamaṃ hetupaccayapaṭikkhepavasena",
  "tika-vin07t:283_6": "kāraṇapaṭikkhepo. Yanti yena kāraṇena. Aparisuddhāya parisāyāti alajjīpuggalehi vomissatāya",
  "tika-vin07t:283_7": "asuddhāya parisāya, na kevalaṃ buddhānaññeva aparisuddhāya parisāya pātimokkhuddeso",
  "tika-vin07t:283_8": "ayutto, atha kho sāvakānampi. Codanāsāraṇādivasena pana sodhetvā saṃvāsakaraṇaṃ sāvakānaññeva",
  "tika-vin07t:283_9": "bhāro, buddhā pana sikkhāpadāni paññapetvā uposathādikaraṇavidhānaṃ sikkhāpetvā vissajjenti,",
  "tika-vin07t:283_10": "codanāsāraṇādīni na karonti, teneva bhagavā asuddhāya parisāya pātimokkhaṃ anuddisitvā",
  "tika-vin07t:283_11": "sakalarattiṃ tuṇhībhūto nisīdi. Bhikkhū ca bhagavato adhippāyaṃ ñatvā asuddhapuggalaṃ",
  "tika-vin07t:283_12": "bahi nīhariṃsu. Tasmā sāvakānampi asuddhāya parisāya ñatvā uposathādisaṅghakammakaraṇaṃ",
  "tika-vin07t:283_13": "brahmacariyantarāyakaraṇaṃ vinā na vaṭṭatīti veditabbaṃ.",
  "tika-vin07t:284_0": "Sammukhasāvakānanti buddhānaṃ sammukhe dharamānakāle pabbajitānaṃ sabbantimānaṃ sāvakānaṃ.",
  "tika-vin07t:284_1": "Uḷārātisayajotanatthaṃ “uḷāruḷārabhogādikulavasena vā”ti puna uḷārasaddaggahaṇaṃ",
  "tika-vin07t:284_2": "kataṃ. Ādi-saddena uḷāramajjhattaanuḷārādīnaṃ gahaṇaṃ veditabbaṃ. Te pacchimā sāvakā",
  "tika-vin07t:284_3": "antaradhāpesunti sambandho.",
  "tika-vin07t:285_0": "Apaññattepi sikkhāpade yadi sāvakā samānajātiādikā siyuṃ, attano kulānugataganthaṃ",
  "tika-vin07t:285_1": "viya bhagavato vacanaṃ na nāseyyuṃ. Yasmā pana sikkhāpadañca na paññattaṃ, ime ca",
  "tika-vin07t:285_2": "bhikkhū na samānajātiādikā, tasmā vināsesunti imamatthaṃ dassetuṃ yasmā ekanāmā…pe…",
  "tika-vin07t:285_3": "tasmā aññamaññaṃ viheṭhentātiādi vuttaṃ. Ciraṭṭhitikavāre pana sāvakānaṃ nānājaccādibhāve",
  "tika-vin07t:285_4": "samānepi sikkhāpadapaññattiyā paripuṇṇatāya sāsanassa cirappavatti veditabbā. Yadi",
  "tika-vin07t:285_5": "evaṃ kasmā sabbepi buddhā sikkhāpadāni na paññapentīti? Yasmā ca sāsanassa cirappavattiyā",
  "tika-vin07t:285_6": "na kevalaṃ sikkhāpadapaññattiyeva hetu, atha kho āyatiṃ dhammavinayaṃ gahetvā sāvakehi",
  "tika-vin07t:285_7": "vinetabbapuggalānaṃ sambhavopi, tasmā tesaṃ sambhave sati buddhā sikkhāpadaṃ paññapenti,",
  "tika-vin07t:285_8": "nāsatīti paripuṇṇāpaññattiyeva veneyyasambhavassāpi sūcanato sāsanassa cirappavattiyā",
  "tika-vin07t:285_9": "hetu vuttāti veditabbā. Pāḷiyaṃ sahassaṃ bhikkhusaṅghaṃ…pe… ovadatīti ettha sahassasaṅkhyāparicchinno",
  "tika-vin07t:285_10": "saṅgho sahasso sahassilokadhātūtiādīsu viya. Taṃ sahassaṃ bhikkhusaṅghanti yojanā.",
  "tika-vin07t:285_11": "Sahassasaddassa ekavacanantatāya “bhikkhusahassassā”ti vatvā avayavāpekkhāya “ovadiyamānāna”nti",
  "tika-vin07t:285_12": "bahuvacananiddeso katoti daṭṭhabbo.",
  "tika-vin07t:286_0": "Anupādāya āsavehi cittāni vimucciṃsūti ettha āsavehīti kattuatthe karaṇavacanaṃ.",
  "tika-vin07t:286_1": "Cittānīti paccattabahuvacanaṃ. Vimucciṃsūti kammasādhanaṃ. Tasmā āsavehi kattubhūtehi",
  "tika-vin07t:286_2": "anupādāya ārammaṇakaraṇavasena aggahetvā cittāni vimocitānīti evamettha attho gahetabboti",
  "tika-vin07t:286_3": "āha tesañhi cittānītiādi. Yehi āsavehīti etthāpi kattuatthe eva karaṇavacanaṃ. Vimucciṃsūti",
  "tika-vin07t:286_4": "kammasādhanaṃ. Teti āsavā. Tānīti cittāni, upayogabahuvacanañcetaṃ. Vimucciṃsūti",
  "tika-vin07t:286_5": "kattusādhanaṃ, vimocesunti attho. Aggahetvā vimucciṃsūti ārammaṇavasena tāni cittāni",
  "tika-vin07t:286_6": "aggahetvā āsavā tehi cittehi muttavanto ahesunti attho. Atha vā āsavehīti nissakkavacanaṃ,",
  "tika-vin07t:286_7": "vimucciṃsūti kattusādhanaṃ. Tasmā kañci saṅkhatadhammaṃ taṇhādivasena anupādiyitvā",
  "tika-vin07t:286_8": "cittāni vimuttavantāni ahesunti attho gahetabbo. Purimavacanāpekkhanti aññatarasmiṃ",
  "tika-vin07t:286_9": "bhiṃsanake vanasaṇḍeti vuttavacanassa apekkhanaṃ tasmiṃ purimavacaneti evaṃ apekkhananti",
  "tika-vin07t:286_10": "attho, tenāha yaṃ vuttantiādi. Bhiṃsanassa bhayassa kataṃ karaṇaṃ kiriyā bhiṃsanakataṃ,",
  "tika-vin07t:286_11": "tasmiṃ bhiṃsanakiriyāyāti atthaṃ dassento āha “bhiṃsanakiriyāyā”ti. Bhiṃsayatīti",
  "tika-vin07t:286_12": "bhiṃsano, sova bhiṃsanako, tassa bhāvo “bhiṃsanakatta”nti vattabbe ta-kārassa lopaṃ",
  "tika-vin07t:286_13": "katvā vuttanti pakārantarena atthaṃ dassento āha “atha vā”tiādi. Bahutarānaṃ sattānaṃ",
  "tika-vin07t:286_14": "vāti yebhuyyenāti padassa atthadassanaṃ. Tena ca yo kocīti padassāpi yo yo pavisatīti",
  "tika-vin07t:286_15": "vicchāvasena nānatthena attho gahetabboti dasseti, yo yo pavisati, tesu bahutarānanti atthasambhavato.",
  "tika-vin07t:287_0": "Nigamananti pakate atthe yathāvuttassa atthassa upasaṃhāro. Ayañhettha nigamanakkamo",
  "tika-vin07t:287_1": "– yā hi, sāriputta, vipassīādīnaṃ tiṇṇaṃ buddhānaṃ attano parinibbānato upari pariyattivasena",
  "tika-vin07t:287_2": "vinetabbānaṃ puggalānaṃ abhāvena tesaṃ atthāya vitthārato sikkhāpadapaññattiyaṃ kilāsutā",
  "tika-vin07t:287_3": "appossukkatā, yā ca upanissayasampannānaṃ veneyyānaṃ cetasā ceto paricca bhiṃsanakavanasaṇḍepi",
  "tika-vin07t:287_4": "gantvā ovadantānaṃ tesaṃ maggaphaluppādanatthāya dhammadesanāya eva akilāsutā saussāhatā,",
  "tika-vin07t:287_5": "na vitthārato dhammavinayadesanāya, ayaṃ kho, sāriputta, hetu, ayaṃ paccayo, yena",
  "tika-vin07t:287_6": "vipassīādīnaṃ tiṇṇaṃ buddhānaṃ brahmacariyaṃ na ciraṭṭhitikaṃ ahosīti. Purisayugavasenāti",
  "tika-vin07t:287_7": "purisānaṃ yugaṃ pavattikālo, tassa vasena, purisavasenāti attho. Sabbapacchimakoti",
  "tika-vin07t:287_8": "parinibbānadivase pabbajito subhaddasadiso. Satasahassaṃ saṭṭhimattāni ca vassasahassānīti",
  "tika-vin07t:287_9": "idaṃ bhagavato jātito paṭṭhāya vuttaṃ, bodhito paṭṭhāya pana gaṇiyamānaṃ ūnaṃ hotīti",
  "tika-vin07t:287_10": "daṭṭhabbaṃ. Dveyevāti dharamāne bhagavati ekaṃ, parinibbute ekanti dve eva purisayugāni.",
  "tika-vin07t:288_0": "20-1. Asambhuṇantenāti apāpuṇantena. Ko anusandhīti purimakathāya imassa ko sambandhoti",
  "tika-vin07t:288_1": "attho. Yaṃ vuttanti yaṃ yācitanti attho. Yesūti vītikkamadhammesu. Nesanti diṭṭhadhammikādiāsavānaṃ.",
  "tika-vin07t:288_2": "Teti vītikkamadhammā. Ñātiyeva pitāmahapituputtādivasena parivaṭṭanato parivaṭṭoti",
  "tika-vin07t:288_3": "ñātiparivaṭṭo. Lokāmisabhūtanti lokapariyāpannaṃ hutvā kilesehi āmasitabbato lokāmisabhūtaṃ.",
  "tika-vin07t:288_4": "Pabbajjāsaṅkhepenevāti dasasikkhāpadadānādipabbajjāmukhena. Etanti methunādīnaṃ akaraṇaṃ.",
  "tika-vin07t:288_5": "Thāmanti sikkhāpadapaññāpanasāmatthiyaṃ. Sañchavinti sukkacchaviṃ pakaticchaviṃ,",
  "tika-vin07t:288_6": "sundaracchaviṃ vā. Sesanti sesapadayojanadassanaṃ. Idāni atthayojanaṃ dassento āha",
  "tika-vin07t:288_7": "ayaṃ vā hetthātiādi. Tattha vā-saddo avadhāraṇe. Hi-saddo pasiddhiyaṃ, ayameva hetthāti",
  "tika-vin07t:288_8": "attho. Atha satthāti padassa atthaṃ dasseti “tadā satthā”ti. Ropetvāti phālitaṭṭhāne",
  "tika-vin07t:288_9": "ninnaṃ maṃsaṃ samaṃ vaḍḍhetvā. Sake ācariyaketi attano ācariyabhāve, ācariyakamme vā.",
  "tika-vin07t:289_0": "Vipulabhāvenāti bahubhāvena. Ayoniso ummujjamānāti anupāyena abhinivisamānā, viparītato",
  "tika-vin07t:289_1": "jānamānāti attho. Rasena rasaṃ saṃsanditvāti anavajjasabhāvena sāvajjasabhāvaṃ sammissetvā.",
  "tika-vin07t:289_2": "Uddhammaṃ ubbinayanti uggatadhammaṃ uggatavinayañca, yathā dhammo ca vinayo ca vinassissati,",
  "tika-vin07t:289_3": "evaṃ katvāti attho. Imasmiṃ attheti imasmiṃ saṅghādhikāre. Pabhassaroti pabhāsanasīlo.",
  "tika-vin07t:289_4": "Evaṃnāmo evaṃgottoti soyamāyasmā sotāpannotināmagottena samannāgato, ayaṃ vuccati",
  "tika-vin07t:289_5": "sotāpannoti pakatena sambandho. Avinipātadhammoti ettha dhamma-saddo sabhāvavācī,",
  "tika-vin07t:289_6": "so ca atthato apāyesu khipanako diṭṭhiādiakusaladhammo evāti āha “ye dhammā”tiādi.",
  "tika-vin07t:289_7": "Idāni sabhāvavaseneva atthaṃ dassetuṃ vinipatanaṃ vātiādi vuttaṃ. Niyatoti sattabhavabbhantare",
  "tika-vin07t:289_8": "niyatakkhandhaparinibbāno. Tassa kāraṇamāha “sambodhiparāyaṇo”ti.",
  "tika-vin07t:290_0": "22. Anudhammatāti lokuttaradhammānugato sabhāvo. Pavāraṇāsaṅgahaṃ datvāti “āgāminiyā",
  "tika-vin07t:290_1": "puṇṇamiyā pavāressāmā”ti anumatidānavasena datvā, pavāraṇaṃ ukkaḍḍhitvāti attho,",
  "tika-vin07t:290_2": "etena nayena kenaci paccayena pavāraṇukkaḍḍhanaṃ kātuṃ vaṭṭatīti dīpitaṃ hoti. Māgasirassa",
  "tika-vin07t:290_3": "paṭhamadivaseti candamāsavasena vuttaṃ, aparakattikapuṇṇamāya anantare pāṭipadadivaseti",
  "tika-vin07t:290_4": "attho. Phussamāsassa paṭhamadivaseti etthāpi eseva nayo. Idañca nidassanamattaṃ veneyyānaṃ",
  "tika-vin07t:290_5": "aparipākaṃ paṭicca phussamāsato parañca ekadviticatumāsampi tattheva vasitvā sesamāsehi",
  "tika-vin07t:290_6": "cārikāya pariyosāpanato. Dasasahassacakkavāḷeti idaṃ devabrahmānaṃ vasena vuttaṃ.",
  "tika-vin07t:290_7": "Manussā pana imasmiṃyeva cakkavāḷe bodhaneyyā honti. Itaracakkavāḷesu pana manussānaṃ",
  "tika-vin07t:290_8": "imasmiṃ cakkavāḷe uppattiyā chanduppādanatthaṃ anantampi cakkavāḷaṃ oloketvā tadanuguṇānusāsanī",
  "tika-vin07t:290_9": "pāṭihāriyaṃ karontiyeva.",
  "tika-vin07t:291_0": "Āyāmāti ettha ā-saddo āgacchāti iminā samānatthoti āha “āgaccha yāmā”ti, ehi gacchāmāti",
  "tika-vin07t:291_1": "attho. Suvaṇṇarasapiñjarāhīti vilīnasuvaṇṇajalaṃ viya piñjarāhi suvaṇṇavaṇṇāhīti",
  "tika-vin07t:291_2": "attho. Pāḷiyaṃ nimantitamhātiādīsu “nimantitā vassaṃvutthā amhā”ti ca, “nimantitā",
  "tika-vin07t:291_3": "vassaṃvutthā atthā”ti ca sambandho.",
  "tika-vin07t:292_0": "Yanti deyyadhammajātaṃ, yaṃ kiñcīti attho. No natthīti amhākaṃ natthi, noti vā etassa",
  "tika-vin07t:292_1": "vivaraṇaṃ natthīti. Etthāti gharāvāse. Tanti taṃ kāraṇaṃ, kiccaṃ vā. Kutoti katarahetuto.",
  "tika-vin07t:292_2": "Yanti yena kāraṇena, kiccena vā. Dutiye atthavikappe etthāti imassa vivaraṇaṃ imasmiṃ",
  "tika-vin07t:292_3": "temāsabbhantareti. Tanti taṃ deyyadhammaṃ.",
  "tika-vin07t:293": "Tattha cāti kusale. Tikkhavisadabhāvāpādanena samuttejetvā. Vassetvāti āyatiṃ vāsanābhāgiyaṃ dhammaratanavassaṃ otāretvā. Yaṃ divasanti yasmiṃ divase.",
  "tika-vin07t:294_0": "23. Pattuṇṇapattapaṭe cāti pattuṇṇapaṭe cīnapaṭe ca. Tumbānīti cammamayatelabhājanāni.",
  "tika-vin07t:294_1": "Anubandhitvāti anupagamanaṃ katvā. Abhiranta-saddo idha abhirucipariyāyoti āha “yathājjhāsaya”ntiādi.",
  "tika-vin07t:294_2": "Soreyyādīni mahāmaṇḍalacārikāya maggabhūtāni soreyyanagarādīni. Payāgapatiṭṭhānanti",
  "tika-vin07t:294_3": "gaṅgāya ekassa titthavisesassāpi, taṃsamīpe gāmassāpi nāmaṃ. Samantapāsādikāyāti",
  "tika-vin07t:294_4": "samantato sabbaso pasādaṃ janetīti samantapāsādikā, tassā.",
  "tika-vin07t:295_0": "Ye pana pakāre sandhāya “samantato”ti vuccati, te pakāre vitthāretvā dassetuṃ tatridantiādi",
  "tika-vin07t:295_1": "vuttaṃ. Tattha “samantapāsādikā”ti yā saṃvaṇṇanā vuttā, tatra tassaṃ samantapāsādikāyaṃ",
  "tika-vin07t:295_2": "samantapasādikabhāve idaṃ vakkhamānagāthāvacanaṃ hotīti yojanā. Bāhiranidānaabbhantaranidānasikkhāpadanidānānaṃ",
  "tika-vin07t:295_3": "vasena nidānappabhedadīpanaṃ veditabbaṃ. “Theravādappakāsanaṃ vatthuppabhedadīpana”ntipi",
  "tika-vin07t:295_4": "vadanti. “Sikkhāpadānaṃ paccuppannavatthuppabhedadīpana”ntipi vattuṃ vaṭṭati. Sikkhāpadanidānanti",
  "tika-vin07t:295_5": "pana vesālīādi sikkhāpadapaññattiyā kāraṇabhūtadesaviseso veditabbo. Etthāti samantapāsādikāya.",
  "tika-vin07t:295_6": "Sampassataṃ viññūnanti sambandho, tasmā ayaṃ samantapāsādikātveva pavattāti yojetabbā.",
  "tika-vin07t:296": "Iti samantapāsādikāya vinayaṭṭhakathāya vimativinodaniyaṃ",
  "tika-vin07t:297": "Verañjakaṇḍavaṇṇanānayo niṭṭhito.",
  "tika-vin07t:298": "1. Pārājikakaṇḍo",
  "tika-vin07t:299": "1. Paṭhamapārājikaṃ",
  "tika-vin07t:300": "Sudinnabhāṇavāravaṇṇanā",
  "tika-vin07t:301_0": "24. Vikkāyikabhaṇḍassa vikkiṇanaṃ iṇadānañca bhaṇḍappayojanaṃ nāma. Evaṃ payojitassa",
  "tika-vin07t:301_1": "mūlassa saha vaḍḍhiyā gahaṇavāyāmo uddhāro nāma. Asukadivase dinnantiādinā pamuṭṭhassa",
  "tika-vin07t:301_2": "satuppādanādi sāraṇaṃ nāma. Catubbidhāyāti khattiyabrāhmaṇagahapatisamaṇānaṃ vasena,",
  "tika-vin07t:301_3": "bhikkhuādīnaṃ vā vasena catubbidhāya. Disvānassa etadahosīti hetuatthe ayaṃ disvāna-saddo",
  "tika-vin07t:301_4": "asamānakattukattā, yathā ghataṃ pivitvā balaṃ hotīti, evamaññatthāpi evarūpesu. Bhabbakulaputtoti",
  "tika-vin07t:301_5": "upanissayamattasabhāvena vuttaṃ, na pacchimabhavikatāya. Tenevassa mātādiakalyāṇamittasamāyogena",
  "tika-vin07t:301_6": "katavītikkamanaṃ nissāya uppannavippaṭisārena adhigamantarāyo jāto. Pacchimabhavikānaṃ",
  "tika-vin07t:301_7": "pubbabuddhuppādesu laddhabyākaraṇānaṃ na sakkā kenaci antarāyaṃ kātuṃ. Teneva aṅgulimālattherādayo",
  "tika-vin07t:301_8": "akusalaṃ katvāpi adhigamasampannā eva ahesunti. Carimakacittanti cuticittaṃ. Saṅkhaṃ",
  "tika-vin07t:301_9": "viya likhitaṃ ghaṃsitvā dhovitaṃ saṅkhalikhitanti āha dhotaiccādi. Ajjhāvasatāti",
  "tika-vin07t:301_10": "adhi-saddayogena agāranti bhummatthe upayogavacananti āha “agāramajjhe”ti. Kasāyarasarattāni",
  "tika-vin07t:301_11": "kāsāyānīti āha “kasāyarasapītatāyā”ti. Kasāyato nibbattatāya ca hi rasopi “kasāyaraso”ti vuccati.",
  "tika-vin07t:302_0": "26. Yadā jānāti-saddo bodhanattho na hoti, tadā tassa payoge sappino jānāti madhuno",
  "tika-vin07t:302_1": "jānātītiādīsu viya karaṇatthe sāmivacanaṃ saddasatthavidū icchantīti āha “kiñci dukkhena",
  "tika-vin07t:302_2": "nānubhosī”ti. Kenaci dukkhena nānubhosīti attho, kiñcīti etthāpi hi karaṇatthe sāmivacanassa",
  "tika-vin07t:302_3": "lopo kato, teneva vakkhati “vikappadvayepi purimapadassa uttarapadena samānavibhattilopo",
  "tika-vin07t:302_4": "daṭṭhabbo”ti. Yadā pana jānāti-saddo saraṇattho hoti, tadā mātu saratītiādīsu viya",
  "tika-vin07t:302_5": "upayogatthe sāmivacanaṃ saddasatthavidū vadantīti āha “atha vā kiñci dukkhaṃ nassaratīti",
  "tika-vin07t:302_6": "attho”ti, kassaci dukkhassa ananubhūtatāya nassaratīti attho. Vikappadvayepīti anubhavanasaraṇatthavasena",
  "tika-vin07t:302_7": "vutte dutiyatatiyavikappadvaye. Purimapadassāti kiñcīti padassa. Uttarapadenāti dukkhassātipadena.",
  "tika-vin07t:302_8": "Samānāya sāmivacanabhūtāya vibhattiyā “kassaci dukkhassā”ti vattabbe “kiñci dukkhassā”ti",
  "tika-vin07t:302_9": "lopoti daṭṭhabbo. Maraṇenapi mayaṃ teti ettha teti padassa sahatthe karaṇavasenapi",
  "tika-vin07t:302_10": "atthaṃ dassetuṃ tayā viyogaṃ vā pāpuṇissāmāti atthantaraṃ vuttaṃ.",
  "tika-vin07t:303_0": "28. Gandhabbā nāma gāyanakā. Naṭā nāma raṅganaṭā. Nāṭakā laṅghanakādayo. Sukhūpakaraṇehi",
  "tika-vin07t:303_1": "attano paricaraṇaṃ karonto yasmā laḷanto kīḷanto nāma hoti, tasmā dutiye atthavikappe",
  "tika-vin07t:303_2": "laḷātiādi vuttaṃ. Dānappadānādīnīti ettha niccadānaṃ dānaṃ nāma, visesadānaṃ padānaṃ",
  "tika-vin07t:303_3": "nāma, ādi-saddena sīlādīni saṅgaṇhāti.",
  "tika-vin07t:304_0": "30. Cuddasa bhattānīti saṅghabhattaṃ uddesabhattaṃ nimantanaṃ salākaṃ pakkhikaṃ uposathikaṃ",
  "tika-vin07t:304_1": "pāṭipadikaṃ āgantukaṃ gamikaṃ gilānaṃ gilānupaṭṭhākaṃ vihāra-dhura-vārabhattanti",
  "tika-vin07t:304_2": "imāni cuddasa bhattāni. Ettha ca senāsanādipaccayattayanissitesu āraññakaṅgādipadhānaṅgānaṃ",
  "tika-vin07t:304_3": "gahaṇavasena sesadhutaṅgānipi gahitāneva hontīti veditabbaṃ. Vajjīnanti vajjīrājūnaṃ.",
  "tika-vin07t:304_4": "Vajjīsūti janapadāpekkhaṃ bahuvacanaṃ, vajjīnāmake janapadeti attho. Pañcakāmaguṇāyeva",
  "tika-vin07t:304_5": "upabhuñjitabbato paribhuñjitabbato ca upabhogaparibhogā, itthivatthādīni ca tadupakaraṇānīti",
  "tika-vin07t:304_6": "āha “yehi tesa”ntiādi. Ukkaṭṭhapiṇḍapātikattāti sesadhutaṅgaparivāritena ukkaṭṭhapiṇḍapātikadhutaṅgena",
  "tika-vin07t:304_7": "samannāgatattā, tenāha “sapadānacāraṃ caritukāmo”ti.",
  "tika-vin07t:305": "31. Dosāti ratti. Tattha abhivutthaṃ parivusitaṃ ābhidosikaṃ, abhidosaṃ vā paccūsakālaṃ gato patto atikkanto ābhidosiko, tenāha ekarattātikkantassa vātiādi.",
  "tika-vin07t:306": "32. Udakakañjiyanti pānīyaparibhojanīyaudakañca yāgu ca. Tathāti samuccayatthe.Anokappanaṃ asaddahanaṃ, amarisanaṃ asahanaṃ.",
  "tika-vin07t:307_0": "34. Taddhitalopanti pitāmahato āgataṃ “petāmaha”nti vattabbe taddhitapaccayanimittassa",
  "tika-vin07t:307_1": "e-kārassa lopaṃ katvāti attho. Yesaṃ santakaṃ dhanaṃ gahitaṃ, te iṇāyikā. Palibuddhoti",
  "tika-vin07t:307_2": "‘mā gaccha mā bhuñjā’tiādinā katāvaraṇo, pīḷitoti attho.",
  "tika-vin07t:308": "35. Attanāti sayaṃ. Sapatino dhanasāmino idaṃ sāpateyyaṃ, dhanaṃ. Tadeva vibhavo.",
  "tika-vin07t:309_0": "36. Bhijjantīti agahitapubbā eva bhijjanti. Dinnāpi paṭisandhīti pitarā dinnaṃ sukkaṃ",
  "tika-vin07t:309_1": "nissāya uppannassa sattassa paṭisandhipi tena dinnā nāma hotīti vuttaṃ. Sukkameva",
  "tika-vin07t:309_2": "vā idha paṭisandhinissayattā “paṭisandhī”ti vuttaṃ, tenāha “khippaṃ patiṭṭhātī”ti.",
  "tika-vin07t:309_3": "Na hi pitu saṃyogakkhaṇeyeva sattassa uppattiniyamo atthi sukkameva tathā patiṭṭhānaniyamato.",
  "tika-vin07t:309_4": "Sukke pana patiṭṭhite yāva satta divasāni, aḍḍhamāsamattaṃ vā, taṃ gabbhasaṇṭhānassa",
  "tika-vin07t:309_5": "khettameva hoti mātu maṃsassa lohitalesassa sabbadāpi vijjamānattā. Pubbepi paññattasikkhāpadānaṃ",
  "tika-vin07t:309_6": "sabbhāvato apaññatte sikkhāpadeti imassa paṭhamapārājikasikkhāpade aṭṭhapiteti attho",
  "tika-vin07t:309_7": "vutto. Evarūpanti evaṃ garukasabhāvaṃ, pārājikasaṅghādisesavatthubhūtanti attho,",
  "tika-vin07t:309_8": "tenāha “avasese pañcakhuddakāpattikkhandhe eva paññapesī”ti. Yaṃ ādīnavanti sambandho.",
  "tika-vin07t:309_9": "Kāyaviññatticopanatoti kāyaviññattiyā nibbattacalanato.",
  "tika-vin07t:310_0": "Tenevāti avadhāraṇena yāni gabbhaggahaṇakāraṇāni nivattitāni, tānipi dassetuṃ kiṃ",
  "tika-vin07t:310_1": "panātiādi vuttaṃ. Tattha ubhayesaṃ chandarāgavasena kāyasaṃsaggo vutto. Itthiyā eva",
  "tika-vin07t:310_2": "chandarāgavasena nābhiparāmasanaṃ visuṃ vuttaṃ. Sāmapaṇḍitassa hi mātā puttuppattiyā",
  "tika-vin07t:310_3": "sañjātādarā nābhiparāmasanakāle kāmarāgasamākulacittā ahosi, itarathā puttuppattiyā",
  "tika-vin07t:310_4": "eva asambhavato. “Sakko cassā kāmarāgasamuppattinimittāni akāsī”tipi vadanti, vatthuvasena",
  "tika-vin07t:310_5": "vā etaṃ nābhiparāmasanaṃ kāyasaṃsaggato visuṃ vuttanti daṭṭhabbaṃ. Mātaṅgapaṇḍitassa",
  "tika-vin07t:310_6": "diṭṭhamaṅgalikāya nābhiparāmasanena maṇḍabyassa nibbatti ahosi. Caṇḍapajjotamātu",
  "tika-vin07t:310_7": "nābhiyaṃ vicchikā pharitvā gatā, tena caṇḍapajjotassa nibbatti ahosīti āha eteneva nayenātiādi.",
  "tika-vin07t:311_0": "Ayanti sudinnassa purāṇadutiyikā. Yaṃ sandhāyāti yaṃ ajjhācāraṃ sandhāya. Mātāpitaro",
  "tika-vin07t:311_1": "ca sannipatitā hontīti iminā sukkassa sambhavaṃ dīpeti, mātā ca utunī hotīti iminā",
  "tika-vin07t:311_2": "soṇitassa. Gandhabboti tatrupago satto adhippeto, gantabboti vuttaṃ hoti, ta-kārassa",
  "tika-vin07t:311_3": "cettha dha-kāro kato. Atha vā gandhabbā nāma raṅganaṭā, te viya tatra tatra bhavesu",
  "tika-vin07t:311_4": "nānāvesaggahaṇato ayampi “gandhabbo”ti vutto, so mātāpitūnaṃ sannipātakkhaṇato pacchāpi",
  "tika-vin07t:311_5": "sattāhabbhantare tatra upapanno “paccupaṭṭhito”ti vutto. Gabbhassāti kalalarūpasahitassa",
  "tika-vin07t:311_6": "paṭisandhiviññāṇassa. Tañhi idha “gabbho”ti adhippetaṃ sā tena gabbhaṃ gaṇhītiādīsu",
  "tika-vin07t:311_7": "viya. Assa taṃ ajjhācāranti sambandho. Pāḷiyaṃ nirabbudo vata bho bhikkhusaṅgho nirādīnavoti",
  "tika-vin07t:311_8": "imassa anantaraṃ tasmiṃ bhikkhusaṅgheti ajjhāharitvā sudinnena…pe… ādīnavo uppāditoti",
  "tika-vin07t:311_9": "yojanā veditabbā. Itihāti nipātasamudāyassa evanti idaṃ atthabhavanaṃ. Muhuttenāti",
  "tika-vin07t:311_10": "idaṃ khaṇenāti padassa vevacanaṃ. Yāva brahmalokā abbhuggatopi devānaṃ tāvamahanto",
  "tika-vin07t:311_11": "saddo tesaṃ rūpaṃ viya manussānaṃ gocaro na hoti. Tasmā pacchā sudinnena vutte eva",
  "tika-vin07t:311_12": "jāniṃsūti daṭṭhabbaṃ.",
  "tika-vin07t:312_0": "37. Maggabrahmacariyanti maggapadaṭṭhānaṃ sikkhattayameva upacārato vuttaṃ tasseva",
  "tika-vin07t:312_1": "yāvajīvaṃ caritabbattā. Avipphārikoti uddesādīsu abyāvaṭo. Vahacchinnoti chinnapādo,",
  "tika-vin07t:312_2": "chinnakhandho vā. Cintayīti iminā pajjhāyīti padassa kiriyāpadattaṃ dasseti. Tena",
  "tika-vin07t:312_3": "“kiso ahosi…pe… pajjhāyi cā”ti ca-kāraṃ ānetvā pāḷiyojanā kātabbā.",
  "tika-vin07t:313_0": "38. Gaṇe janasamāgame sannipātanaṃ gaṇasaṅgaṇikā, sāva papañcā, tena gaṇasaṅgaṇikāpapañcena.",
  "tika-vin07t:313_1": "Yassāti ye assa. Kathāphāsukāti vissāsikabhāvena phāsukakathā, sukhasambhāsāti attho.",
  "tika-vin07t:313_2": "Upādārūpaṃ bhūtarūpamukheneva mandanaṃ pīnanañca hotīti āha pasādaiccādi. Dānīti",
  "tika-vin07t:313_3": "nipāto idha pana-saddatthe vattati takkālavācino etarahi-padassa visuṃ vuccamānattāti",
  "tika-vin07t:313_4": "āha “so pana tva”nti. No-saddopi nu-saddo viya pucchanatthoti āha “kacci nu tva”nti.",
  "tika-vin07t:313_5": "Tamevāti gihibhāvapatthanālakkhaṇameva. Anabhiratimevāti eva-kārena nivattitāya pana",
  "tika-vin07t:313_6": "tadaññāya anabhiratiyā vijjamānattaṃ dassetuṃ adhikusalānantiādi vuttaṃ, samathavipassanā",
  "tika-vin07t:313_7": "adhikusalā nāma. Idaṃ panātiādi upari vattabbavisesadassanaṃ. Pariyāyavacanamattanti",
  "tika-vin07t:313_8": "saddatthakathanamattaṃ.",
  "tika-vin07t:314_0": "Tasminti dhamme, evaṃ virāgāya desite satīti attho. Nāmāti garahāyaṃ. Lokuttaranibbānanti",
  "tika-vin07t:314_1": "virāgāyātiādinā vuttakilesakkhayanibbānato viseseti. Jātiṃ nissāya uppajjanakamāno",
  "tika-vin07t:314_2": "eva madajananaṭṭhena madoti mānamado. “Ahaṃ puriso”ti pavatto māno purisamado. “Asaddhammasevanāsamatthataṃ",
  "tika-vin07t:314_3": "nissāya māno, rāgo eva vā purisamado”ti keci. Ādi-saddena balamadādiṃ saṅgaṇhāti.",
  "tika-vin07t:314_4": "Tebhūmakavaṭṭanti tīsu bhūmīsu kammakilesavipākā pavattanaṭṭhena vaṭṭaṃ. Virajjatīti",
  "tika-vin07t:314_5": "vigacchati. Yoniyoti aṇḍajādayo, tā pana yavanti tāhi sattā amissitāpi samānajātitāya",
  "tika-vin07t:314_6": "missitā hontīti “yoniyo”ti vuttā.",
  "tika-vin07t:315_0": "Ñātatīraṇapahānavasenāti ettha lakkhaṇādivasena sappaccayanāmarūpapariggaho ñātapariññā",
  "tika-vin07t:315_1": "nāma. Kalāpasammasanādivasena pavattā lokiyavipassanā tīraṇapariññā nāma. Ariyamaggo",
  "tika-vin07t:315_2": "pahānapariññā nāma. Idha pana ñātatīraṇakiccānampi asammohato maggakkhaṇe sijjhanato",
  "tika-vin07t:315_3": "ariyamaggameva sandhāya tividhāpi pariññā vuttā, teneva “lokuttaramaggova kathito”ti",
  "tika-vin07t:315_4": "vuttaṃ. Kāmesu pātabyatānanti vatthukāmesu pātabyatāsaṅkhātānaṃ subhādiākārānaṃ tadākāragāhikānaṃ",
  "tika-vin07t:315_5": "taṇhānanti attho. Visayamukhena hettha visayino gahitā. Tīsu ṭhānesūti “virāgāya",
  "tika-vin07t:315_6": "dhammo desito…pe… no saupādānāyā”ti evaṃ vuttesu.",
  "tika-vin07t:316_0": "39. Kalisāsanāropanatthāyāti dosāropanatthāya. Kalīti kodhassa nāmaṃ, tassa sāsanaṃ",
  "tika-vin07t:316_1": "kalisāsanaṃ, kodhavasena vuccamānā garahā. Ajjhācārova vītikkamo. Samaṇakaraṇānaṃ",
  "tika-vin07t:316_2": "dhammānanti samaṇabhāvakarānaṃ hirottappādidhammānaṃ. Pāḷiyaṃ kathaṃ-saddayogena",
  "tika-vin07t:316_3": "na sakkhissasīti anāgatavacanaṃ kataṃ, “nāma-saddayogenā”tipi vadanti. Ativiya dukkhavipākanti",
  "tika-vin07t:316_4": "gahaṭṭhānaṃ nātisāvajjampi kammaṃ pabbajitānaṃ bhagavato āṇāvītikkamato ceva samādinnasikkhattayavināsanato",
  "tika-vin07t:316_5": "ca mahāsāvajjaṃ hotīti vuttaṃ. Udake bhavaṃ odakaṃ, dhovanakiccanti āha udakakiccantiādi.",
  "tika-vin07t:316_6": "Samāpajjissasīti anāgatavacanaṃ nāma-saddayogena katanti āha “nāma-saddena yojetabba”nti.",
  "tika-vin07t:316_7": "Dubbharatādīnaṃ hetubhūto asaṃvaro idha dubbharatādi-saddena vutto kāraṇe kāriyopacārenāti",
  "tika-vin07t:316_8": "āha “dubbharatādīnaṃ vatthubhūtassa asaṃvarassā”ti. Attāti attabhāvo. Dubbharatanti",
  "tika-vin07t:316_9": "attanā upaṭṭhākehi ca dukkhena bharitabbataṃ. Sattehi kilesehi ca saṅgaṇanaṃ samodhānaṃ",
  "tika-vin07t:316_10": "saṅgaṇikāti āha gaṇasaṅgaṇikāyātiādi. Aṭṭhakusītavatthupāripūriyāti ettha kammaṃ",
  "tika-vin07t:316_11": "kātabbanti ekaṃ, tathā akāsinti, maggo gantabboti agamāsinti, nālatthaṃ bhojanassa",
  "tika-vin07t:316_12": "pāripūrinti, alatthanti, uppanno me ābādhoti, aciravuṭṭhito gelaññāti ekanti imāni",
  "tika-vin07t:316_13": "aṭṭha kusītavatthūni nāma. Ettha ca kosajjaṃ kusīta-saddena vuttaṃ. Vināpi hi bhāvajotanapaccayaṃ",
  "tika-vin07t:316_14": "bhāvattho viññāyati yathā paṭassa sukkanti. Sabbakilesāpacayabhūtāya vivaṭṭāyāti",
  "tika-vin07t:316_15": "rāgādisabbakilesānaṃ apacayahetubhūtāya nibbānāya, nibbānatthanti attho. Saṃvarappahānapaṭisaṃyuttanti",
  "tika-vin07t:316_16": "sīlasaṃvarādīhi pañcahi saṃvarehi ceva tadaṅgappahānādīhi pañcahi pahānehi ca upetaṃ.",
  "tika-vin07t:316_17": "Asuttanta vinibaddhanti tīsu piṭakesu pāḷisaṅkhātasuttantavasena aracitaṃ, saṅgītikārehi",
  "tika-vin07t:316_18": "ca anāropitaṃ, tenāha “pāḷivinimutta”nti. Tena ca aṭṭhakathāsu yathānurūpaṃ saṅgahitanti",
  "tika-vin07t:316_19": "dasseti. Evarūpā hi pakiṇṇakadesanā aṭṭhakathāya mūlaṃ. Okkantikadhammadesanā nāma",
  "tika-vin07t:316_20": "tasmiṃ tasmiṃ pasaṅge otāretvā otāretvā nānānayehi kathiyamānā dhammadesanā, tenāha",
  "tika-vin07t:316_21": "bhagavā kirātiādi. Paṭikkhipanādhippāyāti paññattampi sikkhāpadaṃ “kimetenā”ti maddanacittā.",
  "tika-vin07t:317_0": "Vuttatthavasenāti patiṭṭhāadhigamupāyavasena. Sikkhāpadavibhaṅge yā tasmiṃ samaye",
  "tika-vin07t:317_1": "kāmesumicchācārā ārati viratītiādinā niddiṭṭhaviratiyo ceva, yā tasmiṃ samaye cetanā",
  "tika-vin07t:317_2": "sañcetanātiādinā niddiṭṭhacetanā ca, kāmesumicchācārā viramantassa phasso…pe… avikkhepotiādinā",
  "tika-vin07t:317_3": "niddiṭṭhaphassādidhammā ca sikkhāpadanti dassetuṃ “ayañca attho sikkhāpadavibhaṅge",
  "tika-vin07t:317_4": "vuttanayeneva veditabbo”ti vuttaṃ. “Yo tattha nāmakāyo padakāyoti idaṃ mahāaṭṭhakathāyaṃ",
  "tika-vin07t:317_5": "vutta”nti vadanti. Nāmakāyoti nāmasamūho nāmapaññattiyeva, sesānipi tasseva vevacanāni.",
  "tika-vin07t:317_6": "Sikkhākoṭṭhāsoti viratiādayo vuttā tappakāsakañca vacanaṃ.",
  "tika-vin07t:318_0": "Atthavaseti hitavisese ānisaṃsavisese, te ca sikkhāpadapaññattiyā hetūti āha “kāraṇavase”ti.",
  "tika-vin07t:318_1": "Sukhavihārābhāve sahajīvanassa abhāvato sahajīvitāti sukhavihārova vutto. Dussīlapuggalāti",
  "tika-vin07t:318_2": "nissīlā dūsitasīlā ca. Pārājikasikkhāpadappasaṅge hi nissīlā adhippetā, sesasikkhāpadapasaṅge",
  "tika-vin07t:318_3": "tehi tehi vītikkamehi khaṇḍachiddādibhāvappattiyā dūsitasīlā adhippetā. Ubhayenapi",
  "tika-vin07t:318_4": "alajjinova idha “dussīlā”ti vuttāti veditabbā. Sabbasikkhāpadānampi dasa atthavase",
  "tika-vin07t:318_5": "paṭicceva paññattattā upari dussīlapuggale nissāyāti etthāpi eseva nayo, teneva “ye",
  "tika-vin07t:318_6": "maṅkutaṃ…pe… niggahessatī”ti sabbasikkhāpadasādhāraṇavasena attho vutto. Tattha maṅkutanti",
  "tika-vin07t:318_7": "nittejataṃ adhomukhataṃ. Dhammenātiādīsu dhammoti bhūtaṃ vatthu. Vinayoti codanā",
  "tika-vin07t:318_8": "ceva sāraṇā ca. Satthusāsananti ñattisampadā ceva anusāvanasampadā ca. Sandiṭṭhamānāti",
  "tika-vin07t:318_9": "saṃsayaṃ āpajjamānā. Ubbāḷhāti pīḷitā. Dussīlapuggale nissāya hi uposatho na tiṭṭhati,",
  "tika-vin07t:318_10": "pavāraṇā na tiṭṭhati, saṅghakammāni nappavattanti, sāmaggī na hotīti iminā alajjīhi",
  "tika-vin07t:318_11": "saddhiṃ uposathādisakalasaṅghakammaṃ kātuṃ na vaṭṭati dhammaparibhogattāti dasseti.",
  "tika-vin07t:318_12": "Uposathapavāraṇānaṃ niyatakālikatāya ca avassaṃ kattabbattā saṅghakammato visuṃ gahaṇaṃ",
  "tika-vin07t:318_13": "veditabbaṃ. Akitti garahā. Ayaso parivārahāni.",
  "tika-vin07t:319_0": "Cuddasa khandhakavattāni nāma vattakkhandhake vuttāni āgantukavattaṃ āvāsikagamikaanumodanabhattaggapiṇḍacārikaāraññakasenāsanajantāgharavaccakuṭiupajjhāyasaddhivihārikaācariyaantevāsikavattanti",
  "tika-vin07t:319_1": "imāni cuddasa vattāni, etāni ca sabbesaṃ bhikkhūnaṃ sabbadā ca yathārahaṃ caritabbāni.",
  "tika-vin07t:319_2": "Dve asīti mahāvattāni pana tajjanīyakammakatādikāleyeva caritabbāni, na sabbadā.",
  "tika-vin07t:319_3": "Tasmā visuṃ gaṇitāni. Tāni pana “pārivāsikānaṃ bhikkhūnaṃ vattaṃ paññapessāmī”ti",
  "tika-vin07t:319_4": "ārabhitvā “na upasampādetabbaṃ…pe… na chamāya caṅkamante caṅkame caṅkamitabba”nti",
  "tika-vin07t:319_5": "vuttāvasānāni chasaṭṭhi, tato paraṃ “na, bhikkhave, pārivāsikena bhikkhunā pārivāsikena",
  "tika-vin07t:319_6": "vuḍḍhatarena bhikkhunā saddhiṃ, mūlāyapaṭikassanārahena, mānattacārikena, mānattārahena,",
  "tika-vin07t:319_7": "abbhānārahena bhikkhunā saddhiṃ ekacchanne āvāse vatthabba”ntiādinā vuttavattāni",
  "tika-vin07t:319_8": "pakatattena caritabbehi anaññattā visuṃ agaṇetvā pārivāsikavuḍḍhatarādīsu puggalantaresu",
  "tika-vin07t:319_9": "caritabbattā tesaṃ vasena sampiṇḍetvā ekekaṃ katvā gaṇitāni pañcāti ekasattativattāni",
  "tika-vin07t:319_10": "ca ukkhepanīyakammakatavattesu ca vuttaṃ “na pakatattassa bhikkhuno abhivādanaṃ paccuṭṭhānaṃ…pe…",
  "tika-vin07t:319_11": "nahāne piṭṭhiparikammaṃ sāditabba”nti idaṃ abhivādanādīnaṃ asādiyanaṃ ekaṃ, “na pakatatto",
  "tika-vin07t:319_12": "bhikkhu sīlavipattiyā anuddhaṃsetabbo”tiādīni ca dasāti evaṃ dvāsīti vattāni honti,",
  "tika-vin07t:319_13": "etesveva pana kānici tajjanīyakammādivattāni kānici pārivāsikādivattānīti aggahitaggahaṇena",
  "tika-vin07t:319_14": "dvāsītiyeva. Aññattha pana aṭṭhakathāpadese appakaṃ ūnamadhikaṃ vā gaṇanūpagaṃ na",
  "tika-vin07t:319_15": "hotīti asītikhandhakavattānīti āgataṃ. Atha vā purimehi cuddasavattehi asaṅgahitāni",
  "tika-vin07t:319_16": "vinayāgatāni sabbāni vattāni yathā dvāsīti vattāni, asīti vattāni eva vā honti, tathā",
  "tika-vin07t:319_17": "saṅgahetvā ñātabbāni.",
  "tika-vin07t:320_0": "Saṃvaravinayoti sīlasaṃvaro satisaṃvaro ñāṇasaṃvaro khantisaṃvaro vīriyasaṃvaroti",
  "tika-vin07t:320_1": "pañcavidhopi saṃvaro yathāsakaṃ saṃvaritabbānaṃ vinetabbānañca kāyaduccaritādīnaṃ",
  "tika-vin07t:320_2": "saṃvaraṇato saṃvaro, vinayanato vinayoti vuccati. Pahānavinayoti tadaṅgappahānaṃ",
  "tika-vin07t:320_3": "vikkhambhanappahānaṃ samucchedappahānaṃ paṭippassaddhippahānaṃ nissaraṇappahānanti",
  "tika-vin07t:320_4": "pañcavidhampi pahānaṃ, yasmā cāgaṭṭhena pahānaṃ, vinayanaṭṭhena vinayo, tasmā “pahānavinayo”ti",
  "tika-vin07t:320_5": "vuccati. Samathavinayoti satta adhikaraṇasamathā. Paññattivinayoti sikkhāpadameva.",
  "tika-vin07t:320_6": "Tampi hi bhagavato sikkhāpadapaññattiyāva anuggahitaṃ hoti tabbhāve eva bhāvato.",
  "tika-vin07t:320_7": "Saṅkhalikanayaṃ katvā dasakkhattuṃ yojanañca katvā yaṃ vuttanti sambandho. Tattha",
  "tika-vin07t:320_8": "purimapurimapadassa anantarapadeneva yojitattā ayosaṅkhalikasadisanti “saṅkhalikanaya”nti",
  "tika-vin07t:320_9": "vuttaṃ. Dasasu padesu ekamekaṃ padaṃ tadavasesehi navanavapadehi yojitattā “ekekapadamūlika”nti vuttaṃ.",
  "tika-vin07t:321_0": "Atthasataṃ dhammasatanti ettha yo hi so parivāre yaṃ saṅghasuṭṭhu, taṃ saṅghaphāsūti",
  "tika-vin07t:321_1": "ādiṃkatvā yaṃ saddhammaṭṭhitiyā, taṃ vinayānuggahāyāti pariyosānaṃ khaṇḍacakkavaseneva",
  "tika-vin07t:321_2": "saṅkhalikanayo vutto, tasmiṃ ekamūlakanaye āgatabaddhacakkanayena yaṃ vinayānuggahāya,",
  "tika-vin07t:321_3": "taṃ saṅghasuṭṭhūti idampi yojetvā baddhacakke kate purimapurimāni dasa dhammapadāni,",
  "tika-vin07t:321_4": "pacchimapacchimāni dasa atthapadāni cāti vīsati padāni honti. Ekamūlakanaye pana",
  "tika-vin07t:321_5": "ekasmiṃ vāre naveva atthapadāni labbhanti. Evaṃ dasahi vārehi navuti atthapadāni",
  "tika-vin07t:321_6": "navuti dhammapadāni ca honti, tāni saṅkhalikanaye vuttehi dasahi atthapadehi dasahi",
  "tika-vin07t:321_7": "dhammapadehi ca saddhiṃ yojitāni yathāvuttaṃ atthasataṃ dhammasatañca hontīti veditabbaṃ.",
  "tika-vin07t:321_8": "Yaṃ panettha sāratthadīpaniyaṃ (sārattha ṭī. pārājikakaṇḍa 2.39) saṅkhalikanayepi",
  "tika-vin07t:321_9": "ekamūlakanayepi paccekaṃ atthasatassa dhammasatassa yojanāmukhaṃ vuttaṃ, taṃ tathā",
  "tika-vin07t:321_10": "siddhepi atthasataṃ dhammasatanti gāthāya na sameti dve atthasatāni dve dhammasatāni",
  "tika-vin07t:321_11": "cattāri niruttisatāni aṭṭha ñāṇasatānīti vattabbato. Tasmā idha vuttanayeneva atthasataṃ",
  "tika-vin07t:321_12": "dhammasatanti vuttanti gahetabbaṃ. Dve ca niruttisatānīti atthajotikānaṃ niruttīnaṃ",
  "tika-vin07t:321_13": "vasena niruttisataṃ, dhammabhūtānaṃ niruttīnañca vasena niruttisatanti dve niruttisatāni.",
  "tika-vin07t:321_14": "Cattāri ca ñāṇasatānīti atthasate ñāṇasataṃ, dhammasate ñāṇasataṃ, dvīsu niruttisatesu",
  "tika-vin07t:321_15": "dve ñāṇasatānīti cattāri ñāṇasatāni. Atirekānayanatthoti avuttasamuccayattho.",
  "tika-vin07t:322": "Paṭhamapaññattikathāvaṇṇanānayo niṭṭhito.",
  "tika-vin07t:323": "Sudinnabhāṇavāravaṇṇanā niṭṭhitā.",
  "tika-vin07t:324": "Makkaṭīvatthukathāvaṇṇanā",
  "tika-vin07t:325_0": "40. Pacuratthe hi vattamānavacananti ekadā paṭisevitvā pacchā anoramitvā divase divase",
  "tika-vin07t:325_1": "sevanicchāya vattamānattā sevanāya abhāvakkhaṇepi iha mallā yujjhantītiādīsu viya",
  "tika-vin07t:325_2": "abbocchinnataṃ bāhullavuttitañca upādāya paṭisevatīti vattamānavacanaṃ katanti attho.",
  "tika-vin07t:325_3": "Āhiṇḍantāti vicarantā.",
  "tika-vin07t:326_0": "41. Sahoḍḍhaggahitoti sabhaṇḍaggahito, ayameva vā pāṭho. Taṃ sikkhāpadaṃ tatheva",
  "tika-vin07t:326_1": "hotīti manussāmanussādipuggalavisesaṃ kiñci anupādiyitvā sāmaññato “yo pana bhikkhu",
  "tika-vin07t:326_2": "methunaṃ dhammaṃ paṭiseveyyā”ti vuttattā manussāmanussatiracchānagatānaṃ itthipurisapaṇḍakaubhatobyañjanānaṃ",
  "tika-vin07t:326_3": "tiṃsavidhepi magge methunaṃ sevantassa taṃ sikkhāpadaṃ mūlacchejjakaraṃ hoti evāti",
  "tika-vin07t:326_4": "adhippāyo. Etena yaṃ anupaññattimūlapaññattiyā eva adhippāyappakāsanavasena subodhatthāya",
  "tika-vin07t:326_5": "vatthuvasena pavattānaṃ visesatthajotakavasenāti dassitaṃ hoti. Āmasanaṃ āmaṭṭhamattaṃ.",
  "tika-vin07t:326_6": "Tato daḷhataraṃ phusanaṃ. Ghaṭṭanaṃ pana tato daḷhataraṃ katvā sarīrena sarīrassa",
  "tika-vin07t:326_7": "saṅghaṭṭanaṃ. Taṃ sabbampīti anurāgena pavattitaṃ dassanādisabbampi.",
  "tika-vin07t:327_0": "42. Pāṇātipātādisacittakasikkhāpadānaṃ surāpānādiacittakasikkhāpadānañca ekeneva",
  "tika-vin07t:327_1": "lakkhaṇavacanena lokavajjataṃ dassetuṃ “yassa sacittakapakkhe cittaṃ akusalameva",
  "tika-vin07t:327_2": "hoti, taṃ lokavajjaṃ nāmā”ti vuttaṃ. Tattha sacittakapakkheti idaṃ kiñcāpi acittakasikkhāpadaṃ",
  "tika-vin07t:327_3": "sandhāyeva vattuṃ yuttaṃ tasseva sacittakapakkhasambhavato, tathāpi sacittakasikkhāpadānampi",
  "tika-vin07t:327_4": "asañcicca caṅkamanādīsu loke pāṇaghātavohārasambhavena acittakapakkhaṃ parikappetvā",
  "tika-vin07t:327_5": "ubhinnampi sacittakācittakasikkhāpadānaṃ sādhāraṇavasena “sacittakapakkhe”ti vuttaṃ.",
  "tika-vin07t:327_6": "Itarathā sacittakasikkhāpadānaṃ imasmiṃ vākye lokavajjatālakkhaṇaṃ na vuttaṃ siyā.",
  "tika-vin07t:327_7": "“Sacittakapakkhe cittaṃ akusalamevā”ti vutte pana sacittakasikkhāpadānaṃ cittaṃ akusalameva,",
  "tika-vin07t:327_8": "itaresaṃ sacittakapakkheyeva akusalaniyamo, na acittakapakkhe. Tattha pana yathāsambhavaṃ",
  "tika-vin07t:327_9": "kusalaṃ vā siyā, akusalaṃ vā, abyākataṃ vāti ayamattho sāmatthiyato sijjhatīti veditabbaṃ.",
  "tika-vin07t:327_10": "Sacittakapakkheti vatthuvītikkamavijānanacittena sacittakapakkheti gahetabbaṃ, na",
  "tika-vin07t:327_11": "paṇṇattivijānanacittena tathā sati sabbasikkhāpadānampi lokavajjatāpasaṅgato. “Paṭikkhittamidaṃ",
  "tika-vin07t:327_12": "kātuṃ na vaṭṭatī”ti jānantassa hi paṇṇattivajjepi anādariyavasena paṭighacittameva",
  "tika-vin07t:327_13": "uppajjati, tasmā idaṃ vākyaṃ niratthakameva siyā sabbasikkhāpadānipi lokavajjānīti",
  "tika-vin07t:327_14": "ettakamattasseva vattabbatāpasaṅgato.",
  "tika-vin07t:328_0": "Ettha ca sacittakapakkheyeva cittaṃ akusalanti niyamassa akatattā surāpānādīsu acittakapakkhe",
  "tika-vin07t:328_1": "cittaṃ akusalaṃ na hotevāti na sakkā niyametuṃ, kevalaṃ pana sacittakapakkhe cittaṃ",
  "tika-vin07t:328_2": "akusalameva, na kusalādīti evamettha niyamo sijjhati, evañca surāti ajānitvā pivantānampi",
  "tika-vin07t:328_3": "akusalacitteneva pānaṃ gandhavaṇṇakādibhāvaṃ ajānitvā limpantīnaṃ bhikkhunīnaṃ vināpi",
  "tika-vin07t:328_4": "akusalacittena limpanañca, ubhayatthāpi āpattisambhavo ca samatthito hoti. Yaṃ pana",
  "tika-vin07t:328_5": "sāratthadīpaniyaṃ “sacittakapakkhe cittaṃ akusalamevāti vacanato acittakassa vatthuajānanavasena",
  "tika-vin07t:328_6": "acittakapakkhe cittaṃ akusalamevāti ayaṃ niyamo natthīti viññāyatī”ti vuttaṃ, taṃ",
  "tika-vin07t:328_7": "na yuttaṃ. Acittakesu hi terasasu lokavajjesu surāpānasseva acittakapakkhepi akusalacittaniyamo,",
  "tika-vin07t:328_8": "na itaresaṃ dvādasannaṃ akusalādicittenāpi āpajjitabbato. Yaṃ pana evaṃ kenaci anicchamānaṃ",
  "tika-vin07t:328_9": "saddatopi apatīyamānamimaṃ niyamaṃ parādhippāyaṃ katvā dassetuṃ “yadi hi acittakassa",
  "tika-vin07t:328_10": "acittakapakkhepi cittaṃ akusalameva siyā, sacittakapakkheti idaṃ visesanaṃ niratthakaṃ",
  "tika-vin07t:328_11": "siyā”tiādi vuttaṃ, taṃ niratthakameva evaṃ niyamassa kenaci anadhippetattā. Na hi",
  "tika-vin07t:328_12": "koci saddasatthavidū niyamaṃ icchati, yena sacittakapakkheti idaṃ visesanaṃ niratthakaṃ",
  "tika-vin07t:328_13": "siyātiādi vuttaṃ bhaveyya, kintu sacittakapakkhe cittaṃ akusalameva, acittakapakkhe",
  "tika-vin07t:328_14": "pana cittaṃ aniyataṃ akusalameva vā siyā, kusalādīsu vā aññataranti evameva icchati.",
  "tika-vin07t:328_15": "Tena sacittakapakkheti visesanampi sātthakaṃ siyā. Acittakasikkhāpadānaṃ sacittakapakkhesu",
  "tika-vin07t:328_16": "akusalaniyamena lokavajjatā ca sijjhati. Tesu ca surāpānasseva acittakapakkhepi lokavajjatā",
  "tika-vin07t:328_17": "akusalacittatā ca, itaresaṃ pana sacittakapakkhe evāti vādopi na virujjhatīti na",
  "tika-vin07t:328_18": "kiñcettha anupapannaṃ nāma.",
  "tika-vin07t:329_0": "Yaṃ panettha “surāti ajānitvā pivantassa…pe… vināpi akusalacittena āpattisambhavato…pe…",
  "tika-vin07t:329_1": "surāpānādiacittakasikkhāpadānaṃ lokavajjatā na siyā”tiādi vuttaṃ. Yañca tamatthaṃ",
  "tika-vin07t:329_2": "sādhetuṃ gaṇṭhipadesu āgatavacanaṃ dassetvā bahuṃ papañcitaṃ, taṃ na sārato paccetabbaṃ",
  "tika-vin07t:329_3": "aṭṭhakathāhi viruddhattā. Tathā hi “vatthuajānanatāya cettha acittakatā veditabbā",
  "tika-vin07t:329_4": "akusaleneva pātabbatāya lokavajjatā”ti vuttaṃ. Yañcetassa “sacittakapakkhe akusaleneva",
  "tika-vin07t:329_5": "pātabbato lokavajjatā”ti vuttaṃ aṭṭhakathāvacanaṃ, taṃ na sundaraṃ. “Sacittakapakkhe",
  "tika-vin07t:329_6": "cittaṃ akusalamevā”ti sabbesaṃ lokavajjānaṃ idheva pārājikaṭṭhakathāya sāmaññato",
  "tika-vin07t:329_7": "vatvā surāpānasikkhāpadaṭṭhakathāyaṃ “akusaleneva pātabbatāyā”ti evaṃ acittakapakkhepi",
  "tika-vin07t:329_8": "akusalacittatāya visesetvā vuttattā. Na hi “sāmaññato idha vuttova attho puna surāpānaṭṭhakathāyampi",
  "tika-vin07t:329_9": "vutto”ti sakkā vattuṃ vuttasseva puna vacane payojanābhāvā, tadaññesupi acittakalokavajjesu",
  "tika-vin07t:329_10": "vattabbatāpasaṅgato ca, nāpi ekattha vutto nayo tadaññesupi ekalakkhaṇatāya vutto",
  "tika-vin07t:329_11": "eva hotīti “surāpānasikkhāpadeyeva vutto”ti sakkā vattuṃ acittakalokavajjānaṃ sabbapaṭhame",
  "tika-vin07t:329_12": "uyyuttasikkhāpadeyeva vattabbato, surāpānasikkhāpadeyeva vā vatvā eseva nayo sesesu",
  "tika-vin07t:329_13": "acittakalokavajjesupīti atidisitabbato ca.",
  "tika-vin07t:330_0": "Apica vuttamevatthaṃ vadantena “sacittakapakkhe akusaleneva pātabbatāyā”ti pubbe",
  "tika-vin07t:330_1": "vuttakkameneva vattabbaṃ sandehādivigamatthattā puna vacanassa. Sikkhāpadavisaye",
  "tika-vin07t:330_2": "ca visesitabbaṃ visesetvāva vuccati, itarathā āpattānāpattādibhedassa duviññeyyattā.",
  "tika-vin07t:330_3": "Tathā hi bhikkhunīvibhaṅgaṭṭhakathāyaṃ “vināpi cittena āpajjitabbattā acittakāni,",
  "tika-vin07t:330_4": "citte pana sati akusaleneva āpajjitabbattā lokavajjāni ceva akusalacittāni cā”ti",
  "tika-vin07t:330_5": "giraggasamajjādīnaṃ sacittakapakkhe eva lokavajjatā akusalacittatā ca visesetvā vuttā,",
  "tika-vin07t:330_6": "na evaṃ surāpānassa. Tassa pana pakkhadvayassāpi sādhāraṇavasena “akusaleneva pātabbatāyā”ti",
  "tika-vin07t:330_7": "vuttaṃ, na pana “sacittakapakkhe”ti visesetvā. Tasmā idaṃ surāpānaṃ sacittakācittakapakkhadvayepi",
  "tika-vin07t:330_8": "lokavajjaṃ akusalacittañcāti dassetumeva “akusaleneva pātabbatāya lokavajjatā”ti",
  "tika-vin07t:330_9": "visuṃ vuttanti suṭṭhu sijjhati. Eteneva yaṃ sāratthadīpaniyaṃ “sacittakapakkhe akusaleneva",
  "tika-vin07t:330_10": "pātabbatāya lokavajjatā”ti vuttassa imasseva adhippāyassa paṭipādakametanti saññāya",
  "tika-vin07t:330_11": "iminā eva hi adhippāyena aññesupi lokavajjesu acittakasikkhāpadesu akusalacittatā",
  "tika-vin07t:330_12": "eva vuttā, na pana ticittatā. Teneva bhikkhunīvibhaṅgaṭṭhakathāyaṃ vuttaṃ “giraggasamajjaṃ",
  "tika-vin07t:330_13": "cittāgārasikkhāpadaṃ saṅghāṇi itthālaṅkāro gandhavaṇṇako vāsitakapiññāko bhikkhunīādīhi",
  "tika-vin07t:330_14": "ummaddanaparimaddanānīti imāni dasa sikkhāpadāni acittakāni akusalacittāni, ayaṃ",
  "tika-vin07t:330_15": "panettha adhippāyo vināpi cittena āpajjitabbattā acittakāni, citte pana sati akusaleneva",
  "tika-vin07t:330_16": "āpajjitabbattā lokavajjāni ceva akusalacittāni cā”ti vuttaṃ, tampi paṭisiddhaṃ hoti",
  "tika-vin07t:330_17": "tabbiparītasseva atthassa yathāvuttanayena sādhanato. Tasmā surāpānassa acittakapakkhepi",
  "tika-vin07t:330_18": "cittaṃ akusalamevāti imaṃ visesaṃ dassetumeva idaṃ vacanaṃ vuttanti gahetabbaṃ. Ayañhettha",
  "tika-vin07t:330_19": "attho vatthuajānanatāya cetthāti ettha ca-kāro visesatthajotako apicāti iminā samānattho.",
  "tika-vin07t:330_20": "Tasmā yadidaṃ aññesu acittakalokavajjesu vināpi cittena āpajjitabbattā acittakāni,",
  "tika-vin07t:330_21": "citte pana sati akusaleneva āpajjitabbattā lokavajjāni ceva akusalacittāni cāti lokavajjatāya",
  "tika-vin07t:330_22": "akusalacittatāya ca lakkhaṇaṃ vuccati, taṃ ettha surāpānasikkhāpade nāgacchati, idha",
  "tika-vin07t:330_23": "pana viseso atthīti vuttaṃ hoti. So kataroti ce? Vatthuajānanatāya eva vatthujānanacittena",
  "tika-vin07t:330_24": "vināpi āpajjitabbatāya eva acittakatā veditabbā, natthettha acittakatāya viseso.",
  "tika-vin07t:330_25": "Kintu vatthuajānanasaṅkhātaacittakapakkhepi akusalacitteneva surāmerayassa ajjhoharitabbatāyāti",
  "tika-vin07t:330_26": "imassa sikkhāpadassa sacittakapakkhepi acittakapakkhepi lokavajjatā akusalacittatā",
  "tika-vin07t:330_27": "ca veditabbāti ayamettha viseso. Idha hi “citte pana satī”ti avisesetvā “akusalenevā”ti",
  "tika-vin07t:330_28": "sāmaññato vuttattā ubhayapakkhepi lokavajjatā akusalacittatā ca siddhāti veditabbā.",
  "tika-vin07t:330_29": "Teneva paramatthajotikāya khuddakaṭṭhakathāya sikkhāpadavaṇṇanāya “surāmerayamajjapamādaṭṭhānaṃ",
  "tika-vin07t:330_30": "kāyato ca kāyacittato cāti dvisamuṭṭhāna”nti vuttaṃ. Surāti jānanacittābhāveneva",
  "tika-vin07t:330_31": "hettha cittaṅgavirahito kevalopi kāyo ekasamuṭṭhānaṃ vutto, tasmiñca ekasamuṭṭhānakkhaṇepi",
  "tika-vin07t:330_32": "yāya cetanāya pivati, sā ekantaakusalā eva hoti. Teneva tattheva aṭṭhakathāyaṃ “paṭhamā",
  "tika-vin07t:330_33": "cettha pañca ekantaakusalacittasamuṭṭhānattā pāṇātipātādīnaṃ pakativajjato veramaṇiyo,",
  "tika-vin07t:330_34": "sesā paṇṇattivajjato”ti evaṃ pañcannampi sāmaññato akusalacittatā lokavajjatāsaṅkhātā",
  "tika-vin07t:330_35": "pakativajjatā ca vuttā. Aṅgesu ca jānanaṅgaṃ na vuttaṃ. Tathā hi “surāmerayamajjapamādaṭṭhānassa",
  "tika-vin07t:330_36": "pana surādīnaṃ aññataraṃ hoti madanīyaṃ, pātukāmatācittañca paccupaṭṭhitaṃ hoti,",
  "tika-vin07t:330_37": "tajjañca vāyāmaṃ āpajjati, pīte ca pavisatīti imāni cattāri aṅgānī”ti vuttaṃ, na",
  "tika-vin07t:330_38": "pana surāti jānanaṅgena saddhiṃ pañcāti. Yadi hi surāti jānanampi aṅgaṃ siyā, avassameva",
  "tika-vin07t:330_39": "taṃ vattabbaṃ siyā, na ca vuttaṃ. Yathā cettha, evaṃ aññāsupi suttapiṭakādiaṭṭhakathāsu",
  "tika-vin07t:330_40": "katthaci jānanaṅgaṃ na vuttaṃ. Tasmā “akusaleneva pātabbatāya lokavajjatā”ti imassa",
  "tika-vin07t:330_41": "aṭṭhakathāpāṭhassa acittakapakkhepi “akusaleneva pātabbatāya lokavajjatā”ti evameva",
  "tika-vin07t:330_42": "atthoti niṭṭhamettha gantabbaṃ.",
  "tika-vin07t:331_0": "Apica yaṃ gaṇṭhipadesu “etaṃ sattaṃ māressāmīti tasmiṃyeva padese nipannaṃ aññaṃ",
  "tika-vin07t:331_1": "mārentassa pāṇasāmaññassa atthitāya yathā pāṇātipāto hoti, evaṃ etaṃ majjaṃ pivissāmīti",
  "tika-vin07t:331_2": "aññaṃ majjaṃ pivantassa majjasāmaññassa atthitāya akusalameva hoti, yathā pana kaṭṭhasaññāya",
  "tika-vin07t:331_3": "sappaṃ ghātentassa pāṇātipāto na hoti, evaṃ nāḷikerapānasaññāya majjaṃ pivantassa",
  "tika-vin07t:331_4": "akusalaṃ na hotī”ti pāṇātipātena saddhiṃ sabbathā samānattena upametvā vuttaṃ, taṃ",
  "tika-vin07t:331_5": "ativiya ayuttaṃ sabbesaṃ sikkhāpadānaṃ pāṇātipātādiakusalānañca aññamaññaṃ samānatāya",
  "tika-vin07t:331_6": "niyamābhāvā. Pāṇātipāto hi pariyāyenāpi sijjhati, na tathā adinnādānaṃ. Taṃ pana",
  "tika-vin07t:331_7": "āṇattiyāpi sijjhati, na ca methunādīsu. Tasmā payogaṅgādīhipi bhinnānameva saṃsaṭṭhaṃ",
  "tika-vin07t:331_8": "sabbathā samīkaraṇaṃ ayuttameva. “Pāṇātipāto viya adinnādānamethunādīnipi pariyāyakathādīhi",
  "tika-vin07t:331_9": "sijjhantī”ti kenaci vutte taṃ kinti na gayhati tathā vacanābhāvāti ce? Idhāpi “tathā",
  "tika-vin07t:331_10": "pāṇātipātasadisaṃ surāpāna”nti vacanābhāvā idampi na gahetabbameva. Kiñci aṭṭhakathāvacaneneva",
  "tika-vin07t:331_11": "siddhamevatthaṃ paṭibāhantena vinayaññunā suttasuttānulomādīhi tassa virodhaṃ dassetvā",
  "tika-vin07t:331_12": "paṭibāhetabbaṃ, na pana payogaṅgādīhi accantavibhinnena sikkhāpadantarena saha samīkaraṇamattena.",
  "tika-vin07t:331_13": "Na hi “surāti ajānitvā pivantassāpi akusalamevā”ti ettha suttādivirodho atthi, vinayapiṭake",
  "tika-vin07t:331_14": "tāva etassa atthassa viruddhaṃ suttādikaṃ na dissati, nāpi suttapiṭakādīsu.",
  "tika-vin07t:332_0": "Yaṃ panettha keci vadanti “manopubbaṅgamā dhammāti vuttattā sabbāni akusalāni pubbe",
  "tika-vin07t:332_1": "vītikkamavatthuṃ jānantasseva hontī”ti. Taṃ tesaṃ suttādhippāyānabhiññātameva pakāseti.",
  "tika-vin07t:332_2": "Na hi “manopubbaṅgamā dhammā”ti idaṃ vacanaṃ pubbe vītikkamavatthuṃ jānantasseva",
  "tika-vin07t:332_3": "akusalā dhammā uppajjantīti imamatthaṃ dīpeti, atha kho kusalākusalā dhammā uppajjamānā",
  "tika-vin07t:332_4": "uppādapaccayaṭṭhena pubbaṅgamabhūtaṃ sahajātacittaṃ nissāyeva uppajjanti, na vinā",
  "tika-vin07t:332_5": "cittenāti imamatthaṃ dīpeti. Na hettha “surāti ajānitvā pivantassa akusalamevā”ti",
  "tika-vin07t:332_6": "vutte sahajātacittaṃ vināpi lobhādiakusalacetasikā dhammā uppajjantīti ayamattho",
  "tika-vin07t:332_7": "āpajjati. Yena taṃ nisedhāya idaṃ suttaṃ āharaṇīyaṃ siyā, abhidhammavirodhopettha",
  "tika-vin07t:332_8": "natthi pubbe nāmajātiādivasena ajānantasseva pañcaviññāṇavīthiyaṃ kusalākusalajavanuppattivacanato.",
  "tika-vin07t:333_0": "Apica bālaputhujjanānaṃ chasu dvāresu uppajjamānāni javanāni yebhuyyena akusalāneva",
  "tika-vin07t:333_1": "uppajjanti. Kusalāni pana tesaṃ kalyāṇamittādiupanissayabalena appakāneva uppajjanti,",
  "tika-vin07t:333_2": "tuṇhībhūtānampi niddāyitvā supinaṃ passantānampi uddhaccādiakusalajavanasseva yebhuyyappavattito",
  "tika-vin07t:333_3": "kusalākusalavirahitassa javanassa tesaṃ abhāvā. Akusalā hi visayānuguṇaṃ vāsanānuguṇañca",
  "tika-vin07t:333_4": "yathāpaccayaṃ samuppajjanti, tattha kiṃ pubbe jānanājānananibaddhena. Ye pana jānanādiaṅgasampannā",
  "tika-vin07t:333_5": "pāṇātipātādayo, ye ca jānanādiṃ vināpi sijjhamānā surāpānamicchādiṭṭhiādayo, te te",
  "tika-vin07t:333_6": "tathā tathā yāthāvato ñatvā sammāsambuddhena niddiṭṭhā, tesañca yathāniddiṭṭhavasena",
  "tika-vin07t:333_7": "gahaṇe ko nāma abhidhammavirodho. Evaṃ suttādivirodhābhāvato, aṭṭhakathāya ca vuttattā",
  "tika-vin07t:333_8": "yathāvuttavasenevettha attho gahetabbo. Yadi evaṃ kasmā “sāmaṇero jānitvā pivanto",
  "tika-vin07t:333_9": "sīlabhedaṃ āpajjati, na ajānitvā”ti aṭṭhakathāyaṃ vuttanti? Nāyaṃ doso sīlabhedassa",
  "tika-vin07t:333_10": "bhagavato āṇāyattattā ukkhittānuvattikādīnaṃ sīlabhedo viya. Na hi tāsaṃ akusaluppattiyā",
  "tika-vin07t:333_11": "eva sīlabhedo hoti saṅghāyattasamanubhāsanānantareyeva vihitattā. Evamidhāpi jānitvā",
  "tika-vin07t:333_12": "pivane eva vihito, na ajānitvā pivane. Añño hi sikkhāpadavisayo, añño akusalavisayo.",
  "tika-vin07t:333_13": "Teneva sāmaṇerānaṃ purimesu pañcasu sikkhāpadesu ekasmiṃ bhinne sabbānipi sikkhāpadāni",
  "tika-vin07t:333_14": "bhijjanti. Akusalaṃ pana yaṃ bhinnaṃ, tena ekeneva hoti, nāññehi. Tasmā sāmaṇerassa",
  "tika-vin07t:333_15": "ajānitvā pivantassa sīlabhedābhāvepi kammapathappattaṃ akusalamevāti gahetabbaṃ.",
  "tika-vin07t:334_0": "Yaṃ pana sāratthadīpaniyaṃ “sāmaṇerassa surāti ajānitvā pivantassa pārājikaṃ natthi,",
  "tika-vin07t:334_1": "akusalaṃ pana hotī”ti kehici vuttavacanaṃ “taṃ tesaṃ matimatta”nti paṭikkhipitvā",
  "tika-vin07t:334_2": "“bhikkhuno ajānitvāpi bījato paṭṭhāya majjaṃ pivantassa pācittiyaṃ. Sāmaṇero jānitvā",
  "tika-vin07t:334_3": "pivanto sīlabhedaṃ āpajjati, na ajānitvāti ettakameva hi aṭṭhakathāyaṃ vuttaṃ, akusalaṃ",
  "tika-vin07t:334_4": "pana hotīti na vutta”nti tattha kāraṇaṃ vuttaṃ, taṃ akāraṇaṃ. Na hi aṭṭhakathāyaṃ",
  "tika-vin07t:334_5": "sāmaṇerānaṃ jānitvā pivane eva sīlabhedo, na ajānitvāti sīlabhedakathanaṭṭhāne akusalaṃ",
  "tika-vin07t:334_6": "pana hotīti avacanaṃ ajānanapakkhe akusalābhāvassa kāraṇaṃ hoti, tattha pasaṅgābhāvā,",
  "tika-vin07t:334_7": "vattabbaṭṭhāne eva “akusaleneva pātabbatāya lokavajjatā”ti vuttattā ca. Na ca te",
  "tika-vin07t:334_8": "“akusalaṃ pana hotī”ti vadantā ācariyā imaṃ sāmaṇerānaṃ sīlabhedappakāsakaṃ khandhakaṭṭhakathāpāṭhameva",
  "tika-vin07t:334_9": "gahetvā avocuṃ, yena “ettakameva aṭṭhakathāyaṃ vutta”nti vattabbaṃ siyā, atha kho",
  "tika-vin07t:334_10": "surāpānaṭṭhakathāgataṃ suttapiṭakaṭṭhakathāgatañca anekavidhaṃ vacanaṃ, mahāvihāravāsīnaṃ",
  "tika-vin07t:334_11": "paramparopadesañca gahetvā avocuṃ. Bhinnaladdhikānaṃ abhayagirikādīnaṃ matañhetaṃ,",
  "tika-vin07t:334_12": "yadidaṃ jānitvā pivantasseva akusalanti gahaṇaṃ. Tasmā yaṃ vuttaṃ kehici “sāmaṇerassa",
  "tika-vin07t:334_13": "surāti ajānitvā pivantassa pārājikaṃ natthi, akusalaṃ pana hotī”ti, taṃ suvuttanti gahetabbaṃ.",
  "tika-vin07t:335_0": "Yañca sāratthadīpaniyaṃ “ajānitvā pivantassāpi sotāpannassa mukhaṃ surā na pavisati",
  "tika-vin07t:335_1": "kammapathappattaakusalacitteneva pātabbato”ti kehici vuttavacanaṃ “na sundara”nti",
  "tika-vin07t:335_2": "paṭikkhipitvā “bodhisatte kucchigate bodhisattamātu sīlaṃ viya hi idampi ariyasāvakānaṃ",
  "tika-vin07t:335_3": "dhammatāsiddhanti veditabba”nti vatvā dhammatāsiddhattaṃyeva samatthetuṃ “bhavantarepi",
  "tika-vin07t:335_4": "hi ariyasāvako jīvitahetupi neva pāṇaṃ hanati, na suraṃ pivati. Sace pissa surañca",
  "tika-vin07t:335_5": "khīrañca missetvā mukhe pakkhipanti, khīrameva pavisati, na surā. Yathā kiṃ? Yathā",
  "tika-vin07t:335_6": "koñcasakuṇānaṃ khīramissake udake khīrameva pavisati, na udakaṃ. Idaṃ yonisiddhanti",
  "tika-vin07t:335_7": "ce, idampi dhammatāsiddhanti veditabba”nti idaṃ aṭṭhakathāvacanaṃ dassitaṃ, tampi",
  "tika-vin07t:335_8": "na yuttameva. Yathā hi bodhisattamātu sīlaṃ viya ariyasāvakānaṃ dhammatāsiddhanti",
  "tika-vin07t:335_9": "ettha bodhisattamātu dhammatā nāma bodhisattassa ca attano ca pāramitānubhāvena akusalānuppattiniyamo",
  "tika-vin07t:335_10": "eva. Tathā ariyasāvakānampi bhavantare pāṇātipātādīnaṃ dasannaṃ kammapathānaṃ aññesañca",
  "tika-vin07t:335_11": "apāyahetukānaṃ akusalānaṃ accantappahāyakassa maggassa ānubhāvena taṃtaṃsīlavītikkamahetukassa",
  "tika-vin07t:335_12": "akusalassa anuppattiniyamo eva dhammatā. Na hi sabhāvavādīnaṃ dhammatā viya ahetukatā",
  "tika-vin07t:335_13": "idha dhammatā nāma. Yathā vā evaṃdhammatānaye kāraṇassa bhāve abhāve ca kāriyassa",
  "tika-vin07t:335_14": "bhāvo abhāvo ca dhammatā, na ahetuappaccayābhāvābhāvo, evamidhāpi pāṇātipātādikammapathānaṃ",
  "tika-vin07t:335_15": "hetubhūtassa kilesassa accantābhāvena tesaṃ abhāvo, tadavasesānaṃ akusalānaṃ hetuno",
  "tika-vin07t:335_16": "bhāvena bhāvo ca dhammatā, na ahetukatā. Tasmā apāyahetuno rāgassa abhāveneva ariyānaṃ",
  "tika-vin07t:335_17": "ajānitvāpi surāya anajjhoharaṇanti suvuttamevidaṃ kehici “ajānitvā pivantassāpi sotāpannassa",
  "tika-vin07t:335_18": "mukhaṃ surā na pavisati kammapathappattaakusalacitteneva pātabbato”ti, taṃ kena hetunā",
  "tika-vin07t:335_19": "na sundaraṃ jātanti na ñāyati, dhammatāsiddhanti vā kathanena kathaṃ taṃ paṭikkhittanti.",
  "tika-vin07t:336_0": "Yampi dīghanikāyaṭṭhakathāyaṃ “surañca khīrañca missetvā…pe… idaṃ dhammatāsiddha”nti",
  "tika-vin07t:336_1": "vacanaṃ, tampi surāpānassa acittakapakkhepi akusalacittaññeva sādheti. Tathā hi “bhavantarepi",
  "tika-vin07t:336_2": "hi ariyasāvako jīvitahetupi pāṇaṃ na hanati, nādinnaṃ ādiyati…pe… na suraṃ pivatī”ti",
  "tika-vin07t:336_3": "vutte “purimānaṃ tāva catunnaṃ kammapathānaṃ sacittakattā viramaṇaṃ sukaraṃ, pacchimassa",
  "tika-vin07t:336_4": "pana surāpānassa acittakattā kathaṃ viramaṇaṃ bhaveyyā”ti codanāsambhavaṃ manasikatvā",
  "tika-vin07t:336_5": "vatthuajānanavasena acittakattepi yasmā kammapathappattaakusaleneva surā ajjhoharitabbā,",
  "tika-vin07t:336_6": "tādisī ca akusalappavatti ariyasāvakassa maggeneva hatā, tasmāssa paragalaṃ surāya",
  "tika-vin07t:336_7": "pavisanaṃ natthīti atthato gamyamānatthaṃ parihāravacanaṃ vadatā “sace pissa surañca",
  "tika-vin07t:336_8": "khīrañcā”tiādi vuttaṃ. Tattha khīrameva pavisati, na surāti idaṃ surāya sabbathāpi",
  "tika-vin07t:336_9": "paragalappavesābhāvadassanaparaṃ, na pana surāmissakhīrassa surāya viyojanasāmatthiyadassanaparaṃ.",
  "tika-vin07t:336_10": "Ayañhettha adhippāyo – yadi hi surāmisse khīre kiñci paviseyya, khīrameva paviseyya,",
  "tika-vin07t:336_11": "na surā. Khīre pana surāya aviyutte na kiñci pavisatīti. Idaṃ yonisiddhanti udakassa",
  "tika-vin07t:336_12": "mukhe appavisanaṃ yonisiddhaṃ. Yonīti cettha jāti adhippetā. Tasmā koñcajātikānaṃ",
  "tika-vin07t:336_13": "mukhatuṇḍasaṅkhātānaṃ rūpadhammānaṃ khīramissaudakajjhoharaṇahetuttābhāvena taṃ appavisanaṃ",
  "tika-vin07t:336_14": "siddhanti attho. Idampi hi khīramissāya surāya khīre pavisantepi paragalāpavisananti.",
  "tika-vin07t:336_15": "Dhammatāsiddhanti ariyasāvakassa arūpadhammānaṃ surāpivanahetubhūtakilesasahitattābhāvasaṅkhātāya",
  "tika-vin07t:336_16": "dhammatāya siddhaṃ. Evamettha acittakapakkhepi surāya akusalacitteneva pātabbato",
  "tika-vin07t:336_17": "ariyasāvakānaṃ apivanaṃ samatthitanti veditabbaṃ. Athāpi siyā ajānanapakkhe akusalacittena",
  "tika-vin07t:336_18": "vināva pātabbattepi surāya apivanaṃ ariyānaṃ dhammatāti samatthanaparametanti, taṃ",
  "tika-vin07t:336_19": "na, aṭṭhakathāvacanantarehi virujjhanato. Yathā hi vacanantarehi na virujjhati, tathāyeva attho gahetabbo.",
  "tika-vin07t:337_0": "Apica pāṇātipātādīnaṃ pañcannaṃ kammapathānaṃ bhavantarepi akaraṇaṃ ariyānaṃ dhammatāsīlameva,",
  "tika-vin07t:337_1": "tesañca yadi sacittakataṃ samānaṃ. Surāpānaṃ viya itarānipi cattāri ajānantenāpi",
  "tika-vin07t:337_2": "ariyasāvakena na kattabbāni siyuṃ, tathā ca ajānantānaṃ ariyānaṃ kusalābyākatacittehipi",
  "tika-vin07t:337_3": "viramaṇaparamāraṇaparasantakagahaṇādīsu kāyavacīpavatti na sampajjeyya, no ce sampajjati,",
  "tika-vin07t:337_4": "cakkhupālattherassa caṅkamanena pāṇaviyogassa, uppalavaṇṇattheriyā balakkārena maggenamaggaphusanassa",
  "tika-vin07t:337_5": "ca pavattattā. Tasmā surāpānassa acittakapakkhepi akusaleneva pātabbatāya surā ariyānaṃ",
  "tika-vin07t:337_6": "paragalaṃ na pavisatīti visesetvā vuttanti veditabbaṃ.",
  "tika-vin07t:338_0": "Nanu vatthuṃ jānantasseva sabbe kammapathā vuttāti? Na, micchādiṭṭhiyā viparītaggahaṇeneva",
  "tika-vin07t:338_1": "pavattattā. Kathañhi nāma asabbaññuṃ sabbaññuto, aniccādiṃ niccādito ca gahaṇantī",
  "tika-vin07t:338_2": "diṭṭhi vatthuṃ vijānāti. Yadi hi jāneyya, micchādiṭṭhiyeva na siyā. Sā ca kammapathesu",
  "tika-vin07t:338_3": "gaṇitāti kuto jānantasseva kammapathappavattiniyamo. Atha sabbaññuṃ sabbaññūti gaṇhantīpi",
  "tika-vin07t:338_4": "“ayaṃ satto”ti tassa sarūpaggahaṇato diṭṭhipi vatthuṃ vijānātīti ce? Na, surāpānassapi",
  "tika-vin07t:338_5": "“ayaṃ na surā”ti sarūpaggahaṇassa samānattā. “Aya”nti ca vatthuparāmasanepi “surā”ti",
  "tika-vin07t:338_6": "visesavijānanābhāvā na jānātīti ce? “Aya”nti puggalattaṃ jānantīpi “asabbaññū”tipi",
  "tika-vin07t:338_7": "visesajānanābhāvā diṭṭhipi vatthuṃ na jānātīti samānameva. Evañhi tesaṃ buddhāti",
  "tika-vin07t:338_8": "ahitoti ahitaṃ vā pūraṇakassapādiṃ hito paṭighassa vā anunayassa vā uppādanepi eseva",
  "tika-vin07t:338_9": "nayo. Vipallāsapubbakañhi sabbaṃ akusalaṃ.",
  "tika-vin07t:339_0": "Apica surāya pīyamānāya niyamena akusaluppādanaṃ sabhāvo pītāya viya. Khīrādisaññāya",
  "tika-vin07t:339_1": "pītasurassa puggalassa mātubhaginiādīsupi rāgadosādiakusalappabandho vatthusabhāveneva",
  "tika-vin07t:339_2": "uppajjati, evaṃ pīyamānakkhaṇepi tikhiṇo rāgo uppajjateva, teneva sāgatattherassa",
  "tika-vin07t:339_3": "ajānitvā pivanakāle pañcābhiññādijhānaparihāni, pacchā ca buddhādīsu agāravādiakusalappabandho",
  "tika-vin07t:339_4": "yāva surāvigamā pavattittha. Teneva bhagavāpi tassa agāravādiakausalappavattidassanamukhena",
  "tika-vin07t:339_5": "surādosaṃ pakāsetvā sikkhāpadaṃ paññapesi. Na hi pañcanīvaraṇuppattiṃ vinā jhānaparihāni",
  "tika-vin07t:339_6": "hoti. Tasmā ajānantassāpi surā pīyamānā pītā ca attano sabhāveneva akusaluppādikāti",
  "tika-vin07t:339_7": "ayamattho sāgatattherassa jhānaparihāniyā anvayatopi, ariyānaṃ kilesābhāvena mukhena",
  "tika-vin07t:339_8": "surāya appavesasaṅkhātabyatirekatopi sijjhatīti niṭṭhamettha gantabbaṃ, evaṃ gahaṇameva",
  "tika-vin07t:339_9": "hi vibhajjavādīmatānusāraṃ.",
  "tika-vin07t:340_0": "Yaṃ pana “jānitvā pivantasseva akusala”nti gahaṇaṃ, taṃ bhinnaladdhikānaṃ abhayagirikādīnameva",
  "tika-vin07t:340_1": "mataṃ, taṃ pana gaṇṭhipadakārakādīhi “paravādo”ti ajānantehi attano matiyā saṃsanditvā",
  "tika-vin07t:340_2": "likhitaṃ vibhajjavādīmaṇḍalampi pavisitvā yāvajjatanā sāsanaṃ dūseti, purāpi kira",
  "tika-vin07t:340_3": "imasmimpi damiḷaraṭṭhe koci bhinnaladdhiko nāgaseno nāma thero kuṇḍalakesīvatthuṃ",
  "tika-vin07t:340_4": "paravādamathananayadassanatthaṃ damiḷakabbarūpena kārento “imaṃ surāpānassa jānitvāva",
  "tika-vin07t:340_5": "pivane akusalanayaṃ, aññañca desakālādibhedena anantampi ñeyyaṃ sabbaññutaññāṇaṃ",
  "tika-vin07t:340_6": "salakkhaṇavaseneva ñātuṃ na sakkoti ñāṇena paricchinnattena ñeyyassa anantattahānippasaṅgato.",
  "tika-vin07t:340_7": "Aniccādisāmaññalakkhaṇavaseneva pana ñātuṃ sakkotī”ti ca, “paramatthadhammesu nāmarūpantiādibhedo",
  "tika-vin07t:340_8": "viya puggalādisammutipi visuṃ vatthubhedo evā”ti ca evamādikaṃ bahuṃ viparītatthanayaṃ",
  "tika-vin07t:340_9": "kabbākārassa kavino upadisitvā tasmiṃ pabandhe kāraṇābhāsehi satiṃ sammohetvā pabandhāpesi,",
  "tika-vin07t:340_10": "tañca kabbaṃ nissāya imaṃ bhinnaladdhikamataṃ idha vibhajjavādīmate sammissaṃ ciraṃ",
  "tika-vin07t:340_11": "pavattittha. Taṃ pana pacchā ācariyabuddhappiyamahātherena bāhirabbharikaṃ diṭṭhijālaṃ",
  "tika-vin07t:340_12": "vighāṭetvā idha parisuddhaṃ sāsanaṃ patiṭṭhāpentena sodhitampi sāratthadīpaniyā vinayaṭīkāya",
  "tika-vin07t:340_13": "surāpānassa sacittakapakkheyeva cittaṃ akusalanti samatthanavacanaṃ nissāya kehici",
  "tika-vin07t:340_14": "vipallattacittehi puna ukkhittasiraṃ jātaṃ, tañca mahātherehi vinicchinitvā gārayhavādaṃ",
  "tika-vin07t:340_15": "katvā madditvā laddhigāhake ca bhikkhū viyojetvā dhammena vinayena satthusāsanena",
  "tika-vin07t:340_16": "cireneva vūpasamitaṃ. Tenevettha mayaṃ evaṃ vitthārato idaṃ paṭikkhipimha “mā aññepi",
  "tika-vin07t:340_17": "vibhajjavādino ayaṃ laddhi dūsesī”ti. Tasmā idha vuttāni avuttāni ca kāraṇāni suṭṭhu",
  "tika-vin07t:340_18": "sallakkhetvā yathā āgamavirodho na hoti, tathā attho gahetabbo.",
  "tika-vin07t:341_0": "Sesanti yassa vatthuvijānanacittena sacittakapakkhepi cittaṃ akusalamevāti niyamo",
  "tika-vin07t:341_1": "natthi, taṃ sabbanti attho. Rundhantīti “tiracchānagatitthiyā doso natthī”tiādinā",
  "tika-vin07t:341_2": "anāpattiyā lesaggahaṇaṃ nivārentī. Dvāraṃ pidahantīti “tañca kho manussitthiyā”tiādinā",
  "tika-vin07t:341_3": "lesaggahaṇassa kāraṇasaṅkhātaṃ dvāraṃ pidahantī. Sotaṃ pacchindamānāti tadubhayalesaggahaṇadvārānaṃ",
  "tika-vin07t:341_4": "vasena avicchinnaṃ vītikkamasotaṃ pacchindamānā. Gāḷhataraṃ karontīti yathāvuttehi",
  "tika-vin07t:341_5": "kāraṇehi paṭhamapaññattisiddhaṃ āpattiññeva daḷhaṃ karontī, anāpattiyā okāsaṃ adadamānāti",
  "tika-vin07t:341_6": "attho. Sā ca yasmā vītikkamābhāve, avisayatāya abbohārike vītikkame ca lokavajjepi",
  "tika-vin07t:341_7": "sithilaṃ karontī uppajjati, tasmā tathā uppattiṃ uppattikāraṇañca dassento āha aññatra",
  "tika-vin07t:341_8": "adhimānātiādi. Aññatra adhimānāti imissā anupaññattiyā “vītikkamābhāvā”ti kāraṇaṃ",
  "tika-vin07t:341_9": "vuttaṃ. Aññatra supinantāti imissā “abbohārikattā”ti kāraṇaṃ vuttaṃ. Tattha vītikkamābhāvāti",
  "tika-vin07t:341_10": "pāpicchāya avijjamānassa uttarimanussadhammassa vijjamānato pakāsanavasappavattavisaṃvādanādhippāyasaṅkhātassa",
  "tika-vin07t:341_11": "vītikkamassa abhāvato. Adhimānikassa hi anadhigate adhigatasaññitāya yathāvuttavītikkamo",
  "tika-vin07t:341_12": "natthi. Abbohārikattāti “atthesā, bhikkhave, cetanā, sā ca kho abbohārikā”ti vacanato",
  "tika-vin07t:341_13": "mocanassādacetanāya upakkamanassa ca vijjamānattepi thinamiddhena abhibhūtatāya avasattena",
  "tika-vin07t:341_14": "abbohārikattā, āpattikāraṇavohārābhāvāti attho. Vā-saddo cettha samuccayattho daṭṭhabbo,",
  "tika-vin07t:341_15": "“abbohārikattā cā”ti vā pāṭho. Vuttāti duvidhāpi cesā anupaññatti anāpattikarā vuttāti adhippāyo.",
  "tika-vin07t:342_0": "Akate vītikkameti āpadāsupi bhikkhūhi sikkhāpadavītikkame akate, kukkuccā na bhuñjiṃsūtiādīsu",
  "tika-vin07t:342_1": "viya vītikkamaṃ akatvā bhikkhūhi attano dukkhuppattiyā ārocitāyāti attho. Sithilaṃ",
  "tika-vin07t:342_2": "karontīti paṭhamaṃ sāmaññato baddhasikkhāpadaṃ mocetvā attano visaye anāpattikaraṇavasena",
  "tika-vin07t:342_3": "sithilaṃ karontī. Dvāraṃ dadamānāti anāpattiyā dvāraṃ dadamānā. Aparāparampi anāpattiṃ",
  "tika-vin07t:342_4": "kurumānāti dinnena tena dvārena uparūpari anāpattibhāvaṃ dīpentī. Paññattepi sikkhāpade",
  "tika-vin07t:342_5": "udāyinā “muhuttikāya vesiyā na doso”ti lesena vītikkamitvā sañcarittāpajjanavatthusmiṃ",
  "tika-vin07t:342_6": "paññattattā “kate vītikkame”ti vuttaṃ. Paññattigatikāti atthato mūlapaññattiyevāti adhippāyo.",
  "tika-vin07t:343": "Makkaṭīvatthukathāvaṇṇanānayo niṭṭhito.",
  "tika-vin07t:344": "Santhatabhāṇavāro",
  "tika-vin07t:345": "Vajjiputtakavatthukathāvaṇṇanā",
  "tika-vin07t:346_0": "43-44. Vajjiputtakavatthukathāya pāḷiyaṃ “vesālikā…pe… methunaṃ dhammaṃ paṭiseviṃsū”ti",
  "tika-vin07t:346_1": "ettha te ñātikulaṃ gantvā gihiliṅgaṃ gahetvā “gihibhūtā maya”nti saññāya methunaṃ",
  "tika-vin07t:346_2": "paṭiseviṃsūti gahetabbaṃ, tenāha ñātibyasanenapi phuṭṭhātiādi. Ñātīnaṃ vināso rājadaṇḍādikāraṇena",
  "tika-vin07t:346_3": "hotīti āha rājadaṇḍaiccādi. Dhaññahiraññadāsidāsagomahiṃsādidhanāni bhogā nāma, tesampi",
  "tika-vin07t:346_4": "rājadaṇḍādināva vināsoti āha “esa nayo dutiyapadepī”ti. Na sabbaññubuddhotiādinā",
  "tika-vin07t:346_5": "tīsu vatthūsu appasannāva sāsane abhabbāti saññāya attano bhabbataṃ pakāsentā na",
  "tika-vin07t:346_6": "mayantiādimāhaṃsūti veditabbaṃ. “Aṭṭhatiṃsārammaṇesū”ti pāḷiyaṃ anāgate ālokākāsakasiṇe",
  "tika-vin07t:346_7": "vajjetvā vuttaṃ, tehi pana saddhiṃ cattālīsa honti. Vibhattā kusalā dhammāti “imasmiṃ",
  "tika-vin07t:346_8": "ārammaṇe idaṃ hotī”ti vibhāgaso dassitā saupacārajjhānā mahaggatakusalā dhammā. Gihipalibodhanti",
  "tika-vin07t:346_9": "sahasokitādivasena gihīsu byāvaṭataṃ. Āvāsapalibodhanti senāsanesu navakammādivasena",
  "tika-vin07t:346_10": "niccabyāvaṭataṃ. Duppariccāgānaṃ imesaṃ dvinnaṃ palibodhānaṃ vasena sabbepi palibodhā",
  "tika-vin07t:346_11": "saṅgahitā evāti veditabbaṃ.",
  "tika-vin07t:347_0": "Yenāti kāraṇena. Asaṃvāsoti idaṃ tasmiṃ attabhāve kenacipi pariyāyena bhikkhu hutvā",
  "tika-vin07t:347_1": "bhikkhūhi saddhiṃ saṃvāsaṃ nārahatīti imamatthaṃ sandhāya vuttanti āha “asaṃvāso”ti.",
  "tika-vin07t:347_2": "Paññattaṃ samūhaneyyāti “so āgato na pabbājetabbo”ti avatvā “na upasampādetabbo”ti",
  "tika-vin07t:347_3": "ettakasseva vuttattā pārājikassa sāmaṇerabhūmi anuññātāti viññāyati, tenāha sāmaṇerabhūmiyaṃ",
  "tika-vin07t:347_4": "pana ṭhitotiādi. “Yo pana bhikkhū”ti vuttattā paccakkhātasikkho yasmā bhikkhu na",
  "tika-vin07t:347_5": "hoti, methunasevane ca pārājikaṃ nāpajjati, tasmāssa “āgato upasampādetabbo”ti upasampadaṃ",
  "tika-vin07t:347_6": "anujānanto pārājikaṃ na samūhanati nāma, tenāha “bhikkhubhāve ṭhatvā avipannasīlatāyā”ti.",
  "tika-vin07t:347_7": "Uttamatthaṃ arahattaṃ, nibbānameva vā.",
  "tika-vin07t:348": "Catubbidhavinayādikathāvaṇṇanā",
  "tika-vin07t:349_0": "45. Nīharitvāti pāḷito uddharitvā, tathā hi “pañcahupāli, aṅgehi samannāgatena bhikkhunā",
  "tika-vin07t:349_1": "nānuyuñjitabbaṃ. Katamehi pañcahi? Suttaṃ na jānāti, suttānulomaṃ na jānātī”tiādipāḷito",
  "tika-vin07t:349_2": "suttaṃ suttānulomañca nīhariṃsu. “Anāpatti evaṃ amhākaṃ ācariyānaṃ uggaho paripucchāti",
  "tika-vin07t:349_3": "bhaṇatī”ti evamādito ācariyavādaṃ. “Āyasmā upāli evamāha – ‘anāpatti, āvuso, supinantenā’ti”",
  "tika-vin07t:349_4": "evamādito attano matiṃ nīhariṃsu, sā ca therassa attanomati suttena saṅgahitattā",
  "tika-vin07t:349_5": "suttaṃ jātaṃ, evamaññāpi suttādīhi saṅgahitāva gahetabbā, netarāti veditabbaṃ. Atha",
  "tika-vin07t:349_6": "vā nīharitvāti vibhajitvā sāṭṭhakathaṃ sakalaṃ vinayapiṭakaṃ suttādīsu catūsu padesesu",
  "tika-vin07t:349_7": "pakkhipitvā catudhā vibhajitvā vinayaṃ pakāsesuṃ tabbinimuttassa abhāvāti adhippāyo.",
  "tika-vin07t:349_8": "Vuttanti nāgasenattherena milindapañhe vuttaṃ. Kaṇṭhādivaṇṇuppattiṭṭhānakaraṇādīhi",
  "tika-vin07t:349_9": "āharitvā attano vacīviññattiyāva bhāsitavacanaṃ āhaccapadaṃ. Rasoti sāro “pattaraso”tiādīsu",
  "tika-vin07t:349_10": "viya, paṭikkhittaanuññātasuttasāroti attho, rasoti vā lakkhaṇaṃ paṭivatthukaṃ anuddharitvā",
  "tika-vin07t:349_11": "lakkhaṇānulomena vuttattā. Dhammasaṅgāhakādiācariyavaṃsena ābhatā aṭṭhakathā ācariyavaṃsoti",
  "tika-vin07t:349_12": "āha “ācariyavaṃsoti ācariyavādo”ti.",
  "tika-vin07t:350_0": "Vinayapiṭake pāḷīti idha adhikāravasena vuttaṃ. Sesapiṭakesupi suttādicatunayā yathānurūpaṃ",
  "tika-vin07t:350_1": "labbhanteva. Mahāpadesāti mahāokāsā mahāvisayā, te atthato “yaṃ, bhikkhave”tiādipāḷivasena",
  "tika-vin07t:350_2": "akappiyānulomato kappiyānulomato ca puggalehi nayato tathā tathā gayhamānā atthanayā",
  "tika-vin07t:350_3": "eva. Te hi bhagavatā sarūpato avuttesupi paṭikkhittānulomesu, anuññātānulomesu ca",
  "tika-vin07t:350_4": "sesesu kiccesu nivattipavattihetutāya mahāgocarāti “mahāpadesā”ti vuttā, na pana",
  "tika-vin07t:350_5": "“yaṃ, bhikkhave, mayā idaṃ na kappatī”tiādinā vuttā sādhippāyā pāḷiyeva tassā sutte",
  "tika-vin07t:350_6": "paviṭṭhattā. “Suttānulomampi sutte otāretabbaṃ…pe… suttameva balavatara”nti hi vuttaṃ,",
  "tika-vin07t:350_7": "na hesā sādhippāyā pāḷi sutte otāretabbā, na gahetabbā vā hoti, yenāyaṃ suttānulomaṃ",
  "tika-vin07t:350_8": "siyā. Tasmā imaṃ pāḷiadhippāyaṃ nissāya puggalehi gahitā yathāvuttaatthāva suttānulomaṃ.",
  "tika-vin07t:350_9": "Tappakāsakattā pana ayaṃ pāḷipi suttānulomanti gahetabbaṃ, tenāha ye bhagavatā evaṃ",
  "tika-vin07t:350_10": "vuttātiādi. Yaṃ bhikkhavetiādipāḷinayena hi puggalehi gahetabbā ye akappiyānulomādayo",
  "tika-vin07t:350_11": "atthā vuttā, te mahāpadesāti attho.",
  "tika-vin07t:351_0": "Bhagavato pakiṇṇakadesanābhūtā ca suttānulomabhūtā ca aṭṭhakathā. Yasmā dhammasaṅgāhakattherehi",
  "tika-vin07t:351_1": "pāḷivaṇṇanākkamena saṅgahetvā vuttā, tasmā “ācariyavādo”ti vuttā, etena ca aṭṭhakathā",
  "tika-vin07t:351_2": "suttasuttānulomesu atthato saṅgayhatīti veditabbā. Yathā ca esā, evaṃ attanomatipi",
  "tika-vin07t:351_3": "pamāṇabhūtā. Na hi bhagavato vacanaṃ vacanānulomañca anissāya aggasāvakādayopi attano",
  "tika-vin07t:351_4": "ñāṇabalena suttābhidhammavinayesu kañci sammutiparamatthabhedaṃ atthaṃ vattuṃ sakkonti,",
  "tika-vin07t:351_5": "tasmā sabbampi vacanaṃ sutte suttānulome ca saṅgayhati. Visuṃ pana aṭṭhakathādīnaṃ",
  "tika-vin07t:351_6": "saṅgahitattā tadavasesaṃ suttasuttānulomato gahetvā catudhā vinayo niddiṭṭho. Suttādayo",
  "tika-vin07t:351_7": "nissāyeva pavattāpi attanomati tesu sarūpena anāgatattā vuttaṃ “suttasuttānulomaācariyavāde",
  "tika-vin07t:351_8": "muñcitvā”ti, tenāha “anubuddhiyā nayaggāhenā”ti. Tattha suttādīni anugatāya eva buddhiyā",
  "tika-vin07t:351_9": "tehi laddhanayaggāhena cāti attho.",
  "tika-vin07t:352_0": "Theravādoti mahāsumattherādīnaṃ gāho. Suttādiṃ nissāyeva viparītatopi attanomati",
  "tika-vin07t:352_1": "uppajjatīti āha taṃ panātiādi. Atthenāti attanā nayaggahitena atthena. Pāḷinti attano",
  "tika-vin07t:352_2": "gāhassa nissayabhūtaṃ sāṭṭhakathaṃ pāḷiṃ. Pāḷiyāti tappaṭikkhepatthaṃ parenāhaṭāya",
  "tika-vin07t:352_3": "sāṭṭhakathāya pāḷiyā, attanā gahitaṃ atthaṃ nissāya pāḷiñca saṃsanditvāti attho.",
  "tika-vin07t:352_4": "Ācariyavādeti attanā parena ca samuddhaṭaaṭṭhakathāya. Otarati ceva sameti cāti attanā",
  "tika-vin07t:352_5": "uddhaṭehi saṃsandanavasena otarati, parena uddhaṭena sameti. Sabbadubbalāti asabbaññupuggalassa",
  "tika-vin07t:352_6": "dosavāsanāya yāthāvato atthasampaṭipattiabhāvato vuttaṃ. Pamādapāṭhavasena ācariyavādassa",
  "tika-vin07t:352_7": "suttānulomena asaṃsandanāpi siyāti āha “itaro na gahetabbo”ti.",
  "tika-vin07t:353_0": "Samentameva gahetabbanti ye suttena saṃsandanti, evarūpāva atthā mahāpadesato uddharitabbāti",
  "tika-vin07t:353_1": "dasseti tathā tathā uddhaṭaatthānameva suttānulomattā, tenāha “suttānulomato hi suttameva",
  "tika-vin07t:353_2": "balavatara”nti. Appaṭivattiyanti appaṭibāhiyaṃ. Kārakasaṅghasadisanti pamāṇattā saṅgītikārakasaṅghasadisaṃ.",
  "tika-vin07t:353_3": "Buddhānaṃ ṭhitakālasadisanti dharamānakabuddhasadisanti attho. Sakavādī suttaṃ gahetvā",
  "tika-vin07t:353_4": "kathetītiādīsu yo yathābhūtamatthaṃ gahetvā kathanasīlo, so sakavādī. Suttanti saṅgītittayāruḷhaṃ",
  "tika-vin07t:353_5": "pāḷivacanaṃ. Paravādīti mahāvihāravāsī vā hotu aññanikāyavāsī vā, yo viparītato atthaṃ",
  "tika-vin07t:353_6": "gahetvā kathanasīlo, sova idha “paravādī”ti vutto. Suttānulomanti saṅgītittayāruḷhaṃ",
  "tika-vin07t:353_7": "vā anāruḷhaṃ vā yaṃkiñci vipallāsato vā vañcanāya vā “saṅgītittayāgatamida”nti dassiyamānaṃ",
  "tika-vin07t:353_8": "suttānulomaṃ. Keci “aññanikāye suttānuloma”nti vadanti, taṃ na yuttaṃ sakavādīparavādīnaṃ",
  "tika-vin07t:353_9": "ubhinnampi saṅgītittayāruḷhasuttādīnaṃ eva gahetabbato. Tathā hi vakkhati “tisso",
  "tika-vin07t:353_10": "saṅgītiyo āruḷhaṃ pāḷiāgataṃ paññāyati, gahetabba”ntiādi. Na hi sakavādī aññanikāyasuttādiṃ",
  "tika-vin07t:353_11": "pamāṇato gaṇhāti, yena tesu suttādīsu dassitesu tattha ṭhātabbaṃ bhaveyya, vakkhati",
  "tika-vin07t:353_12": "ca “paro tassa akappiyabhāvasādhakaṃ suttato bahuṃ kāraṇañca vinicchayañca dasseti…pe…",
  "tika-vin07t:353_13": "‘sādhū’ti sampaṭicchitvā akappiyeyeva ṭhātabba”nti. Tasmā paravādināpi saṅgītittaye",
  "tika-vin07t:353_14": "anāruḷhampi anāruḷhamicceva dassīyati, kevalaṃ tassa tassa suttādino saṅgītittaye",
  "tika-vin07t:353_15": "anāgatassa kūṭatā, āgatassa ca byañjanacchāyāya aññathā adhippāyayojanā ca viseso.",
  "tika-vin07t:353_16": "Tattha ca yaṃ kūṭaṃ, taṃ apanīyati. Yaṃ aññathā yojitaṃ, tassa viparītatāsandassanatthaṃ",
  "tika-vin07t:353_17": "tadaññena suttādinā saṃsandanā karīyati. Yo pana paravādinā gahito adhippāyo suttantādinā",
  "tika-vin07t:353_18": "saṃsandati, so sakavādināpi attano gāhaṃ vissajjetvā gahetabboti ubhinnampi saṅgītittayāgatameva",
  "tika-vin07t:353_19": "suttādipamāṇanti veditabbaṃ. Teneva kathāvatthuppakaraṇe sakavāde pañca suttasatāni",
  "tika-vin07t:353_20": "paravāde pañcāti suttasahassampi adhippāyaggahaṇanānattena saṅgītittayāgatameva gahitaṃ,",
  "tika-vin07t:353_21": "na nikāyantare kiñcīti.",
  "tika-vin07t:354_0": "Khepanti “kiṃ iminā”ti paṭikkhepaṃ chaḍḍanaṃ. Garahanti “kimesa bālo jānātī”ti nindanaṃ.",
  "tika-vin07t:354_1": "Sutte otāretabbanti yassa suttassa anulomanato idaṃ suttānulomaṃ akāsi, tasmiṃ, tadanurūpe",
  "tika-vin07t:354_2": "vā aññatarasmiṃ sutte attanā gahitaṃ suttānulomaṃ atthato saṃsandanavasena otāretabbaṃ,",
  "tika-vin07t:354_3": "“iminā ca iminā ca kāraṇena imasmiṃ sutte saṃsandatī”ti saṃsanditvā dassetabbanti",
  "tika-vin07t:354_4": "attho. Ayanti sakavādī. Paroti paravādī. Ācariyavādo sutte otāretabboti yassa suttassa",
  "tika-vin07t:354_5": "vaṇṇanāvasena ayaṃ ācariyavādo pavatto, tasmiṃ, tādise ca aññatarasmiṃ sutte pubbāparaatthasaṃsandanavasena",
  "tika-vin07t:354_6": "otāretabbaṃ. Gārayhācariyavādoti pamādalikhito, bhinnaladdhikehi vā ṭhapito, esa nayo sabbattha.",
  "tika-vin07t:355_0": "Yaṃ kiñci kūṭasuttaṃ bāhirakasuttādivacanaṃ na gahetabbanti dassetuṃ suttaṃ suttānulome",
  "tika-vin07t:355_1": "otāretabbantiādi vuttaṃ. Guḷhavessantarādīni mahāsaṅghikādibhinnaladdhikānaṃ pakaraṇāni.",
  "tika-vin07t:355_2": "Ādi-saddena guḷhaummaggādīnaṃ gahaṇaṃ. Sakavādī suttaṃ gahetvā katheti, paravādīpi",
  "tika-vin07t:355_3": "suttantiādinā aññepi vādālambanā vuttanayena sakkā ñātunti idha na vuttā.",
  "tika-vin07t:356_0": "Evaṃ suttasuttānulomādimukhena sāmaññato vivādaṃ dassetvā idāni visesato vivādavatthuṃ",
  "tika-vin07t:356_1": "tabbinicchayamukhena suttādīnañca dassetuṃ atha panāyaṃ kappiyantiādi vuttaṃ. Sutte",
  "tika-vin07t:356_2": "ca suttānulome cāti ettha ca-kāro vikappattho, tena ācariyavādādīnampi saṅgaho, tenāha",
  "tika-vin07t:356_3": "“kāraṇañca vinicchayañca dassetī”ti. Tattha kāraṇanti suttādinayaṃ nissāya attanomatiyā",
  "tika-vin07t:356_4": "uddhaṭaṃ hetuṃ. Vinicchayanti aṭṭhakathāvinicchayaṃ. Kāraṇacchāyāti suttādīsu “kappiya”nti",
  "tika-vin07t:356_5": "gāhassa, “akappiya”nti gāhassa ca nimittabhūtaṃ kicchena paṭipādanīyaṃ avibhūtakāraṇaṃ",
  "tika-vin07t:356_6": "kāraṇacchāyā, kāraṇapatirūpakanti attho. Vinayañhi patvāti imassa vivaraṇaṃ kappiyākappiyavicāraṇamāgammāti.",
  "tika-vin07t:356_7": "Rundhitabbanti kappiyasaññāya vītikkamakaraṇaṃ rundhitabbaṃ, taṃnivāraṇacittaṃ daḷhataraṃ",
  "tika-vin07t:356_8": "kātabbaṃ. Sotaṃ pacchinditabbanti tattha vītikkamappavatti pacchinditabbā. Garukabhāveti",
  "tika-vin07t:356_9": "akappiyabhāve. Suttavinicchayakāraṇehīti suttena aṭṭhakathāvinicchayena ca laddhakāraṇehi.",
  "tika-vin07t:356_10": "Evantiādi yathāvuttassa atthassa nigamanavacanaṃ. Atirekakāraṇanti suttādīsu purimaṃ",
  "tika-vin07t:356_11": "purimaṃ atirekakāraṇaṃ nāma, bahukāraṇaṃ vā.",
  "tika-vin07t:357_0": "Vācuggatanti vācāya uggataṃ, tattha nirantaraṃ ṭhitanti attho. “Suttaṃ nāma sakalaṃ",
  "tika-vin07t:357_1": "vinayapiṭaka”nti vuttattā puna suttatoti tadatthapaṭipādakaṃ suttābhidhammapāḷivacanaṃ",
  "tika-vin07t:357_2": "adhippetaṃ. Anubyañjanatoti imassa vivaraṇaṃ paripucchato ca aṭṭhakathāto cāti. Tattha",
  "tika-vin07t:357_3": "paripucchāti ācariyassa santikā pāḷiyā atthasavanaṃ. Aṭṭhakathāti pāḷimuttakavinicchayo.",
  "tika-vin07t:357_4": "Tadubhayampi hi pāḷiṃ anugantvā atthassa byañjanato “anubyañjana”nti vuttaṃ. Vinayeti",
  "tika-vin07t:357_5": "vinayācāre, teneva vakkhati vinayaṃ avijahanto avokkamantotiādi. Tattha patiṭṭhānaṃ",
  "tika-vin07t:357_6": "nāma sañcicca āpattiyā anāpajjanādi hotīti āha “lajjībhāvena patiṭṭhito”ti, tena",
  "tika-vin07t:357_7": "lajjī hotīti vuttaṃ hoti. Vinayadharassa lakkhaṇe vattabbe kiṃ iminā lajjībhāvenāti",
  "tika-vin07t:357_8": "āha alajjī hītiādi. Tattha bahussutopīti iminā paṭhamalakkhaṇasamannāgamaṃ dasseti.",
  "tika-vin07t:357_9": "Lābhagarutāyātiādinā vinaye ṭhitatāya abhāve paṭhamalakkhaṇayogo kiccakaro na hoti,",
  "tika-vin07t:357_10": "atha kho akiccakaro anatthakaro evāti dasseti. Saṅghabhedassa pubbabhāgo kalaho saṅgharāji.",
  "tika-vin07t:358_0": "Vitthunatīti vitthambhati, nitthunati vā santiṭṭhituṃ na sakkoti, tenāha yaṃ yantiādi.",
  "tika-vin07t:358_1": "Ācariyaparamparāti ācariyānaṃ vinicchayaparamparā, teneva vakkhati “attano matiṃ",
  "tika-vin07t:358_2": "pahāya…pe… yathā ācariyo ca ācariyācariyo ca pāḷiñca paripucchañca vadanti, tathā",
  "tika-vin07t:358_3": "ñātuṃ vaṭṭatī”ti. Na hi ācariyānaṃ nāmamattato paramparājānane payojanamatthi. Pubbāparānusandhitoti",
  "tika-vin07t:358_4": "pubbavacanassa aparavacanena saha atthasambandhajānanato. Atthatoti padatthapiṇḍatthaadhippetatthādito.",
  "tika-vin07t:358_5": "Kāraṇatoti tadatthupapattito. Theravādaṅganti theravādapaṭipāṭiṃ, tesaṃ vinicchayapaṭipāṭinti attho.",
  "tika-vin07t:359_0": "Imehi ca pana tīhi lakkhaṇehīti ettha paṭhamena lakkhaṇena vinayassa suṭṭhu uggahitabhāvo",
  "tika-vin07t:359_1": "vutto. Dutiyenassa lajjībhāvena ceva acalatāya ca patiṭṭhitatā. Tatiyena pāḷiaṭṭhakathāsu",
  "tika-vin07t:359_2": "anurūpena anāgatampi tadanulomato ācariyehi dinnanayato vinicchinituṃ samatthatā.",
  "tika-vin07t:359_3": "Otiṇṇe vatthusminti codanāvasena vītikkamavatthusmiṃ saṅghamajjhe otiṇṇe. Codakena",
  "tika-vin07t:359_4": "cuditakena ca vutte vattabbeti evaṃ otiṇṇe vatthuṃ nissāya codakena “diṭṭhaṃ suta”ntiādinā",
  "tika-vin07t:359_5": "cuditakena “atthi natthī”tiādinā ca yaṃ vattabbaṃ, tasmiṃ vattabbe vutteti attho.",
  "tika-vin07t:359_6": "Thullaccayadubbhāsitānaṃ mātikāya anāgatattā “pañcannaṃ āpattīna”nti vuttaṃ. Tikadukkaṭanti",
  "tika-vin07t:359_7": "“anupasampanne upasampannasaññī ujjhāyati vā khīyati vā āpatti dukkaṭassā”tiādinā",
  "tika-vin07t:359_8": "āgataṃ tikadukkaṭaṃ. Aññataraṃ vā āpattinti “kāle vikālasaññī āpatti dukkaṭassa,",
  "tika-vin07t:359_9": "kāle vematiko āpatti dukkaṭassā”tiādikaṃ dukadukkaṭaṃ sandhāya vuttaṃ. Antarāpattinti",
  "tika-vin07t:359_10": "tasmiṃ tasmiṃ sikkhāpade āgatavatthuvītikkamaṃ vinā aññasmiṃ vatthuvītikkame nidānato",
  "tika-vin07t:359_11": "pabhuti vinītavatthupariyosānā antarantarā vuttaṃ āpattiṃ. Idha pana “vatthuṃ oloketī”ti",
  "tika-vin07t:359_12": "visuṃ gahitattā tadavasesā antarāpattīti gahitā. Paṭilātaṃ ukkhipatīti idaṃ visibbanasikkhāpade",
  "tika-vin07t:359_13": "āgataṃ. Tattha ḍayhamānaṃ alātaṃ aggikapālādito bahi patitaṃ avijjhātameva paṭiukkhipati,",
  "tika-vin07t:359_14": "puna yathāṭhāne ṭhapetīti attho. Vijjhātaṃ pana pakkhipantassa pācittiyameva. Anāpattinti",
  "tika-vin07t:359_15": "ettha antarantarā vuttā anāpattipi atthi, “anāpatti, bhikkhave, iddhimassa iddhivisaye”tiādi",
  "tika-vin07t:359_16": "viya sāpi saṅgayhati.",
  "tika-vin07t:360_0": "Pārājikāpattīti na tāva vattabbanti idaṃ āpannapuggalena lajjīdhamme ṭhatvā yathābhūtaṃ",
  "tika-vin07t:360_1": "āvikaraṇepi dubbinicchayaṃ adinnādānādiṃ sandhāya vuttaṃ. Yaṃ pana methunādīsu vijānanaṃ,",
  "tika-vin07t:360_2": "taṃ vattabbameva, tenāha methunadhammavītikkamo hītiādi. Yo pana alajjitāya paṭiññaṃ",
  "tika-vin07t:360_3": "adatvā vikkhepaṃ karoti, tassa āpatti na sakkā oḷārikāpi vinicchinituṃ, yāva so yathābhūtaṃ",
  "tika-vin07t:360_4": "nāvi karoti, saṅghassa ca āpattisandeho na vigacchati, tāva nāsitakova bhavissati.",
  "tika-vin07t:360_5": "Sukhumāti cittaparivattiyā sukhumatāya sukhumā. Tenāha “cittalahukā”ti, cittaṃ tassa",
  "tika-vin07t:360_6": "lahukanti attho. Teti vītikkame. Taṃvatthukanti adinnādānādimūlakaṃ. Yaṃ ācariyo",
  "tika-vin07t:360_7": "bhaṇati, taṃ karohītiādi sabbaṃ lajjīpesalaṃ kukkuccakameva sandhāya vuttaṃ. Yo yāthāvato",
  "tika-vin07t:360_8": "pakāsetvā suddhimeva gavesati, tenāpi, pārājikosīti na vattabboti anāpattikoṭiyāpi",
  "tika-vin07t:360_9": "saṅkiyamānattā vuttaṃ, teneva “pārājikacchāyā”ti vuttaṃ. Sīlāni sodhetvāti yasmiṃ",
  "tika-vin07t:360_10": "vītikkame pārājikāsaṅkā vattati, tattha pārājikābhāvapakkhaṃ gahetvā desanāvuṭṭhānagāminīnaṃ",
  "tika-vin07t:360_11": "āpattīnaṃ sodhanavasena sīlāni sodhetvā. Dvattiṃsākāranti pākaṭabhāvato upalakkhaṇavasena",
  "tika-vin07t:360_12": "vuttaṃ, yaṃ kiñci abhirucitaṃ manasikātuṃ vaṭṭateva. Kammaṭṭhānaṃ ghaṭiyatīti vippaṭisāramūlakena",
  "tika-vin07t:360_13": "vikkhepena antarantarā khaṇḍaṃ adassetvā pabandhavasena cittena saṅghaṭiyati. Saṅkhārāti",
  "tika-vin07t:360_14": "vipassanākammaṭṭhānavasena vuttaṃ. Sāpattikassa hi paguṇampi kammaṭṭhānaṃ na suṭṭhu",
  "tika-vin07t:360_15": "upaṭṭhāti, pageva pārājikassa. Tassa hi vippaṭisāraninnatāya cittaṃ ekaggaṃ na hoti.",
  "tika-vin07t:360_16": "Ekassa pana vitakkavikkhepādibahulassa suddhasīlassapi cittaṃ na samādhiyati, taṃ",
  "tika-vin07t:360_17": "idha pārājikamūlakanti na gahetabbaṃ. Katapāpamūlakena vippaṭisārenevettha cittassa",
  "tika-vin07t:360_18": "asamādhiyanaṃ sandhāya “kammaṭṭhānaṃ na ghaṭiyatī”ti vuttaṃ, tenāha vippaṭisāragginātiādi.",
  "tika-vin07t:360_19": "Attanāti cittena karaṇabhūtena puggalo kattā jānāti, paccatte vā karaṇavacanaṃ, attā",
  "tika-vin07t:360_20": "sayaṃ pajānātīti attho.",
  "tika-vin07t:361": "Catubbidhavinayādikathāvaṇṇanānayo niṭṭhito.",
  "tika-vin07t:362": "Padabhājanīyavaṇṇanā",
  "tika-vin07t:363_0": "Yo viya dissatīti yādiso, yaṃ-saddatthe yathā-saddo vattatīti āha “yena vā tena vā",
  "tika-vin07t:363_1": "yutto”ti. Yena tenāti hi padadvayena aniyamato yaṃ-saddatthova dassito. Vāsadhurayuttoti",
  "tika-vin07t:363_2": "vipassanādhurayutto. Yā jāti assāti yaṃjāti, puggalo, sova yaṃjacco sakatthe yapaccayaṃ",
  "tika-vin07t:363_3": "katvā. Gottavasena yena vā tena vā gottena yathāgotto vā tathāgotto vā hotūti sambandho.",
  "tika-vin07t:363_4": "Sīlesūti pakatīsu. Atha khoti idaṃ kintūti imasmiṃ atthe. Kiṃ vuttaṃ hotīti attho.",
  "tika-vin07t:363_5": "Imasmiṃ attheti imasmiṃ pārājikavisaye. Esoti yathāvuttehi pakārehi yutto. Ariyāyāti",
  "tika-vin07t:363_6": "“uddissa ariyā tiṭṭhanti, esā ariyānaṃ yācanā”ti evaṃ vuttāya, na, “dehi me”ti kapaṇāya.",
  "tika-vin07t:363_7": "Liṅgasampaṭicchanenāti “bhikkhaṃ carissāmī”ti cittābhāvepi bhikkhāhāranissitapabbajjāliṅgassa",
  "tika-vin07t:363_8": "sampaṭicchanena. Kājabhattanti kājehi ānītabhattaṃ. Adhammikāyāti adhisīlasikkhādibhikkhuguṇābhāvato",
  "tika-vin07t:363_9": "vuttaṃ, tenāha “abhūtāyā”ti. “Mayaṃ bhikkhū”ti vadantā paṭiññāmatteneva bhikkhū,",
  "tika-vin07t:363_10": "na atthatoti attho. Idañca “mayaṃ bhikkhū”ti paṭijānanassāpi sambhavato vuttaṃ. “Mayaṃ",
  "tika-vin07t:363_11": "bhikkhū”ti appaṭijānantāpi hi bhikkhuvohāranimittassa liṅgassa gahaṇena ceva bhikkhūnaṃ",
  "tika-vin07t:363_12": "dinnapaccayabhāgaggahaṇādinā ca bhikkhupaṭiññā eva nāma honti. Tathā hi vuttaṃ puggalapaññattiaṭṭhakathāyaṃ –",
  "tika-vin07t:364_0": "“‘Abrahmacārī brahmacāripaṭiñño’ti aññe brahmacārino sunivatthe supārute sumbhakapattadhare",
  "tika-vin07t:364_1": "gāmanigamajanapadarājadhānīsu piṇḍāya caritvā jīvikaṃ kappente disvā sayampi tādisena",
  "tika-vin07t:364_2": "ākārena tathā paṭipajjanato ‘ahaṃ brahmacārī’ti paṭiññaṃ dento viya hoti. ‘Ahaṃ bhikkhū’ti",
  "tika-vin07t:364_3": "vatvā uposathaggādīni pavisanto pana brahmacāripaṭiñño hotiyeva, tathā saṅghikaṃ lābhaṃ gaṇhanto”ti.",
  "tika-vin07t:365_0": "Tasmā evarūpehi paṭiññāya bhikkhūhi gotrabhupariyosānehi saddhiṃ sambhogaparibhogo",
  "tika-vin07t:365_1": "na vaṭṭati, alajjīparibhogova hoti. Sañcicca āpattiāpajjanādialajjīlakkhaṇaṃ pana",
  "tika-vin07t:365_2": "ukkaṭṭhānaṃ bhikkhūnaṃ vasena vuttaṃ sāmaṇerādīnampi alajjīvohāradassanato. “Alajjīsāmaṇerehi",
  "tika-vin07t:365_3": "hatthakammampi na kāretabba”nti hi vuttaṃ. Yathāvihitapaṭipattiyaṃ atiṭṭhanañhi sabbasādhāraṇaṃ",
  "tika-vin07t:365_4": "alajjīlakkhaṇaṃ. Dussīlā liṅgaggahaṇato paṭṭhāya yathāvihitapaṭipattiyā abhāvato",
  "tika-vin07t:365_5": "ekantā lajjinova mahāsaṅghikādinikāyantarikā viya, liṅgatthenakādayo viya, ca. Yāva",
  "tika-vin07t:365_6": "11 ca tesaṃ bhikkhupaṭiññā anuvattati, tāva bhikkhu eva, tehi ca paribhogo alajjipaabhogova,",
  "tika-vin07t:365_7": "tesañca bhikkhusaṅghasaññāya dinnaṃ saṅghe dinnaṃ nāma hoti. Vuttañhi bhagavatā –",
  "tika-vin07t:366_0": "“Bhavissanti kho panānanda, anāgatamaddhānaṃ gotrabhuno kāsāvakaṇṭhā dussīlā pāpadhammā,",
  "tika-vin07t:366_1": "tesu dussīlesu saṅghaṃ uddissa dānaṃ dassanti, tadāpāhaṃ, ānanda, saṅghagataṃ dakkhiṇaṃ",
  "tika-vin07t:366_2": "asaṅkhyeyyaṃ appameyyaṃ vadāmī”ti.",
  "tika-vin07t:367_0": "Bhagavato saṅghaṃ uddissa dinnattā dakkhiṇā asaṅkhyeyyā appameyyā jātā. Dussīlānaṃ",
  "tika-vin07t:367_1": "dinnattā nāti ce? Na, tesu saṅghaṃ uddissāti gotrabhūnaṃ paṭiggāhakattena parāmaṭṭhattā,",
  "tika-vin07t:367_2": "itarathā “yesu kesuci gahaṭṭhesu vā pabbajitesu vā saṅghaṃ uddissā”ti vattabbatāpasaṅgato,",
  "tika-vin07t:367_3": "tathā ca “tadāpāhaṃ, ānandā”ti heṭṭhimakoṭidassanassa payojanaṃ na siyā. Tasmā gotrabhūnampi",
  "tika-vin07t:367_4": "abhāve saṅghaṃ uddissa dānaṃ natthi, heṭṭhimakoṭiyā tesupi dinnā saṅghagatā dakkhiṇā",
  "tika-vin07t:367_5": "asaṅkhyeyyā, na tato paraṃ sijjhatīti tepi paṭiññāya bhikkhu evāti gahetabbaṃ.",
  "tika-vin07t:368_0": "Brahmaghosanti uttamaghosaṃ, brahmuno ghosasadisaṃ vā ghosaṃ. Ehi bhikkhūti “bhikkhū”tisambodhanaṃ.",
  "tika-vin07t:368_1": "Saṃsāre bhayaikkhaka tassa bhayassa sabbaso vināsanatthaṃ tisaraṇaṃ, sāsanaṃ vā ehi",
  "tika-vin07t:368_2": "manasā “tāṇaṃ leṇa”nti pavisa upagaccha. Upagantvāpi cara brahmacariyanti sāsanabrahmacariyaṃ",
  "tika-vin07t:368_3": "maggabrahmacariyañca carassu. Bhaṇḍūti muṇḍitakeso. Vāsīti dantakaṭṭhādicchedanavāsi.",
  "tika-vin07t:368_4": "Bandhananti kāyabandhanaṃ. Yutto yogo samādhipaññāvasena so yuttayogo, tassa aṭṭhete",
  "tika-vin07t:368_5": "parikkhārāti seso. Sarīre paṭimukkehiyeva upalakkhitoti seso. “Tīṇi satānī”ti vattabbe",
  "tika-vin07t:368_6": "gāthābandhasukhatthaṃ “tīṇi sata”nti vuttaṃ.",
  "tika-vin07t:369_0": "Tasmāti bhagavā heṭṭhā vuttaṃ parāmasati. Heṭṭhā hi “ahaṃ kho pana, kassapa, jānaññeva",
  "tika-vin07t:369_1": "vadāmi ‘jānāmī’ti, passaññeva vadāmi ‘passāmī”’ti vuttaṃ, taṃ parāmasati, yasmā ahaṃ",
  "tika-vin07t:369_2": "jānaṃ vadāmi, tasmāti attho. Ihāti imasmiṃ sāsane. Tibbanti mahantaṃ. Paccupaṭṭhitaṃ",
  "tika-vin07t:369_3": "bhavissatīti therādiupasaṅkamanato puretarameva tesu yaṃnūna me hirottappaṃ upaṭṭhitaṃ",
  "tika-vin07t:369_4": "bhavissatīti attho. Kusalūpasaṃhitanti anavajjadhammanissitaṃ. Aṭṭhiṃ katvāti attānaṃ",
  "tika-vin07t:369_5": "tena dhammena aṭṭhikaṃ katvā, taṃ vā dhammaṃ “esa me attho”ti atthaṃ katvā. Ohitasototi",
  "tika-vin07t:369_6": "dhamme nihitasoto. Evañhi te, kassapa, sikkhitabbanti ñāṇasotañca pasādasotañca odahitvā",
  "tika-vin07t:369_7": "“dhammaṃ sakkaccameva suṇissāmī”ti evameva tayā sikkhitabbaṃ. Sātasahagatā ca me",
  "tika-vin07t:369_8": "kāyagatāsatīti asubhesu ceva ānāpāne ca paṭhamajjhānavasena sukhasampayuttakāyagatāsati.",
  "tika-vin07t:369_9": "Yaṃ panetassa ovādassa sakkaccapaṭiggahaṇaṃ, ayameva therassa pabbajjā ca upasampadā ca ahosi.",
  "tika-vin07t:370_0": "Uddhumātakapaṭibhāgārammaṇaṃ jhānaṃ uddhumātakasaññā. Kasiṇārammaṇaṃ rūpāvacarajjhānaṃ",
  "tika-vin07t:370_1": "rūpasaññā. Imeti saññāsīsena niddiṭṭhā ime dve jhānadhammā. Sopāko ca bhagavatā puṭṭho",
  "tika-vin07t:370_2": "“rūpāvacarabhāvena ekatthā, byañjanameva nāna”nti āha. Āraddhacittoti ārādhitacitto.",
  "tika-vin07t:370_3": "Garudhammapaṭiggahaṇādiupasampadā upari sayameva āvi bhavissati.",
  "tika-vin07t:371_0": "Sabbantimena pariyāyenāti sabbantimena paricchedena. Ñatticatutthā kammavācā upasampadākammassa",
  "tika-vin07t:371_1": "kāraṇattā ṭhānaṃ, tassa ṭhānassa arahaṃ anucchavikanti vatthudosādivinimuttakammaṃ",
  "tika-vin07t:371_2": "“ṭhānāraha”nti vuttaṃ vatthādidosayuttassa kammassa sabhāvato kammavācārahattābhāvā.",
  "tika-vin07t:371_3": "Atha vā ṭhānanti nibbānappattihetuto sikkhattayasaṅgahaṃ sāsanaṃ vuccati, tassa anucchavikaṃ",
  "tika-vin07t:371_4": "kammaṃ ṭhānārahaṃ. Yathāvihitalakkhaṇena hi kammena upasampannova sakalaṃ sāsanaṃ",
  "tika-vin07t:371_5": "samādāya paripūretumarahati. Tasmā parisuddhakammavācāpariyosānaṃ sabbaṃ saṅghakiccaṃ",
  "tika-vin07t:371_6": "ṭhānārahaṃ nāma, tenāha “satthusāsanārahenā”ti, sīlādisakalasāsanaparipuṇṇassa anucchavikenāti",
  "tika-vin07t:371_7": "attho. Ayaṃ imasmiṃ attheti ñatticatutthakammena upasampannasseva sabbasikkhāpadesu",
  "tika-vin07t:371_8": "vuttattā kiñcāpi ehibhikkhūpasampadādīhi upasampannānaṃ suddhasattānaṃ paṇṇattivajjasikkhāpadavītikkamepi",
  "tika-vin07t:371_9": "abhabbatā vā dosābhāvo vā saddato paññāyati, tathāpi atthato tesampi paṇṇattivajjesu,",
  "tika-vin07t:371_10": "lokavajjesupi vā surāpānādilahukesu magguppattito pubbe asañciccādinā āpattiāpajjanaṃ",
  "tika-vin07t:371_11": "sijjhatiyeva. Tathā hi “dve puggalā abhabbā āpattiṃ āpajjituṃ buddhā ca paccekabuddhā",
  "tika-vin07t:371_12": "ca. Dve puggalā bhabbā āpattiṃ āpajjituṃ bhikkhū ca bhikkhuniyo cā”ti vuttaṃ. Ñatticatutthena",
  "tika-vin07t:371_13": "kammena upasampannoti idaṃ pana sabbasikkhāpadavītikkamārahe sabbakālike ca bhikkhū",
  "tika-vin07t:371_14": "gahetvā yebhuyyavasena vuttaṃ. Niruttivasenāti nibbacanavasena. Abhilāpavasenāti",
  "tika-vin07t:371_15": "vohāravasena. Guṇavasenāti bhikkhuvohāranimittānaṃ guṇānaṃ vasena.",
  "tika-vin07t:372": "Sājīvapadabhājanīyavaṇṇanā",
  "tika-vin07t:373_0": "Vivaṭṭūpanissayā sīlādayo lokiyehi abhivisiṭṭhattā adhisīlādivohārena vuttāti dassetuṃ",
  "tika-vin07t:373_1": "katamaṃ panātiādi āraddhaṃ. Tattha pañcaṅgadasaṅgasīlanti abuddhuppādakāle sīlaṃ",
  "tika-vin07t:373_2": "sandhāya vuttaṃ tassa vivaṭṭūpanissayattābhāvā. Yaṃ pana buddhuppāde ratanattayaguṇaṃ",
  "tika-vin07t:373_3": "tathato ñatvā sāsane suniviṭṭhasaddhāhi upāsakopāsikāhi ceva sāmaṇerasikkhamānāhi",
  "tika-vin07t:373_4": "ca rakkhiyamānaṃ pañcaṅgaaṭṭhaṅgadasaṅgasīlaṃ, tampi adhisīlameva magguppattihetuto.",
  "tika-vin07t:373_5": "Vipassanāmagguppattinimittatāya hi pātimokkhasaṃvarasīlaṃ lokiyānaṃ sīlehi adhisīlaṃ",
  "tika-vin07t:373_6": "jātaṃ adhicittaṃ viya. Na hi vipassanāmagganimittataṃ muñcitvā lokiyacittato adhicittassa",
  "tika-vin07t:373_7": "añño koci viseso upalabbhati, tadubhayañca anādimato saṃsāravaṭṭassa attādisāravirahitatāya",
  "tika-vin07t:373_8": "tilakkhaṇabbhāhatattaṃ, “ahaṃ mamā”ti ākārena pavattaavijjātaṇhādidosamūlakattañca,",
  "tika-vin07t:373_9": "taṃdosamūlaviddhaṃsanasamatthāya sīlacittabalopatthaddhāya vipassanāya ukkaṃseneva",
  "tika-vin07t:373_10": "tassa saṃsāravaṭṭassa vigamañca, tadupadesakassa sammāsambuddhassa sabbaññutādiaparimitaguṇagaṇayogena",
  "tika-vin07t:373_11": "aviparītasaddhammadesakattañca yāthāvato ñatvā paṭipannena samādāya sikkhitabbatāya",
  "tika-vin07t:373_12": "vivaṭṭūpanissayaṃ jātaṃ, na aññena kāraṇena, tañca vivaṭṭūpanissayattaṃ yadi sāsane",
  "tika-vin07t:373_13": "pañcasīlādissāpi samānaṃ, kimidaṃ adhisīlaṃ na siyā. Pañcasīlādimatte ṭhitānañhi",
  "tika-vin07t:373_14": "anāthapiṇḍikādīnaṃ gahaṭṭhānampi maggo uppajjati. Na hi adhisīlādhicittaṃ vinā magguppatti",
  "tika-vin07t:373_15": "hoti, tañca kiñcāpi kesañci anupanissayatāya tasmiṃ attabhāve magguppattiyā hetu",
  "tika-vin07t:373_16": "na hoti, tathāpi bhavantare avassaṃ hotevāti adhisīlameva kālaṃ karontānaṃ kalyāṇaputhujjanānaṃ",
  "tika-vin07t:373_17": "pātimokkhasaṃvarasīlaṃ viya, tenāha buddhuppādeyeva ca pavattatītiādi. Vivaṭṭaṃ patthetvā",
  "tika-vin07t:373_18": "rakkhiyamānampi pañcasīlādi buddhuppādeyeva pavattati. Na hi taṃ paññattintiādi pana",
  "tika-vin07t:373_19": "ukkaṭṭhavasena sabbaṃ pātimokkhaṃ sandhāya vuttaṃ. Tadekadesabhūtampi hi pāṇātipātādinnādānādigahaṭṭhasīlampi.",
  "tika-vin07t:373_20": "Buddhāyeva vinaye pārājikasuttavibhaṅgādīsu āgatavasena sabbaso kāyavacīdvāresu magguppattiyā",
  "tika-vin07t:373_21": "vibandhakaajjhācārasotaṃ vicchinditvā magguppattiyā padaṭṭhānabhāvena paññapetuṃ",
  "tika-vin07t:373_22": "sakkonti, na aññe. Magguppattiṃ sandhāya hissa adhisīlatā vuttā. Tenāha “pātimokkhasaṃvaratopi",
  "tika-vin07t:373_23": "ca maggaphalasampayuttameva sīlaṃ adhisīla”nti. Tasseva hi adhisīlanti abyavadhānena",
  "tika-vin07t:373_24": "maggādhiṭṭhānāti. Idha anadhippetanti imasmiṃ paṭhamapārājikavisaye “sikkhā”ti anadhippetaṃ.",
  "tika-vin07t:374_0": "Lokiyaaṭṭhasamāpatticittānīti sāsanasabhāvaṃ ajānantehi lokiyajanehi samāpajjitabbāni",
  "tika-vin07t:374_1": "aṭṭha rūpārūpajjhānasampayuttacittāni sandhāya vuttaṃ. Na hi mahaggatesu lokiyalokuttarabhedo",
  "tika-vin07t:374_2": "atthi, yena lokiyavisesanaṃ lokuttaranivattanaṃ siyā. Tasmā sāsanikehi samāpajjitabbamahaggatajjhānanivattanameva",
  "tika-vin07t:374_3": "lokiyavisesanaṃ kataṃ. Yathā cettha, evaṃ kāmāvacarāni pana aṭṭha kusalacittānīti",
  "tika-vin07t:374_4": "etthāpi lokiyavisesanaṃ kātabbameva. Ayameva hi adhicittato cittassa bhedo, yaṃ sāsanaṃ",
  "tika-vin07t:374_5": "ajānantassa puggalassa samuppajjanaṃ. Evañca abuddhuppādepi sāsanasabhāvaṃ jānantānaṃ",
  "tika-vin07t:374_6": "paccekabuddhādīnampi sīlacittānaṃ adhisīlādhicittatā samatthitā hoti. Na vinā buddhuppādāti",
  "tika-vin07t:374_7": "idaṃ pana aññesaṃ abhisamayahetubhāvena paccekabuddhabodhisattādīnaṃ desanāsāmatthiyābhāvato",
  "tika-vin07t:374_8": "vuttaṃ. Āyatiṃ vāsanāhetuṃ pana sīlacittaṃ tepi desentiyeva, tañca maggahetutāya",
  "tika-vin07t:374_9": "adhisīlādhicittampi hontaṃ appakatāya vipphārikatābāhujaññattābhāvena abbohārikanti",
  "tika-vin07t:374_10": "“buddhuppādeyevā”ti avadhāraṇaṃ katanti veditabbaṃ. Na hi taṃsamāpannotiādiaṭṭhakathāvacanehi",
  "tika-vin07t:374_11": "idha adhicittaniddese, upari adhipaññāniddese ca maggaphalasampayuttaadhicittaadhipaññānameva",
  "tika-vin07t:374_12": "paṭikkhepato lokiyādhicittādhipaññānaṃ idha adhippetatā, taṃ dvayaṃ samāpannassāpi",
  "tika-vin07t:374_13": "methunadhammasamāpajjanasabhāvo ca viññāyati, pāḷiyaṃ pana “yāyaṃ adhisīlasikkhā,",
  "tika-vin07t:374_14": "ayaṃ imasmiṃ atthe adhippetā sikkhā”ti vuttattā lokiyāpi adhicittādhipaññā anadhippetāti",
  "tika-vin07t:374_15": "viññāyati. Tasmā pāḷiyaṃ aṭṭhakathāyañca evamadhippāyo veditabbo – “methunaṃ dhammaṃ",
  "tika-vin07t:374_16": "paṭisevissāmī”ti citte uppannamatte lokiyaṃ adhicittaṃ adhipaññā ca parihāyati, adhisīlaṃ",
  "tika-vin07t:374_17": "pana cittuppādamattena na parihāyatīti pāḷiyaṃ adhisīlasikkhāva vuttā. Aṭṭhakathāyaṃ",
  "tika-vin07t:374_18": "pana paṭiladdhalokuttaramaggassa bhikkhuno “methunaṃ paṭisevissāmī”ti cittampi na",
  "tika-vin07t:374_19": "uppajjati sabbaso akuppadhammattā, puthujjanānaṃ samāpattilābhīnampi kenaci kāraṇena",
  "tika-vin07t:374_20": "uppajjati kuppadhammattāti imaṃ visesaṃ dassetuṃ “na hi taṃsamāpanno”ti lokuttarāva",
  "tika-vin07t:374_21": "paṭikkhittāti veditabbaṃ.",
  "tika-vin07t:375_0": "Atthi dinnanti ettha dinnanti dānacetanā adhippetā, tassa dinnassa phalaṃ atthīti",
  "tika-vin07t:375_1": "attho. Esa nayo atthi yiṭṭhanti etthāpi. Ādi-saddena hutādīnaṃ saṅgaho. Tattha yiṭṭhanti",
  "tika-vin07t:375_2": "mahāyāgo sabbasādhāraṇaṃ mahādānameva. Hutanti pahonakasakkāro, attano vā hotu, paresaṃ",
  "tika-vin07t:375_3": "vā dasa akusalakammapathā, sabbepi vā akusalā dhammā anatthuppādanato na sakaṃ kammaṃ",
  "tika-vin07t:375_4": "nāma, tabbiparītā kusalā dhammā sakaṃ nāma, tadubhayampi vā kusalākusalaṃ kammassakomhītiādivacanato",
  "tika-vin07t:375_5": "sati saṃsārappavattiyaṃ adhimuccanaṭṭhena sattānaṃ sakanti evaṃ kammassakatāya sakabhāve",
  "tika-vin07t:375_6": "attano santakatāya uppajjanakañāṇaṃ kammassakataññāṇaṃ, upalakkhaṇamattañcetaṃ. Sāsananissitā",
  "tika-vin07t:375_7": "pana sabbāpi vaṭṭagāminikusalapaññā kammassakataññāṇe paviṭṭhā. Sāsananissitā hi",
  "tika-vin07t:375_8": "vivaṭṭagāminī sabbāpi paññā “saccānulomikañāṇa”nti vuccati. Sā eva ca adhipaññā tadavasesaṃ",
  "tika-vin07t:375_9": "sabbaṃ kammassakataññāṇanti veditabbaṃ, teneva bhagavā “kammassakataññāṇaṃ saccānulomikañāṇaṃ",
  "tika-vin07t:375_10": "maggasamaṅgissa ñāṇaṃ phalasamaṅgissa ñāṇa”nti sabbampi ñāṇacatukkeyeva saṅgahesi.",
  "tika-vin07t:375_11": "Tilakkhaṇākāraparicchedakaṃ pana vipassanāñāṇanti idaṃ pana maggassa āsannapaccayatāya",
  "tika-vin07t:375_12": "ukkaṭṭhavasena vuttaṃ. Taditarāsañhi ratanattayānussaraṇādipaññānampi maggahetutāya",
  "tika-vin07t:375_13": "adhipaññatā samānāvāti gahetabbaṃ.",
  "tika-vin07t:376": "Sājīvapadabhājanīyavaṇṇanānayo niṭṭhito.",
  "tika-vin07t:377": "Paccakkhānavibhaṅgavaṇṇanā",
  "tika-vin07t:378_0": "Dubbalye āvikateti yaṃnūnāhaṃ buddhaṃ paccakkheyyantiādinā dubbalabhāve pakāsite.",
  "tika-vin07t:378_1": "Mukhāruḷhatāti lokajanānaṃ sattaṭṭhātiādīsu mukhāruḷhañāyenāti adhippāyo. Dirattatirattanti",
  "tika-vin07t:378_2": "ettha yathā antarantarā sahaseyyāvasena tirattaṃ aggahetvā nirantarameva tisso rattiyo",
  "tika-vin07t:378_3": "anupasampannena saddhiṃ sahaseyyāya aruṇuṭṭhāpanavasena tirattaggahaṇatthaṃ “dirattatiratta”nti",
  "tika-vin07t:378_4": "abyavadhānena vuttanti dirattaggahaṇassa payojanampi sakkā gahetuṃ, evamidhāpi dubbalyaṃ",
  "tika-vin07t:378_5": "anāvikatvāti imassāpi gahaṇassa payojanamatthevāti dassetuṃ yasmā vā sikkhāpaccakkhānassātiādi vuttaṃ.",
  "tika-vin07t:379_0": "Idāni dubbalyaṃ anāvikatvāti imassa purimapadasseva vivaraṇabhāvaṃ vināpi visuṃ atthasabbhāvaṃ",
  "tika-vin07t:379_1": "dassetuṃ apicātiādi vuttaṃ. Visesāvisesanti ettha yena vākyena dubbalyāvikammameva",
  "tika-vin07t:379_2": "hoti, na sikkhāpaccakkhānaṃ, tattha sikkhāpaccakkhānadubbalyāvikammānaṃ aññamaññaṃ",
  "tika-vin07t:379_3": "viseso hoti. Yena pana vacanena tadubhayampi hoti, tattha nevatthi viseso avisesopi,",
  "tika-vin07t:379_4": "taṃ visesāvisesaṃ. “Kaṭha kicchajīvane”ti dhātūsu paṭhitattā vuttaṃ “kicchajīvikappatto”ti.",
  "tika-vin07t:379_5": "Ukkaṇṭhanañhi ukkaṇṭhā, taṃ ito gatoti ukkaṇṭhito, kicchajīvikaṃ pattoti attho. Uddhaṃ",
  "tika-vin07t:379_6": "gato kaṇṭho etissāti ukkaṇṭhā, anabhiratiyā vaje niruddhagogaṇo viya gamanamaggaṃ",
  "tika-vin07t:379_7": "gavesanto puggalo ukkaṇṭho hoti, taṃ ukkaṇṭhaṃ. Anabhiratiṃ itotipi ukkaṇṭhitoti",
  "tika-vin07t:379_8": "atthaṃ dassento āha – “uddhaṃ kaṇṭhaṃ katvā viharamāno”ti. Sā ca ukkaṇṭhatā vikkhepenevāti",
  "tika-vin07t:379_9": "vikkhittotiādi vuttaṃ.",
  "tika-vin07t:380_0": "Samaṇabhāvatoti upasampadato. Bhāvavikappākārenāti bhikkhubhāvato cavitvā yaṃ yaṃ",
  "tika-vin07t:380_1": "gihiādibhāvaṃ pattukāmo “ahaṃ assa”nti attano bhavanaṃ vikappeti, tena tena gihiādiākārena,",
  "tika-vin07t:380_2": "attano bhavanassa vikappanākārenāti adhippāyo.",
  "tika-vin07t:381_0": "46. Pāḷiyaṃ yadi panāhanti ahaṃ yadi buddhaṃ paccakkheyyaṃ, sādhu vatassāti attho.",
  "tika-vin07t:381_1": "Apāhaṃ, handāhanti etthāpi vuttanayeneva attho gahetabbo. “Hoti me buddhaṃ paccakkheyya”nti",
  "tika-vin07t:381_2": "mama cittaṃ uppajjatīti vadati.",
  "tika-vin07t:382": "50. Na ramāmīti pabbajjāya dukkhabahulatāya sukhābhāvaṃ dasseti. Nābhiramāmīti pabbajjāya vijjamānepi anavajjasukhe attano abhiratiabhāvaṃ dasseti.",
  "tika-vin07t:383_0": "51. Teneva vacībhedenāti vacībhedaṃ katvāpi aññena kāyappayogena viññāpanaṃ nivatteti.",
  "tika-vin07t:383_1": "Ayaṃ sāsanaṃ jahitukāmotiādinā bhāsākosallābhāvena sabbaso padatthāvabodhābhāvepi",
  "tika-vin07t:383_2": "“ayaṃ attano pabbajitabhāvaṃ jahitukāmo imaṃ vākyabhedaṃ karotī”ti ettakaṃ adhippetatthamattaṃ",
  "tika-vin07t:383_3": "cepi so tāva jānāti, paccakkhānameva hotīti dasseti. Tenāha “ettakamattampi jānātī”ti.",
  "tika-vin07t:383_4": "Padapacchābhaṭṭhanti padaparāvatti, māgadhabhāsato avasiṭṭhā sabbāpi bhāsā “milakkhabhāsā”ti",
  "tika-vin07t:383_5": "veditabbā. Khettameva otiṇṇanti sikkhāpaccakkhānassa ruhanaṭṭhānabhūtaṃ khettameva otiṇṇaṃ.",
  "tika-vin07t:384_0": "Dūtanti mukhasāsanaṃ. Sāsananti paṇṇasāsanaṃ, bhittithambhādīsu akkharaṃ vā chinditvā",
  "tika-vin07t:384_1": "dasseti. Paccakkhātukāmatācitte dharanteyeva vacībhedasamuppattiṃ sandhāya “cittasampayutta”nti",
  "tika-vin07t:384_2": "vuttaṃ, cittasamuṭṭhānanti attho. Niyamitāniyamitavasena vijānanabhedaṃ dassetumāha",
  "tika-vin07t:384_3": "yadi ayameva jānātūtiādi. Ayañca vibhāgo vadati viññāpetīti ettha yassa vadati, tasseva",
  "tika-vin07t:384_4": "vijānanaṃ adhippetanti iminā vuttanayena laddhoti daṭṭhabbaṃ, na hettha ekassa vadati",
  "tika-vin07t:384_5": "aññassa viññāpetīti ayamattho sambhavati. “Tesu ekasmiṃ jānantepī”ti vuttattā “dveyeva",
  "tika-vin07t:384_6": "jānantu eko mā jānātū”ti evaṃ dvinnampi janānaṃ niyametvā ārocitepi tesu ekasmimpi",
  "tika-vin07t:384_7": "jānante paccakkhānaṃ hotiyevāti gahetabbaṃ. Parisaṅkamānoti “vāressantī”ti āsaṅkamāno.",
  "tika-vin07t:384_8": "Samayaññūti sāsanasaṅketaññū, idha pana adhippāyamattajānanenāpi samayaññū nāma hoti,",
  "tika-vin07t:384_9": "tenāha ukkaṇṭhitotiādi. Tasmā buddhaṃ paccakkhāmītiādikhettapadānaṃ sabbaso atthaṃ",
  "tika-vin07t:384_10": "ñatvāpi sace “bhikkhubhāvato cavitukāmatāya esa vadatī”ti adhippāyaṃ na jānāti, appaccakkhātāva",
  "tika-vin07t:384_11": "hoti sikkhā. Atthaṃ pana ajānitvāpi “ukkaṇṭhito vadatī”ti taṃ jānāti, paccakkhātāva",
  "tika-vin07t:384_12": "hoti sikkhā. Sotaviññāṇavīthiyā saddamattaggahaṇameva, atthaggahaṇaṃ pana manoviññāṇavīthiparamparāyāti",
  "tika-vin07t:384_13": "āha taṅkhaṇaññevātiādi.",
  "tika-vin07t:385_0": "53. Vaṇṇapaṭṭhānanti satthuguṇavaṇṇappakāsakaṃ pakaraṇaṃ. Upāligāthāsūti upālisutte",
  "tika-vin07t:385_1": "upāligahapatinā dhīrassa vigatamohassātiādinā vuttagāthāsu. Yathārutanti pāḷiyaṃ",
  "tika-vin07t:385_2": "vuttamevāti attho. Anantabuddhītiādīni vaṇṇapaṭṭhāne āgatanāmāni. Dhīrantiādīni pana",
  "tika-vin07t:385_3": "upāligāthāsu. Tattha bodhi vuccati sabbaññutaññāṇaṃ, sā jānanahetuttā paññāṇaṃ etassāti",
  "tika-vin07t:385_4": "bodhipaññāṇo. Svākkhātaṃ dhammantiādīsu dhamma-saddo svākkhātādipadānaṃ dhammavevacanabhāvaṃ",
  "tika-vin07t:385_5": "dassetuṃ vutto. Tasmā svākkhātaṃ paccakkhāmītiādinā vutteyeva vevacanena paccakkhānaṃ",
  "tika-vin07t:385_6": "nāma hoti. Dhamma-saddena saha yojetvā vutte pana yathārutavasena paccakkhānanti",
  "tika-vin07t:385_7": "veditabbaṃ. Suppaṭipannaṃ saṅghantiādīsupi eseva nayo. Kusalaṃ dhammantiādīnipi kusalā",
  "tika-vin07t:385_8": "dhammā akusalā dhammātiādidhammameva sandhāya vuttanāmāni, itarathā akusaladhammapaccakkhāne",
  "tika-vin07t:385_9": "dosābhāvappasaṅgatoti, tenāha caturāsītidhammakkhandhasahassesūtiādi. Paṭhamapārājikantiādinā",
  "tika-vin07t:385_10": "sikkhāpadānaṃyeva gahaṇaṃ veditabbaṃ, na āpattīnaṃ.",
  "tika-vin07t:386_0": "Yassa mūlenāti yassa santike. Ācariyavevacanesu yo upajjhaṃ adatvā ācariyova hutvā",
  "tika-vin07t:386_1": "pabbājesi, taṃ sandhāya “yo maṃ pabbājesī”ti vuttaṃ. Tassa mūlenāti tassa santike.",
  "tika-vin07t:386_2": "Okallakoti khuppipāsādidukkhāturānaṃ kisalūkhasarīravesānaṃ gahaṭṭhamanussānaṃ adhivacanaṃ.",
  "tika-vin07t:386_3": "Moḷibaddhoti baddhakesakalāpo gahaṭṭho. Kumārakoti kumārāvattho ativiya daharo sāmaṇero.",
  "tika-vin07t:386_4": "Cellakoti tato kiñci mahanto. Ceṭakoti majjhimo. Moḷigalloti mahāsāmaṇero. Samaṇuddesoti",
  "tika-vin07t:386_5": "avisesato sāmaṇerādhivacanaṃ. Asucisaṅkassarasamācāroti asuci hutvā “mayā kataṃ pare",
  "tika-vin07t:386_6": "jānanti nu kho, na nu kho”ti attanā, “asukena nu kho idaṃ kata”nti parehi ca saṅkāya",
  "tika-vin07t:386_7": "saritabbena anussaritabbena samācārena yutto. Sañjātarāgādikacavarattā kasambujāto.",
  "tika-vin07t:386_8": "Koṇṭhoti dussīlādhivacanametaṃ.",
  "tika-vin07t:387_0": "54. Tihetukapaṭisandhikāti atikhippaṃ jānanasamatthe sandhāya vuttaṃ, na duhetukānaṃ",
  "tika-vin07t:387_1": "tattha asambhavato. Sabhāgassāti purisassa. Visabhāgassāti mātugāmassa. Potthakarūpasadisassāti",
  "tika-vin07t:387_2": "mattikādīhi katarūpasadisassa. Garumedhassāti ārammaṇesu lahuppavattiyā abhāvato",
  "tika-vin07t:387_3": "dandhagatikatāya garupaññassa, mandapaññassāti vuttaṃ hoti.",
  "tika-vin07t:388_0": "Idānettha sikkhāpaccakkhānavārassa pāḷiyaṃ aṭṭhakathāyañca vuttanayānaṃ sampiṇḍanatthavasena",
  "tika-vin07t:388_1": "evaṃ vinicchayo veditabbo – tattha hi sāmaññā cavitukāmotiādīhi padehi cittaniyamaṃ",
  "tika-vin07t:388_2": "dasseti. Buddhantiādīhi padehi khettaniyamaṃ, paccakkhāmi dhāretīti etena kālaniyamaṃ,",
  "tika-vin07t:388_3": "vadatīti iminā payoganiyamaṃ, alaṃ me buddhena, kiṃ nu me, na mamattho, sumuttāhantiādīhi",
  "tika-vin07t:388_4": "anāmaṭṭhakālavasenapi paccakkhānaṃ hotīti dasseti, viññāpetīti iminā vijānananiyamaṃ,",
  "tika-vin07t:388_5": "ummattako sikkhaṃ paccakkhāti ummattakassa santiketiādīhi puggalaniyamaṃ, so ca nappaṭivijānātītiādīhi",
  "tika-vin07t:388_6": "vijānananiyamābhāvena paccakkhānābhāvaṃ dasseti, davāyātiādīhi cittaniyamābhāvena,",
  "tika-vin07t:388_7": "sāvetukāmo na sāvetīti iminā payoganiyamābhāvena, aviññussa sāveti viññussa na sāvetīti",
  "tika-vin07t:388_8": "etehi yaṃ puggalaṃ uddissa sāveti, tasseva savane sīsaṃ eti, nāññassāti. Sabbaso",
  "tika-vin07t:388_9": "vā pana na sāveti appaccakkhātā hoti sikkhāti idaṃ pana cittādiniyameneva sikkhāpaccakkhānaṃ",
  "tika-vin07t:388_10": "hoti, na aññathāti dassanatthaṃ vuttaṃ. Tasmā cittakhettakālapayogapuggalavijānanavasena",
  "tika-vin07t:388_11": "sikkhāya paccakkhānaṃ ñatvā tadabhāvena appaccakkhānaṃ veditabbaṃ.",
  "tika-vin07t:389_0": "Kathaṃ? Upasampannabhāvato cavitukāmatācitteneva hi sikkhāpaccakkhānaṃ hoti, na davā",
  "tika-vin07t:389_1": "vā ravā vā bhaṇantassa. Evaṃ cittavasena sikkhāpaccakkhānaṃ hoti, na tadabhāvena.",
  "tika-vin07t:389_2": "Tathā buddhaṃ paccakkhāmītiādinā vuttānaṃ buddhādīnaṃ sabrahmacāripariyosānānaṃ catuddasannañceva",
  "tika-vin07t:389_3": "gihīti maṃ dhārehītiādinā vuttānaṃ gihiādīnaṃ asakyaputtiyapariyosānānaṃ aṭṭhannañcāti",
  "tika-vin07t:389_4": "imesaṃ dvāvīsatiyā khettapadānaṃ yassa kassaci savevacanassa vasena tesu yaṃ kiñci",
  "tika-vin07t:389_5": "vattukāmassa yaṃ kiñci vadatopi sikkhāpaccakkhānaṃ hoti. Evaṃ khettavasena sikkhāpaccakkhānaṃ",
  "tika-vin07t:389_6": "hoti, na tadabhāvena. Tattha yadetaṃ “paccakkhāmīti ca maṃ dhārehīti cā”ti vuttaṃ",
  "tika-vin07t:389_7": "vattamānakālavacanaṃ, yāni ca “alaṃ me buddhena, kiṃ nu me buddhena, na mamattho",
  "tika-vin07t:389_8": "buddhena, sumuttāhaṃ buddhenā”tiādinā nayena ākhyātavasena kālaṃ anāmasitvā purimehi",
  "tika-vin07t:389_9": "cuddasahi padehi saddhiṃ yojetvā vuttāni alaṃ metiādīni cattāri padāni, tesaṃyeva",
  "tika-vin07t:389_10": "ca savevacanānaṃ vasena paccakkhānaṃ hoti, na pana “paccakkhāsi”nti vā, “paccakkhissa”nti",
  "tika-vin07t:389_11": "vā, “maṃ dhāresī”ti vā, “maṃ dhāressasī”ti vā, “yaṃnūna paccakkheyya”nti vātiādīni",
  "tika-vin07t:389_12": "atītānāgataparikappavacanāni bhaṇantassa. Evaṃ vattamānakālavasena ceva anāmaṭṭhakālavasena",
  "tika-vin07t:389_13": "ca paccakkhānaṃ hoti, na tadabhāvena. Payogo pana duvidho kāyiko vācasiko, tattha",
  "tika-vin07t:389_14": "buddhaṃ paccakkhāmītiādinā nayena yāya kāyaci bhāsāya vacībhedaṃ katvā vācasikapayogeneva",
  "tika-vin07t:389_15": "paccakkhānaṃ hoti, na akkharalikhanaṃ vā hatthamuddādidassanaṃ vā kāyapayogaṃ karontassa.",
  "tika-vin07t:389_16": "Evaṃ vācasikapayogeneva paccakkhānaṃ hoti, na tadabhāvena.",
  "tika-vin07t:390_0": "Puggalo pana duvidho yo ca paccakkhāti, yassa ca paccakkhāti, tattha yo paccakkhāti,",
  "tika-vin07t:390_1": "so sace ummattakakhittacittavedanaṭṭānaṃ aññataro na hoti, yassa pana paccakkhāti,",
  "tika-vin07t:390_2": "so sace manussajātiko hoti, na ca ummattakādīnaṃ aññataro sammukhībhūto ca, sikkhāpaccakkhānaṃ",
  "tika-vin07t:390_3": "hoti. Na hi asammukhībhūtassa dūtena vā paṇṇena vā ārocanaṃ ruhati. Evaṃ yathāvuttapuggalavasena",
  "tika-vin07t:390_4": "paccakkhānaṃ hoti, na tadabhāvena. Vijānanampi niyamitāniyamitavasena duvidhaṃ. Tattha",
  "tika-vin07t:390_5": "yassa yesaṃ vā niyametvā imassa imesaṃ vā ārocemīti vadati, sace te yathā pakatiyā",
  "tika-vin07t:390_6": "loke manussā vacanaṃ sutvā āvajjanasamaye jānanti, evaṃ tassa vacanānantarameva “ayaṃ",
  "tika-vin07t:390_7": "ukkaṇṭhito”ti vā, “gihibhāvaṃ patthayatī”ti vā yena kenaci ākārena manussajātiko",
  "tika-vin07t:390_8": "vacanatthaṃ jānāti, paccakkhātāva hoti sikkhā. Atha aparabhāge “kiṃ iminā vutta”nti",
  "tika-vin07t:390_9": "cintetvā jānanti, aññe vā jānanti, appaccakkhātāva hoti. Aniyametvā ārocentassa pana",
  "tika-vin07t:390_10": "sace vuttanayena yo koci manussajātiko vacanatthaṃ jānāti, paccakkhātā hoti sikkhā,",
  "tika-vin07t:390_11": "evaṃ jānanavasena paccakkhānaṃ hoti, na tadabhāvena. Iti imesaṃ vuttappakārānaṃ cittādīnaṃ",
  "tika-vin07t:390_12": "vaseneva sikkhāpaccakkhānaṃ hoti, na aññathāti daṭṭhabbaṃ.",
  "tika-vin07t:391": "Sikkhāpaccakkhānavaṇṇanānayo niṭṭhito.",
  "tika-vin07t:392": "Mūlapaññattivaṇṇanā",
  "tika-vin07t:393_0": "55. Ito paṭṭhāyāti duṭṭhullapadato paṭṭhāya. Methunadhammo yathā sarūpeneva duṭṭhullaṃ,",
  "tika-vin07t:393_1": "evaṃ dassanādiduṭṭhulladhammaparivārattāpi duṭṭhullanti dassetuṃ yasmātiādi vuttaṃ.",
  "tika-vin07t:393_2": "Avassutānanti methunarāgena tintānaṃ. Pariyuṭṭhitānanti methunarāgena abhibhūtacittānaṃ.",
  "tika-vin07t:393_3": "Methuna-saddassa sadisasaddapaayāyattā vuttaṃ “sadisāna”nti, rattatādīhi sadisānanti",
  "tika-vin07t:393_4": "attho. Idañca yebhuyyato vuttaṃ ubhosu aññatarassa rāgābhāvepi itarassa methunasevanasaṃsiddhito.",
  "tika-vin07t:393_5": "Methuna-saddo vā ubhayasaddapaayāyo, methunaṃ yugaḷaṃ yamakaṃ ubhayanti hi atthato",
  "tika-vin07t:393_6": "ekaṃ, tenāha “ubhinnaṃ rattāna”nti. “Dvayaṃdvayasamāpattī”ti hi pāḷiyampi vuttaṃ.",
  "tika-vin07t:393_7": "Nimittenāti bhummatthe karaṇavacanaṃ, itthinimitte attano nimittaṃ pavesetīti attho.",
  "tika-vin07t:393_8": "Nimittaṃ aṅgajātanti atthato ekaṃ. Tilaphalanti sāsapamattaṃ tilabījaṃ adhippetaṃ,",
  "tika-vin07t:393_9": "na kosasahitaṃ phalanti āha “tilabījamattampī”ti. Allokāseti sabhāvena pihitassa",
  "tika-vin07t:393_10": "nimittassa pakativātena asamphuṭṭhe tintappadese. Tādiso padeso sacepi kenaci vātādivikārena",
  "tika-vin07t:393_11": "sukkhati, tathāpi anallokāsoti upakkamato pārājikameva.",
  "tika-vin07t:394_0": "Vemajjhanti yathā cattāri passāni aphusanto paveseti, evaṃ katavivarassa itthinimittassa",
  "tika-vin07t:394_1": "abbhantaratalaṃ vuccati. Purisanimitte pana majjhanti aggakoṭiṃ sandhāya vadati.",
  "tika-vin07t:394_2": "Uparīti majjhimapabbena samiñjitvā pavesiyamānassa aṅgajātassa samiñjitaṅguliyā majjhimapabbapiṭṭhisadisaaggakoṭiyeva.",
  "tika-vin07t:394_3": "Heṭṭhā pavesentoti itthinimittassa heṭṭhābhāgena chupiyamānaṃ pavesento, yathā itthinimittassa",
  "tika-vin07t:394_4": "allokāsaṃ heṭṭhimatalaṃ tilabījamattampi attano nimittena chupati, evaṃ pavesentoti",
  "tika-vin07t:394_5": "attho. Chupanameva hettha pavesanaṃ, evaṃ sesesupi. Majjhena pavesentoti abbhantaratalena",
  "tika-vin07t:394_6": "chupiyamānaṃ pavesento, yathā abbhantaratalaṃ chupati, evaṃ pavesentoti attho. Katthaci",
  "tika-vin07t:394_7": "acchupantaṃ pavesetvā ākāsagatameva nīharantassa natthi pārājikaṃ, dukkaṭaṃ pana",
  "tika-vin07t:394_8": "hoti chinnasīsavatthusmiṃ viya. Majjheneva chupantaṃ pavesentoti aggakoṭiyā chupantaṃ",
  "tika-vin07t:394_9": "pavesento. Majjhimapabbapiṭṭhiyā saṅkocetvāti nimittaṃ attano majjhimapabbapiṭṭhiyā",
  "tika-vin07t:394_10": "samiñjitvā uparibhāgena chupantaṃ pavesentopi. Kiṃ viya? Samiñjitaṅguli viyāti yojanā.",
  "tika-vin07t:394_11": "Atha vā majjhimapabbapiṭṭhiyā samiñjitaṅguli viyāti sambandho, samiñjitaṅguliṃ vā",
  "tika-vin07t:394_12": "majjhimapabbapiṭṭhiyā pavesento viyātipi yojetabbaṃ. Uparibhāgenāti saṅkocitassa",
  "tika-vin07t:394_13": "nimittassa uparikoṭiyā.",
  "tika-vin07t:395_0": "Idāni purisanimittassa heṭṭhā vuttesu chasu “uparī”ti vuttassa chaṭṭhassa ṭhānassa",
  "tika-vin07t:395_1": "vasena visuṃ cattāri passāni gahetvā purisanimitte dasaṭṭhānabhedaṃ dassento tatthātiādimāha.",
  "tika-vin07t:395_2": "Heṭṭhā pana agahitaggahaṇavasena cha ṭhānāni vuttāni. Tulādaṇḍasadisaṃ pavesentassāpīti",
  "tika-vin07t:395_3": "asamiñjitvā ujukaṃ pavesentassa. Cammakhīlanti eḷakādīnaṃ gīvāya viya nimitte jātaṃ",
  "tika-vin07t:395_4": "cammaṅkuraṃ, “uṇṇigaṇḍo”tipi vadanti. “Upahatakāyappasāda”nti avatvā naṭṭhakāyappasādanti",
  "tika-vin07t:395_5": "vacanena upādinnabhāve sati kenaci paccayena upahatepi kāyappasāde upahatindriyavatthusmiṃ",
  "tika-vin07t:395_6": "viya pārājikamevāti dasseti. Itthinimittassa pana naṭṭhepi upādinnabhāve sati matasarīre",
  "tika-vin07t:395_7": "viya pārājikakkhettatā na vijahatīti veditabbā. Methunassādenāti idaṃ kāyasaṃsaggarāge",
  "tika-vin07t:395_8": "sati saṅghādiseso hotīti vuttaṃ. Bījānīti aṇḍāni.",
  "tika-vin07t:396_0": "Mukhaṃ apidhāyāti pamādena samuppannampi hāsaṃ bījaniyā paṭicchādanampi akatvā nisīdanaṃ",
  "tika-vin07t:396_1": "agāravanti vuttaṃ. Atha vā apidhāyāti pidahitvā, bījaniyā mukhaṃ paṭicchādetvā hasamānena",
  "tika-vin07t:396_2": "na nisīditabbanti attho. Dantavidaṃsakanti dante dassetvā. Gabbhitenāti “ayuttakathā”ti",
  "tika-vin07t:396_3": "saṅkocaṃ anāpajjantena, niravasesādhippāyakathane sañjātussāhenāti attho.",
  "tika-vin07t:397": "Anupaññattivaṇṇanā",
  "tika-vin07t:398_0": "Pārājikavatthubhūtāti yesaṃ tīsu maggesu tilabījamattampi nimittassa pavesokāso hoti,",
  "tika-vin07t:398_1": "te itthipurisādibhedā sabbe saṅgayhanti, na itare. Idha pana tiracchānagatāyāti-pāḷipadānurūpato",
  "tika-vin07t:398_2": "na sabbātiādinā itthiliṅgavasena vuttaṃ. Gonasāti sappavisesā, yesaṃ piṭṭhīsu mahantamahantāni",
  "tika-vin07t:398_3": "maṇḍalāni honti. Kacchapamaṇḍūkānaṃ catuppadattepi odakatāsāmaññena apadehi saha",
  "tika-vin07t:398_4": "gahaṇaṃ. Mukhasaṇṭhānanti oṭṭhacammasaṇṭhānaṃ. Vaṇasaṅkhepanti vaṇasaṅgahaṃ. Vaṇe",
  "tika-vin07t:398_5": "thullaccayañca “amaggena amaggaṃ paveseti, āpatti thullaccayassā”ti imassa suttassa",
  "tika-vin07t:398_6": "vasena veditabbaṃ. Maṅgusāti nakulā. Etameva hi atthanti yo naṃ ajjhāpajjati, taṃ",
  "tika-vin07t:398_7": "parājetīti imamatthaṃ vuttānaṃyeva pārājikādisaddānaṃ nibbacanappasaṅge imissā parivāragāthāya",
  "tika-vin07t:398_8": "pavattattā. Bhaṭṭhoti sāsanato parihīno. Niraṅkatoti nirākato. Etanti āpattirūpaṃ",
  "tika-vin07t:398_9": "pārājikaṃ. Chinnoti antarākhaṇḍito.",
  "tika-vin07t:399_0": "Pakatattehi bhikkhūhīti ettha pakatattā nāma pārājikaṃ anāpannā anukkhittā ca. Keci",
  "tika-vin07t:399_1": "pana “pakatattehi bhikkhūhi ekato kattabbattāti aṭṭhakathāyaṃ vuttattā pakatattabhūtehi",
  "tika-vin07t:399_2": "alajjīhipi saddhiṃ uposathādisaṅghakammakaraṇe doso natthī”ti vadanti, taṃ na yuttaṃ,",
  "tika-vin07t:399_3": "iminā vacanena tassa atthassa asijjhanato. Yadi hi saṅghakammaṃ karīyati, pakatatteheva",
  "tika-vin07t:399_4": "karīyati, na apakatattehīti evaṃ apakatattehi sahasaṃvāsapaṭikkhepaparaṃ idaṃ vacanaṃ,",
  "tika-vin07t:399_5": "na pana pakatattehi sabbehi alajjīādīhi ekato saṅghakammaṃ kattabbamevāti. Evaṃ saṃvāsavidhānaparaṃ",
  "tika-vin07t:399_6": "pakatattesupi sabhāgāpattiṃ āpannehi aññamaññañca alajjīhi ca saddhiṃ ekato kammakaraṇassa",
  "tika-vin07t:399_7": "paṭikkhittattā. Vuttañhi “sace sabbo saṅgho sabhāgāpattiyā sati vuttavidhiṃ akatvā",
  "tika-vin07t:399_8": "uposathaṃ karoti, vuttanayeneva sabbo saṅgho āpattiṃ āpajjatī”tiādi. “Yattha āmisaparibhogo",
  "tika-vin07t:399_9": "vaṭṭati, dhammaparibhogopi tattha vaṭṭatī”ti alajjīhi saha paribhogo ca aṭṭhakathāyaṃ",
  "tika-vin07t:399_10": "paṭikkhitto ekato kammakaraṇassāpi dhammaparibhogattā. Tasmā yathā hi pāḷiyaṃ pārājikāpattiāpajjanakapuggalaniyamatthaṃ",
  "tika-vin07t:399_11": "yvāyaṃ ñatticatutthena kammena…pe… upasampanno, ayaṃ imasmiṃ atthe adhippeto bhikkhūti",
  "tika-vin07t:399_12": "imasmiṃ vacane sabbepi ñatticatutthakammena upasampannā pārājikāpajjanakapuggalāyevāti",
  "tika-vin07t:399_13": "niyamo na sijjhati pārājikānāpajjanakānampi sekkhādīnaṃ sambhavā, atha kho ñatticatutthakammena",
  "tika-vin07t:399_14": "upasampannesuyeva pārājikāpattiāpajjanakā alajjī bālaputhujjanā labbhanti, na pana",
  "tika-vin07t:399_15": "ehibhikkhuādīsūti evaṃ niyamo sijjhati, evamidhāpi pakatattesuyeva ekato kammakaraṇārahā",
  "tika-vin07t:399_16": "anāpattikā lajjī kukkuccakā sikkhākāmā upalabbhanti, na apakatattesūti evameva niyamo",
  "tika-vin07t:399_17": "sijjhati apakatattānaṃ gaṇapūraṇattābhāvena asaṃvāsikattaniyamato. Alajjino pana",
  "tika-vin07t:399_18": "gaṇapūrakā hutvā kammassa sādhanato asaṃvāsikesu na gahitā kattabbavidhiṃ akatvā",
  "tika-vin07t:399_19": "tehi saha madditvā kammaṃ karontānaṃ āpatti alajjitā ca na vigacchatīti veditabbaṃ.",
  "tika-vin07t:399_20": "“Eko alajjī alajjīsatampi karotī”ti hi vuttaṃ, teneva vakkhati “sabbepi lajjino etesu",
  "tika-vin07t:399_21": "kammādīsu saha vasantī”tiādi. Ayañcattho upari vitthārato āvi bhavissati.",
  "tika-vin07t:400_0": "Tathāti sīmāparicchinnehītiādiṃ parāmasati. Ekato vandanabhuñjanagāmappavesanavattāpaṭivattakaraṇauggahaparipucchāsajjhāyakaraṇādisāmaggikiriyāvasena",
  "tika-vin07t:400_1": "bhagavatā paññattasikkhāpadasikkhanaṃ samasikkhatā nāma, tañca lajjīheva samaṃ sikkhitabbaṃ,",
  "tika-vin07t:400_2": "na alajjīhīti dassetuṃ “paññattaṃ pana…pe… samasikkhatā nāmā”ti vuttaṃ. Tattha anatikkamanavasena",
  "tika-vin07t:400_3": "uggahaparipucchādivasena ca lajjīpuggalehi samaṃ ekato sikkhitabbā samasikkhāti sikkhāpadāni",
  "tika-vin07t:400_4": "vuttāni, tāsaṃ samasikkhanaṃ yathāvuttanayena lajjīhi sikkhitabbabhāvo samasikkhatā",
  "tika-vin07t:400_5": "nāmāti adhippāyo. Yathāvuttesu ekakammādīsu alajjīnaṃ lajjidhamme anokkante lajjīhi",
  "tika-vin07t:400_6": "saha saṃvāso natthi, tato bahiyeva te sandissantīti āha sabbepi lajjinotiādi.",
  "tika-vin07t:401_0": "56. Yaṃ taṃ vuttanti sambandho. Vatthumeva na hotīti suvaṇṇādīhi kataitthirūpānaṃ",
  "tika-vin07t:401_1": "aṅgajātesupi nimittavohāradassanato tattha pārājikāsaṅkānivattanatthaṃ vuttaṃ. Teneva",
  "tika-vin07t:401_2": "vinītavatthūsu lepacittādivatthūsu sañjātakukkuccassa pārājikena anāpatti vuttā.",
  "tika-vin07t:402": "Paṭhamacatukkavaṇṇanā",
  "tika-vin07t:403": "57. Assāti ākhyātapadanti tassa atthaṃ dassento “hotī”ti āha, bhaveyyāti attho, hotīti vuttaṃ hoti. Dutiye atthavikappe “hotī”ti idaṃ vacanaseso.",
  "tika-vin07t:404_0": "58. Sādiyantassevāti ettha sādiyanaṃ nāma sevetukāmatācittassa uppādanamevāti āha",
  "tika-vin07t:404_1": "“paṭisevanacittasamaṅgissā”ti. Paṭipakkhanti aniṭṭhaṃ ahitaṃ. “Bhikkhūnaṃ paccatthikā",
  "tika-vin07t:404_2": "bhikkhupaccatthikā”ti vutte upari vuccamānā rājapaccatthikādayopi idheva pavisantīti",
  "tika-vin07t:404_3": "taṃ nivattanatthaṃ bhikkhū eva paccatthikāti rājapaccatthikānurūpena attho dassito.",
  "tika-vin07t:404_4": "Tasmiṃ khaṇeti pavesanakkhaṇe. Aggato hi yāva mūlā pavesanakiriyāya vattamānakālo",
  "tika-vin07t:404_5": "pavesanakkhaṇo nāma. Paviṭṭhakāleti aṅgajātassa yattakaṃ ṭhānaṃ pavesanārahaṃ, tattakaṃ",
  "tika-vin07t:404_6": "anavasesato paviṭṭhakāle, pavesanakiriyāya niṭṭhitakkhaṇeti attho. Evaṃ paviṭṭhassa",
  "tika-vin07t:404_7": "uddharaṇārambhato antarā ṭhitakāle ṭhitaṃ aṅgajātaṃ, tassa ṭhiti vā ṭhitaṃ nāma,",
  "tika-vin07t:404_8": "aṭṭhakathāyaṃ pana mātugāmassa sukkavissaṭṭhiṃ patvā sabbathā vāyāmato oramitvā ṭhitakālaṃ",
  "tika-vin07t:404_9": "sandhāya “sukkavissaṭṭhisamaye”ti vuttaṃ, tadubhayampi ṭhitamevāti gahetabbaṃ. Uddharaṇaṃ",
  "tika-vin07t:404_10": "nāma yāva aggā nīharaṇakiriyāya vattamānakāloti āha “nīharaṇakāle paṭisevanacittaṃ upaṭṭhāpetī”ti.",
  "tika-vin07t:405_0": "Ettha ca yasmā parehi upakkamiyamānassa aṅgajātādikāyacalanassa vijjamānattā sevanacitte",
  "tika-vin07t:405_1": "upaṭṭhitamatte tasmiṃ khaṇe cittajarūpena sañjāyamānaṃ aṅgajātādicalanaṃ iminā sevanacittena",
  "tika-vin07t:405_2": "uppāditameva hoti. Apica sevanacitte uppanne parehi anupakkamiyamānassāpi aṅgajāte",
  "tika-vin07t:405_3": "calanaṃ hoteva, tañca tena kataṃ nāma hoti, tasmā kāyacittato samuṭṭhitaṃ pārājikāpattiṃ",
  "tika-vin07t:405_4": "so āpajjatiyeva ubbhajāṇumaṇḍalikā viya. Tatthāpi hi “adhakkhakaṃ ubbhajāṇumaṇḍalaṃ",
  "tika-vin07t:405_5": "āmasanaṃ vā…pe… paṭipīḷanaṃ vā sādiyeyyā”ti sādiyanamatteyeva āpatti vuttā, bhikkhuno",
  "tika-vin07t:405_6": "kāyasaṃsagge pana “kāyasaṃsaggaṃ samāpajjeyyā”ti attano upakkamassa āpattinimittabhāvena",
  "tika-vin07t:405_7": "vuttattā itthiyā phusiyamānassa kāyasaṃsaggarāge ca itthiyā sañjanitakāyacalane ca",
  "tika-vin07t:405_8": "vijjamānepi attano payogābhāvena anāpattiyeva vuttāti gahetabbaṃ. Keci pana “paṭhamasaṅghādisesavisayepi",
  "tika-vin07t:405_9": "parehi balakkārena hatthādīhi upakkamiyamānassa mocanassādo ca uppajjati, tena ca",
  "tika-vin07t:405_10": "asucimhi mutte saṅghādiseso, amutte thullaccayaṃ evā”ti vadanti. Aṅgārakāsunti aṅgārarāsiṃ,",
  "tika-vin07t:405_11": "aṅgārapuṇṇāvāṭaṃ vā. Itthiyā upakkamiyamāne asādiyanaṃ nāma na sabbesaṃ visayoti",
  "tika-vin07t:405_12": "āha imañhītiādi. Ekādasahi aggīhīti rāgadosamohajātijarāmaraṇasokaparidevadukkhadomanassupāyāsasaṅkhātehi",
  "tika-vin07t:405_13": "ekādasaggīhi. Assāti asādiyantassa. Catukkaṃ nīharitvā ṭhapesīti ettha ekapuggalavisayatāya",
  "tika-vin07t:405_14": "ekopi anāpattivāro pavesanapaviṭṭhaṭhitauddharaṇasaṅkhaātānaṃ catunnaṃ padānaṃ vasena",
  "tika-vin07t:405_15": "“catukka”nti vutto. Paṭhamacatukkakathāti ettha pana anāpattivārena saddhiṃ pañcannaṃ",
  "tika-vin07t:405_16": "vārānaṃ vuttanayena “pañca catukkā”ti vattabbepi ekamaggavisayatāya tesaṃ ekattaṃ",
  "tika-vin07t:405_17": "āropetvā paṭhamacatukkatā vuttā. Teneva vakkhati tiṇṇaṃ maggānaṃ vasena tīṇi suddhikacatukkānītiādi.",
  "tika-vin07t:406": "Ekūnasattatidvisatacatukkakathāvaṇṇanā",
  "tika-vin07t:407_0": "59-60. Mattanti surādīhi mattaṃ. Akkhāyitanimittā idha uttarapadalopena akkhāyitasaddena",
  "tika-vin07t:407_1": "vuttāti āha “akkhāyitanimitta”nti. Jāgarantintiādi visesanarahitattā “suddhikacatukkānī”ti",
  "tika-vin07t:407_2": "vuttaṃ. Samānācariyakātherāti ekācariyassa uddesantevāsikā. Gaṅgāya aparabhāgo aparagaṅgaṃ.",
  "tika-vin07t:407_3": "Vatareti garahatthe nipāto. Evaṃ vinayagarukānanti iminā upari upatissattherena vuccamānavinicchayassa",
  "tika-vin07t:407_4": "garukaraṇīyatāya kāraṇaṃ vuttaṃ. Sabbaṃ pariyādiyitvāti sabbaṃ pārājikakhettaṃ anavasesato",
  "tika-vin07t:407_5": "gahetvā. Yadi hi sāvasesaṃ katvā paññapeyya, alajjīnaṃ tattha lesena ajjhācārasoto",
  "tika-vin07t:407_6": "pavattatīti āha “sotaṃ chinditvā”ti. Sahaseyyādipaṇṇattivajjasikkhāpadesuyeva sāvasesaṃ",
  "tika-vin07t:407_7": "katvāpi paññāpanaṃ sambhavati, na lokavajjesūti āha idañhītiādi. Sahaseyyasikkhāpade",
  "tika-vin07t:407_8": "hi kiñcāpi yebhuyyacchanne yebhuyyaparicchanne heṭṭhimaparicchedato pācittiyaṃ dassitaṃ,",
  "tika-vin07t:407_9": "upaḍḍhacchanne upaḍḍhaparicchanne dukkaṭaṃ, tathāpi sāvasesattā paññattiyā yebhuyyacchannaupaḍḍhaparicchannādīsupi",
  "tika-vin07t:407_10": "aṭṭhakathāyaṃ pācittiyameva dassitaṃ. Idha pana niravasesattā paññattiyā bhagavatā",
  "tika-vin07t:407_11": "dassitaṃ yebhuyyena akkhāyitanimittato heṭṭhā pārājikakkhettaṃ natthi, thullaccayādimeva tattha labbhati.",
  "tika-vin07t:408_0": "Upatissattherena vuttasseva vinicchayassa aññampi upatthambhakāraṇaṃ dassento apicātiādimāha.",
  "tika-vin07t:408_1": "Nimitte appamattikāpi maṃsarāji sace avasiṭṭhā hoti, taṃ yebhuyyakkhāyitameva hoti,",
  "tika-vin07t:408_2": "tato paraṃ pana sabbaso khāyite nimitte dukkaṭamevāti dassento āha “tato paraṃ thullaccayaṃ",
  "tika-vin07t:408_3": "natthī”ti. Keci panettha vaccamaggādiṃ cattāro koṭṭhāse katvā “tesu dve koṭṭhāse",
  "tika-vin07t:408_4": "atikkamma yāva tatiyakoṭṭhāsassa pariyosānā khāyitaṃ yebhuyyakkhāyitaṃ nāma, tato",
  "tika-vin07t:408_5": "paraṃ thullaccayaṃ natthi, yāva catutthakoṭṭhāsassa pariyosānā khāyitaṃ, tampi dukkaṭavatthuyevā”ti",
  "tika-vin07t:408_6": "ca vadanti, taṃ na yuttaṃ. Matasarīrasmiṃyeva veditabbanti mataṃ yebhuyyena akkhāyitantiādivacanato",
  "tika-vin07t:408_7": "vuttaṃ. Yadipi nimittantiādi jīvamānakasarīrameva sandhāya vuttaṃ tasseva adhikatattā.",
  "tika-vin07t:408_8": "Teneva mātikāṭṭhakathāyaṃ “jīvamānakasarīrassa vuttappakāre magge sacepi tacādīni",
  "tika-vin07t:408_9": "anavasesetvā sabbaso chinne”tiādi vuttaṃ. Sabbaso khāyitanti nimittamaṃsaṃ sabbaṃ",
  "tika-vin07t:408_10": "chinnanti attho. Nimittasaṇṭhānanti chinnamaṃsassa anto yāva muttavatthikosā chiddākāro",
  "tika-vin07t:408_11": "abbhantarachavicammamatto itthinimittākāro, tenāha “pavesanaṃ jāyatī”ti. Nimittasaṇṭhānaṃ",
  "tika-vin07t:408_12": "pana anavasesetvāti pavesanārahachiddākārena ṭhitaabbhantaramaṃsādiṃ anavasesetvā.",
  "tika-vin07t:408_13": "Etena yāva paveso labbhati, tāva maggoyevāti dasseti. Nimittato patitāya maṃsapesiyāti",
  "tika-vin07t:408_14": "idaṃ nimittasaṇṭhānavirahitaṃ abbhantaramaṃsakhaṇḍaṃ sandhāya vuttaṃ. Nimittasaṇṭhānaṃ",
  "tika-vin07t:408_15": "akopetvā samantato chinditvā uddhaṭamaṃsapesiyā pana matasarīre yebhuyyena akkhāyitanimitte",
  "tika-vin07t:408_16": "viya upakkamantassa pārājikameva.",
  "tika-vin07t:409_0": "Evaṃ jīvamānakamanussasarīre labbhamānavisesaṃ dassetvā idāni matasarīre dassetuṃ",
  "tika-vin07t:409_1": "matasarīre panātiādimāha. Vatthikosesūti purisānaṃ aṅgajātakosacammesu. “Navadvāro",
  "tika-vin07t:409_2": "mahāvaṇo”tiādi vacanato manussānaṃ akkhināsādīni vaṇasaṅkhepena thullaccayakkhettānīti",
  "tika-vin07t:409_3": "tesupi thullaccayaṃ vuttaṃ, evaṃ manussānaṃ matasarīrepi, tenāha mate allasarīretiādi.",
  "tika-vin07t:409_4": "Tattha allasarīreti akuthitaṃ sandhāya vuttaṃ. Pārājikakkhetteti yebhuyyena akkhāyitampi",
  "tika-vin07t:409_5": "sandhāya vuttaṃ. Thullaccayakkhetteti upaḍḍhakkhāyitādimpi sandhāya vuttaṃ. Ettha",
  "tika-vin07t:409_6": "ca akkhināsādithullaccayakkhettesu yebhuyyena akkhāyitesupi thullaccayaṃ, upaḍḍhakkhāyitādīsu",
  "tika-vin07t:409_7": "dukkaṭanti veditabbaṃ. Sabbesampīti yathāvuttahatthiādīhi aññesaṃ tiracchānānaṃ saṅgaṇhanatthaṃ",
  "tika-vin07t:409_8": "vuttaṃ. Tiracchānagatānaṃ akkhikaṇṇavaṇesu dukkaṭaṃ pana aṭṭhakathāppamāṇena gahetabbaṃ,",
  "tika-vin07t:409_9": "“amaggena amaggaṃ paveseti, āpatti thullaccayassā”ti hi sāmaññato vuttaṃ, na pana",
  "tika-vin07t:409_10": "manussānanti visesetvā. Yadi hi manussānaññeva vaṇesu thullaccayaṃ siyā, hatthiassādīnaṃ",
  "tika-vin07t:409_11": "nāsavatthikosesupi paṭaṅgamukhamaṇḍūkassa mukhasaṇṭhānepi ca vaṇasaṅkhepato thullaccayaṃ",
  "tika-vin07t:409_12": "na vattabbaṃ siyā, vuttañca. Tasmā aṭṭhakathācariyā evettha pamāṇaṃ. Matānaṃ tiracchānagatānanti matakena sambandho.",
  "tika-vin07t:410_0": "Methunarāgena vatthikosaṃ pavesentassa thullaccayaṃ vuttanti āha “vatthikosaṃ appavesento”ti.",
  "tika-vin07t:410_1": "Methunarāgo ca nāma kāyasaṃsaggarāgaṃ mocanassādañca muñcitvā visuṃ dvayaṃdvayasamāpattiyā",
  "tika-vin07t:410_2": "rāgo, so ca purisādīsupi uppajjati, tena ca apārājikakkhette itthisarīrepi upakkamantassa",
  "tika-vin07t:410_3": "asucimhi muttepi saṅghādiseso na hoti, khettānurūpaṃ thullaccayadukkaṭameva hotīti",
  "tika-vin07t:410_4": "veditabbaṃ. Appavesentoti iminā tīsu maggesu pavesanādhippāye asatipi methunarāgena",
  "tika-vin07t:410_5": "bahi ghaṭṭanaṃ sambhavatīti dasseti, teneva thullaccayaṃ vuttaṃ, itarathā pavesanādhippāyena",
  "tika-vin07t:410_6": "bahi chupantassa methunassa pubbapayogattā dukkaṭameva vattabbaṃ siyā. Nimittena",
  "tika-vin07t:410_7": "nimittaṃ chupati thullaccayanti idañca “na ca, bhikkhave, rattacittena aṅgajātaṃ",
  "tika-vin07t:410_8": "chupitabbaṃ, yo chupeyya, āpatti thullaccayassā”ti imassa cammakkhandhake āgatassa",
  "tika-vin07t:410_9": "suttassa vasena vuttaṃ. Tattha ca kesañci aññathāpi atthavikappassa bījaṃ dassento",
  "tika-vin07t:410_10": "mahāaṭṭhakathāyaṃ panātiādimāha. Mukheneva chupanaṃ sandhāyāti oṭṭhajivhādimukhāvayavena",
  "tika-vin07t:410_11": "chupanaṃ sandhāya. Oḷārikattāti ajjhācārassa thullattā. Taṃ sandhāyabhāsitanti taṃ",
  "tika-vin07t:410_12": "yathāvuttasuttaṃ. Suttañhi ajjhācāraṃ sandhāya paṭicca vuttattā “sandhāyabhāsita”nti",
  "tika-vin07t:410_13": "vuccati. Suṭṭhusallakkhetvāti piṭṭhiṃ abhiruhantānaṃ aṅgajātamukheneva nimittachupanassa",
  "tika-vin07t:410_14": "sambhavaṃ methunarāgīnañca aṅgajātena chupanasseva anurūpatañca sutte ca “mukhenā”ti",
  "tika-vin07t:410_15": "avuttatañca aññañca nayaṃ yathābalaṃ suṭṭhu sallakkhetvāti attho. Saṅghādisesoti",
  "tika-vin07t:410_16": "manussitthiṃ sandhāya vuttaṃ. Passāvamagganti idaṃ cammakkhandhake nidānavasena vuttaṃ.",
  "tika-vin07t:410_17": "Itaramaggadvayaṃ pana nimittamukhena chupantassa vaṇasaṅkhepena thullaccayameva.",
  "tika-vin07t:410_18": "Vuttanayenevāti methunarāgeneva. Nimittamukhena pana vinā methunarāgena manussitthiyā",
  "tika-vin07t:410_19": "vā tiracchānagatitthiyā vā passāvamaggaṃ pakatimukhena chupantassa dukkaṭameva pakatimukhena",
  "tika-vin07t:410_20": "pakatimukhachupane viya, itarathā tatthāpi thullaccayena bhavitabbaṃ, tañca na yuttaṃ",
  "tika-vin07t:410_21": "khandhakasuttepi tathā avuttattā. Kāyasaṃsaggarāgena dukkaṭanti nimittamukhena vā",
  "tika-vin07t:410_22": "pakatimukhādiṃ itarakāyena vā kāyasaṃsaggarāgena chupantassa dukkaṭameva.",
  "tika-vin07t:411_0": "Ettha ca kāyasaṃsaggarāgena bahinimitte upakkamato ajānantasseva aṅgajātaṃ yadi pārājikakkhettaṃ",
  "tika-vin07t:411_1": "chupati, tattha kiṃ hotīti? Keci tāva “methunarāgassa abhāvā manussitthiyā saṅghādiseso,",
  "tika-vin07t:411_2": "sesesu vatthuvasena thullaccayadukkaṭānī”ti vadanti. Aññe pana “pavesanakkhaṇe phassassa",
  "tika-vin07t:411_3": "sādiyanasambhavato balakkārena upakkamanakkhaṇe viya pārājikamevā”ti vadanti, idameva",
  "tika-vin07t:411_4": "yuttataraṃ. Maggattayato hi aññasmiṃ padeseyeva kāyasaṃsaggādirāgabhedato āpattibhedo",
  "tika-vin07t:411_5": "labbhati, na maggattaye. Tattha pana yena kenaci ākārena phassassa sādiyanakkhaṇe",
  "tika-vin07t:411_6": "pārājikameva, teneva paropakkamena pavesanādīsu rāgabhedaṃ anuddharitvā sādiyanamattena pārājikaṃ vuttaṃ.",
  "tika-vin07t:412": "Santhatacatukkabhedakathāvaṇṇanā",
  "tika-vin07t:413_0": "61-2. Paṭipannakassāti āraddhavipassakassa. Upādinnakanti kāyindriyaṃ sandhāya vuttaṃ.",
  "tika-vin07t:413_1": "Upādinnakena phusatīti upādinnakasarīrena phusīyatīti kammasādhanena attho daṭṭhabbo.",
  "tika-vin07t:413_2": "Atha vā evaṃ karonto bhikkhu kiñci upādinnakaṃ upādinnakena na phusatīti attho. Lesaṃ",
  "tika-vin07t:413_3": "oḍḍessantīti lesaṃ ṭhapessanti, parikappessantīti attho. Santhatādibhedehi bhinditvāti",
  "tika-vin07t:413_4": "santhatādivisesanehi visesetvā. Santhatāyāti samudāye ekadesavohāro daḍḍhassa paṭassa",
  "tika-vin07t:413_5": "chiddantiādīsu viya. Yathā hi paṭassa ekadesova vatthato daḍḍhoti vuccati, taṃ ekadesavohāraṃ",
  "tika-vin07t:413_6": "samudāye paṭe upacārato āropetvā puna taṃ samudāyaṃ daḍḍhappadesasaṅkhātachiddasambandhībhāvena",
  "tika-vin07t:413_7": "“daḍḍhassa paṭassa chidda”nti voharanti, evamidhāpi itthiyā maggappadesavohāraṃ samudāyabhūtāya",
  "tika-vin07t:413_8": "itthiyā āropetvā puna taṃ itthiṃ santhatamaggasambandhiniṃ katvā santhatāya itthiyā",
  "tika-vin07t:413_9": "vaccamaggenātiādi vuttaṃ. Sāratthadīpaniyaṃ panettha “ekadese samudāyavohāro”ti vuttaṃ,",
  "tika-vin07t:413_10": "taṃ na yuttaṃ avayavavohārena samudāyasseva patīyamānattā. Itarathā hi santhatāya",
  "tika-vin07t:413_11": "vaccamaggenāti itthiliṅgatā maggasambandhitā ca na siyā, ekadese samudāyopacārassa",
  "tika-vin07t:413_12": "pana ekadesova attho sākhāya chijjamānāya rukkho chijjatītiādīsu viya.",
  "tika-vin07t:414_0": "Vatthādīni maggassa anto appavesetvā bahiyeva veṭhanaṃ sandhāya “paliveṭhetvā”ti",
  "tika-vin07t:414_1": "vuttaṃ. Samudāye avayavūpacāreneva bhikkhupi santhato nāmātiādi vuttaṃ. Yattake paviṭṭheti",
  "tika-vin07t:414_2": "tilabījamatte paviṭṭhe. Akkhināsādīnaṃ santhatattepi yathāvatthukamevāti āha thullaccayakkhette",
  "tika-vin07t:414_3": "thullaccayantiādi. Khāṇuṃ ghaṭṭentassa dukkaṭanti itthinimittassa anto khāṇuṃ pavesetvā",
  "tika-vin07t:414_4": "samatalaṃ, atirittaṃ vā ṭhitaṃ khāṇuṃ sace ghaṭṭeti, ghaṭṭentassa dukkaṭaṃ pavesābhāvato.",
  "tika-vin07t:414_5": "Sace pana īsakaṃ anto allokāse pavesetvā ṭhitaṃ anupādinnameva khāṇusīsaṃ aṅgajātena",
  "tika-vin07t:414_6": "chupati, pārājikameva. Tassa talanti veḷunaḷādikassa antotalaṃ. Bahiddhā khāṇuketi",
  "tika-vin07t:414_7": "anto pavesitaveḷupabbādikassa bahi nikkhantasīsaṃ sandhāya vuttaṃ. Yathā ca itthinimittetiādīsu",
  "tika-vin07t:414_8": "yathā itthiyā passāvamagge khāṇuṃ katvā ghaṭṭanādikaṃ vuttaṃ, evaṃ sabbattha vaccamaggādīsupi",
  "tika-vin07t:414_9": "lakkhaṇaṃ veditabbanti attho.",
  "tika-vin07t:415": "Rājapaccatthikādicatukkabhedakathāvaṇṇanā",
  "tika-vin07t:416": "65. Kerāṭikāti vañcakā. Paṭhamaṃ itthidhuttameva dassetvā idāni itaradhuttepi saṅgahetvā dassetuṃ “itthidhuttasurādhuttādayo vā”ti vuttaṃ.",
  "tika-vin07t:417": "Āpattānāpattivāravaṇṇanā",
  "tika-vin07t:418_0": "66. Paṭiññātakaraṇaṃ natthi sevetukāmatā maggena maggappaṭipattīti dvinnaṃ aṅgānaṃ",
  "tika-vin07t:418_1": "siddhattā. Dūsitassa pana maggena maggappaṭipatti evamekaṃ aṅgaṃ siddhaṃ, sevetukāmatāsaṅkhātaṃ",
  "tika-vin07t:418_2": "sādiyanaṃ asiddhaṃ. Tasmā so pucchitvā “sādiyi”nti vuttapaṭiññāya nāsetabbo. Tatthevāti",
  "tika-vin07t:418_3": "vesāliyaṃ mahāvane eva. Sabbaṅgagatanti sabbakāyagataṃ. “Lohitaṃ viyā”ti vuttattā",
  "tika-vin07t:418_4": "kesādīnaṃ vinimuttaṭṭhāne sabbatthāti gahetabbaṃ. Niccameva ummattako hotīti yassa",
  "tika-vin07t:418_5": "pittakosato pittaṃ calitvā sabbadā bahi nikkhantaṃ hoti, taṃ sandhāya vuttaṃ. Yassa",
  "tika-vin07t:418_6": "pana pittaṃ calitvā pittakoseyeva ṭhitaṃ hoti, kadāci vā nikkhantaṃ puna nikkhamati,",
  "tika-vin07t:418_7": "sopi antarantarā saññaṃ paṭilabhati bhesajjena ca pakatiārogyaṃ paṭilabhatīti veditabbaṃ.",
  "tika-vin07t:419": "Padabhājanīyavaṇṇanānayo niṭṭhito.",
  "tika-vin07t:420": "Pakiṇṇakakathāvaṇṇanā",
  "tika-vin07t:421_0": "Pakiṇṇakanti vomissakanayaṃ. Samuṭṭhānanti uppattikāraṇaṃ. Kiriyātiādi nidassanamattaṃ",
  "tika-vin07t:421_1": "akiriyādīnampi saṅgahato. Vedanāya saha kusalañca veditabbanti yojetabbaṃ. Sabbasaṅgāhakavasenāti",
  "tika-vin07t:421_2": "sabbesaṃ sikkhāpadānaṃ saṅgāhakavasena “kāyo vācā kāyavācā kāyacittaṃ vācācittaṃ",
  "tika-vin07t:421_3": "kāyavācācitta”nti evaṃ vuttāni cha āpattisamuṭṭhānāni. Samuṭṭhānādayo hi āpattiyā",
  "tika-vin07t:421_4": "eva honti, na sikkhāpadassa. Taṃtaṃsikkhāpadassa niyataāpattiyā eva gahaṇatthaṃ pana",
  "tika-vin07t:421_5": "sikkhāpadasīsena samuṭṭhānādīnaṃ kathanaṃ. Evañhi āpattiviseso paññāyati āpatti-saddassa",
  "tika-vin07t:421_6": "sabbāpattisādhāraṇattā, imesu pana chasu samuṭṭhānesu purimāni tīṇi acittakāni, pacchimāni",
  "tika-vin07t:421_7": "sacittakāni. Samāsato taṃ imaṃ pakiṇṇakaṃ viditvā veditabbanti sambandho. Cha samuṭṭhānāni",
  "tika-vin07t:421_8": "etassāti chasamuṭṭhānaṃ. Evaṃ sesesupi.",
  "tika-vin07t:422_0": "Atthi kathinasamuṭṭhānantiādi samuṭṭhānasīsavasena dvisamuṭṭhānaekasamuṭṭhānānaṃ",
  "tika-vin07t:422_1": "dassanaṃ. Terasa hi samuṭṭhānasīsāni paṭhamapārājikasamuṭṭhānaṃ adinnādānasamuṭṭhānaṃ",
  "tika-vin07t:422_2": "sañcarittasamuṭṭhānaṃ samanubhāsanasamuṭṭhānaṃ kathinasamuṭṭhānaṃ eḷakalomasamuṭṭhānaṃ",
  "tika-vin07t:422_3": "padasodhammasamuṭṭhānaṃ addhānasamuṭṭhānaṃ theyyasatthasamuṭṭhānaṃ dhammadesanāsamuṭṭhānaṃ",
  "tika-vin07t:422_4": "bhūtārocanasamuṭṭhānaṃ corīvuṭṭhāpanasamuṭṭhānaṃ ananuññātasamauṭṭhānanti. Tattha",
  "tika-vin07t:422_5": "atthi chasamuṭṭhānanti iminā sañcarittasamuṭṭhānaṃ vuttaṃ, pañcasamuṭṭhānassa abhāvato",
  "tika-vin07t:422_6": "“atthi pañcasamuṭṭhāna”nti avatvā “atthi catusamuṭṭhāna”nti vuttaṃ, iminā ca addhānasamuṭṭhānaṃ",
  "tika-vin07t:422_7": "ananuññātasamuṭṭhānañca saṅgahitaṃ. Yañhi paṭhamatatiyacatutthachaṭṭhehi samuṭṭhānehi",
  "tika-vin07t:422_8": "samuṭṭhāti, idaṃ addhānasamuṭṭhānaṃ. Yaṃ pana dutiyatatiyapañcamachaṭṭhehi samuṭṭhāti,",
  "tika-vin07t:422_9": "idaṃ ananuññātasamuṭṭhānaṃ. Atthi tisamuṭṭhānanti iminā adinnādānasamuṭṭhānaṃ bhūtārocanasamuṭṭhānañca",
  "tika-vin07t:422_10": "saṅgahitaṃ. Yañhi sacittakehi tīhi samuṭṭhāti, idaṃ adinnādānasamuṭṭhānaṃ. Yaṃ pana",
  "tika-vin07t:422_11": "acittakehi tīhi samuṭṭhāti, idaṃ bhūtārocanasamuṭṭhānaṃ. Atthi kathinasamuṭṭhānantiādinā",
  "tika-vin07t:422_12": "pana avasesasamauṭṭhānasīsavasena dvisamuṭṭhānaṃ ekasamuṭṭhānañca saṅgaṇhāti. Tattha",
  "tika-vin07t:422_13": "hi yaṃ tatiyachaṭṭhehi samuṭṭhāti, idaṃ kathinasamuṭṭhānaṃ nāma. Yaṃ pana paṭhamacatutthehi",
  "tika-vin07t:422_14": "samuṭṭhāti, idaṃ eḷakalomasamuṭṭhānaṃ. Yaṃ chaṭṭheneva samuṭṭhāti, idaṃ dhuranikkhepasamuṭṭhānaṃ,",
  "tika-vin07t:422_15": "“samanubhāsanasamauṭṭhāna”ntipi tasseva nāmaṃ. Iti sarūpena aṭṭha āpattisīsāni dassitāni.",
  "tika-vin07t:422_16": "Ādisaddena panettha avasesāni paṭhamapārājikasamuṭṭhānapadasodhammatheyyasatthadhammadesanācorīvuṭṭhāpanasamuṭṭhānāni",
  "tika-vin07t:422_17": "pañcapi samuṭṭhānasīsāni saṅgahitāni. Tattha yaṃ kāyacittato samuṭṭhāti, idaṃ paṭhamapārājikasamuṭṭhānaṃ.",
  "tika-vin07t:422_18": "Yaṃ dutiyapañcamehi samuṭṭhāti, idaṃ padasodhammasamuṭṭhānaṃ. Yaṃ catutthachaṭṭhehi",
  "tika-vin07t:422_19": "samuṭṭhāti, idaṃ theyyasatthasamuṭṭhānaṃ. Yaṃ pañcameneva samuṭṭhāti, idaṃ dhammadesanāsamauṭṭhānaṃ.",
  "tika-vin07t:422_20": "Yaṃ pañcamachaṭṭhehi samuṭṭhāti, idaṃ corīvuṭṭhāpanasamuṭṭhānaṃ. Ettha ca pacchimesu",
  "tika-vin07t:422_21": "tīsu sacittakasamuṭṭhānesu ekekasamuṭṭhānavasena ekasamuṭṭhānāni tividhāni. Dvisamuṭṭhānāni",
  "tika-vin07t:422_22": "pana paṭhamacatutthehi vā dutiyapañcamehi vā tatiyachaṭṭhehi vā catutthachaṭṭhehi",
  "tika-vin07t:422_23": "vā pañcamachaṭṭhehi vā samuṭṭhānavasena pañcavidhānīti veditabbāni.",
  "tika-vin07t:423_0": "Evaṃ samuṭṭhānavasena sabbasikkhāpadāni terasadhā dassetvā idāni kiriyāvasena pañcadhā",
  "tika-vin07t:423_1": "dassetuṃ tatrāpītiādi vuttaṃ. Kiñcīti sikkhāpadaṃ. Kiriyatoti pathavīkhaṇanādi viya",
  "tika-vin07t:423_2": "kāyavacīviññattijanitakammato. Akiriyatoti paṭhamakathinādi viya kattabbassa akaraṇeneva.",
  "tika-vin07t:423_3": "Kiriyākiriyatoti aññātikāya bhikkhuniyā hatthato cīvarapaṭiggahaṇādi viya. Siyā kiriyato,",
  "tika-vin07t:423_4": "siyā akiriyato rūpiyapaṭiggahaṇādi viya, siyā kiriyato, siyā kiriyākiriyato kuṭikārādi",
  "tika-vin07t:423_5": "viya. Vītikkamasaññāya abhāvena vimokkho assāti saññāvimokkhanti majjhepadalopīsamāso",
  "tika-vin07t:423_6": "daṭṭhabbo. Cittaṅgaṃ labhati sacittakasamuṭṭhāneheva samuṭṭhahanato. Itaranti yassa",
  "tika-vin07t:423_7": "cittaṅganiyamo natthi, taṃ, anāpattimukhena cetaṃ saññādukaṃ vuttaṃ, āpattimukhena",
  "tika-vin07t:423_8": "sacittakadukanti ettakameva viseso, atthato samānāva.",
  "tika-vin07t:424_0": "Kāyavacīdvārehi āpajjitabbampi kāyakamme vā vacīkamme vā saṅgayhati. Tattha bāhullavuttito",
  "tika-vin07t:424_1": "adinnādānamusāvādādayo viyāti atthi sikkhāpadaṃ kāyakammantiādinā kāyakammaṃ vacīkammañcāti",
  "tika-vin07t:424_2": "dukameva vuttaṃ, vibhāgato pana kāyavacīkammena saddhiṃ tikameva hoti. Teneva mātikāṭṭhakathāyaṃ",
  "tika-vin07t:424_3": "vuttaṃ “sabbā ca kāyakammavacīkammatadubhayavasena tividhā hontī”ti. Tatoyeva idhāpi",
  "tika-vin07t:424_4": "adinnādānādīsu kāyakammavacīkammanti tadubhayavasena dassitaṃ. Atthi pana sikkhāpadaṃ",
  "tika-vin07t:424_5": "kusalantiādi āpattisamuṭṭhāpakacittavasena kāriye kāraṇopacārena vuttaṃ, na pana",
  "tika-vin07t:424_6": "āpattiyā kusalādiparamatthadhammatāvasena āpattiyā sammutisabhāvattā. Kusalākusalādiparamatthadhamme",
  "tika-vin07t:424_7": "upādāya hi bhagavatā āpattisammuti paññattā. Vakkhati hi “yaṃ kusalacittena āpajjati,",
  "tika-vin07t:424_8": "taṃ kusala”ntiādi. Na hi bhagavato āṇāyattā āpatti kusalādiparamatthasabhāvā hoti",
  "tika-vin07t:424_9": "anupasampannānaṃ ādikammikānañca āpattippasaṅgato, tassā desanādīhi visuddhiabhāvappasaṅgato",
  "tika-vin07t:424_10": "ca. Na hi kāraṇabalena uppajjamānā kusalādisabhāvā āpatti anupasampannādīsu nivattati,",
  "tika-vin07t:424_11": "uppannāya ca tassā kenaci vināso na sambhavati. Sarasavināsato desanādinā ca āpatti",
  "tika-vin07t:424_12": "vigacchatīti vacanamatthi, na pana tena akusalādi vigacchati. Pitughātādikammena",
  "tika-vin07t:424_13": "hi pārājikaṃ āpannassa bhikkhuno gihiliṅgaṃ gahetvā bhikkhubhāvapariccāgena pārājikāpatti",
  "tika-vin07t:424_14": "vigacchati, na pāṇātipātādiakusalaṃ ānantariyādibhāvato. Tasmā dummaṅkūnaṃ niggahādidasaatthavase",
  "tika-vin07t:424_15": "paṭicca bhagavatā yathāpaccayaṃ samuppajjamāne kusalākusalādināmarūpadhamme upādāya",
  "tika-vin07t:424_16": "paññattā sammutiyeva āpatti, sā ca yathāvidhipaṭikammakaraṇena vigatā nāma hotīti",
  "tika-vin07t:424_17": "veditabbaṃ, tenāha dvattiṃseva hi āpattisamuṭṭhāpakacittānītiādi. Āpattisamuṭṭhāpakatteneva",
  "tika-vin07t:424_18": "hettha kusalādīnaṃ āpattito bhedo siddho. Na hi taṃsamuṭṭhitassa tato abhedo yutto",
  "tika-vin07t:424_19": "samuṭṭhānasamuṭṭhitabhedabyavahārupacchedappasaṅgato. Sāratthadīpaniyaṃ pana āpattiyā",
  "tika-vin07t:424_20": "paramatthato kusalattameva na sambhavati “āpattādhikaraṇaṃ siyā akusalaṃ, siyā abyākataṃ,",
  "tika-vin07t:424_21": "natthi āpattādhikaraṇaṃ kusala”nti vacanato, “akusalattaṃ pana abyākatattañca āpattiyā",
  "tika-vin07t:424_22": "sambhavatī”ti saññāya kusalacittasamuṭṭhānakkhaṇepi rūpābyākatattaṃ āpattiyā samatthetuṃ",
  "tika-vin07t:424_23": "yaṃ kusalacittena āpajjati, taṃ kusalaṃ, itarehi itaranti imaṃ aṭṭhakathāvacanaṃ",
  "tika-vin07t:424_24": "nissāya vuttaṃ “yaṃ kusalacittena āpajjatīti yaṃ sikkhāpadasīse gahitaṃ āpattiṃ kusalacittasamaṅgī",
  "tika-vin07t:424_25": "āpajjati, iminā pana vacanena taṃ kusalanti āpattiyā vuccamāno kusalabhāvo pariyāyato,",
  "tika-vin07t:424_26": "na paramatthatoti dasseti. Kusalacittena hi āpattiṃ āpajjanto saviññattikaṃ aviññattikaṃ",
  "tika-vin07t:424_27": "vā sikkhāpadavītikkamākārappavattaṃ rūpakkhandhasaṅkhātaṃ abyākatāpattiṃ āpajjatī”ti.",
  "tika-vin07t:424_28": "Tattha yaṃ kusalacittena āpajjatīti imaṃ vacanaṃ uddissa “iminā pana vacanena taṃ",
  "tika-vin07t:424_29": "kusalanti āpattiyā vuccamāno kusalabhāvo pariyāyato, na paramatthatoti dassetī”ti",
  "tika-vin07t:424_30": "vuttaṃ, evaṃ itarehi itaranti vacanena “yaṃ akusalacittena āpajjahi, taṃ akusalaṃ,",
  "tika-vin07t:424_31": "yaṃ abyākatacittena āpajjati, taṃ abyākata”nti imassa atthassa vuttattā itarehīti",
  "tika-vin07t:424_32": "vacanaṃ uddissa “imināpi vacanena itaranti āpattiyā vuccamāno akusalabhāvo abyākatabhāvo",
  "tika-vin07t:424_33": "ca pariyāyato dassetī”ti vattabbaṃ. Evaṃ avatvā kusalapakkhe eva kathanassa kāraṇaṃ",
  "tika-vin07t:424_34": "na passāma. Yaṃ pana āpattādhikaraṇaṃ siyā akusalantiādivacanaṃ kāraṇattena vuttaṃ,",
  "tika-vin07t:424_35": "tampi akāraṇaṃ yaṃ akusalacittena āpajjati, taṃ akusalantiādinā heṭṭhā vuttanayena",
  "tika-vin07t:424_36": "akusalādibhāvassa pariyāyadesitattā, āpattiyā kusalavohārassa ayuttatāya natthi āpattādhikaraṇaṃ",
  "tika-vin07t:424_37": "kusalanti vuttattā ca. Āpattiyā hi kusalacittasamuṭṭhitattepi bhagavatā paṭikkhittabhāvena",
  "tika-vin07t:424_38": "sāvajjadhammattā kāraṇūpacārenāpi anavajjakusalavohāro na yutto sāvajjānavajjānaṃ",
  "tika-vin07t:424_39": "aññamaññaviruddhattā. Yathā ākāsādisammutisaccānaṃ uppannatādivohāro viya jātijarābhaṅgānaṃ",
  "tika-vin07t:424_40": "uppannatādivohāro anavaṭṭhānādidesato ayutto, evamidhāpi kusalavohāro ayutto viruddhattā.",
  "tika-vin07t:424_41": "Akusalādivohāro pana yutto, kāraṇūpacārena pana akusalādisabhāvatā yathāvuttadosānativattanato.",
  "tika-vin07t:424_42": "Suttassāpi hi yathā suttasuttānulomādīhi virodho na hoti, tatheva attho gahetabbo.",
  "tika-vin07t:425_0": "Yaṃ pana vuttaṃ “kusalacittena hi āpattiṃ āpajjanto…pe… rūpakkhandhasaṅkhātaṃ abyākatāpattiṃ",
  "tika-vin07t:425_1": "āpajjatī”ti, taṃ ayuttameva rūpakkhandhassa khaṇikatāya āpattiyāpi desanādipaṭikammaṃ",
  "tika-vin07t:425_2": "vināva paṭipassaddhippasaṅgato. Rūpaparamparā āpattīti ce? Tanna, paṭikammenāpi avigamappasaṅgato.",
  "tika-vin07t:425_3": "Na hi rūpasantatidesanādīhi vigacchati sakāraṇāyattattā, iti sabbathā āpattiyā paramatthatā",
  "tika-vin07t:425_4": "ayuttā, eteneva yaṃ vuttaṃ “nipajjitvā nirodhasamāpannassa sahaseyyavasena tathākārappavattarūpadhammasseva",
  "tika-vin07t:425_5": "āpattibhāvato”tiādi, tampi paṭisiddhanti veditabbaṃ. Idha pana nirodhasamāpannānaṃ",
  "tika-vin07t:425_6": "rūpadhammameva paṭicca uppannattā āpatti acittā avedanā, aññattha pana sacittā savedanāva,",
  "tika-vin07t:425_7": "sabbatthāpi paññattisabhāvāti veditabbā. Teneva duṭṭhadosasikkhāpadaṭṭhakathāyaṃ",
  "tika-vin07t:425_8": "āpattiyā akusalādisabhāvaṃ paraparikappitaṃ nisedhetuṃ “ādikammikassa anāpattivacanato…pe…",
  "tika-vin07t:425_9": "paṇṇattimattameva āpattādhikaraṇanti veditabba”nti sayameva vakkhati, tasmā “taṃtaṃkusalādidhammasamuppattiyā",
  "tika-vin07t:425_10": "bhagavatā paññattā āpattisammuti samuṭṭhitā”ti ca, “yāva paṭippassaddhikāraṇā tiṭṭhatī”ti",
  "tika-vin07t:425_11": "ca, “paṭippassaddhikāraṇehi vinassatī”ti ca voharīyati. Āpattiyā ca sammutisabhāvattepi",
  "tika-vin07t:425_12": "hi sañcicca taṃ āpajjantassa, paṭikiriyaṃ akarontassa ca anādare akusalarāsi ceva",
  "tika-vin07t:425_13": "saggamaggantarāyo ca hotīti lajjino yathāvidhiṃ nātikkamanti, anatikkamanappaccayā",
  "tika-vin07t:425_14": "ca tesaṃ anantappabhedā sīlādayo dhammā parivaḍḍhantīti gahetabbaṃ. Dvattiṃsevāti",
  "tika-vin07t:425_15": "niyamo āpattinimittānaṃ kāyavacīviññattīnaṃ eteheva samuppajjanato kato, na pana",
  "tika-vin07t:425_16": "sabbāpattīnampi eteheva samuppajjanato. Nipajjitvā niddāyantānañhi jhānanirodhasamāpannānañca",
  "tika-vin07t:425_17": "aviññattijanakehi vipākaappanācittehi ceva rūpadhammehi ca sahaseyyādiāpatti sambhavati.",
  "tika-vin07t:426_0": "Dasāti kiriyāhetukamanoviññāṇadhātudvayena saha aṭṭha mahākiriyacittāni. Paññattiṃ",
  "tika-vin07t:426_1": "ajānitvā iddhivikubbanādīsu abhiññānaṃ āpattisamuṭṭhāpakattaṃ veditabbaṃ. Ettha ca",
  "tika-vin07t:426_2": "kiñci sikkhāpadaṃ akusalacittameva, kiñci kusalābyākatavasena dvicittaṃ, kiñci ticittanti",
  "tika-vin07t:426_3": "ayameva bhedo labbhati, nāññoti veditabbaṃ. Kiriyāsamuṭṭhānanti parūpakkamena jāyamānaṃ",
  "tika-vin07t:426_4": "aṅgajātādicalanaṃ sādiyanacittasaṅkhāte sevanacitte uppanne tena cittena samuppāditameva",
  "tika-vin07t:426_5": "hotīti vuttaṃ itarathā “siyā kiriyasamuṭṭhānaṃ, siyā akiriyasamuṭṭhāna”nti vattabbato.",
  "tika-vin07t:427_0": "Yaṃ pana sāratthadīpaniyaṃ vuttaṃ “kiriyasamuṭṭhānanti idaṃ yebhuyyavasena vuttaṃ",
  "tika-vin07t:427_1": "parūpakkame sati sādiyantassa akiriyasamuṭṭhānabhāvato”tiādi, taṃ na gahetabbaṃ paṭhamapārājikassa",
  "tika-vin07t:427_2": "akiriyasamuṭṭhānatāya pāḷiaṭṭhakathāsu avuttattā. “Manodvāre āpatti nāma natthī”ti",
  "tika-vin07t:427_3": "hi vuttaṃ. Kathañhi nāma parūpakkamena methunaṃ sādiyanto attano aṅgajātādikāyacalanaṃ",
  "tika-vin07t:427_4": "na sādiyeyya, sādiyanacittānuguṇameva pana sakalasarīre cittajarūpasamuppattiyā viññattipi",
  "tika-vin07t:427_5": "sukhumā samuppannā eva hotīti daṭṭhabbaṃ, tenāha kāyadvāreneva samuṭṭhānato kāyakammantiādi.",
  "tika-vin07t:427_6": "Cittaṃ panettha aṅgamattaṃ hotīti kāyaviññatti eva kāyakammabhāve kāraṇaṃ, na cittaṃ.",
  "tika-vin07t:427_7": "Taṃ panettha kāyasaṅkhātāya viññattiyāyeva aṅgamattaṃ, na kāyakammabhāvassa, itarathā",
  "tika-vin07t:427_8": "methunassa “manokamma”nti vattabbato, tenāha “na tassa vasena kammabhāvo labbhatī”ti.",
  "tika-vin07t:427_9": "Kammabhāvoti kāyakammabhāvo. Sabbañcetanti etaṃ samuṭṭhānādikaṃ. Sikkhāpadasīsenāti",
  "tika-vin07t:427_10": "taṃtaṃsikkhāpadaniyataāpattiyā eva gahaṇatthaṃ sikkhāpadamukhena.",
  "tika-vin07t:428": "Pakiṇṇakakathāvaṇṇanānayo niṭṭhito.",
  "tika-vin07t:429": "Vinītavatthuvaṇṇanā",
  "tika-vin07t:430_0": "Idaṃ kinti kathetukāmatāpucchā. Imātiādi vissajjanaṃ. Vinītāni āpattiṃ tvaṃ bhikkhu",
  "tika-vin07t:430_1": "āpannotiādinā bhagavatā vinicchinitāni vatthūni vinītavatthūni. Taṃ taṃ vatthuṃ uddharitvā",
  "tika-vin07t:430_2": "dānato dassanato uddānabhūtā gāthā uddānagāthā, saṅgahagāthā, uddesagāthāti vuttaṃ",
  "tika-vin07t:430_3": "hoti. Vatthu gāthāti tena kho pana samayena aññataro bhikkhūtiādikā vinītavatthupāḷiyeva",
  "tika-vin07t:430_4": "tesaṃ tesaṃ vinītavatthūnaṃ ganthanato “vatthugāthā”ti vuttā, na chandovicitilakkhaṇena.",
  "tika-vin07t:430_5": "Uddānagāthānaṃ vatthu vatthugāthāti evaṃ vā ettha attho daṭṭhabbo. Etthāti vinītavatthūsu.",
  "tika-vin07t:430_6": "Dutiyādīnanti dutiyapārājikādīnaṃ. Yaṃ passitvā cittakārādayo sippikā cittakammādīni",
  "tika-vin07t:430_7": "sikkhanti, taṃ paṭicchannakarūpaṃ, paṭimārūpanti attho.",
  "tika-vin07t:431_0": "67. Purimāni dveti makkaṭīvajjiputtakavatthūni dve. Tānipi bhagavatā vinītabhāvena",
  "tika-vin07t:431_1": "puna vinītavatthūsu pakkhittāni. Tattha tassa kukkuccaṃ ahosītiādi pana kiñcāpi tesaṃ",
  "tika-vin07t:431_2": "paṭhamaṃ kukkuccaṃ na uppannaṃ, bhikkhūhi pana bhagavatā ca garahitvā vuttavacanaṃ",
  "tika-vin07t:431_3": "sandhāya pacchā uppannattaṃ sandhāya vuttaṃ. Bhagavato etamatthaṃ ārocesuntiādi ca",
  "tika-vin07t:431_4": "bhikkhūhi ānandattherena ca paṭhamaṃ bhagavato ārocite, bhagavatā ca tesaṃ pārājikatte",
  "tika-vin07t:431_5": "pakāsite bhītā te sayampi gantvā attano kukkuccaṃ pacchā ārocenti eva. “Saccaṃ kira",
  "tika-vin07t:431_6": "tva”ntiādinā bhagavatā puṭṭhā pana “saccaṃ bhagavā”ti paṭijānanavasenāpi ārocenti.",
  "tika-vin07t:431_7": "Bhagavāpi āpattiṃ tvantiādinā tesaṃ pārājikattaṃ vinicchinoti eva. Anupaññattikathāyaṃ",
  "tika-vin07t:431_8": "pana taṃ sabbaṃ avatvā anupaññattiyā anuguṇameva kiñcimattaṃ vuttaṃ, idhāpi tesaṃ",
  "tika-vin07t:431_9": "vatthūnaṃ bhagavatā vinītabhāvadassanatthaṃ evaṃ vuttanti veditabbaṃ. Keci imaṃ adhippāyaṃ",
  "tika-vin07t:431_10": "amanasikatvā “aññānevetāni vatthūnī”ti vadanti. Kuseti kusatiṇāni. Kesehīti manussakesehi.",
  "tika-vin07t:432_0": "68. Vaṇṇapokkharatāyāti ettha pokkhalaṃ nāma samiddhaṃ sundarañca, tassa bhāvo “pokkharatā”ti",
  "tika-vin07t:432_1": "ra-kāraṃ katvā vutto, samiddhatā sundaratāti attho. Padhaṃsesīti abhibhavi. Na limpatīti na allīyati.",
  "tika-vin07t:433_0": "69. Evarūpā parivattaliṅgā bhikkhuniyo atthato ekato upasampannāpi ubhatosaṅghe upasampannāsuyeva",
  "tika-vin07t:433_1": "saṅgayhanti bhikkhūpasampadāya bhikkhunīupasampadatopi ukkaṭṭhattā. Pāḷiyaṃ “tāhi",
  "tika-vin07t:433_2": "āpattīhi anāpatti”nti upayogavacanaṃ katvā anujānāmīti padena sambandhitabbaṃ. Itthiliṅganti",
  "tika-vin07t:433_3": "thanādikaṃ itthisaṇṭhānaṃ vuttanti āha – “purisa…pe… itthisaṇṭhānaṃ uppanna”nti.",
  "tika-vin07t:433_4": "Taṃ nānantarikato pana “purisindriyampi antarahitaṃ, itthindriyañca uppanna”nti vuttameva",
  "tika-vin07t:433_5": "hoti, evaṃ uparipi liṅgaggahaṇeneva itthindriyādiggahaṇaṃ veditabbaṃ. Tāti āpattiyo,",
  "tika-vin07t:433_6": "tassa vuṭṭhātunti iminā sambandho, tāhi āpattīhi vuṭṭhāpetunti attho. Kathanti āha",
  "tika-vin07t:433_7": "tā sabbāpi bhikkhunīhi kātabbantiādi. Tena paṭicchannāyapi appaṭicchannāyapi garukāpattiyā",
  "tika-vin07t:433_8": "pakkhamānattacaraṇādikaṃ vidhiṃ dasseti.",
  "tika-vin07t:434_0": "Okkantikavinicchayoti pasaṅgānuguṇaṃ otaraṇakavinicchayo. Balavaakusalenāti paradārikakammādinā.",
  "tika-vin07t:434_1": "Dubbalakusalenāti yathāvuttabalavākusalopahatasattinā tato eva dubbalabhūtena kusalena.",
  "tika-vin07t:434_2": "Dubbalaakusalenāti purisabhāvuppādakabrahmacariyādibalavakusalopahatasattinā tato",
  "tika-vin07t:434_3": "eva dubbalabhūtena paradārikādiakusalena. Sugatiyaṃ bhāvadvayassa kusalakammajattā",
  "tika-vin07t:434_4": "akusaleneva vināso kusaleneva uppattīti āha ubhayampītiādi. Duggatiyaṃ pana akusaleneva",
  "tika-vin07t:434_5": "ubhinnampi uppatti ca vināso ca, tattha dubbalabalavabhāvova viseso.",
  "tika-vin07t:435_0": "“Ehi mayaṃ gamissāmā”ti bhikkhuniyā saddhiṃ saṃvidhāya ekaddhānagamane pācittiyāpattiparihāratthaṃ",
  "tika-vin07t:435_1": "vuttaṃ “saṃvidahanaṃ parimocetvā”ti. Tena ekagāmakkhettepi bahigāmato antaragharaṃ",
  "tika-vin07t:435_2": "saṃvidhāya gamanampi āpattikaramevāti dasseti. Parimocanavidhiṃ dassento āha mayantiādi.",
  "tika-vin07t:435_3": "Bahigāmeti gāmantare. Dutiyikā bhikkhunī pakkantā vā hotītiādinā vuttaanāpattilakkhaṇaṃ",
  "tika-vin07t:435_4": "anulometīti vuttaṃ “gāmantara…pe… anāpattī”ti. Kopetvāti pariccajitvā. Lajjiniyo…pe…",
  "tika-vin07t:435_5": "labbhatīti liṅgaparivattanadukkhapīḷitassa saṅgahepi asati hīnāyāvattanampi bhaveyyāti",
  "tika-vin07t:435_6": "“āpadāsū”ti vuttaanāpattianulomena vuttaṃ. Tāya dutiyikaṃ gahetvāva gantabbaṃ. Alajjiniyo…pe…",
  "tika-vin07t:435_7": "labbhatīti alajjinīhi saddhiṃ ekakammādisaṃvāse āpattisambhavato tā asantapakkhaṃ",
  "tika-vin07t:435_8": "bhajantīti vuttaṃ, imināpetaṃ veditabbaṃ “alajjinīhi saddhiṃ paribhogo na vaṭṭatī”ti.",
  "tika-vin07t:435_9": "Yadi hi vaṭṭeyya, tatopi dutiyikaṃ vinā gāmantaragamanādīsu āpatti eva siyā saṅgāhikattā",
  "tika-vin07t:435_10": "tāsaṃ saṅgāhikalajjinigaṇato viya. Ñātikā na honti…pe… vaṭṭatīti vadantīti iminā",
  "tika-vin07t:435_11": "aṭṭhakathāsu anāgatabhāvaṃ dīpeti. Tatthāpi vissāsikañātikabhikkhuniyo vinā bhikkhunibhāve",
  "tika-vin07t:435_12": "aramantassa mānapakatikassa āpadāṭṭhānasambhavena taṃ vacanaṃ appaṭikkhittampi tadaññesaṃ",
  "tika-vin07t:435_13": "na vaṭṭatiyevāti gahetabbaṃ. Bhikkhubhāvepīti bhikkhukālepi. Taṃ nissāyāti taṃ nissayācariyaṃ",
  "tika-vin07t:435_14": "katvā. Upajjhā gahetabbāti upasampadāgahaṇatthaṃ upajjhā gahetabbā.",
  "tika-vin07t:436_0": "Vinayakammanti vikappanaṃ sandhāya vuttaṃ. Puna kātabbanti puna vikappetabbaṃ. Puna",
  "tika-vin07t:436_1": "paṭiggahetvā sattāhaṃ vaṭṭatīti “anujānāmi, bhikkhave, bhikkhunīnaṃ sannidhiṃ bhikkhūhi,",
  "tika-vin07t:436_2": "bhikkhūnaṃ sannidhiṃ bhikkhunīhi ca paṭiggāhāpetvā paribhuñjitu”nti vacanato puna",
  "tika-vin07t:436_3": "paṭiggahetvā paribhuñjituṃ vaṭṭatīti dassanatthaṃ vuttaṃ. Sattame divaseti idañca",
  "tika-vin07t:436_4": "nissaggiyaṃ anāpajjitvāva punapi sattāhaṃ paribhuñjituṃ vaṭṭatīti dassanatthaṃ vuttaṃ.",
  "tika-vin07t:436_5": "Pakatattoti aparivattaliṅgo. Rakkhatīti taṃ paṭiggahaṇavijahanato rakkhati, avibhattatāya",
  "tika-vin07t:436_6": "paṭiggahaṇaṃ na vijahatīti adhippāyo.",
  "tika-vin07t:437": "Sāmaṃ gahetvāna nikkhipeyyāti sahatthena paṭiggahetvāna nikkhipeyya. Paribhuñjantassa āpattīti liṅgaparivatte jāte puna appaṭiggahetvā paribhuñjantassa āpatti.",
  "tika-vin07t:438_0": "Hīnāyāvattanenāti ettha keci “pakatattassa bhikkhuno sikkhaṃ appaccakkhāya ‘gihī",
  "tika-vin07t:438_1": "bhavissāmī’ti gihiliṅgaggahaṇaṃ hīnāyāvattana”nti vadanti, taṃ na yuttaṃ tattakena",
  "tika-vin07t:438_2": "bhikkhubhāvassa avijahanato. Aññe pana “pārājikaṃ āpannassa bhikkhupaṭiññaṃ pahāya",
  "tika-vin07t:438_3": "gihiliṅgabhāvūpagamanampi hīnāyāvattana”nti vadanti, taṃ yuttameva. Pārājikaṃ āpanno",
  "tika-vin07t:438_4": "hi taṃ paṭicchādetvā yāva bhikkhupaṭiñño hoti, tāva bhikkhu eva hoti bhikkhūnameva",
  "tika-vin07t:438_5": "pārājikassa paññattattā. “Yo pana bhikkhū”ti hi vuttaṃ. Tathā hi so saṃvāsaṃ sādiyantopi",
  "tika-vin07t:438_6": "theyyasaṃvāsako na hoti, sahaseyyādiāpattiñca na janeti, attānaṃ omasantassa pācittiyañca janeti. Vuttañhi –",
  "tika-vin07t:439": "“Asuddho hoti puggalo aññataraṃ pārājikaṃ dhammaṃ ajjhāpanno, tañce suddhadiṭṭhi samāno okāsaṃ kārāpetvā akkosādhippāyo vadeti, āpatti omasavādassā”ti.",
  "tika-vin07t:440_0": "Eke pana “pārājikaṃ āpannānaṃ dosaṃ paṭijānitvā gihiliṅgaggahaṇaṃ nāma sikkhāpaccakkhāne",
  "tika-vin07t:440_1": "samodhānaṃ gacchati tenāpi paṭiññāya bhikkhubhāvassa vijahanato. Teneva vinayavinicchayādīsu",
  "tika-vin07t:440_2": "hīnāyāvattanaṃ sikkhāpaccakkhāne samodhānetvā visuṃ taṃ na vuttaṃ. Tasmā bhikkhunīnaṃ",
  "tika-vin07t:440_3": "vibbhamitukāmatāya gihiliṅgaggahaṇaṃ idha hīnāyāvattanaṃ tāsaṃ sikkhāpaccakkhānassa",
  "tika-vin07t:440_4": "abhāvato. Tāsaṃ paṭiggahaṇavijahanassāpi sabbaso vattabbattā”ti vadanti, tampi appaṭibāhiyameva.",
  "tika-vin07t:440_5": "Tasmā pārājikānaṃ bhikkhunīnañca “uppabbajissāmī”ti gihiliṅgaggahaṇaṃ hīnāyāvattananti",
  "tika-vin07t:440_6": "gahetabbaṃ. Vibbhamotipi etasseva nāmaṃ, teneva taṃ khuddasikkhāyaṃ “acchedavissajjanagāhavibbhamā”ti",
  "tika-vin07t:440_7": "adhiṭṭhānavijahane vibbhamanāmena vuttaṃ.",
  "tika-vin07t:441_0": "Anapekkhavissajjanenāti aññassa adatvāva anatthikasseva paṭiggahitavatthūnaṃ bahi",
  "tika-vin07t:441_1": "chaḍḍanena. Keci “paṭiggahitavatthūsu sāpekkhassa pure paṭiggahitabhāvato parimocanatthaṃ",
  "tika-vin07t:441_2": "tattha paṭiggahamattassa vissajjanampi anapekkhavissajjanameva cīvarādiadhiṭṭhānapaccuddhāro",
  "tika-vin07t:441_3": "viyā”ti vadanti, taṃ na sundaraṃ tathāvacanābhāvā. Yatheva hi cīvarādīsu anapekkhavissajjanena",
  "tika-vin07t:441_4": "adhiṭṭhānavijahanaṃ vatvāpi visuṃ paccuddhāro ca vutto, evamidhāpi vattabbaṃ, yathā",
  "tika-vin07t:441_5": "ca cīvarādīsu kāyapaṭibaddhesupi paccuddhārena adhiṭṭhānaṃ vigacchati, na evamidha.",
  "tika-vin07t:441_6": "Idha pana paṭiggahitavatthusmiṃ anapekkhassāpi kāyato mutteyeva tasmiṃ paṭiggahaṇaṃ",
  "tika-vin07t:441_7": "vijahati. Tathā hi vuttaṃ “satakkhattumpi pariccajatu, yāva attano hatthagataṃ paṭiggahitamevā”ti.",
  "tika-vin07t:441_8": "Anapekkhavissajjanenāti ettha ca “anapekkhāyā”ti ettakameva vattabbaṃ anapekkhataṃ",
  "tika-vin07t:441_9": "muñcitvā idha visuṃ vissajjanassa abhāvā. Na hettha paccuddhāre viya vissajjanavidhānamatthi.",
  "tika-vin07t:441_10": "Apica paṭiggahaṇamattavissajjane sati pure paṭiggahitopi āhāro bhuñjitukamyatāya",
  "tika-vin07t:441_11": "uppannāya paṭiggahaṇamattaṃ vissajjetvā puna paṭiggahetvā yathāsukhaṃ bhuñjitabbo",
  "tika-vin07t:441_12": "siyāti, tathā ca sannidhikārakasikkhāpade vuttā sabbāpi vinicchayabhedā niratthakā",
  "tika-vin07t:441_13": "eva siyuṃ. Vuttañhi tattha –",
  "tika-vin07t:442": "“Gaṇṭhikapattassa vā gaṇṭhikantare sneho paviṭṭho hoti…pe… tādise pattepi punadivase bhuñjantassa pācittiya”ntiādi.",
  "tika-vin07t:443_0": "Tattha pana “paṭiggahaṇaṃ anapekkhacittena vissajjetvā bhuñjitabba”nti ettakameva",
  "tika-vin07t:443_1": "vattabbaṃ, na ca vuttaṃ. Katthaci īdisesu ca gaṇṭhikapattādīsu paṭiggahaṇe apekkhā",
  "tika-vin07t:443_2": "kassacipi nattheva tappahānāya vāyāmato, tathāpi tatthagataāmise paṭiggahaṇaṃ na",
  "tika-vin07t:443_3": "vigacchati. Kasmā? Bhikkhussa patte puna bhuñjitukāmatāpekkhāya vijjamānattā pattagatike",
  "tika-vin07t:443_4": "āhārepi tassā vattanato. Na hi pattaṃ avissajjetvā taggatikaṃ āhāraṃ vissajjetuṃ",
  "tika-vin07t:443_5": "sakkā, nāpi āhāraṃ avissajjetvā taggatikaṃ paṭiggahaṇaṃ vissajjetuṃ. Tasmā vatthuno",
  "tika-vin07t:443_6": "vissajjanameva anapekkhavissajjanaṃ, na paṭiggahaṇassāti niṭṭhamettha gantabbaṃ.",
  "tika-vin07t:443_7": "Teneva sannidhisikkhāpadassa anāpattivāre –",
  "tika-vin07t:444_0": "“Antosattāhaṃ adhiṭṭheti, vissajjeti, nassati, vinassati, ḍayhati, acchinditvā gaṇhanti,",
  "tika-vin07t:444_1": "vissāsaṃ gaṇhanti, anupasampannassa cattena vantena muttena anapekkho datvā paṭilabhitvā paribhuñjatī”ti –",
  "tika-vin07t:445_0": "Evaṃ sabbattha vatthuvissajjanameva vuttaṃ. Ettha ca “antosattāhaṃ adhiṭṭhetī”ti",
  "tika-vin07t:445_1": "bāhiraparibhogāya adhiṭṭhānavacanato vatthuṃ avissajjetvāpi kevalaṃ anajjhoharitukāmatāya",
  "tika-vin07t:445_2": "suddhacittena bāhiraparibhogatthāya niyamanampi visuṃ ekaṃ paṭiggahaṇavijahanakāraṇameva,",
  "tika-vin07t:445_3": "idañca sandhāya paṭiggahaṇamattavissajjanaṃ vuttaṃ siyā, suvuttameva siyā, tathā",
  "tika-vin07t:445_4": "ca “puna paṭiggahetvā paribhuñjissāmī”ti paṭiggahaṇavissajjanaṃ na vattabbaṃ siyā",
  "tika-vin07t:445_5": "bāhiraparibhogādhiṭṭhānassa idhādhippetattā.",
  "tika-vin07t:446_0": "Sāratthadīpaniyañhi “anapekkhavissajjanenāti ettha aññassa adatvāva anatthikatāya",
  "tika-vin07t:446_1": "‘natthi iminā kammaṃ na dāni naṃ paribhuñjissāmī’ti vatthūsu vā, ‘puna paṭiggahetvā",
  "tika-vin07t:446_2": "paṭibhuñjissāmī’ti paṭiggahaṇe vā anapekkhavissajjanenā”ti evaṃ paribhuñjitukāmasseva",
  "tika-vin07t:446_3": "paṭiggahaṇamattavissajjanampi paṭiggahaṇavijahanakāraṇaṃ vuttaṃ, taṃ na gahetabbaṃ.",
  "tika-vin07t:446_4": "Purimameva pana bāhiraparibhogādhiṭṭhānaṃ gahetabbaṃ. Idaṃ pana aṭṭhakathāsu “anapekkhavissajjanasaṅkhāte",
  "tika-vin07t:446_5": "vissajjetī”ti vuttapāḷipadatthe saṅgahetvā visuṃ na vuttaṃ. Nassati, vinassati, ḍayhati,",
  "tika-vin07t:446_6": "vissāsaṃ vā gaṇhantīti imāni pana padāni acchinditvā gaṇhantīti imasmiṃ pade saṅgahitānīti veditabbaṃ.",
  "tika-vin07t:447_0": "Acchinditvā gahaṇenāti anupasampannānaṃ balakkārādinā acchinditvā gahaṇena. Upasampannānañhi",
  "tika-vin07t:447_1": "acchindanavissāsaggāhesu paṭiggahaṇaṃ na vijahati. Etthāti bhikkhuvihāre. Uparopakāti",
  "tika-vin07t:447_2": "tena ropitā rukkhagacchā. Terasasu sammutīsūti",
  "tika-vin07t:447_3": "bhattuddesakasenāsanapaññāpakabhaṇḍāgārikacīvarapaṭiggāhakacīvarabhājakayāgubhājakaphalabhājakakhajjabhājakaappamattakavissajjakasādiyagāhāpakapattagāhāpakaārāmikapesakasāmaṇerapesakasammutisaṅkhātāsu terasasu sammutīsu.",
  "tika-vin07t:448_0": "Pacchimikāya senāsanaggāhe paṭippassaddhepi appaṭippassaddhepi kathinatthārassa,",
  "tika-vin07t:448_1": "tammūlakānaṃ pañcānisaṃsānañca abhāvassa samānattā tattha vijjamānampi senāsanaggāhapaṭippassaddhiṃ",
  "tika-vin07t:448_2": "adassetvā tattha bhikkhūhi kattabbaṃ saṅgahameva dassetuṃ sace pacchimikāyātiādi",
  "tika-vin07t:448_3": "vuttaṃ. Sace akusalavipāke …pe… chārattaṃ mānattameva dātabbanti idaṃ paṭicchannāya",
  "tika-vin07t:448_4": "sādhāraṇāpattiyā parivasantassa asamādinnaparivāsassa vā liṅge parivatte pakkhamānattaṃ",
  "tika-vin07t:448_5": "carantassa vasena vuttaṃ. Sace panassa pakkhamānatte asamādinne eva puna liṅgaṃ parivattati,",
  "tika-vin07t:448_6": "parivāsaṃ datvā parivutthaparivāsasseva chārattaṃ mānattaṃ dātabbaṃ. Parivāsadānaṃ",
  "tika-vin07t:448_7": "natthi bhikkhukāle appaṭicchannabhāvato. Sace pana bhikkhukālepi sañcicca nāroceti,",
  "tika-vin07t:448_8": "āpatti paṭicchannāva hoti, āpattipaṭicchannabhāvato parivāso ca dātabboti vadanti.",
  "tika-vin07t:448_9": "Pārājikaṃ āpannānaṃ itthipurisānaṃ liṅge parivattepi pārājikattassa ekasmiṃ attabhāve",
  "tika-vin07t:448_10": "avijahanato puna upasampadā na dātabbāti gahetabbaṃ. Teneva tesaṃ sīsacchinnapurisādayo nidassitā.",
  "tika-vin07t:449_0": "71. Tathevāti muccatu vā mā vāti imamatthaṃ atidisati. Aññesanti puthujjane sandhāya",
  "tika-vin07t:449_1": "vuttaṃ. Tesañhi īdise ṭhāne asādiyanaṃ dukkaraṃ sotāpannādiariyānaṃ tattha dukkarattābhāvā.",
  "tika-vin07t:449_2": "Na hi ariyā pārājikādilokavajjāpattiṃ āpajjanti.",
  "tika-vin07t:450_0": "73. Suphusitāti uparimāya dantapantiyā heṭṭhimā dantapanti āhacca ṭhitā, avivaṭāti",
  "tika-vin07t:450_1": "attho. Tenāha “antomukhe okāso natthī”ti. Uppāṭite pana oṭṭhamaṃse dante suyeva upakkamantassa",
  "tika-vin07t:450_2": "thullaccayanti nimittena bahinimitte chupanattā vuttaṃ. Bahinikkhantadantajivhāsupi",
  "tika-vin07t:450_3": "eseva nayo. Nijjhāmataṇhikā nāma lomakūpehi samuṭṭhitaaggijālāhi daḍḍhasarīratāya",
  "tika-vin07t:450_4": "ativiya tasitarūpā. Ādi-saddena khuppipāsāsurā aṭṭhicammāvasiṭṭhā bhayānakasarīrā",
  "tika-vin07t:450_5": "petiyo saṅgahitā. Visaññaṃ katvāti yathā so katampi upakkamaṃ na jānāti, evaṃ katvā.",
  "tika-vin07t:450_6": "Tena ca visaññī ahutvā sādiyantassa pārājikamevāti dasseti. Upahatakāyappasādoti",
  "tika-vin07t:450_7": "vātapittādidosehi kāyaviññāṇānuppādakabhāvena dūsitakāyappasādo, na pana vinaṭṭhakāyappasādo.",
  "tika-vin07t:450_8": "Sīse patteti maggena maggappaṭipādane jāte. Appavesetukāmatāya eva nimittena nimittachupane",
  "tika-vin07t:450_9": "thullaccayaṃ vuttaṃ, sevetukāmassa pana tatthāpi dukkaṭamevāti āha “dukkhaṭameva sāmanta”nti.",
  "tika-vin07t:451_0": "74. Jāti-saddena sumanapupphapariyāyena tannissayo gumbo adhippetoti āha “jātipupphagumbāna”nti.",
  "tika-vin07t:451_1": "Tena ca jātiyā upalakkhitaṃ vanaṃ jātiyāvananti aluttasamāsoti dasseti. Ekarasanti",
  "tika-vin07t:451_2": "vīthicittehi asammissaṃ.",
  "tika-vin07t:452_0": "77. Uppanne vatthumhīti itthīhi kataajjhācāravatthusmiṃ. Rukkhasūcikaṇṭakadvāranti",
  "tika-vin07t:452_1": "rukkhasūcidvāraṃ kaṇṭakadvāraṃ, evameva vā pāṭho. Tattha yaṃ ubhosu passesu rukkhathambhe",
  "tika-vin07t:452_2": "nikhanitvā tattha majjhe vijjhitvā dve tisso rukkhasūciyo pavesetvā karonti, taṃ",
  "tika-vin07t:452_3": "rukkhasūcidvāraṃ nāma. Pavesananikkhamanakāle pana apanetvā thakanakayoggena kaṇṭakasākhāpaṭalena",
  "tika-vin07t:452_4": "yuttaṃ dvāraṃ kaṇṭakadvāraṃ nāma. Gāmadvārassa pidhānatthaṃ padarena kaṇṭakasākhādīhi",
  "tika-vin07t:452_5": "vā katassa kavāṭassa udukkhalapāsarahitatāya ekena saṃvarituṃ vivarituñca asakkuṇeyyassa",
  "tika-vin07t:452_6": "heṭṭhā ekaṃ cakkaṃ yojenti, yena parivattamānena taṃ kavāṭaṃ sukhathakanaṃ hoti,",
  "tika-vin07t:452_7": "taṃ sandhāya vuttaṃ “cakkalakayuttadvāra”nti. Cakkameva hi lātabbaṭṭhena saṃvaraṇavivaraṇatthāya",
  "tika-vin07t:452_8": "gahetabbaṭṭhena cakkalakaṃ, tena yuttampi kavāṭaṃ cakkalakaṃ nāma, tena yuttaṃ dvāraṃ",
  "tika-vin07t:452_9": "cakkalakayuttadvāraṃ. Mahādvāresu pana dve tīṇipi cakkalakāni yojentīti āha phalakesūtiādi.",
  "tika-vin07t:452_10": "Kiṭikāsūti veḷupesikāhi kaṇṭakasākhādīhi ca katathakanakesu. Saṃsaraṇakiṭikadvāranti",
  "tika-vin07t:452_11": "cakkalakayantena saṃsaraṇakiṭikāyuttamahādvāraṃ. Gopphetvāti āvuṇitvā, rajjūhi ganthetvā",
  "tika-vin07t:452_12": "vā. Ekaṃ dussasāṇidvāramevāti ettha kilañjasāṇidvārampi saṅgahaṃ gacchati taggatikattā.",
  "tika-vin07t:452_13": "Atha bhikkhū…pe… nisinnā hontīti idaṃ bhikkhūnaṃ sannihitabhāvadassanatthaṃ vuttaṃ.",
  "tika-vin07t:452_14": "Nipannepi ābhogaṃ kātuṃ vaṭṭati, nipajjitvā niddāyante pana ābhogaṃ kātuṃ na vaṭṭati",
  "tika-vin07t:452_15": "asantapakkhe ṭhitattā. Raho nisajjāya viya dvārasaṃvaraṇaṃ nāma mātugāmānaṃ pavesananivāraṇatthaṃ",
  "tika-vin07t:452_16": "anuññātanti āha bhikkhuniṃ vātiādi. Nisseṇiṃ āropetvāti idaṃ heṭṭhimatalassa sadvārabandhatāya",
  "tika-vin07t:452_17": "vuttaṃ. Catūsu disāsu parikkhittassa kuṭṭassa ekābaddhatāya “ekakuṭṭake”ti vuttaṃ.",
  "tika-vin07t:452_18": "Pacchimānaṃ bhāroti pāḷiyā āgacchante sandhāya vuttaṃ. Yena kenaci parikkhitteti",
  "tika-vin07t:452_19": "ettha parikkhepassa ubbedhato pamāṇaṃ sahaseyyappahonake vuttasadisameva.",
  "tika-vin07t:453_0": "Mahāpariveṇanti mahantaṃ aṅgaṇaṃ, tena ca bahujanasañcāraṃ dasseti, tenāha mahābodhītiādi.",
  "tika-vin07t:453_1": "Aruṇe uggate vuṭṭhahati, anāpatti anāpattikhettabhūtāya rattiyā suddhacittena nipannattā.",
  "tika-vin07t:453_2": "Pabujjhitvā puna supati āpattīti aruṇe uggate pabujjhitvā aruṇuggamanaṃ ñatvā vā",
  "tika-vin07t:453_3": "añatvā vā anuṭṭhahitvā sayitasantānena supati uṭṭhahitvā kattabbassa dvārasaṃvaraṇādino",
  "tika-vin07t:453_4": "akatattā akiriyasamuṭṭhānā āpatti hoti anāpattikhette katanipajjanakiriyāya anaṅgattā.",
  "tika-vin07t:453_5": "Ayañhi āpatti īdise ṭhāne akiriyā, divā asaṃvaritvā nipajjanakkhaṇe kiriyā ca acittakā",
  "tika-vin07t:453_6": "cāti veditabbā. Purāruṇā pabujjhitvāpi yāva aruṇuggamanā sayantassāpi purimanayena",
  "tika-vin07t:453_7": "āpattiyeva. Aruṇe uggate vuṭṭhahissāmīti…pe… āpattiyevāti ettha kadā tassa āpattīti?",
  "tika-vin07t:453_8": "Vuccate – na tāva rattiyaṃ “divā āpajjati no ratti”nti vuttattā. “Anādariyadukkaṭā",
  "tika-vin07t:453_9": "na muccatī”ti vuttadukkaṭaṃ pana divāsayanadukkaṭameva na hoti anādariyadukkaṭattā.",
  "tika-vin07t:453_10": "Evaṃ aruṇuggamane pana acittakaṃ akiriyasamuṭṭhānaṃ āpattiṃ āpajjatīti veditabbaṃ.",
  "tika-vin07t:453_11": "So sace dvāraṃ saṃvaritvā “aruṇe uggate vuṭṭhahissāmī”ti nipajjati, dvāre ca aññehi",
  "tika-vin07t:453_12": "aruṇuggamanakāle vivaṭepi tassa anāpattiyeva dvārapidahanassa rattidivābhāgesu visesābhāvā.",
  "tika-vin07t:453_13": "Āpattiāpajjanasseva kālaviseso icchitabbo, na tapparihārassāti gahetabbaṃ, “dvāraṃ",
  "tika-vin07t:453_14": "asaṃvaritvā rattiṃ nipajjatī”ti hi vuttaṃ. Divā saṃvaritvā nipannassa kenaci vivaṭepi",
  "tika-vin07t:453_15": "dvāre anāpattiyeva. Attanāpi anuṭṭhahitvāva sati paccaye vivaṭepi anāpattīti vadanti.",
  "tika-vin07t:453_16": "Yathāparicchedameva ca na vuṭṭhātīti aruṇe uggateyeva uṭṭhāti. Āpattiyevāti mūlāpattiṃyeva",
  "tika-vin07t:453_17": "sandhāya vuttaṃ, anādariyaāpatti pana purāruṇā uṭṭhitassāpi tassa hoteva “dukkaṭā",
  "tika-vin07t:453_18": "na muccatī”ti vuttattā, dukkaṭā na muccatīti ca purāruṇā uṭṭhahitvā mūlāpattiyā muttopi",
  "tika-vin07t:453_19": "anādariyadukkaṭā na muccatīti adhippāyo.",
  "tika-vin07t:454_0": "Niddāvasena nipajjatīti vohāravasena vuttaṃ, pādānaṃ pana bhūmito amocitattā ayaṃ",
  "tika-vin07t:454_1": "nipanno nāma na hoti, teneva anāpatti vuttā. Apassāya supantassāti kaṭiṭṭhito uddhaṃ",
  "tika-vin07t:454_2": "piṭṭhikaṇṭake appamattakampi padesaṃ bhūmiṃ aphusāpetvā thambhādiṃ apassāya supantassa.",
  "tika-vin07t:454_3": "Kaṭiṭṭhiṃ pana bhūmiṃ phusāpentassa sayanaṃ nāma hoti. Piṭṭhipasāraṇalakkhaṇā hi",
  "tika-vin07t:454_4": "seyyā. Dīghavandanādīsupi tiriyaṃ piṭṭhikaṇṭakānaṃ pasāritattā nipajjanamevāti āpatti",
  "tika-vin07t:454_5": "pariharitabbāva “vandāmīti pādamūle nipajjī”tiādīsu nipajjanasseva vuttattā. Tassāpi",
  "tika-vin07t:454_6": "anāpatti patanakkhaṇe avisayattā, visaye jāte sahasā vuṭṭhitattā ca. Yassa pana visaññitāya",
  "tika-vin07t:454_7": "pacchāpi avisayo, etassa anāpattiyeva patitakkhaṇe viya. Tattheva sayati na vuṭṭhātīti",
  "tika-vin07t:454_8": "iminā visayepi akaraṇaṃ dasseti, teneva “tassa āpattī”ti vuttaṃ.",
  "tika-vin07t:455_0": "Ekabhaṅgenāti ubho pāde bhūmito amocetvāva ekapassena sarīraṃ bhañjitvā nipanno.",
  "tika-vin07t:455_1": "Mahāaṭṭhakathāyaṃ pana mahāpadumattherena vuttanti sambandho, tena “mahāaṭṭhakathāya",
  "tika-vin07t:455_2": "likhitamahāpadumattheravādo aya”nti dasseti. Tattha supantassāpi avisayattamatthīti",
  "tika-vin07t:455_3": "mahāpadumattherena “avisayattā pana āpatti na dissatī”ti vuttaṃ. Ācariyā pana supantassa",
  "tika-vin07t:455_4": "visaññattābhāvena visayattā anāpattiṃ na kathayanti. Visaññatte sati anāpattiyeva.",
  "tika-vin07t:455_5": "Dve pana janātiādipi mahāaṭṭhakathāyameva vacanaṃ, tadeva pacchā vuttattā pamāṇaṃ.",
  "tika-vin07t:455_6": "Yakkhagahitaggahaṇeneva cettha visaññībhūtopi saṅgahito. Ekabhaṅgena nipanno pana",
  "tika-vin07t:455_7": "anipannattā āpattito muccatiyevāti gahetabbaṃ.",
  "tika-vin07t:456": "78. Apadeti ākāse. Padanti padavaḷañjaṃ, tenāha “ākāse pada”nti. Etadagganti eso aggo. Yadidanti yo ayaṃ. Sesaṃ uttānameva.",
  "tika-vin07t:457": "Iti samantapāsādikāya vinayaṭṭhakathāya vimativinodaniyaṃ",
  "tika-vin07t:458": "Paṭhamapārājikavaṇṇanānayo niṭṭhito.",
  "tika-vin07t:459": "2. Dutiyapārājikaṃ",
  "tika-vin07t:460": "Adutiyenāti asadisena jinena yaṃ dutiyaṃ pārājikaṃ pakāsitaṃ, tassa idāni yasmā saṃvaṇṇanākkamo patto, tasmā assa dutiyassa ayaṃ saṃvaṇṇanā hotīti yojanā.",
  "tika-vin07t:461": "Dhaniyavatthuvaṇṇanā",
  "tika-vin07t:462_0": "84. Rājūhi gahitanti rājagahanti āha “mandhātū”ti. Rājapurohitena pariggahitampi",
  "tika-vin07t:462_1": "rājapariggahitamevāti mahāgovindaggahaṇaṃ, nagarasaddāpekkhāya cettha “rājagaha”nti",
  "tika-vin07t:462_2": "napuṃsakaniddeso. Aññepettha pakāreti susaṃvihitārakkhattā rājūnaṃ gahaṃ gehabhūtanti",
  "tika-vin07t:462_3": "rājagahantiādike pakāre. Vasantavananti kīḷāvanaṃ, vasantakāle kīḷāya yebhuyyattā",
  "tika-vin07t:462_4": "pana vasantavananti vuttaṃ.",
  "tika-vin07t:463_0": "Sadvārabandhāti vassūpagamanayoggatādassanaṃ. Nālakapaṭipadanti suttanipāte nālakattherassa",
  "tika-vin07t:463_1": "desitaṃ moneyyapaṭipadaṃ. Pañcannaṃ chadanānanti tiṇapaṇṇaiṭṭhakasilāsudhāsaṅkhātānaṃ",
  "tika-vin07t:463_2": "pañcannaṃ. No ce labhati…pe… sāmampi kātabbanti iminā nāvāsatthavaje ṭhapetvā aññattha",
  "tika-vin07t:463_3": "“asenāsaniko aha”nti ālayakaraṇamattena upagamanaṃ na vaṭṭati. Senāsanaṃ pariyesitvā",
  "tika-vin07t:463_4": "vacībhedaṃ katvā vassaṃ upagantabbamevāti dasseti. “Na, bhikkhave, asenāsanikenā”tiādinā",
  "tika-vin07t:463_5": "hi pāḷiyaṃ “nālakapaṭipadaṃ paṭipannenāpī”ti aṭṭhakathāyañca avisesena daḷhaṃ katvā",
  "tika-vin07t:463_6": "vuttaṃ, nāvāsatthavajesuyeva ca “anujānāmi, bhikkhave, nāvāya vassaṃ upagantu”ntiādinā",
  "tika-vin07t:463_7": "asatipi senāsane ālayakaraṇavasena vassūpagamanaṃ anuññātaṃ, nāññatthāti gahetabbaṃ.",
  "tika-vin07t:463_8": "Ayamanudhammatāti sāmīcivattaṃ. Katikavattānīti bhassārāmatādiṃ vihāya sabbadā appamattehi",
  "tika-vin07t:463_9": "bhavitabbantiādikatikavattāni. Khandhakavattānīti “āgantukādikhandhakavattaṃ pūretabba”nti",
  "tika-vin07t:463_10": "evaṃ khandhakavattāni ca adhiṭṭhahitvā.",
  "tika-vin07t:464_0": "Vassaṃvutthāti padassa aṭṭhakathāyaṃ “purimikāya upagatā mahāpavāraṇāya pavāritā",
  "tika-vin07t:464_1": "pāṭipadadivasato paṭṭhāya ‘vutthavassā’ti vuccantī”ti vuttattā mahāpavāraṇādivase",
  "tika-vin07t:464_2": "pavāretvā vā appavāretvā vā aññattha gacchantehi sattāhakaraṇīyanimitte sati eva",
  "tika-vin07t:464_3": "gantabbaṃ, nāsati, itarathā vassacchedo dukkaṭañca hotīti veditabbaṃ. “Imaṃ temāsaṃ",
  "tika-vin07t:464_4": "vassaṃ upemī”ti hi “na, bhikkhave, vassaṃ upagantvā purimaṃ vā temāsaṃ pacchimaṃ",
  "tika-vin07t:464_5": "vā temāsaṃ avasitvā cārikā pakkamitabbā”ti ca vuttaṃ. Idheva ca vassaṃvutthā temāsaccayena…pe…",
  "tika-vin07t:464_6": "pakkamiṃsūti vuttaṃ. Pavāraṇādivasopi temāsapariyāpannova. Keci pana “anujānāmi,",
  "tika-vin07t:464_7": "bhikkhave, vassaṃvutthānaṃ bhikkhūnaṃ tīhi ṭhānehi pavāretunti pavāraṇākammassa pubbeyeva",
  "tika-vin07t:464_8": "vassaṃvutthānanti vutthavassatāya vuttattā mahāpavāraṇādivase sattāhakaraṇīyanimittaṃ",
  "tika-vin07t:464_9": "vināpi yathāsukhaṃ gantuṃ vaṭṭatī”ti vadanti, taṃ tesaṃ matimattaṃ, vutthavassānañhi",
  "tika-vin07t:464_10": "pavāraṇānujānanaṃ anupagatachinnavassādīnaṃ nivattanatthaṃ kataṃ, na pana pavāraṇādivase",
  "tika-vin07t:464_11": "avasitvā pakkamitabbanti dassanatthaṃ tadatthassa idha pasaṅgābhāvā, pavāraṇaṃ kātuṃ",
  "tika-vin07t:464_12": "anucchavikānaṃ pavāraṇā idha vidhīyati, ye ca vassaṃ upagantvā vassacchedañca akatvā",
  "tika-vin07t:464_13": "yāva pavāraṇādivasā vasiṃsu, te tattakena pavāraṇākammaṃ pati pariyāyato vutthavassāti",
  "tika-vin07t:464_14": "vuccanti, appakaṃ ūnamadhikaṃ vā gaṇanūpagaṃ na hotīti ñāyato, na kathinakammaṃ pati",
  "tika-vin07t:464_15": "temāsassa aparipuṇṇattā, itarathā tasmiṃ mahāpavāraṇādivasepi kathinatthārappasaṅgato.",
  "tika-vin07t:464_16": "“Anujānāmi, bhikkhave, vassaṃvutthānaṃ bhikkhūnaṃ kathinaṃ attharitu”nti idaṃ pana",
  "tika-vin07t:464_17": "“na, bhikkhave, vassaṃ upagantvā purimaṃ vā temāsaṃ pacchimaṃ vā temāsaṃ avasitvā",
  "tika-vin07t:464_18": "cārikā pakkamitabbā”tiādi ca nippariyāyato mahāpavāraṇāya anantarapāṭipadadivasato",
  "tika-vin07t:464_19": "paṭṭhāya kathinatthāraṃ pakkamanañca sandhāya vuttaṃ, parivāre ca “kathinassa atthāramāso",
  "tika-vin07t:464_20": "jānitabbo”ti vatvā “vassānassa pacchimo māso jānitabbo”ti vuttaṃ. Yo hi kathinatthārassa",
  "tika-vin07t:464_21": "kālo, tato paṭṭhāyeva cārikāpakkamanassāpi kālo, na tato pure vassaṃvutthānaṃyeva",
  "tika-vin07t:464_22": "kathinatthārārahattā. Yadaggena hi pavāraṇādivase kathinatthāro na vaṭṭati, tadaggena",
  "tika-vin07t:464_23": "bhikkhūpi vutthavassā na honti pavāraṇādivasassa avutthattā.",
  "tika-vin07t:465_0": "Yaṃ pana sāratthadīpaniyaṃ “ekadesena avutthampi taṃ divasaṃ vutthabhāgāpekkhāya",
  "tika-vin07t:465_1": "vutthameva hotī”tiādi vuttaṃ, taṃ na yuttaṃ, taṃdivasapariyosāne aruṇuggamanakāle",
  "tika-vin07t:465_2": "vasantova hi taṃ divasaṃ vuttho nāma hoti parivāsaaraññavāsādīsu viya, ayañca vicāraṇā",
  "tika-vin07t:465_3": "upari vassūpanāyikakkhandhake āvi bhavissatīti tattheva taṃ pākaṭaṃ karissāma.",
  "tika-vin07t:466_0": "Mahāpavāraṇāya pavāritāti purimikāya vassaṃ upagantvā acchinnavassatādassanaparaṃ",
  "tika-vin07t:466_1": "etaṃ kenaci antarāyena appavāritānampi vutthavassattā. Na ovassiyatīti anovassakanti",
  "tika-vin07t:466_2": "kammasādhanaṃ daṭṭhabbaṃ, yathā na temiyati, tathā katvāti attho. Anavayoti ettha",
  "tika-vin07t:466_3": "anusaddo vicchāyaṃ vattatīti āha anu anu avayotiādi. Ācariyassa kammaṃ ācariyakanti",
  "tika-vin07t:466_4": "āha “ācariyakamme”ti. Kaṭṭhakammaṃ thambhādi. Telatambamattikāyāti telamissāya tambamattikāya.",
  "tika-vin07t:467_0": "85. Kuṭikāya karaṇabhāvanti kuṭiyā katabhāvaṃ. Kiṃ-saddappayoge anāgatappaccayavidhānaṃ",
  "tika-vin07t:467_1": "sandhāya tassa lakkhaṇantiādi vuttaṃ. Kiñcāpi therassa pāṇaghātādhippāyo natthi,",
  "tika-vin07t:467_2": "anupaparikkhitvā karaṇena pana bahūnaṃ pāṇānaṃ maraṇattā pāṇe byābādhentassātiādi",
  "tika-vin07t:467_3": "vuttaṃ. Pātabyabhāvanti vināsetabbataṃ. Pāṇātipātaṃ karontānanti therena akatepi",
  "tika-vin07t:467_4": "pāṇātipāte pāṇakānaṃ maraṇamattena pacchimānaṃ lesena gahaṇākāraṃ dasseti, tena ca",
  "tika-vin07t:467_5": "“mama tādisaṃ akusalaṃ natthī”ti pacchimānaṃ vipallāsalesaggahaṇanimittakiccaṃ na",
  "tika-vin07t:467_6": "kattabbanti dīpitaṃ hoti. Diṭṭhānugatinti diṭṭhassa kammassa anupagamanaṃ anukiriyaṃ,",
  "tika-vin07t:467_7": "diṭṭhiyā vā laddhiyā anugamanaṃ gāhaṃ. Ghaṃsitabbeti madditabbe, vināsitabbeti attho.",
  "tika-vin07t:467_8": "Kataṃ labhitvā tattha vasantānampi dukkaṭamevāti idaṃ bhagavatā kuṭiyā bhedāpanavacanena",
  "tika-vin07t:467_9": "siddhaṃ, sāpi tiṇadabbasambhārehi tulāthambhādīhi amissā suddhamattikāmayāpi iṭṭhakāhi",
  "tika-vin07t:467_10": "katā vaṭṭati. Keci hi iṭṭhakāhiyeva thambhe cinitvā tadupari iṭṭhakāhiyeva vitānādisaṇṭhānena",
  "tika-vin07t:467_11": "tulādidārusambhāravirahitaṃ chadanampi bandhitvā iṭṭhakāmayameva āvasathaṃ karonti,",
  "tika-vin07t:467_12": "tādisaṃ vaṭṭati. Giñjakāvasathasaṅkhepena katāti ettha giñjakā vuccanti iṭṭhakā,",
  "tika-vin07t:467_13": "tāhiyeva kato āvasatho giñjakāvasatho. Vayakammampīti mattikuddhāraṇaiṭṭhakadārucchedanādikārakānaṃ",
  "tika-vin07t:467_14": "dinnabhattavettanādivatthubbayena nipphannakammampi atthi, etena kuṭibhedakānaṃ gīvādibhāvaṃ",
  "tika-vin07t:467_15": "parisaṅkati. Titthiyadhajoti titthiyānameva saññāṇabhūtattā vuttaṃ. Te hi īdisesu",
  "tika-vin07t:467_16": "cāṭiādīsu vasanti. Aññānipīti pi-saddena attanā vuttakāraṇadvayampi mahāaṭṭhakathāyameva",
  "tika-vin07t:467_17": "vuttanti dasseti. Yasmā sabbamattikāmayā kuṭi sītakāle atisītā uṇhakāle ca uṇhā sukarā",
  "tika-vin07t:467_18": "ca hoti corehi bhindituṃ, tasmā tattha ṭhapitapattacīvarādikaṃ sītuṇhacorādīhi vinassatīti",
  "tika-vin07t:467_19": "vuttaṃ “pattacīvaraguttatthāyā”ti. Chindāpeyya vā bhindāpeyya vā anupavajjoti idaṃ",
  "tika-vin07t:467_20": "ayaṃ kuṭi viya sabbathā anupayogārahaṃ sandhāya vuttaṃ. Yaṃ pana pañcavaṇṇasuttehi",
  "tika-vin07t:467_21": "vinaddhachattādikaṃ, tattha akappiyabhāgova chinditabbo, na tadavaseso tassa kappiyattā,",
  "tika-vin07t:467_22": "taṃ chindanto upavajjova hoti. Teneva vakkhati “ghaṭakampi vāḷarūpampi bhinditvā dhāretabba”ntiādi.",
  "tika-vin07t:468": "Pāḷimuttakavinicchayavaṇṇanā",
  "tika-vin07t:469_0": "Chattadaṇḍaggāhakaṃ salākapañjaranti ettha yo pañjarasalākānaṃ majjhaṭṭho bunde puthulo",
  "tika-vin07t:469_1": "ahicchattakasadiso agge sachiddo yattha daṇḍantaraṃ pavesetvā chattaṃ gaṇhanti, yo",
  "tika-vin07t:469_2": "vā sayameva dīghatāya gahaṇadaṇḍo hoti, ayaṃ chattadaṇḍo nāma, tassa aparigaḷanatthāya",
  "tika-vin07t:469_3": "chattasalākānaṃ mūlappadesadaṇḍassa samantato daḷhapañjaraṃ katvā suttehi vinandhanti,",
  "tika-vin07t:469_4": "so padeso chattadaṇḍagāhakasalākapañjaraṃ nāma, taṃ vinandhituṃ vaṭṭati. Na vaṇṇamaṭṭhatthāyāti",
  "tika-vin07t:469_5": "iminā thirakaraṇatthameva ekavaṇṇasuttena vinandhiyamānaṃ yadi vaṇṇamaṭṭhaṃ hoti,",
  "tika-vin07t:469_6": "na tattha dosoti dasseti. Āraggenāti nikhādanamukhena. Daṇḍabundeti daṇḍamūle koṭiyaṃ.",
  "tika-vin07t:469_7": "Chattamaṇḍalikanti chattapañjare maṇḍalākārena baddhadaṇḍavalayaṃ. Ukkiritvāti ninnaṃ, unnataṃ vā katvā.",
  "tika-vin07t:470_0": "Nānāsuttakehīti nānāvaṇṇehi suttehi. Idañca tathā karontānaṃ vasena vuttaṃ, ekavaṇṇasuttakenāpi",
  "tika-vin07t:470_1": "na vaṭṭatiyeva, “pakatisūcikammameva vaṭṭatī”ti hi vuttaṃ. Paṭṭamukheti dvinnaṃ paṭṭānaṃ",
  "tika-vin07t:470_2": "saṅghaṭitaṭṭhānaṃ sandhāyetaṃ vuttaṃ. Pariyanteti cīvarapariyante, anuvātaṃ sandhāyetaṃ",
  "tika-vin07t:470_3": "vuttaṃ. Veṇinti varakasīsākārena sibbanaṃ. Saṅkhalikanti diguṇasaṅkhalikākārena sibbanaṃ,",
  "tika-vin07t:470_4": "veṇiṃ vā saṅkhalikaṃ vā karontīti pakatena sambandho. Agghiyaṃ nāma cetiyasaṇṭhānaṃ,",
  "tika-vin07t:470_5": "yaṃ agghiyatthambhoti vadanti. Ukkirantīti uṭṭhapenti. Catukoṇameva vaṭṭatīti gaṇṭhikapāsakapaṭṭāni",
  "tika-vin07t:470_6": "sandhāya vuttaṃ. Koṇasuttapiḷakāti gaṇṭhikapāsakapaṭṭānaṃ koṇehi bahi niggatasuttānaṃ",
  "tika-vin07t:470_7": "piḷakākārena ṭhapitakoṭiyoti keci vadanti, te piḷake chinditvā duviññeyyā kātabbāti",
  "tika-vin07t:470_8": "tesaṃ adhippāyo. Keci pana “koṇasuttā ca piḷakāti dveyevā”ti vadanti, tesaṃ matena",
  "tika-vin07t:470_9": "gaṇṭhikapāsakapaṭṭānaṃ koṇato koṇehi nīhatasuttā koṇasuttā nāma. Samantato pana pariyantena",
  "tika-vin07t:470_10": "katā caturassasuttā piḷakā nāma. Taṃ duvidhampi keci cīvarato visuṃ paññāyanatthāya",
  "tika-vin07t:470_11": "vikārayuttaṃ karonti, taṃ nisedhāya “duviññeyyarūpā vaṭṭantī”ti vuttaṃ, na pana sabbathā",
  "tika-vin07t:470_12": "acakkhugocarabhāvena sibbanatthāya tathāsibbanassa asakkuṇeyyattā. Yathā pakaticīvarato",
  "tika-vin07t:470_13": "vikāro na paññāyati, evaṃ sibbitabbanti adhippāyo. Rajanakammato pubbe paññāyamānopi",
  "tika-vin07t:470_14": "viseso cīvare ratte ekavaṇṇatāya na paññāyatīti āha “cīvare ratte”ti. Maṇināti nīlamaṇiādimaṭṭhapāsāṇena,",
  "tika-vin07t:470_15": "aṃsavaddhakakāyabandhanādikaṃ pana acīvarattā saṅkhādīhi ghaṃsituṃ vaṭṭatīti vadanti.",
  "tika-vin07t:470_16": "Kaṇṇasuttakanti cīvarassa dīghato tiriyañca sibbitānaṃ catūsu kaṇṇesu koṇesu ca nikkhantānaṃ",
  "tika-vin07t:470_17": "suttasīsānametaṃ nāmaṃ, taṃ chinditvāva pārupitabbaṃ, tenāha “rajitakāle chinditabba”nti.",
  "tika-vin07t:470_18": "Bhagavatā anuññātaṃ ekaṃ kaṇṇasuttampi atthi, taṃ pana nāmena sadisampi ito aññamevāti",
  "tika-vin07t:470_19": "dassetuṃ yaṃ panātiādi vuttaṃ. Lagganatthāyāti cīvararajjuyaṃ cīvarabandhanatthāya.",
  "tika-vin07t:470_20": "Gaṇṭhiketi dantādimaye. Pīḷakāti binduṃ binduṃ katvā uṭṭhāpetabbapīḷakā.",
  "tika-vin07t:471_0": "Thālake vāti tambādimaye puggalike tividhepi kappiyathālake. Na vaṭṭatīti maṇivaṇṇakaraṇappayogo",
  "tika-vin07t:471_1": "na vaṭṭati, telavaṇṇakaraṇatthaṃ pana vaṭṭati. Pattamaṇḍaleti tipusīsādimaye. “Na,",
  "tika-vin07t:471_2": "bhikkhave, cittāni pattamaṇḍalāni dhāretabbāni rūpakākiṇṇāni bhittikammakatānī”ti",
  "tika-vin07t:471_3": "vuttattā “bhittikammaṃ na vaṭṭatī”ti vuttaṃ. “Anujānāmi, bhikkhave, makaradantakaṃ",
  "tika-vin07t:471_4": "chinditu”nti vuttattā “makaradantakaṃ pana vaṭṭatī”ti vuttaṃ, idaṃ pana pāḷiyā laddhampi",
  "tika-vin07t:471_5": "idha pāḷiyā muttattā pāḷimuttakanaye vuttaṃ. Evamaññampi īdisaṃ.",
  "tika-vin07t:472_0": "Lekhā na vaṭṭatīti āraggena dinnalekhāva na vaṭṭati, jātihiṅgulikādivaṇṇehi katalekhā",
  "tika-vin07t:472_1": "vaṭṭati. Chattamukhavaṭṭiyanti dhamakaraṇassa hatthena gahaṇachattākārassa mukhavaṭṭiyaṃ,",
  "tika-vin07t:472_2": "“parissāvanacoḷabandhanaṭṭhāne”ti keci.",
  "tika-vin07t:473_0": "Deḍḍubhasīsanti udakasappasīsaṃ. Acchīnīti kuñjaracchisaṇṭhānāni. Ekameva vaṭṭatīti",
  "tika-vin07t:473_1": "ettha ekarajjukaṃ diguṇaṃ tiguṇaṃ katvāpi bandhituṃ na vaṭṭati, ekameva pana satavārampi",
  "tika-vin07t:473_2": "sarīraṃ parikkhipitvā bandhituṃ vaṭṭati, bahurajjuke ekato katvā ekena nirantaraṃ",
  "tika-vin07t:473_3": "veṭhetvā kataṃ “bahurajjuka”nti na vattabbaṃ “vaṭṭatī”ti vuttattā, taṃ murajasaṅkhaṃ",
  "tika-vin07t:473_4": "na gacchatīti veditabbaṃ. Murajañhi nānāvaṇṇehi suttehi murajavaṭṭisaṇṭhānaṃ veṭhetvā",
  "tika-vin07t:473_5": "kataṃ, idaṃ pana murajaṃ maddavīṇasaṅkhātaṃ pāmaṅgasaṇṭhānañca dasāsu vaṭṭati “kāyabandhanassa",
  "tika-vin07t:473_6": "dasā jīranti; anujānāmi, bhikkhave, murajaṃ maddavīṇa”nti vuttattā.",
  "tika-vin07t:474_0": "Vidheti dasāpariyosāne thirabhāvāya dantavisāṇasuttādīhi kattabbe vidhe. Aṭṭha maṅgalāni",
  "tika-vin07t:474_1": "nāma saṅkho cakkaṃ puṇṇakumbho gayā sirīvaccho aṅkuso dhajaṃ sovattikanti vadanti.",
  "tika-vin07t:474_2": "Macchayugaḷachattanandiyāvaṭṭādivasenapi vadanti. Paricchedalekhāmattanti dantādīhi",
  "tika-vin07t:474_3": "katavidhassa ubhosu koṭīsu kataparicchedarājimattaṃ.",
  "tika-vin07t:475_0": "“Ujukamevā”ti vuttattā caturassādisaṇṭhānāpi añjanī vaṅkagatikā na vaṭṭati. Sipāṭikāyāti",
  "tika-vin07t:475_1": "vāsiādibhaṇḍanikkhipanapasibbake. Ārakaṇṭakaṃ nāma potthakādiaasaṅkhāraṇatthaṃ katadīghamukhasatthakanti",
  "tika-vin07t:475_2": "vadanti. “Bhamakārānaṃ dāruādilikhanasatthaka”nti keci. Vaṭṭamaṇikanti vaṭṭaṃ katvā",
  "tika-vin07t:475_3": "uṭṭhapetabbaṃ pupphuḷakaṃ. Aññanti iminā piḷakādiṃ saṅgaṇhāti. Pipphaliketi yaṃ kiñci",
  "tika-vin07t:475_4": "chedanake khuddakasatthe. Valitakanti nakhacchedanakāle daḷhaggahaṇatthaṃ valīhi",
  "tika-vin07t:475_5": "yuttameva karonti. Tasmā taṃ vaṭṭatīti iminā yaṃ aññampi vikāraṃ daḷhīkammādiatthāya",
  "tika-vin07t:475_6": "karonti, na vaṇṇamaṭṭhatthāya, taṃ vaṭṭatīti dīpitaṃ, tena ca kattaradaṇḍakoṭiyaṃ",
  "tika-vin07t:475_7": "aññamaññampi ghaṭṭanena saddaniccharaṇatthāya kataṃ ayovalayādikaṃ saṃyuttampi kappiyato",
  "tika-vin07t:475_8": "upapannaṃ hoti. Maṇḍalanti uttarāraṇiyā pavesanatthaṃ āvāṭamaṇḍalaṃ hoti. Ujukameva",
  "tika-vin07t:475_9": "bandhitunti sambandho, ubhosu vā passesu ekapasse vāti vacanaseso. Vāsidaṇḍassa ubhosu",
  "tika-vin07t:475_10": "passesu daṇḍakoṭīnaṃ acalanatthaṃ bandhitunti attho.",
  "tika-vin07t:476_0": "Āmaṇḍasāraketi āmalakaphalāni pisitvā tena kakkena katatelabhājane. Tattha kira pakkhittaṃ",
  "tika-vin07t:476_1": "telaṃ sītalaṃ hoti. Bhūmattharaṇeti kaṭasārādimaye parikammakatāya bhūmiyā attharitabbaattharaṇe.",
  "tika-vin07t:476_2": "Pānīyaghaṭeti sabbaṃ bhājanavikatiṃ saṅgaṇhāti. Sabbaṃ…pe… vaṭṭatīti yathāvuttesu",
  "tika-vin07t:476_3": "mañcādīsu itthipurisarūpampi vaṭṭati telabhājanesuyeva itthipurisarūpānaṃ paṭikkhittattā,",
  "tika-vin07t:476_4": "telabhājanena saha agaṇetvā visuṃ mañcādīnaṃ gahitattā cāti vadanti, kiñcāpi vadanti,",
  "tika-vin07t:476_5": "etesaṃ pana mañcādīnaṃ hatthena āmasitabbabhaṇḍattā itthirūpamevettha na vaṭṭatīti",
  "tika-vin07t:476_6": "gahetabbaṃ. Aññesanti sīmasāmikānaṃ. Rājavallabhehīti lajjīpesalādīnaṃ uposathādiantarāyakarā",
  "tika-vin07t:476_7": "alajjino bhinnaladdhikā ca bhikkhū adhippetā tehi saha uposathādikaraṇāyogā, teneva",
  "tika-vin07t:476_8": "“sīmāyā”ti vuttaṃ. Tesaṃ lajjīparisāti tesaṃ sīmāsāmikānaṃ anubalaṃ dātuṃ samatthā",
  "tika-vin07t:476_9": "lajjīparisā. Bhikkhūhi katanti yaṃ alajjīnaṃ senāsanabhedanādikaṃ lajjībhikkhūhi",
  "tika-vin07t:476_10": "kataṃ, sabbañcetaṃ sukatameva alajjīniggahatthāya pavattitabbato.",
  "tika-vin07t:477_0": "88. Avajjhāyantīti nīcato cintenti. Ujjhāyanatthoti bhikkhuno theyyakammanindanattho",
  "tika-vin07t:477_1": "“kathañhi nāma adinnaṃ ādiyissatī”ti, na pana dāru-saddavisesanattho tassa bahuvacanattā.",
  "tika-vin07t:477_2": "Vacanabhedeti ekavacanabahuvacanānaṃ bhede. Sabbāvantanti bhikkhubhikkhunīādisabbāvayavavantaṃ.",
  "tika-vin07t:477_3": "Bimbisāroti tassa nāmanti ettha bimbīti suvaṇṇaṃ. Tasmā sārasuvaṇṇasadisavaṇṇatāya",
  "tika-vin07t:477_4": "“bimbisāro”ti vuccatīti veditabbaṃ. Porāṇasatthānurūpaṃ uppādito vīsatimāsappamāṇauttamasuvaṇṇagghanako",
  "tika-vin07t:477_5": "lakkhaṇasampanno nīlakahāpaṇoti veditabbo. Rudradāmena nāma kenaci uppādito rudradāmako.",
  "tika-vin07t:477_6": "So kira nīlakahāpaṇassa tibhāgaṃ agghati. Yasmiṃ pana dese nīlakahāpaṇā na santi,",
  "tika-vin07t:477_7": "tatthāpi kāḷakavirahitassa niddhantasuvaṇṇassa pañcamāsagghanakena bhaṇḍena pādaparicchedo",
  "tika-vin07t:477_8": "kātabbo. Tenāti nīlakahāpaṇassa catutthabhāgabhūtena. Pārājikavatthumhi vātiādi pārājikānaṃ",
  "tika-vin07t:477_9": "sabbabuddhehi paññattabhāvena vuttaṃ, saṅghādisesādīsu pana itarāpattīsupi tabbatthūsu",
  "tika-vin07t:477_10": "ca nānattaṃ nattheva, kevalaṃ keci sabbākārena paññapenti, keci ekadesenāti ettakameva",
  "tika-vin07t:477_11": "viseso. Na hi kadācipi sammāsambuddhā yathāparādhaṃ atikkamma ūnamadhikaṃ vā sikkhāpadaṃ paññapenti.",
  "tika-vin07t:478": "Padabhājanīyavaṇṇanā",
  "tika-vin07t:479_0": "92. Punapi “āgantukāmā”ti vuttattā ca sabbathā manussehi anivutthapubbe abhinavamāpite,",
  "tika-vin07t:479_1": "“puna na pavisissāmā”ti nirālayehi pariccatte ca gāme gāmavohārābhāvā gāmappavesanāpucchanādikiccaṃ",
  "tika-vin07t:479_2": "natthīti veditabbaṃ. Araññaparicchedadassanatthanti gāmagāmūpacāresu dassitesu tadaññaṃ",
  "tika-vin07t:479_3": "araññanti araññaparicchedo sakkā ñātunti vuttaṃ. Mātikāyaṃ pana gāmaggahaṇeneva gāmūpacāropi",
  "tika-vin07t:479_4": "gahitoti daṭṭhabbo. Indakhīleti ummāre. Araññasaṅkhepaṃ gacchati tathā abhidhamme",
  "tika-vin07t:479_5": "vuttattā. Asatipi indakhīle indakhīlaṭṭhāniyattā “vemajjhameva indakhīloti vuccatī”ti",
  "tika-vin07t:479_6": "vuttaṃ. Yattha pana dvārabāhāpi natthi, tattha pākāravemajjhameva indakhīloti gahetabbaṃ.",
  "tika-vin07t:479_7": "Luṭhitvāti pavaṭṭitvā.",
  "tika-vin07t:480_0": "Majjhimassa purisassa suppapāto vātiādi mātugāmassa kākuṭṭhāpanavasena gahetabbaṃ,",
  "tika-vin07t:480_1": "na baladassanavasena “mātugāmo bhājanadhovanaudakaṃ chaḍḍetī”ti upari vuccamānattā,",
  "tika-vin07t:480_2": "teneva “leḍḍupāto”ti avatvā suppapātotiādi vuttaṃ. Kurundaṭṭhakathāyaṃ mahāpaccariyañca",
  "tika-vin07t:480_3": "gharūpacārova gāmoti adhippāyena “gharūpacāre ṭhitassa leḍḍupāto gāmūpacāro”ti vuttaṃ.",
  "tika-vin07t:480_4": "Kataparikkhepoti iminā parikkhepato bahi upacāro na gahetabboti dasseti. Suppamusalapātopi",
  "tika-vin07t:480_5": "aparikkhittagehasseva, so ca yato pahoti, tattheva gahetabbo, appahonaṭṭhāne pana",
  "tika-vin07t:480_6": "vijjamānaṭṭhānameva gahetabbaṃ. Yassa pana gharassa samantato pākārādīhi parikkhepo",
  "tika-vin07t:480_7": "kato hoti, tattha sova parikkhepo gharūpacāroti gahetabbaṃ.",
  "tika-vin07t:481_0": "Pubbe vuttanayenāti parikkhittagāme vuttanayena. Saṅkarīyatīti missīyati. Vikāle",
  "tika-vin07t:481_1": "gāmappavesane “parikkhittassa gāmassa parikkhepaṃ atikkamantassa āpatti pācittiyassa.",
  "tika-vin07t:481_2": "Aparikkhittassa gāmassa upacāraṃ okkamantassa āpatti pācittiyassā”ti vuttattā gāmagāmūpacārānaṃ",
  "tika-vin07t:481_3": "asaṅkaratā icchitabbāti āha asaṅkarato cātiādi. Keci panettha pāḷiyaṃ “aparikkhittassa",
  "tika-vin07t:481_4": "gāmassa upacāraṃ okkamantassāti idaṃ parikkhepārahaṭṭhānaṃ sandhāya vuttaṃ, na tato",
  "tika-vin07t:481_5": "paraṃ ekaleḍḍupātaparicchinnaṃ upacāraṃ. Tasmā parikkhepārahaṭṭhānasaṅkhātaṃ gāmaṃ",
  "tika-vin07t:481_6": "okkamantasseva āpatti, na upacāra”nti vadanti, taṃ na gahetabbaṃ “gharūpacāre ṭhitassa",
  "tika-vin07t:481_7": "majjhimassa purisassa leḍḍupātabbhantaraṃ gāmo nāma. Tato aññassa leḍḍupātassa abbhantaraṃ",
  "tika-vin07t:481_8": "gāmūpacāro nāmā”ti idheva aṭṭhakathāyaṃ vuttattā. Vikāle gāmappavesanasikkhāpadaṭṭhakathāyañhi",
  "tika-vin07t:481_9": "aparikkhittassa gāmassa upacāro adinnādāne vuttanayeneva veditabboti ayameva nayo",
  "tika-vin07t:481_10": "atidisito. Teneva mātikāṭṭhakathāyampi “yvāyaṃ aparikkhittassa gāmassa upacāro dassito,",
  "tika-vin07t:481_11": "tassa vasena vikāle gāmappavesanādīsu āpatti paricchinditabbā”ti vuttaṃ, tasmā parikkhittassa",
  "tika-vin07t:481_12": "gāmassa parikkhepaṃ atikkamantassa, aparikkhittassa gāmassa gharūpacārato paṭṭhāya",
  "tika-vin07t:481_13": "dutiyaleḍḍupātasaṅkhātaṃ gāmūpacāraṃ okkamantassa vikāle gāmappavesanāpatti hoti,",
  "tika-vin07t:481_14": "mātikāyañca vikāle gāmaṃ paviseyyāti gāmaggahaṇeneva gāmūpacāropi gahitoti veditabbaṃ.",
  "tika-vin07t:481_15": "Vikāle gāmappavesanādīsūti ādi-saddena gharagharūpacārādīsu ṭhitānaṃ uppannalābhabhājanādiṃ saṅgaṇhāti.",
  "tika-vin07t:482_0": "Nikkhamitvā bahi indakhīlāti indakhīlato bahi nikkhamitvā ṭhitaṃ yaṃ ṭhānaṃ sabbametaṃ",
  "tika-vin07t:482_1": "araññanti yojanā. Ācariyadhanu nāma pakatihatthena navavidatthipamāṇaṃ, jiyāya pana",
  "tika-vin07t:482_2": "āropitāya sattaṭṭhavidatthimattanti vadanti.",
  "tika-vin07t:483_0": "Kappiyanti anurūpavasena vuttaṃ akappiyassāpi appaṭiggahitassa paribhoge pācittiyattā.",
  "tika-vin07t:483_1": "Pariccāgādimhi akate “idaṃ mayhaṃ santaka”nti vatthusāminā aviditampi pariggahitameva",
  "tika-vin07t:483_2": "bālummattādīnaṃ santakaṃ viya, tādisaṃ avaharantopi ñātakādīhi pacchā ñatvā vatthusāminā",
  "tika-vin07t:483_3": "ca anubandhitabbato pārājikova hoti. Yassa vasena puriso theno hoti, taṃ theyyanti",
  "tika-vin07t:483_4": "āha “avaharaṇacittassetaṃ adhivacana”nti. Papañcasaṅkhāti taṇhāmānadiṭṭhisaṅkhātā",
  "tika-vin07t:483_5": "papañcakoṭṭhāsā. Eko cittakoṭṭhāsoti ṭhānācāvanapayogasamuṭṭhāpako eko cittakoṭṭhāsoti attho.",
  "tika-vin07t:484_0": "Abhiyogavasenāti aṭṭakaraṇavasena. Saviññāṇakenevāti idaṃ saviññāṇakānaññeva āveṇikavinicchayaṃ",
  "tika-vin07t:484_1": "sandhāya vuttaṃ. Pāṇo apadantiādīsu hi “padasā nessāmī”ti paṭhamaṃ pādaṃ saṅkāmeti,",
  "tika-vin07t:484_2": "āpatti thullaccayassātiādinā pāḷiyaṃ, bhikkhu dāsaṃ disvā sukhadukkhaṃ pucchitvā",
  "tika-vin07t:484_3": "vā apucchitvā vā “gaccha, palāyitvā sukhaṃ jīvā”ti vadati, so ce palāyati, dutiyapadavāre",
  "tika-vin07t:484_4": "pārājikantiādinā aṭṭhakathāyañca yo saviññāṇakānaññeva āveṇiko vinicchayo vutto,",
  "tika-vin07t:484_5": "so ārāmādiaviññāṇakesu na labbhatīti tādisaṃ sandhāya “saviññāṇakenevā”ti vuttaṃ.",
  "tika-vin07t:484_6": "Yo pana vinicchayo ārāmādiaviññāṇakesu labbhati, so yasmā saviññāṇakesu alabbhanako",
  "tika-vin07t:484_7": "nāma natthi, tasmā vuttaṃ “nānābhaṇḍavasena saviññāṇakāviññāṇakamissakenā”ti. Saviññāṇakena",
  "tika-vin07t:484_8": "ca aviññāṇakena cāti attho. Yasmā cettha aviññāṇakeneva ādiyanādīni chapi padāni",
  "tika-vin07t:484_9": "na sakkā yojetuṃ iriyāpathavikopanassa saviññāṇakavaseneva yojetabbato, tasmā “aviññāṇakenevā”ti",
  "tika-vin07t:484_10": "tatiyaṃ pakāraṃ na vuttanti daṭṭhabbaṃ.",
  "tika-vin07t:485_0": "Ārāmanti idaṃ upalakkhaṇamattaṃ dāsādisaviññāṇakassāpi idha saṅgahetabbato, nānābhaṇḍavasena",
  "tika-vin07t:485_1": "hettha yojanā dassiyati. Parikappitaṭṭhānanti parikappitokāsaṃ. Suṅkaghātanti ettha",
  "tika-vin07t:485_2": "maggaṃ gacchantehi satthikehi attanā nīyamānabhaṇḍato rañño dātabbabhāgo suṅko nāma,",
  "tika-vin07t:485_3": "so ettha haññati adatvā gacchantehi avaharīyati, taṃ vā hanti ettha rājapurisā adadantānaṃ",
  "tika-vin07t:485_4": "santakaṃ balakkārenāti suṅkaghāto, “ettha paviṭṭhehi suṅko dātabbo”ti rukkhapabbatādisaññāṇena",
  "tika-vin07t:485_5": "niyamitappadesassetaṃ adhivacanaṃ.",
  "tika-vin07t:486": "Pañcavīsatiavahārakathāvaṇṇanā",
  "tika-vin07t:487_0": "Katthacīti ekissā aṭṭhakathāyaṃ. Ekaṃ pañcakaṃ dassitanti “parapariggahitañca hoti,",
  "tika-vin07t:487_1": "parapariggahitasaññī ca, garuko ca hoti parikkhāro pañcamāsako vā atirekapañcamāsako",
  "tika-vin07t:487_2": "vā, theyyacittañca paccupaṭṭhitaṃ hoti, ṭhānā cāvetī”ti vuttapañcaavahāraṅgāni ekaṃ",
  "tika-vin07t:487_3": "pañcakanti dassitaṃ. Dve pañcakāni dassitānīti “chahi ākārehi adinnaṃ ādiyantassa",
  "tika-vin07t:487_4": "āpatti pārājikassa. Na ca sakasaññī, na ca vissāsaggāhī, na ca tāvakālikaṃ, garuko",
  "tika-vin07t:487_5": "ca hoti parikkhāro pañcamāsako vā atirekapañcamāsako vā, theyyacittañca paccupaṭṭhitaṃ",
  "tika-vin07t:487_6": "hoti, ṭhānā cāveti, āpatti pārājikassā”ti evaṃ vuttesu chasu padesu ekaṃ apanetvā",
  "tika-vin07t:487_7": "sesāni pañca padāni ekaṃ pañcakaṃ katvā heṭṭhā vuttapañcakañca gahetvā dve pañcakāni",
  "tika-vin07t:487_8": "dassitāni. Ettha panāti pañcahākārehītiādīsu. Sabbehipi padehīti parapariggahitañca",
  "tika-vin07t:487_9": "hotītiādīhi sabbehi pañcahi padehi.",
  "tika-vin07t:488_0": "Pañcannaṃ avahārānaṃ samūho pañcakaṃ. Sako hattho sahattho, tena nibbatto, tassa",
  "tika-vin07t:488_1": "vā sambandhīti sāhatthiko, avahāro. Sāhatthikādi pañcakaṃ sāhatthikapañcakantiādipadavasena",
  "tika-vin07t:488_2": "nāmalābho daṭṭhabbo. Evaṃ sesesupi. Tatiyapañcamesu pañcakesūti sāhatthikapañcakatheyyāvahārapañcakesu.",
  "tika-vin07t:488_3": "Labbhamānapadavasenāti sāhatthikapañcake labbhamānassa nissaggiyāvahārapadassa vasena,",
  "tika-vin07t:488_4": "theyyāvahārapañcake labbhamānassa parikappāvahārapadassa ca vasena yojetabbanti attho.",
  "tika-vin07t:489_0": "Nissaggiyo nāma…pe… pārājikassāti iminā bahisuṅkaghātapātanaṃ nissaggiyapayogoti",
  "tika-vin07t:489_1": "dasseti. “Hatthe bhāraṃ theyyacitto bhūmiyaṃ nikkhipati, āpatti pārājikassā”ti vuttattā",
  "tika-vin07t:489_2": "pana suddhacittena gahitaparabhaṇḍassa theyyacittena gumbādipaṭicchannaṭṭhāne khipanampi",
  "tika-vin07t:489_3": "imasmiṃ nissaggiyapayoge saṅgayhatīti daṭṭhabbaṃ. Kiriyāsiddhito puretarameva pārājikāpattisaṅkhātaṃ",
  "tika-vin07t:489_4": "atthaṃ sādhetīti atthasādhako. Atha vā attano vattamānakkhaṇe avijjamānampi kiriyāsiddhisaṅkhātaṃ",
  "tika-vin07t:489_5": "atthaṃ avassaṃ āpattiṃ sādhetītipi atthasādhako. Asukaṃ nāma bhaṇḍaṃ yadā sakkosīti",
  "tika-vin07t:489_6": "idaṃ nidassanamattaṃ parassa telakumbhiyā upāhanādīnaṃ nikkhepapayogassāpi atthasādhakattā.",
  "tika-vin07t:489_7": "Tathā hi vuttaṃ mātikāṭṭhakathāyaṃ –",
  "tika-vin07t:490_0": "“Atthasādhako nāma ‘asukassa bhaṇḍaṃ yadā sakkoti, tadā taṃ avaharā’ti aññaṃ āṇāpeti.",
  "tika-vin07t:490_1": "Tattha sace paro anantarāyiko hutvā taṃ avaharati, āṇāpakassa āṇattikkhaṇeyeva pārājikaṃ.",
  "tika-vin07t:490_2": "Parassa vā pana telakumbhiyā pādagghanakatelaṃ avassaṃ pivanakāni upāhanādīni pakkhipati,",
  "tika-vin07t:490_3": "hatthato muttamatteyeva pārājika”nti.",
  "tika-vin07t:491_0": "Imassa atthasādhakassa āṇattiyā ca ko visesoti? Taṅkhaṇaññeva gahaṇe niyuñjanaṃ āṇattikapayogo,",
  "tika-vin07t:491_1": "kālantarena gahaṇatthaṃ niyogo atthasādhakoti ayaṃ nesaṃ viseso. Tenevāha “asukaṃ",
  "tika-vin07t:491_2": "nāma bhaṇḍaṃ yadā sakkosī”tiādi. Dhuranikkhepo pana upanikkhittabhaṇḍavasena veditabboti",
  "tika-vin07t:491_3": "idaṃ nidassanamattaṃ, ārāmābhiyuñjanādīsupi tāvakālikabhaṇḍadeyyānaṃ adānepi eseva",
  "tika-vin07t:491_4": "nayo. Bhaṇḍaggahaṇappayogato āṇattiyā pubbattā āha “āṇattivasena pubbapayogo veditabbo”ti.",
  "tika-vin07t:491_5": "Payogena saha vattamāno avahāro sahapayogoti āha “ṭhānācāvanavasenā”ti, idañca nidassanamattaṃ",
  "tika-vin07t:491_6": "khīlasaṅkamanādīsupi asati ṭhānācāvane sahapayogattā. Vuttañhi mātikāṭṭhakathāyaṃ",
  "tika-vin07t:491_7": "“ṭhānācāvanavasena khīlādīni saṅkāmetvā khettādiggahaṇavasena ca sahapayogo veditabbo”ti.",
  "tika-vin07t:492_0": "Tulayitvāti upaparikkhitvā. Sāmīcīti vattaṃ. Sakasaññāya adentassa āpatti natthīti",
  "tika-vin07t:492_1": "vadanti. Sammaddoti nividdhatāsaṅkhobho. Bhaṭṭhe janakāyeti apagate janasamūhe. Attano",
  "tika-vin07t:492_2": "santakaṃ katvā etasseva bhikkhuno dehīti idaṃ ubhinnampi kukkuccavinodanatthaṃ vuttaṃ.",
  "tika-vin07t:492_3": "Avahārakassa hi “mayā sahatthena na dinnaṃ, bhaṇḍadeyyaṃ eta”nti kukkuccaṃ uppajjeyya,",
  "tika-vin07t:492_4": "itarassa ca “mayā paṭhamaṃ dhuranikkhepaṃ katvā pacchā adinnaṃ gahita”nti kukkuccaṃ uppajjeyyāti.",
  "tika-vin07t:493_0": "Samagghanti appagghaṃ. Dāruatthaṃ pharatīti dārūhi kattabbakiccaṃ sādheti. Ekadivasaṃ",
  "tika-vin07t:493_1": "dantakaṭṭhacchedanādinā yā ayaṃ agghahāni vuttā, sā sabbā bhaṇḍasāminā kiṇitvā gahitameva",
  "tika-vin07t:493_2": "sandhāya vuttā. Sabbaṃ panetaṃ aṭṭhakathācariyappamāṇena veditabbaṃ. Pāsāṇañca sakkharañca pāsāṇasakkharaṃ.",
  "tika-vin07t:494_0": "Akkhadassāti ettha akkha-saddena kira vinicchayasālā vuccati, tattha nisīditvā vajjāvajjaṃ",
  "tika-vin07t:494_1": "nirūpayantīti “akkhadassā”ti vuccanti dhammavinicchanakā. Hananaṃ nāma hatthapādādīhi",
  "tika-vin07t:494_2": "pothanañceva hatthanāsādicchedanañca hotīti āha “haneyyunti potheyyuñceva chindeyyuñcā”ti.",
  "tika-vin07t:495_0": "Padabhājanīyañca “hatthena vā pādena vā kasāya vā vettena vā aḍḍhadaṇḍakena vā chajjāya",
  "tika-vin07t:495_1": "vā haneyyu”nti vuttaṃ. Tattha aḍḍhadaṇḍakenāti dvihatthappamāṇena rassamuggarena,",
  "tika-vin07t:495_2": "veḷupesikāya vā. Chejjāya vāti hatthādīnaṃ chedanena. Chindanti etāya hatthapādādīnīti",
  "tika-vin07t:495_3": "chejjā, satthaṃ, tena satthenātipi attho. Nīhareyyunti raṭṭhato nīhareyyuṃ. “Corosi…pe…",
  "tika-vin07t:495_4": "thenosī”ti ettha paribhāseyyunti padaṃ ajjhāharitvā attho veditabboti āha “corosi…pe…",
  "tika-vin07t:495_5": "paribhāseyyu”nti. Yaṃ taṃ bhaṇḍaṃ dassitanti sambandho.",
  "tika-vin07t:496": "93. Yattha yattha ṭhitanti bhūmiyādīsu yattha yattha ṭhitaṃ. Yathā yathā ādānaṃ gacchatīti yena yena ākārena gahaṇaṃ upagacchati.",
  "tika-vin07t:497": "Bhūmaṭṭhakathāvaṇṇanā",
  "tika-vin07t:498_0": "94. Vācāya vācāyāti ekekatthadīpikāya vācāya vācāya. Upaladdhoti ñāto. Pāḷiyaṃ sesaaṭṭhakathāsu",
  "tika-vin07t:498_1": "ca kudālaṃ vā piṭakaṃ vāti idameva dvayaṃ vatvā vāsipharasūnaṃ avuttattā tesampi",
  "tika-vin07t:498_2": "saṅkhepaṭṭhakathādīsu āgatabhāvaṃ dassetuṃ saṅkhepaṭṭhakathāyantiādi vuttaṃ. Theyyacittena",
  "tika-vin07t:498_3": "katattā “dukkaṭehi saddhiṃ pācittiyānī”ti vuttaṃ.",
  "tika-vin07t:499_0": "Aṭṭhavidhaṃ hetantiādīsu etaṃ dukkaṭaṃ nāma therehi dhammasaṅgāhakehi imasmiṃ ṭhāne",
  "tika-vin07t:499_1": "samodhānetvā aṭṭhavidhanti dassitanti yojanā. Sabbesampi dukkaṭānaṃ imesuyeva aṭṭhasu",
  "tika-vin07t:499_2": "saṅgahetabbabhāvato pana itarehi sattahi dukkaṭehi vinimuttaṃ vinayadukkaṭeyeva saṅgahetabbaṃ.",
  "tika-vin07t:499_3": "Dasavidhaṃ ratananti “muttā maṇi veḷuriyo saṅkho silā pavāḷaṃ rajataṃ jātarūpaṃ lohitako",
  "tika-vin07t:499_4": "masāragalla”nti evamāgataṃ dasavidhaṃ ratanaṃ.",
  "tika-vin07t:500": "“Muttā maṇi veḷuriyo ca saṅkho,",
  "tika-vin07t:501": "Silā pavāḷaṃ rajatañca hemaṃ;",
  "tika-vin07t:502": "Lohitakañca masāragallaṃ,",
  "tika-vin07t:503": "Dasete dhīro ratanāni jaññā”ti. –",
  "tika-vin07t:504_0": "Hi vuttaṃ. Sattavidhaṃ dhaññanti sāli vīhi yavo kaṅgu kudrūsaṃ varako godhumoti imaṃ",
  "tika-vin07t:504_1": "sattavidhaṃ dhaññaṃ. Āvudhabhaṇḍādinti ādi-saddena turiyabhaṇḍaitthirūpādiṃ saṅgaṇhāti.",
  "tika-vin07t:504_2": "Anāmasitabbe vatthumhi dukkaṭaṃ anāmāsadukkaṭaṃ. Durūpaciṇṇadukkaṭanti “akattabba”nti",
  "tika-vin07t:504_3": "vāritassa katattā duṭṭhu upaciṇṇaṃ caritanti durūpaciṇṇaṃ, tasmiṃ dukkaṭaṃ durūpaciṇṇadukkaṭaṃ.",
  "tika-vin07t:504_4": "Vinaye paññattaṃ avasesaṃ dukkaṭaṃ vinayadukkaṭaṃ. Ekādasa samanubhāsanā nāma bhikkhupātimokkhe",
  "tika-vin07t:504_5": "cattāro yāvatatiyakā saṅghādisesā ariṭṭhasikkhāpadanti pañca, bhikkhunīpātimokkhe",
  "tika-vin07t:504_6": "ekaṃ yāvatatiyakapārājikaṃ cattāro saṅghādisesā caṇḍakāḷīsikkhāpadanti cha.",
  "tika-vin07t:505_0": "Sahapayogato paṭṭhāya cettha purimapurimā āpattiyo paṭippassambhantīti āha atha dhuranikkhepaṃ",
  "tika-vin07t:505_1": "akatvātiādi. “Dhuranikkhepaṃ akatvā”ti vuttattā dhuranikkhepaṃ katvā puna khaṇantassa",
  "tika-vin07t:505_2": "purimāpattiyo na paṭippassambhantīti vadanti. “Chedanapaccayā dukkaṭaṃ desetvā muccatī”ti",
  "tika-vin07t:505_3": "vatvā pubbapayoge āpattīnaṃ desetabbatāya avuttattā sahapayoge patte pubbapayoge",
  "tika-vin07t:505_4": "āpattiyo paṭippassambhantīti veditabbaṃ.",
  "tika-vin07t:506_0": "Aparaddhaṃ viraddhaṃ khalitanti sabbametaṃ yañca dukkaṭanti ettha vuttassa dukkaṭassa",
  "tika-vin07t:506_1": "pariyāyavacanaṃ, yaṃ manusso karetiādi panettha opammanidassanaṃ. Saṃyogabhāvoti",
  "tika-vin07t:506_2": "dvittaṃ sandhāya vuttaṃ, tena rassattassāpi nimittaṃ dassitanti veditabbaṃ. Ekassa",
  "tika-vin07t:506_3": "mūleti ekassa santike. Sabbatthāpi āmasane dukkaṭaṃ, phandāpane thullaccayañca visuṃ",
  "tika-vin07t:506_4": "visuṃ āmasanaphandāpanapayogaṃ karontasseva hoti, ekapayogena gaṇhantassa pana uddhāre",
  "tika-vin07t:506_5": "pārājikameva, na dukkaṭathullaccayānīti vadanti, ekapayogena gaṇhantassāpi āmasanaphandāpanānampi",
  "tika-vin07t:506_6": "labbhamānattā taṃ na gahetabbaṃ. Na hi sakkā anāmasitvā aphandāpetvā ca kiñci gahetuṃ.",
  "tika-vin07t:506_7": "“Ekameva desetvā muccatī”ti paṃsukhaṇanādisamānapayogepi purimā āpatti uttaramuttaraṃ",
  "tika-vin07t:506_8": "āpattiṃ patvā paṭippassambhantīti saññāya kurundaṭṭhakathāyaṃ vuttaṃ, itaraṭṭhakathāsu",
  "tika-vin07t:506_9": "pana khaṇanapayogabhedehi payoge payoge āpannā āpattiyo uttaramuttaraṃ patvā na paṭippassambhanti",
  "tika-vin07t:506_10": "aññamaññaṃ sadisattā viyūhanaṃ patvā tā sabbāpi paṭippassambhanti visadisapayogattāti",
  "tika-vin07t:506_11": "iminā adhippāyena paṭippassaddhividhānaṃ vuttanti veditabbaṃ. Iminā hi avahārakassa",
  "tika-vin07t:506_12": "āsannaṃ orimantaṃ parāmasati.",
  "tika-vin07t:507_0": "Tatthevāti mukhavaṭṭiyameva. Bundenāti kumbhiyā heṭṭhimatalena. Ekaṭṭhāne ṭhitāya",
  "tika-vin07t:507_1": "kumbhiyā ṭhānā cāvanaṃ chahi ākārehi veditabbanti sambandho. Ekaṭṭhāneti ca saṅkhalikabaddhabhāvena",
  "tika-vin07t:507_2": "ekasmiṃ patiṭṭhitokāsaṭṭhāneti attho. Khāṇukaṃ kesaggamattampi ṭhānā cāvetīti khāṇukaṃ",
  "tika-vin07t:507_3": "attano patiṭṭhitaṭṭhānato pañcahi ākārehi ṭhānā cāveti. Chinnamatte pārājikanti avassaṃ",
  "tika-vin07t:507_4": "ce patati, chinnamatte pārājikaṃ. Paricchedoti pañcamāsakādigarubhāvaparicchedo.",
  "tika-vin07t:507_5": "Apabyūhantoti ṭhitaṭṭhānato apanayanavasena viyūhanto rāsiṃ karonto. Evaṃ katvāti",
  "tika-vin07t:507_6": "bhājanamukhavaṭṭiyā kumbhigatena bhājanagatassa ekābaddhabhāvaṃ viyojetvāti attho.",
  "tika-vin07t:507_7": "Upaḍḍhakumbhīyanti upaḍḍhapuṇṇāya kumbhiyā. Vinayadhammatāti adhikakāraṇālābhe vinayavinicchayadhammatāti",
  "tika-vin07t:507_8": "adhippāyo. Na kevalañcettha garukatāva, suttānugamanampi atthīti dassento apicātiādimāha.",
  "tika-vin07t:507_9": "Kaṇṭhena pana paricchinnakāleti mukhagataṃ ajjhohaṭakāleti attho. Ajjhoharaṇameva",
  "tika-vin07t:507_10": "hettha paricchindanaṃ, na kaṇṭhapidahanaṃ. Cikkananti thaddhaṃ, bahalaṃ ghananti attho.",
  "tika-vin07t:508_0": "Yopi theyyacittena parassa kumbhiyā pādagghanakaṃ sappiṃ vā telaṃ vā avassaṃ pivanakaṃ",
  "tika-vin07t:508_1": "yaṃ kiñci dukūlasāṭakaṃ vā cammakhaṇḍādīnaṃ vā aññataraṃ pakkhipati, hatthato muttamatte",
  "tika-vin07t:508_2": "pārājikanti ettha avahāro vīmaṃsitabbo. Yadi ca dukūlādīsu sappitelānaṃ pavisanaṃ",
  "tika-vin07t:508_3": "sandhāya pārājikaṃ bhaveyya, tattha paviṭṭhatelādino kumbhigatena ekābaddhatāya na",
  "tika-vin07t:508_4": "tāva avahāro bhājanantaraṃ pavesetvā gahaṇakāle viya. Tathā hi vuttaṃ – “bhājanaṃ",
  "tika-vin07t:508_5": "pana nimujjāpetvā gaṇhantassa yāva ekābaddhaṃ hoti, tāva rakkhatī”tiādi. Atha telādivināsena",
  "tika-vin07t:508_6": "pārājikaṃ bhaveyya, tadāpi tiṇajjhāpanādīsu viya avahāro natthi, dukkaṭena saddhiṃ",
  "tika-vin07t:508_7": "bhaṇḍadeyyameva hoti, tathā ca pādagghanakaṃ telādiṃ pītaṃ dukūlādiṃ uddharantassāpi",
  "tika-vin07t:508_8": "pārājikaṃ na siyā tattha paviṭṭhassa telādino vinaṭṭhaṭṭhena gahaṇakkhaṇe avijjamānattā,",
  "tika-vin07t:508_9": "vijjamānattena ca uddhāreyeva pārājikaṃ vattabbaṃ, na hatthato muttamatteti. Sabbaaṭṭhakathāsu",
  "tika-vin07t:508_10": "ca dukūlādīnaṃ pakkhipane hatthato muttamatte pārājikassa vuttattā na taṃ paṭikkhipituṃ",
  "tika-vin07t:508_11": "sakkā. Aṭṭhakathāppamāṇena panetaṃ gahetabbaṃ, yutti panettha paṇḍitehi pubbāparaṃ",
  "tika-vin07t:508_12": "saṃsanditvā uddhāretabbā.",
  "tika-vin07t:509_0": "Palibujjhissatīti nivāressati. Vuttanayena pārājikanti hatthato muttamatteyeva pārājikaṃ.",
  "tika-vin07t:509_1": "Neva avahāro, na gīvāti attano bhājanattā vuttaṃ, anāpattimattameva vuttaṃ, na pana",
  "tika-vin07t:509_2": "evaṃ vicāritanti adhippāyo. Bahigataṃ nāma hotīti tato paṭṭhāya telassa aṭṭhānato",
  "tika-vin07t:509_3": "adhomukhabhāvato ca bahigataṃ nāma hoti. Anto paṭṭhāya chidde kariyamāne telassa",
  "tika-vin07t:509_4": "nikkhamitvā gatagataṭṭhānaṃ bhājanasaṅkhyameva gacchatīti āha “bāhirantato pādagghanake",
  "tika-vin07t:509_5": "gaḷite pārājika”nti. Yathā tathā vā katassāti bāhirantato vā abbhantarantato vā paṭṭhāya",
  "tika-vin07t:509_6": "katassa. Majjhe ṭhapetvā katachiddeti majjhe thokaṃ kapālaṃ ṭhapetvā pacchā taṃ chindantena katachidde.",
  "tika-vin07t:510_0": "Patthīnassa khādanaṃ itarassa pānañca sappiādīnaṃ paribhogoti āha “akhāditabbaṃ vā",
  "tika-vin07t:510_1": "apātabbaṃ vā karotī”ti. Kasmā panettha dukkaṭaṃ vuttanti āha “ṭhānācāvanassa natthitāya",
  "tika-vin07t:510_2": "dukkaṭa”nti. Purimadvayanti bhedanaṃ chaḍḍanañca. Kumbhijajjarakaraṇenāti puṇṇakumbhiyā",
  "tika-vin07t:510_3": "jajjarakaraṇena. Mātikāujukaraṇenāti udakapuṇṇāya mātikāya ujukaraṇena. Ekalakkhaṇanti",
  "tika-vin07t:510_4": "bhedanaṃ kumbhiyā jajjarakaraṇena, chaḍḍanaṃ mātikāya ujukaraṇena ca saddhiṃ ekasabhāvaṃ.",
  "tika-vin07t:510_5": "Pacchimaṃ pana dvayanti jhāpanaṃ aparibhogakaraṇañca. Ettha evaṃ vinicchayaṃ vadantīti",
  "tika-vin07t:510_6": "etasmiṃ mahāaṭṭhakathāyaṃ vutte atthe eke ācariyā evaṃ vinicchayaṃ vadanti. Pacchimadvayaṃ",
  "tika-vin07t:510_7": "sandhāya vuttanti ettha purimapadadvaye vinicchayo heṭṭhā vuttānusārena sakkā viññātunti",
  "tika-vin07t:510_8": "tattha kiñci avatvā pacchimapadadvayaṃ sandhāya “ṭhānācāvanassa natthitāya dukkaṭa”nti",
  "tika-vin07t:510_9": "idaṃ vuttanti adhippāyo. Theyyacittenāti attano vā parassa vā kātukāmatāvasena uppannatheyyacittena.",
  "tika-vin07t:510_10": "Vināsetukāmatāyāti hatthapādādīni chindanto viya kevalaṃ vināsetukāmatāya. Vuttanayena",
  "tika-vin07t:510_11": "bhindantassa vā chaḍḍentassa vāti muggarena pothetvā bhindantassa vā udakaṃ vā vālikaṃ",
  "tika-vin07t:510_12": "vā ākiritvā uttarāpentassa vāti attho. Ayuttanti ceti pāḷiyaṃ purimadvayepi dukkaṭasseva",
  "tika-vin07t:510_13": "vuttattā “purimadvaye pārājika”nti idaṃ ayuttanti yadi tumhākaṃ siyāti attho. Nāti",
  "tika-vin07t:510_14": "ayuttabhāvaṃ nisedhetvā tattha kāraṇamāha “aññathā gahetabbatthato”ti.",
  "tika-vin07t:511_0": "Evameke vadantīti heṭṭhā vuttassa atthanayassa attanā anabhimatabhāvaṃ dassetvā sayaṃ",
  "tika-vin07t:511_1": "aññathāpi pāḷiṃ aṭṭhakathañca saṃsanditvā atthaṃ dassetukāmo ayaṃ panettha sārotiādimāha.",
  "tika-vin07t:511_2": "Acāvetukāmovāti theyyacittena ṭhānā acāvetukāmova. Achaḍḍetukāmoyevāti etthāpi theyyacittenāti",
  "tika-vin07t:511_3": "sambandhitabbaṃ. Idañhi theyyacittapakkhaṃ sandhāya vuttaṃ nāsetukāmatāpakkhassa",
  "tika-vin07t:511_4": "vakkhamānattā. Tenevāha nāsetukāmatāpakkhe panātiādi. Itarathāpi yujjatīti theyyacittābhāvā",
  "tika-vin07t:511_5": "ṭhānā cāvetukāmassāpi dukkaṭaṃ yujjatīti vuttaṃ hoti.",
  "tika-vin07t:512": "Bhūmaṭṭhakathāvaṇṇanānayo niṭṭhito.",
  "tika-vin07t:513": "Ākāsaṭṭhakathāvaṇṇanā",
  "tika-vin07t:514_0": "96. Ākāsaṭṭhakathāyaṃ antovatthumhīti parikkhittassa vatthussa anto. Antogāmeti parikkhittassa",
  "tika-vin07t:514_1": "gāmassa anto. Aparikkhitte pana vatthumhi gāme vā ṭhitaṭṭhānameva ṭhānaṃ. Aṭavimukhaṃ",
  "tika-vin07t:514_2": "karoti…pe… rakkhatīti tena payogena tassa icchitaṭṭhānaṃ āgatattā rakkhati. Gāmato",
  "tika-vin07t:514_3": "nikkhantassāti parikkhittagāmato nikkhantassa. Kapiñjaro nāma aññamaññaṃ yujjhāpanatthāya",
  "tika-vin07t:514_4": "bālajanehi posāvaniyapakkhijāti.",
  "tika-vin07t:515": "Vehāsaṭṭhakathāvaṇṇanā",
  "tika-vin07t:516": "97. Vehāsaṭṭhakathāyaṃ chinnamatte muttamatteti yathā chinnaṃ muttañca pakatiṭṭhāne na tiṭṭhati, tathā chedanaṃ mocanañca sandhāya vuttaṃ.",
  "tika-vin07t:517": "Udakaṭṭhakathāvaṇṇanā",
  "tika-vin07t:518_0": "98. Udakaṭṭhakathāyaṃ sandamānaudake nikkhittaṃ na tiṭṭhatīti āha “asandanake udake”ti.",
  "tika-vin07t:518_1": "Anāpattīti hatthavārapadavāresu dukkaṭāpattiyā abhāvaṃ sandhāya vuttaṃ. Kaḍḍhatīti",
  "tika-vin07t:518_2": "heṭṭhato osāreti. Sakalamudakanti daṇḍena phuṭṭhokāsagataṃ sakalamudakaṃ. Na udakaṃ",
  "tika-vin07t:518_3": "ṭhānanti attanā kataṭṭhānassa aṭṭhānattā. Paduminiyanti padumagacche. Kalāpabandhanti",
  "tika-vin07t:518_4": "hatthakavasena khuddakaṃ katvā baddhaṃ kalāpabaddhaṃ. Bhārabaddhaṃ nāma sīsabhārādivasena",
  "tika-vin07t:518_5": "baddhaṃ. Muḷālanti kandaṃ. Pattaṃ vā pupphaṃ vāti idaṃ kaddamassa anto pavisitvā",
  "tika-vin07t:518_6": "ṭhitaṃ sandhāya vuttaṃ. Niddhamanatumbanti vāpiyā udakassa nikkhamananāḷaṃ. Udakavāhakanti",
  "tika-vin07t:518_7": "mahāmātikaṃ. Avahārena so na kāretabboti iminā pāṇaṃ jīvitā voropane āpattiyā sabbattha",
  "tika-vin07t:518_8": "na muccatīti dīpeti. Mātikaṃ āropetvāti khuddakamātikaṃ āropetvā. Maritvā…pe… tiṭṭhantīti",
  "tika-vin07t:518_9": "ettha matamacchānaṃyeva tesaṃ santakattā amate gaṇhantassa natthi avahāro.",
  "tika-vin07t:519": "Nāvaṭṭhakathāvaṇṇanā",
  "tika-vin07t:520_0": "99. Nāvaṭṭhakathāyaṃ thullaccayampi pārājikampi hotīti ettha paṭhamaṃ ṭhānā acāvetvā",
  "tika-vin07t:520_1": "mutte thullaccayaṃ, paṭhamaṃ pana ṭhānā cāvetvā mutte pārājikanti veditabbaṃ. Pāse",
  "tika-vin07t:520_2": "baddhasūkaro viyātiādinā vuttaṃ sandhāyāha “tattha yutti pubbe vuttāevā”ti. Vipannaṭṭhanāvāti",
  "tika-vin07t:520_3": "visamavātehi desantaraṃ palātā, bhijjitvā vā vināsaṃ patvā udake nimujjitvā heṭṭhā",
  "tika-vin07t:520_4": "bhūmitalaṃ appatvā sāmikehi ca apariccattālayā vuccati. Balavā ca vāto āgammāti iminā",
  "tika-vin07t:520_5": "asati vāte ayaṃ payogo katoti dasseti. Puggalassa natthi avahāroti sukkhamātikāyaṃ",
  "tika-vin07t:520_6": "ujukaraṇanayena vuttaṃ. Taṃ attano pādena anakkamitvā hatthena ca anukkhipitvā aññasmiṃ",
  "tika-vin07t:520_7": "daṇḍādīsu bandhitvā ṭhapite yujjati, attano pādena akkamitvā hatthena ca ukkhipitvā",
  "tika-vin07t:520_8": "ṭhitassa pana balavavātena chattacīvarādīsu pahaṭesu pakatiṃ vijahitvā daḷhataraṃ",
  "tika-vin07t:520_9": "akkamanagahaṇādipayogo abhinavo kātabbo siyā. Itarathā chattacīvarādīni vā vigacchanti,",
  "tika-vin07t:520_10": "avahārako vā sayaṃ patissati, nāvā ca tadā na gamissati. Tasmā īdise abhinavappayoge",
  "tika-vin07t:520_11": "sati avahārena bhavitabbaṃ. Sukkhamātikāyaṃ ujukatāya udakāgamanakāle kātabbakiccaṃ",
  "tika-vin07t:520_12": "natthīti taṃ idha nidassanaṃ na hoti. Dāsaṃ pana pakatiyā palāyantaṃ “sīghaṃ yāhī”ti",
  "tika-vin07t:520_13": "vatvā pakatigamanato turitagamanuppādanādinā idha nidassanena bhavitabbanti amhākaṃ",
  "tika-vin07t:520_14": "khanti, vīmaṃsitvā gahetabbaṃ. Vāte āgatepi yattha atilahukattā nāvāya kañci payogaṃ",
  "tika-vin07t:520_15": "akatvā pakatiyā avahārako tiṭṭhati, tatthidaṃ aṭṭhakathāyaṃ vuttanti gahetabbaṃ.",
  "tika-vin07t:521": "Yānaṭṭhakathāvaṇṇanā",
  "tika-vin07t:522_0": "100. Yānaṭṭhakathāyaṃ ubhosu passesūti catunnaṃ thambhānaṃ upari caturassaṃ dārusaṅghāṭaṃ",
  "tika-vin07t:522_1": "āropetvā tassa vāmadakkhiṇapassesu ubhosu vātātapādiparissayavinodanatthaṃ garuḷapakkhino",
  "tika-vin07t:522_2": "ubho pakkhā viya katā sandamānikā. Dukayuttassāti dvīhi goṇehi yuttassa. Ayuttakanti",
  "tika-vin07t:522_3": "goṇehi ayuttaṃ. Kappakatāti dvinnaṃ sikhānaṃ sandhiṭṭhāne gosiṅgāni viya dve koṭiyo",
  "tika-vin07t:522_4": "ṭhapetvā upatthambhanī kappakatā nāma, sā dvīhipi koṭīhi bhūmiyaṃ patiṭṭhāti, tenāha",
  "tika-vin07t:522_5": "“cha ṭhānānī”ti. Tīṇi vā cattāri vā ṭhānānīti akappakatāya upatthambhaniyā ca dvinnaṃ",
  "tika-vin07t:522_6": "cakkānañca vasena tīṇi ṭhānāni, kappakatāya vasena cattāri ṭhānāni, tathā pathaviyaṃ",
  "tika-vin07t:522_7": "ṭhapitassa tīṇi ṭhānānīti sambandho. Akkhasīsehīti akkhadāruno dvīhi koṭīhi. Akkhuddhīhīti",
  "tika-vin07t:522_8": "akkhadārunā sampaṭicchakā heṭṭhimabhāge kappakatā dve dārukhaṇḍā akkhuddhiyo nāma,",
  "tika-vin07t:522_9": "tāsaṃ kappakatānaṃ dvinnaṃ kappasīsāni cattāri idha “akkhuddhiyo”ti vuccanti, tenāha",
  "tika-vin07t:522_10": "“catūhi ca akkhuddhīhī”ti. Tāhi patiṭṭhitāhi patiṭṭhitaṭṭhānāni cattāri dhurena patiṭṭhitaṭṭhānaṃ",
  "tika-vin07t:522_11": "ekanti pañca ṭhānāni honti. Uddhiyova “uddhikhāṇukā”ti vuttā, uddhikhāṇukānaṃ abhāve",
  "tika-vin07t:522_12": "akkhasīsānaṃ patiṭṭhānokāsaṃ dassento āha samameva bāhaṃ katvātiādi. Tattha samamevāti",
  "tika-vin07t:522_13": "uddhiyo heṭṭhā anolambetvā bāhuno heṭṭhimabhāgaṃ samaṃ katvā dvinnaṃ bāhudārūnaṃ",
  "tika-vin07t:522_14": "majjhe akkhasīsappamāṇena chiddaṃ katvā tattha akkhasīsāni pavesitāni honti, tena",
  "tika-vin07t:522_15": "bāhānaṃ heṭṭhābhāgaṃ sabbaṃ bhūmiṃ phusitvā tiṭṭhati, tenāha “sabbaṃ pathaviṃ phusitvā",
  "tika-vin07t:522_16": "tiṭṭhatī”ti. Sesaṃ nāvāyaṃ vuttasadisanti iminā yadi pana taṃ evaṃ gacchantaṃ pakatigamanaṃ",
  "tika-vin07t:522_17": "pacchinditvā aññaṃ disābhāgaṃ neti, pārājikaṃ. Sayameva yaṃ kiñci ṭhānaṃ sampattaṃ",
  "tika-vin07t:522_18": "ṭhānā acālentova vikkiṇitvā gacchati, nevatthi avahāro, bhaṇḍadeyyaṃ pana hotīti",
  "tika-vin07t:522_19": "imaṃ nayaṃ atidisati.",
  "tika-vin07t:523": "Bhāraṭṭhakathāvaṇṇanā",
  "tika-vin07t:524_0": "101. Bhāraṭṭhakathāyaṃ bhāraṭṭhanti mātikāpadassa bhāro nāmāti idaṃ atthadassananti",
  "tika-vin07t:524_1": "āha “bhāroyeva bhāraṭṭha”nti. Purimagaleti galassa purimabhāge. Galavāṭakoti gīvāya",
  "tika-vin07t:524_2": "uparimagalavāṭako. Uraparicchedamajjheti urapariyantassa majjhe. Sāmikehi anāṇattoti",
  "tika-vin07t:524_3": "idaṃ yadi sāmikehi “imaṃ bhāraṃ netvā asukaṭṭhāne dehī”ti āṇatto bhaveyya, tadā tena",
  "tika-vin07t:524_4": "gahitabhaṇḍaṃ upanikkhittaṃ siyā, tañca theyyacittena sīsādito oropentassāpi avahāro",
  "tika-vin07t:524_5": "na siyā, sāmikānaṃ pana dhuranikkhepe eva siyāti tato upanikkhittabhaṇḍabhāvato viyojetuṃ",
  "tika-vin07t:524_6": "vuttaṃ, teneva vakkhati “tehi pana anāṇattattā pārājika”nti. Ghaṃsantoti sīsato anukkhipanto,",
  "tika-vin07t:524_7": "yadi ukkhipeyya, ukkhittamatte pārājikaṃ, tenāha sīsato kesaggamattampītiādi. Yo",
  "tika-vin07t:524_8": "cāyanti yo ayaṃ vinicchayo.",
  "tika-vin07t:525": "Ārāmaṭṭhakathāvaṇṇanā",
  "tika-vin07t:526_0": "102. Ārāmaṭṭhakathāyaṃ ārāmaṃ abhiyuñjatīti idaṃ abhiyogakaraṇaṃ paresaṃ bhūmaṭṭhabhaṇḍādīsupi",
  "tika-vin07t:526_1": "kātuṃ vaṭṭatiyeva. Ārāmādithāvaresu pana yebhuyyena abhiyogavaseneva gahaṇasambhavato",
  "tika-vin07t:526_2": "ettheva pāḷiyaṃ abhiyogo vutto, iti iminā nayena sabbatthāpi sakkā ñātunti gahetabbaṃ.",
  "tika-vin07t:526_3": "Adinnādānassa payogattāti sahapayogamāha. Vatthumhiyeva katapayogattā sahapayogavasena",
  "tika-vin07t:526_4": "hetaṃ dukkaṭaṃ. Sayampīti abhiyuñjakopi. “Kiṃ karomi kiṃ karomī”ti evaṃ kiṅkārameva",
  "tika-vin07t:526_5": "paṭissuṇanto viya caratīti kiṅkārapaṭissāvī, tassa bhāvo kiṅkārapaṭissāvibhāvo, tasmiṃ,",
  "tika-vin07t:526_6": "attano vasavattibhāveti vuttaṃ hoti. Ukkocanti lañjaṃ. Sabbesaṃ pārājikanti kūṭavinicchayikādīnaṃ.",
  "tika-vin07t:526_7": "Ayaṃ vatthusāmītiādikassa ubhinnaṃ dhuranikkhepakaraṇahetuno payogassa karaṇakkhaṇeva",
  "tika-vin07t:526_8": "pārājikaṃ hotīti veditabbaṃ. Sace pana sāmikassa vimati ca dhuranikkhepo ca kamena",
  "tika-vin07t:526_9": "uppajjanti, payogasamuṭṭhāpakacittakkhaṇe pārājikameva hoti, na thullaccayaṃ. Yadi",
  "tika-vin07t:526_10": "vimatiyeva uppajjati, tadā thullaccayamevāti veditabbaṃ, ayaṃ nayo sabbattha yathānurūpaṃ",
  "tika-vin07t:526_11": "gahetabbo. Dhuranikkhepavaseneva parājayoti sāmiko “ahaṃ na muccāmī”ti dhuraṃ anikkhipanto",
  "tika-vin07t:526_12": "aṭṭo parājito nāma na hotīti dasseti.",
  "tika-vin07t:527": "Vihāraṭṭhakathāvaṇṇanā",
  "tika-vin07t:528_0": "103. Vihāraṭṭhakathāyaṃ vihāranti upacārasīmāsaṅkhātaṃ sakalaṃ vihāraṃ. Pariveṇanti",
  "tika-vin07t:528_1": "tassa vihārassa abbhantare visuṃ visuṃ pākārādiparicchinnaṭṭhānaṃ. Āvāsanti ekaṃ",
  "tika-vin07t:528_2": "āvasathamattaṃ. Gaṇasantake paricchinnasāmikattā sakkā dhuraṃ nikkhipāpetunti āha",
  "tika-vin07t:528_3": "“dīghabhāṇakādibhedassa pana gaṇassā”ti. Idhāpi sace ekopi dhuraṃ na nikkhipati,",
  "tika-vin07t:528_4": "rakkhatiyeva. Esa nayo bahūnaṃ santake sabbattha.",
  "tika-vin07t:529": "Khettaṭṭhakathāvaṇṇanā",
  "tika-vin07t:530_0": "104. Khettaṭṭhakathāyaṃ nirumbhitvā vātiādīsu gaṇhantassāti paccekaṃ yojetabbaṃ,",
  "tika-vin07t:530_1": "tattha nirumbhitvā gahaṇaṃ nāma vīhisīsaṃ acchinditvā yathāṭhitameva hatthena gahetvā",
  "tika-vin07t:530_2": "ākaḍḍhitvā bījamattasseva gahaṇaṃ. Ekamekanti ekaṃ vīhisīsaṃ. Yasmiṃ bīje vātiādi",
  "tika-vin07t:530_3": "nirumbhitvā gahaṇādīsu yathākkamaṃ yojetabbaṃ. “Tasmiṃ bandhanā mocitamatte”ti vacanato",
  "tika-vin07t:530_4": "tasmiṃ bījādimhi bandhanā mutte sati tato anapanītepi ṭhānantarassa abhāvā pārājikameva.",
  "tika-vin07t:530_5": "Yassa pana sīsādikassa santarādinā saha saṃsibbanaṃ vā ekābaddhatā vā hoti, tassa",
  "tika-vin07t:530_6": "bandhanā mocite thullaccayaṃ, itaraṭṭhānato mocite pārājikanti gahetabbaṃ, tenāha",
  "tika-vin07t:530_7": "vīhināḷantiādi. Sabhusanti palālasahitaṃ. Khīlenāti khāṇukena. Ettha ca khīlasaṅkamanādīsu",
  "tika-vin07t:530_8": "sahapayogo dhuranikkhepo cāti ubhayaṃ sambhavati. Khīlasaṅkamanādi ettha sahapayogo.",
  "tika-vin07t:530_9": "Tasmiñca kate yadi sāmikā dhuraṃ na nikkhipanti puna gaṇhitukāmāva honti, na tāva",
  "tika-vin07t:530_10": "avahāro, “khīlaṃ saṅkāmetvā khettādiṃ asuko rājavallabho bhikkhu gaṇhitukāmo”ti ñatvā",
  "tika-vin07t:530_11": "tassa balaṃ kakkhaḷādibhāvañca nissāya khīlasaṅkamanādikiriyāniṭṭhānato paṭhamameva",
  "tika-vin07t:530_12": "sāmikā dhuraṃ nikkhipanti, na avahāro etassa payoganiṭṭhānato puretarameva dhurassa",
  "tika-vin07t:530_13": "nikkhittattā. Yadā pana khīlasaṅkamanādipayogeneva dhuranikkhepo hoti, tadāyeva avahāro,",
  "tika-vin07t:530_14": "tenevettha “tañca kho sāmikānaṃ dhuranikkhepenā”ti vuttaṃ. Khīlādīnaṃ saṅkamitabhāvaṃ",
  "tika-vin07t:530_15": "ajānitvā sāmikānaṃ sampaṭicchanampettha dhuranikkhepoti veditabbo. Evaṃ sabbatthāti",
  "tika-vin07t:530_16": "yathāvuttamatthaṃ rajjusaṅkamanādīsupi atidisati. Yaṭṭhinti mānadaṇḍaṃ. Ekasmiṃ anāgate",
  "tika-vin07t:530_17": "thullaccayaṃ, tasmiṃ āgate pārājikanti sace dārūni nikhaṇitvā tattakeneva gaṇhitukāmo",
  "tika-vin07t:530_18": "hoti, avasāne dārumhi pārājikaṃ. Sace tattha kaṇṭakasākhādīhi pādānaṃ antaraṃ paṭicchādetvā",
  "tika-vin07t:530_19": "kassaci appavesārahaṃ katvā gahetukāmo hoti, avasānasākhāya pārājikaṃ, tenāha “sākhāparivāreneva",
  "tika-vin07t:530_20": "attano kātuṃ sakkotī”ti, dārūni ca nikhaṇitvā sākhāparivārañca katvā eva attano santakaṃ",
  "tika-vin07t:530_21": "kātuṃ sakkotīti attho. Khettamariyādanti vuttamevatthaṃ vibhāvetuṃ “kedārapāḷi”nti",
  "tika-vin07t:530_22": "vuttaṃ. Idañca khīlasaṅkamanādinā gahaṇaṃ ārāmādīsupi labbhateva.",
  "tika-vin07t:531": "Vatthuṭṭhakathāvaṇṇanā",
  "tika-vin07t:532": "105. Vatthuṭṭhakathāyaṃ tiṇṇaṃ pākārānanti iṭṭhakasilādārūnaṃ vasena tiṇṇaṃ pākārānaṃ.",
  "tika-vin07t:533": "106. Gāmaṭṭhakathāyaṃ “gāmo nāmā”ti pāḷiyaṃ na vuttaṃ sabbaso gāmalakkhaṇassa pubbe vuttattā.",
  "tika-vin07t:534": "Araññaṭṭhakathāvaṇṇanā",
  "tika-vin07t:535_0": "107. Araññaṭṭhakathāyaṃ vinivijjhitvāti ujukameva vinivijjhitvā. Lakkhaṇacchinnassāti",
  "tika-vin07t:535_1": "araññasāmikānaṃ hatthato kiṇitvā gaṇhantehi kataakkharādisaññāṇassa. Challiyā pariyonaddhanti",
  "tika-vin07t:535_2": "iminā sāmikānaṃ nirāpekkhatāya cirachaḍḍitabhāvaṃ dīpeti, tenāha “gahetuṃ vaṭṭatī”ti.",
  "tika-vin07t:535_3": "Yadi sāmikānaṃ sāpekkhatā atthi, na vaṭṭati. Tāni katāni ajjhāvutthāni ca hontīti",
  "tika-vin07t:535_4": "tāni gehādīni katāni pariniṭṭhitāni manussehi ca ajjhāvutthāni ca honti. Dārūnīti",
  "tika-vin07t:535_5": "gehādīnaṃ katattā avasiṭṭhadārūni. Gahetuṃ vaṭṭatīti sāmikānaṃ anālayattā vuttaṃ,",
  "tika-vin07t:535_6": "te ca yadi gahaṇakāle disvā sālayā hutvā vārenti, gahetuṃ na vaṭṭatiyeva. “Dehī”ti",
  "tika-vin07t:535_7": "vutte dātabbamevāti “dehī”ti vutte “dassāmī”ti ābhogaṃ katvā gacchantassa “dehī”ti",
  "tika-vin07t:535_8": "avutte adatvā gamane āpatti natthi. Pacchāpi tehi codite dātabbameva.",
  "tika-vin07t:536_0": "Adisvā gacchati, bhaṇḍadeyyanti suddhacittena gatassa bhaṇḍadeyyaṃ. Ārakkhaṭṭhānampi",
  "tika-vin07t:536_1": "suddhacittena atikkamitvā theyyacitte uppannepi avahāro natthi ārakkhaṭṭhānassa atikkantattā.",
  "tika-vin07t:536_2": "Keci pana “yattha katthaci nītānampi dārūnaṃ araññasāmikānaññeva santakattā puna",
  "tika-vin07t:536_3": "theyyacittaṃ uppādetvā gacchati, pārājikamevā”ti vadanti, taṃ na yuttaṃ “ārakkhaṭṭhānaṃ",
  "tika-vin07t:536_4": "patvā…pe… assatiyā atikkamatī”ti, sahasā taṃ ṭhānaṃ atikkamatītiādinā ca ārakkhaṭṭhānātikkameyeva",
  "tika-vin07t:536_5": "āpattiyā vuccamānattā, ārakkhaṭṭhānātikkamameva sandhāya “idaṃ pana theyyacittena",
  "tika-vin07t:536_6": "pariharantassa ākāsena gacchatopi pārājikamevā”ti vuttaṃ. Yañca “yattha katthaci",
  "tika-vin07t:536_7": "nītānampi dārūnaṃ araññasāmikānaññeva santakattā”ti kāraṇaṃ vuttaṃ, tampi ārakkhaṭṭhānato",
  "tika-vin07t:536_8": "bahi pārājikāpajjanassa kāraṇaṃ na hoti bhaṇḍadeyyabhāvasseva kāraṇattā. Tesaṃ santakatteneva",
  "tika-vin07t:536_9": "hi bahi katassāpi bhaṇḍadeyyaṃ jātaṃ, itarathā ca bhaṇḍadeyyampi na siyā suṅkaghātātikkame",
  "tika-vin07t:536_10": "viya. Addhikehi dinnameva suṅkikānaṃ santakaṃ hoti, nādinnaṃ, tena taṃ ṭhānaṃ yato",
  "tika-vin07t:536_11": "kutoci paccayato suddhacittena atikkantassa bhaṇḍadeyyampi na hoti. Idha pana araññasāmikānaṃ",
  "tika-vin07t:536_12": "santakattā sabbatthāpi bhaṇḍadeyyameva hoti, tenevetaṃ araññe ārakkhaṭṭhānaṃ suṅkaghātatopi",
  "tika-vin07t:536_13": "garutaraṃ jātaṃ. Yadi hi ārakkhaṭṭhānato bahipi theyyacitte sati avahāro bhaveyya,",
  "tika-vin07t:536_14": "ārakkhaṭṭhānaṃ patvātiādinā ṭhānaniyamo niratthako siyā yattha katthaci theyyacitte",
  "tika-vin07t:536_15": "uppanne pārājikanti vattabbato. Tasmā ārakkhaṭṭhānato bahi theyyacittena gacchantassa",
  "tika-vin07t:536_16": "avahāro na bhavati evāti niṭṭhamettha gantabbaṃ. Idaṃ pana theyyacittena pariharantassāti",
  "tika-vin07t:536_17": "yasmiṃ padese atikkante tesaṃ araññaṃ ārakkhaṭṭhānañca atikkanto nāma hoti, taṃ padesaṃ",
  "tika-vin07t:536_18": "ākāsenāpi atikkamanavasena gacchantassāpīti attho.",
  "tika-vin07t:537": "Udakakathāvaṇṇanā",
  "tika-vin07t:538_0": "108. Udakakathāyaṃ mahākucchikā udakacāṭi udakamaṇiko, “samekhalā cāṭi udakamaṇiko”tipi",
  "tika-vin07t:538_1": "vadanti. Tatthāti tesu bhājanesu. Bhūtagāmena saddhimpīti pi-saddena akappiyapathavimpi",
  "tika-vin07t:538_2": "saṅgaṇhāti. Taḷākarakkhaṇatthāyāti “mahodakaṃ āgantvā taḷākamariyādaṃ mā chindī”ti",
  "tika-vin07t:538_3": "taḷākarakkhaṇatthaṃ. Nibbahanaudakanti ettha taḷākassa ekena unnatena passena adhikajalaṃ",
  "tika-vin07t:538_4": "nibbahati nigacchati etenāti “nibbahana”nti adhikajalanikkhamanamātikā vuccati. Tattha",
  "tika-vin07t:538_5": "gacchamānaṃ udakaṃ nibbahanaudakaṃ nāma. Niddhamanatumbanti sassādīnaṃ atthāya iṭṭhakādīhi",
  "tika-vin07t:538_6": "kataṃ udakanikkhamanapanāḷi. Mariyādaṃ dubbalaṃ katvāti ettha dubbalaṃ akatvāpi yathāvuttappayoge",
  "tika-vin07t:538_7": "kate mariyādaṃ chinditvā nikkhantaudakagghānurūpena avahārena kattabbameva. Yattakaṃ",
  "tika-vin07t:538_8": "tappaccayā sassaṃ uppajjatīti bījakasikammādibbayaṃ ṭhapetvā yaṃ adhikalābhaṃ uppajjati,",
  "tika-vin07t:538_9": "taṃ sandhāya vuttaṃ. Na hi tehi kātabbaṃ vayakaraṇampi etassa dātabbaṃ. Idañca taruṇasasse",
  "tika-vin07t:538_10": "jāte udakaṃ vināsentassa yujjati, sasse pana sabbathā akateyeva udakaṃ vināsentena",
  "tika-vin07t:538_11": "ca udakagghameva dātabbaṃ, na tappaccayā sakalaṃ sassaṃ tena vināsitabhaṇḍasseva",
  "tika-vin07t:538_12": "bhaṇḍadeyyattā, itarathā vāṇijjādiatthāya parehi ṭhapitabhaṇḍaṃ avaharantassa tadubhayampi",
  "tika-vin07t:538_13": "gahetvā bhaṇḍagghaṃ kātabbaṃ siyā, tañca na yuttanti amhākaṃ khanti. Sāmikānaṃ dhuranikkhepenāti",
  "tika-vin07t:538_14": "ettha ekassa santake taḷāke khette ca jāte tasseva dhuranikkhepena pārājikaṃ, yadi",
  "tika-vin07t:538_15": "pana taṃ taḷākaṃ sabbasādhāraṇaṃ, khettāni pāṭipuggalikāni, tassa tassa puggalasseva",
  "tika-vin07t:538_16": "dhuranikkhepe avahāro, atha khettānipi sabbasādhāraṇāni, sabbesaṃ dhuranikkhepeyeva",
  "tika-vin07t:538_17": "pārājikaṃ, nāsatīti daṭṭhabbaṃ.",
  "tika-vin07t:539_0": "Aniggateti anikkhante, taḷākeyeva ṭhiteti attho. Paresaṃ mātikāmukhanti khuddakamātikāmukhaṃ.",
  "tika-vin07t:539_1": "Asampattevāti taḷākato nikkhamitvā mahāmātikāyaṃ eva ṭhite. Anikkhante baddhā subaddhāti",
  "tika-vin07t:539_2": "taḷākato anikkhante bhaṇḍadeyyampi na hoti sabbasādhāraṇattā udakassāti adhippāyo.",
  "tika-vin07t:539_3": "Nikkhante pana pāṭipuggalikaṃ hotīti āha “nikkhante baddhā bhaṇḍadeyya”nti. Idha",
  "tika-vin07t:539_4": "pana khuddakamātikāyaṃ appaviṭṭhattā avahāro na jāto, “taḷākato aniggate paresaṃ",
  "tika-vin07t:539_5": "mātikāmukhaṃ asampattevā”ti heṭṭhā vuttassa vikappadvayassa “anikkhante baddhā subaddhā,",
  "tika-vin07t:539_6": "nikkhante baddhā bhaṇḍadeyya”nti idaṃ dvayaṃ yathākkamena yojanatthaṃ vuttaṃ. Natthi",
  "tika-vin07t:539_7": "avahāroti ettha “avahāro natthi, bhaṇḍadeyyaṃ pana hotī”ti keci vadanti, taṃ na yuttaṃ.",
  "tika-vin07t:539_8": "Vatthuṃ…pe… na sametīti ettha taḷākagataudakassa sabbasādhāraṇattā parasantakavatthu",
  "tika-vin07t:539_9": "na hotīti adhippāyo.",
  "tika-vin07t:540": "Dantaponakathāvaṇṇanā",
  "tika-vin07t:541_0": "109. Dantakaṭṭhakathāyaṃ tato paṭṭhāya avahāro natthīti “yathāsukhaṃ bhikkhusaṅgho",
  "tika-vin07t:541_1": "paribhuñjatū”ti abhājetvāva yāvadicchakaṃ gahaṇatthameva ṭhapitattā arakkhitattā",
  "tika-vin07t:541_2": "sabbasādhāraṇattā ca aññaṃ saṅghikaṃ viya na hotīti theyyacittena gaṇhantassāpi natthi",
  "tika-vin07t:541_3": "avahāro. Khādantu, puna sāmaṇerā āharissantīti keci therā vadeyyunti yojetabbaṃ.",
  "tika-vin07t:542": "Vanappatikathāvaṇṇanā",
  "tika-vin07t:543_0": "110. Vanappatikathāyaṃ sandhāritattāti chinnassa rukkhassa patituṃ āraddhassa sandhāraṇamattena",
  "tika-vin07t:543_1": "vuttaṃ, na pana maricavalliādīhi pubbe veṭhetvā ṭhitabhāvena. Tādise hi chinnepi",
  "tika-vin07t:543_2": "avahāro natthi araññaṭṭhakathāyaṃ veṭhitavalliyaṃ viya. Ujukameva tiṭṭhatīti iminā",
  "tika-vin07t:543_3": "sabbaso chindanameva valliādīhi asambaddhassa rukkhassa ṭhānācāvanaṃ pubbe viya ākāsādīsu",
  "tika-vin07t:543_4": "phuṭṭhasakalapadesato mocananti āveṇikamidha ṭhānācāvanaṃ dasseti. Keci pana “rukkhabhārena",
  "tika-vin07t:543_5": "kiñcideva bhassitvā ṭhitattā hotiyeva ṭhānācāvana”nti vadanti, tanna, rukkhena phuṭṭhassa",
  "tika-vin07t:543_6": "sakalassa ākāsapadesassa pañcahi chahi vā ākārehi anatikkamitattā. Vātamukhaṃ sodhetīti",
  "tika-vin07t:543_7": "yathā vāto āgantvā rukkhaṃ pāteti, evaṃ vātassa āgamanamaggaṃ rundhitvā ṭhitāni sākhāgumbādīni",
  "tika-vin07t:543_8": "chinditvā apanento sodheti. Maṇḍūkakaṇṭakaṃ vāti maṇḍūkānaṃ naṅguṭṭhe aggakoṭiyaṃ",
  "tika-vin07t:543_9": "ṭhitakaṇṭakanti vadanti, eke “visamacchakaṇṭaka”ntipi vadanti.",
  "tika-vin07t:544": "Haraṇakakathāvaṇṇanā",
  "tika-vin07t:545_0": "111. Haraṇakakathāyaṃ haraṇakanti vatthusāminā hariyamānaṃ. So ca pādaṃ agghati,",
  "tika-vin07t:545_1": "pārājikamevāti “antaṃ na gaṇhissāmī”ti asallakkhitattā sāmaññato “gaṇhissāmi eta”nti",
  "tika-vin07t:545_2": "sallakkhitasseva paṭassa ekadesatāya tampi gaṇhitukāmovāti pārājikaṃ vuttaṃ. Sabhaṇḍahārakanti",
  "tika-vin07t:545_3": "sahabhaṇḍahārakaṃ, sakārādesassa vikappattā saha saddova ṭhito, bhaṇḍahārakena saha",
  "tika-vin07t:545_4": "taṃ bhaṇḍanti attho. Sāsaṅkoti “yadi upasaṅkamitvā bhaṇḍaṃ gaṇhissāmi, āvudhena maṃ",
  "tika-vin07t:545_5": "pahareyyā”ti bhayena sañjātāsaṅko. Ekamantaṃ paṭikkammāti bhayeneva anupagantvā maggato",
  "tika-vin07t:545_6": "sayaṃ paṭikkamma. Santajjetvāti pharusavācāya ceva āvudhaparivattanādikāyavikārena",
  "tika-vin07t:545_7": "ca santajjetvā. Anajjhāvutthakanti apariggahitakaṃ. Ālayena anadhimuttampi bhaṇḍaṃ",
  "tika-vin07t:545_8": "anajjhāvutthakaṃ nāma hotīti āha “āharāpente dātabba”nti, iminā paṭhamaṃ pariccattālayānampi",
  "tika-vin07t:545_9": "yadi pacchāpi sakasaññā uppajjati, tesaññeva taṃ bhaṇḍaṃ hoti, balakkārenāpi sakasaññāya",
  "tika-vin07t:545_10": "tassa gahaṇe doso natthi, adadantasseva avahāroti dasseti. Yadi pana sāmino “pariccattaṃ",
  "tika-vin07t:545_11": "mayā paṭhamaṃ, idāni mama santakaṃ vā etaṃ, no”ti āsaṅkā hoti, balakkārena gahetuṃ",
  "tika-vin07t:545_12": "na vaṭṭati sakasaññābaleneva puna gahetabbabhāvassa āpannattā. “Adentassa pārājika”nti",
  "tika-vin07t:545_13": "vacanato corassa sakasaññāya vijjamānāyapi sāmikesu sālayesu adātuṃ na vaṭṭatīti",
  "tika-vin07t:545_14": "dīpitaṃ hoti. Aññesūti mahāpaccariyādīsu. Vicāraṇāyeva natthīti iminā tatthāpi paṭikkhepābhāvato",
  "tika-vin07t:545_15": "ayameva atthoti dasseti.",
  "tika-vin07t:546": "Upanidhikathāvaṇṇanā",
  "tika-vin07t:547_0": "112. Upanidhikathāyaṃ saṅgopanatthāya attano hatthe nikkhittassa bhaṇḍassa guttaṭṭhāne",
  "tika-vin07t:547_1": "paṭisāmanappayogaṃ vinā nāhaṃ gaṇhāmītiādinā aññasmiṃ payoge akate rajjasaṅkhobhādikāle",
  "tika-vin07t:547_2": "“na dāni tassa dassāmi, na mayhaṃ dāni dassatī”ti ubhohipi sakasakaṭṭhāne nisīditvā",
  "tika-vin07t:547_3": "dhuranikkhepe katepi avahāro natthi. Keci panettha “pārājikameva paṭisāmanappayogassa",
  "tika-vin07t:547_4": "katattā”ti vadanti, taṃ tesaṃ matimattaṃ, na sārato paccetabbaṃ. Paṭisāmanakāle hissa",
  "tika-vin07t:547_5": "theyyacittaṃ natthi, “na dāni tassa dassāmī”ti theyyacittuppattikkhaṇe pana sāmino",
  "tika-vin07t:547_6": "dhuranikkhepacittuppattiyā hetubhūto kāyavacīpayogo natthi, yena so āpattiṃ āpajjeyya.",
  "tika-vin07t:547_7": "Na hi akiriyasamuṭṭhānāyaṃ āpattīti. Dāne saussāho, rakkhati tāvāti avahāraṃ sandhāya",
  "tika-vin07t:547_8": "avuttattā nāhaṃ gaṇhāmītiādinā musāvādakaraṇe pācittiyameva hoti, na dukkaṭaṃ theyyacittābhāvena",
  "tika-vin07t:547_9": "sahapayogassāpi abhāvatoti gahetabbaṃ. Yadipi mukhena dassāmīti vadati…pe… pārājikanti",
  "tika-vin07t:547_10": "ettha katarapayogena āpatti, na tāva paṭhamena bhaṇḍapaṭisāmanappayogena tadā theyyacittābhāvā,",
  "tika-vin07t:547_11": "nāpi “dassāmī”ti kathanappayogena tadā theyyacitte vijjamānepi payogassa kappiyattāti?",
  "tika-vin07t:547_12": "Vuccate – sāminā “dehī”ti bahuso yāciyamānopi adatvā yena payogena attano adātukāmataṃ",
  "tika-vin07t:547_13": "sāmikassa ñāpeti, yena ca so “adātukāmo ayaṃ vikkhipatī”ti ñatvā dhuraṃ nikkhipati,",
  "tika-vin07t:547_14": "teneva payogenassa āpatti. Na hettha upanikkhittabhaṇḍe pariyāyena mutti atthi. Adātukāmatāya",
  "tika-vin07t:547_15": "hi kadā te dinnaṃ, kattha te dinnantiādipariyāyavacanenāpi sāmikassa dhure nikkhipāpite",
  "tika-vin07t:547_16": "āpattiyeva. Teneva aṭṭhakathāyaṃ vuttaṃ – “kiṃ tumhe bhaṇatha…pe… evaṃ ubhinnaṃ dhuranikkhepena",
  "tika-vin07t:547_17": "bhikkhuno pārājika”nti. Parasantakassa parehi gaṇhāpane eva pariyāyato mutti, na",
  "tika-vin07t:547_18": "sabbatthāti gahetabbaṃ. Attano hatthe nikkhittattāti ettha attano hatthe sāminā dinnatāya",
  "tika-vin07t:547_19": "bhaṇḍāgārikaṭṭhāne ṭhitattā ca ṭhānācāvanepi natthi avahāro, theyyacittena pana gahaṇe",
  "tika-vin07t:547_20": "dukkaṭato na muccatīti veditabbaṃ.",
  "tika-vin07t:548_0": "Eseva nayoti uddhāreyeva corassa pārājikaṃ, kasmā? Aññehi sādhāraṇassa abhiññāṇassa",
  "tika-vin07t:548_1": "vuttattā. Aññaṃ tādisameva gaṇhante yujjatīti saññāṇato okāsato ca tena sadisameva",
  "tika-vin07t:548_2": "aññaṃ gaṇhante yujjati, corena sallakkhitappadesato taṃ apanetvā kehici tattha tādise",
  "tika-vin07t:548_3": "aññasmiṃ patte ṭhapite taṃ gaṇhanteyeva yujjatīti adhippāyo, tena corena divā sallakkhitapattaṃ",
  "tika-vin07t:548_4": "aññattha apanetvā tadaññe tādise patte tattha ṭhapitepi corassa pacchā rattibhāge",
  "tika-vin07t:548_5": "uppajjamānaṃ theyyacittaṃ divā sallakkhitappadese ṭhapitaṃ aññaṃ tādisaṃ pattameva",
  "tika-vin07t:548_6": "ālambitvā uppajjatīti dassitaṃ hoti. Padavārenāti therena nīharitvā dinnaṃ pattaṃ",
  "tika-vin07t:548_7": "gahetvā gacchato corassa padavārena. Atādisameva gaṇhante yujjatīti atādisassa therena",
  "tika-vin07t:548_8": "gahaṇakkhaṇe avahārābhāvato pacchā hatthapattaṃ “ta”nti vā “añña”nti vā saññāya “idaṃ",
  "tika-vin07t:548_9": "gahetvā gacchāmī”ti gamane padavāreneva avahāro yujjatīti adhippāyo.",
  "tika-vin07t:549_0": "Pārājikaṃ natthīti padavārepi pārājikaṃ natthi upanidhibhaṇḍe viyāti gahetabbaṃ.",
  "tika-vin07t:549_1": "Gāmadvāranti bahigāme vihārassa patiṭṭhitattā gāmappavesassa ārambhappadesadassanavasena",
  "tika-vin07t:549_2": "vuttaṃ, antogāmanti attho. Dvinnampi uddhāreyeva pārājikanti therassa abhaṇḍāgārikattā",
  "tika-vin07t:549_3": "vuttaṃ. Yadi hi so bhaṇḍāgāriko bhaveyya, sabbampi upanikkhittameva siyā, upanikkhittabhaṇḍe",
  "tika-vin07t:549_4": "ca theyyacittena gaṇhatopi na tāva therassa avahāro hoti, corasseva avahāro. Ubhinnampi",
  "tika-vin07t:549_5": "dukkaṭanti therassa attano santakatāya corassa sāmikena dinnattā avahāro na jāto,",
  "tika-vin07t:549_6": "ubhinnampi asuddhacittena gahitattā dukkaṭanti attho.",
  "tika-vin07t:550_0": "Āṇattiyā gahitattāti “pattacīvaraṃ gaṇhā”ti evaṃ therena kataāṇattiyā gahitattā.",
  "tika-vin07t:550_1": "Aṭaviṃ pavisati, padavārena kāretabboti “pattacīvaraṃ gaṇha, asukaṃ nāma gāmaṃ gantvā",
  "tika-vin07t:550_2": "piṇḍāya carissāmā”ti therena vihārato paṭṭhāya gāmamaggepi sakalepi gāme vicaraṇassa",
  "tika-vin07t:550_3": "niyamitattā maggato okkamma gacchantasseva padavārena āpatti vuttā. Vihārassa hi",
  "tika-vin07t:550_4": "parabhāge upacārato paṭṭhāya yāva tassa gāmassa parato upacāro, tāva sabbaṃ daharassa",
  "tika-vin07t:550_5": "therāṇattiyā sañcaraṇūpacārova hoti, na pana tato paraṃ. Teneva “upacārātikkame pārājikaṃ.",
  "tika-vin07t:550_6": "Gāmūpacārātikkame pārājika”nti ca vuttaṃ. Paṭinivattane cīvaradhovanādiatthāya pesanepi",
  "tika-vin07t:550_7": "eseva nayo. Aṭṭhatvā anisīditvāti ettha vihāraṃ pavisitvā sīsādīsu bhāraṃ bhūmiyaṃ",
  "tika-vin07t:550_8": "anikkhipitvā tiṭṭhanto vā nisīdanto vā vissamitvā theyyacitte vūpasante puna theyyacittaṃ",
  "tika-vin07t:550_9": "uppādetvā gacchati ce, pāduddhārena kāretabbo. Sace bhūmiyaṃ nikkhipitvā puna taṃ",
  "tika-vin07t:550_10": "gahetvā gacchati, uddhārena kāretabbo. Kasmā? Āṇāpakassa āṇattiyā yaṃ kattabbaṃ,",
  "tika-vin07t:550_11": "tassa tāvatā pariniṭṭhitattā. “Asukaṃ nāma gāma”nti aniyametvā “antogāmaṃ gamissāmā”ti",
  "tika-vin07t:550_12": "avisesena vutte vihārasāmantā pubbe piṇḍāya paviṭṭhapubbā sabbe gocaragāmāpi khettamevāti",
  "tika-vin07t:550_13": "vadanti. Sesanti maggukkamanavihārābhimukhagamanādi sabbaṃ. Purimasadisamevāti anāṇattiyā",
  "tika-vin07t:550_14": "gahitepi sāmikassa kathetvā gahitattā heṭṭhā vuttavihārūpacārādi sabbaṃ khettamevāti",
  "tika-vin07t:550_15": "katvā vuttaṃ. Eseva nayoti antarāmagge theyyacittaṃ uppādetvātiādinā vuttaṃ nayaṃ atidisati.",
  "tika-vin07t:551_0": "Nimitte vā kateti cīvaraṃ me kiliṭṭhaṃ, ko nu kho rajitvā dassatītiādinā nimitte",
  "tika-vin07t:551_1": "kate. Vuttanayenevāti anāṇattassa therena saddhiṃ pattacīvaraṃ gahetvā gamanavāre",
  "tika-vin07t:551_2": "vuttanayeneva. Ekapasseti vihārassa mahantatāya attānaṃ adassetvā ekasmiṃ passe.",
  "tika-vin07t:551_3": "Theyyacittena paribhuñjanto jīrāpetīti theyyacitte uppanne ṭhānācāvanaṃ akatvā nivatthapārutanīhāreneva",
  "tika-vin07t:551_4": "paribhuñjanto jīrāpeti, ṭhānā cāventassa pana theyyacitte sati pārājikameva sīse",
  "tika-vin07t:551_5": "bhāraṃ khandhe karaṇādīsu viya. Yathā vā tathā vā nassatīti aggiādinā nassati, añño",
  "tika-vin07t:551_6": "vā kocīti iminā yena ṭhapitaṃ, sopi saṅgahitoti veditabbaṃ.",
  "tika-vin07t:552_0": "Itarassāti corassa. Itaraṃ gaṇhato uddhāre pārājikanti ettha “pavisitvā tava sāṭakaṃ",
  "tika-vin07t:552_1": "gaṇhāhī”ti imināva upanidhibhāvato mocitattā, sāmikassa itaraṃ gaṇhato attano sāṭake",
  "tika-vin07t:552_2": "ālayassa sabbhāvato ca “uddhāre pārājika”nti vuttaṃ. Sāmiko ce “mama santakaṃ idaṃ",
  "tika-vin07t:552_3": "vā hotu, aññaṃ vā, kiṃ tena, alaṃ mayhaṃ iminā”ti evaṃ suṭṭhu nirālayo hoti, corassa",
  "tika-vin07t:552_4": "pārājikaṃ natthīti gahetabbaṃ. Na jānantīti tena vuttavacanaṃ asuṇantā na jānanti.",
  "tika-vin07t:552_5": "Eseva nayoti ettha sace jānitvāpi cittena na sampaṭicchanti, eseva nayoti daṭṭhabbaṃ.",
  "tika-vin07t:552_6": "Paṭikkhipantīti ettha cittena paṭikkhepopi saṅgahitovāti veditabbaṃ. Upacāre vijjamāneti",
  "tika-vin07t:552_7": "bhaṇḍāgārassa samīpe uccārapassāvaṭṭhāne vijjamāne. Mayi ca mate saṅghassa ca senāsane",
  "tika-vin07t:552_8": "vinaṭṭheti ettha “taṃ māressāmā”ti ettake vuttepi vivarituṃ vaṭṭati gilānapakkhe",
  "tika-vin07t:552_9": "ṭhitattā avisayoti vuttattā. Maraṇato hi paraṃ gelaññaṃ avisayattañca natthi. “Dvāraṃ",
  "tika-vin07t:552_10": "chinditvā parikkhāraṃ harissāmā”ti ettake vuttepi vivarituṃ vaṭṭatiyeva. Sahāyehi",
  "tika-vin07t:552_11": "bhavitabbanti tehipi bhikkhācārādīhi pariyesitvā attano santakepi kiñci kiñci dātabbanti",
  "tika-vin07t:552_12": "vuttaṃ hoti. Ayaṃ sāmīcīti bhaṇḍāgāre vasantānaṃ idaṃ vattaṃ.",
  "tika-vin07t:553_0": "Lolamahātheroti mando momūho ākiṇṇavihārī. Itarehīti tasmiṃyeva gabbhe vasantehi",
  "tika-vin07t:553_1": "itarabhikkhūhi. Vihārarakkhaṇavāre niyutto vihāravāriko, vuḍḍhapaṭipāṭiyā attano",
  "tika-vin07t:553_2": "vāre vihārarakkhaṇako. Nivāpanti bhattavetanaṃ. Corānaṃ paṭipathaṃ gatesūti corānaṃ",
  "tika-vin07t:553_3": "āgamanaṃ ñatvā “paṭhamataraññeva gantvā saddaṃ karissāmā”ti corānaṃ abhimukhaṃ gatesu,",
  "tika-vin07t:553_4": "“corehi haṭabhaṇḍaṃ āharissāmā”ti tadanupathaṃ gatesupi eseva nayo. Nibaddhaṃ katvāti",
  "tika-vin07t:553_5": "“asukakule yāgubhattaṃ vihāravārikānaññevā”ti evaṃ niyamanaṃ katvā. Dve tisso yāgusalākā",
  "tika-vin07t:553_6": "cattāri pañca salākabhattāni ca labhamānovāti idaṃ nidassanamattaṃ, tato ūnaṃ vā",
  "tika-vin07t:553_7": "hotu adhikaṃ vā attano veyyāvaccakarassa ca yāpanamattaṃ labhanameva pamāṇanti gahetabbaṃ.",
  "tika-vin07t:553_8": "Nissitake jaggentīti tehi vihāraṃ jaggāpentīti attho. Asahāyakassāti sahāyarahitassa.",
  "tika-vin07t:553_9": "Attadutiyassāti appicchassa attā sarīrameva dutiyo assa nāññoti attadutiyo. Tadubhayassāpi",
  "tika-vin07t:553_10": "atthassa vibhāvanaṃ yassātiādi, etena sabbena ekekassa vāro na pāpetabboti dassitanti",
  "tika-vin07t:553_11": "veditabbaṃ. Pākavattatthāyāti niccaṃ pacitabbayāgubhattasaṅkhātavattatthāya. Ṭhapentīti",
  "tika-vin07t:553_12": "dāyakā ṭhapenti. Taṃ gahetvāti taṃ ārāmikādīhi diyyamānaṃ bhāgaṃ gahetvā. Na gāhāpetabboti",
  "tika-vin07t:553_13": "ettha abbhokāsikassāpi attano adhikaparikkhāro vā ṭhapito atthi, cīvarādisaṅghikabhāgepi",
  "tika-vin07t:553_14": "ālayo vā atthi, sopi gāhāpetabbova. Diguṇanti aññehi labbhamānato diguṇaṃ. Pakkhavārenāti aḍḍhamāsavārena.",
  "tika-vin07t:554": "Suṅkaghātakathāvaṇṇanā",
  "tika-vin07t:555_0": "113. Suṅkaghātakathāyaṃ suṅkaṃ yattha rājapurisā hananti adadantānaṃ santakaṃ acchinditvāpi",
  "tika-vin07t:555_1": "gaṇhanti, taṃ ṭhānaṃ suṅkaghātanti evampi attho daṭṭhabbo. Vuttamevatthaṃ pākaṭaṃ",
  "tika-vin07t:555_2": "kātuṃ tañhītiādi vuttaṃ. Dutiyaṃ pādaṃ atikkāmetīti ettha paṭhamapādaṃ paricchedato",
  "tika-vin07t:555_3": "bahi ṭhapetvā dutiyapāde uddhaṭamatte pārājikaṃ. Uddharitvā bahi aṭṭhapitepi bahi",
  "tika-vin07t:555_4": "ṭhito eva nāma hotīti katvā evaṃ sabbattha padavāresupīti daṭṭhabbaṃ. Parivattitvā",
  "tika-vin07t:555_5": "abbhantarimaṃ bahi ṭhapeti, pārājikanti idaṃ sayaṃ bahi ṭhatvā paṭhamaṃ abbhantarimaṃ",
  "tika-vin07t:555_6": "ukkhipitvā vā samakaṃ ukkhipitvā vā parivattanaṃ sandhāya vuttaṃ. Bahi ṭhatvā ukkhittamatte",
  "tika-vin07t:555_7": "hi sabbaṃ bahigatameva hotīti. Sace pana so bahi ṭhatvāpi bāhirapuṭakaṃ paṭhamaṃ",
  "tika-vin07t:555_8": "anto ṭhapetvā pacchā abbhantarimaṃ ukkhipitvā bahi ṭhapeti, tadāpi ekābaddhatāya",
  "tika-vin07t:555_9": "avijahitattā avahāro na dissati. Keci pana “bhūmiyaṃ patitvā vattantaṃ puna anto",
  "tika-vin07t:555_10": "pavisati, pārājikamevāti vuttattā bāhirapuṭake antopaviṭṭhepi bahigatabhāvato na",
  "tika-vin07t:555_11": "muccati, antogataṃ pana puṭakaṃ paṭhamaṃ, pacchā eva vā bahi ṭhapitamatte vā pārājikamevā”ti",
  "tika-vin07t:555_12": "vadanti, taṃ na yuttaṃ. Bahi bhūmiyaṃ pātitassa kenaci saddhiṃ ekābaddhatāya abhāvena",
  "tika-vin07t:555_13": "antopaviṭṭhepi pārājikamevāti vattuṃ yuttaṃ, idaṃ pana ekābaddhattā tena saddhiṃ",
  "tika-vin07t:555_14": "na sameti. Tasmā yathā antobhūmigatena ekābaddhatā na hoti, evaṃ ubhayassāpi bahigatabhāve",
  "tika-vin07t:555_15": "sādhiteyeva avahāroti viññāyati, vīmaṃsitvā gahetabbaṃ. Ye pana parivattitvāti imassa",
  "tika-vin07t:555_16": "nivattitvāti atthaṃ vadanti, tehi pana abbhantarimaṃ bahi ṭhapetīti ayamattho gahito",
  "tika-vin07t:555_17": "hotīti tattha saṅkāyeva natthi. Ekābaddhanti kājakoṭiyaṃ rajjuyā bandhanaṃ sandhāya",
  "tika-vin07t:555_18": "vuttaṃ. Abandhitvā kājakoṭiyaṃ ṭhapitamattameva hoti, pārājikanti bahi gahitakājakoṭiyaṃ",
  "tika-vin07t:555_19": "ṭhapitaṃ yadi pādaṃ agghati, pārājikameva, antoṭhapitena ekābaddhatāya abhāvāti adhippāyo.",
  "tika-vin07t:555_20": "Gacchante yāne vā…pe… ṭhapetīti suṅkaghātaṃ pavisitvā appavisitvā vā ṭhapeti. Suṅkaṭṭhānassa",
  "tika-vin07t:555_21": "bahi ṭhitanti yānādīhi nīhaṭattā bahi ṭhitaṃ. Keci pana “bahi ṭhapita”nti pāṭhaṃ",
  "tika-vin07t:555_22": "vikappetvā suṅkaṭṭhānato pubbeva bahi ṭhapitanti atthaṃ vadanti, taṃ na sundaraṃ;",
  "tika-vin07t:555_23": "suṅkaṭṭhāne pavisitvā yāne ṭhapitepi pavattitvā gate viya dosābhāvato. Yo pana suṅkaṭṭhānassa",
  "tika-vin07t:555_24": "antova pavisitvā “suṅkaṭṭhāna”nti ñatvā theyyacittena āgatamaggena paṭinivattitvā",
  "tika-vin07t:555_25": "gacchati, tassāpi yadi tena disābhāgena gacchantānampi hatthato suṅkaṃ gaṇhanti,",
  "tika-vin07t:555_26": "pārājikameva. Imasmiṃ ṭhāneti yānādīhi nīharaṇe. Tatrāti tasmiṃ eḷakalomasikkhāpade.",
  "tika-vin07t:556": "Pāṇakathāvaṇṇanā",
  "tika-vin07t:557_0": "114. Pāṇakathāyaṃ āṭhapitoti mātāpitūhi iṇaṃ gaṇhantehi “yāva iṇadānā ayaṃ tumhākaṃ",
  "tika-vin07t:557_1": "santike hotū”ti iṇadāyakānaṃ niyyātito. Avahāro natthīti mātāpitūhi puttassa apariccattattā",
  "tika-vin07t:557_2": "mātāpitūnañca asantakattā avahāro natthi. Dhanaṃ pana gataṭṭhāne vaḍḍhatīti iminā",
  "tika-vin07t:557_3": "āṭhapetvā gahitadhanaṃ vaḍḍhiyā saha āṭhapitaputtahārakassa gīvāti dassitanti vadanti.",
  "tika-vin07t:557_4": "Dāsassa jātoti ukkaṭṭhalakkhaṇaṃ dassetuṃ vuttaṃ. Dāsikucchiyaṃ pana adāsassa jātopi",
  "tika-vin07t:557_5": "ettheva saṅgahito. Paradesato paharitvāti paradesavilumpakehi rājacorādīhi paharitvā.",
  "tika-vin07t:557_6": "Sukhaṃ jīvāti vadatīti theyyacittena sāmikānaṃ santikato palāpetukāmatāya vadati,",
  "tika-vin07t:557_7": "tathā pana acintetvā kāruññena “sukhaṃ gantvā jīvā”ti vadantassa natthi avahāro,",
  "tika-vin07t:557_8": "gīvā pana hoti. Dutiyapadavāreti yadi dutiyapadaṃ avassaṃ uddharissati, bhikkhussa",
  "tika-vin07t:557_9": "“palāyitvā sukhaṃ jīvā”ti vacanakkhaṇeyeva pārājikaṃ. Anāpatti pārājikassāti tassa",
  "tika-vin07t:557_10": "vacanena vegavaḍḍhane akatepi dukkaṭā na muccatīti dasseti. “Adinnaṃ theyyasaṅkhātaṃ",
  "tika-vin07t:557_11": "ādiyeyyā”ti ādānasseva vuttattā vuttapariyāyena muccatīti.",
  "tika-vin07t:558": "Catuppadakathāvaṇṇanā",
  "tika-vin07t:559_0": "117. Catuppadakathāyaṃ pāḷiyaṃ āgatāvasesāti pāḷiyaṃ āgatehi hatthi ādīhi aññe pasu-saddassa",
  "tika-vin07t:559_1": "sabbasādhāraṇattā. Bhiṅkacchāpanti “bhiṅkā bhiṅkā”ti saddāyanato evaṃ laddhanāmaṃ",
  "tika-vin07t:559_2": "hatthipotakaṃ. Antovatthumhīti parikkhitte. Bahinagare ṭhitassāti parikkhittanagaraṃ",
  "tika-vin07t:559_3": "sandhāya vuttaṃ, aparikkhittanagare pana antonagare ṭhitassāpi ṭhitaṭṭhānameva ṭhānaṃ.",
  "tika-vin07t:559_4": "Khaṇḍadvāranti attanā khaṇḍitadvāraṃ. Eko nipannoti etthāpi bandhoti ānetvā sambandhitabbaṃ,",
  "tika-vin07t:559_5": "tenāha “nipannassa dve”ti. Ghātetīti ettha theyyacittena vināsentassa sahapayogattā",
  "tika-vin07t:559_6": "dukkaṭamevāti vadanti.",
  "tika-vin07t:560": "Ocarakakathāvaṇṇanā",
  "tika-vin07t:561": "118. Ocarakakathāyaṃ pariyāyena hi adinnādānato muccatīti idaṃ āṇattikapayogaṃ sandhāya vuttaṃ, sayameva pana abhiyuñjanādīsu pariyāyenapi mokkho natthi.",
  "tika-vin07t:562": "Oṇirakkhakathāvaṇṇanā",
  "tika-vin07t:563_0": "Oṇirakkhakathāyaṃ oṇinti oṇītaṃ, ānītanti attho. Oṇirakkhassa santike ṭhapitabhaṇḍaṃ",
  "tika-vin07t:563_1": "upanidhi viya guttaṭṭhāne ṭhapetvā saṅgopanatthāya anikkhipitvā yathāṭhapitaṭṭhāne",
  "tika-vin07t:563_2": "eva muhuttamattaṃ olokanatthāya ṭhapitattā tassa bhaṇḍassa ṭhānācāvanamattena oṇirakkhakassa pārājikaṃ hoti.",
  "tika-vin07t:564": "Saṃvidāvahārakathāvaṇṇanā",
  "tika-vin07t:565_0": "Saṃvidāvahārakathāyaṃ saṃvidhāyāti saṃvidahitvā. Tena nesaṃ dukkaṭāpattiyoti āṇattivasena",
  "tika-vin07t:565_1": "pārājikāpattiyā asambhave satīti vuttaṃ. Yadi hi tena āṇattā yathāṇattivasena haranti,",
  "tika-vin07t:565_2": "āṇattikkhaṇe eva pārājikāpattiṃ āpajjanti. Pāḷiyaṃ “sambahulā saṃvidahitvā eko bhaṇḍaṃ",
  "tika-vin07t:565_3": "avaharati, āpatti sabbesaṃ pārājikassā”ti etthāpi āṇāpakānaṃ āṇattikkhaṇeyeva āpatti,",
  "tika-vin07t:565_4": "avahārakassa uddhāreti gahetabbo. Sambahulā bhikkhū ekaṃ āṇāpenti ‘gacchetaṃ āharā’ti,",
  "tika-vin07t:565_5": "tassuddhāre sabbesaṃ pārājikantiādīsupi evameva attho gahetabbo. Sāhatthikaṃ vā āṇattikassa",
  "tika-vin07t:565_6": "āṇattikaṃ vā sāhatthikassa aṅgaṃ na hotīti bhinnakālikattā aññamaññassa aṅgaṃ na",
  "tika-vin07t:565_7": "hoti. Tathā hi sahatthā avaharantassa ṭhānācāvanakkhaṇe āpatti, āṇattiyā pana āṇattikkhaṇeyevāti",
  "tika-vin07t:565_8": "bhinnakālikattā āpattiyoti.",
  "tika-vin07t:566": "Saṅketakammakathāvaṇṇanā",
  "tika-vin07t:567_0": "119. Saṅketakammakathāyaṃ ocarake vuttanayenevāti ettha avassaṃ hāriye bhaṇḍetiādinā",
  "tika-vin07t:567_1": "vuttanayeneva. Pāḷiyaṃ “taṃ saṅketaṃ pure vā pacchā vā”ti tassa saṅketassa pure vā",
  "tika-vin07t:567_2": "pacchā vāti attho. “Taṃ nimittaṃ pure vā pacchā vā”ti etthāpi eseva nayo.",
  "tika-vin07t:568": "Nimittakammakathāvaṇṇanā",
  "tika-vin07t:569_0": "120. Nimittakammakathāyaṃ akkhinikhaṇanādinimittakammaṃ pana lahukaṃ ittarakālaṃ,",
  "tika-vin07t:569_1": "tasmā taṅkhaṇeyeva taṃ bhaṇḍaṃ avaharituṃ na sakkā. Nimittakammānantarameva gaṇhituṃ",
  "tika-vin07t:569_2": "āraddhattā teneva nimittena avaharatīti vuccati. Yadi evaṃ purebhattappayogova esoti",
  "tika-vin07t:569_3": "vādo pamāṇabhāvaṃ āpajjatīti? Nāpajjati. Na hi saṅketakammaṃ viya nimittakammaṃ kālaparicchedayuttaṃ.",
  "tika-vin07t:569_4": "Kālavasena hi saṅketakammaṃ vuttaṃ, kiriyāvasena nimittakammanti ayameva tesaṃ viseso.",
  "tika-vin07t:569_5": "“Taṃ nimittaṃ pure vā pacchā vā taṃ bhaṇḍaṃ avaharati, mūlaṭṭhassa anāpattī”ti idaṃ",
  "tika-vin07t:569_6": "pana nimittakaraṇato pure gaṇhantassa ceva nimittakamme ca katepi gaṇhituṃ anārabhitvā",
  "tika-vin07t:569_7": "pacchā sayameva gaṇhantassa ca vasena vuttaṃ.",
  "tika-vin07t:570": "Āṇattikathāvaṇṇanā",
  "tika-vin07t:571_0": "121. Āṇattikathāyaṃ asammohatthanti yasmā saṅketakammanimittakammāni karonto na kevalaṃ",
  "tika-vin07t:571_1": "purebhattādikālasaṅketakammaṃ akkhinikhaṇanādinimittakammameva vā karoti, atha kho",
  "tika-vin07t:571_2": "evaṃvaṇṇasaṇṭhānabhaṇḍaṃ gaṇhāti, bhaṇḍaniyamampi karoti, tvaṃ itthannāmassa pāvada,",
  "tika-vin07t:571_3": "so aññassa pāvadatūtiādinā puggalapaṭipāṭiyā ca āṇāpeti, tasmā pubbaṇhādikālavasena",
  "tika-vin07t:571_4": "akkhinikhaṇanādikiriyāvasena bhaṇḍapuggalapaṭipāṭivasena ca āṇatte etesu saṅketakammanimittakammesu",
  "tika-vin07t:571_5": "visaṅketā visaṅketabhāve sammoho jāyati, tadapagamena asammohatthaṃ. Yaṃ āṇāpakena",
  "tika-vin07t:571_6": "nimittasaññaṃ katvā vuttanti pubbaṇhādīsu akkhinikhaṇanādīsu vā gahaṇatthaṃ āṇāpentena",
  "tika-vin07t:571_7": "īdisavaṇṇasaṇṭhānādiyuttaṃ gaṇhāti evaṃ gahaṇassa nimittabhūtasaññāṇaṃ katvā yaṃ",
  "tika-vin07t:571_8": "bhaṇḍaṃ vuttaṃ. Ayaṃ yutti sabbatthāti heṭṭhā vuttesu upari vakkhamānesu ca sabbattha",
  "tika-vin07t:571_9": "āṇattippasaṅgesu āṇattikkhaṇeyeva pārājikādīnaṃ bhāvasaṅkhātā vinayayutti, sā ca",
  "tika-vin07t:571_10": "āṇattassa kiriyāniṭṭhāpanakkhaṇe āṇāpakassa payoge theyyacittānaṃ abhāvā āṇattikkhaṇe",
  "tika-vin07t:571_11": "ekā eva āpatti hotīti evaṃ upapattiyā pavattattā yuttīti vuttā. “Mūlaṭṭhassa thullaccaya”nti",
  "tika-vin07t:571_12": "vuttattā saṅgharakkhitena paṭiggahitepi buddharakkhitadhammarakkhitānaṃ dukkaṭameva,",
  "tika-vin07t:571_13": "kasmā panettha ācariyassa thullaccayanti āha “mahājano hī”tiādi. Mahājanoti ca buddharakkhitadhammarakkhitasaṅgharakkhite",
  "tika-vin07t:571_14": "sandhāya vuttaṃ. Mūlaṭṭhasseva dukkaṭanti buddharakkhitassa dukkaṭaṃ. Idañca mūlaṭṭhassa",
  "tika-vin07t:571_15": "thullaccayābhāvadassanatthaṃ paṭhamaṃ āṇattikkhaṇe dukkaṭaṃ sandhāya vuttaṃ, na pana",
  "tika-vin07t:571_16": "saṅgharakkhitassa paṭiggahaṇapaccayā puna dukkaṭasambhavaṃ sandhāya. Na hi so ekapayogena",
  "tika-vin07t:571_17": "dukkaṭadvayaṃ āpajjati. Keci pana “visaṅketattā pāḷiyaṃ ‘mūlaṭṭhassā’ti avatvā ‘paṭiggaṇhāti,",
  "tika-vin07t:571_18": "āpatti dukkaṭassā’ti sāmaññena vuttattā idaṃ saṅgharakkhitassa dukkaṭaṃ sandhāya",
  "tika-vin07t:571_19": "vutta”nti vadanti, taṃ kiñcāpi aṭṭhakathāya na sameti, pāḷito pana yuttaṃ viya dissati.",
  "tika-vin07t:571_20": "Na hi tassa paṭiggahaṇappayoge anāpatti hotīti. Imināva heṭṭhā āgatavāresupi paṭiggaṇhantānaṃ",
  "tika-vin07t:571_21": "dukkaṭaṃ veditabbaṃ. “Paṇṇe vā silādīsu vā ‘coriyaṃ kātabba’nti likhitvā ṭhapite",
  "tika-vin07t:571_22": "pārājikamevā”ti keci vadanti, taṃ pana “asukassa gehe bhaṇḍa”nti evaṃ niyametvā likhite",
  "tika-vin07t:571_23": "yujjati, na aniyametvā likhiteti vīmaṃsitabbaṃ. Maggānantaraphalasadisāti iminā yathā",
  "tika-vin07t:571_24": "ariyapuggalānaṃ maggānantare phale uppanne kilesapaṭippassaddhipariyosānaṃ bhāvanākiccaṃ",
  "tika-vin07t:571_25": "nipphannaṃ nāma hoti, evametissā atthasādhakacetanāya uppannāya āṇattikiccaṃ nipphannamevāti",
  "tika-vin07t:571_26": "dasseti, tenāha “tasmā ayaṃ āṇattikkhaṇeyeva pārājiko”ti, āṇattivacīpayogasamuṭṭhāpakacetanākkhaṇeyeva",
  "tika-vin07t:571_27": "pārājiko hotīti attho.",
  "tika-vin07t:572": "Āṇattikathāvaṇṇanānayo niṭṭhito.",
  "tika-vin07t:573": "Āpattibhedavaṇṇanā",
  "tika-vin07t:574_0": "122. Tattha tatthāti bhūmaṭṭhathalaṭṭhādīsu. Pāḷiyaṃ manussapariggahitaṃ sandhāya",
  "tika-vin07t:574_1": "“parapariggahita”nti vuttaṃ. Āmasati phandāpeti ṭhānā cāvetīti imehi tīhi padehi",
  "tika-vin07t:574_2": "pubbapayogasahitaṃ pañcamaṃ avahāraṅgaṃ vuttaṃ, ṭhānā cāvetīti ca idaṃ upalakkhaṇamattaṃ.",
  "tika-vin07t:574_3": "Āṇattikādayo sabbepi payogā dhuranikkhepo ca idha saṅgahetabbāvāti daṭṭhabbaṃ.",
  "tika-vin07t:575_0": "125. Ṭhānācāvananti idaṃ pāḷianusārato vuttaṃ dhuranikkhepassāpi saṅgahetabbato.",
  "tika-vin07t:575_1": "Esa nayo uparipi sabbattha. Tattha hi na ca sakasaññīti iminā parapariggahitatā vuttā,",
  "tika-vin07t:575_2": "na ca vissāsaggāhī na ca tāvakālikanti imehi parapariggahitasaññitā, tīhi vā etehi",
  "tika-vin07t:575_3": "parapariggahitatā parapariggahitasaññitā ca vuttāti veditabbā. Anajjhāvutthakanti",
  "tika-vin07t:575_4": "“mameda”nti pariggahavasena anajjhāvutthakaṃ araññe dārutiṇapaṇṇādi. Chaḍḍitanti",
  "tika-vin07t:575_5": "paṭhamaṃ pariggahetvā pacchā anatthikatāya chaḍḍitaṃ yaṃ kiñci. Chinnamūlakanti naṭṭhaṃ",
  "tika-vin07t:575_6": "pariyesitvā ālayasaṅkhātassa mūlassa chinnattā chinnamūlakaṃ. Assāmikanti anajjhāvutthakādīhi",
  "tika-vin07t:575_7": "tīhi ākārehi dassitaṃ assāmikavatthu. Ubhayampīti assāmikaṃ attano santakañca.",
  "tika-vin07t:576": "Anāpattibhedavaṇṇanā",
  "tika-vin07t:577_0": "131. Tasmiṃyeva attabhāve nibbattāti tasmiṃyeva matasarīre petattabhāvena nibbattā.",
  "tika-vin07t:577_1": "Rukkhādīsu laggitasāṭake vattabbameva natthīti manussehi agopitaṃ sandhāya vuttaṃ,",
  "tika-vin07t:577_2": "sace panetaṃ devālayacetiyarukkhādīsu niyuttehi purisehi rakkhitagopitaṃ hoti, gahetuṃ",
  "tika-vin07t:577_3": "na vaṭṭati. Thoke khāyite…pe… gahetuṃ vaṭṭatīti idaṃ adinnādānābhāvaṃ sandhāya vuttaṃ.",
  "tika-vin07t:577_4": "Jighacchitapāṇinā khādiyamānamaṃsassa acchinditvā khādanaṃ nāma kāruññahānito lolabhāvato",
  "tika-vin07t:577_5": "ca asāruppameva. Teneva hi ariyavaṃsikā attano patte bhattaṃ khādantampi sunakhādiṃ",
  "tika-vin07t:577_6": "tajjetvā na vārenti, tiracchānānaṃ āmisadāne kusalaṃ viya tesaṃ āmisassa acchindanepi",
  "tika-vin07t:577_7": "akusalamevāti gahetabbaṃ, teneva vakkhati “parānuddayatāya ca na gahetabba”nti.",
  "tika-vin07t:578": "Pakiṇṇakakathāvaṇṇanā",
  "tika-vin07t:579_0": "Bahu ekato dāruādibhāriyassa ekassa bhaṇḍassa ukkhipanakāle “gaṇhatha ukkhipathā”ti",
  "tika-vin07t:579_1": "vacīpayogena saddhiṃ kāyapayogasabbhāvaṭṭhānaṃ sandhāya “sāhatthikāṇattika”nti vuttaṃ.",
  "tika-vin07t:579_2": "“Tvaṃ etaṃ vatthuṃ gaṇha, ahaṃ añña”nti evaṃ pavatte pana avahāre attanā gahitaṃ",
  "tika-vin07t:579_3": "sāhatthikameva, parena gāhāpitaṃ āṇattikameva, teneva tadubhayagghena pañcamāsepi",
  "tika-vin07t:579_4": "pārājikaṃ na hoti, ekekabhaṇḍagghavasena thullaccayādimeva hoti. Vuttañhi “sāhatthikaṃ",
  "tika-vin07t:579_5": "vā āṇattikassa aṅgaṃ na hotī”tiādi. Upanikkhittabhaṇḍaṃ bhaṇḍadeyyañca adātukāmatāya",
  "tika-vin07t:579_6": "“demi dammī”ti vikkhipanto tuṇhībhāvena viheṭhentopi tena tena kāyavikārādikiriyāya",
  "tika-vin07t:579_7": "parassa dhuraṃ nikkhipāpesīti “kiriyāsamuṭṭhānañcā”ti vuttaṃ.",
  "tika-vin07t:580": "Padabhājanīyavaṇṇanānayo niṭṭhito.",
  "tika-vin07t:581": "Vinītavatthuvaṇṇanā",
  "tika-vin07t:582_0": "135. Vinītavatthūsu niruttiyeva taṃtaṃatthaggahaṇassa upāyatāya pathoti niruttipatho,",
  "tika-vin07t:582_1": "tenevāha “vohāravacanamatte”ti. Yathākammaṃ gatoti tato petattabhāvato matabhāvaṃ",
  "tika-vin07t:582_2": "dasseti. Abbhuṇheti āsannamaraṇatāya sarīrassa uṇhasamaṅgitaṃ dasseti, tenevāha “allasarīre”ti.",
  "tika-vin07t:582_3": "Kuṇapabhāvaṃ upagatampi bhinnameva allabhāvato bhinnattā. Visabhāgasarīreti itthisarīre.",
  "tika-vin07t:582_4": "Sīse vātiādi adhakkhake ubbhajāṇumaṇḍale padese cittavikārappattiṃ sandhāya vuttaṃ,",
  "tika-vin07t:582_5": "yattha katthaci anāmasantena kataṃ sukatameva. Matasarīrampi hi yena kenaci ākārena",
  "tika-vin07t:582_6": "sañcicca phusantassa anāmāsadukkaṭamevāti vadanti, taṃ yuttameva. Na hi apārājikavatthukepi",
  "tika-vin07t:582_7": "cittādiitthirūpe bhavantaṃ dukkaṭaṃ pārājikavatthubhūte matitthisarīre nivattati.",
  "tika-vin07t:583": "Kusasaṅkāmanavatthukathāvaṇṇanā",
  "tika-vin07t:584_0": "138. Balasāti balena. Sāṭako bhavissati, gaṇhissāmīti anāgatavacanaṃ pasibbakaggahaṇato",
  "tika-vin07t:584_1": "puretaraṃ samuppannaparikappadassanavasena vuttaṃ. Gahaṇakkhaṇe pana “sāṭako ce,",
  "tika-vin07t:584_2": "gaṇhāmī”ti pasibbakaṃ gaṇhātīti evamettha adhippāyo gahetabbo, na pana bahi nīharitvā",
  "tika-vin07t:584_3": "sāṭakabhāvaṃ ñatvā gahessāmīti, tenāha “uddhāreyeva pārājika”nti. Itarathā “idāni",
  "tika-vin07t:584_4": "na gaṇhāmi, pacchā andhakāre jāte vijānanakāle vā gaṇhissāmi, idāni olokento viya",
  "tika-vin07t:584_5": "hatthagataṃ karomī”ti gaṇhantassāpi gahaṇakkhaṇe avahāro bhaveyya, na ca taṃ yuttaṃ",
  "tika-vin07t:584_6": "tadā gahaṇe sanniṭṭhānābhāvā. Sanniṭṭhāpakacetanāya eva hi pāṇātipātādiakusalaṃ viya.",
  "tika-vin07t:584_7": "Na hi “pacchā vadhissāmī”ti pāṇaṃ gaṇhantassa tadeva tasmiṃ matepi pāṇātipāto hoti",
  "tika-vin07t:584_8": "vadhakacetanāya payogassa akatattā, evamidhāpi atthaṅgate sūriye avaharissāmītiādinā",
  "tika-vin07t:584_9": "kālaparikappanavasena ṭhānā cāvitepi tadāpi avahāro na hoti okāsaparikappe viya,",
  "tika-vin07t:584_10": "tasmiṃ pana yathāparikappitaṭṭhāne kāle āgate bhaṇḍaṃ bhūmiyaṃ anikkhipitvāpi theyyacittena",
  "tika-vin07t:584_11": "gacchato padavārena avahāroti khāyati. Tasmā bhaṇḍaparikappo okāsaparikappo kālaparikappoti",
  "tika-vin07t:584_12": "tividhopi parikappo gahetabbo. Aṭṭhakathāyaṃ pana okāsaparikappe samodhānetvā kālaparikappo",
  "tika-vin07t:584_13": "visuṃ na vuttoti amhākaṃ khanti, vīmaṃsitvā gahetabbaṃ. Padavārena kāretabboti bhūmiyaṃ",
  "tika-vin07t:584_14": "anikkhipitvā vīmaṃsitattā vuttaṃ. Pariyuṭṭhitoti anubaddho.",
  "tika-vin07t:585_0": "Parikappo dissatīti gahaṇakkhaṇe parikappo dissati, na tadā tesaṃ matena avahāroti",
  "tika-vin07t:585_1": "dasseti. Disvā haṭattā parikappāvahāro na dissatīti pacchā pana bahi vīmaṃsitvā sāṭakabhāvaṃ",
  "tika-vin07t:585_2": "ñatvā tato pacchā theyyacittena haṭattā pubbe katassa parikappassa avahārānaṅgattā",
  "tika-vin07t:585_3": "“sutta”nti ñatvā haraṇe viya theyyāvahāro eva siyā. Tasmā parikappāvahāro na dissati.",
  "tika-vin07t:585_4": "Sāṭako ce bhavissatītiādikassa parikappassa tadā avijjamānattā kevalaṃ avahāro eva,",
  "tika-vin07t:585_5": "na parikappāvahāroti adhippāyo, tena bhaṇḍaparikappāvahārassa “sāṭako ce bhavissati,",
  "tika-vin07t:585_6": "gahessāmī”ti evaṃ bhaṇḍasanniṭṭhānābhāvakkhaṇeyeva pavattiṃ dasseti, tenāha “yaṃ",
  "tika-vin07t:585_7": "parikappitaṃ, taṃ adiṭṭhaṃ parikappitabhāve ṭhitaṃyeva uddharantassa avahāro”ti.",
  "tika-vin07t:585_8": "Yadi evaṃ kasmā okāsapaappāvahāro bhaṇḍaṃ disvā avaharantassa parikappāvahāro siyāti?",
  "tika-vin07t:585_9": "Nāyaṃ doso abhaṇḍavisayattā tassa parikappassa, pubbeva disvā ñātabhaṇḍasseva hi",
  "tika-vin07t:585_10": "okāsaparikappo vutto. Taṃ maññamāno taṃ avaharīti idaṃ suttaṃ kiñcāpi “taññeveta”nti",
  "tika-vin07t:585_11": "niyametvā gaṇhantassa vasena vuttaṃ, tathāpi “tañce gaṇhissāmī”ti evaṃ pavatte imasmiṃ",
  "tika-vin07t:585_12": "parikappepi “gaṇhissāmī”ti gahaṇe niyamasabbhāvā avahāratthasādhakaṃ hotīti uddhaṭaṃ,",
  "tika-vin07t:585_13": "teneva “sametī”ti vuttaṃ.",
  "tika-vin07t:586": "Kecīti mahāaṭṭhakathāyameva ekacce ācariyā. Mahāpaccariyaṃ panātiādināpi kecivādo gārayho, mahāaṭṭhakathāvādova yuttataroti dasseti.",
  "tika-vin07t:587_0": "Alaṅkārabhaṇḍanti aṅgulimuddikādi. Kusaṃ pātetvāti vilīvamayaṃ vā tālapaṇṇādimayaṃ",
  "tika-vin07t:587_1": "vā katasaññāṇaṃ pātetvā. Parakoṭṭhāsato kuse uddhaṭepi na tāva kusassa parivattanaṃ",
  "tika-vin07t:587_2": "jātanti vuttaṃ “uddhāre rakkhatī”ti. Hatthato muttamatte pārājikanti iminā ṭhānācāvanaṃ",
  "tika-vin07t:587_3": "dhuranikkhepañca vinā kusasaṅkāmanaṃ nāma visuṃ ekoyaṃ avahāroti dasseti. Sabbepi",
  "tika-vin07t:587_4": "hi avahārā sāhatthikāṇattikādhippāyayogehi nipphādiyamānā atthato ṭhānācāvanadhuranikkhepakusasaṅkāmanesu",
  "tika-vin07t:587_5": "tīsu samosarantīti daṭṭhabbaṃ. Itaro tassa bhāgaṃ uddharati, uddhāre pārājikanti",
  "tika-vin07t:587_6": "purimassa attano koṭṭhāse ālayassa avigatattā vuttaṃ, ālaye pana sabbathā asati avahāro",
  "tika-vin07t:587_7": "na hoti, tenāha “vicinitāvasesaṃ gaṇhantassāpi avahāro natthevā”ti.",
  "tika-vin07t:588": "Nāyaṃ mamāti jānantopīti ettha pi-saddena tattha vematikopi hutvā theyyacittena gaṇhantopi saṅgayhati. Siveyyakanti siviraṭṭhe jātaṃ.",
  "tika-vin07t:589_0": "140-1. Kappiyaṃ kārāpetvāti pacāpetvā. Tasmiṃ pācittiyanti adinnādānabhāvena sahapayogassāpi",
  "tika-vin07t:589_1": "abhāvā dukkaṭaṃ na vuttanti veditabbaṃ. Āṇattehīti sammatena āṇattehi. Āṇattenāti",
  "tika-vin07t:589_2": "sāmikehi āṇattena. Bhaṇḍadeyyanti sammatādīhi dinnattā na parājikaṃ jātaṃ, asantaṃ",
  "tika-vin07t:589_3": "puggalaṃ vatvā gahitattā pana bhaṇḍadeyyaṃ vuttaṃ. Aññena diyyamānanti sammatādīhi",
  "tika-vin07t:589_4": "catūhi aññena diyyamānaṃ. Gaṇhantoti “aparassa bhāgaṃ dehī”ti vatvā gaṇhanto. Aparassāti",
  "tika-vin07t:589_5": "asantaṃ puggalaṃ adassetvā pana “aparaṃ bhāgaṃ dehī”ti vā kūṭavassāni gaṇetvā vā",
  "tika-vin07t:589_6": "gaṇhato gihisantake sāminā ca “imassa dehī”ti evaṃ āṇattena ca dinne bhaṇḍadeyyampi",
  "tika-vin07t:589_7": "na hoti, saṅghasantake pana hotīti imaṃ visesaṃ dassetuṃ asammatena vā anāṇattena",
  "tika-vin07t:589_8": "vātiādi puna vuttaṃ. Itarehi diyyamānanti sammatena āṇattena vā diyyamānaṃ. Evaṃ",
  "tika-vin07t:589_9": "gaṇhatoti “aparampi bhāgaṃ dehī”ti vatvā kūṭavassāni gaṇetvā vā gaṇhato. Sāmikena",
  "tika-vin07t:589_10": "panāti ettha pana-saddo visesatthajotako, tena “aparampi bhāgaṃ dehī”ti vā kūṭavassāni",
  "tika-vin07t:589_11": "gaṇetvā vā gaṇhante sāmikena sayaṃ dente vā dāpente vā viseso atthīti vuttaṃ hoti.",
  "tika-vin07t:589_12": "Sudinnanti bhaṇḍadeyyaṃ na hotīti adhippāyo. Heṭṭhā pana sāmikena tena āṇattena vā",
  "tika-vin07t:589_13": "diyyamānaṃ gihisantakaṃ “aparassa bhāgaṃ dehī”ti vatvā gaṇhato aparassa abhāvato",
  "tika-vin07t:589_14": "sāmisantakameva hotīti bhaṇḍadeyyaṃ jātaṃ, idha pana tehiyeva diyyamānaṃ “aparampi",
  "tika-vin07t:589_15": "bhāgaṃ dehī”ti vatvā vā kūṭavassāni gaṇetvā vā gaṇhato “dehī”ti vuttattā aññātakaviññattimattaṃ",
  "tika-vin07t:589_16": "ṭhapetvā bhaṇḍadeyyaṃ na hotīti sudinnamevāti vuttaṃ. Assāmikena pana āṇattena dinnaṃ",
  "tika-vin07t:589_17": "bhaṇḍaṃ gaṇhato bhaṇḍadeyyamevāti vadanti, pattacatukke viya avahāratāvettha yuttā,",
  "tika-vin07t:589_18": "saṅghasantake pana “dehī”ti vuttepi sāmikassa kassaci abhāvā sammatena dinnepi bhaṇḍadeyyaṃ",
  "tika-vin07t:589_19": "vuttanti gahetabbaṃ.",
  "tika-vin07t:590_0": "146-9. Āharāpentesu bhaṇḍadeyyanti “gahite attamano hotī”ti vacanato anattamanassa",
  "tika-vin07t:590_1": "santakaṃ gahitampi puna dātabbamevāti vuttaṃ. “Sammukhībhūtehi bhājetabba”nti vacanato",
  "tika-vin07t:590_2": "bhājanīyabhaṇḍaṃ upacārasīmaṭṭhānameva pāpuṇātīti āha “antoupacārasīmāyaṃ ṭhitasseva",
  "tika-vin07t:590_3": "gahetuṃ vaṭṭatī”ti. Bhaṇḍadeyyanti ubhinnaṃ sālayabhāvepi corassa adatvā sāmikasseva",
  "tika-vin07t:590_4": "dātabbaṃ corenāpi sāmikasseva dātabbato. Eseva nayoti paṃsukūlasaññāya gahite bhaṇḍadeyyaṃ,",
  "tika-vin07t:590_5": "theyyacittena pārājikanti attho.",
  "tika-vin07t:591_0": "Vuṭṭhahantesūti gāmaṃ chaḍḍetvā palāyantesu. Avisesenāti saussāhatādivisesaṃ aparāmasitvā",
  "tika-vin07t:591_1": "sāmaññato. Saussāhamattameva āpattibhāvassa pamāṇaṃ sāmikānaṃ paricchinnabhāvato.",
  "tika-vin07t:591_2": "Tatoti gaṇasantakādito. Kulasaṅgahaṇatthāya detīti paṃsukūlavissāsikādisaññāya gahetvā",
  "tika-vin07t:591_3": "deti, tadā kulasaṅgahapaccayā ca dukkaṭaṃ bhaṇḍadeyyañca, theyyacitte pana sati kulasaṅgahaṇatthāya",
  "tika-vin07t:591_4": "gaṇhatopi pārājikameva. Ūnapañcamāsakādīsu kuladūsakadukkaṭena saddhiṃ thullaccayadukkaṭāni.",
  "tika-vin07t:591_5": "Senāsanatthāya niyamitanti idaṃ issaravatāya dadato thullaccayadassanatthaṃ vuttaṃ.",
  "tika-vin07t:591_6": "Itarapaccayatthāya dinnampi atheyyacittena issaravatāya kulasaṅgahaṇatthāya vā ñātakādīnaṃ",
  "tika-vin07t:591_7": "vā dadato dukkaṭaṃ bhaṇḍadeyyañca hoteva. Issaravatāyāti “mayi dente ko nivāressati,",
  "tika-vin07t:591_8": "ahamevettha pamāṇa”nti evaṃ attano issariyabhāvena. Thullaccayanti kulasaṅgahaṇatthāya",
  "tika-vin07t:591_9": "vā aññathā vā kāraṇena dadato senāsanatthāya niyamitassa garubhaṇḍatāya thullaccayaṃ",
  "tika-vin07t:591_10": "bhaṇḍadeyyañca. Gīvāti ettha senāsanatthāya niyamite thullaccayena saddhiṃ gīvā,",
  "tika-vin07t:591_11": "itarasmiṃ dukkaṭena saddhinti veditabbaṃ. Sukhāditamevāti antoupacārasīmāyaṃ ṭhatvā",
  "tika-vin07t:591_12": "bhājetvā attano santakaṃ katvā khāditattā vuttaṃ. Saṅghikañhi vihārapaṭibaddhaṃ vebhaṅgiyaṃ",
  "tika-vin07t:591_13": "bahiupacārasīmaṭṭhaṃ bhaṇḍaṃ antoupacāraṭṭhehi bhikkhūhi eva bhājetabbaṃ, na bahi",
  "tika-vin07t:591_14": "ṭhitehi upacārasīmāya bhājetabbanti.",
  "tika-vin07t:592_0": "150. “Vutto vajjemī”ti vuttabhikkhusmiṃ “vutto vajjehī”ti vuttassa pacchā uppajjanakapārājikādidosāropanato,",
  "tika-vin07t:592_1": "gahaṭṭhānaṃ vā “bhadantā aparicchedaṃ katvā vadantī”ti evaṃ dosāropanato.",
  "tika-vin07t:593_0": "153-5. Chātajjhattanti tena chātena jighacchāya udaragginā jhattaṃ, daḍḍhaṃ pīḷitanti",
  "tika-vin07t:593_1": "attho. Dhanukanti khuddakadhanusaṇṭhānaṃ lagganakadaṇḍaṃ. Maddanto gacchati, bhaṇḍadeyyanti",
  "tika-vin07t:593_2": "ettha ekasūkaragghanakabhaṇḍaṃ dātabbaṃ ekasmiṃ bandhe aññesaṃ tattha abajjhanato.",
  "tika-vin07t:593_3": "Adūhalanti yantapāsāṇo, yena ajjhotthaṭattā migā palāyituṃ na sakkonti. Pacchā gacchatīti",
  "tika-vin07t:593_4": "tena katapayogena agantvā pacchā sayameva gacchati, heṭṭhā vuttesupi īdisesu ṭhānesu",
  "tika-vin07t:593_5": "eseva nayo. Rakkhaṃ yācitvāti rājapurisānaṃ santikaṃ gantvā anuddissa rakkhaṃ yācitvā.",
  "tika-vin07t:593_6": "Kumīnamukhanti kumīnassa anto macchānaṃ pavisanamukhaṃ.",
  "tika-vin07t:594_0": "156. Therānanti āgantukattherānaṃ. Tesampīti āvāsikabhikkhūnampi. Paribhogatthāyāti",
  "tika-vin07t:594_1": "saṅghike kattabbavidhiṃ katvā paribhuñjanatthāya. Gahaṇeti pāṭhaseso daṭṭhabbo. Yatthāti",
  "tika-vin07t:594_2": "yasmiṃ āvāse. Aññesanti aññesaṃ āgantukānaṃ. Tesupi āgantukā anissarāti senāsane",
  "tika-vin07t:594_3": "nirantaraṃ vasantānaṃ cīvaratthāya dāyakehi bhikkhūhi vā niyametvā dinnattā bhājetvā",
  "tika-vin07t:594_4": "khādituṃ anissarā, āgantukehipi icchantehi tasmiṃ vihāre vassānādīsu pavisitvā cīvaratthāya",
  "tika-vin07t:594_5": "gahetabbaṃ. Tesaṃ katikāya ṭhātabbanti sabbāni phalāphalāni abhājetvā “ettakesu rukkhesu",
  "tika-vin07t:594_6": "phalāni bhājetvā paribhuñjissāma, aññesu phalāphalehi senāsanāni paṭijaggissāmā”ti",
  "tika-vin07t:594_7": "vā, “piṇḍapātādipaccayaṃ sampādessāmā”ti vā, “kiñcipi abhājetvā catupaccayatthāyeva",
  "tika-vin07t:594_8": "upanemā”ti vā evaṃ sammā upanentānaṃ āvāsikānaṃ katikāya āgantukehi ṭhātabbaṃ. Mahāaṭṭhakathāyaṃ",
  "tika-vin07t:594_9": "“anissarā”ti vacanena dīpito eva attho, mahāpaccariyaṃ catunnaṃ paccayānantiādinā",
  "tika-vin07t:594_10": "vitthāretvā dassito. Paribhogavasenevāti ettha eva-saddo aṭṭhānappayutto, paribhogavasena",
  "tika-vin07t:594_11": "tameva bhājetvāti yojetabbaṃ. Etthāti etasmiṃ vihāre, raṭṭhe vā.",
  "tika-vin07t:595_0": "Senāsanapaccayanti senāsanañca tadatthāya niyametvā ṭhapitañca. Ekaṃ vā dve vā varasenāsanāni",
  "tika-vin07t:595_1": "ṭhapetvāti vuttamevatthaṃ puna byatirekamukhena dassetuṃ “mūlavatthucchedaṃ pana",
  "tika-vin07t:595_2": "katvā na upanetabba”nti vuttaṃ, senāsanasaṅkhātavatthuno mūlacchedaṃ katvā sabbāni",
  "tika-vin07t:595_3": "senāsanāni na vissajjetabbānīti attho. Keci panettha “ekaṃ vā dve vā varasenāsanāni",
  "tika-vin07t:595_4": "ṭhapetvā lāmakato paṭṭhāya vissajjentehipi senāsanabhūmiyo na vissajjetabbāti ayamattho",
  "tika-vin07t:595_5": "vutto”ti vadanti, tampi yuttameva imassāpi atthassa avassaṃ vattabbato, itarathā",
  "tika-vin07t:595_6": "keci saha vatthunāpi vissajjetabbaṃ maññeyyuṃ.",
  "tika-vin07t:596_0": "Paṇṇaṃ āropetvāti “ettake rukkhe rakkhitvā tato ettakaṃ gahetabba”nti paṇṇaṃ āropetvā.",
  "tika-vin07t:596_1": "Nimittasaññaṃ katvāti saṅketaṃ katvā. Dārakāti tesaṃ puttanattādayo ye keci gopenti,",
  "tika-vin07t:596_2": "te sabbepi idha “dārakā”ti vuttā. Tatoti yathāvuttadārusambhārato. Āpucchitvāti kārakasaṅghaṃ",
  "tika-vin07t:596_3": "āpucchitvā. Taṃ sabbampi āharitvāti anāpucchitvāpi tāvakālikaṃ āharitvā. Ayameva",
  "tika-vin07t:596_4": "bhikkhu issarotiādito paṭṭhāya attano santakehi dārusambhārādīhi ca kārāpitattā paṭijaggitattā",
  "tika-vin07t:596_5": "ca saṅghikasenāsane bhāgitāya ca ayameva issaro, na ca so tato vuṭṭhāpetabboti vuttaṃ",
  "tika-vin07t:596_6": "hoti. Udakapūjanti cetiyaṅgaṇe siñcanādipūjaṃ. Vattasīsenāti kevalaṃ saddhāya, na",
  "tika-vin07t:596_7": "vetanādiatthāya. Savatthukanti saha bhūmiyā. Kuṭṭanti gehabhittiṃ. Pākāranti parikkhepapākāraṃ.",
  "tika-vin07t:596_8": "Tatoti chaḍḍitavihārato. Tato āharitvā senāsanaṃ kataṃ hotīti sāmantagāmavāsīhi bhikkhūhi",
  "tika-vin07t:596_9": "chaḍḍitavihārato dārusambhārādiṃ āharitvā senāsanaṃ kataṃ hoti.",
  "tika-vin07t:597_0": "157. “Puggalikaparibhogena paribhuñjatī”ti vuttamatthaṃyeva pākaṭaṃ kātuṃ “āgatāgatānaṃ",
  "tika-vin07t:597_1": "vuḍḍhatarānaṃ na detī”ti vuttaṃ. Catubhāgaudakasambhinneti catutthabhāgena sambhinne.",
  "tika-vin07t:597_2": "Pāḷiyaṃ “anāpatti, bhikkhave, pārājikassā”ti sāmikehi thullanandaṃ uddissa etissā",
  "tika-vin07t:597_3": "hatthe dinnattā, atheyyacittena paribhuñjitattā ca vuttaṃ. Theyyacittena paribhuttepi",
  "tika-vin07t:597_4": "cassā bhaṇḍadeyyameva upanikkhittabhaṇḍaṭṭhāniyattā. Odanabhājanīyavatthusminti “aparassa",
  "tika-vin07t:597_5": "bhāgaṃ dehī”ti āgatavatthusmiṃ.",
  "tika-vin07t:598_0": "159. Tassa kulassa anukampāya pasādānurakkhaṇatthāyātiādinā kulasaṅgahatthaṃ nākāsīti",
  "tika-vin07t:598_1": "dasseti. “Yāva dārakā pāsādaṃ ārohanti, tāva pāsādo tesaṃ santike hotū”ti pubbe kālaparicchedaṃ",
  "tika-vin07t:598_2": "katvā adhiṭṭhitattā eva yathākālaparicchedameva tattha tiṭṭhati, tato paraṃ pāsādo",
  "tika-vin07t:598_3": "sayameva yathāṭhānaṃ gacchati, tathāgamanañca iddhivissajjanena sañjātaṃ viya hotīti",
  "tika-vin07t:598_4": "vuttaṃ “thero iddhiṃ paṭisaṃharī”ti. Yasmā evaṃ iddhividhañāṇena karontassa kāyavacīpayogā",
  "tika-vin07t:598_5": "na santi theyyacittañca natthi pāsādasseva vicāritattā, tasmā “ettha avahāro natthī”ti",
  "tika-vin07t:598_6": "thero evamakāsīti daṭṭhabbaṃ. Atha vā dārakesu anukampāya ānayanatthameva pāsāde",
  "tika-vin07t:598_7": "upanīte pāse baddhasūkarādīnaṃ āmisaṃ dassetvā ṭhānācāvanaṃ viya karamarānītesu dārakesu",
  "tika-vin07t:598_8": "pāsādaṃ āruḷhesupi puna paṭisaṃharaṇe ca idha avahāro natthi kāruññādhippāyattā,",
  "tika-vin07t:598_9": "bhaṇḍadeyyampi na hoti kāyavacīpayogābhāvā. Kāyavacīpayoge satiyeva hi āpatti bhaṇḍadeyyaṃ",
  "tika-vin07t:598_10": "vā hoti, teneva bhagavā “anāpatti, bhikkhave, atheyyacittassā”tiādiṃ avatvā “anāpatti,",
  "tika-vin07t:598_11": "bhikkhave, iddhimassa iddhivisaye”ti ettakameva avoca. Iddhivisayeti cettha parabhaṇḍādāyakakāyavacīpayogāsamuṭṭhāpakassa",
  "tika-vin07t:598_12": "kevalaṃ manodvārikassa atheyyacittabhūtassa iddhicittassa visaye āpatti nāma natthīti",
  "tika-vin07t:598_13": "adhippāyo gahetabbo. Kiṃ pana paṭikkhittaṃ iddhipāṭihāriyaṃ kātuṃ vaṭṭatīti codanaṃ",
  "tika-vin07t:598_14": "sandhāyāha “īdisāya adhiṭṭhāniddhiyā anāpattī”ti. “Anāpatti, bhikkhave, iddhimassa",
  "tika-vin07t:598_15": "iddhivisaye”ti hi imināyeva suttena adhiṭṭhāniddhiyā appaṭikkhittabhāvo sijjhati.",
  "tika-vin07t:598_16": "Attano pakativaṇṇaṃ avijahitvā bahiddhā hatthiādidassanaṃ, “ekopi hutvā bahudhā hotī”ti",
  "tika-vin07t:598_17": "āgatañca adhiṭṭhānavasena nipphannattā adhiṭṭhāniddhi nāma, “so pakativaṇṇaṃ vijahitvā",
  "tika-vin07t:598_18": "kumārakavaṇṇaṃ vā dasseti, nāgavaṇṇaṃ…pe… vividhampi senābyūhaṃ dassetī”ti evaṃ āgatā",
  "tika-vin07t:598_19": "iddhi pakativaṇṇavijahanavikāravasena pavattattā vikubbaniddhi nāma. Attano pana",
  "tika-vin07t:598_20": "pakatirūpaṃ yathāsabhāvena ṭhapetvāva bahi hatthiādidassanaṃ vikubbaniddhi nāma na",
  "tika-vin07t:598_21": "hoti, attano rūpameva hatthiādirūpena nimmānaṃ vikubbaniddhīti veditabbaṃ.",
  "tika-vin07t:599_0": "Parājitakilesenāti vijitakilesena, nikkilesenāti attho. Idhāti imasmiṃ sāsane, tena",
  "tika-vin07t:599_1": "dutiyapārājikasikkhāpadena samaṃ aññaṃ anekanayavokiṇṇaṃ gambhīratthavinicchayaṃ",
  "tika-vin07t:599_2": "kiñci sikkhāpadaṃ na vijjatīti yojanā. Tattha attho nāma pāḷiattho, vinicchayo pāḷimuttakavinicchayo,",
  "tika-vin07t:599_3": "te gambhīrā yasmiṃ, taṃ gambhīratthavinicchayaṃ. Vatthumhi otiṇṇeti codanāvasena",
  "tika-vin07t:599_4": "vā attanāva attano vītikkamārocanavasena vā saṅghamajjhe adinnādānavatthusmiṃ otiṇṇe.",
  "tika-vin07t:599_5": "Etthāti otiṇṇavatthumhi. Vinicchayoti āpattānāpattiniyamanaṃ. Kappiyepi ca vatthusminti",
  "tika-vin07t:599_6": "attanā gahetuṃ yutte mātāpitādīnaṃ santakepi.",
  "tika-vin07t:600": "Iti samantapāsādikāya vinayaṭṭhakathāya vimativinodaniyaṃ",
  "tika-vin07t:601": "Dutiyapārājikavaṇṇanānayo niṭṭhito.",
  "tika-vin07t:602": "3. Tatiyapārājikaṃ",
  "tika-vin07t:603": "Tīhīti kāyavacīmanodvārehi.",
  "tika-vin07t:604": "Paṭhamapaññattinidānavaṇṇanā",
  "tika-vin07t:605_0": "162. Yā ayaṃ heṭṭhā taṃ panetaṃ buddhakāle ca cakkavattikāle ca nagaraṃ hotītiādinā",
  "tika-vin07t:605_1": "rājagahassa buddhuppādeyeva vepullappatti vuttā, sā etthāpi samānāti dassetuṃ “idampi",
  "tika-vin07t:605_2": "ca nagara”nti vuttaṃ, tena ca na kevalaṃ rājagahādayo evāti dasseti. Mahāvanaṃ nāmātiādi",
  "tika-vin07t:605_3": "majjhimabhāṇakasaṃyuttabhāṇakānaṃ matena vuttaṃ, dīghabhāṇakā pana “himavantena saddhiṃ",
  "tika-vin07t:605_4": "ekābaddhaṃ hutvā ṭhitaṃ mahāvana”nti vadanti. Haṃsavaṭṭakacchadanenāti haṃsavaṭṭakapaṭicchannena,",
  "tika-vin07t:605_5": "haṃsamaṇḍalākārenāti attho. Kāyavicchandaniyakathanti karajakāye virāguppādanakathaṃ.",
  "tika-vin07t:605_6": "Chandoti dubbalarāgo. Rāgoti balavarāgo. “Kesalomādi”nti saṅkhepato vuttamatthaṃ",
  "tika-vin07t:605_7": "vibhāgena dassetuṃ yepi hītiādi vuttaṃ. Pañcapañcappabhedenāti ettha pañca pañca",
  "tika-vin07t:605_8": "pabhedā etassa pariyāyassāti pañcapañcappabhedo, tena pañcapañcappabhedenāti evaṃ",
  "tika-vin07t:605_9": "bāhiratthasamāsavasena pariyāyavisesanatā daṭṭhabbā.",
  "tika-vin07t:606_0": "Asubhāyāti asubhamātikāya. Vaṇṇetabbamātikañhi apekkhitvā itthiliṅge sāmivacanaṃ,",
  "tika-vin07t:606_1": "tenāha mātikaṃ nikkhipitvātiādi. Taṃ vibhajantoti mātikaṃ vibhajanto. Phātikammanti",
  "tika-vin07t:606_2": "nipphattikaraṇaṃ. Pañcaṅgavippahīnanti kāmacchandādipañcanīvaraṇaṅgavigamena pañcaṅgavippahīnatā,",
  "tika-vin07t:606_3": "appanāppattavitakkādijjhānaṅgānaṃ uppattivasena pañcaṅgasamannāgatatā ca veditabbā.",
  "tika-vin07t:606_4": "Tividhakalyāṇaṃ dasalakkhaṇasampannanti ettha pana jhānassa ādimajjhapariyosānānaṃ",
  "tika-vin07t:606_5": "vasena tividhakalyāṇatā, tesaṃyeva ādimajjhapariyosānānaṃ lakkhaṇavasena dasalakkhaṇasampannatā",
  "tika-vin07t:606_6": "ca veditabbā. Aṭṭhakathāyaṃ pana “dasalakkhaṇavibhāvaneneva tannissayabhūtā tividhakalyāṇatāpi",
  "tika-vin07t:606_7": "jhānassa pākaṭā hotīti tatrimānītiādi vuttaṃ.",
  "tika-vin07t:607_0": "Tatrāyaṃ pāḷīti tasmiṃ dasalakkhaṇavibhāvanavisaye ayaṃ pāḷi. Paṭipadāvisuddhīti",
  "tika-vin07t:607_1": "gotrabhupariyosānāya pubbabhāgapaṭipadāya jhānassa nīvaraṇādiparibandhato visuddhi,",
  "tika-vin07t:607_2": "sāyaṃ yasmā upekkhānubrūhanādīnampi paccayattena padhānā purimakāraṇasiddhā ca, tasmā",
  "tika-vin07t:607_3": "vuttaṃ “paṭipadāvisuddhi ādī”ti. Upekkhānubrūhanāti visodhetabbatādīnaṃ abhāvato",
  "tika-vin07t:607_4": "tatramajjhattupekkhāya kiccanipphattiyā anubrūhanā, sā pana paribandhavisuddhisamakālavibhāvinīpi",
  "tika-vin07t:607_5": "tabbisuddhiyāva nipphannāti dīpanatthamāha “upekkhānubrūhanā majjhe”ti. Sampahaṃsanāti",
  "tika-vin07t:607_6": "vatthudhammādīnaṃ anativattanādisādhakassa ñāṇassa kiccanipphattivasena pariyodapanā,",
  "tika-vin07t:607_7": "sā pana yasmā kattabbassa sabbakiccassa nipphattiyāva siddhā nāma hoti, tasmā vuttaṃ",
  "tika-vin07t:607_8": "“sampahaṃsanā pariyosāna”nti. Tīṇipi cetāni kalyāṇāni ekakkhaṇe labbhamānānipi paccayapaccayuppannatādivasena",
  "tika-vin07t:607_9": "pavattantīti dassanatthaṃ ādimajjhapariyosānabhāvena vuttāni, na pana jhānassa uppādādikkhaṇattaye",
  "tika-vin07t:607_10": "yathākkamaṃ labbhamānattāti daṭṭhabbaṃ. Majjhimaṃ samādhinimittaṃ paṭipajjatītiādīsu",
  "tika-vin07t:607_11": "majjhimaṃ samādhinimittaṃ nāma samappavatto appanāsamādhiyeva. So hi līnuddhaccasaṅkhātānaṃ",
  "tika-vin07t:607_12": "ubhinnaṃ antānaṃ anupagamanena majjhimo, savisesaṃ cittassa ekattārammaṇe ṭhapanato",
  "tika-vin07t:607_13": "samādhiyeva uparivisesānaṃ kāraṇabhāvato “samādhinimitta”nti vuccati, taṃ paṭipajjati",
  "tika-vin07t:607_14": "paṭilabbhatīti attho. Evaṃ paṭipannattā majjhimena samādhinimittena tattha ekattārammaṇe",
  "tika-vin07t:607_15": "appanāgocare pakkhandati upatiṭṭhati, evaṃ visuddhassa pana tassa cittassa puna visodhetabbābhāvato",
  "tika-vin07t:607_16": "visodhane byāpāraṃ akaronto puggalo visuddhaṃ cittaṃ ajjhupekkhati nāma. Samathabhāvūpagamanena",
  "tika-vin07t:607_17": "samathapaṭipannassa puna samādhāne byāpāraṃ akaronto samathapaṭipannaṃ ajjhupekkhati,",
  "tika-vin07t:607_18": "samathapaṭipannabhāvato evamassa kilesasaṃsaggaṃ pahāya ekattena upaṭṭhitassa puna",
  "tika-vin07t:607_19": "ekattupaṭṭhāne byāpāraṃ akaronto ekattupaṭṭhānaṃ ajjhupekkhati nāma.",
  "tika-vin07t:608_0": "Tattha jātānantiādīsu ye pana te evaṃ upekkhānubrūhite tasmiṃ jhānacitte jātā samādhipaññāsaṅkhātā",
  "tika-vin07t:608_1": "yuganaddhadhammā, tesaṃ aññamaññaṃ anativattanasabhāvena sampahaṃsanā visodhanā pariyodapanā",
  "tika-vin07t:608_2": "ca, saddhādīnaṃ indriyānaṃ kilesehi vimuttattā vimuttirasena ekarasatāya sampahaṃsanā",
  "tika-vin07t:608_3": "ca, yañcetaṃ tadupagaṃ tesaṃ anativattanaekarasabhāvānaṃ anucchavikaṃ vīriyaṃ, tassa",
  "tika-vin07t:608_4": "tadupagavīriyassa vāhanaṭṭhena pavattanaṭṭhena sampahaṃsanā ca, tasmiṃ khaṇe yathāvuttadhammānaṃ",
  "tika-vin07t:608_5": "āsevanaṭṭhena sampahaṃsanā ca, pariyodapanā ca pariyodapanakassa ñāṇassa kiccanipphattivaseneva",
  "tika-vin07t:608_6": "ijjhatīti veditabbaṃ. Evaṃ tividhattagataṃ cittantiādīni tasseva cittassa thomanavacanāni.",
  "tika-vin07t:608_7": "Vitakkasampannanti vitakkaṅgena sundarabhāvamupagataṃ. Cittassa adhiṭṭhānasampannanti",
  "tika-vin07t:608_8": "tasmiññeva ārammaṇe cittassa nirantarappavattisaṅkhātena samādhinā sampannaṃ, idaṃ",
  "tika-vin07t:608_9": "jhānaṅgavasena vuttaṃ. Samādhisampannanti idaṃ pana indriyavasenāti veditabbaṃ.",
  "tika-vin07t:609_0": "Paṭikuṭatīti saṅkucati. Paṭivaṭṭatīti paṭinivaṭṭati. Nhārudaddulanti nhārukhaṇḍaṃ.",
  "tika-vin07t:609_1": "Payuttavācanti paccayapariyesane niyuttavācaṃ. Daṇḍavāgurāhīti daṇḍapaṭibaddhāhi",
  "tika-vin07t:609_2": "dīghajālasaṅkhātāhi vāgurāhi.",
  "tika-vin07t:610_0": "Samaṇakuttakoti kāsāyanivāsanādisamaṇakiccako. Vaggumudāti ettha “vaggumatā”ti vattabbe",
  "tika-vin07t:610_1": "lokikā “mudā”ti vohariṃsūti dassento āha “vaggumatā”ti. “Vaggū”ti matā, suddhasammatāti",
  "tika-vin07t:610_2": "attho, tenāha “puññasammatā”ti. Sattānaṃ pāpunanena sodhanena sā puññasammatā.",
  "tika-vin07t:611_0": "163. Mārassa dheyyaṃ ṭhānaṃ, vatthu vā nivāso māradheyyaṃ, so atthato tebhūmakadhammā",
  "tika-vin07t:611_1": "eva, idha pana pañca kāmaguṇā adhippetā, taṃ māradheyyaṃ. “Ayaṃ samaṇakuttako yathāsamuppannasaṃvegamūlakena",
  "tika-vin07t:611_2": "samaṇabhāvūpagamanena atikkamituṃ sakkhissatī”ti cintetvā avoca, na pana “arahattappattiyā",
  "tika-vin07t:611_3": "tīsu bhavesu appaṭisandhikatāya taṃ atikkamituṃ sakkhissatī”ti maraṇeneva sattānaṃ",
  "tika-vin07t:611_4": "saṃsāramocanaladdhikattā devatāya. Na hi matānaṃ katthaci paṭisandhi gacchati. Iminā",
  "tika-vin07t:611_5": "atthena evameva bhavitabbanti iminā paresaṃ jīvitā voropanatthena evameva saṃsāramocanasabhāveneva",
  "tika-vin07t:611_6": "bhavitabbaṃ. “Attanāpi attānaṃ jīvitā voropenti, aññamaññampi jīvitā voropentī”ti",
  "tika-vin07t:611_7": "vuttattā sabbānipi tāni pañcabhikkhusatāni jīvitā voropesīti idaṃ yebhuyyavasena",
  "tika-vin07t:611_8": "vuttanti gahetabbaṃ. Tasmā ye attanāpi attānaṃ aññamaññañca jīvitā voropesuṃ, te",
  "tika-vin07t:611_9": "puthujjanabhikkhū ṭhapetvā tadavasese ca puthujjanabhikkhū, sabbe ca ariye ayaṃ jīvitā",
  "tika-vin07t:611_10": "voropesīti veditabbaṃ.",
  "tika-vin07t:612_0": "164. Ekībhāvatoti pavivekato. Uddesaṃ paripucchaṃ gaṇhantīti attano attano ācariyānaṃ",
  "tika-vin07t:612_1": "santike gaṇhanti, gahetvā ca ācariyehi saddhiṃ bhagavantaṃ upaṭṭhahanti. Tadā pana",
  "tika-vin07t:612_2": "uddesādidāyakā tanubhūtehi bhikkhūhi bhagavantaṃ upagatā, taṃ sandhāya bhagavā pucchati.",
  "tika-vin07t:613": "Ānāpānassatisamādhikathāvaṇṇanā",
  "tika-vin07t:614_0": "165. Dasānussatīsu antogadhāpi ānāpānassati tadā bhikkhūnaṃ bahūnaṃ sappāyataṃ dassetuṃ",
  "tika-vin07t:614_1": "puna gahitā. Tathā hi taṃ bhagavā tesaṃ desesi. Āhāre paṭikkūlasaññā asubhakammaṭṭhānasadisā,",
  "tika-vin07t:614_2": "cattāro pana āruppā ādikammikānaṃ ananurūpāti tesaṃ idha aggahaṇaṃ daṭṭhabbaṃ. Aññaṃ",
  "tika-vin07t:614_3": "pariyāyanti arahattādhigamatthāya aññaṃ kāraṇaṃ. Atthayojanākkamanti atthañca yojanākkamañca.",
  "tika-vin07t:614_4": "Assāsavasenāti assāsaṃ ārammaṇaṃ katvāti vuttaṃ hoti. Upaṭṭhānaṃ satīti appamussanatāya",
  "tika-vin07t:614_5": "tameva assāsaṃ passāsañca upagantvā ṭhānaṃ, tathā tiṭṭhanakadhammo sati nāmāti attho.",
  "tika-vin07t:614_6": "Idāni sativaseneva puggalaṃ niddisitukāmena yo assasatītiādi vuttaṃ. Tattha yo assasati,",
  "tika-vin07t:614_7": "tassa sati assāsaṃ upagantvā tiṭṭhatītiādinā attho gahetabbo. Akosallasambhūteti",
  "tika-vin07t:614_8": "avijjāsambhūte. Khaṇenevāti attano pavattikkhaṇeneva. Ariyamaggassa pādakabhūto ayaṃ",
  "tika-vin07t:614_9": "samādhi anukkamena vaḍḍhitvā ariyamaggabhāvaṃ upagato viya hotīti āha “ariyamaggavuḍḍhippatto”ti.",
  "tika-vin07t:614_10": "Opammanidassananti ettha upamāva opammaṃ, tassa nidassanaṃ.",
  "tika-vin07t:615_0": "Bāhirakā ānāpānassatiṃ jānantā ādito catuppakārameva jānanti, na sabbaṃ soḷasappakāranti",
  "tika-vin07t:615_1": "āha sabbappakāraiccādi. Evamassetaṃ senāsananti ettha evanti bhāvanāsatiyā yathāvuttanayena",
  "tika-vin07t:615_2": "ārammaṇe cittassa nibandhane satiyeva, nāsatīti attho, tena muṭṭhassatissa araññavāso",
  "tika-vin07t:615_3": "niratthako ananurūpoti dasseti. Avasesasattavidhasenāsananti “pabbataṃ kandaraṃ giriguhaṃ",
  "tika-vin07t:615_4": "susānaṃ vanapatthaṃ abbhokāsaṃ palālapuñja”nti evaṃ vuttaṃ. Ututtayānukūlaṃ dhātucariyānukūlanti",
  "tika-vin07t:615_5": "gimhānādiututtayassa semhādidhātuttayassa mohādicariyattayassa ca anukūlaṃ. Nisajjāya",
  "tika-vin07t:615_6": "daḷhabhāvaṃ pallaṅkābhujanena, assāsapassāsānaṃ pavattanasukhataṃ uparimakāyassa",
  "tika-vin07t:615_7": "ujukaṃ ṭhapanena, ārammaṇapariggahūpāyaṃ parimukhaṃ satiyā ṭhapanena upadisanto.",
  "tika-vin07t:615_8": "Na paṇamantīti na oṇamanti. Pariggahitaniyyānaṃ satinti sabbathā gahitaṃ sammosapaṭipakkhato",
  "tika-vin07t:615_9": "niggamanasaṅkhātaṃ satiṃ katvā, paramaṃ satinepakkaṃ upaṭṭhapetvāti attho.",
  "tika-vin07t:616_0": "Satovāti satiyā samannāgato eva. Bāttiṃsāya ākārehīti catūsu catukkesu āgatāni dīgharassādīni",
  "tika-vin07t:616_1": "soḷasa padāni assāsapassāsavasena dvidhā vibhajitvā vuttehi dvattiṃsākārehi. Dīghaṃassāsavasenāti",
  "tika-vin07t:616_2": "dīghaassāsavasena, vibhattialopaṃ katvā niddeso, dīghanti vā bhagavatā vuttaassāsavasena.",
  "tika-vin07t:616_3": "Cittassa ekaggataṃ avikkhepanti vikkhepapaṭipakkhabhāvato “avikkhepo”ti laddhanāmaṃ",
  "tika-vin07t:616_4": "cittassa ekaggabhāvaṃ pajānato. Paṭinissaggānupassī assāsavasenāti paṭinissaggānupassī",
  "tika-vin07t:616_5": "hutvā assāsavasena, “paṭinissaggānupassiassāsanavasenā”ti vā pāṭho, tassa paṭinissaggānupassino",
  "tika-vin07t:616_6": "assāsavasenāti attho. Ā paṭhamaṃ bahimukhaṃ sasanaṃ assāso, tato antomukhaṃ paṭisasanaṃ",
  "tika-vin07t:616_7": "passāsoti āha assāsoti bahinikkhamanavātotiādi, suttantaṭṭhakathāsu pana ākaḍḍhanavasena",
  "tika-vin07t:616_8": "anto sasanaṃ assāso, bahi paṭisasanaṃ passāsoti katvā uppaṭipāṭiyā vuttaṃ.",
  "tika-vin07t:617_0": "Tatthāti bahinikkhamanaantopavisanavātesu, tassa ca paṭhamaṃ abbhantaravāto nikkhamatīti",
  "tika-vin07t:617_1": "iminā sambandho. “Sabbesampi gabbhaseyyakānantiādinā dārakānaṃ pavattikkamena assāso",
  "tika-vin07t:617_2": "bahinikkhamanavātoti gahetabbanti dīpetī”ti keci vadanti. Suttanayo eva cettha “assāsādimajjhapariyosānaṃ",
  "tika-vin07t:617_3": "satiyā anugacchato ajjhattaṃ vikkhepagatena cittena kāyopi cittampi sāraddhā ca honti",
  "tika-vin07t:617_4": "iñjitā ca phanditā ca passāsādimajjhapariyosānaṃ satiyā anugacchato bahiddhā vikkhepagatena",
  "tika-vin07t:617_5": "cittena kāyopi cittampi sāraddhā ca honti iñjitā ca phanditā cā”ti imāya pāḷiyā sametīti",
  "tika-vin07t:617_6": "gahetabbaṃ. Addhānavasenāti kāladdhānavasena. Ayañhi addhāna-saddo kālassa desassa",
  "tika-vin07t:617_7": "ca vācako. Tattha yathā hītiādinā desaddhānaṃ upamāvasena dassitaṃ. Idāni tabbisiṭṭhakāladdhānavasena",
  "tika-vin07t:617_8": "assāsapassāsānaṃ dīgharassataṃ upameyyavasena vibhāvetuṃ evantiādi vuttaṃ. Cuṇṇavicuṇṇā",
  "tika-vin07t:617_9": "anekakalāpabhāvena. Ettha ca hatthiādisarīre sunakhādisarīre ca assāsapassāsānaṃ",
  "tika-vin07t:617_10": "desaddhānavisiṭṭhakāladdhānavaseneva dīgharassatā vuttāti veditabbā attabhāvasaṅkhātaṃ",
  "tika-vin07t:617_11": "dīghaṃ addhānaṃ saṇikaṃ pūretvātiādivacanato. Tesanti sattānaṃ. Teti assāsapassāsā.",
  "tika-vin07t:617_12": "Ittaramaddhānanti appakaṃ kālaṃ. Navahākārehīti bhāvanamanuyuñjantassa pubbenāparaṃ",
  "tika-vin07t:617_13": "aladdhavisesassa kevalaṃ addhānavasena ādito vuttā tayo ākārā, te ca kassaci assāsova,",
  "tika-vin07t:617_14": "kassaci passāsova, kassaci tadubhayampi upaṭṭhātīti tiṇṇaṃ puggalānaṃ vasena vuttā,",
  "tika-vin07t:617_15": "tathā chandavasena tayo, tathā pāmojjavasenāti imehi navahi ākārehi. Ekenākārenāti",
  "tika-vin07t:617_16": "dīghaṃ assāsādīsu ekenākārena.",
  "tika-vin07t:618_0": "Addhānasaṅkhāteti dīghe okāsaddhānasaṅkhāte attabhāve kāladdhānepi vā, evaṃ upari",
  "tika-vin07t:618_1": "ittarasaṅkhāteti etthāpi. Chando uppajjatīti bhāvanāya pubbenāparaṃ visesaṃ āvahantiyā",
  "tika-vin07t:618_2": "laddhassādattā tattha sātisayo kattukāmatālakkhaṇo kusalacchando uppajjati. Chandavasenāti",
  "tika-vin07t:618_3": "tathāpavattachandassa vasena. Pāmojjaṃ uppajjatīti assāsapassāsānaṃ sukhumatarabhāve",
  "tika-vin07t:618_4": "ārammaṇassa santataratāya, kammaṭṭhānassa ca vīthipaṭipannatāya bhāvanācittasahagato",
  "tika-vin07t:618_5": "pamodo khuddakādibhedā taruṇā pīti uppajjati. Cittaṃ vivattatīti paṭibhāganimitte",
  "tika-vin07t:618_6": "uppanne pakatiassāsapassāsato cittaṃ nivattati. Upekkhā saṇṭhātīti tasmiṃ paṭibhāganimitte",
  "tika-vin07t:618_7": "upacārappanābhede samādhimhi uppanne puna jhānanibbattanatthaṃ byāpārābhāvato ajjhupekkhanaṃ",
  "tika-vin07t:618_8": "hoti, sā panāyaṃ upekkhā tatramajjhattupekkhāti veditabbā. Anupassanāñāṇanti samathavasena",
  "tika-vin07t:618_9": "nimittassa anupassanā, vipassanāvasena assāsapassāsamukhena tannissayanāmarūpassa",
  "tika-vin07t:618_10": "anupassanā ca ñāṇaṃ. Kāyo upaṭṭhānanti assāsapassāsasaṅkhāto kāyo upagantvā tiṭṭhati",
  "tika-vin07t:618_11": "ettha satīti upaṭṭhānaṃ, no sati, sati pana sarasato upatiṭṭhanaṭṭhena saraṇaṭṭhena",
  "tika-vin07t:618_12": "ca upaṭṭhānañceva sati ca. Tena vuccatītiādīsu yā ayaṃ yathāvuttaassāsapassāsakāye,",
  "tika-vin07t:618_13": "tannissayabhūte karajakāye ca kāyasseva anupassanā niccādibhāvaṃ vā itthipurisasattajīvādibhāvaṃ",
  "tika-vin07t:618_14": "vā ananupassitvā assāsapassāsakāyamattasseva aniccādibhāvassa ca anupassanā, tāya",
  "tika-vin07t:618_15": "kāyānupassanāya satisaṅkhātassa paṭṭhānassa bhāvanā vaḍḍhanā kāye kāyānupassanā satipaṭṭhānabhāvanāti ayaṃ saṅkhepattho.",
  "tika-vin07t:619_0": "Ittaravasenāti parittakālavasena. Tādisoti dīgho rasso ca. Vaṇṇāti dīghādiākārā.",
  "tika-vin07t:619_1": "Nāsikaggeva bhikkhunoti nāsikagge vā, vā-saddena uttaroṭṭhe vāti attho. Tasmāti yasmā",
  "tika-vin07t:619_2": "“ādimajjhapariyosānavasena sabbaṃ assāsapassāsakāyaṃ viditaṃ pākaṭaṃ karissāmī”ti",
  "tika-vin07t:619_3": "pubbe pavattaābhogavasena pacchā tathā samuppannena ñāṇasampayuttacittena taṃ assāsapassāsakāyaṃ",
  "tika-vin07t:619_4": "evaṃ viditaṃ pākaṭaṃ karonto assasati ceva passasati ca, tasmā evaṃbhūto sabbakāyapaṭisaṃvedī",
  "tika-vin07t:619_5": "assasissāmi passasissāmīti sikkhati nāma, na pana “anāgate evaṃ karissāmī”ti cintanamattena",
  "tika-vin07t:619_6": "so evaṃ vuccatīti adhippāyo. Tathābhūtassāti ādimajjhapariyosānaṃ viditaṃ karontassa.",
  "tika-vin07t:619_7": "Saṃvaroti sati vīriyampi vā. Na aññaṃ kiñcīti sabbakāyaṃ viditaṃ karissāmītiādikaṃ",
  "tika-vin07t:619_8": "pubbābhogaṃ sandhāya vadati. Ñāṇuppādanādīsūti ādi-saddena kāyasaṅkhārapassambhanapītipaṭisaṃvedanādiṃ",
  "tika-vin07t:619_9": "saṅgaṇhāti. Kāyasaṅkhāranti assāsapassāsaṃ. So hi cittasamuṭṭhānopi samāno karajakāyapaṭibaddhavuttitāya",
  "tika-vin07t:619_10": "tena saṅkharīyatīti kāyasaṅkhāroti vuccati. Apariggahitakāleti kammaṭṭhānassa anāraddhakāle,",
  "tika-vin07t:619_11": "tadārambhatthāya kāyacittānampi apariggahitakāleti attho. Nisīdati pallaṅkaṃ ābhujitvā",
  "tika-vin07t:619_12": "ujuṃ kāyaṃ paṇidhāyāti hi iminā kāyapariggaho, parimukhaṃ satiṃ upaṭṭhapetvāti iminā",
  "tika-vin07t:619_13": "cittapariggaho vutto. Adhimattanti balavaṃ oḷārikaṃ, liṅgavipallāsena vuttaṃ. Kāyasaṅkhāro",
  "tika-vin07t:619_14": "hi adhippeto. Adhimattaṃ hutvā pavattatīti kiriyāvisesanaṃ vā etaṃ. Sabbesaṃyevāti ubhayesampi.",
  "tika-vin07t:620_0": "Mahābhūtapariggahe sukhumoti catudhātumukhena vipassanābhinivesaṃ sandhāya vuttaṃ.",
  "tika-vin07t:620_1": "Lakkhaṇārammaṇikavipassanāyāti kalāpasammasanamāha. Nibbidānupassanato paṭṭhāya balavavipassanā,",
  "tika-vin07t:620_2": "tato oraṃ dubbalavipassanā. Pubbe vuttanayenāti apariggahitakāletiādinā samathanaye vuttanayena.",
  "tika-vin07t:621_0": "Codanāsodhanāhīti anuyogaparihārehi. Kathantiādi paṭisambhidāpāḷi, tattha kathaṃ",
  "tika-vin07t:621_1": "sikkhatīti sambandho. Iti kirātiādi codakavacanaṃ. Iti kirāti evañceti attho. Assāsapassāso",
  "tika-vin07t:621_2": "sabbathā abhāvaṃ upaneti ceti codakassa adhippāyo. Vātūpaladdhiyāti assāsapassāsavātassa",
  "tika-vin07t:621_3": "abhāvena tabbisayāya upaladdhiyā bhāvanācittassa uppādo vaḍḍhi ca na hotīti attho.",
  "tika-vin07t:621_4": "Na ca nanti ettha nanti nipātamattaṃ. Puna iti kirātiādi yathāvuttāya codanāya vissajjanā,",
  "tika-vin07t:621_5": "tattha iti kira sikkhatīti mayā vuttākārena yadi sikkhatīti attho. Pabhāvanā hotīti",
  "tika-vin07t:621_6": "yadipi oḷārikā kāyasaṅkhārā paṭippassambhanti, sukhumā pana atthevāti bhāvanāyapi",
  "tika-vin07t:621_7": "vaḍḍhi hotevāti adhippāyo. Kaṃseti kaṃsabhājane. Nimittanti nimittassa, tesaṃ saddānaṃ",
  "tika-vin07t:621_8": "pavattiākārassāti attho. Sukhumakā saddāti anurave āha. Sukhumasaddanimittārammaṇatāpīti",
  "tika-vin07t:621_9": "sukhumo saddova nimittaṃ tadārammaṇatāyapi.",
  "tika-vin07t:622_0": "Ābhisamācārikasīlanti ettha abhisamācāroti uttamasamācāro, tadeva ābhisamācārikaṃ",
  "tika-vin07t:622_1": "sīlaṃ, khandhakavattapariyāpannassa sīlassetaṃ adhivacanaṃ. Ahaṃ sīlaṃ rakkhāmīti",
  "tika-vin07t:622_2": "ubhatovibhaṅgapariyāpannaṃ sīlaṃ sandhāya vuttaṃ. Āvāsoti āvāsapalibodho. Kulantiādīsupi",
  "tika-vin07t:622_3": "eseva nayo. Kammanti navakammaṃ. Iddhīti pothujjanikā iddhi, sā vipassanāya palibodho.",
  "tika-vin07t:622_4": "So upacchinditabboti visuddhimagge vuttena tassa tassa palibodhassa upacchedappakārena",
  "tika-vin07t:622_5": "upacchinditabbo. Yogānuyogoti yogassa bhāvanāya anuyuñjanaṃ. Aṭṭhatiṃsārammaṇesūti",
  "tika-vin07t:622_6": "ālokākāsakasiṇadvayaṃ vajjetvā pāḷiyaṃ āgatānaṃ aṭṭhannaṃ kasiṇānaṃ vasena vuttaṃ,",
  "tika-vin07t:622_7": "cattārīsaññeva pana kammaṭṭhānāni. Yathāvutteneva nayenāti yogānuyogakammassa padaṭṭhānattāti",
  "tika-vin07t:622_8": "imamatthaṃ atidisati. Imināva kammaṭṭhānenāti iminā ānāpānassatikammaṭṭhānena. Mahāhatthipathaṃ",
  "tika-vin07t:622_9": "nīharanto viyāti kammaṭṭhānavīthiṃ mahāhatthimaggaṃ katvā dassento viya.",
  "tika-vin07t:623_0": "Vuttappakāramācariyanti “imināva kammaṭṭhānena catutthajjhānaṃ nibbattetvā vipassanaṃ",
  "tika-vin07t:623_1": "vaḍḍhetvā arahattaṃ pattassā”tiādinā heṭṭhā vuttappakāraṃ ācariyaṃ. “Piyo garu bhāvanīyo”tiādinā",
  "tika-vin07t:623_2": "visuddhimagge vuttappakāramācariyantipi vadanti. Pañcasandhikanti pañcapabbaṃ, pañcabhāganti",
  "tika-vin07t:623_3": "attho. Kammaṭṭhānassa uggaṇhananti kammaṭṭhānaganthassa uggaṇhanaṃ. Tadatthaparipucchā",
  "tika-vin07t:623_4": "kammaṭṭhānassa paripucchā, tattha saṃsayaparipucchā vā. Kammaṭṭhānassa upaṭṭhānanti",
  "tika-vin07t:623_5": "evaṃ bhāvanamanuyuñjantassa evamidha nimittaṃ upatiṭṭhatīti upadhāraṇaṃ. Tathā kammaṭṭhānappanā",
  "tika-vin07t:623_6": "evaṃ jhānamappetīti. Kammaṭṭhānassa lakkhaṇanti gaṇanānubandhanāphusanānaṃ vasena",
  "tika-vin07t:623_7": "bhāvanaṃ ussukkāpetvā ṭhapanāvasena matthakappatti idha bhāvanāti kammaṭṭhānasabhāvassa",
  "tika-vin07t:623_8": "sallakkhaṇaṃ, tenāha “kammaṭṭhānasabhāvūpadhāraṇanti vuttaṃ hotī”ti.",
  "tika-vin07t:624_0": "Aṭṭhārasasenāsanadosavivajjitanti mahattaṃ navattaṃ jiṇṇattaṃ panthanissitattaṃ soṇḍipaṇṇapupphaphalayuttatā",
  "tika-vin07t:624_1": "patthanīyatā nagaradārukhettasannissitatā visabhāgānaṃ puggalānaṃ atthitā paṭṭanasannissitatā",
  "tika-vin07t:624_2": "paccantasannissitatā rajjasīmasannissitatā asappāyatā kalyāṇamittānaṃ alābhoti imehi",
  "tika-vin07t:624_3": "aṭṭhārasahi senāsanadosehi vivajjitaṃ. Pañcasenāsanaṅgasamannāgatanti –",
  "tika-vin07t:625_0": "“Idha, bhikkhave, senāsanaṃ nātidūraṃ hoti nāccāsannaṃ gamanāgamanasampannaṃ divā",
  "tika-vin07t:625_1": "appākiṇṇaṃ rattiṃ appasaddaṃ appanigghosaṃ appaḍaṃsamakasavātātapasarīsapasamphassaṃ,",
  "tika-vin07t:625_2": "tasmiṃ kho pana senāsane viharantassa appakasirena uppajjanti cīvarapiṇḍapātasenāsanagilānapaccayabhesajjaparikkhārā,",
  "tika-vin07t:625_3": "tasmiṃ kho pana senāsane therā bhikkhū viharanti …pe… evaṃ kho, bhikkhave, senāsanaṃ",
  "tika-vin07t:625_4": "pañcaṅgasamannāgataṃ hotī”ti –",
  "tika-vin07t:626_0": "Evaṃ bhagavatā vuttehi pañcahi senāsanaṅgehi samannāgataṃ, ettha ca nātidūratādi",
  "tika-vin07t:626_1": "ekaṃ, divā appākiṇṇatādi ekaṃ, appaḍaṃsāditā ekaṃ, cīvarādilābho ekaṃ, therānaṃ bhikkhūnaṃ",
  "tika-vin07t:626_2": "nivāso ekanti evaṃ pañcaṅgāni veditabbāni.",
  "tika-vin07t:627_0": "Upacchinnakhuddakapalibodhenāti dīghānaṃ kesādīnaṃ haraṇena pattacīvarādīnaṃ pacanatunnakaraṇarajanādikaraṇehi",
  "tika-vin07t:627_1": "ca upacchinnā khuddakā palibodhā yena, tena. Bhattasammadanti bhojananimittaṃ parissamaṃ.",
  "tika-vin07t:627_2": "Ācariyato uggaho ācariyuggaho, sabbopi kammaṭṭhānavidhi, na pubbe vuttauggahamattaṃ,",
  "tika-vin07t:627_3": "tato. Ekapadampīti ekakoṭṭhāsampi.",
  "tika-vin07t:628_0": "Anuvahanāti assāsapassāsānaṃ anugamanavasena satiyā nirantaraṃ anuppavattanā. Yasmā",
  "tika-vin07t:628_1": "pana gaṇanādivasena viya phusanāvasena visuṃ manasikāro natthi, phuṭṭhaphuṭṭhaṭṭhāne",
  "tika-vin07t:628_2": "eva gaṇanādi kātabbanti dassetuṃ idha phusanāgahaṇanti dīpento “phusanāti phuṭṭhaṭṭhāna”nti",
  "tika-vin07t:628_3": "āha. Ṭhapanāti samādhānaṃ, samādhippadhānā pana appanāti āha “ṭhapanāti appanā”ti.",
  "tika-vin07t:628_4": "Aniccatādīnaṃ lakkhaṇato sallakkhaṇā vipassanā. Pavattato nimittato ca vinivaṭṭanato",
  "tika-vin07t:628_5": "vinivaṭṭanā maggo. Kilesapaṭippassaddhibhāvato pārisuddhi phalaṃ. Tesanti vinivaṭṭanāpārisuddhīnaṃ.",
  "tika-vin07t:628_6": "Khaṇḍanti “ekaṃ tīṇi pañcā”ti ekantarikādibhāvena gaṇanāya khaṇḍanaṃ. Atha vā khaṇḍanti",
  "tika-vin07t:628_7": "antarantarā katipayakālaṃ agaṇetvā puna gaṇanavasena antarā odhiparicchedo na dassetabbo.",
  "tika-vin07t:628_8": "Tathā khaṇḍaṃ dassentassa hi “kammaṭṭhānaninnaṃ pavattati nu kho me cittaṃ, no”ti",
  "tika-vin07t:628_9": "vīmaṃsuppattiyā vikkhepo hoti, tenāha sikhāppattaṃ nu kho metiādi, idañca evaṃ khaṇḍaṃ",
  "tika-vin07t:628_10": "dassetvā cirataraṃ gaṇanāya manasikarontassa vasena vuttaṃ. So hi tathā laddhaṃ avikkhepamattaṃ",
  "tika-vin07t:628_11": "nissāya evaṃ maññeyya. Yo upaṭṭhāti, taṃ gahetvāti idaṃ assāsapassāsesu yassa ekova",
  "tika-vin07t:628_12": "paṭhamaṃ upaṭṭhāti, taṃ sandhāya vuttaṃ, yassa pana ubhopi upaṭṭhahanti, tena ubhayampi",
  "tika-vin07t:628_13": "gahetvā gaṇitabbaṃ. Yo upaṭṭhātīti imināva dvīsu nāsāpuṭavātesu yo pākaṭo hoti, so",
  "tika-vin07t:628_14": "gahetabboti ayampi attho dīpitoti gahetabbaṃ. Paṭhamaṃ ekekasmiṃ upaṭṭhitepi upalakkhetvā",
  "tika-vin07t:628_15": "gaṇantasseva kamena ubhopi pākaṭā hontīti āha “assāsapassāsā pākaṭā hontī”ti. Evaṃ",
  "tika-vin07t:628_16": "sīghaṃ sīghaṃ gaṇetabbamevāti sambandho. Evaṃ sīghagaṇanārambhassa okāsaṃ dassetuṃ",
  "tika-vin07t:628_17": "imassāpi purimanayena gaṇayatotiādi vuttaṃ. Tattha purimanayenāti dandhagaṇanāya,",
  "tika-vin07t:628_18": "pākaṭā hutvāti iminā dandhagaṇanāya āraddhakāle cittassa avisadatāya sukhumassāsādīnaṃ",
  "tika-vin07t:628_19": "apākaṭataṃ, pacchā visadakāle pākaṭatañca tesu ca pākaṭesu dandhagaṇanaṃ pahāya sīghagaṇanā",
  "tika-vin07t:628_20": "kātabbāti dasseti. Sīghagaṇanāya nippariyāyato nirantarappavatti appanāvīthiyameva,",
  "tika-vin07t:628_21": "na kāmāvacare bhavaṅgantarikattāti āha “nirantarappavattaṃ viyā”ti. Purimanayenevāti",
  "tika-vin07t:628_22": "sīghagaṇanāya. Anto pavisantaṃ vātaṃ manasikaronto anto cittaṃ paveseti nāma.",
  "tika-vin07t:629_0": "Etanti etaṃ assāsapassāsajātaṃ. Anugamananti phuṭṭhaṭṭhāne manasikaraṇameva, na assāsapassāsānaṃ",
  "tika-vin07t:629_1": "anuvattanaṃ, tenāha – “tañca kho na ādimajjhapariyosānānugamanavasenā”ti. Phusanāṭhapanāvasena",
  "tika-vin07t:629_2": "visuṃ manasikāro natthīti iminā yathā gaṇanāya phusanāya ca manasikaroti, evaṃ anubandhanaṃ",
  "tika-vin07t:629_3": "vinā kevalaṃ ṭhapanāya ca phusanāya ca manasikāropi natthīti dassentena gaṇanaṃ paṭisaṃharitvā",
  "tika-vin07t:629_4": "yāva appanā uppajjati, tāva anubandhanāya ca phusanāya ca manasikaroti, appanāya",
  "tika-vin07t:629_5": "pana uppannāya anubandhanāya ṭhapanāya ca manasikaroti nāmāti dīpitaṃ hoti, aṭṭhakathāyaṃ",
  "tika-vin07t:629_6": "pana anubandhanāya vinā ṭhapanāya manasikāro natthīti dassanatthaṃ “anubandhanāya",
  "tika-vin07t:629_7": "ca phusanāya ca ṭhapanāya ca manasikarotīti vuccatī”ti ettakameva vuttanti gahetabbaṃ.",
  "tika-vin07t:629_8": "Yā accantāya na minoti na vinicchanati, sā mānassa samīpeti upamānaṃ siddhasādisena",
  "tika-vin07t:629_9": "sādhyasādhanaṃ yathā go viya gavayoti. Paṅguḷoti pīṭhasappī. Dolāti peṅkholo. Kīḷatanti",
  "tika-vin07t:629_10": "kīḷantānaṃ. Upanibandhanatthambhamūleti nāsikaggaṃ mukhanimittañca sandhāya vuttaṃ.",
  "tika-vin07t:629_11": "Ādito pabhutīti upameyyatthadassanato paṭṭhāya. Nimittanti upanibandhananimittaṃ",
  "tika-vin07t:629_12": "nāsikaggaṃ, mukhanimittaṃ vā. Anārammaṇamekacittassāti assāsapassāsānaṃ ekakkhaṇe",
  "tika-vin07t:629_13": "appavattanato ekassa cittassa tayopi ārammaṇaṃ na honti, nimittena saha assāso passāso",
  "tika-vin07t:629_14": "vāti dveyeva ekakkhaṇe ārammaṇaṃ hontīti attho. Ajānato ca tayo dhammeti nimittaṃ",
  "tika-vin07t:629_15": "assāso passāsoti ime tayo dhamme ārammaṇakaraṇavasena avindantassa, ca-saddo byatireko,",
  "tika-vin07t:629_16": "tena evañca sati ayaṃ aniṭṭhappasaṅgoti byatirekaṃ dasseti. Bhāvanāti ānāpānassatibhāvanā.",
  "tika-vin07t:630_0": "Kathaṃ ime…pe… visesamadhigacchatīti idaṃ parihāragāthāya vuttamevatthaṃ kakacopamāya",
  "tika-vin07t:630_1": "vivarituṃ pucchāṭhapanaṃ. Tattha kathaṃ-saddo paccekaṃ yojetabbo “kathamime aviditā…pe…",
  "tika-vin07t:630_2": "kathaṃ visesamadhigacchatī”ti. Padhānanti bhāvanānipphādakaṃ vīriyaṃ. Payoganti nīvaraṇavikkhambhakaṃ",
  "tika-vin07t:630_3": "bhāvanānuyogaṃ. Visesanti arahattapariyosānavisesaṃ. Padhānanti rukkhassa chedanavīriyaṃ.",
  "tika-vin07t:630_4": "Payoganti tasseva chedanakakiriyaṃ. Kiñcāpettha “visesamadhigacchatī”ti upamāyaṃ",
  "tika-vin07t:630_5": "na vuttaṃ, tathāpi atthato yojetabbameva. Yathā rukkhotiādi upamāsaṃsandanaṃ. Nāsikagge",
  "tika-vin07t:630_6": "vā mukhanimitte vāti dīghanāsiko nāsikagge, itaro mukhaṃ nimiyati chādiyati etenāti",
  "tika-vin07t:630_7": "mukhanimittanti laddhanāme uttaroṭṭhe.",
  "tika-vin07t:631_0": "Idaṃ padhānanti yena vīriyārambhena kāyopi cittampi bhāvanākammassa arahaṃ idha padhānanti",
  "tika-vin07t:631_1": "phalena hetuṃ dasseti. Upakkilesāti nīvaraṇā. Vitakkāti kāmavitakkādimicchāvitakkā,",
  "tika-vin07t:631_2": "nīvaraṇappahānena vā paṭhamajjhānādhigamaṃ dassetvā vitakkūpasamāpadesena dutiyajjhānādīnamadhigamamāha.",
  "tika-vin07t:631_3": "Ayaṃ payogoti ayaṃ jhānādhigamassa hetubhūto kammaṭṭhānānuyogasaṅkhāto payogo. Saṃyojanā",
  "tika-vin07t:631_4": "pahīyantīti dasapi saṃyojanāni maggapaapāṭiyā samucchedavasena pahīyanti. Byantī",
  "tika-vin07t:631_5": "hontīti tathā sattapi anusayā bhaṅgamattassapi anavasesato vigatantā honti. Ayaṃ",
  "tika-vin07t:631_6": "visesoti imaṃ samādhiṃ nissāya anukkamena labbhamāno ayaṃ saṃyojanappahānādiko imassa",
  "tika-vin07t:631_7": "samādhissa visesoti attho. Evaṃ ime tayo dhammātiādi nigamanavacanaṃ. Paripuṇṇāti",
  "tika-vin07t:631_8": "soḷasannaṃ vatthūnaṃ pāripūriyā sabbaso puṇṇā. Anupubbanti anukkamena. Paricitāti",
  "tika-vin07t:631_9": "pariciṇṇā. Imaṃ lokanti khandhādilokaṃ paññāpabhāsena pabhāseti.",
  "tika-vin07t:632_0": "Idhāti imasmiṃ ṭhāne. Assāti upamābhūtassa kakacassa. Ānayane payojananti yojetabbaṃ.",
  "tika-vin07t:632_1": "Nimittanti paṭibhāganimittaṃ. Avasesajhānaṅgapaṭimaṇḍitāti vitakkādiavasesajhānaṅgapaṭimaṇḍitāti",
  "tika-vin07t:632_2": "vadanti. Vicārādīhīti pana vattabbaṃ nippariyāyena vitakkassa appanābhāvato. So hi",
  "tika-vin07t:632_3": "“appanā byappanā”ti niddiṭṭho. Evañhi sati avasesa-saddo upapanno hoti, vitakkasampayogato",
  "tika-vin07t:632_4": "vā jhānaṅgesu padhānabhūto samādhi appanāti katvā “avasesajhānaṅgapaṭimaṇḍitā appanāsaṅkhātā",
  "tika-vin07t:632_5": "ṭhapanā ca sampajjatī”ti vuttaṃ. Kassaci pana gaṇanāvaseneva manasikārakālato pabhutīti",
  "tika-vin07t:632_6": "ettha “anukkamato…pe… pattaṃ viya hotī”ti upari vakkhamāno gantho purāṇapotthakesu",
  "tika-vin07t:632_7": "dissati, tasmā ayaṃ pāṭho etthāpi likhitabbo, lekhakānaṃ pana dosena gaḷitoti veditabbo.",
  "tika-vin07t:633_0": "Oḷārike assāsapassāse niruddhetiādi heṭṭhā vuttanayampi vicetabbākārappattassa kāyasaṅkhārassa",
  "tika-vin07t:633_1": "vicayanavidhiṃ dassetuṃ ānītaṃ. Desatoti pubbe phusanavasena gahitaṭṭhānato. Nimittaṃ",
  "tika-vin07t:633_2": "paṭṭhapetabbanti pubbe gahitākāranimittaggāhikā saññā phusanaṭṭhāne paṭṭhapetabbā.",
  "tika-vin07t:633_3": "Imameva hi atthavasanti imaṃ anupaṭṭhahantassa ārammaṇassa upaṭṭhānavidhisaṅkhātaṃ",
  "tika-vin07t:633_4": "kāraṇaṃ paṭicca. Itoti ānāpānakammaṭṭhānato. Garukatā ca bhāvanādukkaratāyāti āha",
  "tika-vin07t:633_5": "“garukabhāvana”nti. Caritvāti gocaraṃ gahetvā. Nimittanti uggahanimittaṃ, paṭibhāganimittaṃ",
  "tika-vin07t:633_6": "vā. Ubhayampi hi idha ekajjhaṃ vuttaṃ. Tathā hi tūlapicuādiupamattayaṃ uggahe yujjati, sesaṃ ubhayattha.",
  "tika-vin07t:634_0": "Tārakarūpaṃ viyāti tārakāya sarūpaṃ viya. Saññānānatāyāti nimittupaṭṭhānato pubbe",
  "tika-vin07t:634_1": "pavattasaññānaṃ nānatāya. Saññajanti bhāvanāsaññāya parikappitaṃ, na uppāditaṃ avijjamānattā,",
  "tika-vin07t:634_2": "tenāha “nānato upaṭṭhātī”ti. Evaṃ hotīti bhāvanamanuyuttassa evaṃ upaṭṭhāti. Evanti",
  "tika-vin07t:634_3": "evaṃ sati, yathāvuttanayena nimitte eva cittassa ṭhapane satīti attho. Ito pabhutīti",
  "tika-vin07t:634_4": "ito paṭibhāganimittuppattito paṭṭhāya. Nimitteti paṭibhāganimitte. Ṭhapayanti ṭhapanāvasena",
  "tika-vin07t:634_5": "cittaṃ ṭhapanto. Nānākāranti “cattāro vaṇṇā”ti evaṃ vuttaṃ nānākāraṃ. Vibhāvayanti",
  "tika-vin07t:634_6": "vibhāvento antaradhāpento. Nimittuppattito paṭṭhāya hi te ākārā amanasikaroto antarahitā",
  "tika-vin07t:634_7": "viya honti. Assāsapassāseti assāse passāse ca yo nānākāro, taṃ vibhāvayaṃ assāsapassāsasambhūte",
  "tika-vin07t:634_8": "vā nimitte cittaṃ ṭhapayaṃ sakaṃ cittaṃ nibandhati nāmāti yojanā. Keci pana vibhāvayanti",
  "tika-vin07t:634_9": "etassa vibhāvento viditaṃ pākaṭaṃ karontoti atthaṃ vadanti, taṃ pubbabhāgavasena",
  "tika-vin07t:634_10": "yujjeyya. Ayañhettha attho – assāsapassāse nānākāraṃ vibhāvento pajānanto tattha",
  "tika-vin07t:634_11": "yaṃ laddhaṃ nimittaṃ, tasmiṃ cittaṃ ṭhapento anukkamena sakaṃ cittaṃ nibandhati appetīti.",
  "tika-vin07t:635_0": "Kilesāti avasesakilesā. Sannisinnāyevāti aladdhanīvaraṇasahāyā olīnāyeva. Upacārabhūmiyanti",
  "tika-vin07t:635_1": "upacārāvatthāyaṃ. Lakkhaṇatoti vikkhambhanādisabhāvato vā aniccādisabhāvato vā. Gocaroti",
  "tika-vin07t:635_2": "bhikkhācāragāmo. Yattha dullabhā sappāyabhikkhā, so asappāyo, itaro sappāyo. Bhassanti",
  "tika-vin07t:635_3": "dasakathāvatthunissitaṃ bhassaṃ, taṃ sappāyaṃ, itaramasappāyaṃ. Sesesu āvāsādīsu",
  "tika-vin07t:635_4": "yattha yattha asamāhitaṃ cittaṃ samādhiyati, taṃ taṃ sappāyaṃ, itaramasappāyanti",
  "tika-vin07t:635_5": "gahetabbaṃ. Yassa pana evaṃ sattavidhaṃ asappāyaṃ vajjetvā sappāyameva sevantassapi",
  "tika-vin07t:635_6": "appanā na hoti, tena sampādetabbaṃ dasavidhaṃ appanākosallaṃ dassento vatthuvisadakiriyātiādimāha.",
  "tika-vin07t:635_7": "Tattha vatthuvisadakiriyā nāma kesanakhacchedanādīhi ajjhattikassa sarīravatthussa,",
  "tika-vin07t:635_8": "cīvarasenāsanādidhovanaparikammādīhi bāhiravatthussa ca visadabhāvakaraṇaṃ. Evañhi",
  "tika-vin07t:635_9": "ñāṇampi visadakiccanipphattikaraṃ hoti. Indriyasamattapaṭipādanatā nāma saddhādīnaṃ",
  "tika-vin07t:635_10": "indriyānaṃ samabhāvakaraṇaṃ. Nimittakusalatā nāma bhāvanāya laddhanimittassa rakkhaṇakosallaṃ.",
  "tika-vin07t:635_11": "Yasmiṃ samaye cittaṃ niggahetabbantiādīsu yasmiṃ samaye cittaṃ accāraddhatādīhi kāraṇehi",
  "tika-vin07t:635_12": "uddhatatāya niggahetabbaṃ, tadā dhammavicayasambojjhaṅgādayo tayo abhāvetvā passaddhādīnaṃ",
  "tika-vin07t:635_13": "tiṇṇaṃ bhāvanena cittassa niggaṇhanā hoti. Yadāssa cittaṃ atisithilavīriyatādīhi",
  "tika-vin07t:635_14": "līnatāya paggahetabbaṃ, tadā passaddhisambojjhaṅgādayo tayo abhāvetvā dhammavicayādīnaṃ",
  "tika-vin07t:635_15": "tiṇṇaṃ bhāvanena cittassa paggaṇhanaṃ hoti. Yadāssa paññāpayogamandatādīhi nirassādaṃ",
  "tika-vin07t:635_16": "cittaṃ hoti, tadā tassa cittassa aṭṭhasaṃvegavatthupaccavekkhaṇādinā sampahaṃsanasaṅkhātā",
  "tika-vin07t:635_17": "saṃvejanā hoti. Yadā panassa evaṃ paṭipajjanato alīnaṃ anuddhataṃ anirassādaṃ ārammaṇe",
  "tika-vin07t:635_18": "samappavattaṃ samathavīthipaṭipannañca cittaṃ hoti, tadā tassa paggahaniggahasampahaṃsanesu",
  "tika-vin07t:635_19": "abyāpāratāsamāpajjanena ajjhupekkhanā hoti.",
  "tika-vin07t:636": "Tadadhimuttatā nāma samādhiadhimuttatā, samādhininnapoṇapabbhāratāti attho. Etthāti etissaṃ kāyānupassanāyaṃ.",
  "tika-vin07t:637_0": "Pārisuddhiṃ pattukāmoti phalaṃ adhigantukāmo samāpajjitukāmo ca. Tattha sallakkhaṇāvivaṭṭanāvasena",
  "tika-vin07t:637_1": "paṭhamaṃ maggānantaraphalaṃ adhigantukāmo. Tato paraṃ sallakkhaṇavasena phalasamāpattiṃ",
  "tika-vin07t:637_2": "samāpajjitukāmopīti evamattho gahetabbo. Āvajjanasamāpajjana…pe… vasippattanti ettha",
  "tika-vin07t:637_3": "paṭiladdhajhānato vuṭṭhāya vitakkādīsu jhānaṅgesu ekekaṃ āvajjayato bhavaṅgaṃ upacchinditvā",
  "tika-vin07t:637_4": "uppannāvajjanānantaraṃ vitakkādīsu yathāvajjitajhānaṅgārammaṇāni kāmāvacarajavanāni",
  "tika-vin07t:637_5": "bhavaṅgantaritāni yadā nirantaraṃ pavattanti, athassa āvajjanavasī siddhā hoti. Taṃ",
  "tika-vin07t:637_6": "pana jhānaṃ samāpajjitukāmatānantaraṃ sīghaṃ samāpajjanasamatthatā samāpajjanavasī",
  "tika-vin07t:637_7": "nāma. Accharāmattaṃ vā dasaccharāmattaṃ vā khaṇaṃ jhānaṃ ṭhapetuṃ samatthatā adhiṭṭhānavasī",
  "tika-vin07t:637_8": "nāma. Tatheva lahuṃ khaṇaṃ jhānasamaṅgī hutvā jhānato bhavaṅguppattivasena vuṭṭhātuṃ",
  "tika-vin07t:637_9": "samatthatā vuṭṭhānavasī nāma. “Ettakameva khaṇaṃ samāpajjissāmī”ti, “ettakameva khaṇaṃ",
  "tika-vin07t:637_10": "jhānasamaṅgī hutvā jhānato vuṭṭhahissāmī”ti ca pavattapubbaparikammabhedenettha adhiṭṭhānavuṭṭhānavasiyo",
  "tika-vin07t:637_11": "bhinnā, na sarūpabhedena, yā “samāpattikusalatā, vuṭṭhānakusalatā”ti vuccanti. Paccavekkhaṇavasī",
  "tika-vin07t:637_12": "pana āvajjanavasiyā eva vuttā. Paccavekkhaṇavīthiyañhi sīghaṃ āvajjanuppattiyā āvajjanavasī",
  "tika-vin07t:637_13": "tadanantarānaṃ javanānaṃ samuppattiyā paccavekkhaṇavasīti āvajjanavasīsiddhiyāva",
  "tika-vin07t:637_14": "paccavekkhaṇavasī siddhā eva hotīti veditabbā. Jhānaṅgāni pariggahetvāti jhānacittasampayuttāni",
  "tika-vin07t:637_15": "jhānaṅgāni lakkhaṇādivasena pariggahetvā. Tesañca nissayanti tesaṃ vatthunissayānaṃ",
  "tika-vin07t:637_16": "bhūtānaṃ nissayaṃ. Idañca karajakāyassa vatthudasakassa bhūtanissayattā suttantanayena",
  "tika-vin07t:637_17": "vuttaṃ, na paṭṭhānanayena. Na hi kalāpantaragatāni bhūtāni kalāpantaragatānaṃ bhūtānaṃ",
  "tika-vin07t:637_18": "nissayapaccayā honti, suttantanayena pana upanissayapaccayoti veditabbāni. Paṭṭhāne",
  "tika-vin07t:637_19": "hi asaṅgahitā sabbe paccayā suttantikanayena upanissayapaccaye saṅgayhantīti veditabbaṃ.",
  "tika-vin07t:637_20": "Taṃnissitarūpānīti upādārūpāni. Yathāpariggahitarūpavatthudvārārammaṇaṃ vāti ettha",
  "tika-vin07t:637_21": "yathāpariggahitakesādirūpārammaṇaṃ tato pubbe vuttanayavatthārammaṇañca tannissayakarajakāyapaaggahamukhena",
  "tika-vin07t:637_22": "upaṭṭhitacakkhādidvārañca sasampayuttadhammaviññāṇaṃ vāti yojetabbaṃ. Kammāragaggarīti",
  "tika-vin07t:637_23": "kammārānaṃ aggidhamanabhastā. Tajjanti tadanurūpaṃ. Tassāti nāmarūpassa. Taṃ disvāti",
  "tika-vin07t:637_24": "avijjātaṇhādipaccayaṃ disvā. Kaṅkhaṃ vitaratīti ahosiṃ nu kho ahaṃ atītamaddhānantiādinayappavattaṃ",
  "tika-vin07t:637_25": "soḷasavatthukaṃ vicikicchaṃ atikkamati. Kalāpasammasanavasenāti yaṃ kiñci rūpaṃ atītānāgatapaccuppannantiādinā",
  "tika-vin07t:637_26": "pañcasu khandhesu atītādikoṭṭhāsaṃ ekekakalāpato gahetvā aniccādivasena sammasanaṃ",
  "tika-vin07t:637_27": "kalāpasammasanaṃ, tassa vasena. Pubbabhāgeti paṭipadāñāṇadassanavisuddhipariyāpannāya",
  "tika-vin07t:637_28": "udayabbayānupassanāya pubbabhāge. Obhāsādayoti obhāso ñāṇaṃ pīti passaddhi sukhaṃ",
  "tika-vin07t:637_29": "adhimokkho paggaho upekkhā upaṭṭhānaṃ nikanti ca. Tattha adhimokkhoti saddhā. Upaṭṭhānanti",
  "tika-vin07t:637_30": "sati. Upekkhāti tatramajjhattatā. Ettha ca obhāsādayo nava nikantisaṅkhātataṇhupakkilesavatthutāya",
  "tika-vin07t:637_31": "upakkilesā vuttā, nikanti pana upakkilesatāya tabbatthutāya ca. Nibbindanto ādīnavānupassanāpubbaṅgamāya",
  "tika-vin07t:637_32": "nibbidānupassanāya nibbindanto. Muñcitukamyatāpaṭisaṅkhānupassanāsaṅkhārupekkhānulomañāṇānaṃ",
  "tika-vin07t:637_33": "ciṇṇapariyante uppannagotrabhuñāṇānantaraṃ uppannena maggañāṇena sabbasaṅkhāresu",
  "tika-vin07t:637_34": "virajjanto vimuccanto. Phalakkhaṇe hi vimutto nāma vuccati, maggakkhaṇe vimuccantoti.",
  "tika-vin07t:637_35": "Ekūnavīsatibhedassāti catunnaṃ maggavīthīnaṃ anantaraṃ paccekaṃ uppajjantassa maggaphalanibbānapahīnāvasiṭṭhakilesānaṃ",
  "tika-vin07t:637_36": "pañcannaṃ paccavekkhitabbānaṃ vasena ekūnavīsatibhedassa. Arahato hi avasiṭṭhakilesābhāvena",
  "tika-vin07t:637_37": "ekūnavīsatitā. Assāti ānāpānakammaṭṭhānikassa.",
  "tika-vin07t:638_0": "Sappītike dve jhāneti pītisahagatāni catukkanaye dve paṭhamadutiyajjhānāni. Tassāti",
  "tika-vin07t:638_1": "tena yoginā. Samāpattikkhaṇeti samāpannakkhaṇe. Ārammaṇatoti paṭibhāgārammaṇaggahaṇamukhena",
  "tika-vin07t:638_2": "pīti paṭisaṃviditā hoti, ārammaṇassa paṭisaṃviditattā. Ārammaṇe hi vidite tabbisayā",
  "tika-vin07t:638_3": "cittacetasikā dhammā sayaṃ attano paṭisaṃviditā nāma hoti salakkhaṇato sāmaññalakkhaṇato",
  "tika-vin07t:638_4": "ca pacchā gahaṇe sandehābhāvato. Vipassanākkhaṇeti vipassanāpaññāya visayato dassanakkhaṇe.",
  "tika-vin07t:638_5": "Evaṃ pītiṃ aniccādivasena gahaṇameva asammohato pītipaṭisaṃvedanaṃ nāma.",
  "tika-vin07t:639_0": "Dīghaṃ assāsavasenāti dīghassa assāsassa ārammaṇabhūtassa vasena, pajānato sā pīti",
  "tika-vin07t:639_1": "paṭisaṃviditā hotīti sambandho. Cittassa ekaggataṃ avikkhepaṃ pajānatoti jhānapariyāpannaṃ",
  "tika-vin07t:639_2": "avikkhepāpannaṃ nāma cittassekaggataṃ taṃsampayuttāya paññāya pajānato. Yatheva hi",
  "tika-vin07t:639_3": "ārammaṇamukhena pīti paṭisaṃviditā hoti, evaṃ taṃsampayuttadhammāpi paṭisaṃviditā",
  "tika-vin07t:639_4": "eva hontīti. Sati upaṭṭhitā hotīti dīghaṃ assāsavasena jhānasampayuttā sati tassa",
  "tika-vin07t:639_5": "ārammaṇe upaṭṭhitā tadārammaṇajjhānepi upaṭṭhitā nāma hotīti. Dīghaṃ passāsavasenātiādīsupi",
  "tika-vin07t:639_6": "imināva nayena attho veditabbo. Evaṃ dassitaṃ pītipaṭisaṃvedanaṃ ārammaṇato asammohato",
  "tika-vin07t:639_7": "ca vibhāgato dassetuṃ āvajjatotiādi vuttaṃ. Tattha āvajjatoti jhānaṃ āvajjantassa.",
  "tika-vin07t:639_8": "Sā pītīti sā jhānapariyāpannā pīti. Jānatoti samāpannakkhaṇe ārammaṇamukhena jānato,",
  "tika-vin07t:639_9": "tassa sā pīti paṭisaṃviditā hotīti sambandho. Passatoti dassanabhūtena ñāṇena jhānato",
  "tika-vin07t:639_10": "vuṭṭhāya passantassa. Paccavekkhatoti jhānaṃ paccavekkhantassa. Cittaṃ adhiṭṭhahatoti",
  "tika-vin07t:639_11": "“ettakaṃ velaṃ jhānasamaṅgī bhavissāmī”ti jhānacittaṃ adhiṭṭhahantassa. Evaṃ pañcannaṃ",
  "tika-vin07t:639_12": "vasibhāvānaṃ vasena jhānassa pajānanamukhena ārammaṇato pītiyā paṭisaṃvedanā dassitā.",
  "tika-vin07t:639_13": "Adhimuccatoti saddahantassa, samathavipassanāvasenāti adhippāyo. Vīriyaṃ paggaṇhatotiādīsupi",
  "tika-vin07t:639_14": "eseva nayo. Abhiññeyyanti visiṭṭhāya paññāya jānitabbaṃ catusaccaṃ vipassanāpaññāpubbaṅgamāya",
  "tika-vin07t:639_15": "maggapaññāya abhijānatotiādi yojanā. Evaṃ pariññeyyantiādīsupi parijānatotiādinā",
  "tika-vin07t:639_16": "yojanā veditabbā. Tattha pariññeyyanti dukkhasaccaṃ. Avasesapadānīti sukhapaṭisaṃvedī",
  "tika-vin07t:639_17": "cittasaṅkhārapaṭisaṃvedīti padāni.",
  "tika-vin07t:640_0": "Vedanādayoti ādi-saddena saññā gahitā, tenāha “dve khandhā”ti. Vipassanābhūmidassanatthanti",
  "tika-vin07t:640_1": "kāyikasukhādisīsena pakiṇṇakasaṅkhāradassanato vuttaṃ samathe kāyikasukhābhāvato.",
  "tika-vin07t:640_2": "Soti passambhanapariyāyena vutto nirodho. Vuttanayenāti imassa hi bhikkhuno pubbe",
  "tika-vin07t:640_3": "apariggahitakāletiādinā kāyasaṅkhāre vuttanayena. Pītisīsena vedanā vuttāti pītiapadesena",
  "tika-vin07t:640_4": "vedanā vuttā, sukhaggahaṇato vedanānupassanāpasaṅgatoti adhippāyo. Dvīsu cittasaṅkhārapadesūti",
  "tika-vin07t:640_5": "“cittasaṅkhārapaṭisaṃvedī passambhayaṃ cittasaṅkhāra”nti imesu dvīsu koṭṭhāsesu.",
  "tika-vin07t:640_6": "Saññāsampayuttā vedanāti vedanānupassanābhāvato vuttaṃ. Cittapaṭisaṃveditā veditabbāti",
  "tika-vin07t:640_7": "ārammaṇato asammohatotiādinā vuttanayaṃ sandhāya vuttaṃ. Cittanti jhānasampayuttaṃ",
  "tika-vin07t:640_8": "vipassanāsampayuttañca cittaṃ. Āmodetīti sampayuttāya pītiyā jhānavisayāya modeti.",
  "tika-vin07t:640_9": "Vipassanākkhaṇetiādinā vuttabhaṅgānupassanakkhaṇe.",
  "tika-vin07t:641": "Ānāpānassatisamādhikathāvaṇṇanānayo niṭṭhito.",
  "tika-vin07t:642_0": "167. Yadipi ariyā neva attanāva attānaṃ aññamaññaṃ vā jīvitā voropenti, nāpi parehi",
  "tika-vin07t:642_1": "samādapenti, tathāpi yathāvuttehi tīhi pakārehi matānaṃ puthujjanānaṃ antare migalaṇḍikena",
  "tika-vin07t:642_2": "māritānaṃ ariyapuggalānampi atthitāya “ariyapuggalamissakattā”ti vuttaṃ. Atha vā",
  "tika-vin07t:642_3": "puthujjanakāle attanāva attānaṃ ghātetvā maraṇasamaye vipassanaṃ vaḍḍhetvā ariyamaggaṃ",
  "tika-vin07t:642_4": "paṭilabhitvā matānampi sabbhāvato evaṃ vuttanti gahetabbaṃ.",
  "tika-vin07t:643": "Padabhājanīyavaṇṇanā",
  "tika-vin07t:644_0": "172. Byañjane ādaraṃ akatvāti jānitvā sañjānitvātiādinā byañjanānurūpaṃ avuttattā",
  "tika-vin07t:644_1": "vuttaṃ. Pāṇoti jānantoti idaṃ manussoti ajānitvāpi kevalaṃ sattasaññāya eva pārājikabhāvadassanatthaṃ",
  "tika-vin07t:644_2": "vuttaṃ. Vadhakacetanāvasena cetetvāti “imaṃ māremī”ti vadhakacetanāya cintetvā. Pakappetvāti",
  "tika-vin07t:644_3": "“vadhāmi na”nti evaṃ cittena paricchinditvā. Abhivitaritvāti sanniṭṭhānaṃ katvā,",
  "tika-vin07t:644_4": "tenāha “nirāsaṅkacittaṃ pesetvā”ti. Sikhāppatto atthoti sañciccāti pubbakālakiriyāvasena",
  "tika-vin07t:644_5": "vuttassapi vītikkamabhūtassa aparakālakiriyāyuttadassanena koṭippatto attho. Jātiuṇṇā",
  "tika-vin07t:644_6": "nāma tadahujātaeḷakassa lomaṃ. Evaṃ vaṇṇappaṭibhāganti evaṃ vaṇṇasaṇṭhānaṃ. Tato",
  "tika-vin07t:644_7": "vā uddhanti dutiyasattāhādīsu abbudādibhāvappattaṃ sandhāya vuttaṃ. Parihīnavegassa",
  "tika-vin07t:644_8": "santānassa paccayo hotīti sahakārīpaccayo hoti, na janako. Kammameva hi khaṇe khaṇe",
  "tika-vin07t:644_9": "uppajjamānānaṃ kammajarūpānaṃ janakapaccayo, tañca pavattiyaṃ pubbe uppajjitvā ṭhitaṃ",
  "tika-vin07t:644_10": "anupahataṃ catusantatirūpaṃ sahakārīpaccayaṃ labhitvāva kātuṃ sakkoti, na aññathā,",
  "tika-vin07t:644_11": "yena kenaci virodhipaccayena niruddhacakkhādippasādānaṃ puggalānaṃ vijjamānampi kammaṃ",
  "tika-vin07t:644_12": "cakkhādikaṃ janetuṃ na sakkotīti siddhameva hoti.",
  "tika-vin07t:645_0": "Atipātentoti atipātento vināsento. Vuttapakāramevāti jīvitindriyātipātanavidhānaṃ",
  "tika-vin07t:645_1": "vuttappakārameva. Saraseneva patanasabhāvassa saṇikaṃ patituṃ adatvā atīva pātanaṃ",
  "tika-vin07t:645_2": "sīghapātanaṃ atipāto, pāṇassa atipāto pāṇātipāto. Āthabbaṇikāti athabbaṇavedino.",
  "tika-vin07t:645_3": "Athabbaṇanti athabbaṇavedavihitaṃ. Mantaṃ payojentīti aloṇabhojanadabbasayanasusānagamanādīhi",
  "tika-vin07t:645_4": "payogehi mantaṃ parivattenti, tena yathicchitapāṇavadhādiphalaṃ upapajjati, tasmā",
  "tika-vin07t:645_5": "taṃ kāyavacīkammesu paviṭṭhaṃ. Ītinti pīḷaṃ. Upaddavanti tato adhikataraṃ pīḷaṃ.",
  "tika-vin07t:645_6": "Pajjarakanti visamajjaraṃ. Sūcikanti sūcīhi viya vijjhamānaṃ sūlaṃ. Visūcikanti sasūlaṃ",
  "tika-vin07t:645_7": "āmātisāraṃ. Pakkhandiyanti rattātisāraṃ. Vijjaṃ parivattetvāti gandhāravijjādikaṃ",
  "tika-vin07t:645_8": "attano vijjaṃ katūpacāraṃ mantapaṭhanakkamena parijappitvā. Tehīti tehi vatthūhi.",
  "tika-vin07t:645_9": "Payojananti pavattanaṃ. Aho vatāyanti ayaṃ taṃ kucchigataṃ. Gabbhanti idaṃ kucchigataṃ",
  "tika-vin07t:645_10": "gabbhaṃ. Kulumbassāti gabbhassa, kulasseva vā, kuṭumbassāti vuttaṃ hoti. Bhāvanāmayiddhiyāti",
  "tika-vin07t:645_11": "adhiṭṭhāniddhiṃ sandhāya vuttaṃ. Taṃ tesaṃ icchāmattanti suttatthato na sametīti",
  "tika-vin07t:645_12": "adhippāyo. Athabbaṇiddhivaseneva hi sutte “iddhimā cetovasippatto”ti vuttaṃ, na bhāvanāmayiddhivasenāti daṭṭhabbaṃ.",
  "tika-vin07t:646_0": "Itarathāti pariyeseyyāti padassa gavesanamattameva yathārutavasena attho siyā, tadā",
  "tika-vin07t:646_1": "pariyiṭṭhamattena pariyesitvā satthādīnaṃ laddhamattenāti attho. Sasanti hiṃsanti",
  "tika-vin07t:646_2": "etenāti satthanti vadhopakaraṇassa pāsāṇarajjuādino sabbassāpi nāmanti āha laguḷātiādi.",
  "tika-vin07t:646_3": "Laguḷanti muggarassetaṃ adhivacanaṃ. Satthasaṅgahoti mātikāyaṃ satthahārakanti ettha",
  "tika-vin07t:646_4": "vuttasatthasaṅgaho. Parato vuttanayattāti parato nigamanavasena vuttassa dutiyapadassa",
  "tika-vin07t:646_5": "padabhājane vuttanayattā. Cittasaddassa atthadīpanatthaṃ vuttoti citta-saddassa vicittādianekatthavisayattā",
  "tika-vin07t:646_6": "itarehi nivattetvā viññāṇatthaṃ niyametuṃ vutto.",
  "tika-vin07t:647_0": "174. Kammunā bajjhatīti pāṇātipātakammunā bajjhati, taṃ kammamassa siddhanti attho.",
  "tika-vin07t:647_1": "Ubhayathāpīti uddisakānuddisakavasena. Pacchā vā tena rogenāti etena anāgatampi jīvitindriyaṃ",
  "tika-vin07t:647_2": "ārabbha pāṇātipātassa pavattiṃ dasseti. Evañca “yadā sakkoti, tadā taṃ jīvitā voropehī”ti",
  "tika-vin07t:647_3": "āṇattiyā cirena samiddhiyampi āṇattikkhaṇeyeva pāṇātipāto. Opātakhaṇanādithāvarapayogesu",
  "tika-vin07t:647_4": "payogakaraṇato pacchā gahitapaṭisandhikassāpi sattassa maraṇe pāṇātipāto ca anāgatārammaṇo",
  "tika-vin07t:647_5": "upapanno hoti. Yaṃ pana sikkhāpadavibhaṅge “pañca sikkhāpadāni paccuppannārammaṇāyevā”ti",
  "tika-vin07t:647_6": "vuttaṃ, taṃ pāṇātipātādito viratiṃ sandhāya vuttaṃ, na pāṇātipātādinti gahetabbaṃ.",
  "tika-vin07t:647_7": "Aññacittenāti amāretukāmatācittena. Dutiyappahārena maratīti paṭhamappahāraṃ vinā",
  "tika-vin07t:647_8": "dutiyeneva maratīti attho. Paṭhamappahārenevāti paṭhamappahārasamuṭṭhāpakacetanākkhaṇeyevāti",
  "tika-vin07t:647_9": "attho. Kiñcāpi paṭhamappahāro sayameva na sakkoti māretuṃ, dutiyaṃ pana labhitvā",
  "tika-vin07t:647_10": "sakkonto jīvitavināsahetu hoti, tasmā paṭhamappahāraṃ vinā maraṇassa asiddhattā “payogo",
  "tika-vin07t:647_11": "tena ca maraṇa”nti iminā saṃsandanato paṭhamappahāreneva kammabaddho yutto, na dutiyena",
  "tika-vin07t:647_12": "tassa aññacittena dinnattā. Yathā cettha, evaṃ aññena puggalena dutiyappahāradānādīsu",
  "tika-vin07t:647_13": "viya. Yadi pana dutiyappahāradāyakassāpi puggalassa vadhakacetanā atthi, tassāpi",
  "tika-vin07t:647_14": "attano payogenāpi matattā payogakkhaṇe pāṇātipātoti veditabbaṃ.",
  "tika-vin07t:648_0": "Kammāpattibyattibhāvatthanti ānantariyādikammavibhāgassa pārājikādiāpattivibhāgassa",
  "tika-vin07t:648_1": "ca pākaṭabhāvatthaṃ. “Eḷakaṃ māremī”ti viparītaggahaṇepi “ima”nti yathānipannasseva",
  "tika-vin07t:648_2": "paramatthato gahitattā yathāvatthukaṃ kammabaddho hotiyevāti āha imaṃ vatthuntiādi.",
  "tika-vin07t:648_3": "Ghātako ca hotīti pāṇātipātakammena baddhoti attho. Mātādiguṇamahante ārabbha pavattavadhakacetanāya",
  "tika-vin07t:648_4": "mahāsāvajjatāya vuttaṃ “idha pana cetanā dāruṇā hotī”ti.",
  "tika-vin07t:649_0": "Lohitakanti lohitamakkhitaṃ. Kammaṃ karonteti yuddhakammaṃ karonte. Yathādhippāyaṃ",
  "tika-vin07t:649_1": "gateti yodhaṃ vijjhitvā pitari viddhe, yodhaṃ pana avijjhitvā kevalaṃ pitari viddhepi",
  "tika-vin07t:649_2": "visaṅketo natthiyeva pitaripi vadhakacittassa atthitāya, kevalaṃ yodhe viddhepi eseva",
  "tika-vin07t:649_3": "nayo. Ānantariyaṃ pana natthīti pituvisayaṃ pāṇātipātakammaṃ natthīti attho.",
  "tika-vin07t:650_0": "Evaṃ vijjhāti evaṃ pādehi bhūmiyaṃ ṭhatvā evaṃ dhanuṃ gahetvā ākaḍḍhitvātiādinā vijjhanappakārasikkhāpanamukhena",
  "tika-vin07t:650_1": "āṇāpetīti attho. Evaṃ paharāti daḷhaṃ asiṃ gahetvā evaṃ pahara. Evaṃ ghātehīti evaṃ",
  "tika-vin07t:650_2": "kammakāraṇaṃ katvā mārehi. Tattakā ubhinnaṃ pāṇātipātāti anuddisitvā yesaṃ kesañci",
  "tika-vin07t:650_3": "māraṇatthāya ubhohi payogassa katattā vuttaṃ. Sace hi āṇāpako “evaṃ viddhe asuko",
  "tika-vin07t:650_4": "evaṃ maratī”ti saññāya “evaṃ vijjhā”ti āṇāpeti, niyamitasseva maraṇe āṇāpakassa kammabaddhoti",
  "tika-vin07t:650_5": "vadanti. Sace āṇatto “asuka”nti niyametvā uddissa saraṃ khipati, āṇāpako aniyametvā",
  "tika-vin07t:650_6": "āṇāpeti, āṇāpakassa yesaṃ kesañci maraṇepi kammabaddho, āṇattassa pana niyamitamaraṇeyevāti",
  "tika-vin07t:650_7": "veditabbaṃ. Majjheti hatthino piṭṭhino majjhe. Etenāti adhiṭṭhahitvā āṇāpetītiādipāḷivacanena.",
  "tika-vin07t:650_8": "Tatthāti āṇattikapayoge.",
  "tika-vin07t:651_0": "Kiñcāpi kiriyāviseso aṭṭhakathāsu anāgato, pāḷiyaṃ pana “evaṃ vijjha, evaṃ pahara,",
  "tika-vin07t:651_1": "evaṃ ghātehī”ti kiriyāvisesassa parāmaṭṭhattā ācariyaparamparā āgataṃ kiriyāvisesampi",
  "tika-vin07t:651_2": "pāḷisaṃsandanato gahetvā dassento aparo nayotiādimāha. Vijjhananti ususattiādīhi",
  "tika-vin07t:651_3": "vijjhanaṃ. Chedananti asiādīhi hatthapādādicchedanaṃ. Bhedananti muggarādīhi sīsādibhedanaṃ",
  "tika-vin07t:651_4": "dvidhākaraṇaṃ. Saṅkhamuṇḍakanti sīsakaṭāhe cammaṃ saha kesehi uppāṭetvā thūlasakkharāhi",
  "tika-vin07t:651_5": "sīsakaṭāhaṃ ghaṃsitvā saṅkhavaṇṇakaraṇavasena saṅkhamuṇḍakammakaraṇaṃ. Evamādīti",
  "tika-vin07t:651_6": "ādi-saddena biḷaṅgathālikādiṃ saṅgaṇhāti. Ure paharitvā piṭṭhiyaṃ paharitvā gīvāyaṃ",
  "tika-vin07t:651_7": "paharitvātiādinā sarīrāvayavappadesesu paharaṇavijjhanādiniyamopi kiriyāviseseyeva",
  "tika-vin07t:651_8": "saṅgayhati aṭṭhakathāsu saṅkhamuṇḍakādisarīrappadesavisayāyapi ghātanāya tattha pavesitattā,",
  "tika-vin07t:651_9": "yaṃ pana sāratthadīpaniyaṃ purato paharitvā mārehītiādikassa aṭṭhakathāpāṭhassa “purimapassādīnampi",
  "tika-vin07t:651_10": "vatthusabhāgato vatthuggahaṇeneva gahaṇanti āha purato paharitvātiādī”ti evamadhippāyakathanaṃ,",
  "tika-vin07t:651_11": "taṃ saṅkhamuṇḍakādikassa sarīrappadese kammakāraṇākaraṇassa aṭṭhakathāya kiriyāvisesavisaye",
  "tika-vin07t:651_12": "vuttattā na yujjati. Yathāṇattaṃ muñcitvā puggalantaramāraṇameva hi vatthuvisaṃvādo,",
  "tika-vin07t:651_13": "na paharituṃ āṇattaṃ sarīrappadesavisaṃvādanaṃ, tenāha “vatthuṃ visaṃ vādetvā…pe…",
  "tika-vin07t:651_14": "tato aññaṃ māreti. Purato paharitvā mārehīti vā…pe… natthi kammabaddho”ti, idaṃ pana",
  "tika-vin07t:651_15": "yathāṇattavatthusmimpi kiriyāvisesavisaṅketena kammabaddhābhāvaṃ dassetuṃ vuttanti",
  "tika-vin07t:651_16": "paññāyati. Tena “vatthuṃ avisaṃvādetvā mārentī”ti ettakameva avatvā “yathāṇattiyā”ti",
  "tika-vin07t:651_17": "kiriyāvisesaniyamopi dassito, itarathā yathāṇattiyāti vacanassa niratthakatāpattito.",
  "tika-vin07t:651_18": "Vatthuniddese ca “vatthūti māretabbo satto”ti ettakameva vuttaṃ, na pana “yathāṇattassa",
  "tika-vin07t:651_19": "paharitabbasarīrappadesopī”ti vuttaṃ. Tasmā purato paharaṇādipi kiriyāvisese eva",
  "tika-vin07t:651_20": "saṅgayhatīti amhākaṃ khanti, vīmaṃsitvā gahetabbaṃ. Vatthuvisesenāti mātuādimatasattavisesena.",
  "tika-vin07t:651_21": "Kammavisesoti ānantariyādikammaviseso. Āpattivisesoti pārājikādiāpattiviseso.",
  "tika-vin07t:652_0": "Yadā kadāci pubbaṇheti āṇattadivasato aññassapi yassa kassaci divasassa pubbaṇhe.",
  "tika-vin07t:652_1": "Etaṃ gāme ṭhitanti gāmo puggalaniyamanatthaṃ vutto, na okāsaniyamanatthaṃ, tasmā",
  "tika-vin07t:652_2": "“yattha katthaci māreti, natthi visaṅketo”ti vuttaṃ, etena kālokāsaāvudhaiayāpathakiriyāvisesānaṃ",
  "tika-vin07t:652_3": "niyamicchāya asati yena kenaci pakārena maraṇameva icchantassa āṇāpakassa mukhāruḷhavasena",
  "tika-vin07t:652_4": "vuttassa desakālādiniyamassa visaṅketepi kammabaddhoyevāti ñāpitaṃ hoti. Yo pana",
  "tika-vin07t:652_5": "cittena yattha katthaci yadā kadāci yena kenaci pakārena maraṇameva icchantopi kālādivisaṅketena",
  "tika-vin07t:652_6": "akusalato codanato vā muccitukāmo lesena kālādiniyamaṃ karoti, tassa manussaviggahapārājikato",
  "tika-vin07t:652_7": "pariyāyena amuccanato kālādivisaṅketepi kammabaddhovāti gahetvā vicāraṇato gahetabbaṃ,",
  "tika-vin07t:652_8": "keci panetaṃ na icchanti, vīmaṃsitabbaṃ. Tuṇḍenāti aggakoṭiyā. Tharunāti khaggamuṭṭhinā.",
  "tika-vin07t:652_9": "Etaṃ gacchantanti gamanena puggalova niyamito, na iriyāpatho, tenāha “natthi visaṅketa”nti.",
  "tika-vin07t:653_0": "“Dīghaṃ mārehī”ti vuttepi dīghasaṇṭhānānaṃ bahubhāvato “itthannāmaṃ evarūpañca dīgha”nti",
  "tika-vin07t:653_1": "aññesaṃ asādhāraṇalakkhaṇena aniddiṭṭhattā “aniyametvā āṇāpetī”ti vuttaṃ, tenevāha",
  "tika-vin07t:653_2": "“yaṃ kiñci tādisaṃ māremī”ti. Ettha ca cittena bahūsu dīghasaṇṭhānesu ekaṃ niyametvā",
  "tika-vin07t:653_3": "vuttepi vācāya aniyamitattā aññasmiṃ tādise mārite natthi visaṅketoti vadanti. Attānaṃ",
  "tika-vin07t:653_4": "muñcitvā parapāṇimhi pāṇasaññitālakkhaṇassa aṅgassa abhāvato nevatthi pāṇātipātoti",
  "tika-vin07t:653_5": "āha “āṇāpako muccatī”ti. Attānaṃ uddissa “asukaṭṭhāne nisinna”nti okāsaniyame tasmiṃ",
  "tika-vin07t:653_6": "padese nisinnassa yassa kassaci jīvitindriyaṃ ārabbha vadhakacittaṃ uppajjatīti vuttaṃ",
  "tika-vin07t:653_7": "“neva vadhako muccati na āṇāpako”ti. Okāsañhi niyametvā niddisanto tasmiṃ okāse nisinnaṃ",
  "tika-vin07t:653_8": "māretukāmo hoti, sayaṃ pana tadā tattha natthi, tasmā okāsena saha tattha nisinnasseva",
  "tika-vin07t:653_9": "jīvitindriyaṃ ārammaṇaṃ hoti, na attanoti gahetabbaṃ. Sace pana sayaṃ tattheva nisīditvā",
  "tika-vin07t:653_10": "attano nisinnaṭṭhānameva niyametvā “mārehī”ti vuttepi añño tattha nisinno māriyati,",
  "tika-vin07t:653_11": "tassāpi attanopi jīvitaṃ ārabbha vadhakacetanā pavattati, parasmiṃ tattha mārite",
  "tika-vin07t:653_12": "āṇāpakassa kammabaddhoti gahetabbaṃ. Evarūpe ṭhāne cittappavattiniyamo buddhavisayo,",
  "tika-vin07t:653_13": "na aññesaṃ visayoti āha “tasmā ettha na anādariyaṃ kātabba”nti.",
  "tika-vin07t:654_0": "Evaṃ āṇāpentassa ācariyassa tāva dukkaṭanti sace āṇattiko yathādhippāyaṃ na gacchati,",
  "tika-vin07t:654_1": "ācariyassa āṇattikkhaṇe dukkaṭaṃ. Sace pana so yathādhippāyaṃ gacchati, yaṃ parato",
  "tika-vin07t:654_2": "thullaccayaṃ vuttaṃ, āṇattikkhaṇe tadeva hoti. Atha so avassaṃ ghāteti, yaṃ parato",
  "tika-vin07t:654_3": "“āpatti sabbesaṃ pārājikassā”ti vuttaṃ, tato imassa āṇattikkhaṇeyeva pārājikaṃ hoti,",
  "tika-vin07t:654_4": "na dukkaṭathullaccayānīti gahetabbaṃ. Tesampi dukkaṭanti buddharakkhitādīnampi ārocanapaccayā",
  "tika-vin07t:654_5": "dukkaṭaṃ, idañca yathāṇattivasena saṅgharakkhitassa jīvitā voropane asati yujjati,",
  "tika-vin07t:654_6": "voropane sati tesampi ārocanakkhaṇeyeva pārājikaṃ. Paṭiggahitamatteti idaṃ avassaṃ",
  "tika-vin07t:654_7": "paṭiggahaṇasabhāvadīpanatthaṃ vuttaṃ, na paṭiggahitakkhaṇeyeva thullaccayanti dassanatthaṃ.",
  "tika-vin07t:654_8": "Sace hi so avassaṃ paṭiggahessati, kammaṃ pana na nipphādessati, tadā ācariyassa",
  "tika-vin07t:654_9": "āṇattikkhaṇeyeva thullaccayaṃ hotīti daṭṭhabbaṃ.",
  "tika-vin07t:655_0": "Mūlaṭṭhasseva dukkaṭanti idaṃ mahāaṭṭhakathāyaṃ āgatanayadassanamattaṃ, na panetaṃ",
  "tika-vin07t:655_1": "attanā adhippetaṃ, tenāha evaṃ santetiādi, evaṃ mahāaṭṭhakathāyaṃ vuttanayena atthe",
  "tika-vin07t:655_2": "satīti attho. Paṭiggahaṇe āpattiyeva na siyāti vadhakassa “sādhu suṭṭhū”ti maraṇapaṭiggahaṇe",
  "tika-vin07t:655_3": "dukkaṭāpatti neva siyā, evaṃ anoḷārikavisayepi tāva dukkaṭaṃ, kimaṅgaṃ pana maraṇapaṭiggahaṇeti",
  "tika-vin07t:655_4": "dassanatthaṃ sañcarittapaṭiggahaṇādi nidassitaṃ. “Aho vata itthannāmo hato assā”ti",
  "tika-vin07t:655_5": "evaṃ maraṇābhinandanadassanatthaṃ sañcarittapaṭiggahaṇādibhinandane dukkaṭe sati",
  "tika-vin07t:655_6": "pageva “ahaṃ taṃ māressāmī”ti maraṇapaṭiggahaṇeti adhippāyo. Paṭiggaṇhantassevetaṃ",
  "tika-vin07t:655_7": "dukkaṭanti avadhāraṇena saṅgharakkhitassa paṭiggahaṇapaccayā mūlaṭṭhassa nattheva",
  "tika-vin07t:655_8": "āpattīti dasseti, visaṅketattā paṭhamaṃ āṇattadukkaṭamevassa hoti. Keci pana “mūlaṭṭhassāpi",
  "tika-vin07t:655_9": "dukkaṭamevā”ti vadanti, taṃ na yuttaṃ ekena payogena dvinnaṃ dukkaṭānaṃ asambhavā.",
  "tika-vin07t:655_10": "Purimanayeti samanantarātīte avisakkiyadūtaniddese. Etanti dukkaṭaṃ. Okāsābhāvenāti",
  "tika-vin07t:655_11": "mūlaṭṭhassa thullaccayassa vuccamānattā paṭiggaṇhantassa dukkaṭaṃ na vuttaṃ okāsābhāvena,",
  "tika-vin07t:655_12": "na pana āpattiabhāvatoti adhippāyo.",
  "tika-vin07t:656_0": "175. Sayaṃ saṅghattherattā “upaṭṭhānakāle”ti vuttaṃ. Vācāya vācāya dukkaṭanti “yo",
  "tika-vin07t:656_1": "koci mama vacanaṃ sutvā imaṃ māretū”ti iminā adhippāyena avatvā kevalaṃ maraṇābhinandanavaseneva",
  "tika-vin07t:656_2": "vuttattā corāpi nāma taṃ na hanantītiādivācāyapi dukkaṭameva vuttaṃ. Dvinnaṃ uddissāti",
  "tika-vin07t:656_3": "dve uddissa, dvinnaṃ vā maraṇaṃ uddissa. Ubho uddissa maraṇaṃ saṃvaṇṇentassa payogasamuṭṭhāpikāya",
  "tika-vin07t:656_4": "cetanāya ekattepi “dve pāṇātipātā”ti vattabbatāsaṅkhātaṃ balavabhāvaṃ āpajjitvā paṭisandhipavattīsu",
  "tika-vin07t:656_5": "mahāvipākattā “akusalarāsī”ti vuttaṃ, bahū uddissa maraṇasaṃvaṇṇanepi eseva nayo.",
  "tika-vin07t:656_6": "Tattakā pāṇātipātāti yattakā saṃvaṇṇanaṃ sutvā marissanti, tattakānampi vattamānaṃ",
  "tika-vin07t:656_7": "anāgatañca jīvitindriyaṃ sabbaṃ ālambitvāva cetanāya pavattanato tattakā pāṇātipātā",
  "tika-vin07t:656_8": "honti, tattakāhi cetanāhi dātabbaṃ pavattivipākaṃ ekāva sā cetanā dātuṃ sakkotīti",
  "tika-vin07t:656_9": "attho, paṭisandhivipākaṃ pana sayañca pubbāparacetanā ca ekekameva dātuṃ sakkotīti gahetabbaṃ.",
  "tika-vin07t:657_0": "176. Yesaṃ hatthatoti yesaṃ ñātakapavāritādīnaṃ hatthato, idañca bhikkhuno rūpiyamūlassa",
  "tika-vin07t:657_1": "abhāvaṃ sandhāya vuttaṃ, attanova dhanañce, sayameva mūlaṃ gahetvā muñcati, mūlaṃ",
  "tika-vin07t:657_2": "pana aggahetvāpi potthakassa potthakasāmino santakattāpādanamevettha pamāṇanti gahetabbaṃ.",
  "tika-vin07t:657_3": "Lekhādassanakotūhalakāti sundarakkharaṃ disvā vā “kīdisaṃ nu kho potthaka”nti vā oloketukāmā.",
  "tika-vin07t:658_0": "Pāṇātipātassa payogattāti sarīrato pāṇaviyojanassa niṭṭhāpakapayogattā. Opātakhaṇanatthaṃ",
  "tika-vin07t:658_1": "pana kudālādiatthāya ayobījasamuṭṭhāpanatthaṃ akappiyapathaviṃ vā kudāladaṇḍādīnaṃ",
  "tika-vin07t:658_2": "atthāya bhūtagāmaṃ vikopentassa pācittiyameva. Pāṇātipātapayogattābhāvā adinnādānapubbapayaoge",
  "tika-vin07t:658_3": "viya dutiyapariyesanādīsupi ettha dukkaṭaṭṭhāne dukkaṭaṃ, musāvādādipācittiyaṭṭhāne",
  "tika-vin07t:658_4": "pācittiyamevāti gahetabbaṃ. Pamāṇeti attanā sallakkhite pamāṇe. Tacchetvāti unnatappadesaṃ",
  "tika-vin07t:658_5": "tacchetvā. Paṃsupacchinti sabbantimaṃ paṃsupacchiṃ. Ettakaṃ alanti niṭṭhāpetukāmatāya",
  "tika-vin07t:658_6": "sabbantimapayaogasādhikā cetanā sanniṭṭhāpakacetanā, mahāaṭṭhakathāyaṃ “ekasmiṃ divase",
  "tika-vin07t:658_7": "avūpasanteneva payogena khaṇitvā niṭṭhāpentaṃ sandhāya sabbantimā sanniṭṭhāpakacetanā",
  "tika-vin07t:658_8": "vuttā, itarāsu pana aṭṭhakathāsu “imasmiṃ patitvā marantū”ti adhippāyena ekasmiṃ",
  "tika-vin07t:658_9": "divase kiñci khaṇitvā aparasmimpi divase tato kiñci kiñci khaṇitvā niṭṭhāpentaṃ sandhāya",
  "tika-vin07t:658_10": "vuttanti evaṃ aṭṭhakathānaṃ aññamaññavirodho ñātabbo. Attano dhammatāyāti ajānitvā,",
  "tika-vin07t:658_11": "pakkhalitvā vā. Arahantāpi saṅgahaṃ gacchantīti aññehi pātiyamānānaṃ amaritukāmānampi",
  "tika-vin07t:658_12": "arahantānaṃ maraṇaṃ sambhavatīti vuttaṃ. Purimanayeti “maritukāmā idha marissantī”ti",
  "tika-vin07t:658_13": "vuttanaye. Visaṅketoti maritukāmānaṃ māretukāmānañca uddissa khatattā amaritukāmānaṃ",
  "tika-vin07t:658_14": "maraṇe kammabaddho natthīti attho.",
  "tika-vin07t:659_0": "Tattha patitaṃ bahi nīharitvāti idaṃ tattha patanapaccayā maraṇassa pavattattā vuttaṃ.",
  "tika-vin07t:659_1": "Āvāṭe patitvā thokaṃ cirāyitvā gacchantaṃ gahetvā mārite tattha patitarogena pīḷitassa",
  "tika-vin07t:659_2": "gacchato pakkhalitvā pāsāṇādīsu patanenāpi maraṇepi opātakhaṇako na muccatīti veditabbaṃ.",
  "tika-vin07t:659_3": "Amaritukāmā vāti adhippāyassa sambhavato opapātike uttarituṃ asakkuṇitvā matepi pārājikaṃ",
  "tika-vin07t:659_4": "vuttaṃ. “Nibbattitvā”ti vuttattā patanaṃ na dissatīti ce? Tatthassa nibbattiyeva",
  "tika-vin07t:659_5": "patananti natthi virodho. Yasmā mātuyā patitvā parivattitaliṅgāya matāya so mātughātako",
  "tika-vin07t:659_6": "hoti, na kevalaṃ manussapurisaghātako, tasmā patitasseva vasena āpattīti adhippāyena",
  "tika-vin07t:659_7": "“patanarūpaṃ pamāṇa”nti vuttaṃ, idaṃ pana akāraṇaṃ “liṅge parivattepi ekasantānattassa",
  "tika-vin07t:659_8": "avigatattā. Manussabhūtaṃ mātaraṃ vā pitaraṃ vā api parivattaliṅgaṃ jīvitā voropentassa",
  "tika-vin07t:659_9": "kammaṃ ānantariya”nti hi aṭṭhakathāyaṃ vuttaṃ. Yena pana sabhāvena sattā jāyanti,",
  "tika-vin07t:659_10": "teneva maranti, sova tesaṃ rūpantaraggahaṇepi sabhāvoti “maraṇarūpameva pamāṇaṃ,",
  "tika-vin07t:659_11": "tasmā pācittiya”nti vutto. Pacchimo vādo pamāṇaṃ, evaṃ sante pāḷiyaṃ “yakkho vā peto",
  "tika-vin07t:659_12": "vā tiracchānagatamanussaviggaho vā tasmiṃ patati, āpatti dukkaṭassa. Patite dukkhā",
  "tika-vin07t:659_13": "vedanā uppajjati, āpatti dukkaṭassa. Marati, āpatti thullaccayassā”ti kasmā vuttanti",
  "tika-vin07t:659_14": "ce? Nāyaṃ doso. “Yakkho vā peto vā”ti hi paṭhamaṃ sakarūpaṃ dassetvā rūpantaraṃ gahetvāpi",
  "tika-vin07t:659_15": "ṭhiteyeva yakkhapete dassetuṃ “tiracchānagatamanussaviggaho vā”ti vuttaṃ. Tasmā tiracchānagataviggaho",
  "tika-vin07t:659_16": "manussaviggaho vā yakkho vā peto vāti evamettha yojanā kātabbā. Keci pana “manussaviggahena",
  "tika-vin07t:659_17": "ṭhitatiracchānagatānaṃ āveṇikaṃ katvā thullaccayaṃ vuttaṃ viya dissatī”ti vadanti,",
  "tika-vin07t:659_18": "taṃ na yuttaṃ tiracchāno vā manussaviggahoti vattabbato, aṭṭhakathāsu ca imassa visesassa",
  "tika-vin07t:659_19": "avuttattā. Yakkhapetarūpena matepi eseva nayoti iminā maraṇarūpasseva pamāṇattā thullaccayaṃ atidisati.",
  "tika-vin07t:660_0": "Mudhāti amūlena. So niddosoti tena tattha katapayogassa abhāvato, yadi pana sopi",
  "tika-vin07t:660_1": "tattha kiñci karoti, na muccati evāti dassento evaṃ patitātiādimāha. Tattha evanti",
  "tika-vin07t:660_2": "evaṃ mayā kateti attho. Na nassissantīti adassanaṃ na gamissanti, na palāyissantīti",
  "tika-vin07t:660_3": "adhippāyo. Suuddharā vā bhavissantīti idaṃ gambhīrassa opātassa pūraṇe payojanadassanaṃ.",
  "tika-vin07t:660_4": "Uttāne kate opāte sīghaṃ amhehi gahetvā māretuṃ suuddharā bhavissantīti adhippāyo.",
  "tika-vin07t:660_5": "Vippaṭisāre uppanneti mūlaṭṭhaṃ sandhāya vuttaṃ. Yadi pana pacchimopi labhitvā tattha",
  "tika-vin07t:660_6": "vuttappakāraṃ kiñci katvā puna vippaṭisāre uppanne evaṃ karoti, tassāpi eseva nayo.",
  "tika-vin07t:660_7": "Jātapathavī jātāti īdise puna aññena opāte khate tadā muccatīti dassanatthaṃ vuttaṃ,",
  "tika-vin07t:660_8": "jātapathavīsadisaṃ katvā puna suṭṭhu koṭṭetvā daḷhataraṃ pūritepi muccatiyevāti gahetabbaṃ.",
  "tika-vin07t:661_0": "Thaddhataranti thirakaraṇatthaṃ aparāparāya pāsayaṭṭhiyā saddhiṃ bandhitvā vā tameva",
  "tika-vin07t:661_1": "vā sithilabhūtapāsaṃ thaddhataraṃ bandhitvā ṭhapeti. Khāṇukanti pāsayaṭṭhibandhanakhāṇukaṃ.",
  "tika-vin07t:661_2": "Tatthajātakayaṭṭhiṃ chinditvā muccatīti idaṃ araññe yathāṭhitameva daṇḍaṃ mūle acchinditvā",
  "tika-vin07t:661_3": "pāsabandhanayoggaṃ katvā ṭhapitattā tattha aññopi koci pāsaṃ bandheyya, mūlaṭṭho",
  "tika-vin07t:661_4": "na muccati, taṃ pana mūlepi chinditvā khaṇḍākhaṇḍaṃ katvā muccatīti dassanatthaṃ",
  "tika-vin07t:661_5": "vuttaṃ. Rajjuketi vākehi ekavāraṃ vaṭṭitarajjuke. Sayaṃ vaṭṭitanti tanukavaṭṭitaṃ",
  "tika-vin07t:661_6": "diguṇatiguṇatāpādanena attanā vaṭṭitaṃ. Ubbaṭṭetvāti pākatikaṃ katvā. Gopentopīti",
  "tika-vin07t:661_7": "hīraṃ hīraṃ katvā gopentopi.",
  "tika-vin07t:662_0": "177. Ālambanarukkho vāti tatthajātakaṃ sandhāya vuttaṃ. Tadatthameva katvāti māraṇatthameva",
  "tika-vin07t:662_1": "ayobījasamuṭṭhāpanādinā vāsiādiṃ satthaṃ kāretvā. Pākatikanti aññehi kataṃ pakatisatthameva",
  "tika-vin07t:662_2": "labhitvā mūlaṭṭhena ṭhapitaṃ hotīti attho. Muccatīti mūlaṭṭho muccati. Visamaṇḍalanti",
  "tika-vin07t:662_3": "mañcapīṭhādīsu ālittaṃ visamaṇḍalaṃ.",
  "tika-vin07t:663_0": "Vatvā asiṃ upanikkhipatīti ettha mukhena avatvā manasāva cintetvā upanikkhipanepi",
  "tika-vin07t:663_1": "eseva nayo. Purimanayenāti yesaṃ hatthato mūlaṃ gahitantiādinā. Visabhāgarogo nāma",
  "tika-vin07t:663_2": "kuṭṭhādivirūpabhāvato, gaṇḍapīḷakādi vā jīvitappavattiyā paccanīkattā.",
  "tika-vin07t:664_0": "178. Manāpiyepi eseva nayoti etena manāpiyaṃ rūpaṃ upasaṃharatīti ettha yaṃ vā manāparūpaṃ,",
  "tika-vin07t:664_1": "tassa samīpe ṭhapeti, attanā vā manāpiyena rūpena samannāgato tiṭṭhatītiādi yojetabbanti",
  "tika-vin07t:664_2": "dasseti. Alaṅkaritvā upasaṃharatīti “alābhakena sussitvā maratū”ti iminā adhippāyena",
  "tika-vin07t:664_3": "upasaṃharati, teneva “sace uttasitvā marati, visaṅketo”ti vuttaṃ. Alābhakena sussitvā",
  "tika-vin07t:664_4": "maratīti ettha pārājikoti pāṭhaseso daṭṭhabbo. Mahākacchu nāma valliphalaviseso,",
  "tika-vin07t:664_5": "yassa majjārapādasseva saṇṭhānaṃ dukkhasamphassāni sukhumalomāni ca honti. Haṃsapupphanti",
  "tika-vin07t:664_6": "haṃsādīnaṃ pakkhalomaṃ sandhāya vadanti. Attano dhammatāya marati, anāpattīti pārājikaṃ",
  "tika-vin07t:664_7": "sandhāya vuttaṃ dukkaṭā na muccanato.",
  "tika-vin07t:665_0": "179. Asañciccāti idaṃ maraṇasaṃvattanikaupakkamassa asallakkhaṇaṃ sandhāya vuttanti",
  "tika-vin07t:665_1": "āha iminā upakkamenātiādi. Ajānantassāti idaṃ pana maraṇasaṃvattanikavisādiupakkamakaraṇassa",
  "tika-vin07t:665_2": "ajānanaṃ sandhāya vuttanti āha iminā ayaṃ marissatītiādi. Na maraṇādhippāyassāti",
  "tika-vin07t:665_3": "idaṃ dukkhuppādakaṃ upakkamanti jānantassāpi maraṇādhippāyassa abhāvaṃ sandhāya vuttanti",
  "tika-vin07t:665_4": "āha maraṇaṃ anicchantassātiādi. Anuppabandhābhāvāti domanassavīthīnaṃ nirantarappavattiabhāvā.",
  "tika-vin07t:666": "Padabhājanīyavaṇṇanānayo niṭṭhito.",
  "tika-vin07t:667": "Vinītavatthuvaṇṇanā",
  "tika-vin07t:668_0": "180. Vohāravasenāti pubbabhāgavohāravasena, maraṇādhippāyassa sanniṭṭhāpakacetanākkhaṇe",
  "tika-vin07t:668_1": "karuṇāya abhāvato kāruññena pāse baddhasūkaramocanaṃ viya na hotīti adhippāyo. “Yathāyunā”ti",
  "tika-vin07t:668_2": "vuttamevatthaṃ “yathānusandhinā”ti pariyāyantarena vuttaṃ. Heṭṭhā kismiñci vijjamāne",
  "tika-vin07t:668_3": "sāṭakaṃ valiṃ gaṇhātīti āha “yasmiṃ vali na paññāyatī”ti. Paṭivekkhaṇañcetaṃ gihīnaṃ",
  "tika-vin07t:668_4": "santake evāti daṭṭhabbaṃ. Pāḷiyaṃ musale ussiteti aññamaññaṃ upatthambhetvā dvīsu",
  "tika-vin07t:668_5": "musalesu bhittiṃ apassāya ṭhapitesūti attho. Udukkhalabhaṇḍikanti udukkhalatthāya",
  "tika-vin07t:668_6": "ānītaṃ dārubhaṇḍaṃ. Paribandhanti bhojanaparibandhaṃ, bhojanantarāyanti vuttaṃ hoti.",
  "tika-vin07t:669_0": "181. Aggakārikanti ettha kārika-saddassa bhāvavacanattā “aggakiriya”nti atthaṃ vatvāpi",
  "tika-vin07t:669_1": "yasmā kiriyaṃ dātuṃ na sakkā, tasmā dānasaṅkhātāya aggakiriyāya yuttapiṇḍapātameva",
  "tika-vin07t:669_2": "idha upacārayuttiyā aggakiriyāti gahetabbanti āha paṭhamaṃ laddhapiṇḍapātantiādi.",
  "tika-vin07t:670_0": "182-3. Daṇḍamuggaranikhādanavemādīnaṃ vasenāti ettha daṇḍo nāma dīghadaṇḍo. Muggaro",
  "tika-vin07t:670_1": "nāma rasso. Vemaṃ nāma tantavāyānaṃ vatthavāyanaupakaraṇaṃ, yena vītaṃ tantaṃ ghaṭṭenti.",
  "tika-vin07t:670_2": "Vibhattibyattayenāti vibhattivipariṇāmena. Visesādhigamoti samādhi vipassanā ca.",
  "tika-vin07t:670_3": "Visesādhigamanti lokuttaradhammapaṭilābhaṃ. Byākaritvāti ārocetvā, idañca visesassa",
  "tika-vin07t:670_4": "adhigatabhāvadassanatthaṃ vuttaṃ. Adhigatavisesā hi diṭṭhānugatiāpajjanatthaṃ lajjībhikkhūnaṃ",
  "tika-vin07t:670_5": "avassaṃ adhigamaṃ byākaronti, adhigatavisesena pana abyākaritvāpi āhāraṃ upacchindituṃ",
  "tika-vin07t:670_6": "na vaṭṭati, adhigamantarāyavinodanatthameva āhārūpacchedassa anuññātattā tadadhigame",
  "tika-vin07t:670_7": "so na kātabbova. Kiṃ panādhigamaṃ ārocetuṃ vaṭṭatīti āha sabhāgānantiādi. Bhaṇḍakaṃ",
  "tika-vin07t:670_8": "vā dhovantāti cīvaraṃ vā dhovantā. Dhovanadaṇḍakanti cīvaradhovanadaṇḍaṃ.",
  "tika-vin07t:671_0": "185. Maddāpetvā pāteti, visaṅketoti yathāṇattiyā akatattā vuttaṃ, yadi pana āṇāpako",
  "tika-vin07t:671_1": "maddanampi maddāpanampi sandhāya vohāravasena “madditvā pātehī”ti vadati, visaṅketo",
  "tika-vin07t:671_2": "natthīti veditabbaṃ. “Maraṇavaṇṇaṃ vā saṃvaṇṇeyyā”ti vuttattā āha “pariyāyo nāma",
  "tika-vin07t:671_3": "natthī”ti, pariyāyena āpattimokkho na hotīti adhippāyo. Avijāyanatthāya gabbhaggahaṇato",
  "tika-vin07t:671_4": "puretarameva bhesajjaṃ dentassa kucchiyaṃ uppajjitvā gabbho vinassatīti iminā adhippāyena",
  "tika-vin07t:671_5": "dinne tathāmarantānaṃ vasena kammabaddho, kucchiyaṃ na uppajjissatīti iminā adhippāyena",
  "tika-vin07t:671_6": "dinne uppajjitvā maratu vā mā vā, nevatthi kammabaddho.",
  "tika-vin07t:672_0": "Sahadhammikānanti ekassa satthu sāsane sahasikkhamānadhammānaṃ, sahadhamme vā sikkhāpade",
  "tika-vin07t:672_1": "sikkhanabhāvena niyuttānaṃ. Samasīlasaddhānantiādinā dussīlānaṃ bhinnaladdhikānañca",
  "tika-vin07t:672_2": "akātumpi labbhatīti dasseti. Ñātakapavāritaṭṭhānatoti attano tesaṃ vā ñātakapavāritaṭṭhānato.",
  "tika-vin07t:672_3": "Ariyehi akatā ayuttavasena akatapubbā viññatti akataviññatti.",
  "tika-vin07t:673_0": "Paṭiyādiyatīti sampādiyati. Akātuṃ na vaṭṭatīti ettha dukkaṭaṃ vadanti, ayuttatāvaseneva",
  "tika-vin07t:673_1": "panettha akaraṇapaṭikkhepo yutto, na āpattivasenāti gahetabbaṃ. Yāva ñātakā passantīti",
  "tika-vin07t:673_2": "yāva tassa ñātakā passanti.",
  "tika-vin07t:674_0": "Pitubhaginī pitucchā. Mātubhātā mātulo. Nappahontīti kātuṃ na sakkonti. Na yācantīti",
  "tika-vin07t:674_1": "lajjāya na yācanti. “Ābhogaṃ katvā”ti vuttattā aññathā dentassa āpattiyeva. Keci",
  "tika-vin07t:674_2": "pana “ābhogaṃ akatvāpi dātuṃ vaṭṭatī”ti vadanti, taṃ na yuttaṃ bhesajjakaraṇassa",
  "tika-vin07t:674_3": "pāḷiyaṃ “anāpatti bhikkhu pārājikassa, āpatti dukkaṭassā”ti evaṃ antarāpattidassanavasena",
  "tika-vin07t:674_4": "sāmaññato paṭikkhittattā, aṭṭhakathāyaṃ avuttappakārena karontassa sutteneva āpatti",
  "tika-vin07t:674_5": "siddhāti daṭṭhabbā, teneva aṭṭhakathāyampi “tesaññeva santaka”ntiādi vuttaṃ. Aññesanti",
  "tika-vin07t:674_6": "asālohitānaṃ, tenāha etesaṃ puttaparamparāyātiādi. Kulaparivaṭṭoti kulasmiṃ ñātiparamparā.",
  "tika-vin07t:674_7": "Bhesajjaṃ karontassāti yathāvuttavidhinā karontassa, “tāvakālikaṃ dassāmī”ti ābhogaṃ",
  "tika-vin07t:674_8": "akatvā dentassāpi pana antarāpatti dukkaṭaṃ vinā micchājīvaṃ vā kuladūsanaṃ vā na",
  "tika-vin07t:674_9": "hotiyeva, tenāha – “vejjakammaṃ vā kuladūsakāpatti vā na hotī”ti. Ñātakānañhi santakaṃ",
  "tika-vin07t:674_10": "yācitvāpi gahetuṃ vaṭṭati, tasmā tattha kuladūsanādi na siyā. Sabbapadesūti “cūḷamātuyā”tiādīsu sabbapadesu.",
  "tika-vin07t:675_0": "Upajjhāyassa āharāmāti idaṃ upajjhāyena “mama ñātakānaṃ bhesajjaṃ āharathā”ti āṇattehi",
  "tika-vin07t:675_1": "kattabbavidhidassanatthaṃ vuttaṃ, iminā ca sāmaṇerādīnaṃ apaccāsāyapi parajanassa",
  "tika-vin07t:675_2": "bhesajjakaraṇaṃ na vaṭṭatīti dasseti. Vuttanayena pariyesitvāti iminā “bhikkhācāravattena",
  "tika-vin07t:675_3": "vā”ti iminā, “ñātisāmaṇerehī”ti iminā ca vuttamatthaṃ atidisati. Apaccāsīsantenāti",
  "tika-vin07t:675_4": "āgantukacorādīnaṃ karontenāpi “manussā nāma upakārakā hontī”ti attano tehi lābhaṃ",
  "tika-vin07t:675_5": "apatthayantena. Paccāsāya karontassa pana vejjakammakuladūsanādidoso hotīti adhippāyo.",
  "tika-vin07t:675_6": "“Evaṃ upakāre kate sāsanaguṇaṃ ñatvā pasīdanti, saṅghassa vā upakārakā hontī”ti karaṇe",
  "tika-vin07t:675_7": "pana doso natthi. Keci pana “apaccāsīsantena āgantukādīnaṃ paṭikkhittapuggalādīnampi",
  "tika-vin07t:675_8": "dātuṃ vaṭṭatī”ti vadanti, taṃ na yuttaṃ kattabbākattabbaṭṭhānavibhāgassaniratthakattappasaṅgato",
  "tika-vin07t:675_9": "“apaccāsīsantena sabbesaṃ dātuṃ kātuñca vaṭṭatī”ti ettakamattasseva vattabbato. Apaccāsīsanañca",
  "tika-vin07t:675_10": "micchājīvakuladūsanādidosanisedhanatthameva vuttaṃ bhesajjakaraṇasaṅkhatāya imissā",
  "tika-vin07t:675_11": "antarāpattiyā muccanatthaṃ āgantukacorādīnaṃ anuññātānaṃ dāneneva tāya āpattiyā muccanatoti",
  "tika-vin07t:675_12": "gahetabbaṃ. Teneva apaccāsīsantenāpi akātabbaṭṭhānaṃ dassetuṃ saddhaṃ kulantiādi",
  "tika-vin07t:675_13": "vuttaṃ. Pucchantīti iminā diṭṭhadiṭṭharogīnaṃ pariyāyenāpi vatvā vicaraṇaṃ ayuttanti",
  "tika-vin07t:675_14": "dasseti. Pucchitassāpi pana paccāsīsantassa pariyāyakathāpi na vaṭṭatīti vadanti.",
  "tika-vin07t:676_0": "Samullapesīti apaccāsīsanto evaṃ aññamaññaṃ kathaṃ samuṭṭhāpesi. Ācariyabhāgoti vinayācāraṃ",
  "tika-vin07t:676_1": "akopetvā bhesajjācikkhaṇena vejjācariyabhāgoti attho. Pupphapūjanatthāya sampaṭicchiyamānaṃ",
  "tika-vin07t:676_2": "rūpiyaṃ attano santakattabhajanena nissaggiyamevāti āha “kappiyavasena gāhāpetvā”ti,",
  "tika-vin07t:676_3": "“amhākaṃ rūpiyaṃ na vaṭṭati, pupphapūjanatthaṃ pupphaṃ vaṭṭatī”tiādinā paṭikkhipitvā",
  "tika-vin07t:676_4": "kappiyena kammena gāhāpetvāti attho.",
  "tika-vin07t:677_0": "Yadi “parittaṃ karothā”ti vutte karonti, bhesajjakaraṇaṃ viya gihikammaṃ viya hotīti",
  "tika-vin07t:677_1": "“na kātabba”nti vuttaṃ. “Parittaṃ bhaṇathā”ti vutte pana dhammajjhesanattā anajjhiṭṭhenapi",
  "tika-vin07t:677_2": "bhaṇitabbo dhammo, pageva ajjhiṭṭhenāpīti “kātabba”nti vuttaṃ. Cāletvā suttaṃ parimajjitvāti",
  "tika-vin07t:677_3": "idaṃ “parittāṇaṃ ettha pavesemī”ti cittena evaṃ kate parittāṇā tattha pavesitā nāma",
  "tika-vin07t:677_4": "hotīti vuttaṃ. Vihārato…pe… dukkaṭanti idaṃ aññātakagahaṭṭhe sandhāya vuttanti vadanti.",
  "tika-vin07t:677_5": "Pādesu udakaṃ ākiritvāti idaṃ tasmiṃ dese cārittavasena vuttaṃ. Vuttañhi “tattha",
  "tika-vin07t:677_6": "pāḷiyā nisinnānaṃ bhikkhūnaṃ pādesu rogavūpasamanādiatthāya udakaṃ siñcitvā parittaṃ",
  "tika-vin07t:677_7": "kātuṃ suttañca ṭhapetvā ‘parittaṃ bhaṇathā’ti vatvā gacchanti. Evañhi kariyamāne",
  "tika-vin07t:677_8": "yadi pāde apanenti, manussā taṃ avamaṅgalanti maññanti, rogo vā na vūpasamissatī”ti.",
  "tika-vin07t:677_9": "Tenāha “na pādā apanetabbā”ti. Matasarīradassane viya kevalaṃ susānadassanepi “idaṃ",
  "tika-vin07t:677_10": "jātānaṃ sattānaṃ khayagamanaṭṭhāna”nti maraṇasaññā uppajjatīti āha “sīvathikadassane…pe…",
  "tika-vin07t:677_11": "‘maraṇassatiṃ paṭilabhissāmā’ti kammaṭṭhānasīsena gantuṃ vaṭṭatī”ti. Lesakappaṃ akatvā",
  "tika-vin07t:677_12": "samuppannasuddhacittena “parivāratthāya āgacchantū”ti vuttepi gantuṃ vaṭṭati.",
  "tika-vin07t:678_0": "Anāmaṭṭhapiṇḍapātoti aggahitaaggo, aparibhuttoti attho. Kahāpaṇagghanako hotīti iminā",
  "tika-vin07t:678_1": "dāyakehi bahubyañjanena sampādetvā sakkaccaṃ dinnabhāvaṃ dīpeti. Thālaketi saṅghike",
  "tika-vin07t:678_2": "kaṃsādimaye thālake, pattopi ettha saṅgayhati. Na vaṭṭatīti iminā dukkaṭanti dasseti.",
  "tika-vin07t:678_3": "Dāmarikacorassāti rajjaṃ patthentassa pākaṭacorassa. Adīyamānepi “na dentī”ti kujjhantīti",
  "tika-vin07t:678_4": "sambandho. Āmisassa dhammassa ca alābhena attano parassa ca antare sambhavantassa",
  "tika-vin07t:678_5": "chiddassa ca vivarassa paṭisantharaṇaṃ pidahanaṃ paṭisanthāro, so pana dhammāmisavasena",
  "tika-vin07t:678_6": "duvidho. Tattha āmisapaṭisanthāraṃ sandhāya “kassa kātabbo, kassa na kātabbo”ti vuttaṃ.",
  "tika-vin07t:678_7": "“Āgantukassa vā…pe… kattabbo yevā”ti saṅkhepato vuttamatthaṃ pākaṭaṃ kātuṃ āgantukaṃ",
  "tika-vin07t:678_8": "tāvātiādimāha. Khīṇaparibbayanti iminā agatibhāvaṃ kāruññabhājanatañca dasseti, tena",
  "tika-vin07t:678_9": "ca tabbidhurānaṃ samiddhānaṃ dāyakādīnaṃ āgantukattepi dātuṃ na vaṭṭatīti siddhaṃ",
  "tika-vin07t:678_10": "hoti. Taṇḍulādimhi dātabbe sati “avelāyaṃ…pe… na vattabbo”ti vuttaṃ. “Apaccāsīsantenā”ti",
  "tika-vin07t:678_11": "vatvā paccāsīsanappakāraṃ dassetuṃ manussā nāmātiādi vuttaṃ. Ananuññātānaṃ pana apaccāsīsantenāpi",
  "tika-vin07t:678_12": "dātuṃ na vaṭṭati saddhādeyyavinipātattā, paccāsīsāya pana sati kuladūsanampi hoti.",
  "tika-vin07t:679": "Ubbāsetvāti samantato tiyojanaṃ vilumpante manusse palāpetvā. Varapotthakacittattharaṇanti anekappakāraitthipurisādiuttamarūpavicittaṃ attharaṇaṃ.",
  "tika-vin07t:680_0": "187. Sattarasavaggiyesu pubbe ekassa aṅgulipatodakena māritattā sesesu soḷasajanesu",
  "tika-vin07t:680_1": "udaraṃ āruhitvā nisinnamekaṃ ṭhapetvā “sesāpi pannarasa janā”ti vuttaṃ. Adūhalapāsāṇā",
  "tika-vin07t:680_2": "viyāti adūhale āropitapāsāṇā viya. Kammādhippāyāti tajjanīyādikammakaraṇādhippāyā.",
  "tika-vin07t:681_0": "Āvāhetvāti āvisāpetvā. Rūpaṃ katvā hatthapādādīni chindantīti tasmiṃ piṭṭhādimaye",
  "tika-vin07t:681_1": "rūpe amanussaṃ āvāhetvā tassa hatthapādādīni chindanti. Sakkaṃ devarājānaṃ māreyyāti",
  "tika-vin07t:681_2": "idaṃ sambhāvanavasena vuttaṃ. Na hi tādisā mahānubhāvā yakkhā satthaghātārahā honti",
  "tika-vin07t:681_3": "devāsurayuddhepi tesaṃ satthappahārena maraṇābhāvā.",
  "tika-vin07t:682_0": "188. Pahāro na dātabboti sambandho. Amanussaṃ kodhacittena paharantassa dukkaṭameva.",
  "tika-vin07t:682_1": "Cikicchādhippāyena paharantassa anācāroti gahetabbo. Tālapaṇṇaṃ…pe… bandhitabbanti",
  "tika-vin07t:682_2": "amanussā tālapaṇṇabandhanena palāyantīti katvā vuttaṃ, idañca gihīnaṃ vejjakammavasena kātuṃ na vaṭṭati.",
  "tika-vin07t:683": "189. Yo rukkhena otthatopi na maratītiādīsu yaṃ vattabbaṃ, taṃ bhūtagāmasikkhāpadaṭṭhakathāyaṃ sayameva vakkhati, taṃ tattheva gahetabbaṃ.",
  "tika-vin07t:684_0": "190. Dabbūpakaraṇānīti kehici chinditvā ṭhapitāni sapariggahitāni sandhāya vuttaṃ.",
  "tika-vin07t:684_1": "Tattha hi ṭhānācāvanābhāvena vināsādhippāyassa dukkaṭaṃ vuttaṃ. Khiḍḍādhippāyenāpi",
  "tika-vin07t:684_2": "dukkaṭanti sukkhatiṇādīsu aggikaraṇaṃ sandhāya vuttaṃ, allesu pana kīḷādhippāyenapi",
  "tika-vin07t:684_3": "karontassa pācittiyameva. Paṭipakkhabhūto, paṭimukhaṃ gacchanto vā aggi paṭaggi,",
  "tika-vin07t:684_4": "tassa allatiṇādīsupi dānaṃ anuññātaṃ, taṃ dentena dūrato āgacchantaṃ dāvaggiṃ disvā",
  "tika-vin07t:684_5": "vihārassa samantato ekakkhaṇe adatvā ekadesato paṭṭhāya vihārassa samantato saṇikaṃ",
  "tika-vin07t:684_6": "jhāpetvā yathā mahantopi aggi vihāraṃ pāpuṇituṃ na sakkoti, evaṃ vihārassa samantā",
  "tika-vin07t:684_7": "abbhokāsaṃ katvā paṭaggi dātabbo, so dāvaggino paṭipathaṃ gantvā ekato hutvā tena",
  "tika-vin07t:684_8": "saha nibbāti. Parittakaraṇanti samantā rukkhatiṇādicchedanaparikhākhaṇanādiārakkhakaraṇaṃ,",
  "tika-vin07t:684_9": "tenāha tiṇakuṭikānaṃ samantā bhūmitacchanantiādi.",
  "tika-vin07t:685_0": "191. Khettameva otiṇṇattā pārājikanti dvīsu ekassāpi antogadhattā “dvīhī”ti vuttakhette",
  "tika-vin07t:685_1": "ekassāpi otiṇṇattā pārājikaṃ, “dvīhi eva mārehi na ekenā”ti niyamite pana ekeneva",
  "tika-vin07t:685_2": "mārite natthi pārājikanti vadanti, evaṃ dve eva purisātiādīsupi. Pubbe katasīsacchedapayogato",
  "tika-vin07t:685_3": "añño payogo jīvitindriyupacchedako na upalabbhati, paṭhamena payogenassa jīvitindriyaṃ",
  "tika-vin07t:685_4": "upacchijjatīti “sīsacchedakassā”ti vuttaṃ, yaṃ pana sāratthadīpaniyaṃ “jīvitindriyassa",
  "tika-vin07t:685_5": "avijjamānattā”ti kāraṇaṃ vuttaṃ, taṃ akāraṇaṃ jīvitindriyasannissitacittasantatiṃ",
  "tika-vin07t:685_6": "vinā ukkhipanasannirujjhanādivasappavattassa gamanassa asambhavato. Na hi vāyuvegena",
  "tika-vin07t:685_7": "paṇṇapaṭādayo viya kāyo gacchati, na ca ukkhipane pavattāva cittajaviññattiādayova",
  "tika-vin07t:685_8": "nikkhipanādinopi hetubhūtāti sakkā vattuṃ vicchinditvā pavattanato. Pubbe anāhitavegāpi",
  "tika-vin07t:685_9": "hi kāci sarīsapajāti dvidhā chinnā chedanamattā dvīhi vibhāgehi katipayakkhaṇaṃ dvīsu",
  "tika-vin07t:685_10": "disāsu gacchati, tattha ca yasmiṃ bhāge hadayavatthu tiṭṭhati, tatraṭṭhaṃ pañcadvārāvajjanacittaṃ",
  "tika-vin07t:685_11": "dvīsupi bhāgesu kāyappasāde ghaṭṭitaṃ phoṭṭhabbaṃ ālambitvā uppajjati, tato tadārammaṇameva",
  "tika-vin07t:685_12": "yathārahamekasmiṃ bhāge ekadā aññasmiṃ aññadāti evaṃ pariyāyena kāyaviññāṇaṃ uppajjati,",
  "tika-vin07t:685_13": "tato hadayavatthusmiṃyeva sampaṭicchanādivīthicittāni bhavaṅgantaritāni manodvāravīthiviññāṇāni",
  "tika-vin07t:685_14": "ca viññattijanakāni uppajjanti, ye hi ubhayabhāgā gacchanti vā calanti vā phandanti",
  "tika-vin07t:685_15": "vā. Cittassa pana lahuparivattiyā ekakkhaṇe ubhayabhāgāpi calantā viya upaṭṭhahanti,",
  "tika-vin07t:685_16": "seyyathāpi nāma kukkuḷādinarakesu nimuggasakalasarīrassa sattassa ekasmiṃ khaṇe sakalasarīrepi",
  "tika-vin07t:685_17": "kāyaviññāṇadukkhaṃ uppajjamānaṃ viya upaṭṭhāti, evaṃsampadamidaṃ daṭṭhabbaṃ, tato",
  "tika-vin07t:685_18": "pana yasmiṃ bhāge jīvitindriyaṃ sasesakammajarūpaṃ nirujjhati, tattha kāyaviññāṇaṃ",
  "tika-vin07t:685_19": "nappavattati, hadayavatthusahitabhāgeyeva yāva jīvitindriyanirodhā pavattati.",
  "tika-vin07t:686_0": "Nanu narakādīsu ekābaddhe sarīre sabbattha pariyāyena kāyaviññāṇasamuppatti yuttā",
  "tika-vin07t:686_1": "hotu, dvidhā hutvā vicchinne pana bhāgadvaye kathanti? Nāyaṃ doso. Sarīre hi ekābaddhatā",
  "tika-vin07t:686_2": "nāma paramatthadhammabyatirittā kāci natthi paravādīnaṃ avayavīādi viya, kammādiekakāraṇapuñjāyattatāya",
  "tika-vin07t:686_3": "bahūnaṃ sahuppattiyeva ekābaddhatā. Tattha ca satthappahārādiviruddhapaccayopanipātena",
  "tika-vin07t:686_4": "vibhinnānampi kammādiekakāraṇānaṃ puñjāyattatā na vigacchati, yāva sā na vigacchati,",
  "tika-vin07t:686_5": "tāva avicchinnāva tattha viññāṇappavatti. Vibhinnānaṃ pana kammajarūpānaṃ aññesañca",
  "tika-vin07t:686_6": "sesatisantatirūpānañca upatthambhanabhāvena ciraṃ pavattituṃ na sakkonti, yāva ca",
  "tika-vin07t:686_7": "dharanti, tāva viññāṇapaccayā honti, viññāṇena ca tesaṃ calanagamanādidesantaruppatti.",
  "tika-vin07t:686_8": "Tasmā kabandhassapi dhāvakkhaṇe saviññāṇajīvitindriyaṃ attheva, tañca sīsacchedakappayogeneva",
  "tika-vin07t:686_9": "sīghaṃ patati, tato aññappayogassa sarīre visesuppādanato puretarameva paṭhameneva",
  "tika-vin07t:686_10": "kiccanipphattito sīsacchedakasseva kammabaddhoti gahetabbo. Evarūpānīti kabandhavatthusadisāni.",
  "tika-vin07t:686_11": "Imassa vatthussāti āghātanavatthussa. Atthadīpaneti ekena purisena payogena vā māritatāsaṅkhātassa atthassa dīpane.",
  "tika-vin07t:687_0": "192. Pānaparibhogena vaṭṭatīti sambandho. Evaṃ pana vuttattā “loṇasovīrakaṃ yāmakālika”nti",
  "tika-vin07t:687_1": "keci vadanti, keci pana “gilānānaṃ pākatikameva, agilānānaṃ pana udakasambhinna”nti",
  "tika-vin07t:687_2": "vuttattā “guḷaṃ viya sattāhakālika”nti.",
  "tika-vin07t:688": "Iti samantapāsādikāya vinayaṭṭhakathāya vimativinodaniyaṃ",
  "tika-vin07t:689": "Tatiyapārājikavaṇṇanānayo niṭṭhito.",
  "tika-vin07t:690": "4. Catutthapārājikaṃ",
  "tika-vin07t:691": "Vaggumudātīriyabhikkhuvatthuvaṇṇanā",
  "tika-vin07t:692_0": "193. Adhiṭṭhemāti saṃvidahāma. Iriyāpathaṃ saṇṭhapetvāti padhānānurūpaṃ katvā. Anāgatasambandhe",
  "tika-vin07t:692_1": "pana asatīti bhāsito bhavissatīti pāṭhasesaṃ katvā anāgatasambandhe asati. Bhāsitoti",
  "tika-vin07t:692_2": "atītavacanaṃ kathaṃ anāgatavacanena sambandhamupagacchatīti āha lakkhaṇaṃ panātiādi.",
  "tika-vin07t:692_3": "Īdise hi ṭhāne dhātusambandhe paccayāti iminā lakkhaṇena dhātvatthasambandhe sati",
  "tika-vin07t:692_4": "ayathākālavihitāpi paccayā sādhavo bhavantīti saddasatthavidū vadanti.",
  "tika-vin07t:693_0": "194. Vaṇṇavāti iminā abhinavuppannavaṇṇatā vuttā. Pasannamukhavaṇṇāti iminā mukhavaṇṇassa",
  "tika-vin07t:693_1": "atipaṇītatā vuttā. Vippasannacchavivaṇṇāti iminā pakatisarīravaṇṇasseva yathāvuttanayena",
  "tika-vin07t:693_2": "vippasannatā vuttā. Yasmā indriyānaṃ upādārūpattā nissayavaseneva pīṇananti āha “abhiniviṭṭhokāsassa",
  "tika-vin07t:693_3": "paripuṇṇattā”ti. Pañcappasādānaṃ viya hadayarūpassāpi paripuṇṇatā vuttāyevāti āha",
  "tika-vin07t:693_4": "“manacchaṭṭhānaṃ indriyāna”nti. Uddesaṃ paripucchaṃ anuyuñjantā imaṃ sarīrasobhaṃ",
  "tika-vin07t:693_5": "neva pāpuṇiṃsūti sambandho. Yathā tanti ettha tanti nipātamattaṃ. Catucakkanti ettha",
  "tika-vin07t:693_6": "pavattanaṭṭhena iriyāpathova cakkanti vutto.",
  "tika-vin07t:694_0": "195. Upalabbhantīti dissanti, ñāyantīti attho. Pacantoti pīḷento, gehādīni vā sayaṃ",
  "tika-vin07t:694_1": "ḍahanto, aññehi vā pācento. Uddhateti uddhaccapakatike. Unnaḷeti uggatanaḷasadisena",
  "tika-vin07t:694_2": "uggatatucchamānena sahite. Capaleti pattacīvaramaṇḍanādinā cāpallena yutte. Mukhareti",
  "tika-vin07t:694_3": "kharavacane. Pākatindriyeti asaṃvutattā gihikāle viya pakatiyaṃ ṭhitindriye. Iriyāpathasaṇṭhapanādīnīti",
  "tika-vin07t:694_4": "ādi-saddena paccayapaṭisevanasāmantajappānaṃ gahaṇaṃ veditabbaṃ. Paramasallekhavuttīhi",
  "tika-vin07t:694_5": "mahāariyavaṃsehi bhikkhūhi nivutthasenāsanāni lokasammatasenāsanāni nāma. Paripācetunti",
  "tika-vin07t:694_6": "vimhāpanavasena pariṇāmetuṃ. Bhikkhācāre asampajjamāneti idaṃ janapadacārikaṃ carantīti",
  "tika-vin07t:694_7": "iminā sambandhitabbaṃ, na pana pāḷiṃ vācentotiādīhi, tāni pana padāni attano nirantaravāsaṭṭhānepi",
  "tika-vin07t:694_8": "janapadesupi kattabbakiccadassanavasena vuttāni, tāni ca te vattasīsena karonti,",
  "tika-vin07t:694_9": "na lābhanimittaṃ, tenāha tantītiādi. Kicchenāti imasseva vevacanaṃ kasirenāti. Tadubhayampi",
  "tika-vin07t:694_10": "pāramīpūraṇavāyāmaṃ sandhāya vuttaṃ. Sādhāraṇaparikkhārabhāvenāti saṅghikaparikkhārabhāvena.",
  "tika-vin07t:694_11": "Tathābhāvato thenetvāti avissajjiyaavebhaṅgiyabhāvato thenetvā, na ṭhānācāvanavasenāti",
  "tika-vin07t:694_12": "adhippāyo, tenāha “kuladūsakadukkaṭaṃ āpajjatī”ti. Asantanti imassa abhūtanti idaṃ",
  "tika-vin07t:694_13": "kāraṇavacanaṃ, anuppannattā avijjamānanti attho. Kitavassevāti kitavassa sakuṇagahaṇamiva.",
  "tika-vin07t:694_14": "Kerāṭikassāti saṭhassa. Samaṇoti gottamattaṃ anubhonti dhārentīti gotrabhuno, nāmamattasamaṇāti",
  "tika-vin07t:694_15": "attho. Dujjānaparicchedanti anantadukkhattā “ettakaṃ dukkha”nti saṅkhyāvasena paricchinditvā",
  "tika-vin07t:694_16": "ñātuṃ sabbaññutaññāṇenāpi dukkaraṃ, na pana sarūpavasena ñātuṃ buddhañāṇassa avisayabhāvā.",
  "tika-vin07t:695": "Adhimānavatthuvaṇṇanā",
  "tika-vin07t:696_0": "196. Arahatteti aggaphale. Ñāṇacakkhunāti paccavekkhaṇañāṇasaṅkhātena cakkhunā, atha",
  "tika-vin07t:696_1": "vā phalacittasampayutteneva ñāṇacakkhunā. Attanā sampayuttenāpi hi ñāṇena asammohato",
  "tika-vin07t:696_2": "sayaṃ diṭṭhaṃ nāma hoti, tathā tasmiṃ adiṭṭheti attho. Sabbesaṃ kilesānaṃ pahāyakavasena",
  "tika-vin07t:696_3": "ājānāti, samantato sabbena vā pakārena jānātīti “aññā”ti aggamaggo vuccati, tadupacārena",
  "tika-vin07t:696_4": "pana tapphalampīti āha “aññaṃ byākariṃsūti arahattaṃ byākariṃsū”ti. Antarā ṭhapetīti",
  "tika-vin07t:696_5": "sekhabhūmiyaṃ adhimāno ṭhapeti. Kilesasamudācāraṃ apassantoti purimamaggattayavajjhānaṃyeva",
  "tika-vin07t:696_6": "kilesānaṃ vasena vuttaṃ, na bhavarāgādīnaṃ.",
  "tika-vin07t:697": "Savibhaṅgasikkhāpadavaṇṇanā",
  "tika-vin07t:698_0": "197. Pakatimanussehi uttaritarānaṃ buddhādiuttamapurisānaṃ adhigamadhammo uttarimanussadhammoti",
  "tika-vin07t:698_1": "āha uttarimanussānantiādi. Pāḷiyaṃ “atthi ca me ete dhammā mayī”ti ettha meti idaṃ",
  "tika-vin07t:698_2": "padapūraṇamattaṃ. Adhigantabbato adhigamasaṅkhātassa jhānādino pucchā adhigamapucchā,",
  "tika-vin07t:698_3": "sā ca jhānādīsu sāmaññato pavattāti idāni tattha paṭhamajjhānaṃ vā dutiyādīsu aññataraṃ",
  "tika-vin07t:698_4": "vā tatthāpi kasiṇādiārammaṇesu kataramārammaṇaṃ jhānaṃ vā lokuttaresu ca sotāpattimaggaṃ",
  "tika-vin07t:698_5": "vā sakadāgāmimaggādīsu aññataraṃ vā tatthāpi suññatavimokkhaṃ vā appaṇihitavimokkhādīsu",
  "tika-vin07t:698_6": "aññataraṃ vāti evaṃ paccekaṃ bhedaniddhāraṇavasena pucchanākāraṃ dassetuṃ pāḷiyaṃ",
  "tika-vin07t:698_7": "“puna katamesaṃ tvaṃ dhammānaṃ lābhī”ti ayaṃ pucchā dassitāti daṭṭhabbā, tenāha paṭhamamaggādīsūtiādi.",
  "tika-vin07t:698_8": "Yāya anukkamapaṭipattiyā lokuttaro adhigamo āgacchati, sā pubbabhāgapaṭipatti āgamanapaṭipadā.",
  "tika-vin07t:698_9": "Na sujjhatīti pucchiyamāno paṭipattikkamaṃ ullaṅghitvā katheti. Apanetabboti tayā",
  "tika-vin07t:698_10": "vuttakkamenāyaṃ na sakkā adhigantunti adhigatamānato apanetabbo. Sannihitesu kappiyesupi",
  "tika-vin07t:698_11": "catūsu paccayesu alaggattā “ākāse pāṇisamena cetasā”ti vuttaṃ. Vuttasadisaṃ byākaraṇaṃ",
  "tika-vin07t:698_12": "hotīti yojanā. Khīṇāsavapaṭipattisadisā paṭipadā hoti suvikkhambhitakilesattā. Idañca",
  "tika-vin07t:698_13": "arahattaṃ paṭijānantassa vasena vuttaṃ, tenāha khīṇāsavassa nāmātiādi. Evaṃ suvikkhambhitakilesassa",
  "tika-vin07t:698_14": "vattanasekkhadhammapaṭijānanaṃ iminā bhayuppādanena, ambilādidassane kheḷuppādādinā",
  "tika-vin07t:698_15": "ca na sakkā vīmaṃsituṃ, tasmā tassa vacaneneva taṃ saddhātabbaṃ. Ayaṃ bhikkhu sampannabyākaraṇoti",
  "tika-vin07t:698_16": "idaṃ na kevalaṃ abhāyanakameva sandhāya vuttaṃ ekaccassa sūrajātikassa puthujjanassāpi",
  "tika-vin07t:698_17": "abhāyanato, rajjanīyārammaṇānaṃ badarasāḷavādiambilamaddanādīnaṃ upanayanepi kheḷuppādāditaṇhāpavattarahitaṃ",
  "tika-vin07t:698_18": "sabbathā susodhitameva sandhāya vuttanti gahetabbaṃ.",
  "tika-vin07t:699_0": "Asantaguṇasambhāvanalakkhaṇā pāpicchāti āha yā sā idhekaccotiādi. Ādi-saddena assaddhotiādipāṭhaṃ",
  "tika-vin07t:699_1": "saṅgaṇhāti. Sāmaññaṃ dupparāmaṭṭhanti samaṇadhammasaṅkhātaṃ sāmaññaṃ khaṇḍasīlāditāya",
  "tika-vin07t:699_2": "dupparāmaṭṭhaṃ duṭṭhu gahitaṃ nirayāya nirayadukkhāya taṃ puggalaṃ tattha niraye",
  "tika-vin07t:699_3": "upakaḍḍhati nibbattāpetīti attho. Sithiloti olīyitvā karaṇena sithilagāhena kato,",
  "tika-vin07t:699_4": "sathena vā sāṭheyyena ādiṇṇo sithilo. Paribbajoti samaṇabhāvo. Bhiyyoti pubbe vijjamānānaṃ",
  "tika-vin07t:699_5": "rāgarajādīnaṃ upari aparampi rajaṃ ākiratīti attho. Bhikkhubhāvoti adhammikapaṭiññāmattasiddho",
  "tika-vin07t:699_6": "bhikkhubhāvo. Ajānamevāti ettha eva-saddo avadhāraṇe ajānanto evāti, “ajānameva”ntipi",
  "tika-vin07t:699_7": "pāṭho, tattha pana evaṃ jānāmi evaṃ passāmīti yojetabbaṃ.",
  "tika-vin07t:700": "Padabhājanīyavaṇṇanā",
  "tika-vin07t:701_0": "199. Evanti ca paṭhamajjhānādiparāmasanaṃ paṭhamajjhānaṃ jānāmi dutiyādijhānanti.",
  "tika-vin07t:701_1": "Asubhajjhānādīnīti ādi-saddena kāyagatāsatijjhānaṃ kasiṇajjhānaṃ kasiṇamūlakāni āruppajjhānāni",
  "tika-vin07t:701_2": "ca saṅgaṇhāti. Vimokkhoti catubbidho maggo, tassa saguṇato suññatādināmaṃ dassento",
  "tika-vin07t:701_3": "āha so panāyantiādi. Maggo hi nāma pañcahi kāraṇehi nāmaṃ labhati sarasena vā paccanīkena",
  "tika-vin07t:701_4": "vā saguṇena vā ārammaṇena vā āgamanena vā. Sace hi saṅkhārupekkhā aniccato saṅkhāre",
  "tika-vin07t:701_5": "sammasitvā vuṭṭhāti, maggo animittavimokkhena vimuccati. Sace dukkhato sammasitvā",
  "tika-vin07t:701_6": "vuṭṭhāti, appaṇihitavimokkhena vimuccati. Sace anattato sammasitvā vuṭṭhāti, suññatavimokkhena",
  "tika-vin07t:701_7": "vimuccati, idaṃ sarasato nāmaṃ nāma. Yasmā panesa saṅkhāresu aniccānupassanāya niccanimittaṃ",
  "tika-vin07t:701_8": "pajahanto āgato, tasmā animitto. Dukkhānupassanāya sukhasaññaṃ paṇidhiṃ patthanaṃ",
  "tika-vin07t:701_9": "pahāya āgatattā appaṇihito. Anattānupassanāya attasaññaṃ pahāya attasuññatādassanavasena",
  "tika-vin07t:701_10": "suññatā hoti, idaṃ paccanīkato nāmaṃ nāma. Rāgādīhi panesa suññatattā suññato, rūpanimittādīnaṃ,",
  "tika-vin07t:701_11": "rāganimittādīnaṃ eva vā abhāvena animitto, rāgapaṇidhiādīnaṃ abhāvato appaṇihitoti",
  "tika-vin07t:701_12": "vuccati, idaṃ assa saguṇato nāmaṃ. Rāgādisuññaṃ animittaṃ appaṇihitañca nibbānaṃ",
  "tika-vin07t:701_13": "ārammaṇaṃ karotīti suññato animitto appaṇihitoti vuccati, idamassa ārammaṇato nāmaṃ.",
  "tika-vin07t:701_14": "Āgamanaṃ pana duvidhaṃ vipassanāgamanaṃ maggāgamanañca. Tattha magge vipassanāgamanameva,",
  "tika-vin07t:701_15": "phale pana maggānantare maggāgamanaṃ, phalasamāpattiyaṃ vipassanāgamanampi. Anattānupassanāvasena",
  "tika-vin07t:701_16": "maggo suññato aniccadukkhānupassanāhi animitto appaṇihitoti evaṃ vipassanā attano",
  "tika-vin07t:701_17": "nāmaṃ maggassa deti, maggo phalassāti idaṃ āgamanato nāmaṃ.",
  "tika-vin07t:702_0": "Suññattāti vivittattā. Rāgādayova patiṭṭhānaṭṭhena paṇidhīti āha “rāgadosamohapaṇidhīna”nti.",
  "tika-vin07t:702_1": "Imissā vijjāyāti dibbacakkhuvijjāyātiādinā ekekavijjaṃ sandhāya vadanti. Evaṃ ekissāpi",
  "tika-vin07t:702_2": "nāmaṃ aggahetvāpi tā eva sandhāya “vijjānaṃ lābhimhī”ti bhaṇantopi pārājiko hotīti",
  "tika-vin07t:702_3": "saṅkhepaṭṭhakathāyaṃ adhippāyo. Vatthuvijjādīni pana sandhāya vadanto na hoti. Ekekakoṭṭhāsavasenāti",
  "tika-vin07t:702_4": "mahāaṭṭhakathāyaṃ vuttanayena lokuttaravisesaṃ akatvā kevalaṃ “satipaṭṭhānānaṃ lābhī”ti",
  "tika-vin07t:702_5": "ekekakoṭṭhāsavasenāti adhippāyo. Tatthāti tesu koṭṭhāsesu. Kilesānaṃ pahānaṃ nāma",
  "tika-vin07t:702_6": "abhāvamattampi lokuttarakiccattā lokuttaranti samatthetuṃ taṃ panātiādi vuttaṃ. Rāgā",
  "tika-vin07t:702_7": "cittaṃ vinīvaraṇatāti rāgato cittassa vinīvaraṇatā, tato rāgato vimuttattā eva vītarāganīvaraṇatāti",
  "tika-vin07t:702_8": "attho, yā ca pañca vijjāti yojetabbaṃ. Na āgatāti idha padabhājane “ñāṇanti tisso",
  "tika-vin07t:702_9": "vijjā”ti vuttattā sesā pañca vijjā na āgatāti attho. Nibbattitalokuttarattāti lokiyadhammasādhāraṇasaṅkhatassāpi",
  "tika-vin07t:702_10": "abhāvā lokiyehi sabbathā asammissalokuttarattā. Aññanti saṅkhepaṭṭhakathādiṃ vadanti,",
  "tika-vin07t:702_11": "tampi tattheva paṭikkhittanti sambandho.",
  "tika-vin07t:703_0": "200. Puna ānetvā paṭhamajjhānādīhi na yojitanti ettha “paṭhamajjhānenāti pāṭho”ti",
  "tika-vin07t:703_1": "keci vadanti, taṃ yuttameva ādi-saddena gahetabbassa jhānassa abhāvā. Paṭhamajjhānamūlakañhi",
  "tika-vin07t:703_2": "ekameva khaṇḍacakkaṃ. Kattusādhanopi bhaṇita-saddo hotīti āha atha vātiādi. Yena",
  "tika-vin07t:703_3": "cittena musā bhaṇati, teneva cittena na sakkā “musā bhaṇāmī”ti jānituṃ, antarantarā",
  "tika-vin07t:703_4": "pana aññāhi manodvāravīthīhi “musā bhaṇāmī”ti jānātīti vuttaṃ “bhaṇantassa hoti musā",
  "tika-vin07t:703_5": "bhaṇāmī”ti. Ayamettha attho dassitoti tīhi aṅgehi samannāgato musāvādoti ayamattho",
  "tika-vin07t:703_6": "dassito. Davāti sahasā. Ravāti aññaṃ vattukāmassa khalitvā aññabhaṇanaṃ. Taṃ jānātīti",
  "tika-vin07t:703_7": "taṃñāṇaṃ, tassa bhāvo taṃñāṇatā, ñāṇassa visayavisayībhāvena attasaṃvedananti attho.",
  "tika-vin07t:703_8": "Ñāṇasamodhānanti bahūnaṃ ñāṇānaṃ ekasmiṃ khaṇe samodhānaṃ, sahuppattīti attho. Yena",
  "tika-vin07t:703_9": "cittena “musā bhaṇissa”nti jānātīti idaṃ pubbabhāgacetanañca sanniṭṭhānacetanañca",
  "tika-vin07t:703_10": "ekato katvā vuttaṃ. Yena cittena pubbabhāgacetanābhūtena sanniṭṭhānacetanābhūtena",
  "tika-vin07t:703_11": "ca visaṃvāditabbasattasaṅkhāre jānāti, yena cittena musā bhaṇissanti attho. Teneva…pe…",
  "tika-vin07t:703_12": "pariccajitabbāti teneva cittena “evaṃ ahaṃ musā bhaṇāmī”ti vā “bhaṇita”nti vā tadeva",
  "tika-vin07t:703_13": "musāvādacittamārammaṇaṃ katvā bhikkhu jānātīti evaṃ pubbāparasanniṭṭhānacetanākkhaṇesu",
  "tika-vin07t:703_14": "tīsu ekeneva cittena ñāṇavisayañca ñāṇañcāti ubhayampi ekakkhaṇe puggalo jānātīti",
  "tika-vin07t:703_15": "ayaṃ taṃñāṇatā pariccajitabbā visayasseva tadā pakāsanatoti adhippāyo, tenāha na",
  "tika-vin07t:703_16": "hītiādi. Yadi ñāṇassa attano sarūpaṃ na ñāyati, kathaṃ pacchimaṃ cittaṃ jānātīti",
  "tika-vin07t:703_17": "āha purimaṃ purimantiādi. Tattha bhaṇissāmītiādinā tīsu kālesu uppannaṃ purimapurimacittaṃ",
  "tika-vin07t:703_18": "attānaṃ visayaṃ katvā uppajjamānassa pacchimassa pacchimassa cittassa tathā uppattiyā",
  "tika-vin07t:703_19": "paccayo hotīti attho. Tenāti yena kāraṇena tīsu khaṇesu cittāni tadaññeheva cittehi",
  "tika-vin07t:703_20": "jānitabbāni, tāni ca purimapurimacitteneva avassaṃ uppajjanti, tena kāraṇenāti attho.",
  "tika-vin07t:703_21": "Tasmiṃ satīti bhaṇissāmīti pubbabhāge sati. Sesadvayanti bhaṇāmi, bhaṇitanti idaṃ",
  "tika-vin07t:703_22": "dvayaṃ na hessatīti etaṃ natthīti yojanā hotiyevāti attho. Ekaṃ viya pakāsatīti bhinnakkhaṇānampi",
  "tika-vin07t:703_23": "nirantaruppattiyā “tadeveda”nti gahetabbataṃ sandhāya vadati.",
  "tika-vin07t:704": "Balavadhammavinidhānavasenāti balavagāhassa vinidhānavasena. Dubbaladubbalānanti dubbaladubbalānaṃ gāhānaṃ. Sakabhāvapariccajanavasenāti attano santakabhāvassa pariccajanavasena.",
  "tika-vin07t:705_0": "207. Uttāsitattāti bhayaṃ janetvā viya palāpitattā. Evaṃ palāpito na puna taṃ ṭhānaṃ",
  "tika-vin07t:705_1": "āgacchatīti āha “puna anallīyanabhāvadassanavasenā”ti. Kheṭa-saddaṃ saddatthavidū",
  "tika-vin07t:705_2": "uttāsatthe paṭhantīti āha svāyamatthotiādi. Aṇu eva aṇusahagataṃ, aṇuttena vā yuttanti attho.",
  "tika-vin07t:706": "Vattukāmavārakathāvaṇṇanā",
  "tika-vin07t:707_0": "215. Kevalañhiyanti kevalañhi ayaṃ vāroti ajjhāharitabbaṃ. Taṅkhaṇaññeva jānātīti",
  "tika-vin07t:707_1": "pakatiyā vacanānantaraṃ vijānanaṃ sandhāya vuttaṃ. Evaṃ pana vacībhedaṃ akatvā “yo",
  "tika-vin07t:707_2": "imamhā āvāsā paṭhamaṃ pakkamissati, naṃ mayaṃ ‘arahā’ti jānissāmā”ti evaṃ katasaṅketā",
  "tika-vin07t:707_3": "vihārā paṭhamaṃ pakkamanena tasmiṃ khaṇe avītivattepi nikkhantamattepi pārājikaṃ",
  "tika-vin07t:707_4": "aññataro bhikkhu “maṃ ‘arahā’ti jānantū”ti tamhā āvāsā paṭhamaṃ pakkāmīti āgatavatthumhi",
  "tika-vin07t:707_5": "viya. Viññattipatheti kāyavacīviññattīnaṃ gahaṇayogge padese, tena viññattipathaṃ",
  "tika-vin07t:707_6": "atikkamitvā ṭhito koci dibbena cakkhunā kāyavikāraṃ disvā dibbāya sotadhātuyā vacībhedañca",
  "tika-vin07t:707_7": "sutvā jānāti, na pārājikanti dīpeti. Pāḷiyaṃ “paṭivijānantassa āpatti pārājikassā”ti",
  "tika-vin07t:707_8": "imasmiṃ paṭivijānanavāre yasmiṃ akkhare vā uccārite kāyappayoge vā kateyeva ayaṃ",
  "tika-vin07t:707_9": "paṭhamajjhānaṃ samāpannotiādiatthaṃ paro vijānāti, tato purimesu akkharuccāraṇādippayogesu",
  "tika-vin07t:707_10": "thullaccayaṃ āpajjitvā pacchimeva paṭivijānanapayogakkhaṇe pārājikaṃ āpajjatīti veditabbaṃ",
  "tika-vin07t:707_11": "thullaccayassevettha sāmantattā, teneva buddhadattācariyena –",
  "tika-vin07t:708": "“Dukkaṭaṃ paṭhamasseva, sāmantamiti vaṇṇitaṃ;",
  "tika-vin07t:709": "Sesānaṃ pana tiṇṇampi, thullaccayamudīrita”nti –",
  "tika-vin07t:710_0": "Vuttaṃ, ayañcattho “na paṭivijānantassa āpatti thullaccayassā”ti iminā suttena saṅgahitoti",
  "tika-vin07t:710_1": "daṭṭhabbo. Uggahaparipucchādivasenātiādinā jhānasamādhiādisaddānamatthesu pubbe akataparicayattā",
  "tika-vin07t:710_2": "sutvā “atthaṃ īdisa”nti ajānitvā kevalaṃ “visiṭṭho koci samaṇaguṇo anena laddho”ti",
  "tika-vin07t:710_3": "parena ñātepi pārājikamevāti dasseti.",
  "tika-vin07t:711": "Anāpattibhedakathāvaṇṇanā",
  "tika-vin07t:712_0": "220. Anullapanādhippāyassāti “evaṃ vutte uttarimanussadhammo mayā pakāsito hotī”ti",
  "tika-vin07t:712_1": "amanasikatvā “nāhaṃ, āvuso, maccuno bhāyāmī”tiādikaṃ kathentassa. Evaṃ kathento ca",
  "tika-vin07t:712_2": "vohārato aññaṃ byākaronto nāma hotīti vuttaṃ “aññaṃ byākarontassā”ti. Bhāyantoti",
  "tika-vin07t:712_3": "“ñatvā garahanti nu kho”ti bhāyanto.",
  "tika-vin07t:713": "Padabhājanīyavaṇṇanānayo niṭṭhito.",
  "tika-vin07t:714": "Vinītavatthuvaṇṇanā",
  "tika-vin07t:715_0": "223. Sekkhabhūmiyanti iminā jhānabhūmimpi saṅgaṇhāti. Tiṇṇaṃ vivekānanti kāyacittaupadhivivekānaṃ.",
  "tika-vin07t:715_1": "Piṇḍāya caraṇassa bhojanapariyosānatāya vuttaṃ “yāva bhojanapaayosāna”nti. Antaraghare",
  "tika-vin07t:715_2": "bhutvā āgacchantassāpi vuttanayeneva sambhāvanicchāya cīvarasaṇṭhāpanādīni karontassa",
  "tika-vin07t:715_3": "dukkaṭameva, pāḷiyaṃ pana dukkarādivatthūsu “anāpatti anullapanādhippāyassā”ti idaṃ",
  "tika-vin07t:715_4": "thullaccayenāpi anāpattidassanatthaṃ vuttaṃ. Ullapanādhippāyassāpi hi “nāvuso, dukkaraṃ",
  "tika-vin07t:715_5": "aññaṃ byākātu”nti vutte thullaccayameva attupanāyikattābhāvatoti daṭṭhabbaṃ.",
  "tika-vin07t:716_0": "227. Na dānāhaṃ tattha gamissāmīti puna tattha vasitaṭṭhāne na gamissāmi, evaṃ sati",
  "tika-vin07t:716_1": "paṭhamaṃ gato ayaṃ puna ca nāgato, tasmā arahāti maññissantīti adhippāyo. Taṃ ṭhānanti",
  "tika-vin07t:716_2": "āvāsaṃ vātiādinā pubbe paricchinnaṭṭhānaṃ. Padasā gamanaṃ sandhāya katikāya katattā",
  "tika-vin07t:716_3": "yānenātiādi vuttaṃ. Vijjāmayiddhiṃ sandhāya “iddhiyā”ti vuttaṃ ullapanādhippāyassa",
  "tika-vin07t:716_4": "abhiññiddhiyā asambhavato. Aññamaññaṃ rakkhantīti ullapanādhippāye satipi ekassāpi",
  "tika-vin07t:716_5": "paṭhamagamanābhāvā rakkhanti. Sace pana katikaṃ katvā nisinnesu ekaṃ dve ṭhapetvā",
  "tika-vin07t:716_6": "avasesā ullapanādhippāyena ekato gacchanti, gatānaṃ sabbesaṃ pārājikameva. Tesu yassa",
  "tika-vin07t:716_7": "ullapanādhippāyo natthi, tassa anāpatti. Etanti heṭṭhā vuttaṃ sabbaṃ katikavattaṃ.",
  "tika-vin07t:716_8": "Nānāverajjakāti nānājanapadavāsino. Saṅghalābhoti yathāvuḍḍhaṃ pāpuṇanakakoṭṭhāso.",
  "tika-vin07t:716_9": "Ayañca paṭikkhepo avisesetvā karaṇaṃ sandhāya kato, visesetvā pana “ettako asukassā”ti",
  "tika-vin07t:716_10": "paricchinditvā apaloketvā dātuṃ vaṭṭati.",
  "tika-vin07t:717_0": "228. Dhammadhātūti sabbaññutaññāṇaṃ, dhammānaṃ sabhāvo vā. Upapattīti attabhāvaṃ",
  "tika-vin07t:717_1": "sandhāya vadati. Dussaddhāpayā hontīti puthujjane sandhāya vuttaṃ, na lakkhaṇattherādike",
  "tika-vin07t:717_2": "ariyapuggale. Vituḍentīti vinivijjhitvā ḍenti gacchanti, phāsuḷantarikāyo chiddāvachiddaṃ",
  "tika-vin07t:717_3": "katvā tāhi gacchantīti nissakkavasena attho. Vitudentīti pāṭhe phāsuḷantarikāhīti",
  "tika-vin07t:717_4": "ādhāratthe nissakkavacanaṃ. Lohatuṇḍehīti kāḷalohamayehi tuṇḍehi. Acchariyaṃ vatāti",
  "tika-vin07t:717_5": "garahitabbatāya accharaṃ paharituṃ yuttarūpaṃ. Cakkhubhūtāti lokassa cakkhu viya",
  "tika-vin07t:717_6": "bhūtā sañjātā, cakkhusadisātipi attho. Tasseva kammassāti yena goghātakakammeneva",
  "tika-vin07t:717_7": "niraye nibbatto, tassevāti atthe gayhamāne ekāya cetanāya bahupaṭisandhiyo hontīti",
  "tika-vin07t:717_8": "āpajjati, na cetaṃ yuttaṃ ekassa ambādibījassa anekaṅkuruppatti viyāti taṃ pariharanto",
  "tika-vin07t:717_9": "āha tassa nānācetanāhi āyūhitassātiādi, tena goghātakakammakkhaṇe pubbacetanā aparacetanā",
  "tika-vin07t:717_10": "sanniṭṭhāpakacetanāti ekasmimpi pāṇātipāte bahū cetanā honti, nānāpāṇātipātesu vattabbameva",
  "tika-vin07t:717_11": "natthi. Tattha ekāya cetanāya narake pacitvā tadaññacetanāsu ekāya aparāpariyacetanāya",
  "tika-vin07t:717_12": "imasmiṃ petattabhāve nibbattoti dasseti, tenāha “avasesakammaṃ vā kammanimittaṃ vā”ti.",
  "tika-vin07t:717_13": "Ettha ca kammasarikkhavipākuppattiṃ sandhāya kammakammanimittānameva gahaṇaṃ kataṃ,",
  "tika-vin07t:717_14": "na gatinimittassa, tenāha “aṭṭhirāsiyeva nimittaṃ ahosī”ti. Pāḷiyaṃ vitacchentīti",
  "tika-vin07t:717_15": "tuṇḍehi tacchento viya luñcanti. Virājentīti vilikhanti.",
  "tika-vin07t:718": "229. Vallūravikkayenāti sukkhāpitamaṃsavikkayena. Nippakkhacammeti vigatapakkhalomacamme. Ekaṃ miganti dīpakamigaṃ. Kāraṇāhīti ghātanāhi. Ñatvāti kammaṭṭhānaṃ ñatvā.",
  "tika-vin07t:719": "230. Maṅganavasena ulatīti maṅguli, virūpabībhacchabhāvena pavattatīti attho. Cittakeḷinti cittaruciyaṃ anācārakīḷaṃ.",
  "tika-vin07t:720_0": "231. Nissevālapaṇakakaddamoti tilabījakādisevālena nīlamaṇḍūkapiṭṭhivaṇṇena udakapiṭṭhe",
  "tika-vin07t:720_1": "udakaṃ nīlavaṇṇaṃ kurumānena paṇakena kaddamena ca virahito. Uṇhabhāvena tapanato",
  "tika-vin07t:720_2": "tapaṃ udakaṃ assāti tapodakāti vattabbe ka-kāralopaṃ katvā “tapodā”ti vuccati. Petalokoti",
  "tika-vin07t:720_3": "pakaṭṭhena akusalakammena sugatito duggatiṃ itānaṃ gatānaṃ loko samūho, nivāsaṭṭhānaṃ",
  "tika-vin07t:720_4": "vā. Katahatthāti dhanusippe suṭṭhu sikkhitahatthā, avirajjhanalakkhavedhāti attho.",
  "tika-vin07t:720_5": "Sippadassanavasena rājakulādīsu rājasamūhaṃ upecca kataṃ asanaṃ sarakkhepo etesanti",
  "tika-vin07t:720_6": "katupāsanā, sabbattha dassitasippāti attho. Pabhaggoti pabhañjito, parājitoti attho.",
  "tika-vin07t:721_0": "232. Āneñjasamādhinti arūpasamāpattiyaṃ niruddhe satipi saddakaṇṭakena uṭṭhānāraho",
  "tika-vin07t:721_1": "rūpāvacarasamādhiyeva idha vattabboti āha anejaṃ acalantiādi. Samādhiparipanthaketi",
  "tika-vin07t:721_2": "vitakkādike sandhāya vadati, idaṃ pana paṭhamabodhiyaṃ uppannampi vatthuṃ anācāramattavasena",
  "tika-vin07t:721_3": "bhikkhūhi coditepi bhagavatā “anāpatti, bhikkhave, moggallānassā”ti evaṃ āyatiṃ attanā",
  "tika-vin07t:721_4": "paññapiyamānapārājikānuguṇaṃ tadā eva vinītanti dhammasaṅgāhakattherehi pacchā paññattassa",
  "tika-vin07t:721_5": "imassa sikkhāpadassa vinītavatthubhāvena saṅgahamāropitanti daṭṭhabbaṃ. Sāvakānaṃ",
  "tika-vin07t:721_6": "uppaṭipāṭiyā anussaraṇābhāvaṃ dassetuṃ “na uppaṭipāṭiyā”ti vuttaṃ. Dukkaraṃ katanti",
  "tika-vin07t:721_7": "anantare pañcakappasatike kāle viññāṇasantatiṃ adisvāpi asammuyhitvā parato tatiyattabhāve",
  "tika-vin07t:721_8": "diṭṭhacuticittena saddhiṃ vattamānabhavapaṭisandhiyā anumānenāpi kāriyakāraṇābhāvagahaṇaṃ",
  "tika-vin07t:721_9": "nāma sāvakānaṃ dukkarattā vuttaṃ. Paṭividdhāti paṭividdhasadisā. Yathā nāma sattadhā",
  "tika-vin07t:721_10": "phālitassa cāmaravālalomassa ekāya aggakoṭiyā aparassa vālalomaṃsuno koṭiṃ dūre ṭhatvā",
  "tika-vin07t:721_11": "vijjheyya āvunanto viya paṭipādeyya, evameva imināpi dukkaraṃ katanti vuttaṃ hoti.",
  "tika-vin07t:721_12": "Etadagganti eso aggo. Yadidanti yo ayaṃ.",
  "tika-vin07t:722": "Nigamanavaṇṇanā",
  "tika-vin07t:723_0": "233. Idhāti bhikkhuvibhaṅge. Uddiṭṭhapārājikaparidīpananti sikkhāpadesu pātimokkhuddesavasena",
  "tika-vin07t:723_1": "uddiṭṭhapārājikaparidīpanaṃ, na pana sabbasmiṃ pārājikavibhaṅge āgataāpattiparidīpanaṃ",
  "tika-vin07t:723_2": "tattha thullaccayādīnampi āgatattā teneva uddiṭṭha-saddena vuttavibhaṅgassa niddesattā.",
  "tika-vin07t:723_3": "Bhikkhunīnaṃ asādhāraṇāni cattārīti ubbhajāṇumaṇḍalikā vajjappaṭicchādikā ukkhittānuvattikā",
  "tika-vin07t:723_4": "aṭṭhavatthukāti imāni bhikkhūhi asādhāraṇāni bhikkhunīnaṃ eva paññattāni pārājikānīti",
  "tika-vin07t:723_5": "attho. Vatthuvipannāti pabbajjupasampadānaṃ vatthubhāvo vatthu nāma, tena vatthumattena",
  "tika-vin07t:723_6": "vipannā, vipannavatthukāti attho. Ahetukapaṭisandhikāti maggānuppattikāraṇamāha.",
  "tika-vin07t:723_7": "Kiñcāpi duhetukānampi maggo nuppajjati, te pana pabbajjupasampadāsu ṭhatvā āyatiṃ",
  "tika-vin07t:723_8": "maggahetuṃ sampādetuṃ sakkonti, ahetukā pana parisuddhe catupārisuddhisīle ṭhatvā",
  "tika-vin07t:723_9": "sampādetuṃ na sakkonti, tasmā te tampi paṭicca vatthuvipannāvāti veditabbā. Pārājikāti",
  "tika-vin07t:723_10": "kammavipattiyā paṭisandhikkhaṇeyeva parājayaṃ āpannā. Theyyasaṃvāsakādīnaṃ gihibhāve",
  "tika-vin07t:723_11": "ṭhatvā vipassanāya vāyamantānampi tasmiṃ attabhāve magguppattiabhāvato “maggo pana",
  "tika-vin07t:723_12": "vārito”ti vuttaṃ. Dīghatāya lambamānaṃ aṅgajātaṃ lambaṃ nāma, taṃ yassa atthi so",
  "tika-vin07t:723_13": "lambī. So ettāvatā na pārājiko, taṃ pana dīghaṃ aṅgajātaṃ attano mukhe vā vaccamagge",
  "tika-vin07t:723_14": "vā sevanādhippāyena pavesentova pārājiko, idha pana vaccamagge pavesentova adhippeto",
  "tika-vin07t:723_15": "mudupiṭṭhikeneva mukhe pavesanassa vuttattā. Sopi hi kataparikammatāya mudubhūtāya",
  "tika-vin07t:723_16": "piṭṭhiyā onamitvā attano aṅgajātaṃ mukhena gaṇhantova pārājiko hoti, na kevalo. Yo",
  "tika-vin07t:723_17": "pana mukhena attano vaccamaggaṃ vā paresaṃ vaccamaggamukhaṃ vā itthīnaṃ passāvamaggaṃ",
  "tika-vin07t:723_18": "vā gaṇhāti, tassa ca purisanimittena purisanimittaṃ chupantassa ca maggena maggapaṭipādanepi",
  "tika-vin07t:723_19": "pārājikaṃ na hoti purisanimittena taditaramaggasampaṭipādaneneva methunadhammavohārato.",
  "tika-vin07t:723_20": "Parassa aṅgajāte abhinisīdatīti parassa uttānaṃ sayantassa kammaniye aṅgajāte attano",
  "tika-vin07t:723_21": "vaccamaggaṃ pavesento tassūpari nisīdati, idañca upalakkhaṇamattaṃ paresaṃ aṅgajātaṃ",
  "tika-vin07t:723_22": "vaccamagge pavesento sādiyantopi pārājikova, balakkārena pana vaccamagge vā mukhe",
  "tika-vin07t:723_23": "vā parena pavesiyamāno yadi na sādiyati, anāpattikova. Ettha asādiyanaṃ nāma dukkaraṃ",
  "tika-vin07t:723_24": "virajjitabbato. Ettha ca anupasampannabhāve ṭhatvā mātupituarahantesu aññataraṃ ghātento",
  "tika-vin07t:723_25": "bhikkhuniṃ dūsento ca sāmaṇerapabbajjampi na labhatīti dassanatthaṃ visuṃ gahitattā",
  "tika-vin07t:723_26": "mātughātakādīnaṃ catunnaṃ tatiyapaṭhamapārājikesu antogadhatā veditabbā. Yathā ettha,",
  "tika-vin07t:723_27": "evaṃ gihibhāve ṭhatvā lohituppādaṃ karonto lohituppādakovāti gahetabbaṃ. Etena pariyāyenāti",
  "tika-vin07t:723_28": "ubhinnaṃ rāgapariyuṭṭhānasaṅkhātena pariyāyena. Dutiyavikappe kacci atthāti padacchedo veditabbo.",
  "tika-vin07t:724": "Iti samantapāsādikāya vinayaṭṭhakathāya vimativinodaniyaṃ",
  "tika-vin07t:725": "Catutthapārājikavaṇṇanānayo niṭṭhito.",
  "tika-vin07t:726": "Niṭṭhito ca pārājikakaṇḍavaṇṇanānayo.",
  "tika-vin07t:727": "2. Saṅghādisesakaṇḍo",
  "tika-vin07t:728": "1. Sukkavissaṭṭhisikkhāpadavaṇṇanā",
  "tika-vin07t:729_0": "234. Terasakassāti terasa sikkhāpadāni parimāṇāni assāti terasako, kaṇḍo, tassa.",
  "tika-vin07t:729_1": "Samathe vipassanāya vā abhiratirahito idha anabhirato, na pabbajjāyāti āha “vikkhittacitto”ti.",
  "tika-vin07t:729_2": "Vikkhittatāya kāraṇamāha kāmarāgāiccādi.",
  "tika-vin07t:730": "235. Abbohārikāti sīlavipattivohāraṃ nārahatīti katvā vuttaṃ. Akusalabhāve panassā abbohāratā natthi.",
  "tika-vin07t:731_0": "236-7. Cetanā-saddato visuṃ saṃ-saddassa atthābhāvaṃ ika-paccayassa ca atthavantataṃ",
  "tika-vin07t:731_1": "dassetuṃ sañcetanā vātiādi dutiyavikappo vutto. Sikhāppatto atthoti adhippetatthaṃ",
  "tika-vin07t:731_2": "sandhāya vuttaṃ. Āsayabhedatoti pittasemhapubbalohitānaṃ catunnaṃ āsayānaṃ bhedena.",
  "tika-vin07t:731_3": "Dhātunānattatoti rasaruhirādīnaṃ sattannaṃ, pathavādīnaṃ vā catunnaṃ dhātūnaṃ nānattena.",
  "tika-vin07t:731_4": "Vatthisīsanti muttavatthito matthakapassaṃ. Hatthimadacalanaṃ nāmañca sambhavoti",
  "tika-vin07t:731_5": "āha “sambhavo nikkhamatī”ti. Sambhavaveganti sambhavassa ṭhānato cavitvā dakasotābhimukhaṃ",
  "tika-vin07t:731_6": "otaraṇena sañjātasarīrakkhobhavegaṃ. Bāhusīsanti khandhappadesaṃ. Dassesīti ettha",
  "tika-vin07t:731_7": "iti-saddo hetuttho, tena yasmā kaṇṇacūḷikāhi sambhavo nikkhamati…pe… sambhavañca",
  "tika-vin07t:731_8": "dassesi, tasmā tatiyassa bhāsitaṃ subhāsitanti evaṃ yojanā veditabbā. Dakasotanti",
  "tika-vin07t:731_9": "muttassa vatthito nikkhamanamaggaṃ, aṅgajātappadesanti vuttaṃ hoti. Sukkañca nāmetaṃ",
  "tika-vin07t:731_10": "rasaruhirādisattadehadhātūsu majjhimadhātucatujaṃ aṭṭhimiñjādi viya pathavīdhātusaṅgahitaṃ",
  "tika-vin07t:731_11": "āhārūpajīvīnaṃ sakalakāyagataṃ atidaharadārakānampi attheva, taṃ pana pannarasasoḷasavassuddesato",
  "tika-vin07t:731_12": "paṭṭhāya sattānaṃ samuppajjanakakāmarāgeheva ṭhānato calati, calitañca āpodhātubhāvena",
  "tika-vin07t:731_13": "cittajameva hutvā dakasotaṃ otarati, dakasotato pana paṭṭhāya cittapaccayautujaṃ",
  "tika-vin07t:731_14": "hoti matthaluṅgato calitasiṅghāṇikā viya. Yesaṃ pana samucchedanavikkhambhanādīhi",
  "tika-vin07t:731_15": "rāgapariyuṭṭhānaṃ natthi, tesaṃ sukkavissaṭṭhi na siyā. Iti yathāṭhānato sukkassa",
  "tika-vin07t:731_16": "vissaṭṭhiyeva rāgacittasamuṭṭhānā, na pakatirūpaṃ, teneva kathāvatthuaṭṭhakathāyaṃ",
  "tika-vin07t:731_17": "“sukkavissaṭṭhi nāma rāgasamuṭṭhānā hotī”ti sukkassa vissaṭṭhi eva rāgasamuṭṭhānā",
  "tika-vin07t:731_18": "vuttā, na pakatirūpaṃ. Channaṃ pana kāmāvacaradevānaṃ vijjamānāpi sukkadhātu dvayaṃdvayasamāpattivasena",
  "tika-vin07t:731_19": "pariyuṭṭhitarāgenāpi ṭhānato na gaḷati, yathāṭhāne eva ṭhatvā kiñci vikāraṃ āpajjamānā",
  "tika-vin07t:731_20": "taṅkhaṇikapariḷāhavūpasamāvahā methunakiccaniṭṭhāpitā hotīti veditabbaṃ. Keci pana",
  "tika-vin07t:731_21": "“kāyasamphassasukhameva tesaṃ kāmakicca”nti vadanti. Khīṇāsavānaṃ pana anāgāmīnañca",
  "tika-vin07t:731_22": "sabbaso kāmarāgābhāvena sukkadhātuvikārampi nāpajjatīti veditabbaṃ. Rūpībrahmānaṃ",
  "tika-vin07t:731_23": "pana vikkhambhitakāmarāgena janitattā anāhārūpajīvitattā ca sabbathā sukkadhātupi",
  "tika-vin07t:731_24": "nattheva. Tathevāti mocanassādena nimitte upakkamatotiādiṃ atidisati. “Vissaṭṭhīti",
  "tika-vin07t:731_25": "ṭhānācāvanā vuccatī”ti padabhājane vuttattā “dakasotaṃ otiṇṇamatte”ti kasmā vuttanti",
  "tika-vin07t:731_26": "āha dakasotorohaṇañcetthātiādi. Etthāti tīsupi vādesu. Adhivāsetvāti nimitte upakkamitvā",
  "tika-vin07t:731_27": "puna vippaṭisāre uppanne mocanassādaṃ vinodetvā. Antarā nivāretunti attano nimitte",
  "tika-vin07t:731_28": "katūpakkamena ṭhānā cutaṃ dakasotaṃ otarituṃ adatvā antarā nivāretuṃ. Mocanassādena",
  "tika-vin07t:731_29": "hatthaparikammādiṃ karontassa muttepi dukkaṭameva, nimitte upakkamābhāvato pana saṅghādiseso",
  "tika-vin07t:731_30": "na hotīti āha “hattha…pe… anāpattī”ti. Dakasotorohaṇañcetthātiādinā vuttavinicchayaṃ",
  "tika-vin07t:731_31": "sandhāya “ayaṃ sabbācariyasādhāraṇavinicchayo”ti vuttaṃ.",
  "tika-vin07t:732_0": "Khobhakaraṇapaccayo nāma visabhāgabhesajjasenāsanāhārādipaccayo. Nānāvidhaṃ supinanti",
  "tika-vin07t:732_1": "khubhitavātādidhātūnaṃ anuguṇaṃ. Anubhūtapubbanti pubbe bhūtapubbaṃ manasā parikappitapubbañca.",
  "tika-vin07t:732_2": "Sagganarakadesantarādīnampi hi saṅgahetvā vuttaṃ. Atthakāmatāya vā anatthakāmatāya",
  "tika-vin07t:732_3": "vāti idaṃ devatānaṃ hitāhitādhippāyataṃ dassetuṃ vuttaṃ. Atthāya vā anatthāya vāti",
  "tika-vin07t:732_4": "sabhāvato bhavitabbaṃ hitāhitaṃ sandhāya vuttaṃ. Nanu devatāhi upasaṃhariyamānāni",
  "tika-vin07t:732_5": "ārammaṇāni paramatthato natthi, kathaṃ tāni puriso passati, devatā vā tāni avijjamānāni",
  "tika-vin07t:732_6": "upasaṃharantīti codanaṃ manasi katvā āha so tāsantiādi. Tena “evameso parikappatū”ti",
  "tika-vin07t:732_7": "devatāhi cintitamattena supantassa cittaṃ bhavaṅgasantatito nipatitvā devatāhi cintitaniyāmeneva",
  "tika-vin07t:732_8": "parikappamānaṃ pavattati, evaṃ tena parikappamānāni ārammaṇāni devatāhi upasaṃhaṭāni",
  "tika-vin07t:732_9": "nāma honti, tāni ca so devatānubhāvena passati nāmāti dasseti. Bodhisattamātā viya",
  "tika-vin07t:732_10": "puttapaṭilābhanimittantiādīsu bodhisattassa gabbhokkantidivase mahāmāyādeviyā attano",
  "tika-vin07t:732_11": "dakkhiṇapassena ekassa setavaravāraṇassa antokucchipaviṭṭhabhāvadassanaṃ puttapaṭilābhanimittaṃ",
  "tika-vin07t:732_12": "supinaṃ nāma. Amhākaṃ pana bodhisattassa “sve buddho bhavissatī”ti cātuddasiyaṃ pakkhassa",
  "tika-vin07t:732_13": "rattivibhāyanakāle himavantaṃ bibbohanaṃ katvā puratthimapacchimasamuddesu vāmadakkhiṇahatthe",
  "tika-vin07t:732_14": "dakkhiṇasamudde pāde ca odahitvā mahāpathaviyā sayanaṃ eko, dabbatiṇasaṅkhātāya tiriyā",
  "tika-vin07t:732_15": "nāma tiṇajātiyā naṅgalamattarattadaṇḍāya nābhito uggatāya khaṇena anekayojanasahassaṃ",
  "tika-vin07t:732_16": "nabhaṃ āhacca ṭhānaṃ eko, setānaṃ kaṇhasīsānaṃ kimīnaṃ pādehi ussakkitvā yāva jāṇumaṇḍalaṃ",
  "tika-vin07t:732_17": "āhacca ṭhānaṃ eko, nānāvaṇṇānaṃ catunnaṃ sakuṇānaṃ catūhi disāhi āgantvā pādamūle",
  "tika-vin07t:732_18": "setavaṇṇatāpajjanaṃ eko, bodhisattassa mahato mīḷhapabbatassa upari alimpamānassa",
  "tika-vin07t:732_19": "caṅkamanaṃ ekoti ime pañca mahāsupinā nāma, ime ca yathākkamaṃ sambodhiyā, devamanussesu",
  "tika-vin07t:732_20": "ariyamaggappakāsanassa, gihīnañca saraṇūpagamanassa, khattiyādicatuvaṇṇānaṃ pabbajitvā",
  "tika-vin07t:732_21": "arahattapaṭilābhassa, catunnaṃ paccayānaṃ lābhe alittabhāvassa ca pubbanimittānīti",
  "tika-vin07t:732_22": "veditabbaṃ. Soḷasa supinā pākaṭā eva. Ekantasaccamevāti phalaniyamuppattito vuttaṃ.",
  "tika-vin07t:732_23": "Dassanaṃ pana sabbattha vipallatthameva. Dhātukkhobhādīsu catūsu mūlakāraṇesu dvīhi",
  "tika-vin07t:732_24": "tīhipi kāraṇehi kadāci supinaṃ passantīti āha “saṃsaggabhedato”ti. Supinabhedoti",
  "tika-vin07t:732_25": "saccāsaccatthatābhedo.",
  "tika-vin07t:733_0": "Rūpanimittādiārammaṇanti ettha kammanimittagatinimittato aññarūpameva viññāṇassa",
  "tika-vin07t:733_1": "nimittanti rūpanimittaṃ, taṃ ādi yesaṃ sattanimittādīnaṃ tāni rūpanimittādīni ārammaṇāni",
  "tika-vin07t:733_2": "yassa bhavaṅgacittassa taṃ rūpanimittādiārammaṇaṃ. Īdisānīti rūpanimittādiārammaṇāni",
  "tika-vin07t:733_3": "rāgādisampayuttāni ca. Sabbohārikacittenāti paṭibuddhassa pakativīthicittena. Ko",
  "tika-vin07t:733_4": "nāma passatīti suttapaṭibuddhabhāvaviyuttāya cittappavattiyā abhāvato supinaṃ passanto",
  "tika-vin07t:733_5": "nāma na siyāti adhippāyo, tenāha “supinassa abhāvova āpajjatī”ti. Kapimiddhaparetoti",
  "tika-vin07t:733_6": "iminā niddāvasena pavattamānabhavaṅgasantatibyavahitāya kusalākusalāya manodvāravīthiyā",
  "tika-vin07t:733_7": "ca passatīti dasseti, tenāha yā niddātiādi. Dvīhi antehi muttoti kusalākusalasaṅkhātehi",
  "tika-vin07t:733_8": "dvīhi antehi mutto. Āvajjanatadārammaṇakkhaṇeti supine pañcadvāravīthiyā abhāvato",
  "tika-vin07t:733_9": "manodvāre uppajjanārahaṃ gahetvā vuttaṃ.",
  "tika-vin07t:734_0": "Ettha ca supinantepi tadārammaṇavacanato anubhūtesu sutapubbesu vā rūpādīsu purāpattibhāvena",
  "tika-vin07t:734_1": "parikappetvā vipallāsato pavattamānāpi kāmāvacaravipākadhammā parittadhamme nissāya",
  "tika-vin07t:734_2": "parikappetvā pavattattā parittārammaṇā vuttā, na pana sarūpato parittadhamme gahetvā",
  "tika-vin07t:734_3": "pavattattā evāti gahetabbaṃ. Evañca itthipurisādiākāraṃ āropetvā pavattamānānaṃ rāgādisavipākadhammānampi",
  "tika-vin07t:734_4": "tesaṃ ārammaṇaṃ gahetvā uppannānaṃ paṭisandhādivipākānampi parittārammaṇatā kammanimittārammaṇatā",
  "tika-vin07t:734_5": "ca upapannā eva hoti. Vatthudhammavinimuttaṃ pana sammutibhūtaṃ kasiṇādipaṭibhāgārammaṇaṃ",
  "tika-vin07t:734_6": "gahetvā uppannā upacārappanādivasappavattā cittacetasikadhammā eva parittattike na",
  "tika-vin07t:734_7": "vattabbārammaṇāti gahetabbā.",
  "tika-vin07t:735": "Svāyanti supino. Vipallāsena parikappitaparittārammaṇattā “dubbalavatthukattā”ti vuttaṃ, avijjamānārammaṇe avasavattitoti adhippāyo, tenāha avisaye uppannattātiādi.",
  "tika-vin07t:736_0": "Āpattinikāyassāti idaṃ saṅghādisesoti pulliṅga-saddassa anurūpavasena vuttaṃ. Assāti",
  "tika-vin07t:736_1": "assa āpattinikāyassa, vuṭṭhāpetuṃ icchitassāti attho, tenāha kiṃ vuttantiādi. Ruḷhisaddenāti",
  "tika-vin07t:736_2": "ettha samudāye nipphannassāpi saddassa tadekadesepi pasiddhi idha ruḷhī nāma, tāya",
  "tika-vin07t:736_3": "ruḷhiyā yutto saddo ruḷhīsaddo, tena. Ruḷhiyā kāraṇamāha avayaveiccādinā.",
  "tika-vin07t:737_0": "Kālañcāti “rāgūpatthambhe”tiādinā dassitakālañca, “rāgūpatthambhe”ti vutte rāgūpatthambhe",
  "tika-vin07t:737_1": "jāte tasmiṃ kāle mocetīti atthato kālo gammati. Navamassa adhippāyassāti vīmaṃsādhippāyassa. Vatthūti visayaṃ.",
  "tika-vin07t:738": "238. Lomā etesaṃ santīti lomasā, bahulomapāṇakā.",
  "tika-vin07t:739_0": "239. Mocanenāti mocanappayogena. Mocanassādasampayuttāyāti ettha mocanicchāva mocanassādo,",
  "tika-vin07t:739_1": "tena sampayuttā cetanā mocanassādacetanāti attho, na pana mocane assādaṃ sukhaṃ patthentiyā",
  "tika-vin07t:739_2": "cetanāyāti evaṃ attho gahetabbo, itarathā sukhatthāya mocentasseva āpatti, na ārogyādiatthāyāti",
  "tika-vin07t:739_3": "āpajjati. Tasmā ārogyādīsu yena kenaci adhippāyena mocanicchāya cetanāyāti atthova gahetabbo.",
  "tika-vin07t:740_0": "240. Vāyamatoti aṅgajāte kāyena upakkamato. Dve āpattisahassānīti khaṇḍacakkādīni",
  "tika-vin07t:740_1": "anāmasitvāva vuttaṃ, icchantena pana khaṇḍacakkādibhedenāpi gaṇanā kātabbā. Ekena",
  "tika-vin07t:740_2": "padenāti gehasitapemapadena. Tathevāti mocanassādacetanāya eva gāḷhaṃ pīḷanādippayogaṃ",
  "tika-vin07t:740_3": "avijahitvā supanena saṅghādisesoti vuttaṃ. Suddhacittoti mocanassādassa nimitte ūruādīhi",
  "tika-vin07t:740_4": "kataupakkamassa vijahanaṃ sandhāya vuttaṃ. Tena asubhamanasikārābhāvepi payogābhāveneva",
  "tika-vin07t:740_5": "mocanepi anāpatti dīpitāti veditabbā.",
  "tika-vin07t:741_0": "Tena upakkamena mutteti muccamānaṃ vinā aññasmimpi sukke ṭhānato mutte. Yadi pana",
  "tika-vin07t:741_1": "upakkame katepi muccamānameva dakasotaṃ otarati, thullaccayameva payogena muttassa",
  "tika-vin07t:741_2": "abhāvā. Jagganatthāyāti cīvarādīsu limpanaparihārāya hatthena aṅgajātaggahaṇaṃ vaṭṭati,",
  "tika-vin07t:741_3": "tappayogo na hotīti adhippāyo. Anokāsanti aṅgajātappadesaṃ.",
  "tika-vin07t:742": "262. Supinantena kāraṇenāti supinante pavattaupakkamahetunā. Āpattiṭṭhāneyeva hi ayaṃ anāpatti avisayattā vuttā. Tenāha “sacassa visayo hoti niccalena bhavitabba”ntiādi.",
  "tika-vin07t:743_0": "263. Vinītavatthupāḷiyaṃ aṇḍakaṇḍuvanavatthusmiṃ mocanādhippāyena aṇḍacalanena aṅgajātassāpi",
  "tika-vin07t:743_1": "calanato nimitte upakkamo hotīti saṅghādiseso vutto. Yathā pana aṅgajātaṃ na calati,",
  "tika-vin07t:743_2": "evaṃ aṇḍameva kaṇḍuvanena phusantassa muttepi anāpatti aṇḍassa anaṅgajātattā.",
  "tika-vin07t:744": "264. Vatthinti aṅgajātasīsacchādakacammaṃ. Udaraṃ tāpentassa…pe… anāpattiyevāti udaratāpanena aṅgajātepi tatte tāvattakena nimitte upakkamo kato nāma na hotīti vuttaṃ.",
  "tika-vin07t:745_0": "265. Ehi me tvaṃ, āvuso, sāmaṇerāti vatthusmiṃ aññaṃ āṇāpetu, tena kariyamānassa",
  "tika-vin07t:745_1": "aṅgajātacalanassa mocanassādena sādiyanato taṃ calanaṃ bhikkhussa sādiyanacittasamuṭṭhitampi",
  "tika-vin07t:745_2": "hotīti sukkavissaṭṭhipaccayassa aṅgajātacalanassa hetubhūtā assādacetanāva āpattiyā",
  "tika-vin07t:745_3": "aṅgaṃ hoti, na āṇāpanavācā tassā pavattikkhaṇe saṅghādisesassa asijjhanato. Evaṃ",
  "tika-vin07t:745_4": "āṇāpetvāpi yonisomanasikārena mocanassādaṃ paṭivinodentassa āpattiasambhavato idaṃ",
  "tika-vin07t:745_5": "sikkhāpadaṃ anāṇattikaṃ, kāyakammaṃ, kiriyasamuṭṭhānañca jātanti gahetabbaṃ, āṇāpanavācāya",
  "tika-vin07t:745_6": "pana dukkaṭaṃ āpajjati. Yo pana parena anāṇattena balakkārenāpi kariyamānappayogaṃ",
  "tika-vin07t:745_7": "mocanassādena sādiyati, tassāpi mutte paṭhamapārājike viya saṅghādisesova, amutte",
  "tika-vin07t:745_8": "thullaccayaṃ. Mocanassāde cetanāya pana asati kāyasaṃsaggarāgena sādiyantassāpi muttepi",
  "tika-vin07t:745_9": "saṅghādisesena anāpattīti ācariyā vadanti, tañca yuttameva.",
  "tika-vin07t:746": "266. Kāyatthambhanavatthusmiṃ calanavasena yathā aṅgajāte upakkamo sambhavati, tathā vijambhitattā āpatti vuttā.",
  "tika-vin07t:747": "Upanijjhāyanavatthusmiṃ aṅgajātanti jīvamānaitthīnaṃ passāvamaggova adhippeto, netaro.",
  "tika-vin07t:748_0": "267. Pupphāvalīti kīḷāviseso. Taṃ kira kīḷantā nadīādīsu chinnataṭaṃ udakena cikkhallaṃ",
  "tika-vin07t:748_1": "katvā tattha ubho pāde pasāretvā nisinnā patanti, “pupphāvaliya”ntipi pāṭho. Pavesentassāti",
  "tika-vin07t:748_2": "payojakattena dvikammikattā “vālikaṃ aṅgajāta”nti ubhayatthāpi upayogavacanaṃ kataṃ.",
  "tika-vin07t:748_3": "Cetanā, upakkamo, muccananti imānettha tīṇi aṅgāni veditabbāni.",
  "tika-vin07t:749": "Sukkavissaṭṭhisikkhāpadavaṇṇanā niṭṭhitā.",
  "tika-vin07t:750": "2. Kāyasaṃsaggasikkhāpadavaṇṇanā",
  "tika-vin07t:751_0": "269. Dutiye kesuci vātapānesu vivaṭesu bahipi andhakārattā āloko na pavisati, vivaṭakavāṭena",
  "tika-vin07t:751_1": "aññato āgacchantassa ālokassa nivāraṇato kavāṭassa piṭṭhipasse ghanandhakārova hoti,",
  "tika-vin07t:751_2": "tādisāni sandhāya “yesu vivaṭesu andhakāro hotī”tiādi vuttaṃ.",
  "tika-vin07t:752_0": "Brāhmaṇī attano aṅgamaṅgānaṃ parāmasanakkhaṇe anācārānukūlā hutvā na kiñci vatvā",
  "tika-vin07t:752_1": "bhikkhuno vaṇṇabhaṇanakkhaṇe vuttattā āha “pabbajitukāmo maññeti sallakkhetvā”ti,",
  "tika-vin07t:752_2": "pabbajitukāmo viyāti sallakkhetvāti attho. Kulitthīnaṃ evaṃ parehi abhibhavanaṃ nāma",
  "tika-vin07t:752_3": "accantāvamānoti āha “attano vippakāra”nti.",
  "tika-vin07t:753": "270. Otiṇṇasaddassa kammasādhanapakkhaṃ sandhāya “yakkhādīhī”tiādi vuttaṃ, kattusādhanapakkhaṃ sandhāya “kūpādīnī”tiādi vuttaṃ. Tasmiṃ vatthusminti itthisarīrasaṅkhāte vatthusmiṃ.",
  "tika-vin07t:754": "271. Assāti hatthaggāhādikassa sabbassa.",
  "tika-vin07t:755_0": "273. Etesaṃ padānanti āmasanādipadānaṃ. Itthisaññīti manussitthisaññī. Naṃ-saddassa",
  "tika-vin07t:755_1": "kāyavisesanabhāvena etaṃ kāyanti atthaṃ dassetuṃ “atha vā”tiādi vuttaṃ. Omasanto…pe…",
  "tika-vin07t:755_2": "ekāva āpattīti anivatthaṃ sandhāya vuttaṃ, na nivatthaṃ. Sanivatthāya pana matthakato",
  "tika-vin07t:755_3": "paṭṭhāya hatthaṃ otārentassa nivatthasāṭakopari hatthe āruḷhe thullaccayaṃ. Sāṭakato",
  "tika-vin07t:755_4": "hatthaṃ otārāpetvā jaṅghato paṭṭhāya omasantassa puna saṅghādiseso.",
  "tika-vin07t:756_0": "Yathāniddiṭṭhaniddeseti yathāvuttakāyasaṃsagganiddese. Tenāti yena kāraṇena vatthusaññādayo",
  "tika-vin07t:756_1": "honti, tena kāraṇena. Yathāvuttasikkhāpadaniddese vuttaṃ garukaṃ bhikkhuno kareyya pakāseyyāti yojanā.",
  "tika-vin07t:757": "Saññāya virāgitamhīti saññāya viraddhāya. Idaṃ nāma vatthunti imasmiṃ sikkhāpade āgataṃ, anāgatañca yaṃ kiñci saviññāṇakāviññāṇakaṃ phusantassa anāpattiabhāvaṃ sandhāya vuttaṃ.",
  "tika-vin07t:758_0": "Sārattanti kāyasaṃsaggarāgeneva sārattaṃ. Virattanti kāyasaṃsaggarāgarahitaṃ mātuādiṃ",
  "tika-vin07t:758_1": "sandhāya vadati. Dukkaṭanti mātupemādivasena gaṇhantassa vasena vuttaṃ, virattampi",
  "tika-vin07t:758_2": "itthiṃ kāyasaṃsaggarāgena gaṇhantassa pana saṅghādiseso eva. Imāya pāḷiyā sametīti",
  "tika-vin07t:758_3": "sambandho. Kathaṃ sametīti ce? Yadi hi “itthiyā kāyappaṭibaddhaṃ gaṇhissāmī”ti citte",
  "tika-vin07t:758_4": "uppanne itthisaññā virāgitā bhaveyya. Kāyappaṭibaddhaggahaṇepi thullaccayenāpi na",
  "tika-vin07t:758_5": "bhavitabbaṃ itthisaññāya eva pāḷiyaṃ thullaccayassa vuttattā, tasmā “itthiyā kāyappaṭibaddhaṃ",
  "tika-vin07t:758_6": "gaṇhissāmīti kāyaṃ gaṇhantassa itthisaññā virāgitā nāma na hotīti kāyappaṭibaddhaṃ",
  "tika-vin07t:758_7": "gaṇhissāmīti kāyaṃ gaṇhato itthisaññāya ceva kāyasaṃsaggarāgassa ca kāyaggahaṇassa",
  "tika-vin07t:758_8": "ca sambhavā yathāvatthukaṃ saṅghādisesameva āpajjatī”ti mahāsumattherena vuttavādova",
  "tika-vin07t:758_9": "imāya pāḷiyā sameti. Aṭṭhakathāyañhi “sambahulā itthiyo bāhāhi parikkhipitvā gaṇhāmī”ti",
  "tika-vin07t:758_10": "saññāya parikkhipato majjhagatānaṃ vasena thullaccayaṃ vuttaṃ. Na hi tassa “majjhagatā",
  "tika-vin07t:758_11": "itthiyo kāyappaṭibaddhena gaṇhāmī”ti saññā atthi, tasmā aṭṭhakathāyapi sametīti gahetabbaṃ.",
  "tika-vin07t:758_12": "Nīlena duviññeyyabhāvato kāḷitthī vuttā.",
  "tika-vin07t:759_0": "279. Sevanādhippāyoti phassasukhasevanādhippāyo. Kāyappaṭibaddhāmasanavāre kāyappaṭibaddhavasena",
  "tika-vin07t:759_1": "phassapaṭivijānanaṃ veditabbaṃ. Cittuppādamatte āpattiyābhāvato anāpattīti idaṃ kāyasaṃsaggarāgamattena",
  "tika-vin07t:759_2": "kāyacalanassa anuppattito itthiyā kariyamānakāyacalanaṃ sādiyatopi payogābhāvaṃ sandhāya",
  "tika-vin07t:759_3": "vuttaṃ. Paṭhamapārājike pana parehi upakkamiyamānassa abhāvato sevanādhippāye uppanne",
  "tika-vin07t:759_4": "tena adhippāyena aṅgajātakkhobho sayameva avassaṃ sañjāyati, so ca tena kato nāma",
  "tika-vin07t:759_5": "hotīti pārājikaṃ vuttaṃ, teneva nayena paṭhamasaṅghādisesepi parena kariyamānapayogasādiyamānepi",
  "tika-vin07t:759_6": "aṅgajātakkhobhasambhavena āpatti hotīti veditabbaṃ. Catuttheti “na ca kāyena vāyamati,",
  "tika-vin07t:759_7": "na ca phassaṃ paṭivijānātī”ti imasmiṃ vāre. Phassapaṭivijānanampīti api-saddena tatiyavāre",
  "tika-vin07t:759_8": "viya vāyāmopi natthīti dasseti. Nissaggiyena nissaggiyāmasane viyāti idaṃ pana phassapaṭivijānanābhāvamattasseva",
  "tika-vin07t:759_9": "nidassanaṃ, na payogābhāvassāti daṭṭhabbaṃ. Mokkhādhippāyoti ettha cittassa lahuparivattitāya",
  "tika-vin07t:759_10": "antarantarā kāyasaṃsaggarāge samuppannepi mokkhādhippāyassa avicchinnatāya anāpattiyeva,",
  "tika-vin07t:759_11": "vicchinne pana tasmiṃ āpatti eva.",
  "tika-vin07t:760": "Padabhājanīyavaṇṇanānayo.",
  "tika-vin07t:761_0": "281. Ettha gaṇhāhīti na vattabbāti gehasitapemena kāyappaṭibaddhena phusane dukkaṭaṃ",
  "tika-vin07t:761_1": "sandhāya vuttaṃ, kāruññena pana vatthādiṃ gahetuṃ asakkontiṃ “gaṇhā”ti vadantassāpi",
  "tika-vin07t:761_2": "avasasabhāvappattaṃ udake nimujjantiṃ kāruññena sahasā anāmāsanti acintetvā kesādīsu",
  "tika-vin07t:761_3": "gahetvā mokkhādhippāyena ākaḍḍhatopi anāpattiyeva. Na hi mīyamānaṃ mātaraṃ ukkhipituṃ",
  "tika-vin07t:761_4": "na vaṭṭati. Aññātikāya itthiyāpi eseva nayo. Ukkaṭṭhāya mātuyāpi āmāso na vaṭṭatīti",
  "tika-vin07t:761_5": "dassanatthaṃ “mātara”nti vuttaṃ. Tassā kātabbaṃ pana aññāsampi itthīnaṃ karontassāpi",
  "tika-vin07t:761_6": "anāpattiyeva anāmāsatte visesābhāvā.",
  "tika-vin07t:762_0": "Tiṇaṇḍupakanti hiriverādimūlehi kesālaṅkāratthāya katacumbaṭakaṃ. Parivattetvāti",
  "tika-vin07t:762_1": "attano nivāsanādibhāvato apanetvā. Pūjādiatthaṃ pana tāvakālikampi āmasituṃ vaṭṭati.",
  "tika-vin07t:762_2": "Sīsapasādhanakadantasūciādīti idaṃ sīsālaṅkāratthāya paṭapilotikādīhi kataṃ sīsapasādhanakañceva",
  "tika-vin07t:762_3": "dantasūciādi cāti dvidhā yojetvā sīsapasādhanaṃ sipāṭikopakaraṇatthāya ceva dantasūciupakaraṇatthāya",
  "tika-vin07t:762_4": "ca gahetabbanti yathākkamaṃ atthaṃ dasseti. Kesakalāpaṃ bandhitvā tattha tiriyaṃ",
  "tika-vin07t:762_5": "pavesanatthāya katā dantasūci eva sīsapasādhanakadantasūcīti ekameva katvā sipāṭikāya",
  "tika-vin07t:762_6": "pakkhipitvā pariharitabbasūciyeva tassa tassa kiccassa upakaraṇanti sipāṭikāsūciupakaraṇanti",
  "tika-vin07t:762_7": "evaṃ vā yojanā kātabbā. Potthakarūpanti sudhādīhi kataṃ, pārājikavatthubhūtānaṃ tiracchānagatitthīnaṃ",
  "tika-vin07t:762_8": "saṇṭhānena katampi anāmāsameva. Itthirūpādīni dassetvā kataṃ, vatthabhittiādiñca",
  "tika-vin07t:762_9": "itthirūpaṃ anāmasitvā vaḷañjetuṃ vaṭṭati. Evarūpehi anāmāse kāyasaṃsaggarāge asati",
  "tika-vin07t:762_10": "kāyappaṭibaddhena āmasato doso natthi. Bhinditvāti ettha anāmāsampi daṇḍapāsāṇādīhi",
  "tika-vin07t:762_11": "bhedanassa aṭṭhakathāyaṃ vuttattā, pāḷiyampi āpadāsu mokkhādhippāyassa āmasanepi",
  "tika-vin07t:762_12": "anāpattiyā vuttattā ca. Sappinīādīhi vāḷamigīhi ca gahitapāṇakānaṃ mocanatthāya taṃ",
  "tika-vin07t:762_13": "sappinīādiṃ vatthadaṇḍādīhi parikkhipitvā gahetuṃ, mātuādiṃ udake mīyamānaṃ vatthādīhi",
  "tika-vin07t:762_14": "gahetuṃ, asakkontiṃ kesādīsu gahetvā kāruññena ukkhipituṃ vaṭṭatīti ayamattho gahetabbova.",
  "tika-vin07t:762_15": "Aṭṭhakathāyaṃ “na tveva āmasitabbā”ti idaṃ pana vacanaṃ amīyamānavatthuṃ sandhāya",
  "tika-vin07t:762_16": "vuttanti ayaṃ amhākaṃ khanti.",
  "tika-vin07t:763_0": "Maggaṃ adhiṭṭhāyāti “maggo aya”nti maggasaññaṃ uppādetvāti attho. Paññapetvā dentīti",
  "tika-vin07t:763_1": "idaṃ sāmīcivasena vuttaṃ, tehi pana āsanaṃ apaññapetvāva nisīdathāti vutte sayameva",
  "tika-vin07t:763_2": "paññapetvā nisīditumpi vaṭṭati. Tatthajātakānīti acchinditvā bhūtagāmabhāveneva ṭhitāni.",
  "tika-vin07t:763_3": "Kīḷantenāti vuttattā sati paccaye āmasantassa anāpatti. Bhikkhusantakaṃ pana paribhogārahaṃ",
  "tika-vin07t:763_4": "sabbathā āmasituṃ na vaṭṭati durupaciṇṇattā. Anupasampannānaṃ dassāmīti idaṃ appaṭiggahetvā",
  "tika-vin07t:763_5": "gahaṇaṃ sandhāya vuttaṃ. Attanopi atthāya paṭiggahetvā gahaṇe doso natthi anāmāsattābhāvā.",
  "tika-vin07t:764_0": "Maṇīti veḷuriyādito añño jotirasādibhedo sabbopi maṇi. Veḷuriyoti allaveḷuvaṇṇomaṇi,",
  "tika-vin07t:764_1": "“majjārakkhi maṇḍalavaṇṇo”tipi vadanti. Silāti muggamāsavaṇṇā atisiniddhā kāḷasilā,",
  "tika-vin07t:764_2": "maṇivohāraṃ āgatā rattasetādivaṇṇā sumaṭṭhāpi silā anāmāsā evāti vadanti. Rajatanti",
  "tika-vin07t:764_3": "kahāpaṇamāsādibhedaṃ jatumāsādiṃ upādāya sabbaṃ vuttāvasesaṃ rūpiyaṃ gahitaṃ. Lohitaṅkoti",
  "tika-vin07t:764_4": "rattamaṇi. Masāragallanti kabaravaṇṇo maṇi, “marakata”ntipi vadanti. Bhesajjatthāya",
  "tika-vin07t:764_5": "pisitvā yojitānaṃ muttānaṃ ratanabhāvavirahato gahaṇakkhaṇepi ratanākārena apekkhitābhāvā",
  "tika-vin07t:764_6": "“bhesajjatthāya pana vaṭṭatī”ti vuttaṃ. Yāva pana tā muttā ratanarūpena tiṭṭhanti,",
  "tika-vin07t:764_7": "tāva āmasituṃ na vaṭṭati eva. Evaṃ aññampi ratanapāsāṇaṃ pisitvā bhesajje yojanatthāya",
  "tika-vin07t:764_8": "gahetuṃ vaṭṭati eva, jātarūparajataṃ pana pisitvā yojanabhesajjatthāyapi sampaṭicchituṃ",
  "tika-vin07t:764_9": "na vaṭṭati, gahaṭṭhehi yojetvā dinnampi yadi bhesajje suvaṇṇādirūpena tiṭṭhati, viyojetuñca",
  "tika-vin07t:764_10": "sakkā, tādisaṃ bhesajjampi na vaṭṭati. Taṃ abbohārikattaṃ gataṃ ce, vaṭṭati. “Jātiphalikaṃ",
  "tika-vin07t:764_11": "upādāyā”ti vuttattā, sūriyakantacandakantādikaṃ jātipāsāṇaṃ maṇimhi eva saṅgahitanti",
  "tika-vin07t:764_12": "daṭṭhabbaṃ. Dhamanasaṅkho ca dhotaviddho ca ratanamisso cāti yojetabbaṃ. Viddhoti",
  "tika-vin07t:764_13": "maṇiādibhāvena katachiddo.",
  "tika-vin07t:765_0": "Ratanamissoti kañcanalatādivicitto, muttādiratanakhacito ca, etena dhamanasaṅkhato",
  "tika-vin07t:765_1": "añño ratanamissova anāmāsoti dasseti. Silāyampi eseva nayo. Pānīyasaṅkhoti imināva",
  "tika-vin07t:765_2": "thālakādiākārena katasaṅkhamayabhājanāni bhikkhūnaṃ sampaṭicchituṃ vaṭṭatīti siddhaṃ.",
  "tika-vin07t:765_3": "Sesāti ratanasaṃyuttaṃ ṭhapetvā avasesā.",
  "tika-vin07t:766_0": "Bījato paṭṭhāyāti dhātupāsāṇato paṭṭhāya. Paṭikkhipīti suvaṇṇamayadhātukaraṇḍakassa,",
  "tika-vin07t:766_1": "buddharūpādissa ca attano santakakaraṇe nissaggiyattā vuttaṃ. “Rūpiyachaḍḍakaṭṭhāne”ti",
  "tika-vin07t:766_2": "vuttattā rūpiyachaḍḍakassa jātarūparajataṃ āmasitvā chaḍḍetuṃ vaṭṭatīti siddhaṃ.",
  "tika-vin07t:766_3": "Keḷāpayitunti āmasitvā ito cito ca sañcāretuṃ. Vuttanti mahāaṭṭhakathāyaṃ vuttaṃ.",
  "tika-vin07t:766_4": "Kacavarameva harituṃ vaṭṭatīti gopakā vā hontu aññe vā, hatthena puñchitvā kacavaraṃ",
  "tika-vin07t:766_5": "apanetuṃ vaṭṭati, malampi pamajjituṃ vaṭṭati evāti vadanti, taṃ aṭṭhakathāya na sameti",
  "tika-vin07t:766_6": "keḷāyanasadisattā. Ārakūṭalohanti suvaṇṇavaṇṇo kittimalohaviseso. Tividhañhi kittimalohaṃ",
  "tika-vin07t:766_7": "kaṃsalohaṃ vaṭṭalohaṃ hārakūṭalohanti. Tattha tiputambe missetvā kataṃ kaṃsalohaṃ",
  "tika-vin07t:766_8": "nāma. Sīsatambe missetvā kataṃ vaṭṭalohaṃ. Rasatambe missetvā kataṃ hārakūṭalohaṃ",
  "tika-vin07t:766_9": "nāma. Taṃ pana “jātarūpagatika”nti vuttattā uggaṇhato nissaggiyampi hotīti keci vadanti.",
  "tika-vin07t:766_10": "Rūpiyesu pana agaṇitattā nissaggiyaṃ na hoti, āmasane, sampaṭicchane ca dukkaṭamevāti",
  "tika-vin07t:766_11": "veditabbaṃ. Sabbakappiyoti yathāvuttasuvaṇṇādimayānaṃ senāsanaparikkhārānaṃ āmasanagopanādivasena",
  "tika-vin07t:766_12": "paribhogo sabbathā kappiyoti adhippāyo. Tenāha “tasmā”tiādi. “Bhikkhūnaṃ dhammavinayavaṇṇanaṭṭhāne”ti",
  "tika-vin07t:766_13": "vuttattā saṅghikameva suvaṇṇādimayaṃ senāsanaṃ, senāsanaparikkhārā ca vaṭṭanti, na",
  "tika-vin07t:766_14": "puggalikānīti gahetabbaṃ.",
  "tika-vin07t:767_0": "Bhinditvāti paṭhamameva anāmasitvā pāsāṇādinā kiñcimattaṃ bhedaṃ katvā pacchā kappiyabhaṇḍatthāya",
  "tika-vin07t:767_1": "adhiṭṭhahitvā hatthena gahetuṃ vaṭṭati. Tenāha “kappiyabhaṇḍaṃ karissāmīti sabbampi",
  "tika-vin07t:767_2": "sampaṭicchituṃ vaṭṭatī”ti. Etthāpi kiñci bhinditvā, viyojetvā vā āmasitabba.",
  "tika-vin07t:768_0": "Phalakajālikādīnīti ettha saraparittāṇāya hatthena gahetabbaṃ kiṭikāphalakaṃ akkhirakkhaṇatthāya",
  "tika-vin07t:768_1": "ayalohādīhi jālākārena katvā sīsādīsu paṭimuñcitabbaṃ jālikaṃ nāma. Ādi-saddena kavacādiṃ",
  "tika-vin07t:768_2": "saṅgaṇhāti. Anāmāsānīti macchajālādiparūparodhakaṃ sandhāya vuttaṃ, na saraparittāṇaṃ",
  "tika-vin07t:768_3": "tassa āvudhabhaṇḍattābhāvā. Teneva vakkhati “parūparodhanivāraṇaṃ hī”tiādi. Āsanassāti",
  "tika-vin07t:768_4": "cetiyassa samantā kataparibhaṇḍassa. Bandhissāmīti kākādīhi adūsanatthāya bandhissāmi.",
  "tika-vin07t:769_0": "“Bherisaṅghāṭoti saṅghaṭitacammabherī. Vīṇāsaṅghāṭoti saṅghaṭitacammavīṇā”ti sāratthadīpaniyaṃ",
  "tika-vin07t:769_1": "vuttaṃ. “Cammavinaddhāni vīṇābheriādīnī”ti mahāaṭṭhakathāyaṃ vuttavacanato visesābhāvā,",
  "tika-vin07t:769_2": "“kurundiyaṃ panā”tiādinā tato visesassa vattumāraddhattā ca bheriādīnaṃ vinaddhanopakaraṇasamūho",
  "tika-vin07t:769_3": "bherivīṇāsaṅghāṭoti veditabbaṃ saṅghaṭitabboti saṅghāṭoti katvā. Tucchapokkharanti",
  "tika-vin07t:769_4": "avinaddhacammabherivīṇānaṃ pokkharaṃ. Āropitacammanti pubbe āropitaṃ hutvā pacchā",
  "tika-vin07t:769_5": "tato apanetvā visuṃ ṭhapitamukhacammamattaṃ, na sesopakaraṇasahitaṃ. Sahitaṃ pana",
  "tika-vin07t:769_6": "saṅghāṭoti ayaṃ viseso. Onahitunti bheripokkharādīni cammaṃ āropetvā cammavaṭṭiādīhi",
  "tika-vin07t:769_7": "sabbehi upakaraṇehi vinandhituṃ.",
  "tika-vin07t:770_0": "Pāḷiyaṃ paṇḍakassāti paṇḍakena. Pārājikappahonakakāleti akuthitakāle. Kāyasaṃsaggarāgādibhāve",
  "tika-vin07t:770_1": "sabbāvatthāyapi itthiyā saṇṭhāne paññāyamāne anāmāsadukkaṭaṃ na vigacchatīti daṭṭhabbaṃ.",
  "tika-vin07t:770_2": "Saṅkamādīnaṃ ṭhānācāvanavasena acāletabbatāya na kāyappaṭibaddhavohāroti dukkaṭaṃ vuttaṃ.",
  "tika-vin07t:771_0": "282. Ekapadikasaṅkamoti tanukasetu. “Āviñchanto”ti vuttattā cāletuṃ yuttāya eva rajjuyā",
  "tika-vin07t:771_1": "thullaccayaṃ, na itarāya bhittithambhādigatikattāti āha “yā mahārajju hotī”tiādi.",
  "tika-vin07t:771_2": "Tena cāletuṃ yutte tanukarajjudaṇḍake acāletvā phusantassāpi thullaccayamevāti dīpitanti",
  "tika-vin07t:771_3": "veditabbaṃ. Paṭicchādetabbāti chādanādivasena gūhitabbā. Manussitthī, manussitthisaññitā,",
  "tika-vin07t:771_4": "kāyasaṃsaggarāgo, vāyāmo, tena hatthādīsu phusananti imānettha pañca aṅgāni.",
  "tika-vin07t:772": "Kāyasaṃsaggasikkhāpadavaṇṇanā niṭṭhitā.",
  "tika-vin07t:773": "3. Duṭṭhullavācāsikkhāpadavaṇṇanā",
  "tika-vin07t:774_0": "285. Tatiye asaddhammapaṭisaññuttanti methunadhammapaṭisaṃyuttaṃ. Bālāti subhāsitadubbhāsitaṃ",
  "tika-vin07t:774_1": "ajānantī, surāmadamattatāya ummattakādibhāvena ca ajānantīpi ettheva saṅgayhati.",
  "tika-vin07t:774_2": "Na tāva sīsaṃ etīti saṅghādisesapaccayattasaṅkhātaṃ matthakaṃ pāripūri na hoti, maggamethunehi",
  "tika-vin07t:774_3": "aghaṭitattā dukkaṭaṃ pana hoti eva.",
  "tika-vin07t:775_0": "Apasādetīti apasādakaravacanaṃ karoti. Dosaṃ detīti dosaṃ patiṭṭhāpeti. Tīhīti animittāsītiādīnaṃ",
  "tika-vin07t:775_1": "padānaṃ aduṭṭhullabhāvenāpi atthayojanārahattā passāvamaggādipaṭisaññuttatāniyamo",
  "tika-vin07t:775_2": "natthīti vuttaṃ, tehi pana aṭṭhahi padehi paribbājikāvatthusmiṃ viya thullaccayanti veditabbaṃ.",
  "tika-vin07t:776": "Kuñcikapanāḷimattanti kuñcikāchiddamattaṃ. Sukkhasotāti dakasotassa sukkhatāya lohitavaṇṇavigamo hotīti vuttaṃ.",
  "tika-vin07t:777_0": "Suddhānīti methunādipadehi ayojitānipi. Methunadhammena ghaṭitānevāti idaṃ upalakkhaṇamattaṃ,",
  "tika-vin07t:777_1": "vaccamaggapassāvamaggehipi animitte “tava vaccamaggo, passāvamaggo vā īdiso”tiādinā",
  "tika-vin07t:777_2": "ghaṭitepi āpattikarāneva.",
  "tika-vin07t:778": "286. Garukāpattinti bhikkhuniyā ubbhajāṇumaṇḍalikāya pārājikāpattiṃ sandhāya vadati.",
  "tika-vin07t:779": "287. Hasanto hasantoti upalakkhaṇamattaṃ, ahasantopi yena kenaci ākārena attano vipariṇatacittataṃ itthiyā pakāsento vadati, āpattiyeva.",
  "tika-vin07t:780": "Kāyacittatoti hatthamuddāya obhāsentassa kāyacittato samuṭṭhāti.",
  "tika-vin07t:781_0": "288. Tasmā dukkaṭanti appaṭivijānanato dukkaṭaṃ, paṭivijānane pana sati thullaccayameva",
  "tika-vin07t:781_1": "paribbājikāvatthusmiṃ viya akhettapadattā. Khettapade hi paṭivijānantiyā saṅghādisesova",
  "tika-vin07t:781_2": "siyā methunadhammayācanavatthudvaye viya, taṃ pana vatthudvayaṃ methunayācanato catutthasaṅghādisese",
  "tika-vin07t:781_3": "vattabbampi duṭṭhullavācassādamattena pavattattā idha vuttanti veditabbaṃ. Evaṃ khettapadena",
  "tika-vin07t:781_4": "vadantassa itthiyā appaṭivijānantiyā kiṃ hotīti? Kiñcāpi ayaṃ nāma āpattīti pāḷiaṭṭhakathāsu",
  "tika-vin07t:781_5": "na vuttaṃ, atha kho thullaccayenevettha bhavitabbaṃ. Tathā hi akhettapade appaṭivijānantiyā",
  "tika-vin07t:781_6": "dukkaṭaṃ, paṭivijānantiyā thullaccayaṃ vuttaṃ. Khettapade pana paṭivijānane saṅghādisesova",
  "tika-vin07t:781_7": "vutto, appaṭivijānane thullaccayameva bhavituṃ yuttaṃ, na dukkaṭaṃ, akhettapadato",
  "tika-vin07t:781_8": "visesābhāvappasaṅgoti gahetabbaṃ. Yathā cettha, evaṃ catutthasikkhāpadepi akhettapade",
  "tika-vin07t:781_9": "paṭivijānantiyā thullaccayaṃ, appaṭivijānantiyā dukkaṭaṃ, khettapade pana appaṭivijānantiyā",
  "tika-vin07t:781_10": "thullaccayanti veditabbaṃ. Pāḷiyaṃ navāvutanti navavītaṃ.",
  "tika-vin07t:782": "288. Asaddhammaṃ sandhāyāti methunaṃ sandhāya vuttaṃ. Tañhi puttasamuppattiyā bījanikkhepato vappapariyāyaṃ labhatīti.",
  "tika-vin07t:783": "Saṃsīdatīti vahati, saṃsarīyatīti vā attho. Manussitthī, tathāsaññitā, duṭṭhullavācassādarāgo, tena obhāsanaṃ, taṅkhaṇavijānananti imānettha pañca aṅgāni.",
  "tika-vin07t:784": "Duṭṭhullavācāsikkhāpadavaṇṇanā niṭṭhitā.",
  "tika-vin07t:785": "4. Attakāmapāricariyasikkhāpadavaṇṇanā",
  "tika-vin07t:786_0": "290. Catutthe parehi patte pātiyamānānaṃ bhikkhāpiṇḍānaṃ pāto sannipātoti piṇḍapātoti",
  "tika-vin07t:786_1": "bhikkhāhāro vuccati, taṃsadisatāya aññopi yo koci bhikkhācariyaṃ vinā bhikkhūhi laddho",
  "tika-vin07t:786_2": "piṇḍapātotveva vuccati. Pati eti etasmāti paccayoti āha “patikaraṇaṭṭhena paccayo”ti.",
  "tika-vin07t:786_3": "Rogadukkhānaṃ vā paṭipakkhabhāvena ayati pavattatīti paccayo. Sappāyassāti hitassa.",
  "tika-vin07t:786_4": "Nagaraparikkhārehīti nagaraṃ parivāretvā rakkhaṇakehi. Rājūnaṃ gehaparikkhepo parikhā",
  "tika-vin07t:786_5": "uddāpo pākāro esikā paligho aṭṭoti ime satta nagaraparikkhārāti vadanti. Setaparikkhāroti",
  "tika-vin07t:786_6": "visuddhisīlālaṅkāro. Ariyamaggo hi idha “ratho”ti adhippeto, tassa ca sammāvācādayo",
  "tika-vin07t:786_7": "alaṅkāraṭṭhena “parikkhārā”ti vuttā. Cakkavīriyoti vīriyacakko. Jīvitaparikkhārāti",
  "tika-vin07t:786_8": "jīvitassa pavattikāraṇāni. Samudānetabbāti sammā uddhaṃ ānetabbā pariyesitabbā.",
  "tika-vin07t:787_0": "291. Upacāreti yattha ṭhito viññāpetuṃ sakkoti, tādise ṭhāne. Kāmo ceva hetu ca pāricariyā",
  "tika-vin07t:787_1": "ca atthoti pāḷiyaṃ “attano kāmaṃ, attano hetuṃ, attano adhippāyaṃ, attano pāricariya”nti",
  "tika-vin07t:787_2": "vuttesu imesu catūsu padesu kāmo, hetu, pāricariyā ca aṭṭhakathāyaṃ vutte paṭhame",
  "tika-vin07t:787_3": "atthavikappe viggahavākyādhippāyasūcanato attho. Sesanti adhippāyapadamekaṃ. Byañjananti",
  "tika-vin07t:787_4": "byañjanamattaṃ, paṭhamavikappānupayogitāya vacanamattanti attho. Dutiye atthavikappepi eseva nayo.",
  "tika-vin07t:788_0": "Yathāvuttameva atthaṃ padabhājanena saṃsanditvā dassetuṃ “attano kāmaṃ attano hetuṃ",
  "tika-vin07t:788_1": "attano pāricariyanti hi vutte jānissanti paṇḍitā”tiādi āraddhaṃ. Idaṃ vuttaṃ hoti",
  "tika-vin07t:788_2": "– “attano hetu”nti vutte attano atthāyāti ayamattho viññāyati, “attano kāmaṃ attano",
  "tika-vin07t:788_3": "pāricariya”nti vutte kāmena pāricariyāti ayamattho viññāyati. Tasmā imehi tīhi padehi",
  "tika-vin07t:788_4": "attano atthāya kāmena pāricariyā attakāmapāricariyāti imaṃ atthavikappaṃ viññū jānissanti.",
  "tika-vin07t:788_5": "“Attano adhippāya”nti vutte pana adhippāya-saddassa kāmita-saddena samānatthabhāvato",
  "tika-vin07t:788_6": "attanā adhippetakāmitaṭṭhena attakāmapāricariyāti imamatthaṃ vikappaṃ viññū jānissanti.",
  "tika-vin07t:789_0": "Etadagganti esā aggā. Duṭṭhullavācāsikkhāpadepi kāmaṃ “yācatipi āyācatipī”ti evaṃ",
  "tika-vin07t:789_1": "methunayācanaṃ āgataṃ, taṃ pana duṭṭhullavācassādarāgavasena vuttaṃ, idha pana attano",
  "tika-vin07t:789_2": "methunassādarāgavasenāti ayaṃ viseso.",
  "tika-vin07t:790_0": "Vinītavatthūsu “aggadānaṃ dehī”ti idaṃ attano atthāya vuttaṃ, duṭṭhullavācāsikkhāpade",
  "tika-vin07t:790_1": "pana paratthāyapi vutte sīsaṃ etīti veditabbaṃ. Subhagāti issariyādīhi sundarehi",
  "tika-vin07t:790_2": "bhagehi samannāgatā. Manussitthī, tathāsaññitā, attakāmapāricariyāya rāgo, tena kāmapāricariyayācanaṃ,",
  "tika-vin07t:790_3": "taṅkhaṇavijānananti imānettha pañca aṅgāni.",
  "tika-vin07t:791": "Attakāmapāricariyasikkhāpadavaṇṇanā niṭṭhitā.",
  "tika-vin07t:792": "5. Sañcarittasikkhāpadavaṇṇanā",
  "tika-vin07t:793_0": "296. Pañcame paṇḍiccenāti sabhāvañāṇena. Gatimantāti sabhāvañāṇagatiyuttā. Veyyattiyenāti",
  "tika-vin07t:793_1": "itthikattabbesu sikkhitañāṇena. Medhāyāti asikkhitesupi taṃitthikattabbesu ṭhānuppattiyā",
  "tika-vin07t:793_2": "paññāya. Chekāti kāyena pacanādikusalā.",
  "tika-vin07t:794": "Āvahanaṃ āvāho, dārikāya gahaṇaṃ. Vidhinā parakule vahanaṃ pesanaṃ vivāho, dārikāya dānaṃ.",
  "tika-vin07t:795": "297. Randhāpanaṃ bhattapacāpanaṃ. Byañjanādisampādanaṃ pacāpanaṃ. Na upāhaṭanti na dinnaṃ. Kayo nāma gahaṇaṃ. Vikkayo nāma dānaṃ. Tadubhayaṃ saṅgahetvā “vohāro”ti vuttaṃ.",
  "tika-vin07t:796_0": "300. “Abbhutaṃ kātuṃ na vaṭṭatī”ti iminā dukkaṭaṃ hotīti dīpeti. “Parājitena dātabba”nti",
  "tika-vin07t:796_1": "vuttattā adento dhuranikkhepena kāretabbo. Acirakāle adhikāro etassa atthīti acirakālādhikārikaṃ,",
  "tika-vin07t:796_2": "sañcarittaṃ. “Acirakālācārika”nti vā pāṭho. Acirakāle ācāro ajjhācāro etassāti yojanā.",
  "tika-vin07t:797_0": "301. Kiñcāpi ehibhikkhuādikāpi sañcarittādipaṇṇattivajjaṃ āpattiṃ āpajjanti, tesaṃ",
  "tika-vin07t:797_1": "pana asabbakālikattā, appakattā ca idhāpi ñatticatuttheneva kammena upasampannaṃ",
  "tika-vin07t:797_2": "sandhāya “yvāya”ntiādipadabhājanamāha. Sañcaraṇaṃ sañcaro, so etassa atthīti sañcarī,",
  "tika-vin07t:797_3": "tassa bhāvo sañcarittaṃ. Tenāha “sañcaraṇabhāva”nti. Sañcaratīti sañcaraṇo, puggalo,",
  "tika-vin07t:797_4": "tassa bhāvo sañcaraṇabhāvo, taṃ itthipurisānaṃ antare sañcaraṇabhāvanti attho.",
  "tika-vin07t:798_0": "Jāyābhāveti bhariyabhāvāya. Jārabhāveti sāmibhāvāya, taṃnimittanti attho. Nimittatthe",
  "tika-vin07t:798_1": "hi etaṃ bhummavacanaṃ. Kiñcāpi “jārattane”ti padassa padabhājane “jārī bhavissasī”ti",
  "tika-vin07t:798_2": "itthiliṅgavasena padabhājanaṃ vuttaṃ, “sañcarittaṃ samāpajjeyyā”ti padassa pana niddese",
  "tika-vin07t:798_3": "“itthiyā vā pahito purisassa santike gacchati, purisena vā pahito itthiyā santike",
  "tika-vin07t:798_4": "gacchatī”ti vuttattā purisassāpi santike vattabbākāraṃ dassetuṃ “jārattane”ti niddesassa",
  "tika-vin07t:798_5": "itthipurisasādhāraṇattā “itthiyā matiṃ purisassa ārocento jārattane ārocetī”ti vuttaṃ.",
  "tika-vin07t:798_6": "Pāḷiyaṃ pana purisassa matiṃ itthiyā ārocanavaseneva padadvayepi yojanā katā, tadanusārena",
  "tika-vin07t:798_7": "itthiyā matiṃ purisassa ārocanākāropi sakkā viññātunti.",
  "tika-vin07t:799_0": "Idāni pāḷiyaṃ vuttanayenāpi atthaṃ dassento “apicā”tiādimāha. “Pati bhavissasī”ti",
  "tika-vin07t:799_1": "idaṃ jāyāsaddassa itthiliṅganiyamato purisapariyāyena vuttaṃ, nibaddhasāmiko bhavissasīti",
  "tika-vin07t:799_2": "attho. Jāro bhavissasīti micchācārabhāvena upagacchanako bhavissasīti adhippāyo.",
  "tika-vin07t:800_0": "303. Serivihāranti sacchandacāraṃ. Attano vasanti attano āṇaṃ. Gottavantesu gotta-saddo,",
  "tika-vin07t:800_1": "dhammacārīsu ca dhamma-saddo vattatīti āha “sagottehī”tiādi. Tattha sagottehīti samānagottehi.",
  "tika-vin07t:800_2": "Sahadhammikehīti ekassa satthu sāsane sahacaritabbadhammehi, samānakuladhammehi vā.",
  "tika-vin07t:800_3": "Tenevāha “ekaṃ satthāra”ntiādi. Ekagaṇapariyāpannehīti mālākārādiekagaṇapariyāpannehi.",
  "tika-vin07t:801_0": "Sassāmikā sārakkhā. Yassā gamane raññā daṇḍo ṭhapito, sā saparidaṇḍā. Pacchimānaṃ",
  "tika-vin07t:801_1": "dvinnanti sārakkhasaparidaṇḍānaṃ. Micchācāro hotīti tāsu gatapurisānaṃ viya tāsampi",
  "tika-vin07t:801_2": "micchācāro hoti sassāmikabhāvato. Na itarāsanti māturakkhitādīnaṃ aṭṭhannaṃ micchācāro",
  "tika-vin07t:801_3": "natthi assāmikattā, tāsu gatānaṃ purisānameva micchācāro hoti mātādīhi rakkhitattā.",
  "tika-vin07t:801_4": "Purisā hi parehi yehi kehici gopitaṃ itthiṃ gantuṃ na labhanti, itthiyo pana kenaci",
  "tika-vin07t:801_5": "purisena bhariyābhāvena gahitāva purisantaraṃ gantuṃ na labhanti, na itarā attano",
  "tika-vin07t:801_6": "phassassa sayaṃ sāmikattā. Na hi mātādayo sayaṃ tāsaṃ phassānubhavanatthaṃ tā rakkhanti,",
  "tika-vin07t:801_7": "kevalaṃ purisagamanameva tāsaṃ vārenti. Tasmā kenaci apariggahitaphassattā, attano",
  "tika-vin07t:801_8": "phassattā ca itthīnaṃ na micchācāro, purisānaṃ pana parehi vārite attano asantakaṭṭhāne",
  "tika-vin07t:801_9": "paviṭṭhattā micchācāroti veditabbo.",
  "tika-vin07t:802": "Bhogenāti bhogahetu. Udapattaṃ āmasitvā gahitā odapattakinī. Dhaja-saddena senā eva upalakkhitāti āha “ussitaddhajāyā”tiādi.",
  "tika-vin07t:803_0": "305. Bahiddhā vimaṭṭhanti aññattha ārocitaṃ. Taṃ kiriyaṃ sampādessatīti tassā ārocetvā",
  "tika-vin07t:803_1": "taṃ kiccaṃ sampādetu vā mā vā, taṃ kiriyaṃ sampādane sāmatthiyaṃ sandhāya vuttaṃ.",
  "tika-vin07t:803_2": "Dārakaṃ, dārikañca ajānāpetvā mātāpituādīhi mātāpituādīnaññeva santikaṃ sāsane pesitepi",
  "tika-vin07t:803_3": "paṭiggaṇhanavīmaṃsanapaccāharaṇasaṅkhātāya tivaṅgasampattiyā saṅghādiseso hoti evāti daṭṭhabbaṃ.",
  "tika-vin07t:804_0": "Yaṃ uddissa sāsanaṃ pesitaṃ, taṃ eva sandhāya tassā mātuādīnaṃ ārocitepi khettameva",
  "tika-vin07t:804_1": "otiṇṇabhāvaṃ dassetuṃ “buddhaṃ paccakkhāmī”tiādi udāhaṭaṃ, idañca vacanabyattayahetubyattayānaṃ",
  "tika-vin07t:804_2": "bhedepi byattayasāmaññato udāhaṭanti daṭṭhabbaṃ. Tampi udāharaṇadosaṃ pariharitvā",
  "tika-vin07t:804_3": "suttānulomataṃ dassetuṃ “taṃ panā”tiādi vuttaṃ. Iminā sametīti etthāyamadhippāyo",
  "tika-vin07t:804_4": "– yathā sayaṃ anārocetvā aññesaṃ antevāsikādīnaṃ vatvā vīmaṃsāpetvā paccāharantassa",
  "tika-vin07t:804_5": "natthi visaṅketo, evaṃ tassā sayaṃ anārocetvā ārocanatthaṃ mātuādīnaṃ vadantassāpi",
  "tika-vin07t:804_6": "mātuādayo taṃ kiriyaṃ sampādentu vā mā vā. Yadi hi tesaṃ mātuādīnaṃ tuṇhībhūtabhāvampi",
  "tika-vin07t:804_7": "paccāharati, visaṅketo natthīti.",
  "tika-vin07t:805_0": "Gharakiccaṃ netīti gharaṇī. Aññataraṃ vadantassa visaṅketaṃ adinnādānādīsu āṇattiyaṃ",
  "tika-vin07t:805_1": "vatthusaṅketo viyāti adhippāyo. Mūlaṭṭhānañca vasenāti ettha purisassa mātuādayo",
  "tika-vin07t:805_2": "sāsanapesane mūlabhūtattā “mūlaṭṭhā”ti vuttā.",
  "tika-vin07t:806_0": "322. Pāḷiyaṃ māturakkhitāya mātā bhikkhuṃ pahiṇatīti ettha attano vā dhītu santikaṃ",
  "tika-vin07t:806_1": "“itthannāmassa bhariyā hotū”ti bhikkhuṃ pahiṇati, purisassa vā tassa ñātakānaṃ vā",
  "tika-vin07t:806_2": "santikaṃ “mama dhītā itthannāmassa bhariyā hotū”ti pahiṇatīti gahetabbaṃ. Eseva nayo",
  "tika-vin07t:806_3": "sesesupi. Pubbe vuttanayattāti paṭhamasaṅghādisese vuttanayattā.",
  "tika-vin07t:807_0": "338. Ante ekenāti ekena padena. Ettova pakkamatīti apaccāharitvā tatova pakkamati.",
  "tika-vin07t:807_1": "“Anabhinanditvā”ti idaṃ tathā paṭipajjamānaṃ sandhāya vuttaṃ. Satipi abhinandane",
  "tika-vin07t:807_2": "sāsanaṃ anārocento pana na vīmaṃsati nāma. Tatiyapade vuttanayenāti “so tassā vacanaṃ",
  "tika-vin07t:807_3": "anabhinanditvā”tiādinā vuttanayena. Pāḷiyaṃ antevāsiṃ vīmaṃsāpetvāti “ayaṃ tesaṃ",
  "tika-vin07t:807_4": "vattuṃ samattho”ti antevāsinā vīmaṃsāpetvā. Sace pana so antevāsiko taṃ vacanaṃ ādiyitvā",
  "tika-vin07t:807_5": "tuṇhī hoti, tassāpi taṃ pavattiṃ paccāharantassa ācariyassa saṅghādisesova mātuādīsu",
  "tika-vin07t:807_6": "tuṇhībhūtesu tesaṃ tuṇhibhāvaṃ paccāharantassa viyāti daṭṭhabbaṃ.",
  "tika-vin07t:808": "Pāḷiyaṃ catutthavāre asatipi gacchanto sampādeti, āgacchanto visaṃvādeti anāpattīti atthato āpannamevātikatvā vuttaṃ “catutthe anāpattī”ti.",
  "tika-vin07t:809": "340. Kārukānanti vaḍḍhakīādīnaṃ tacchakaayokāratantavāyarajakanhāpitakā pañca kāravo “kārukā”ti vuccanti. Evarūpena…pe… anāpattīti tādisaṃ gihiveyyāvaccampi na hotīti katvā vuttaṃ.",
  "tika-vin07t:810_0": "Kāyato samuṭṭhātīti paṇṇattiṃ vā alaṃvacanīyabhāvaṃ vā tadubhayaṃ vā ajānantassa",
  "tika-vin07t:810_1": "kāyato samuṭṭhāti. Esa nayo itaradvayepi. Alaṃvacanīyā hontīti itthī vā puriso vā",
  "tika-vin07t:810_2": "ubhopi vā jāyābhāve, sāmikabhāve ca nikkhittachandatāya accantaviyuttattā puna aññamaññaṃ",
  "tika-vin07t:810_3": "samāgamatthaṃ “mā evaṃ akaritthā”tiādinā vacanīyatāya vattabbatāya alaṃ arahāti alaṃvacanīyā,",
  "tika-vin07t:810_4": "alaṃ vā kattuṃ arahaṃ sandhānavacanametesu itthipurisesūti alaṃvacanīyā, sandhānakārassa",
  "tika-vin07t:810_5": "vacanaṃ vinā asaṅgacchanakā pariccattāyevāti adhippāyo.",
  "tika-vin07t:811_0": "Paṇṇattiṃ pana jānitvāti ettha alaṃvacanīyabhāvaṃ vāti vattabbaṃ. Teneva mātikāṭṭhakathāyañca",
  "tika-vin07t:811_1": "“tadubhayaṃ pana jānitvā”tiādi vuttaṃ. Bhikkhuṃ ajānāpetvā attano adhippāyaṃ paṇṇe",
  "tika-vin07t:811_2": "likhitvā “imaṃ paṇṇaṃ asukassa dehī”ti dinnaṃ harantassa sañcarittaṃ na hoti. Paṇṇattialaṃvacanīyabhāvaajānanavaseneva",
  "tika-vin07t:811_3": "hi imaṃ sikkhāpadaṃ acittakaṃ, na sabbena sabbaṃ sañcaraṇabhāvampi ajānanavasena,",
  "tika-vin07t:811_4": "pāḷiyañca aṭṭhakathāyañca ārocanameva dassitaṃ. Tasmā sandassanatthaṃ ñatvā paṇṇasandassanavasenāpi",
  "tika-vin07t:811_5": "kāyena vā vācāya vā ārocentasseva āpatti hotīti gahetabbaṃ.",
  "tika-vin07t:812_0": "341. Yathā yathā yesu yesu janapadesūti pariccattabhāvappakāsanatthaṃ kattabbaṃ paṇṇadānañātijanissarādijānāpanāditaṃtaṃdesaniyataṃ",
  "tika-vin07t:812_1": "pakāraṃ dasseti, idañca nibaddhabhariyābhāvena gahitaṃ sandhāya vuttaṃ. Attano ruciyā",
  "tika-vin07t:812_2": "saṅgatānaṃ pana itthīnaṃ, muhuttikāya ca purise cittassa virajjanameva alaṃvacanīyabhāve",
  "tika-vin07t:812_3": "kāraṇanti daṭṭhabbaṃ. Duṭṭhullādīsupīti ādi-saddena attakāmasañcarittāni saṅgaṇhāti,",
  "tika-vin07t:812_4": "ettha pana pāḷiyaṃ kiñcāpi “itthī nāma manussitthī na yakkhī”tiādinā manussitthipurisā",
  "tika-vin07t:812_5": "na dassitā, tathāpi “dasa itthiyo māturakkhitā”tiādinā manussitthīnaññeva dassitattā",
  "tika-vin07t:812_6": "purisānampi tadanuguṇānameva gahetabbato manussajātikāva itthipurisā idhādhippetā.",
  "tika-vin07t:812_7": "Tasmā yesu sañcarittaṃ samāpajjati, tesaṃ manussajātikatā, na nālaṃvacanīyatā, paṭiggaṇhana,",
  "tika-vin07t:812_8": "vīmaṃsana, paccāharaṇānīti imānettha pañca aṅgāni.",
  "tika-vin07t:813": "Sañcarittasikkhāpadavaṇṇanā niṭṭhitā.",
  "tika-vin07t:814": "6. Kuṭikārasikkhāpadavaṇṇanā",
  "tika-vin07t:815_0": "342. Chaṭṭhe ettakenāti ettakena dāruādinā. Aparicchinnappamāṇāyoti aparicchinnadāruādipamāṇāyo.",
  "tika-vin07t:815_1": "Mūlacchejjāyāti parasantakabhāvato mocetvā attano eva santakakaraṇavasenāti attho.",
  "tika-vin07t:815_2": "Evaṃ yācato aññātakaviññattidukkaṭañceva dāsapaṭiggahaṇadukkaṭañca hoti “dāsidāsapaṭiggahaṇā",
  "tika-vin07t:815_3": "paṭivirato hotī”ti vacanaṃ nissāya aṭṭhakathāsu paṭikkhittattā. Sakakammanti pāṇavadhakammaṃ.",
  "tika-vin07t:815_4": "Idañca pāṇātipātadosaparihārāya dukkaṭaṃ vuttaṃ, na viññattiparihārāya. Aniyametvāpi",
  "tika-vin07t:815_5": "na yācitabbāti sāmīcidassanatthaṃ vuttaṃ, suddhacittena pana hatthakammaṃ yācantassa",
  "tika-vin07t:815_6": "āpatti nāma natthi. Yadicchakaṃ kārāpetuṃ vaṭṭatīti “hatthakammaṃ yācāmi, dethā”tiādinā",
  "tika-vin07t:815_7": "ayācitvāpi vaṭṭati. Sakiccapasutampi evaṃ kārāpentassa viññatti natthi eva, sāmīcidassanatthaṃ",
  "tika-vin07t:815_8": "pana vibhajitvā vuttaṃ.",
  "tika-vin07t:816_0": "Sabbakappiyabhāvadīpanatthanti sabbaso kappiyabhāvadīpanatthaṃ. Mūlaṃ dethāti vattuṃ",
  "tika-vin07t:816_1": "vaṭṭatīti “mūlaṃ dassāmā”ti paṭhamaṃ vuttattā viññatti vā mūlanti vacanassa kappiyākappiyavatthusāmaññavacanattepi",
  "tika-vin07t:816_2": "niṭṭhitabhatikiccānaṃ dāpanato akappiyavatthusādiyanaṃ vā na hotīti katvā vuttaṃ.",
  "tika-vin07t:816_3": "Anajjhāvutthakanti apariggahitaṃ.",
  "tika-vin07t:817_0": "Mañca…pe… cīvarādīni kārāpetukāmenāpītiādīsu cīvaraṃ kārāpetukāmassa aññātakaappavāritatantavāyehi",
  "tika-vin07t:817_1": "hatthakammayācanavasena vāyāpane viññattipaccayā dukkaṭābhāvepi cīvaravāyāpanasikkhāpadena",
  "tika-vin07t:817_2": "yathārahaṃ pācittiyadukkaṭāni hontīti veditabbaṃ. Akappiyakahāpaṇādi na dātabbanti",
  "tika-vin07t:817_3": "kappiyamukhena laddhampi hatthakammakaraṇatthāya imassa kahāpaṇaṃ dehīti vatvā dānaṃ",
  "tika-vin07t:817_4": "na vaṭṭatīti vuttaṃ. Pubbe katakammassa dāpane kiñcāpi doso na dissati, tathāpi asāruppamevāti",
  "tika-vin07t:817_5": "vadanti. Katakammatthāyapi kātabbakammatthāyapi kappiyavohārena pariyāyato bhatiṃ",
  "tika-vin07t:817_6": "dāpentassa natthi doso. Vattanti cārittaṃ, āpatti na hotīti adhippāyo.",
  "tika-vin07t:818_0": "Kappiyaṃ kārāpetvā paṭiggahetabbānīti sākhāya makkhikabījanena paṇṇādicchede bījagāmakopanassa",
  "tika-vin07t:818_1": "ceva tattha laggarajādiappaṭiggahitassa ca parihāratthāya vuttaṃ. Tadubhayāsaṅkāya",
  "tika-vin07t:818_2": "asati tathā akaraṇe doso natthi. Nadīyādīsu udakassa apariggahitatāya “āharāti vattuṃ",
  "tika-vin07t:818_3": "vaṭṭatī”ti vuttaṃ. “Na āhaṭaṃ paribhuñjitu”nti vacanato viññattiyā āpannaṃ dukkaṭaṃ",
  "tika-vin07t:818_4": "desetvāpi taṃ vatthuṃ paribhuñjantassa puna paribhoge dukkaṭameva, pañcannampi sahadhammikānaṃ",
  "tika-vin07t:818_5": "na vaṭṭati. “Alajjīhi pana bhikkhūhi vā sāmaṇerehi vā hatthakammaṃ na kāretabba”nti",
  "tika-vin07t:818_6": "sāmaññato vuttattā attano atthāya yaṃkiñci hatthakammaṃ kāretuṃ na vaṭṭati. Yaṃ pana",
  "tika-vin07t:818_7": "alajjī nivāriyamānopi bījanādiṃ karoti, tattha doso natthi. Cetiyakammādīni pana",
  "tika-vin07t:818_8": "tehi kārāpetuṃ vaṭṭati. Ettha ca “alajjīhi sāmaṇerehī”ti vuttattā “sañcicca āpattiṃ",
  "tika-vin07t:818_9": "āpajjatī”tiādi alajjīlakkhaṇaṃ ukkaṭṭhavasena upasampanne paṭicca upalakkhaṇato vuttanti",
  "tika-vin07t:818_10": "taṃlakkhaṇavirahitānaṃ sāmaṇerādīnaṃ liṅgatthenakagotrabhupariyosānānaṃ bhikkhupaṭiññānaṃ",
  "tika-vin07t:818_11": "dussīlānampi sādhāraṇavasena alajjitālakkhaṇaṃ yathāvihitapaṭipattiyaṃ sañcicca atiṭṭhanamevāti gahetabbaṃ.",
  "tika-vin07t:819_0": "Āharāpentassa dukkaṭanti viññattikkhaṇe viññattipaccayā, paṭilābhakkhaṇe goṇānaṃ",
  "tika-vin07t:819_1": "sādiyanapaccayā ca dukkaṭaṃ. Goṇañhi attano atthāya aviññattiyā laddhampi sādituṃ",
  "tika-vin07t:819_2": "na vaṭṭati “hatthigavassavaḷavapaṭiggahaṇā paṭivirato hotī”ti vuttattā. Tenevāha",
  "tika-vin07t:819_3": "“ñātipavāritaṭṭhānatopi mūlacchejjāya yācituṃ na vaṭṭatī”ti. Ettha ca viññattidukkaṭābhāvepi",
  "tika-vin07t:819_4": "akappiyavatthuyācanepi paṭiggahaṇepi dukkaṭameva. Rakkhitvāti corādiupaddavato rakkhitvā.",
  "tika-vin07t:819_5": "Jaggitvāti tiṇadānādīhi posetvā.",
  "tika-vin07t:820_0": "Ñātipavāritaṭṭhāne pana vaṭṭatīti sakaṭassa sampaṭicchitabbattā mūlacchejjavasena",
  "tika-vin07t:820_1": "yācituṃ vaṭṭati. Tāvakālikaṃ vaṭṭatīti ubhayatthāpi vaṭṭatīti attho. Vāsiādīni puggalikānipi",
  "tika-vin07t:820_2": "vaṭṭantīti āha “esa nayo vāsī”tiādi. Valliādīsu ca parapariggahitesu ca eseva nayoti",
  "tika-vin07t:820_3": "yojetabbaṃ. “Garubhaṇḍappahonakesuyevā”ti idaṃ viññattiṃ sandhāya vuttaṃ. Adinnādāne",
  "tika-vin07t:820_4": "pana tiṇasalākaṃ upādāya parapariggahitaṃ theyyacittena gaṇhato avahāro eva, bhaṇḍagghena",
  "tika-vin07t:820_5": "kāretabbo. Valliādīsūti ettha ādi-saddena pāḷiāgatānaṃ veḷuādīnaṃ saṅgaho. Tattha",
  "tika-vin07t:820_6": "yasmiṃ padese haritālajātihiṅgulādi appakampi mahagghaṃ hoti, tattha taṃ tālapakkapamāṇato",
  "tika-vin07t:820_7": "ūnampi garubhaṇḍameva, viññāpetuñca na vaṭṭati.",
  "tika-vin07t:821_0": "Sāti viññatti. Parikathādīsu “senāsanaṃ sambādha”ntiādinā pariyāyena kathanaṃ parikathā",
  "tika-vin07t:821_1": "nāma. Ujukameva akathetvā “bhikkhūnaṃ kiṃ pāsādo na vaṭṭatī”tiādinā adhippāyo yathāvibhūto",
  "tika-vin07t:821_2": "hoti, evaṃ bhāsanaṃ obhāso nāma. Senāsanādiatthaṃ bhūmiparikammādikaraṇavasena paccayuppādāya",
  "tika-vin07t:821_3": "nimittakaraṇaṃ nimittakammaṃ nāma. Ukkamantīti apagacchanti.",
  "tika-vin07t:822": "344. Maṇi kaṇṭhe assāti maṇikaṇṭho. Devavaṇṇanti devattabhāvaṃ.",
  "tika-vin07t:823_0": "345. Pāḷiyaṃ pattena me atthoti anatthikampi pattena bhikkhuṃ evaṃ vadāpento bhagavā",
  "tika-vin07t:823_1": "sotthiyā mantapadavasena vadāpesi. Sopi bhikkhu bhagavatā āṇattavacanaṃ vademīti",
  "tika-vin07t:823_2": "avoca, tenassa musā na hoti. Atha vā “pattena me attho”ti idaṃ “pattaṃ dadantū”ti",
  "tika-vin07t:823_3": "iminā samānatthanti daṭṭhabbaṃ. Esa nayo maṇinā me atthoti etthāpi. Tasmā aññesampi",
  "tika-vin07t:823_4": "evarūpaṃ kathentassa, kathāpentassa ca vacanadoso natthīti gahetabbaṃ.",
  "tika-vin07t:824_0": "349. Uddhaṃmukhaṃ littā ullittā, chadanassa anto limpantā hi yebhuyyena uddhaṃmukhā",
  "tika-vin07t:824_1": "limpanti. Tenāha “antolittā”ti. Adhomukhaṃ littā avalittā. Bahi limpantā hi yebhuyyena",
  "tika-vin07t:824_2": "adhomukhā limpanti. Tenāha “bahilittā”ti.",
  "tika-vin07t:825_0": "Byañjanaṃ vilomitaṃ bhaveyyāti yasmā “kārayamānenā”ti imassa hetukattuvacanassa “karontenā”ti",
  "tika-vin07t:825_1": "idaṃ suddhakattuvacanaṃ pariyāyavacanaṃ na hoti, tasmā “karontena vā kārāpentena",
  "tika-vin07t:825_2": "vā”ti kārayamānenāti bahuuddesapadānuguṇaṃ karaṇavacaneneva padatthaṃ katvā niddese",
  "tika-vin07t:825_3": "kate byañjanaṃ viruddhaṃ bhaveyya, tathā pana padatthavasena adassetvā sāmatthiyato",
  "tika-vin07t:825_4": "siddhamevatthaṃ dassetuṃ paccattavasena “karonto vā kārāpento vā”ti padabhājanaṃ",
  "tika-vin07t:825_5": "vuttanti adhippāyo. Tenāha “atthamattamevā”tiādi. Padatthato, sāmatthiyato ca labbhamānaṃ",
  "tika-vin07t:825_6": "atthamattamevāti attho. Yañhi kārayamānena paṭipajjitabbaṃ, taṃ karontenāpi paṭipajjitabbamevāti",
  "tika-vin07t:825_7": "idamettha sāmatthiyaṃ daṭṭhabbaṃ.",
  "tika-vin07t:826_0": "Uddesoti sāmibhāvena uddisitabbo. Setakammanti setavaṇṇakaraṇatthaṃ setavaṇṇamattikāya",
  "tika-vin07t:826_1": "vā sudhāya vā katatanukalepo, tena pana saha miniyamāne pamāṇātikkantaṃ hotīti saṅkānivāraṇatthaṃ",
  "tika-vin07t:826_2": "āha “abbohārika”nti. Tena pamāṇātikkantavohāraṃ na gacchati kuṭiyā anaṅgattāti adhippāyo.",
  "tika-vin07t:827_0": "Yathāvuttassa atthassa vuttanayaṃ dassentena “vuttañheta”ntiādi vuttaṃ. Tattha “āyāmato",
  "tika-vin07t:827_1": "ca vitthārato cā”ti avatvā “āyāmato vā vitthārato vā”ti vikappatthassa vā-saddassa",
  "tika-vin07t:827_2": "vuttattā ekatobhāge vaḍḍhitepi āpattīti pakāsitanti adhippāyo. Tihatthāti pakatihatthena",
  "tika-vin07t:827_3": "tihatthā, “vaḍḍhakīhatthenā”tipi vadanti, taṃ “yattha…pe… ayaṃ kuṭīti saṅkhyaṃ na",
  "tika-vin07t:827_4": "gacchatī”ti iminā virujjhati vaḍḍhakīhatthena tihatthāyapi kuṭiyā pamāṇayuttassa",
  "tika-vin07t:827_5": "mañcassa sukhena parivattanato. “Ūnakacatuhatthā vā”ti idañca pacchimappamāṇayuttassa",
  "tika-vin07t:827_6": "mañcassa aparivattanārahaṃ sandhāya vuttaṃ. Yadi hi pakatihatthena catuhatthāyapi",
  "tika-vin07t:827_7": "kuṭiyā pamāṇayutto mañco na parivattati, sā akuṭīyeva, tasmā mañcaparivattanamatteneva",
  "tika-vin07t:827_8": "pamāṇanti gahetabbaṃ. Pamāṇayutto mañcoti sabbapacchimappamāṇayutto mañco. So hi",
  "tika-vin07t:827_9": "pakatividatthiyā navavidatthiko, aṭṭhavidatthiko vā hoti, tato khuddako mañco sīsūpadhānaṃ",
  "tika-vin07t:827_10": "ṭhapetvā pādaṃ pasāretvā nipajjituṃ na pahoti. Pamāṇato ūnatarampīti ukkaṭṭhappamāṇato",
  "tika-vin07t:827_11": "ūnatarampi, idañca heṭṭhimappamāṇayuttāyapi vatthudesanā kātabbā, na vāti sandehanivattanatthaṃ vuttaṃ.",
  "tika-vin07t:828_0": "Kalalalepoti kenaci silesena katalepo, setarattādivaṇṇakaraṇatthaṃ katatambamattikādikalalalepo",
  "tika-vin07t:828_1": "vā. Tenāha “alepo evā”ti. Tena taḷākādīsu ghanena kalalena katabahalalepo mattikālepane",
  "tika-vin07t:828_2": "eva pavisati lepavohāragamanatoti dasseti. Piṭṭhasaṅghāṭo nāma dvārabāhasaṅkhāto",
  "tika-vin07t:828_3": "caturassadārusaṅghāṭo, yattha sauttarapāsaṃ kavāṭaṃ apassāya dvāraṃ pidahanti.",
  "tika-vin07t:829": "Oloketvāpīti apaloketvāpi, apalokanakammavasenāpīti attho, apasaddassāpi oādeso katoti daṭṭhabbo.",
  "tika-vin07t:830_0": "353. Nibaddhagocaraṭṭhānampīti ettha gocarāya pakkamantānaṃ hatthīnaṃ nibaddhagamanamaggopi",
  "tika-vin07t:830_1": "saṅgayhati. Etesanti sīhādīnaṃ. Gocarabhūmīti āmisaggahaṇaṭṭhānaṃ. Na gahitāti paṭikkhipitabbabhāvena",
  "tika-vin07t:830_2": "na gahitā, na vāritāti attho. Sīhādīnañhi gocaraggahaṇaṭṭhānaṃ hatthīnaṃ viya nibaddhaṃ",
  "tika-vin07t:830_3": "na hoti, yattha pana gomahiṃsādipāṇakā santi, dūrampi taṃ ṭhānaṃ sīghaṃ gantvā gocaraṃ",
  "tika-vin07t:830_4": "gaṇhanti. Tasmā tesaṃ taṃ na vāritaṃ, nibaddhagamanamaggova vārito āsayato gamanamaggassa",
  "tika-vin07t:830_5": "nibaddhattā. Aññesampi vāḷānanti araññamahiṃsādīnaṃ. Ārogyatthāyāti nirupaddavāya.",
  "tika-vin07t:830_6": "Sesānīti pubbaṇṇanissitādīni soḷasa. Tāni ca janasammaddamahāsammaddakuṭivilopasarīrapīḷādiupaddavehi",
  "tika-vin07t:830_7": "saupaddavānīti veditabbāni. Abhihananti etthāti abbhāghātaṃ. “Verighara”nti vuttamevatthaṃ",
  "tika-vin07t:830_8": "vibhāvetuṃ “corānaṃ māraṇatthāya kata”nti vuttaṃ.",
  "tika-vin07t:831_0": "Dhammagandhikāti dhammena daṇḍanītiyā hatthapādādicchindanagandhikā. Gandhikāti ca",
  "tika-vin07t:831_1": "yassa upari hatthādiṃ ṭhapetvā chindanti, tādisaṃ dārukhaṇḍaphalakāti vuccati, tena",
  "tika-vin07t:831_2": "ca upalakkhitaṃ ṭhānaṃ. Pāḷiyaṃ racchānissitanti rathikānissitaṃ. Caccaranissitanti",
  "tika-vin07t:831_3": "catunnaṃ rathikānaṃ sandhinissitaṃ. Sakaṭenāti iṭṭhakasudhādibhaṇḍāharaṇasakaṭena.",
  "tika-vin07t:832_0": "Pācinanti senāsanassa bhūmito paṭṭhāya yāva talāvasānaṃ cinitabbavatthukaṃ adhiṭṭhānaṃ,",
  "tika-vin07t:832_1": "yassa upari bhittithambhādīni ca patiṭṭhapenti. Tenāha “tato paṭṭhāyā”tiādi. Kiñcāpi",
  "tika-vin07t:832_2": "idha pubbapayogasahapayogānaṃ adinnādāne viya viseso natthi, tathāpi tesaṃ vibhāgena",
  "tika-vin07t:832_3": "dassanaṃ bhinditvā vā puna kātabbāti ettha kuṭiyā bhedena paricchedadassanatthaṃ",
  "tika-vin07t:832_4": "kataṃ. Tadatthāyāti tacchanatthāya. Evaṃ katanti adesitavatthukaṃ pamāṇātikkantaṃ",
  "tika-vin07t:832_5": "vā kataṃ. Paṇṇasālanti paṇṇakuṭiyā tiṇapaṇṇacuṇṇassa aparipatanatthāya anto ca bahi",
  "tika-vin07t:832_6": "ca limpanti, taṃ sandhāyetaṃ vuttaṃ. Teneva vakkhati “paṇṇasālaṃ limpatī”ti.",
  "tika-vin07t:833_0": "Antolepeneva niṭṭhāpetukāmaṃ sandhāya “antolepe vā”tiādi vuttaṃ. Bahilepe vāti etthāpi",
  "tika-vin07t:833_1": "eseva nayo. Tasminti dvārabandhe vā vātapāne vā ṭhapiteti yojetabbaṃ. Tassokāsanti",
  "tika-vin07t:833_2": "tassa dvārabandhādissa okāsabhūtaṃ chiddaṃ. Puna vaḍḍhetvāti pubbe ṭhapitokāsaṃ khuddakaṃ",
  "tika-vin07t:833_3": "ce, taṃ dvāravātapānacchiddabhedanena puna vaḍḍhetvā. Ṭhapiteti dvārabandhe vā gavakkhasaṅghāṭe",
  "tika-vin07t:833_4": "vā ānetvā tasmiṃ vaḍḍhite vā avaḍḍhite vā chidde patiṭṭhāpite. Lepo na ghaṭīyatīti",
  "tika-vin07t:833_5": "samantato dinno lepo tathā ṭhapitena dvārabandhanena vā vātapānena vā saddhiṃ na",
  "tika-vin07t:833_6": "ghaṭīyati, ekābaddhaṃ na hotīti vuttaṃ hoti. Tanti dvārabandhaṃ vā vātapānaṃ vā.",
  "tika-vin07t:833_7": "Paṭhamameva saṅghādisesoti tesaṃ samantato pubbeva lepassa ghaṭetvā niṭṭhāpitattā",
  "tika-vin07t:833_8": "dvārabandhavātapānānaṃ ṭhapanato pubbe eva saṅghādiseso.",
  "tika-vin07t:834_0": "Lepaghaṭanenevāti iṭṭhakāhi katavātapānādīni vinā samantā lepaghaṭaneneva āpatti",
  "tika-vin07t:834_1": "vātapānādīnaṃ alepokāsattā, iṭṭhakāhi katattā vā, vātapānādīsupi lepassa bhittilepena",
  "tika-vin07t:834_2": "saddhiṃ ghaṭanenevātipi atthaṃ vadanti. Tatthāti paṇṇasālāyaṃ. Ālokatthāya aṭṭhaṅgulamattaṃ",
  "tika-vin07t:834_3": "ṭhapetvā limpatīti dārukuṭṭassa dārūnamantarā aṭṭhaṅgulamattaṃ vivaraṃ yāva limpati,",
  "tika-vin07t:834_4": "tāva ālokatthāya ṭhapetvā avasesaṃ sakuṭṭacchadanaṃ limpati, pacchā etaṃ vivaraṃ",
  "tika-vin07t:834_5": "limpissāmīti evaṃ ṭhapane anāpattīti adhippāyo. Sace pana evaṃ akatvā sabbadāpi ālokatthāya",
  "tika-vin07t:834_6": "vātapānavasena ṭhapeti, vātapānadvārasaṅghāṭe ghaṭite lepo ca ghaṭīyati, paṭhamameva",
  "tika-vin07t:834_7": "saṅghādisesoti dassento āha “sace”tiādi. Mattikākuṭṭameva mattikālepasaṅkhyaṃ gacchatīti",
  "tika-vin07t:834_8": "āha “sace mattikāya kuṭṭaṃ karoti, chadanalepena saddhiṃ ghaṭane āpattī”ti. Ubhinnaṃ",
  "tika-vin07t:834_9": "anāpattīti purimassa lepassa aghaṭitattā dutiyassa attuddesikatāya asambhavato.",
  "tika-vin07t:835": "354. Āpattibhedadassanatthanti tattha “sārambhe ca aparikkamane ca dukkaṭaṃ adesitavatthukatāya, pamāṇātikkantatāya ca saṅghādiseso”ti evaṃ āpattiyeva vibhāgadassanatthaṃ.",
  "tika-vin07t:836_0": "361. Aniṭṭhite kuṭikammeti lepapariyosāne kuṭikamme ekapiṇḍamattenapi aniṭṭhite.",
  "tika-vin07t:836_1": "“Aññassa puggalassa vā”ti idaṃ mūlaṭṭhassa anāpattidassanatthaṃ vuttaṃ. Yena pana",
  "tika-vin07t:836_2": "laddhaṃ, tassāpi taṃ niṭṭhāpentassa “parehi vippakataṃ attanā pariyosāpeti, āpatti",
  "tika-vin07t:836_3": "saṅghādisesassā”tiādivacanato āpattiyeva. Pubbe katakammampi laddhakālato paṭṭhāya",
  "tika-vin07t:836_4": "attano atthāyeva kataṃ nāma hoti, tasmā tenāpi saṅghassa vā sāmaṇerādīnaṃ vā datvā",
  "tika-vin07t:836_5": "niṭṭhāpetabbaṃ. “Aññassa vā”ti idaṃ anupasampannaṃyeva sandhāya vuttanti gahetabbaṃ,",
  "tika-vin07t:836_6": "keci pana “parato laddhāya kuṭiyā niṭṭhāpane anāpattiādito paṭṭhāya attano atthāya",
  "tika-vin07t:836_7": "akatattā”ti vadanti. Apacinitabbāti yāva pācinā viddhaṃsetabbā. Bhūmisamaṃ katvāti",
  "tika-vin07t:836_8": "pācinatalāvasānaṃ katvā.",
  "tika-vin07t:837_0": "364. Leṇanti pabbataleṇaṃ. Na hettha lepo ghaṭīyatīti chadanalepassa abhāvato vuttaṃ,",
  "tika-vin07t:837_1": "visuṃ eva vā anuññātattā. Sace leṇassa anto uparibhāge cittakammādikaraṇatthaṃ lepaṃ",
  "tika-vin07t:837_2": "denti, ullittakuṭisaṅkhyaṃ na gacchati, vaṭṭati eva. Iṭṭhakādīhi kataṃ caturassakūṭāgārasaṇṭhānaṃ",
  "tika-vin07t:837_3": "ekakaṇṇikābaddhaṃ nātiuccaṃ paṭissayavisesaṃ “guhā”ti vadanti, tādisaṃ mahantampi",
  "tika-vin07t:837_4": "ullittāvalittaṃ karontassa anāpatti. Bhūmiguhanti umaṅgaguhaṃ.",
  "tika-vin07t:838_0": "Aṭṭhakathāsūti kukkuṭacchikagehantiādīsu aṭṭhakathāsu tiṇakuṭikā kukkuṭacchikagehanti",
  "tika-vin07t:838_1": "vatvā puna taṃ vivarantehi aṭṭhakathācariyehi chadanaṃ daṇḍakehi…pe… vuttāti yojanā",
  "tika-vin07t:838_2": "daṭṭhabbā. Tattha daṇḍakehi jālabaddhaṃ katvāti dīghato, tiriyato ca ṭhapetvā valliyādīhi",
  "tika-vin07t:838_3": "baddhadaṇḍakehi jālaṃ viya katvā. So cāti ullittādibhāvo. Chadanameva sandhāya vuttoti",
  "tika-vin07t:838_4": "chadanassa anto ca bahi ca limpanameva sandhāya vutto. Mattikākuṭṭe bhittilepaṃ vināpi",
  "tika-vin07t:838_5": "bhittiyā saddhiṃ chadanalepassa ghaṭanamattenāpi āpattisambhavato chadanalepova padhānanti",
  "tika-vin07t:838_6": "veditabbaṃ. Kiñcāpi evaṃ, atha kho “upacikāmocanatthameva heṭṭhā pāsāṇakuṭṭaṃ katvā",
  "tika-vin07t:838_7": "taṃ alimpitvā upari limpati, lepo na ghaṭīyati nāma, anāpattiyevā”tiādivacanato pana",
  "tika-vin07t:838_8": "chadanalepaghaṭanatthaṃ sakalāyapi bhittiyā lepo avassaṃ icchitabbova tassā ekadesassa",
  "tika-vin07t:838_9": "alepepi chadanalepassa aghaṭanato. Tenāha “lepo na ghaṭīyatī”ti. Etthāti tiṇakuṭikāyaṃ.",
  "tika-vin07t:838_10": "Na kevalañca tiṇakuṭikāyaṃ eva, leṇaguhādīsupi sārambhāparikkamanapaccayāpi anāpatti",
  "tika-vin07t:838_11": "eva, iminā pana nayena aññassatthāya kuṭiṃ karontassāpi sārambhādipaccayāpi anāpattibhāvo",
  "tika-vin07t:838_12": "atthato dassito eva hotīti.",
  "tika-vin07t:839_0": "Tattha pāḷivirodhaṃ pariharituṃ “yaṃ panā”tiādi vuttaṃ. Ayañhettha adhippāyo – aññassa",
  "tika-vin07t:839_1": "upajjhāyādino atthāya karontassa sārambhādipaccayāpi anāpatti eva, yaṃ pana pāḷiyaṃ",
  "tika-vin07t:839_2": "“āpattikārukānaṃ tiṇṇaṃ dukkaṭāna”ntiādivacanaṃ, taṃ aññassatthāya karontassa, na",
  "tika-vin07t:839_3": "sārambhādipaccayā āpattidassanatthaṃ vuttaṃ, kiñcarahi yathāsamādiṭṭhāya kuṭiyā akaraṇapaccayā",
  "tika-vin07t:839_4": "āpattidassanatthanti. Tattha yathāsamādiṭṭhāyāti “bhikkhu samādisitvā pakkamati,",
  "tika-vin07t:839_5": "‘kuṭiṃ me karothā’ti samādisati ca, desitavatthukā ca hotu anārambhā ca saparikkamanā",
  "tika-vin07t:839_6": "cā”ti evaṃ kārāpakena āṇattikkamaṃ muñcitvā karaṇapaccayāti adhippāyo. Katthaci pana",
  "tika-vin07t:839_7": "potthake “kuṭilakkhaṇappattampi kuṭiṃ aññassa…pe… karontassa anāpattī”ti imassa pāṭhassa",
  "tika-vin07t:839_8": "anantaraṃ “yaṃ pana āpatti kārukāna”ntiādipāṭho dissati, sova yuttataro. Evañhi sati",
  "tika-vin07t:839_9": "tattha adhippāyo pākaṭo hoti.",
  "tika-vin07t:840_0": "Anāpattīti vatvāti vāsāgāratthāya eva aniyamitattā anāpattīti vatvā. Adesāpetvā karototi",
  "tika-vin07t:840_1": "pamāṇayuttampi karoto. Acittakanti paṇṇattiajānanacittena acittakaṃ. Ullittādīnaṃ",
  "tika-vin07t:840_2": "aññataratā, heṭṭhimappamāṇasambhavo, adesitavatthukatā, pamāṇātikkantatā, attuddesikatā,",
  "tika-vin07t:840_3": "vāsāgāratā, lepaghaṭanāti satta vā pamāṇayuttaṅgādīsu cha vā aṅgāni.",
  "tika-vin07t:841": "Kuṭikārasikkhāpadavaṇṇanā niṭṭhitā.",
  "tika-vin07t:842": "7. Vihārakārasikkhāpadavaṇṇanā",
  "tika-vin07t:843_0": "365. Sattame pūjāvacanappayoge kattari sāmivacanassapi icchitattā “gāmassa vā pūjita”nti",
  "tika-vin07t:843_1": "vuttaṃ. Rūpindriyesu vijjamānaṃ sandhāya ekindriyatā vuccatīti āha “kāyindriyaṃ sandhāyā”ti.",
  "tika-vin07t:843_2": "Te hi manindriyampi bhūtagāmānaṃ icchanti.",
  "tika-vin07t:844_0": "366. Kiriyato samuṭṭhānābhāvoti vatthuno adesanāsaṅkhātaṃ akiriyaṃ vinā na kevalaṃ",
  "tika-vin07t:844_1": "kiriyāya samuṭṭhānabhāvo. Kiriyākiriyato hi idaṃ samuṭṭhāti. Imasmiṃ sikkhāpade bhikkhū",
  "tika-vin07t:844_2": "vā anabhineyyāti ettha vā-saddo samuccayattho, tena “mahallakañca vihāraṃ kareyya,",
  "tika-vin07t:844_3": "bhikkhū ca anabhineyyā”ti kiriyañca akiriyañca samuccinoti.",
  "tika-vin07t:845": "Vihārakārasikkhāpadavaṇṇanā niṭṭhitā.",
  "tika-vin07t:846": "8. Paṭhamaduṭṭhadosasikkhāpadavaṇṇanā",
  "tika-vin07t:847": "380. Aṭṭhame pākārena ca parikkhittanti sambandho. Gopuraṭṭālakayuttanti ettha pākāresu yuddhatthāya kato vaṅkasaṇṭhāno sarakkhepachiddasahito patissayaviseso aṭṭālako nāma.",
  "tika-vin07t:848_0": "Soḷasavidhassāti catūhi maggehi paccekaṃ catūsu saccesu kattabbassa pariññāpahānasacchikiriyābhāvanāsaṅkhātassa",
  "tika-vin07t:848_1": "soḷasavidhassa. Te gāravenāti te kilantarūpā bhikkhū bhattuddesakaṭṭhāne sannipatitānaṃ",
  "tika-vin07t:848_2": "bhikkhūnaṃ purato attano kilantasarīraṃ dassetvā uddisāpane gāravena, lajjāyāti attho.",
  "tika-vin07t:848_3": "Terasapīti",
  "tika-vin07t:848_4": "bhattuddesakasenāsanagāhāpakabhaṇḍāgārikacīvarapaṭiggāhakacīvarabhājakayāgubhājakaphalabhājakakhajjabhājakaappamattakavissajjakasāṭiyagāhāpakapattagāhāpakaārāmikapesakasāmaṇerapesakasammutīnaṃ vasena terasapi.",
  "tika-vin07t:849_0": "Pāḷiyaṃ “apisū”ti idaṃ “apicā”ti iminā samānattho nipāto. Evaṃ sabbapadesūti pīṭhādīsu",
  "tika-vin07t:849_1": "senāsanasādhāraṇesu, katikasaṇṭhānapavesanikkhamanakālādīsu pana visuṃ visuṃ adhiṭṭhahitvā",
  "tika-vin07t:849_2": "kathāpetīti veditabbaṃ. Ayañhi nimmitānaṃ dhammatāti aniyametvā nimmitānaṃ vasena",
  "tika-vin07t:849_3": "vuttaṃ, niyametvā pana “ettakā idañcidañca kathentu, ettakā tuṇhī bhavantu, nānāppakāraṃ",
  "tika-vin07t:849_4": "iriyāpathaṃ, kiriyañca kappentu, nānāvaṇṇasaṇṭhānavayoniyamā ca hontū”ti parikammaṃ",
  "tika-vin07t:849_5": "katvā samāpajjitvā vuṭṭhāya adhiṭṭhite icchiticchitappakārā aññamaññampi visadisāva",
  "tika-vin07t:849_6": "honti. Avatthukavacananti niratthakavacanaṃ.",
  "tika-vin07t:850_0": "383. Ekacārikabhattanti atimanāpattā sabbesampi paṭilābhatthāya visuṃ ṭhitikāya pāpetabbabhattaṃ.",
  "tika-vin07t:850_1": "Taddhitavohārenāti cattāri pamāṇamassa catukkanti evaṃ taddhitavohārena. Bhavoti",
  "tika-vin07t:850_2": "bhavitabbo. Atītaṃ divasabhāganti tasmiññeva divase salākadānakkhaṇaṃ sandhāya vuttaṃ.",
  "tika-vin07t:850_3": "Hiyyoti imassa ajja icceva attho. Tenevāhaṃsu “sve amhe”tiādi. Padhūpāyantāti punappunaṃ",
  "tika-vin07t:850_4": "uppajjanakodhavasena padhūpāyantā. Pāḷiyaṃ kissa manti kena kāraṇena mayāti attho.",
  "tika-vin07t:851_0": "384. “Sarasi tva”nti idaṃ ekaṃ vākyaṃ katvā, “kattā”ti idañca kattari ritupaccayantaṃ",
  "tika-vin07t:851_1": "katvā, “asī”ti ajjhāhārapadena saha ekavākyaṃ katvā, “evarūpa”nti idaṃ, “yathāyaṃ",
  "tika-vin07t:851_2": "bhikkhunī āhā”ti idañca dvīsu vākyesu paccekaṃ yojetabbanti dassetuṃ “atha vā”tiādimāha.",
  "tika-vin07t:851_3": "Ujukamevāti tvā-paccayantavasena paṭhamaṃ atthaggahaṇaṃ ujukanti adhippāyo.",
  "tika-vin07t:852_0": "Dutiyo dabba-saddo paṇḍitādivacanoti āha “na kho dabba dabbā paṇḍitā”ti. Nibbeṭhentīti",
  "tika-vin07t:852_1": "dosato mocenti. Vinayalakkhaṇe tantinti vinayavinicchayalakkhaṇavisaye āgamaṃ ṭhapento.",
  "tika-vin07t:852_2": "Pāḷiyaṃ yato ahantiādīsu yasmiṃ kāle ahaṃ jāto, tato pabhuti supinantenapi methunaṃ",
  "tika-vin07t:852_3": "dhammaṃ nābhijānāmi, na ca tassa methunadhammassa paṭisevitā ahosinti attho daṭṭhabbo.",
  "tika-vin07t:852_4": "Tenāha “supinantenapī”tiādi. Idāni ekavākyavasena yojanaṃ dassetuṃ “atha vā”tiādi",
  "tika-vin07t:852_5": "vuttaṃ. Na ghaṭatīti yasmā khīṇāsavassa vacanena etissā vacanaṃ na sameti, tañca",
  "tika-vin07t:852_6": "na ghaṭanaṃ yasmā pubbe bhikkhūsu pasiddhāya eva accantadussīlatāya eva ahosi, tasmā",
  "tika-vin07t:852_7": "mettiyaṃ bhikkhuniṃ nāsethāti adhippāyo.",
  "tika-vin07t:853_0": "Cara pireti cara gaccha pire para amāmaka tvaṃ. Vinassāti adassanaṃ gaccha. Akārikāti",
  "tika-vin07t:853_1": "amūlakena codanāya na kārikā. Kārako hotīti “ayyenamhi dūsitā”ti imāya paṭiññāya",
  "tika-vin07t:853_2": "yadi nāsitā, tadā thero bhikkhunīdūsakattasiddhito tassa dosassa kārako hoti. Akārako",
  "tika-vin07t:853_3": "hotīti tāya katapaṭiññaṃ anapekkhitvā sāmaññato “mettiyaṃ bhikkhuniṃ nāsethā”ti bhagavatā",
  "tika-vin07t:853_4": "vuttattā akārako hoti. Yadi hi thero kārako bhaveyya, avassaṃ tameva dosaṃ apadisitvā",
  "tika-vin07t:853_5": "iminā nāma kāraṇena “mettiyaṃ bhikkhuniṃ nāsethā”ti vattabbaṃ siyā, tathā avuttattā,",
  "tika-vin07t:853_6": "“dabbañca anuyuñjathā”ti avatvā “ime ca bhikkhū anuyuñjathā”ti vuttattā ca sāmatthiyato",
  "tika-vin07t:853_7": "mettiyāya bhikkhuniyā aññena dosena nāsanārahatā, vatthussa ca amūlakabhāvo, therassa",
  "tika-vin07t:853_8": "akārakabhāvo ca siddho hotīti adhippāyo.",
  "tika-vin07t:854_0": "Attano suttanti “sakāya paṭiññāyā”ti iminā pakkhepavacanena sahitaṃ kūṭasuttaṃ. Thero",
  "tika-vin07t:854_1": "kārako hotīti ettha ayamadhippāyo – “sakāya paṭiññāyā”ti avatvā sāmaññato “mettiyaṃ",
  "tika-vin07t:854_2": "bhikkhuniṃ nāsethā”ti otiṇṇavatthusmiṃyeva tassā nāsanā vihitāti tumhākaṃ vāde thero",
  "tika-vin07t:854_3": "kārako hoti, “sakāya paṭiññāyā”ti pana vutte pubbeyeva siddhassa pārājikassa sucikāya",
  "tika-vin07t:854_4": "assā sakāya paṭiññāya nāsethāti sijjhanato amhākaṃ vāde thero akārako hotīti. Mahāvihāravāsīnampi",
  "tika-vin07t:854_5": "pana “sakāya paṭiññāyā”ti vutte otiṇṇavatthusmiṃyeva tassā nāsanā vihitā hoti, na",
  "tika-vin07t:854_6": "sāmaññatoti adhippāyo. Etthāti imesu dvīsu vādesu, suttesu vā. Yaṃ pacchā vuttanti",
  "tika-vin07t:854_7": "mahāvihāravāsīhi yaṃ vuttaṃ, taṃ yuttanti attho. Vicāritaṃ hetanti etaṃ pacchimassa",
  "tika-vin07t:854_8": "yuttattaṃ vicāritaṃ, “tatra saṅghādiseso vuṭṭhānagāminī…pe… asuddhatāyeva nāsesī”ti",
  "tika-vin07t:854_9": "vakkhamānanayena vinicchitanti attho. “Bhikkhuniṃ anuddhaṃseti dukkaṭa”nti iminā",
  "tika-vin07t:854_10": "mahāaṭṭhakathāvādo dassito.",
  "tika-vin07t:855_0": "Tatrāti tesu dukkaṭapācittiyesu. Dukkaṭanti vuttamahāaṭṭhakathāvādassa adhippāyaṃ",
  "tika-vin07t:855_1": "dassetvā “pācittiya”nti pavattassa kurundivādassa adhippāyaṃ dassetuṃ “pacchimanayepī”tiādi",
  "tika-vin07t:855_2": "vuttaṃ. Vacanappamāṇatoti visaṃvādanādhippāye samānepi anuddhaṃsanādivisese saṅghādisesādino",
  "tika-vin07t:855_3": "vidhāyakavacanabalenāti attho. Bhikkhussa pana bhikkhuniyā dukkaṭanti bhikkhuniṃ",
  "tika-vin07t:855_4": "anuddhaṃsentassa bhikkhussa dukkaṭaṃ.",
  "tika-vin07t:856_0": "Evaṃ dvīsupi aṭṭhakathāvacanesu adhippāyaṃ vibhāvetvā idāni pacchime pācittiyavāde",
  "tika-vin07t:856_1": "dosaṃ dassetvā purimadukkaṭavādameva patiṭṭhāpetuṃ “tatra panā”tiādi vuttaṃ. Tattha",
  "tika-vin07t:856_2": "visunti sampajānamusāvāde pācittiyato visuṃ pācittiyaṃ vuttaṃ, tattha anantogadhabhāvāti",
  "tika-vin07t:856_3": "adhippāyo. Tasmāti yasmā amūlakānuddhaṃsane visuññeva pācittiyaṃ paññattaṃ, tasmā",
  "tika-vin07t:856_4": "purimanayoti dukkaṭavādo. Evaṃ antarā paviṭṭhaṃ dukkaṭapācittiyavādaṃ dassetvā idāni",
  "tika-vin07t:856_5": "pākaṭameva atthaṃ vibhāvetuṃ “tathā bhikkhunī”tiādi āraddhaṃ. Tattha tathāti yathā",
  "tika-vin07t:856_6": "bhikkhussa bhikkhuṃ, bhikkhuniñca anuddhaṃsentassa saṅghādisesadukkaṭāni vuttāni,",
  "tika-vin07t:856_7": "tathāti attho. Etehi nāsanā natthīti sāmaññato vuttaṃ, dukkaṭena imissā pana nāsanā",
  "tika-vin07t:856_8": "natthīti adhippāyo. Dussīlāti pārājikā.",
  "tika-vin07t:857_0": "386. Ākāranānattenāti dūsitākārassa, dūsakākārassa ca nānattena. Anabhiraddhoti atuṭṭho.",
  "tika-vin07t:857_1": "Tenāha “na sukhito”ti. Na pasāditoti anuppāditappasādo. Khīla-saddo thaddhabhāvavacano,",
  "tika-vin07t:857_2": "kacavarapariyāyo ca hotīti āha “citta…pe… khīla”nti. Nappatītoti pītisukhādīhi na",
  "tika-vin07t:857_3": "abhigato na upagato. Tenāha “na abhisaṭo”ti.",
  "tika-vin07t:858_0": "Yena duṭṭhoti ca kupitoti ca vuttoti ettha yena duṭṭhoti ca vutto yena kupitoti ca",
  "tika-vin07t:858_1": "vutto, taṃ mātikāyañca padabhājane ca vuttaṃ ubhayampetanti yojetabbaṃ. Dvīhīti “tena",
  "tika-vin07t:858_2": "ca kopena, tena ca dosenā”ti vuttakopadosapadehi dvīhi, atthato pana dvīhipi dosova",
  "tika-vin07t:858_3": "dassitoti āha “saṅkhārakkhandhameva dassetī”ti. Yāyāti anattamanatāya.",
  "tika-vin07t:859_0": "Na cuditakavasenāti yadi cuditakavasenāpi amūlakaṃ adhippetaṃ siyā, amūlakaṃ nāma",
  "tika-vin07t:859_1": "anajjhāpannanti padabhājanaṃ vadeyyāti adhippāyo. Yaṃ pārājikanti bhikkhuno anurūpesu",
  "tika-vin07t:859_2": "ekūnavīsatiyā pārājikesu aññataraṃ. Padabhājane pana bhikkhuvibhaṅge āgatāneva gahetvā",
  "tika-vin07t:859_3": "“catunnaṃ aññatarenā”ti vuttaṃ. Etaṃ idha appamāṇanti etaṃ āpannānāpannataṃ idhānuddhaṃsane",
  "tika-vin07t:859_4": "āpattiyā anaṅgaṃ, āpattiṃ pana āpanne vā anāpanne vā puggale “anāpanno eso suddho”ti",
  "tika-vin07t:859_5": "suddhasaññāya vā vimatiyā vā cāvanādhippāyova idha aṅganti adhippāyo.",
  "tika-vin07t:860_0": "Tathevāti pasādasotena, dibbasotena vāti imamatthaṃ atidisati. Diṭṭhānusāreneva samuppannā",
  "tika-vin07t:860_1": "parisaṅkāva diṭṭhaparisaṅkitaṃ nāma. Evaṃ sesesupi. “Adisvā vā”ti idaṃ ukkaṭṭhavasena",
  "tika-vin07t:860_2": "vuttaṃ, disvā pakkantesupi doso natthiyeva. Imesanti imehi. Karissantīti tasmiṃ khaṇe",
  "tika-vin07t:860_3": "uppajjanākāradassanaṃ, pacchā pana ettakena kālena kataṃ vāti saṅkāya codeti. Na",
  "tika-vin07t:860_4": "hi karissantīti codanā atthi. “Ariṭṭhaṃ pīta”nti idaṃ mukhe surāgandhavāyananimittadassanaṃ.",
  "tika-vin07t:860_5": "Ariṭṭhañhi surāsadisavaṇṇagandhaṃ kappiyabhesajjaṃ.",
  "tika-vin07t:861_0": "Diṭṭhaṃ atthi samūlakantiādīsu ajjhācārassa sambhavāsambhavānaṃ mūlāmūlabhāvadassanaṃ.",
  "tika-vin07t:861_1": "Atthi saññāsamūlakantiādi pana diṭṭhasaññāya sambhavāsambhavānaṃ mūlāmūlabhāvadassanaṃ.",
  "tika-vin07t:861_2": "Disvāva diṭṭhasaññī hutvā codetīti ettha yaṃ codeti, tato aññaṃ puggalaṃ vītikkamantaṃ,",
  "tika-vin07t:861_3": "paṭicchannokāsato nikkhamantaṃ vā disvā “ayaṃ so”ti saññāya codentopi saṅgayhati.",
  "tika-vin07t:861_4": "Esa nayo sutādīsupi. Samūlakena vā saññāsamūlakena vāti ettha pārājikamāpannaṃ diṭṭhādimūlakena",
  "tika-vin07t:861_5": "ca “ayaṃ āpanno”ti asuddhasaññāya codento samūlakena codeti nāma. Saññāsamūlakatte",
  "tika-vin07t:861_6": "eva anāpattisambhavato āpanne vā anāpanne vā puggale āpannasaññī diṭṭhādīsu, adiṭṭhādīsu",
  "tika-vin07t:861_7": "vā mūlesu diṭṭhasutādisaññī tena diṭṭhādimūlakena taṃ puggalaṃ codento saññāsamūlakena",
  "tika-vin07t:861_8": "codeti nāma. Imesaṃ anāpatti, vuttavipariyāyena āpattivāre attho veditabbo.",
  "tika-vin07t:862_0": "Samīpe ṭhatvāti hatthavikāravacīghosānaṃ codanāvasena pavattiyamānānaṃ dassanasavanūpacāre",
  "tika-vin07t:862_1": "ṭhatvāti attho. Keci pana “dvādasahatthabbhantare ṭhatvā”ti vadanti, taṃ na yuttaṃ.",
  "tika-vin07t:862_2": "Parato byatirekato anāpattiṃ dassentena “dūtaṃ vā paṇṇaṃ vā sāsanaṃ vā pesetvā”ti",
  "tika-vin07t:862_3": "ettakameva vuttaṃ, na pana “dvādasahatthaṃ muñcitvā codentassa sīsaṃ na etī”ti vuttaṃ.",
  "tika-vin07t:862_4": "Vācāya vācāyāti sakiṃ āṇattassa sakalampi divasaṃ vadato vācāya vācāya codāpakasseva",
  "tika-vin07t:862_5": "āpatti. Sopīti āṇattopi. Tassa ca “mayāpi diṭṭha”ntiādiṃ avatvāpi “amūlaka”nti saññāya",
  "tika-vin07t:862_6": "cāvanādhippāyena “tvaṃ pārājikaṃ dhammaṃ ajjhāpannosī”ti idameva vācaṃ parassa vacanaṃ",
  "tika-vin07t:862_7": "viya akatvā sāmaññato vadantassāpi saṅghādiseso eva. Satipi pana anuddhaṃsanādhippāye",
  "tika-vin07t:862_8": "“asukena evaṃ vutta”nti parena vuttameva vadantassa natthi saṅghādiseso. Sace pana",
  "tika-vin07t:862_9": "parena avuttampi vuttanti vadati, āpatti eva.",
  "tika-vin07t:863_0": "Sambahulā sambahule sambahulehi vatthūhīti ettha sambahuleti cuditakabahuttaniddesena",
  "tika-vin07t:863_1": "purimesu tīsu vāresu cuditakabahuttenāpi vārabhedasabbhāvaṃ ñāpeti. Ekasmiñhi cuditakavatthucodakabhedena",
  "tika-vin07t:863_2": "idaṃ catukkaṃ vuttaṃ, cuditakabahuttenāpi catukkantaraṃ labbhatīti aṭṭhakaṃ hoti eva.",
  "tika-vin07t:864_0": "Amūlakacodanāpasaṅgena samūlakacodanālakkhaṇādiṃ dassetuṃ “codetuṃ pana ko labhatī”tiādi",
  "tika-vin07t:864_1": "āraddhaṃ. Bhikkhussa sutvā codetītiādi suttaṃ yasmā ye codakassa aññesaṃ vipattiṃ",
  "tika-vin07t:864_2": "pakāsenti, tepi tasmiṃ khaṇe codakabhāve ṭhatvāva pakāsenti, tesañca vacanaṃ gahetvā",
  "tika-vin07t:864_3": "itaropi yasmā codetuñca asampaṭicchantaṃ tehi titthiyasāvakapariyosānehi paṭhamacodakehi",
  "tika-vin07t:864_4": "sampaṭicchāpetuñca labhati, tasmā idha sāvakabhāvena uddhaṭanti veditabbaṃ.",
  "tika-vin07t:865": "Dūtaṃ vātiādīsu “tvaṃ evaṃ gantvā codehī”ti dūtaṃ vā pesetvā yo codetuṃ sakkoti, tassa paṇṇaṃ, mūlasāsanaṃ vā pesetvā. Samayenāti pakatiyā jānanakkhaṇe.",
  "tika-vin07t:866_0": "Garukānaṃ dvinnanti pārājikasaṅghādisesānaṃ. Micchādiṭṭhi nāma “natthi dinna”ntiādinayappavattā",
  "tika-vin07t:866_1": "dasavatthukā diṭṭhi, sassatucchedasaṅkhātaṃ antaṃ gaṇhāpakadiṭṭhi antaggāhikā nāma.",
  "tika-vin07t:866_2": "Ājīvahetu paññattānaṃ channanti ājīvahetupi āpajjitabbānaṃ uttarimanussadhammapārājikaṃ,",
  "tika-vin07t:866_3": "sañcaritte saṅghādiseso, “yo te vihāre vasati, so arahā”ti pariyāyena thullaccayaṃ,",
  "tika-vin07t:866_4": "bhikkhussa paṇītabhojanaviññattiyā pācittiyaṃ, bhikkhuniyāpaṇītabhojanaviññattiyā",
  "tika-vin07t:866_5": "pāṭidesanīyaṃ, sūpodanaviññattiyā dukkaṭanti imesaṃ parivāre vuttānaṃ channaṃ. Na",
  "tika-vin07t:866_6": "hetā āpattiyo ājīvahetu eva paññattā sañcarittādīnaṃ aññathāpi āpajjitabbato. Ājīvahetupi",
  "tika-vin07t:866_7": "etāsaṃ āpajjanaṃ sandhāya evaṃ vuttaṃ, ājīvahetupi paññattānanti attho. Na kevalañca",
  "tika-vin07t:866_8": "etā eva, aññāpi adinnādānakuladūsanapāṇavadhavejjakammādivasena ājīvahetu āpajjitabbāpi",
  "tika-vin07t:866_9": "santi, tā pana āpattisabhaāgatāya pārājikādīsu chasu eva saṅgayhantīti visuṃ na vuttāti veditabbā.",
  "tika-vin07t:867_0": "Ettāvatā pana sīsaṃ na etīti saṅghādisesaṃ sandhāya vuttaṃ, codanā pana katā eva",
  "tika-vin07t:867_1": "hoti. Tiṃsānīti tiṃsaṃ etesamatthīti tiṃsāni, tiṃsādhikānīti vuttaṃ hoti. Navutānīti etthāpi eseva nayo.",
  "tika-vin07t:868_0": "Attādānaṃ ādātukāmenāti ettha attanā ādātabbato diṭṭhādimūlakehi gahetabbato parassa",
  "tika-vin07t:868_1": "vipphandituṃ adatvā paggaṇhanato attādānanti codanā vuccati, taṃ ādātukāmena, codanaṃ",
  "tika-vin07t:868_2": "kattukāmenāti attho.",
  "tika-vin07t:869_0": "Ubbāhikāyāti ubbahanti viyojenti etāya alajjīnaṃ tajjaniṃ vā kalahaṃ vāti ubbāhikā,",
  "tika-vin07t:869_1": "saṅghasammuti, tāya. Vinicchinanaṃ nāma tāya sammatabhikkhūhi vinicchananameva. Alajjussannāya",
  "tika-vin07t:869_2": "hi parisāya samathakkhandhake āgatehi dasaṅgehi samannāgatā dve tayo bhikkhū tattheva",
  "tika-vin07t:869_3": "vuttāya ñattidutiyakammavācāya sammannitabbā, tehi ca sammatehi visuṃ vā nisīditvā,",
  "tika-vin07t:869_4": "tassā eva vā parisāya “aññehi na kiñci kathetabba”nti sāvetvā taṃ adhikaraṇaṃ vinicchitabbaṃ.",
  "tika-vin07t:870_0": "Kimhīti kismiṃ vatthusmiṃ, kataravipattiyanti attho. “Kimhi naṃ nāmā”ti idaṃ “katarāya",
  "tika-vin07t:870_1": "vipattiyā etaṃ codesī”ti yāya kāyaci viññāyamānāya bhāsāya vuttepi codakassa vinaye",
  "tika-vin07t:870_2": "apakataññutāya “sīlācāradiṭṭhiājīvavipattīsu katarāyāti maṃ pucchatī”ti ñātuṃ asakkontassa",
  "tika-vin07t:870_3": "pucchā, na pana kimhītiādipadatthamattaṃ ajānantassa. Na hi anuvijjako codakaṃ bālaṃ",
  "tika-vin07t:870_4": "aparicitabhāsāya “kimhi na”nti pucchati. “Kimhi nampi na jānāsī”ti idampi vacanamattaṃ",
  "tika-vin07t:870_5": "sandhāya vuttaṃ na hoti, “kataravipattiyā”ti vutte “asukāya vipattiyā”ti vattumpi",
  "tika-vin07t:870_6": "na jānāsīti vacanassa adhippāyameva sandhāya vuttanti gahetabbaṃ. Teneva vakkhati",
  "tika-vin07t:870_7": "“bālassa lajjissa nayo dātabbo”ti vatvā ca “kimhi naṃ codesīti sīlavipattiyā”tiādi",
  "tika-vin07t:870_8": "adhippāyappakāsanameva nayadānaṃ vuttaṃ, na pana kimhi-naṃ-padānaṃ pariyāyamattadassanaṃ.",
  "tika-vin07t:870_9": "Na hi bālo “kataravipattiyaṃ naṃ codesī”ti imassa vacanassa atthe ñātepi vipattippabhedanaṃ,",
  "tika-vin07t:870_10": "attanā codiyamānaṃ vipattisarūpañca jānituṃ sakkoti, tasmā teneva ajānanena alajjī",
  "tika-vin07t:870_11": "apasādetabbo. “Kimhi na”nti idampi upalakkhaṇamattaṃ, aññena vā yena kenaci ākārena",
  "tika-vin07t:870_12": "aviññutaṃ pakāsetvā vissajjetabbova.",
  "tika-vin07t:871_0": "“Dummaṅkūnaṃ puggalānaṃ niggahāyā”tiādivacanato “alajjīniggahatthāya…pe… paññatta”nti",
  "tika-vin07t:871_1": "vuttaṃ. Ehitīti hi-kāro ettha āgamo daṭṭhabbo, āgamissatīti attho. Diṭṭhasantānenāti",
  "tika-vin07t:871_2": "diṭṭhaniyāmena. Alajjissa paṭiññāya eva kātabbanti vacanapaṭivacanakkameneva dose",
  "tika-vin07t:871_3": "āvibhūtepi alajjissa “asuddhoha”nti dosasampaṭicchanapaaññāya eva āpattiyā kātabbanti",
  "tika-vin07t:871_4": "attho. Keci pana “alajjissa etaṃ natthīti suddhapaṭiññāya eva anāpattiyā kātabbanti",
  "tika-vin07t:871_5": "ayamettha attho saṅgahito”ti vadanti, taṃ na yuttaṃ anuvijjakasseva niratthakattāpattito",
  "tika-vin07t:871_6": "codakeneva alajjipaṭiññāya ṭhātabbato. Dosāpagamapaṭiññā eva hi idha paṭiññāti adhippetā.",
  "tika-vin07t:871_7": "Teneva vakkhati “etampi natthīti paṭiññaṃ na detī”tiādi.",
  "tika-vin07t:872_0": "Tadatthadīpanatthanti alajjissa dose āvibhūtepi tassa dosāpagamapaṭiññāya eva kātabbatādīpanatthaṃ.",
  "tika-vin07t:872_1": "Vivādavatthusaṅkhāte atthe paccatthikā atthapaccatthikā. Saññaṃ datvāti nesaṃ kathāpacchedatthaṃ,",
  "tika-vin07t:872_2": "abhimukhakaraṇatthañca saddaṃ katvā. Vinicchinituṃ ananucchavikoti “asuddho”ti saññāya",
  "tika-vin07t:872_3": "codakapakkhe paviṭṭhattā anuvijjakabhāvato bahibhūtattā anuvijjituṃ asakkuṇeyyataṃ",
  "tika-vin07t:872_4": "sandhāya vuttaṃ. Sandehe eva hi sati anuvijjituṃ sakkā, asuddhadiṭṭhiyā pana sati",
  "tika-vin07t:872_5": "cuditakena vuttaṃ sabbaṃ asaccatopi paṭibhāti, kathaṃ tattha anuvijjanā siyāti.",
  "tika-vin07t:873_0": "“Tathā nāsitakova bhavissatī”ti iminā vinicchayaṃ adatvā saṅghato viyojanaṃ nāma",
  "tika-vin07t:873_1": "liṅganāsanā viya ayampi eko nāsanappakāroti dasseti. Viraddhaṃ hotīti sañcicca āpattiṃ",
  "tika-vin07t:873_2": "sahasā āpanno hoti. “Ādito paṭṭhāya alajjī nāma natthī”ti idaṃ “pakkhānurakkhaṇatthāya",
  "tika-vin07t:873_3": "paṭiññaṃ na detī”ti imassa alajjilakkhaṇasambhavassa kāraṇavacanaṃ. Paṭicchāditakālato",
  "tika-vin07t:873_4": "paṭṭhāya alajjī nāma eva, purimo lajjibhāvo na rakkhatīti attho. Paṭiññaṃ na detīti",
  "tika-vin07t:873_5": "sace mayā katadosaṃ vakkhāmi, mayhaṃ anuvattakā bhijjissantīti paṭiññaṃ na deti.",
  "tika-vin07t:873_6": "Ṭhāne na tiṭṭhatīti lajjiṭṭhāne na tiṭṭhati, kāyavācāsu vītikkamo hoti evāti adhippāyo.",
  "tika-vin07t:873_7": "Tenāha “vinicchayo na dātabbo”ti, pubbe pakkhikānaṃ paṭiññāya vūpasamitassāpi adhikaraṇassa",
  "tika-vin07t:873_8": "duvūpasantatāya ayampi tathā nāsitakova bhavissatīti adhippāyo.",
  "tika-vin07t:874_0": "Cuditakacodakesu paṭipattiṃ ñatvāti “tumhe amhākaṃ vinicchayena tuṭṭhā bhavissathā”tiādinā",
  "tika-vin07t:874_1": "vuttaṃ cuditakacodakesu anuvijjakena paṭipajjitabbakammaṃ ñatvā. Vinicchayo majjheti",
  "tika-vin07t:874_2": "āpattīti vā anāpattīti vā vinicchayapariyosānaanuvijjanānaṃ majjhaṃ nāmāti attho.",
  "tika-vin07t:875_0": "Amūlakampi samūlakaṃ katvā vadantīti āha “dve mūlānī”ti. Kālena vakkhāmītiādīsu okāsaṃ",
  "tika-vin07t:875_1": "kārāpetvā vadanto kālena vadati nāma. Salākaggayāguaggabhikkhācāraṭṭhānādīsu codento",
  "tika-vin07t:875_2": "akālena vadati nāma. Dosato vuṭṭhāpetukāmatāya vadanto atthasaṃhitena vadati nāma.",
  "tika-vin07t:875_3": "Dosantaroti dosacitto. Pannarasasu dhammesūti “parisuddhakāyasamaācāratā, tathā vacīsamācāratā,",
  "tika-vin07t:875_4": "sabrahmacārīsu mettacittatā, bahussutatā, ubhinnaṃ pātimokkhānaṃ svāgatāditā, kālena",
  "tika-vin07t:875_5": "vakkhāmī”tiādinā vuttapañcadhammā ca kāruññatā, hitesitā, anukampatā, āpattivuṭṭhānatā,",
  "tika-vin07t:875_6": "vinayapurekkhāratāti imesu pannarasasu. Tattha “kāruññatā”ti iminā karuṇā dassitā.",
  "tika-vin07t:875_7": "Hitesitāti hitagavesanatā. Anukampatāti tena hitena saṃyojanatā, imehi dvīhipi mettā",
  "tika-vin07t:875_8": "dassitā. Āpattivuṭṭhānatāti suddhante patiṭṭhāpanatā. Vatthuṃ codetvā sāretvā paṭiññaṃ",
  "tika-vin07t:875_9": "āropetvā yathāpaṭiññāya kammakaraṇaṃ vinayapurekkhāratā nāma.",
  "tika-vin07t:876_0": "Adhikaraṇaṭṭhenāti adhikātabbaṭṭhena, samathehi vūpasametabbaṭṭhenāti attho. Taṃ",
  "tika-vin07t:876_1": "nānattaṃ dassetunti idha anadhippetampi atthuddhāravasena taṃ nānattaṃ dassetunti",
  "tika-vin07t:876_2": "adhippāyo. Teneva vakkhati “sesāni atthuddhāravasena vuttānī”ti. Yaṃ adhikiccātiādinā",
  "tika-vin07t:876_3": "adhikaraṇasaddassa kammasādhanatā vuttā.",
  "tika-vin07t:877_0": "Gāhanti “asukaṃ codessāmī”ti manasā codanākārassa gahaṇaṃ. Cetananti “codessāmī”ti",
  "tika-vin07t:877_1": "uppannacittabyāpārasaṅkhātaṃ cittakammaṃ. Akkhantinti cuditakassa vipattiṃ disvā",
  "tika-vin07t:877_2": "uppannaṃ kodhaṃ asahanaṃ, tathā pavattaṃ vā yaṃ kiñci cittacetasikarāsiṃ. Vohāranti",
  "tika-vin07t:877_3": "codanāvasappavattavacanaṃ. Paṇṇattinti codanāvasappavattaṃ manasā parikappitaṃ nāmapaṇṇattiṃ.",
  "tika-vin07t:877_4": "Attādānaṃ gahetvāti codanaṃ manasā gahetvā. Taṃ adhikaraṇanti taṃ gāhalakkhaṇaṃ adhikaraṇaṃ.",
  "tika-vin07t:877_5": "Nirujjhati cetanāya khaṇikattā, sā ca samathappattā hotīti evamettha aniṭṭhappasaṅgo",
  "tika-vin07t:877_6": "veditabbo. Evaṃ uparipi “tuṇhī hotī”ti iminā vohāravacanassa nirodhaṃ dasseti. Tenāha",
  "tika-vin07t:877_7": "“taṃ adhikaraṇaṃ samathappattaṃ bhavissatī”ti. “Tasmā paṇṇatti adhikaraṇa”nti aṭṭhakathāsu",
  "tika-vin07t:877_8": "katasanniṭṭhānaṃ dassetvā idāni tassāpi ekaccehi paṭikkhittabhāvaṃ dassetvā puna",
  "tika-vin07t:877_9": "tampi paṭisedhetvā aṭṭhakathāsu vuttapaṇṇattiyā eva adhikaraṇataṃ samatthetuṃ “taṃ",
  "tika-vin07t:877_10": "paneta”ntiādimāha. Tattha taṃ panetanti paṇṇatti adhikaraṇanti etaṃ gahaṇaṃ virujjhatīti",
  "tika-vin07t:877_11": "sambandho. Pārājikādiāpatti ekantaakusalasabhāvā vā abyākatasabhāvā vā hotīti saññāya",
  "tika-vin07t:877_12": "“methunadhammapārājikāpattī”tiādikaṃ suttaṃ paṇṇattiadhikaraṇavādena virujjhatīti",
  "tika-vin07t:877_13": "dassetuṃ uddhaṭaṃ. Tenāha “na hi te…pe… accantaakusalattā”tiādi. Teti aṭṭhakathācariyā.",
  "tika-vin07t:878_0": "Amūlakañceva taṃ adhikaraṇanti ettha amūlakapārājikameva adhikaraṇa-saddena adhippetanti",
  "tika-vin07t:878_1": "dassetuṃ “yañceta”ntiādi vuttaṃ. Yasmā panātiādi pana idhādhippetāya amūlakapārājikāpattiyā",
  "tika-vin07t:878_2": "eva paṇṇattibhāvo yujjatīti dassetuṃ āraddhaṃ. Tattha yāya paṇṇattiyāti sabhāvato",
  "tika-vin07t:878_3": "parisuddhepi puggale “pārājiko”tiādinā codakena pavattitaṃ nāmapaṇṇattiṃ sandhāya",
  "tika-vin07t:878_4": "vadati. Paññattoti kathito. Adhikaraṇe pavattattāti avijjamānepi manasā āropitamatte",
  "tika-vin07t:878_5": "āpattādhikaraṇe vācakabhāvena pavattattā.",
  "tika-vin07t:879_0": "Evaṃ nāmapaṇṇattivasena imasmiṃ sikkhāpade āpattādhikaraṇassa paññattibhāvaṃ dassetvā",
  "tika-vin07t:879_1": "idāni atthapaṇṇattivasenāpi dassetuṃ “yasmā vāya”ntiādi vuttaṃ. Paññattimattamevāti",
  "tika-vin07t:879_2": "avijjamānassa vijjamānākārena manasā āropitaatthapaṇṇattimattamevāti attho. Tañca",
  "tika-vin07t:879_3": "kho idhevāti tañca yathāvuttapariyāyena paṇṇattiyā adhikaraṇattaṃ idheva imasmiṃ",
  "tika-vin07t:879_4": "eva sikkhāpade. Eketi keci. Taṃ na yuttanti yaṃ ekaccehi aṭṭhakathāsu vuttaṃ, adhikaraṇassa",
  "tika-vin07t:879_5": "paṇṇattibhāvaṃ nisedhetvā kusalādiparamatthabhāvaṃ sādhetuṃ “taṃ panetaṃ methunadhammapārājikāpattī”tiādinā",
  "tika-vin07t:879_6": "papañcato dassito, taṃ na yuttanti attho. Tattha kāraṇamāha “ādikammikassā”tiādinā,",
  "tika-vin07t:879_7": "tena ca tasmiṃ vāde yadi āpatti nāma akusalā vā abyākatā vā bhaveyya, kathaṃ ādikammikassa",
  "tika-vin07t:879_8": "anāpatti bhaveyya? Tassāpi akusalādīnaṃ uppannattā bhagavato sikkhāpadapaññattito",
  "tika-vin07t:879_9": "paṭṭhāya yāva āpattītipi na sakkā vattuṃ, methunādīsu akusalādīnaṃ sikkhāpadapaññattito",
  "tika-vin07t:879_10": "pubbepi samuppattito. Tato eva anupasampannānampi āpattippasaṅgo, gilānādīnaṃ uppannattā",
  "tika-vin07t:879_11": "anupaññattiyāpi anāpattiabhāvappasaṅgo ca siyā. Atha mataṃ “na kevalaṃ akusalādi",
  "tika-vin07t:879_12": "eva, atha kho bhagavatā paṭikkhittabhāvaṃ jānantassa samuppajjamānā eva akusalādayo",
  "tika-vin07t:879_13": "āpattī”ti, tampi asāraṃ, sikkhāpadapaññattiṃ ajānitvā vītikkamantassa methunādīsu",
  "tika-vin07t:879_14": "anāpattippasaṅgato, akusalādisabhāvāya ca āpattiyā ekapayogādīsu ekattādipi na siyā.",
  "tika-vin07t:879_15": "Na hi sakalampi divasaṃ itthiṃ kāyato amocetvā phusantassa ekamevākusalaṃ uppajjati,",
  "tika-vin07t:879_16": "bahū vā itthiyo phusitvā apagacchantassa bahūni, yenāpattiyā ekattaṃ, bahuttaṃ vā",
  "tika-vin07t:879_17": "siyāti evamādikaṃ ayuttiṃ saṅgahetvā dassitanti veditabbaṃ.",
  "tika-vin07t:880_0": "Tattha vatthuñcāti vītikkamo. Tañhi āpattisammutipaññāpanassa okāsaṭṭhena “vatthū”ti",
  "tika-vin07t:880_1": "vuccati. Gottanti adinnādānādito buddhisaddanivattanaṭṭhena parikappitasāmaññākāro",
  "tika-vin07t:880_2": "gottaṃ. Nāmanti avijjamānanāmapaññatti. Tassa pana pārājikanti nāmassa atthabhūtā",
  "tika-vin07t:880_3": "āpatti atthapaññatti evāti daṭṭhabbaṃ. Yaṃ pana “vivādādhikaraṇaṃ siyā kusala”ntiādi,",
  "tika-vin07t:880_4": "“āpattādhikaraṇaṃ siyā akusala”ntiādi ca suttaṃ tehi samuddhaṭaṃ, tampi na vivādādīnaṃ",
  "tika-vin07t:880_5": "kusalādibhāvassa pariyāyadesitattāti yaṃ ettha vattabbaṃ, taṃ heṭṭhā paṭhamapārājikasamuṭṭhānādivaṇṇanāya",
  "tika-vin07t:880_6": "sāratthadīpaniyaṃ viraddhaṭṭhānasodhanatthaṃ vitthārato vuttanti tattheva taṃ gahetabbaṃ,",
  "tika-vin07t:880_7": "sāratthadīpanīkārakassa akusalādirūpāva āpattīti laddhi, teneva so idhāpi “tasmā",
  "tika-vin07t:880_8": "paṇṇattiadhikaraṇanti aṭṭhakathāsu katasanniṭṭhānaṃ dassetvā idāni tampi na yuttanti",
  "tika-vin07t:880_9": "dassetuṃ ‘taṃ paneta’ntiādimāhā”ti evaṃ attano laddhiṃ aṭṭhakathācariyassapi laddhiṃ",
  "tika-vin07t:880_10": "katvā ganthavirodhampi anoloketvā dassesi. Na hettha buddhaghosācariyo aṭṭhakathāvādaṃ",
  "tika-vin07t:880_11": "ayuttanti dassetuṃ “taṃ paneta”ntiādimārabhi “paṇṇattimattameva āpattādhikaraṇanti",
  "tika-vin07t:880_12": "veditabba”nti sayameva upari kathanato, atha kho dulladdhikānaṃ ekaccānaṃ tattha",
  "tika-vin07t:880_13": "vippaṭipattiṃ dassetvā puna taṃ paṭisedhetukāmo ārabhi, teneva ante “eke”ti vuttanti",
  "tika-vin07t:880_14": "veditabbaṃ. Vivādādīnaṃ kusalādikatte taṃsamathānampi tabbhāvo āpajjati paramatthesu",
  "tika-vin07t:880_15": "paṇṇattiyā samathāyogāti āha “kusalādisamathehī”ti. Paññattisabhāvānameva catunnaṃ",
  "tika-vin07t:880_16": "adhikaraṇānaṃ samathehi adhikaraṇīyatā, na pana kusalādiparamattharūpānaṃ tesaṃ tesaṃ",
  "tika-vin07t:880_17": "khaṇikatāya sayameva samathappattitoti heṭṭhā samatthitamatthaṃ nigamanavasena dassentena",
  "tika-vin07t:880_18": "“iti iminā adhikaraṇaṭṭhenā”ti vuttaṃ, tassa yathāvuttanayena samathehi adhikaraṇīyatāyāti",
  "tika-vin07t:880_19": "attho. “Idhekacco”ti iminā idhādhippetaṃ vivādaṃ nivatteti.",
  "tika-vin07t:881_0": "Anuvādoti vipattīhi upavadanā ceva codanā ca. Tattha upavadanā nāma garahā, akkoso",
  "tika-vin07t:881_1": "ca. Pañcapīti mātikāpariyāpannāpattiyo sandhāya vuttaṃ. Kiccayatāti kattabbatā. Sapadānukkamaniddesassāti",
  "tika-vin07t:881_2": "ettha padānukkamaniddesoti padabhājanaṃ vuccati, tena sahitassa sikkhāpadassāti attho.",
  "tika-vin07t:882_0": "387. Assāti kattuatthe sāmivacananti āha “etena codakenā”tiādi. Diṭṭhamūlake panāti",
  "tika-vin07t:882_1": "“diṭṭhassa hoti pārājikaṃ dhammaṃ ajjhāpajjanto”tiādi pāḷivāraṃ sandhāya vuttaṃ.",
  "tika-vin07t:882_2": "Tattha itthiyā saddhiṃ rahonisajjādidassanamattavasena pārājikaṃ dhammaṃ ajjhāpajjanto",
  "tika-vin07t:882_3": "puggalo tena diṭṭho, na pana maggena maggappaṭipādanādidassanavasena. Yadi hi tena",
  "tika-vin07t:882_4": "so tathā diṭṭho bhaveyya, asuddhasaññī evāyaṃ tasmiṃ puggale siyā, asuddhasaññāya",
  "tika-vin07t:882_5": "ca suddhaṃ vā asuddhaṃ vā codentassa saṅghādiseso na siyā “anāpatti suddhe asuddhadiṭṭhissa,",
  "tika-vin07t:882_6": "asuddhe asuddhadiṭṭhissā”tiādivacanato. Tasmā itthiyā saddhiṃ rahonisajjādimattameva",
  "tika-vin07t:882_7": "disvāpi “saddho kulaputto, nāyaṃ pārājikaṃ āpajjatī”ti tasmiṃ suddhasaññissa vā vematikassa",
  "tika-vin07t:882_8": "vā “suto mayā pārājikaṃ dhammaṃ ajjhāpajjanto”tiādinā niyametvā codentasseva saṅghādiseso,",
  "tika-vin07t:882_9": "na asuddhasaññissa, tassa pana diṭṭhaṃ sutanti musāvādādipaccayā lahukāpatti evāti",
  "tika-vin07t:882_10": "veditabbaṃ. Yadi pana so tasmiṃ suddhadiṭṭhicāvanādhippāyopi diṭṭhaṃ rahonisajjādimattameva",
  "tika-vin07t:882_11": "vadati, adiṭṭhaṃ pana maggenamaggappaṭipādanādipārājikavatthuṃ vā “assamaṇosī”tiādikaṃ",
  "tika-vin07t:882_12": "vā na vadati, tassa anāpatti. Adhikaṃ vadantassa pana āpattiyeva “adiṭṭhaṃ diṭṭha”nti",
  "tika-vin07t:882_13": "vuttattā. Yo pana diṭṭhena rahonisajjādinā paṭhamapārājikena asuddhasaññī hutvā cāvanādhippāyo",
  "tika-vin07t:882_14": "adinnādānaṃ ajjhāpajjanto “diṭṭho”ti vā “suto”ti vā ādiṃ vadati, tassāpi na saṅghādiseso",
  "tika-vin07t:882_15": "asuddhe asuddhadiṭṭhitāyāti keci vadanti. Aññe pana “yena pārājikena codeti, tena",
  "tika-vin07t:882_16": "suddhasaññābhāvā āpattiyevā”ti vadanti, idaṃ yuttaṃ. Tathā hi vuttaṃ mātikāṭṭhakathāyaṃ",
  "tika-vin07t:882_17": "“yena pārājikena codeti, taṃ ‘ayaṃ anajjhāpanno’ti ñatvā cāvanādhippāyena…pe… saṅghādiseso”ti.",
  "tika-vin07t:882_18": "Iminā nayena sutādimūlakesupi vinicchayo veditabbo. Aññatra āgatesūti omasavādādīsu",
  "tika-vin07t:882_19": "āgatesu. Avassutoti tīhipi dvārehi pārājikavatthubhūtaduccaritānuvassanena tinto.",
  "tika-vin07t:882_20": "Kasambujātoti kacavarabhūto, nissāroti attho.",
  "tika-vin07t:883_0": "Koṇṭhoti coro, dussīloti attho. Jeṭṭhabbatikoti kāḷakaṇṇidevīvate niyutto titthiyoti",
  "tika-vin07t:883_1": "vadati, sā kira kāḷakaṇṇisirideviyā jeṭṭhāti vuttā. Yadaggenāti yena kāraṇena, yattakenāti",
  "tika-vin07t:883_2": "attho. Tadaggenāti etthāpi eseva nayo. No kappetītiādi vematikabhāvadīpanatthameva",
  "tika-vin07t:883_3": "vuttanti mahāpadumattherassa adhippāyo.",
  "tika-vin07t:884_0": "389. Etthāti codanāyaṃ. Tajjanīyādikammaṃ karissāmītiāpattiyā codentassa adhippāyo",
  "tika-vin07t:884_1": "kammādhippāyo nāma. Parivāsadānādikkamena āpattito vuṭṭhāpetuṃ āpattiyā codentassa",
  "tika-vin07t:884_2": "adhippāyo vuṭṭhānādhippāyo. Uposathaṃ, pavāraṇaṃ vā saṅghe kātuṃ adānatthāya āpattiyā",
  "tika-vin07t:884_3": "codayato adhippāyo uposathapavāraṇaṭṭhapanādhippāyo. Asammukhā…pe… dukkaṭanti anuddhaṃsentassapi",
  "tika-vin07t:884_4": "akkosantassapi dukkaṭaṃ.",
  "tika-vin07t:885_0": "Sabbatthevāti sabbāsu aṭṭhakathāsu. Uposathapavāraṇānaṃ ñattikammabhāvato ñattiyā",
  "tika-vin07t:885_1": "vattamānāya eva uposathapavāraṇaṭṭhapanaṃ hoti, na niṭṭhitāya, sā ca yya-kāre patte",
  "tika-vin07t:885_2": "niṭṭhitā nāma hotīti āha “yya-kāre patte na labbhatī”ti.",
  "tika-vin07t:886_0": "Anupāsakoti upāsakopi so bhikkhu na hoti saraṇagamanassāpi paṭippassaddhattāti vadanti.",
  "tika-vin07t:886_1": "“Anodissa dhammaṃ kathentassā”ti iminā odissa kathentena okāsaṃ kāretabbanti dasseti.",
  "tika-vin07t:886_2": "Āpattiṃ desetvāti okāsākārāpanāpattiṃ desetvā. Yaṃ codeti, tassa upasampannoti saṅkhyupagamanaṃ,",
  "tika-vin07t:886_3": "tasmiṃ suddhasaññitā vematikatā vā, yena pārājikena codeti, tassa diṭṭhādivasena",
  "tika-vin07t:886_4": "amūlakatā, cāvanādhippāyena “tvaṃ pārājiko”tiādinā niyametvā sammukhā codanā codāpanā,",
  "tika-vin07t:886_5": "tassa taṅkhaṇavijānananti imānettha pañca aṅgāni.",
  "tika-vin07t:887": "Paṭhamaduṭṭhadosasikkhāpadavaṇṇanā niṭṭhitā.",
  "tika-vin07t:888": "9. Dutiyaduṭṭhadosasikkhāpadavaṇṇanā",
  "tika-vin07t:889_0": "391. Navame mettiyaṃ bhikkhuninti liṅganāsanāya nāsitāyapi tassā bhūtapubbavohāraṃ",
  "tika-vin07t:889_1": "gahetvā vuttaṃ. Aññabhāgassāti therassa manussajātibhikkhubhāvato aññassa tiracchānajātichagalakabhāvasaṅkhātassa",
  "tika-vin07t:889_2": "koṭṭhāsassa. Idanti sāmaññato napuṃsakaliṅgena vuttaṃ, ayaṃ chagalakoti attho. Aññabhāgoti",
  "tika-vin07t:889_3": "yathāvuttatiracchānajātichagalakabhāvasaṅkhāto añño koṭṭhāso, aññabhāgassa idanti",
  "tika-vin07t:889_4": "aññabhāgiyanti paṭhamaviggahassa attho, aññabhāgamatthīti dutiyaviggahassa, dvīhipi",
  "tika-vin07t:889_5": "chagalakova vutto. Idāni dvīhipi viggahehi vuttamevatthaṃ vitthārato dassento “yo",
  "tika-vin07t:889_6": "hi so”tiādimāha. Tattha yo hi so chagalako vutto, so aññassa bhāgassa hotīti ca aññabhāgiyasaṅkhyaṃ",
  "tika-vin07t:889_7": "labhatīti ca yojanā. Dutiyaviggahassa atthaṃ dassetuṃ “so vā”tiādi vuttaṃ. Adhikaraṇanti",
  "tika-vin07t:889_8": "veditabboti etthāpi yo hi so “dabbo mallaputto nāmā”ti chagalako vutto, soti ānetvā",
  "tika-vin07t:889_9": "sambandhitabbaṃ. Tañhi sandhāyāti “dabbo”ti nāmakaraṇassa adhiṭṭhānabhūtaṃ chagalakaṃ",
  "tika-vin07t:889_10": "sandhāya. Te bhikkhūti te anuyuñjantā bhikkhū. Āpattiyāpi puggalādhiṭṭhānattā “puggalānaṃyeva lesā”ti vuttaṃ.",
  "tika-vin07t:890_0": "393. Yā ca sā avasāne…pe… codanā vuttāti “bhikkhu saṅghādisesaṃ ajjhāpajjanto diṭṭho",
  "tika-vin07t:890_1": "hoti saṅghādisese saṅghādisesadiṭṭhi hoti, tañce pārājikena codetī”tiādiṃ codanābhedaṃ",
  "tika-vin07t:890_2": "sandhāya vadati. Sattannampi āpattīnaṃ paccekaṃ pārājikattādisāmaññepi methunādinnādānādivatthuto,",
  "tika-vin07t:890_3": "rāgadosattādisabhāvato ca visabhāgatāpi atthīti āha “yasmā pana…pe… na hotī”ti.",
  "tika-vin07t:891_0": "Vuttanayenevāti “sabhāgavisabhāgavatthuto”tiādinā vuttanayena. Kammalakkhaṇaṃ, taṃmanasikāro",
  "tika-vin07t:891_1": "ca avipannakammassa nimittato phalūpacārena kammanti vuccatīti āha “taṃ nissāya uppajjanato”ti.",
  "tika-vin07t:891_2": "Parivāsādiṃ nissāya mānattādīnaṃ uppajjanato “purimaṃ purima”ntiādi vuttaṃ.",
  "tika-vin07t:892": "395. Savatthukaṃ katvāti puggalādhiṭṭhānaṃ katvā. Dīghādinoti dīgharassādiliṅgassa. Diṭṭhādinoti diṭṭhapubbādino.",
  "tika-vin07t:893": "408. Evaṃ tathāsaññīti aññassa methunādikiriyaṃ disvā “ayaṃ so”ti evaṃ tathāsaññī. Aṅgāni paṭhamaduṭṭhadose vuttasadisāni, idha pana kiñcidesaṃ lesamattaṃ upādiyanā adhikā.",
  "tika-vin07t:894": "Dutiyaduṭṭhadosasikkhāpadavaṇṇanā niṭṭhitā.",
  "tika-vin07t:895": "10. Paṭhamasaṅghabhedasikkhāpadavaṇṇanā",
  "tika-vin07t:896_0": "410. Dasame bahūnanti dubbalatāya araññādisevāya cittaṃ samāhitaṃ kātuṃ asakkontānaṃ.",
  "tika-vin07t:896_1": "Dukkhassantakiriyāya tasmiṃ attabhāve buddhavacanaggahaṇadhāraṇādisaṅkhātaṃ byañjanapadameva",
  "tika-vin07t:896_2": "paramaṃ assa, na maggalābhoti padaparamo. Abhisambhuṇitvāti nipphādetvā. Dhammato",
  "tika-vin07t:896_3": "apetaṃ uddhammaṃ. Paṭikkhittamevāti “na, bhikkhave, asenāsanikena vassaṃ upagantabba”nti",
  "tika-vin07t:896_4": "vacanato vuttaṃ, idameva vacanaṃ sandhāya pāḷiyampi “aṭṭha māse”tiādi vuttaṃ.",
  "tika-vin07t:897_0": "Tīhi koṭīhīti asuddhamūlehi. Ettha ca bhikkhūnaṃ catūsu kulesu pakkapiṇḍiyālopabhojananissitatāya,",
  "tika-vin07t:897_1": "macchamaṃsabhojanavirahitassa ca kulassa dullabhatāya tattha laddhesu bhattabyañjanesu",
  "tika-vin07t:897_2": "macchamaṃsasaṃsaggasaṅkāya, dunnivāraṇatāya ca bhikkhūnaṃ sarīrayāpanampi na siyāti",
  "tika-vin07t:897_3": "bhagavatā macchamaṃsaṃ sabbathā appaṭikkhipitvā tīhi koṭīhi aparisuddhameva paṭikkhittaṃ.",
  "tika-vin07t:897_4": "Yadi hi taṃ bhagavā sabbathā paṭikkhipeyya, bhikkhū maramānāpi macchādisaṃsaggasaṅkitaṃ",
  "tika-vin07t:897_5": "bhattaṃ na bhuñjeyyuṃ, tato taṇḍuladhaññādiṃ paṭiggahetvā nidahitvā sayaṃ pacitvā",
  "tika-vin07t:897_6": "bhuñjituṃ tadupakaraṇabhūtaṃ dāsidāsaṃ, udukkhalamusalādikañca bhikkhūnaṃ pattādi",
  "tika-vin07t:897_7": "viya avassaṃ gahetuṃ anujānitabbaṃ siyāti titthiyānaṃ viya gahaṭṭhāvāso eva siyā,",
  "tika-vin07t:897_8": "na bhikkhuāvāsoti veditabbaṃ. Jālaṃ macchabandhanaṃ. Vāgurā migabandhanī. Kappatīti",
  "tika-vin07t:897_9": "yadi tesaṃ vacanena saṅkā na vattati, vaṭṭati, na taṃ vacanaṃ lesakappaṃ kātuṃ vaṭṭati.",
  "tika-vin07t:897_10": "Teneva vakkhati “yattha ca nibbematiko hoti, taṃ sabbaṃ kappatī”ti.",
  "tika-vin07t:898_0": "Pavattamaṃsanti āpaṇādīsu pavattaṃ vikkāyikaṃ matamaṃsaṃ. Bhikkhūnaṃyeva atthāya",
  "tika-vin07t:898_1": "akatanti ettha aṭṭhānappayutto eva-saddo, bhikkhūnaṃ atthāya akatamevāti sambandhitabbaṃ,",
  "tika-vin07t:898_2": "tasmā bhikkhūnañca maṅgalādīnañcāti missetvā katampi na vaṭṭatīti veditabbaṃ. Keci",
  "tika-vin07t:898_3": "pana yathāṭhitavasena avadhāraṇaṃ gahetvā “vaṭṭatī”ti vadanti, taṃ na sundaraṃ. “Vatta”nti",
  "tika-vin07t:898_4": "iminā āpatti natthīti dasseti.",
  "tika-vin07t:899_0": "Kappanti asaṅkheyyakappaṃ, “āyukappa”ntipi keci. Mahākappassa hi catutthabhāgo asaṅkheyyakappo,",
  "tika-vin07t:899_1": "tato vīsatimo bhāgo saṅghabhedakassa āyukappanti vadanti, taṃ aṭṭhakathāsu kappaṭṭhakathāya",
  "tika-vin07t:899_2": "na sameti “kappavināse eva muccatī”tiādi vacanato. Brahmaṃ puññanti seṭṭhaṃ puññaṃ.",
  "tika-vin07t:899_3": "Kappaṃ saggamhīti ettha paṭisandhiparamparāya kappaṭṭhatā veditabbā.",
  "tika-vin07t:900_0": "411. Laddhinānāsaṃvāsakenāti ukkhittānuvattakabhāvena bhāvappadhānattā niddesassa.",
  "tika-vin07t:900_1": "Kammanānāsaṃvāsakenāti ukkhittabhāvena. “Bhedāya parakkameyyā”ti visuṃ vuttattā bhedanasaṃvattanikassa",
  "tika-vin07t:900_2": "adhikaraṇassa samādāya paggaṇhanato pubbepi pakkhapariyesanādivasena saṅghabhedāya",
  "tika-vin07t:900_3": "parakkamantassa samanubhāsanakammaṃ kātuṃ vaṭṭatīti veditabbaṃ. Yopi cāyaṃ saṅghabhedo hotīti sambandho.",
  "tika-vin07t:901_0": "Kammenāti apalokanādinā. Uddesenāti pātimokkhuddesena. Vohārenāti tāhi tāhi upapattīhi",
  "tika-vin07t:901_1": "“adhammaṃ dhammo”tiādinā vohārena, paresaṃ paññāpanenāti attho. Anusāvanāyāti attano",
  "tika-vin07t:901_2": "laddhiyā gahaṇatthameva anu punappunaṃ kaṇṇamūle mantasāvanāya, kathanenāti attho.",
  "tika-vin07t:901_3": "Salākaggāhenāti evaṃ anusāvanāya tesaṃ cittaṃ upatthambhetvā attano pakkhe paviṭṭhabhāvassa",
  "tika-vin07t:901_4": "saññāṇatthaṃ “gaṇhatha imaṃ salāka”nti salākaggāhena. Ettha ca kammameva, uddeso",
  "tika-vin07t:901_5": "vā saṅghabhede padhānaṃ kāraṇaṃ, vohārādayo pana saṅghabhedassa pubbabhāgāti veditabbā.",
  "tika-vin07t:901_6": "Abbhussitanti abbhuggataṃ. Accheyyāti vihareyya.",
  "tika-vin07t:902_0": "“Lajjī rakkhissatī”ti vacanato āpattibhayena ārocanaṃ lajjīnaṃ eva bhāroti āha “lajjīhi",
  "tika-vin07t:902_1": "bhikkhūhī”ti, alajjissapi anārocentassa āpattiyeva. Appaṭinissajjato dukkaṭanti visuṃ",
  "tika-vin07t:902_2": "visuṃ vadantānaṃ gaṇanāya dukkaṭaṃ. Pahontenāti gantuṃ samatthena, icchantenāti attho.",
  "tika-vin07t:902_3": "Āpatti pana aḍḍhayojanabbhantareneva agilānassa vasena veditabbā.",
  "tika-vin07t:903_0": "416. Ñattiyādīhi dukkaṭādisabbhāvaṃ sandhāya “saṅghādisesena anāpattī”ti vuttaṃ.",
  "tika-vin07t:903_1": "Assāti devadattassa. Apaññatte sikkhāpade samanubhāsanakammasseva abhāvato “na hi",
  "tika-vin07t:903_2": "paññattaṃ sikkhāpadaṃ vītikkamantassā”ti vuttaṃ. Sikkhāpadaṃ paññapenteneva hi samanubhāsanakammaṃ",
  "tika-vin07t:903_3": "anuññātaṃ. Uddissa anuññātatoti “anujānāmi, bhikkhave, romanthakassa romanthana”ntiādiṃ",
  "tika-vin07t:903_4": "uddissānuññātaṃ sandhāya vadati. Anāpattiyanti anāpattivāre. Āpattiṃ ropetabboti",
  "tika-vin07t:903_5": "samanubhāsanāya pācittiyaāpattiṃ ropetabbo. Āpattiyeva na jātāti saṅghādisesāpatti na jātā eva.",
  "tika-vin07t:904_0": "“Na paṭinissajjāmī”ti saññāya abhāvena muccanato saññāvimokkhaṃ. Sacittakanti “na",
  "tika-vin07t:904_1": "paṭinissajjāmī”ti jānanacittena sacittakaṃ. Yo visaññī vā bhīto vā vikkhitto vā “paṭinissajjitabba”ntipi,",
  "tika-vin07t:904_2": "“kammaṃ karissatī”ti vā na jānāti, tassa anāpatti. Bhedāya parakkamanaṃ, dhammakammena",
  "tika-vin07t:904_3": "samanubhāsanaṃ, kammavācāpariyosānaṃ, na paṭinissajjāmīti cittena appaṭinissajjananti",
  "tika-vin07t:904_4": "imānettha cattāri aṅgāni.",
  "tika-vin07t:905": "Paṭhamasaṅghabhedasikkhāpadavaṇṇanā niṭṭhitā.",
  "tika-vin07t:906": "11. Dutiyasaṅghabhedasikkhāpadavaṇṇanā",
  "tika-vin07t:907_0": "418. Ekādasame yasmā ubbāhikādisammutikammaṃ bahūnampi kātuṃ vaṭṭati, tasmā “na hi",
  "tika-vin07t:907_1": "saṅgho saṅghassa kammaṃ karotī”ti idaṃ niggahavasena kattabbakammaṃ sandhāya vuttanti",
  "tika-vin07t:907_2": "veditabbaṃ. Aṅgāni panettha bhedāya parakkamanaṃ pahāya anuvattanaṃ pakkhipitvā heṭṭhā",
  "tika-vin07t:907_3": "vuttasadisāneva gahetabbāni.",
  "tika-vin07t:908": "Dutiyasaṅghabhedasikkhāpadavaṇṇanā niṭṭhitā.",
  "tika-vin07t:909": "12. Dubbacasikkhāpadavaṇṇanā",
  "tika-vin07t:910_0": "424. Dvādasame vambhanavacananti garahavacanaṃ. Saṭa-saddo patitasaddena samānattho,",
  "tika-vin07t:910_1": "tassa ca visesanassa paranipātoti āha “tattha tattha patitaṃ tiṇakaṭṭhapaṇṇa”nti.",
  "tika-vin07t:910_2": "Kenāpīti vātādisadisena upajjhāyādinā.",
  "tika-vin07t:911_0": "426. Cittapariyonāho daḷhakodhova upanāho. Tatopi balavataro dummocanīyo kodhābhisaṅgo.",
  "tika-vin07t:911_1": "Codakaṃ paṭippharaṇatāti codakassa paṭiviruddho hutvā avaṭṭhānaṃ. Codakaṃ apasādanāti",
  "tika-vin07t:911_2": "vācāya ghaṭṭanā. Paccāropanāti “tvampi sāpattiko”ti codakassa āpattiāropanā. Paṭicaraṇatāti",
  "tika-vin07t:911_3": "paṭicchādanatā. Apadānenāti attano cariyāya. Na sampāyanatāti “yaṃ tvaṃ codako vadesi",
  "tika-vin07t:911_4": "‘mayā esa āpattiṃ āpanno diṭṭho’ti, tvaṃ tasmiṃ samaye kiṃ karosi, ayaṃ kiṃ karoti,",
  "tika-vin07t:911_5": "kattha ca tvaṃ ahosi, kattha aya”ntiādinā nayena cariyaṃ puṭṭhena sampādetvā akathanaṃ.",
  "tika-vin07t:912_0": "“Yassa siyā āpattī”ti iminā nidānavacanena sabbāpi āpattiyo saṅgahitāti āha “yassa",
  "tika-vin07t:912_1": "siyā”tiādi. Aṅgāni cettha paṭhamasaṅghabhedasadisāni, ayaṃ pana viseso yathā tattha",
  "tika-vin07t:912_2": "bhedāya parakkamanaṃ, idha avacanīyakaraṇatā daṭṭhabbā.",
  "tika-vin07t:913": "Dubbacasikkhāpadavaṇṇanā niṭṭhitā.",
  "tika-vin07t:914": "13. Kuladūsakasikkhāpadavaṇṇanā",
  "tika-vin07t:915_0": "431. Terasame kīṭāgirīti tassa nigamassa nāmaṃ. Tañhi sandhāya parato “na assajipunabbasukehi",
  "tika-vin07t:915_1": "bhikkhūhi kīṭāgirismiṃ vatthabba”nti vuttaṃ, gāmanigamato ca pabbājanaṃ, na janapadato.",
  "tika-vin07t:915_2": "Tena pana yogato janapadopi “kīṭāgiri”icceva saṅkhyaṃ gatoti āha “evaṃnāmake janapade”ti.",
  "tika-vin07t:916_0": "Tatrāti sāvatthiyaṃ. Dhuraṭṭhāneti abhimukhaṭṭhāne, jetavanadvārasamīpeti attho.",
  "tika-vin07t:916_1": "Dvīhi meghehīti vassikena, hemantikena cāti dvīhi meghehi. Gaṇācariyehi chahi adhikatāya",
  "tika-vin07t:916_2": "“samadhika”nti vuttaṃ.",
  "tika-vin07t:917_0": "Udakassāti akappiyaudakassa “kappiyaudakasiñcana”nti visuṃ vakkhamānattā, tañca “ārāmādiatthāya",
  "tika-vin07t:917_1": "rukkharopane akappiyavohāresupi kappiyaudakasiñcanādi vaṭṭatī”ti vakkhamānattā idhāpi",
  "tika-vin07t:917_2": "vibhāgaṃ katvā kappiyaudakasiñcanādi visuṃ dassitaṃ. Yathā koṭṭanakhaṇanādikāyikakiriyāpi",
  "tika-vin07t:917_3": "akappiyavohāre saṅgahitā, evaṃ mātikāujukaraṇādikappiyavohārepīti āha “sukkhamātikāya",
  "tika-vin07t:917_4": "ujukaraṇa”nti. Ettha purāṇapaṇṇādiharaṇampi saṅgayhati. Mahāpaccariyavādova pamāṇattā",
  "tika-vin07t:917_5": "pacchā vutto. Akappiyavohārepi ekaccaṃ vaṭṭatīti dassetuṃ “na kevalañca sesa”ntiādimāha.",
  "tika-vin07t:917_6": "Yaṃkiñci mātikanti sukkhaṃ vā asukkhaṃ vā. Tatthāti ārāmādiatthāya rukkharopane.",
  "tika-vin07t:917_7": "Tathāti kappiyavohārapariyāyādīhi ganthāpanaṃ sandhāya vuttaṃ. Iminā ca kulasaṅgahatthāya",
  "tika-vin07t:917_8": "ganthāpanādipi na vaṭṭatīti dasseti.",
  "tika-vin07t:918_0": "Vatthupūjanatthāya sayaṃ ganthanaṃ kasmā na vaṭṭatīti codento “nanu cā”tiādimāha.",
  "tika-vin07t:918_1": "Yathā ārāmādiatthaṃ kappiyapathaviyaṃ sayaṃ ropetumpi vaṭṭati, tathā vatthupūjanatthāya",
  "tika-vin07t:918_2": "sayaṃ ganthanampi kasmā na vaṭṭatīti codakassa adhippāyo. Vuttantiādi parihāro. Atha",
  "tika-vin07t:918_3": "“na pana mahāaṭṭhakathāya”nti kasmā vadati? Mahāpaccariādīsu vuttampi hi pamāṇamevāti",
  "tika-vin07t:918_4": "nāyaṃ virodho, mahāaṭṭhakathāyaṃ avuttassa sayaṃ ropanassa tattheva vuttena udakasiñcanena",
  "tika-vin07t:918_5": "saha saṃsandananayadassanamukhena pamāṇamevāti patiṭṭhāpetuṃ vuttattā. “Maññeyyāsī”ti",
  "tika-vin07t:918_6": "padaṃ “taṃ katha”nti iminā sambandhitabbaṃ. Tatthāyaṃ adhippāyo – kiñcāpi mahāaṭṭhakathāyaṃ",
  "tika-vin07t:918_7": "sayaṃ ropanaṃ na vuttaṃ, kappiyaudakassa sayaṃ āsiñcanaṃ vuttameva, tasmā yathā ārāmādiatthāya",
  "tika-vin07t:918_8": "kappiyaudakaṃ sayaṃ siñcitumpi vaṭṭati, tathā vatthupūjanatthāya ganthanampi kasmā",
  "tika-vin07t:918_9": "na vaṭṭatīti. Tampi na virujjhatīti yadetaṃ vatthupūjanatthāyapi ganthanādiṃ paṭikkhipitvā",
  "tika-vin07t:918_10": "ārāmādiatthāya sayaṃ ropanasiñcanaṃ vuttaṃ, tampi pāḷiyā saṃsandanato pubbāparaṃ na virujjhati.",
  "tika-vin07t:919_0": "Taṃ kathaṃ na virujjhatīti āha “tatra hī”tiādi. Tatrāti ropanasiñcanavisaye. Pupphādīhi",
  "tika-vin07t:919_1": "kulasaṅgahappasaṅge “mālāvaccha”nti visesitattā kulasaṅgahatthameva ropanaṃ adhippetanti",
  "tika-vin07t:919_2": "viññāyatīti āha “mālāvacchanti vadanto”tiādi. Etaṃ vuttanti “mālāvacchaṃ ropentipi",
  "tika-vin07t:919_3": "ropāpentipi, siñcantipi siñcāpentipī”ti etaṃ vuttaṃ. Aññatra panāti ārāmādiatthāya",
  "tika-vin07t:919_4": "mālāvacchādīnaṃ ropane pana. Pariyāyoti sayaṃkaraṇakārāpanasaṅkhāto pariyāyo vohāro",
  "tika-vin07t:919_5": "atthavisesoti attho atthi upalabbhati, kulasaṅgahatthattābhāvāti adhippāyo. Evamettha",
  "tika-vin07t:919_6": "pariyāyasaddassa karaṇakārāpanavasena atthe gayhamāne “ganthentipi ganthāpentipī”ti",
  "tika-vin07t:919_7": "pāḷiyaṃ paṭikkhittaganthanaganthāpanaṃ ṭhapetvā yaṃ parato “evaṃ jāna, evaṃ kate",
  "tika-vin07t:919_8": "sobheyyā”tiādikappiyavacanehi ganthāpanaṃ vuttaṃ, tattha dosābhāvo samatthito hoti,",
  "tika-vin07t:919_9": "“ganthehī”ti āṇattiyā kārāpanasseva ganthāpananti adhippetattā. Tattha pariyāyaṃ",
  "tika-vin07t:919_10": "idha ca pariyāyābhāvaṃ ñatvāti tattha “mālāvacchaṃ ropentī”tiādīsu “mālāvaccha”nti",
  "tika-vin07t:919_11": "kulasaṅgahatthatāsūcanakassa visesanassa sabbhāvato karaṇakārāpanasaṅkhātapariyāyasabbhāvaṃ.",
  "tika-vin07t:919_12": "Idha “ganthentī”tiādīsu tathāvidhavisesavacanābhāvato tassa pariyāyassa abhāvañca",
  "tika-vin07t:919_13": "ñatvā. Taṃ suvuttamevāti veditabbanti yojanā.",
  "tika-vin07t:920": "Sabbaṃ vuttanayeneva veditabbanti aṭṭhakathāsu āgatanayeneva ropanādi, ganthāpanādi ca sabbaṃ veditabbaṃ. Na hettha sandeho kātabboti nigameti.",
  "tika-vin07t:921_0": "Haraṇādīsūti vatthupūjanatthāya haraṇādīsu. Kulitthiādīnaṃ atthāya haraṇatoti kulitthiādīnaṃ",
  "tika-vin07t:921_1": "haraṇasseva visesetvā paṭikkhittattāti adhippāyo. Tenāha “haraṇādhikāre hī”tiādi.",
  "tika-vin07t:921_2": "Mañjarīti pupphagocchaṃ. Vaṭaṃsakoti kaṇṇassa upari piḷandhanatthaṃ katapupphavikati,",
  "tika-vin07t:921_3": "so ca “vaṭaṃso”ti vuccati. Kaṇṇikāti bahūnaṃ pupphānaṃ vā mālānaṃ vā ekato bandhitassa",
  "tika-vin07t:921_4": "nāmaṃ, “kaṇṇābharaṇa”ntipi vadanti. Hārasadisanti muttāhārasadisaṃ.",
  "tika-vin07t:922_0": "Kappiyenāti kappiyaudakena. Tesaṃyeva dvinnanti kuladūsanaparibhogānaṃ dvinnaṃ. Dukkaṭanti",
  "tika-vin07t:922_1": "kulasaṅgahatthāya sayaṃ siñcane, kappiyavohārena vā akappiyavohārena vā siñcāpane",
  "tika-vin07t:922_2": "ca dukkaṭaṃ, paribhogatthāya pana sayaṃ siñcane, akappiyavohārena siñcāpane ca dukkaṭaṃ.",
  "tika-vin07t:922_3": "Payogabahulatāyāti sayaṃ karaṇe, kāyapayogassa kārāpane ca vacīpayogassa ca bahuttena.",
  "tika-vin07t:923_0": "Ganthena nibbattaṃ dāmaṃ ganthimaṃ. Eseva nayo sesesupi. Na vaṭṭatīti vatthupūjanatthāyapi",
  "tika-vin07t:923_1": "na vaṭṭati, dukkaṭanti attho. Vaṭṭatīti vatthupūjanatthāya vaṭṭati, kulasaṅgahatthāya",
  "tika-vin07t:923_2": "pana kappiyavohārena kārāpentassāpi dukkaṭameva.",
  "tika-vin07t:924": "Nīpapupphaṃ nāma kadambapupphaṃ. Purimanayenevāti “bhikkhussa vā”tiādinā vuttanayena.",
  "tika-vin07t:925_0": "Kadalikkhandhamhītiādinā vuttaṃ sabbameva sandhāya “taṃ atioḷārikamevā”ti vuttaṃ,",
  "tika-vin07t:925_1": "sabbattha karaṇe, akappiyavacanena kārāpane ca dukkaṭamevāti attho. “Pupphavijjhanatthaṃ",
  "tika-vin07t:925_2": "kaṇṭakaṃ bandhitumpi na vaṭṭatī”ti imassa upalakkhaṇattā pupphadāmolambanādiatthāya",
  "tika-vin07t:925_3": "rajjubandhanādipi na vaṭṭatīti keci vadanti, aññe pana “pupphavijjhanatthaṃ kaṇṭakanti",
  "tika-vin07t:925_4": "visesitattā tadatthaṃ kaṇṭakameva bandhituṃ na vaṭṭati, tañca aṭṭhakathāpamāṇenā”ti",
  "tika-vin07t:925_5": "vadanti, vīmaṃsitvā gahetabbaṃ. Pupphapaṭicchakaṃ nāma daṇḍādīhi kataṃ pupphādhānaṃ,",
  "tika-vin07t:925_6": "etampi nāgadantakampi sachiddakameva gahetabbaṃ. Asokapiṇḍiyāti asokasākhānaṃ, pupphānaṃ",
  "tika-vin07t:925_7": "vā samūhe. Dhammarajju nāma cetiyādīni parikkhipitvā tesañca rajjuyā ca antarā pupphappavesanatthāya",
  "tika-vin07t:925_8": "bandharajju. “Sithilavaṭṭitā vā rajjuvaṭṭiantare pupphappavesanatthāya evaṃ bandhā”tipi vadanti.",
  "tika-vin07t:926_0": "Matthakadāmanti dhammāsanādimatthakalambakadāmaṃ. Tesaṃyevāti uppalādīnaṃ eva. Vākena",
  "tika-vin07t:926_1": "vā daṇḍakena vāti pupphanāḷaṃ phāletvā pupphena ekābaddhaṃ ṭhitavākena, daṇḍakena",
  "tika-vin07t:926_2": "ca ekabandhaneneva, etena pupphaṃ bījagāme saṅgahaṃ na gacchati pañcasu bījesu appaviṭṭhattā",
  "tika-vin07t:926_3": "paṇṇaṃ viya, tasmā kappiyaṃ akārāpetvāpi kopane doso natthi. Yañca chinnassāpi makuḷassa",
  "tika-vin07t:926_4": "vikasanaṃ, tampi atitaruṇassa abhāvā vuḍḍhilakkhaṇaṃ na hoti, pariṇatassa pana makuḷassa",
  "tika-vin07t:926_5": "pattānaṃ sinehe pariyādānaṃ gate visuṃbhāvo eva vikāso, teneva chinnamakuḷavikāso",
  "tika-vin07t:926_6": "acchinnamakuḷavikāsato parihīno, milātayutto vā dissati. Yañca milātassa udakasaññoge",
  "tika-vin07t:926_7": "amilānatāpajjanaṃ, tampi tambulapaṇṇādīsu samānanti vuḍḍhilakkhaṇaṃ na hoti, pāḷiaṭṭhakathādīsu",
  "tika-vin07t:926_8": "ca na katthaci pupphānaṃ kappiyakaraṇaṃ āgataṃ, tasmā pupphaṃ sabbathā abījamevāti",
  "tika-vin07t:926_9": "viññāyati, vīmaṃsitvā gahetabbaṃ. “Pasibbake viyā”ti vuttattā pupphapasibbake vā",
  "tika-vin07t:926_10": "pasibbakasadisabandhe vā yattha katthaci cīvare vā pakkhipituṃ vaṭṭatīti siddhaṃ.",
  "tika-vin07t:926_11": "Bandhituṃ na vaṭṭatīti rajjuādīhi bandhanaṃ sandhāya vuttaṃ, pupphasseva pana acchinnadaṇḍavākehi",
  "tika-vin07t:926_12": "bandhituṃ vaṭṭati eva.",
  "tika-vin07t:927_0": "Pupphapaṭe ca daṭṭhabbanti pupphapaṭaṃ karontassa dīghato pupphadāmassa haraṇapaccāharaṇavasena",
  "tika-vin07t:927_1": "pūraṇaṃ sandhāya vuttaṃ, tiriyato haraṇaṃ pana vāyimaṃ nāma hoti, na pūrimaṃ. “Purimaṭṭhānaṃ",
  "tika-vin07t:927_2": "atikkāmetī”ti sāmaññato vuttattā purimaṃ pupphakoṭiṃ phusāpetvā vā aphusāpetvā vā",
  "tika-vin07t:927_3": "parikkhipanavasena pana atikkamantassa āpattiyeva. Bandhituṃ vaṭṭatīti puppharahitāya",
  "tika-vin07t:927_4": "suttavākakoṭiyā bandhituṃ vaṭṭati. “Ekavāraṃ haritvā vā parikkhipitvā vā”ti idaṃ",
  "tika-vin07t:927_5": "pubbe vuttacetiyādiparikkhepaṃ, pupphapaṭakaraṇañca sandhāya vuttaṃ.",
  "tika-vin07t:928_0": "Parehi pūritanti dīghato pasāritaṃ. Vāyitunti tiriyato harituṃ, taṃ pana ekavārampi",
  "tika-vin07t:928_1": "na labbhati. Pupphāni ṭhapentenāti aganthitapupphāni aññamaññaṃ phusāpetvāpi ṭhapentena.",
  "tika-vin07t:928_2": "Ghaṭikadāmaolambakoti heṭṭhābhāge ghaṭikākārayutto, dārughaṭikākāro vā olambako.",
  "tika-vin07t:928_3": "Suttamayaṃ geṇḍukaṃ nāma. Sabbatthāti ganthimādīsu sabbattha.",
  "tika-vin07t:929_0": "Recakanti abhinayaṃ, “evaṃ naccāhī”ti naṭanākāradassananti attho, “cakkaṃ viya attānaṃ",
  "tika-vin07t:929_1": "bhamāpana”ntipi keci. Ākāseyeva kīḷantīti “ayaṃ sārī asukapadaṃ mayā nītā”ti evaṃ",
  "tika-vin07t:929_2": "mukheneva ubhopi vadantā kīḷanti. Jūtaphalaketi jūtamaṇḍale. Pāsakakīḷāyāti dvinnaṃ",
  "tika-vin07t:929_3": "tivaṅgulappamāṇānaṃ dārudantādimayānaṃ pāsakānaṃ catūsu passesu ekakādivasena bindūni",
  "tika-vin07t:929_4": "katvā phalake khipitvā uparibhāge diṭṭhabindūnaṃ vasena sāriyo apanetvā kīḷanakajūtakīḷāya.",
  "tika-vin07t:930_0": "Mañjaṭṭhi nāma mañjaṭṭharukkhasārakasāvaṃ. Salākahatthanti nāḷikerahīrādīnaṃ kalāpassetaṃ",
  "tika-vin07t:930_1": "nāmaṃ. Pāḷiyaṃ tharusminti khagge. Usseḷentīti mukhena usseḷanasaddaṃ pamuñcanti,",
  "tika-vin07t:930_2": "mahantaṃ abyattasaddaṃ pavattentīti attho. Apphoṭentīti dviguṇitavāmahatthe dakkhiṇahatthena",
  "tika-vin07t:930_3": "tāḷetvā saddaṃ karonti. Mukhaḍiṇḍimanti mukhabherī.",
  "tika-vin07t:931": "432. Tesanti samāse guṇībhūtāni pabbānipi parāmasati. Bondoti lolo, mandadhātukoti attho. Bhakuṭiṃ katvāti bhamukabhedaṃ katvā. Nelāti niddosā.",
  "tika-vin07t:932": "433. Pāḷiyaṃ “sāriputtā”ti idaṃ ekasesanayena sāriputtamoggallānānaṃ ubhinnaṃ ālapanaṃ, teneva bahuvacananiddeso kato.",
  "tika-vin07t:933_0": "435. Aṭṭhārasa vattānīti “na upasampādetabba”ntiādīni “na bhikkhūhi sampayojetabba”nti",
  "tika-vin07t:933_1": "pariyosānāni kammakkhandhake āgatāni aṭṭhārasa vattāni. Na pannalomāti na patitamānalomā,",
  "tika-vin07t:933_2": "ananukūlavattinoti attho.",
  "tika-vin07t:934": "437. Parasantakaṃ deti dukkaṭamevāti vissāsagāhena dānaṃ sandhāya vuttaṃ. Thullaccayanti ettha bhaṇḍadeyyampi hoti eva.",
  "tika-vin07t:935_0": "Tañca kho vatthupūjanatthāyāti mātāpitūnampi pupphaṃ dentena vatthupūjanatthāyeva",
  "tika-vin07t:935_1": "dātabbanti dasseti. Maṇḍanatthāya pana sivaliṅgādipūjanatthāyāti ettakameva vuttattā",
  "tika-vin07t:935_2": "“imaṃ vikkiṇitvā jīvissantī”ti mātāpitūnaṃ dātuṃ vaṭṭati, sesañātīnaṃ pana tāvakālikameva",
  "tika-vin07t:935_3": "dātuṃ vaṭṭati. Ñātisāmaṇerehevāti tesaṃ gihikammaparimocanatthaṃ vuttaṃ. Itareti",
  "tika-vin07t:935_4": "aññātakā, tehipi sāmaṇerehi ācariyupajjhāyānaṃ vattasīsena haritabbaṃ. Cūḷakanti",
  "tika-vin07t:935_5": "upaḍḍhabhāgatopi upaḍḍhaṃ.",
  "tika-vin07t:936_0": "Sāmaṇerā…pe… ṭhapentīti arakkhitāgopitaṃ sandhāya vuttaṃ. Tattha tatthāti magge vā",
  "tika-vin07t:936_1": "cetiyaṅgaṇe vā. “Sāmaṇerehi dāpetuṃ na labhantī”ti idaṃ sāmaṇerehi gihīnaṃ kammaṃ",
  "tika-vin07t:936_2": "kāritaṃ viya hotīti vuttaṃ, na pana pupphadānaṃ hotīti sāmaṇerānampi na vaṭṭanato.",
  "tika-vin07t:936_3": "Vuttañca “sayamevā”tiādi. “Avisesena vutta”nti iminā sabbesampi na vaṭṭatīti dasseti.",
  "tika-vin07t:937": "Khīṇaparibbayānanti āgantuke sandhāya vuttaṃ. Paricchinnesupi rukkhesu “idha phalāni sundarānī”tiādiṃ vadantena kulasaṅgaho kato nāma hotīti āha “evaṃ pana na vattabba”nti.",
  "tika-vin07t:938": "Rukkhacchallīti rukkhattaco. Abhājanīyattā garubhaṇḍaṃ vuttaṃ. Vuttanayenāti paṇṇadānampi pupphaphalādīsu vuttanayena kulasaṅgaho hotīti dasseti.",
  "tika-vin07t:939_0": "Pubbe vuttappakāranti mama vacanena bhagavato pāde vandathātiādinā vuttappakārasikkhāpade",
  "tika-vin07t:939_1": "paṭhamaṃ vuttaṃ. “Pakkamatāyasmā”ti idaṃ pabbājanīyakammavasena vuttaṃ. Puna “pakkamatāyasmā”ti",
  "tika-vin07t:939_2": "idampi pabbājanīyakammakatassa vattavasena vuttaṃ. Ettha ca assajipunabbasukehi ācariyesu",
  "tika-vin07t:939_3": "anekavidhesu anācāresu paññapetabbā āpattiyo sikkhāpadantaresu paññattā evāti tā",
  "tika-vin07t:939_4": "idha apaññapetvā kuladūsakānaṃ pabbājanīyakammavasena niggahaṃ kātuṃ tattheva sammā",
  "tika-vin07t:939_5": "avattitvā kārakasaṅghaṃ chandagāmitādīhi pāpentānaṃ samanubhāsanāya saṅghādisesaṃ",
  "tika-vin07t:939_6": "āropitañca idaṃ sikkhāpadaṃ paññattanti veditabbaṃ. Paṭhamasaṅghabhedasadisānevāti",
  "tika-vin07t:939_7": "ettha aṅgesupi yathā tattha parakkamanaṃ, evamidha chandādīhi pāpanaṃ daṭṭhabbaṃ. Sesaṃ tādisamevāti.",
  "tika-vin07t:940": "Kuladūsakasikkhāpadavaṇṇanā niṭṭhitā.",
  "tika-vin07t:941": "Nigamanavaṇṇanā",
  "tika-vin07t:942_0": "442. Itare pana yāvatatiyakāti veditabbāti sambandho. Yo hi jaro ekasmiṃ divase āgantvāpi",
  "tika-vin07t:942_1": "gato anantaresu dvīsu divasesu anuppajjitvā tatiye divase uppajjati, so tatiyako.",
  "tika-vin07t:942_2": "Yo pana tatiyepi anuppajjitvā catutthe eva divase uppajjati, so catutthako cāti vuccati.",
  "tika-vin07t:942_3": "Taṃ sandhāyāha “yathā tatiye”tiādi. “Akāmena avasenā”ti iminā appaṭikammakaraṇaṃ",
  "tika-vin07t:942_4": "nāma yasmā alajjilakkhaṇaṃ, saggamokkhāvaraṇañca, tasmā āpanno puggalo “pacchā parivasissāmī”ti",
  "tika-vin07t:942_5": "vikkhipituṃ na labhati, saṅghena ca anicchantasseva parivāso dātabboti dasseti. Pāḷiyaṃ",
  "tika-vin07t:942_6": "ciṇṇamānatto bhikkhu…pe… abbhetabboti ettha yo bhikkhu ciṇṇamānatto, so bhikkhu abbhetabboti",
  "tika-vin07t:942_7": "evaṃ bhikkhusaddadvayassa yojanā veditabbā. Te ca bhikkhū gārayhāti ūnabhāvaṃ ñatvā",
  "tika-vin07t:942_8": "abbhenti, dukkaṭāpajjanena garahitabbā. Sāmīcīti vattaṃ.",
  "tika-vin07t:943": "Iti samantapāsādikāya vinayaṭṭhakathāya vimativinodaniyaṃ",
  "tika-vin07t:944": "Terasakavaṇṇanānayo niṭṭhito.",
  "tika-vin07t:945": "3. Aniyatakaṇḍo",
  "tika-vin07t:946": "1. Paṭhamaaniyatasikkhāpadavaṇṇanā",
  "tika-vin07t:947": "443. Puttasaddena sāmaññaniddesato, ekasesanayena vā puttīpi gahitāti āha “bahū dhītaro cā”ti. Tadanantaranti bhikkhūnaṃ bhojanānantaraṃ.",
  "tika-vin07t:948_0": "444-5. Taṃ kammanti taṃ methunādiajjhācārakammaṃ. Pāḷiyaṃ “sotassa raho”ti idaṃ atthuddhāravasena",
  "tika-vin07t:948_1": "vuttaṃ, upari sikkhāpade “na heva kho pana paṭicchanna”ntiādinā etassa sikkhāpadassa",
  "tika-vin07t:948_2": "visayaṃ paṭikkhipitvā “alañca kho hoti mātugāmaṃ duṭṭhullāhi vācāhi obhāsitu”nti",
  "tika-vin07t:948_3": "visayantarabhūtasotarahassa visuṃ vakkhamānattā, idha pana cakkhurahova adhippeto",
  "tika-vin07t:948_4": "“paṭicchanne āsane”tiādivacanato, “sakkā hoti methunaṃ dhammaṃ paṭisevitu”nti vuttattā",
  "tika-vin07t:948_5": "ca. Tenāha “kiñcāpī”tiādi. Paricchedoti rahonisajjāpattiyā vavatthānaṃ.",
  "tika-vin07t:949_0": "Idāni cakkhuraheneva āpattiṃ paricchinditvā dassento “sacepi hī”tiādimāha. “Pihitakavāṭassā”ti",
  "tika-vin07t:949_1": "iminā paṭicchannabhāvato cakkhussa rahova adhippeto, na sotassa rahoti dasseti. Tenāha",
  "tika-vin07t:949_2": "“apihitakavāṭassa…pe… anāpatti”nti. Na hi kavāṭapidahanena sotassa raho vigacchati,",
  "tika-vin07t:949_3": "cakkhussa raho eva pana vigacchati. “Antodvādasahatthepī”ti idaṃ dutiyasikkhāpade",
  "tika-vin07t:949_4": "āgatasotassa rahena āpajjitabbaduṭṭhullavācāpattiyā sabbathā anāpattibhāvaṃ dassetuṃ",
  "tika-vin07t:949_5": "vuttaṃ. Dvādasahatthato bahi nisinno hi tattha sotassa rahasabbhāvato duṭṭhullavācāpattiyā",
  "tika-vin07t:949_6": "anāpattiṃ na karoti, tathā ca “anāpattiṃ na karotī”ti sāmaññato na vattabbaṃ siyā,",
  "tika-vin07t:949_7": "“methunakāyasaṃsaggāpattīhi anāpattiṃ karotī”ti visesetvā vattabbaṃ bhaveyya. Tasmā",
  "tika-vin07t:949_8": "tathā taṃ avatvā sabbathā anāpattiṃ dassetumeva “dvādasahatthe”ti vuttanti gahetabbaṃ.",
  "tika-vin07t:949_9": "Yadi hi cakkhusseva rahabhāvaṃ sandhāya vadeyya, “antodvādasahatthe”ti na vadeyya",
  "tika-vin07t:949_10": "appaṭicchanne tato dūre nisinnepi cakkhussa rahāsambhavato. Yasmā nisīditvā niddāyanto",
  "tika-vin07t:949_11": "kapimiddhapareto kiñci kālaṃ cakkhūni ummīleti, kiñci kālaṃ nimmīleti. Tasmā “niddāyantopi",
  "tika-vin07t:949_12": "anāpattiṃ karotī”ti vuttaṃ.",
  "tika-vin07t:950_0": "Paṭiladdhasotāpattiphalāti antimaparicchedato vuttaṃ. Nisajjaṃ paṭijānamānoti methunakāyasaṃsaggādivasena",
  "tika-vin07t:950_1": "raho nisajjaṃ paṭijānamānoti attho. Tenāha “pārājikena vā”tiādi. Na appaṭijānamānoti",
  "tika-vin07t:950_2": "alajjīpi appaṭijānamāno āpattiyā na kāretabbova. So hi yāva dosaṃ na paṭijānāti,",
  "tika-vin07t:950_3": "tāva “neva suddho, nāsuddho”ti vā vattabbo, vattānusandhinā pana kāretabbo. Vuttañhetaṃ –",
  "tika-vin07t:951": "“Paṭiññā lajjīsu katā, alajjīsu evaṃ na vijjati;",
  "tika-vin07t:952": "Bahumpi alajjī bhāseyya, vattānusandhitena kāraye”ti. ;",
  "tika-vin07t:953": "Nisajjādīsu…pe… paṭijānamānova tena so bhikkhu kāretabboti ettha paṭijānamānoti pāḷiyaṃ anāgatampi adhikārato āgatamevāti katvā vuttaṃ.",
  "tika-vin07t:954_0": "Vadāpethāti tassa iddhiyā vigatāsaṅkopi taṃ ovadanto āha, anupaparikkhitvā adese",
  "tika-vin07t:954_1": "nisinnā “mātugāmena saddhiṃ ekāsane thero raho nisinno”ti evaṃ mādisehipi tumhe tumhākaṃ",
  "tika-vin07t:954_2": "avaṇṇaṃ vadāpetha kathāpayittha, mā puna evaṃ karitthāti adhippāyo. Evamakāsinti",
  "tika-vin07t:954_3": "nigūhitabbampi imaṃ visesādhigamaṃ pakāsento taṃ saddhāpetumeva evamakāsinti attho.",
  "tika-vin07t:954_4": "Rakkheyyāsimanti imaṃ uttarimanussadhammaṃ aññesaṃ mā pakāsayi.",
  "tika-vin07t:955_0": "451. Nisajjāya pācittiyanti rahonisajjassāde vattamāne pācittiyaṃ. Sace pana so rahonisajjassādaṃ",
  "tika-vin07t:955_1": "paṭivinodetvā kammaṭṭhānamanasikārādinā aññavihito, niddūpagato vā anāpatti eva.",
  "tika-vin07t:955_2": "Tenāha “assāde uppanne”ti. “Nisinnāya itthiyā”ti iminā nisīdanakkhaṇe assādābhāvaṃ",
  "tika-vin07t:955_3": "dasseti. Yadi hi nisīdanakkhaṇe assādo uppajjeyya, tena uṭṭhātabbaṃ. Itarathā āpatti",
  "tika-vin07t:955_4": "eva itthiyā uṭṭhāyuṭṭhāya punappunaṃ nisīdane viya, tatthāpi bhikkhussa uṭṭhahato",
  "tika-vin07t:955_5": "anāpatti, tena rahonisajjāpatti akiriyasamuṭṭhānāpi hotīti vadanti. Idaṃ pana aniyatasikkhāpadaṃ,",
  "tika-vin07t:955_6": "anantarañcāti dvepi visuṃ āpattipaññāpanavasena paññattāni na honti rahonisajjādīsu",
  "tika-vin07t:955_7": "āpattiyā sikkhāpadantaresu paññattattā. Pārājikādiāpattīhi pana kenaci coditassa",
  "tika-vin07t:955_8": "anuvijjakehi vinicchayakāraṇanayadassanatthaṃ evaṃ vatthuvasena dvidhā vibhajitvā",
  "tika-vin07t:955_9": "paññattāni, imāneva ca yasmā bhikkhunīnampi vinicchayanayaggahaṇāya alaṃ, tasmā tāsaṃ",
  "tika-vin07t:955_10": "visuṃ na vuttānīti veditabbaṃ. Yaṃ pana āpattiṃ paṭijānāti, tassa vasenettha aṅgabhedo",
  "tika-vin07t:955_11": "veditabbo. Teneva “ayaṃ dhammo aniyato”ti vuttaṃ.",
  "tika-vin07t:956": "Idha aniyatavasena vuttānaṃ pārājikasaṅghādisesapācittiyānaṃ tiṇṇampi aññamaññaṃ sadisasamuṭṭhānāditāya vuttaṃ “samuṭṭhānādīni paṭhamapārājikasadisānevā”ti.",
  "tika-vin07t:957": "Paṭhamaaniyatasikkhāpadavaṇṇanā niṭṭhitā.",
  "tika-vin07t:958": "2. Dutiyaaniyatasikkhāpadavaṇṇanā",
  "tika-vin07t:959_0": "452. “Na labhati mātugāmena saddhiṃ eko ekāya…pe… nisajjaṃ kappetu”nti avatvā “paṭikkhittaṃ",
  "tika-vin07t:959_1": "mātugāmenā”tiādinā vuttattā “eko”ti paccattapadaṃ paṭikkhittapadena na sameti, “ekassā”ti",
  "tika-vin07t:959_2": "vattabboti sādhento āha “itarathā hī”tiādi.",
  "tika-vin07t:960_0": "453. Pariveṇaṅgaṇādīti pariveṇassa māḷakaṃ. Ādi-saddena pākārādiparikkhittaṃ cetiyamāḷakādiṃ",
  "tika-vin07t:960_1": "saṅgaṇhāti. Antogadhanti appaṭicchannaṭṭhāne eva pariyāpannaṃ. Idha itthīpi anāpattiṃ",
  "tika-vin07t:960_2": "karotīti sambandho. Kasmā pana itthī idheva anāpattiṃ karoti, na purimasikkhāpadeti?",
  "tika-vin07t:960_3": "Imassa sikkhāpadassa methunaṃ vinā duṭṭhullavācāya vasena āgatattā. Methunameva hi",
  "tika-vin07t:960_4": "itthiyo aññamaññaṃ paṭicchādenti mahāvane dvāraṃ vivaritvā niddūpagatamhi bhikkhumhi",
  "tika-vin07t:960_5": "viya. Duṭṭhullaṃ pana na paṭicchādenti, teneva duṭṭhullavācāsikkhāpade “yā tā itthiyo",
  "tika-vin07t:960_6": "hirimanā, tā nikkhamitvā bhikkhū ujjhāpesu”nti vuttaṃ, tasmā “itthīpi anāpattiṃ karotī”ti",
  "tika-vin07t:960_7": "vuttaṃ, “appaṭicchannaṭṭhānattā”tipi kāraṇaṃ vadanti.",
  "tika-vin07t:961_0": "Kāyenāpi duṭṭhullobhāsasambhavato imasmiṃ sikkhāpade cakkhussa raho, sotassa raho",
  "tika-vin07t:961_1": "ca adhippetoti āha “anandho abadhiro”tiādi. Keci pana vibhaṅge “nālaṃ kammaniyanti",
  "tika-vin07t:961_2": "na sakkā hoti methunaṃ dhammaṃ paṭisevitu’nti ettakameva vatvā ‘na sakkā hoti kāyasaṃsaggaṃ",
  "tika-vin07t:961_3": "samāpajjitu’nti avuttattā appaṭicchannepi ṭhāne raho aññesaṃ abhāvaṃ disvā ekāya",
  "tika-vin07t:961_4": "itthiyā kāyasaṃsaggopi sakkā āpajjitunti antodvādasahatthe savanūpacāre ṭhito abadhiropi",
  "tika-vin07t:961_5": "andho kāyasaṃsaggassāpi sabbhāvābhāvaṃ na jānātīti kāyena duṭṭhullobhāsanasabbhāvaṃ",
  "tika-vin07t:961_6": "amanasikatvāpi kāyasaṃsaggāpattiyāpi parihārāya anandho abadhirotiādi vutta”nti vadanti.",
  "tika-vin07t:961_7": "Yaṃ pana sāratthadīpaniyaṃ “kāyasaṃsaggavasena anandho vutto”ti vuttaṃ, taṃ pana",
  "tika-vin07t:961_8": "kāyena duṭṭhullobhāsanasambhavaṃ amanasikatvā vuttaṃ, kāyasaṃsaggavasenāpīti gahetabbaṃ.",
  "tika-vin07t:961_9": "Teneva “imasmiṃ sikkhāpade sotassa raho eva adhippeto…pe… kenaci pana ‘dvepi rahā",
  "tika-vin07t:961_10": "idha adhippetā’ti vuttaṃ, taṃ na gahetabba”nti vuttaṃ. Yaṃ pana cakkhussa rahābhāvasādhanatthaṃ",
  "tika-vin07t:961_11": "“na hi appaṭicchanne okāse cakkhussa raho sambhavatī”tiādi vuttaṃ, taṃ na yuttaṃ",
  "tika-vin07t:961_12": "atidūratare ṭhitassa kāyena obhāsanampi hatthaggāhādīnipi sallakkhetuṃ asakkuṇeyyattā.",
  "tika-vin07t:961_13": "Teneva pāḷiyaṃ “cakkhussa raho”ti vuttaṃ, aṭṭhakathāyaṃ appaṭikkhittaṃ. Na kevalañca",
  "tika-vin07t:961_14": "appaṭikkhittaṃ, atha kho “anandho badhiroti ca andho vā abadhiropi na karotī”ti ca",
  "tika-vin07t:961_15": "vuttaṃ, tasmā dvepi rahā idha gahetabbā. “Antodvādasahatthe”tiiminā sotassa raho",
  "tika-vin07t:961_16": "dvādasahatthena paricchinnoti idaṃ dasseti. Cakkhussa raho pana yattha ṭhitassa kāyavikārādayo",
  "tika-vin07t:961_17": "na paññāyanti, tena paricchinditabboti daṭṭhabbaṃ. Badhiro pana cakkhumāpīti duṭṭhullavācāsaṅghādisesaṃ",
  "tika-vin07t:961_18": "sandhāya vuttaṃ. Duṭṭhullāpatti vuttāti purimasikkhāpade vuttehi adhikavasena duṭṭhullāpatti",
  "tika-vin07t:961_19": "ca vuttāti evamattho gahetabbo, na pana duṭṭhullāpatti evāti kāyasaṃsaggassāpi idha",
  "tika-vin07t:961_20": "gahetabbato. Teneva “pārājikāpattiñca parihāpetvā”ti ettakameva vuttaṃ, itarathā",
  "tika-vin07t:961_21": "“kāyasaṃsaggañcā”ti vattabbaṃ bhaveyya.",
  "tika-vin07t:962_0": "Tisamuṭṭhānantiādi pana purimasikkhāpade āgatehi adhikassa duṭṭhullavācāsaṅghādisesassa",
  "tika-vin07t:962_1": "vasena vuttaṃ kāyasaṃsaggādīnampi purimasikkhāpade eva vuttattā, idha pana na vuttantipi",
  "tika-vin07t:962_2": "vadanti, vīmaṃsitvā gahetabbaṃ.",
  "tika-vin07t:963": "Dutiyaaniyatasikkhāpadavaṇṇanā niṭṭhitā.",
  "tika-vin07t:964": "Niṭṭhito aniyatavaṇṇanānayo.",
  "tika-vin07t:965": "4. Nissaggiyakaṇḍo",
  "tika-vin07t:966": "1. Cīvaravaggo",
  "tika-vin07t:967": "1. Paṭhamakathinasikkhāpadavaṇṇanā",
  "tika-vin07t:968": "459. Samitāvināti samitapāpena. Gotamakacetiyaṃ nāma gotamayakkhassa cetiyaṭṭhāne katavihāro vuccati.",
  "tika-vin07t:969_0": "461. Navamaṃ vā dasamaṃ vāti bhummatthe upayogavacanaṃ. Sace bhaveyyāti sace kassaci",
  "tika-vin07t:969_1": "kaṅkhā bhaveyya. Vuttasadisanti dasamaṃ vāti vuttasadisaṃ paricchedasadisaṃ, “vuttasadisamevā”tipi",
  "tika-vin07t:969_2": "likhanti. Dhāretunti ettha āhāti pāṭhaseso daṭṭhabbo.",
  "tika-vin07t:970_0": "463. Sūciyā paṭisāmananti sūcighare saṃgopanaṃ, idañca sūcikammassa sabbassa pariniṭṭhitabhāvadassanatthaṃ",
  "tika-vin07t:970_1": "vuttaṃ. Etanti naṭṭhacīvaraṃ. Etesampīti naṭṭhacīvarādīni parāmasati, tena cīvarapalibodhābhāvaṃ",
  "tika-vin07t:970_2": "dasseti. Dutiyassa palibodhassāti āvāsapalibodhassa. Ettha ca niṭṭhitacīvarasmiṃ,",
  "tika-vin07t:970_3": "ubbhatasmiṃ kathineti dvīhi padehi dvinnaṃ palibodhānaṃ abhāvadassanena atthatakathinassa",
  "tika-vin07t:970_4": "pañcamāsabbhantare yāva cīvarapalibodhaāvāsapalibodhesu aññataraṃ na upacchijjati,",
  "tika-vin07t:970_5": "tāva atirekacīvaraṃ dhāretuṃ vaṭṭatīti dīpeti. Pakkamanaṃ anto assāti pakkamanantikā,",
  "tika-vin07t:970_6": "evaṃ sesāpi veditabbā. Vitthāro panettha āgataṭṭhāne āvi bhavissati.",
  "tika-vin07t:971_0": "Dasāhaparamaṃ kālanti accantasaṃyogavacanaṃ. Idañhi vuttaṃ hoti…pe… dasāhaparamabhāvoti",
  "tika-vin07t:971_1": "idaṃ dasāhaparamatāpadassa atthamattadassanaṃ, dasāhaparamabhāvoti idañhi vuttaṃ",
  "tika-vin07t:971_2": "hotīti evamettha yojanā veditabbā. Ayamatthotiādi dasāhaparamapadasseva adhippetatthadassanavasena",
  "tika-vin07t:971_3": "vuttaṃ. Tattha ettako kāloti “dasāhaparamatā”ti vutto yo kālo, so ettako kāloti attho.",
  "tika-vin07t:972_0": "Khomanti khomasuttehi vāyitaṃ khomapaṭacīvaraṃ, taṃ vākamayanti vadanti. Kappāsasuttehi",
  "tika-vin07t:972_1": "vāyitaṃ kappāsikaṃ, evaṃ sesānipi. Kambalanti eḷakādīnaṃ lomamayasuttena vāyitapaṭaṃ.",
  "tika-vin07t:972_2": "Bhaṅganti khomasuttādīni sabbāni, ekaccāni vā missetvā vāyitaṃ cīvaraṃ. Bhaṅgampi",
  "tika-vin07t:972_3": "vākamayamevāti keci. Dukūlaṃ pattuṇṇaṃ somārapaṭaṃ cīnapaṭaṃ iddhijaṃ devadinnanti",
  "tika-vin07t:972_4": "imāni pana cha cīvarāni etesaññeva anulomānīti visuṃ na vuttāni. Dukūlañhi sāṇassa",
  "tika-vin07t:972_5": "anulomaṃ vākamayattā. “Pattuṇṇaṃ koseyyaviseso”ti abhidhānakose vuttaṃ. Somāradese,",
  "tika-vin07t:972_6": "cīnadese ca jātavatthāni somāracīnapaṭāni. Pattuṇṇādīni tīṇi koseyyassa anulomāni",
  "tika-vin07t:972_7": "pāṇakehi katasuttamayattā. Iddhijanti ehibhikkhūnaṃ puññiddhiyā nibbattacīvaraṃ.",
  "tika-vin07t:972_8": "Kapparukkhe nibbattaṃ, devadinnañca khomādīnaṃ aññataraṃ hotīti tesaṃ sabbesaṃ anulomāni.",
  "tika-vin07t:972_9": "Manussānaṃ pakatividatthiṃ sandhāya “dve vidatthiyo”tiādi vuttaṃ. Iminā dīghato vaḍḍhakīhatthappamāṇaṃ",
  "tika-vin07t:972_10": "vitthārato tato upaḍḍhappamāṇaṃ vikappanupaganti dasseti. Tathā hi “sugatavidatthi",
  "tika-vin07t:972_11": "nāma idāni majjhimassa purisassa tisso vidatthiyo, vaḍḍhakīhatthena diyaḍḍho hattho",
  "tika-vin07t:972_12": "hotī”ti kuṭikārasikkhāpadaṭṭhakathāyaṃ vuttaṃ, tasmā sugataṅgulena dvādasaṅgulā sugatavidatthi",
  "tika-vin07t:972_13": "vaḍḍhakīhatthena diyaḍḍho hatthoti siddhaṃ. Evañca katvā “sugataṅgulena aṭṭhaṅgulaṃ",
  "tika-vin07t:972_14": "vaḍḍhakīhatthappamāṇa”nti āgataṭṭhānehi ca sameti.",
  "tika-vin07t:973_0": "Taṃ atikkāmayatoti ettha tanti cīvaraṃ, kālaṃ vā parāmasati. Tassa yo aruṇoti cīvaruppādadivasassa",
  "tika-vin07t:973_1": "yo atikkanto aruṇo. Cīvaruppādadivasena saddhinti cīvaruppādadivasassa ādibhūtena",
  "tika-vin07t:973_2": "atikkantaaruṇena saddhinti attho, idañca bhagavatā “dasāhaparama”nti vatvā puna “ekādase",
  "tika-vin07t:973_3": "aruṇuggamane”ti vuttattā pubbāparasaṃsandanatthaṃ saddato gammamānampi “cīvaruppādadivasena",
  "tika-vin07t:973_4": "saddhi”nti evaṃ vuttaṃ. “Dasame aruṇe”ti vutte eva hi dasāhaparamena saddhiṃ sameti.",
  "tika-vin07t:973_5": "Divasapariyosānassa avadhibhūtaanāgatāruṇavasena hi divasaṃ atikkantaṃ nāma hoti,",
  "tika-vin07t:973_6": "na pana divasassa ādibhūtāruṇavasena parivāsādīsu tathā aggahaṇato, idha pana bhagavatā",
  "tika-vin07t:973_7": "divasassa ādiantaparicchedadassanavasena “ekādase aruṇuggamane”ti vuttaṃ, tasmā aṭṭhakathāyaṃ",
  "tika-vin07t:973_8": "divasassa ādibhūtaṃ taṃdivasanissitampi aruṇaṃ gahetvā “ekādase aruṇuggamane nissaggiyaṃ",
  "tika-vin07t:973_9": "hotī”ti vuttaṃ. Aruṇoti cettha sūriyuggamanassa purecaro vaḍḍhanaghanaratto pabhāvisesoti daṭṭhabbo.",
  "tika-vin07t:974": "Vacanīyoti saṅghāpekkho. Vacanabhedoti “ñattiyaṃ dve āpattiyo saratī”tiādinā vattabbanti adhippāyo.",
  "tika-vin07t:975_0": "468. “Na idha saññā rakkhatī”ti idaṃ vematikañca anatikkantasaññañca sandhāya vuttaṃ.",
  "tika-vin07t:975_1": "Yopi evaṃsaññī tassapīti yo anatikkantasaññī, vematiko vā, tassapīti attho. Anaṭṭhato",
  "tika-vin07t:975_2": "aviluttassa visesamāha “pasayhāvahāravasenā”ti. Theyyāvahāravasena gahitampi idha naṭṭhaṃ.",
  "tika-vin07t:976_0": "Anāpatti aññena kataṃ paṭilabhitvātiādi nisīdanasanthataṃ sandhāya vuttaṃ. Yena hi",
  "tika-vin07t:976_1": "purāṇasanthatassa sāmantā sugatavidatthiṃ anādiyitvā navaṃ nisīdanasanthataṃ kataṃ,",
  "tika-vin07t:976_2": "tassa taṃ nissaggiyampi tato aññassa paṭilabhitvā paribhuñjantassa anāpattikaranti",
  "tika-vin07t:976_3": "sijjhanato ayamattho sabbanissaggiyesupi sijjhati.",
  "tika-vin07t:977_0": "469. Ticīvaraṃ adhiṭṭhātunti saṅghāṭiādināmena adhiṭṭhātuṃ. “Na vikappetu”nti iminā",
  "tika-vin07t:977_1": "nāmena na vikappetuṃ, etena vikappitaticīvaro tecīvariko na hoti. Tassa tasmiṃ adhiṭṭhitaticīvare",
  "tika-vin07t:977_2": "viya avippavāsādinā kattabbavidhi na kātabboti dasseti, na pana vikappane dosoti.",
  "tika-vin07t:977_3": "Tato paranti catumāsato paraṃ vikappetvā paribhuñjituṃ anuññātanti keci vadanti,",
  "tika-vin07t:977_4": "aññe pana “vikappetvā yāva āgāmivassānaṃ, tāva ṭhapetumeva vaṭṭatī”ti vadanti, apare",
  "tika-vin07t:977_5": "pana “vikappane na doso, tathā vikappitaṃ parikkhārādināmena adhiṭṭhahitvā paribhuñjitabba”nti vadanti.",
  "tika-vin07t:978_0": "Muṭṭhipañcakanti muṭṭhiyā upalakkhitaṃ pañcakaṃ, catuhatthe minitvā pañcamaṃ hatthaṃ",
  "tika-vin07t:978_1": "muṭṭhiṃ katvā minitabbanti adhippāyo. Keci pana “muṭṭhihatthānaṃ pañcakaṃ muṭṭhipañcakaṃ,",
  "tika-vin07t:978_2": "tasmā pañcapi hatthe muṭṭhiṃ katvāva minitabbā”ti vadanti. Muṭṭhittikanti etthāpi",
  "tika-vin07t:978_3": "eseva nayo. Dvihatthena antaravāsakena timaṇḍalaṃ paṭicchādetuṃ sakkāti āha “pārupanenā”tiādi.",
  "tika-vin07t:978_4": "Atirekanti sugatacīvarappamāṇato adhikaṃ. Ūnakanti muṭṭhipañcakādito ūnakaṃ, tena",
  "tika-vin07t:978_5": "ca tesu ticīvarādhiṭṭhānaṃ na ruhatīti dasseti.",
  "tika-vin07t:979_0": "Imaṃ saṅghāṭiṃ paccuddharāmīti imaṃ saṅghāṭiadhiṭṭhānaṃ ukkhipāmi pariccajāmīti attho.",
  "tika-vin07t:979_1": "Kāyavikāraṃ karontenāti hatthena cīvaraṃ parāmasantena, cālentena vā. Vācāya adhiṭṭhātabbāti",
  "tika-vin07t:979_2": "ettha kāyenapi cāletvā vācampi bhinditvā kāyavācāhi adhiṭṭhānampi saṅgahitanti veditabbaṃ",
  "tika-vin07t:979_3": "“kāyena aphusitvā”ti vuttattā. Duvidhanti ahatthapāsahatthapāsavasena duvidhaṃ. Tattha",
  "tika-vin07t:979_4": "hatthapāso nāma aḍḍhateyyahattho vuccati. Dvādasahatthanti keci vadanti, taṃ idha",
  "tika-vin07t:979_5": "na sameti. “Sāmantavihāre”ti idaṃ ṭhapitaṭṭhānasallakkhaṇayogge ṭhitaṃ sandhāya vuttaṃ.",
  "tika-vin07t:979_6": "Tato dūre ṭhitampi ṭhapitaṭṭhānaṃ sallakkhentena adhiṭṭhātabbameva. Tatthapi cīvarassa",
  "tika-vin07t:979_7": "ṭhapitabhāvasallakkhaṇameva pamāṇaṃ. Na hi sakkā sabbathā ṭhānaṃ sallakkhetuṃ. Ekasmiṃ",
  "tika-vin07t:979_8": "vihāre ṭhapetvā tato aññasmiṃ ṭhapitanti adhiṭṭhātuṃ na vaṭṭati. Keci pana “tathāpi",
  "tika-vin07t:979_9": "adhiṭṭhite na doso”ti vadanti, taṃ aṭṭhakathāya na sameti, vīmaṃsitabbaṃ. Adhiṭṭhahitvā",
  "tika-vin07t:979_10": "ṭhapitavatthehīti parikkhāracoḷanāmena adhiṭṭhahitvā ṭhapitavatthehi, teneva “imaṃ",
  "tika-vin07t:979_11": "paccuddharāmī”ti parikkhāracoḷassa paccuddhāraṃ dasseti. Etena ca tecīvaradhutaṅgaṃ",
  "tika-vin07t:979_12": "pariharantena paṃsukūlādivasena laddhaṃ vatthaṃ dasāhabbhantare katvā rajitvā pārupituṃ",
  "tika-vin07t:979_13": "asakkontena parikkhāracoḷavasena adhiṭṭhahitvāva dasāhaṃ atikkametabbaṃ, itarathā",
  "tika-vin07t:979_14": "nissaggiyaṃ hotīti dasseti. Teneva “rajitakālato pana paṭṭhāya nikkhipituṃ na vaṭṭati,",
  "tika-vin07t:979_15": "dhutaṅgacoro nāma hotī”ti visuddhimagge vuttaṃ. “Puna adhiṭṭhātabbānī”ti idañca saṅghāṭiāditicīvaranāmena",
  "tika-vin07t:979_16": "adhiṭṭhahitvā paribhuñjitukāmassa vasena vuttaṃ, itarassa pana purimādhiṭṭhānameva",
  "tika-vin07t:979_17": "alanti veditabbaṃ. “Puna adhiṭṭhātabba”nti iminā kappabindupi dātabbanti dasseti.",
  "tika-vin07t:980": "Baddhasīmāyaṃ avippavāsasīmāsammutisambhavato na tattha dupparihāratāti āha “abaddhasīmāyaṃ dupparihāra”nti.",
  "tika-vin07t:981_0": "Atirittappamāṇāya chedanakaṃ pācittiyanti āha “anatirittappamāṇā”ti. Tato paraṃ paccuddharitvā",
  "tika-vin07t:981_1": "vikappetabbāti vassikamāsato paraṃ adhiṭṭhānaṃ paccuddharitvā vikappetabbā, iminā",
  "tika-vin07t:981_2": "catunnaṃ vassikamāsānaṃ upari adhiṭṭhānaṃ tiṭṭhatīti viññāyati tato paccuddharāyogā.",
  "tika-vin07t:981_3": "Yañca mātikāṭṭhakathāyaṃ “vassikasāṭikā vassānamāsātikkamenāpi, kaṇḍupaṭicchādi ābādhavūpasamenāpi",
  "tika-vin07t:981_4": "adhiṭṭhānaṃ vijahatī”ti vuttaṃ, taṃ samantapāsādikāyaṃ natthi. Parivāraṭṭhakathāyañca",
  "tika-vin07t:981_5": "“atthāpatti hemante āpajjati, no gimhe”ti ettha idaṃ vuttaṃ “kattikapuṇṇamāsiyā pacchime",
  "tika-vin07t:981_6": "pāṭipadadivase vikappetvā ṭhapitaṃ vassikasāṭikaṃ nivāsento hemante āpajjati, kurundiyaṃ",
  "tika-vin07t:981_7": "pana ‘kattikapuṇṇamadivase apaccuddharitvā hemante āpajjatī’ti vuttaṃ, tampi suvuttaṃ,",
  "tika-vin07t:981_8": "‘catumāsaṃ adhiṭṭhātuṃ tato paraṃ vikappetu’nti hi vutta”nti. Tattha mahāaṭṭhakathāyaṃ",
  "tika-vin07t:981_9": "nivāsanapaccayā dukkaṭaṃ vuttaṃ, kurundaṭṭhakathāyaṃ pana apaccuddhārapaccayā, tasmā",
  "tika-vin07t:981_10": "kurundiyaṃ vuttanayenāpi vassikasāṭikā vassānamāsātikkamepi adhiṭṭhānaṃ na vijahatīti",
  "tika-vin07t:981_11": "paññāyati. Adhiṭṭhānavijahanesu ca vassānamāsaābādhānaṃ vigamena vijahanaṃ mātikāṭṭhakathāyampi",
  "tika-vin07t:981_12": "na uddhaṭaṃ, tasmā samantapāsādikāyaṃ āgatanayena yāva paccuddhārā adhiṭṭhānaṃ tiṭṭhatīti",
  "tika-vin07t:981_13": "gahetabbaṃ. Nahānatthāya anuññātattā “vaṇṇabhedamattarattāpi cesā vaṭṭatī”ti vuttaṃ.",
  "tika-vin07t:981_14": "“Dve pana na vaṭṭantī”ti iminā saṅghāṭiādīsu viya dutiye adhiṭṭhānaṃ na ruhati, atirekacīvaraṃ",
  "tika-vin07t:981_15": "hotīti dasseti. Mahāpaccariyaṃ cīvaravasena paribhogakiccassa abhāvaṃ sandhāya anāpatti",
  "tika-vin07t:981_16": "vuttā senāsanaparikkhāratthāya dinnapaccattharaṇe viya. Yaṃ pana “paccattharaṇampi",
  "tika-vin07t:981_17": "adhiṭṭhātabba”nti vuttaṃ, taṃ senāsanatthāyevāti niyamitaṃ na hoti navasu cīvaresu",
  "tika-vin07t:981_18": "gahitattā, tasmā attano nāmena adhiṭṭhahitvā nidahitvā parikkhāracoḷaṃ viya yathā",
  "tika-vin07t:981_19": "tathā viniyujjitabbamevāti gahetabbaṃ. Pāvāro kojavoti imesampi paccattharaṇādīnaṃ",
  "tika-vin07t:981_20": "lokepi voharaṇato senāsanaparikkhāratthāya dinnapaccattharaṇato visuṃ gahaṇaṃ kataṃ.",
  "tika-vin07t:982_0": "“Hīnāyāvattanenā”ti idaṃ antimavatthuṃ ajjhāpajjitvā bhikkhupaṭiññāya ṭhitassa ceva",
  "tika-vin07t:982_1": "titthiyapakkantassa ca bhikkhuniyā ca bhikkhunibhāve nirapekkhatāya gihiliṅgatitthiyaliṅgaggahaṇaṃ",
  "tika-vin07t:982_2": "sandhāya vuttaṃ. Sikkhaṃ apaccakkhāya gihibhāvūpagamanaṃ sandhāya vuttanti keci vadanti,",
  "tika-vin07t:982_3": "taṃ na yuttaṃ tadāpissa upasampannattā, cīvarassa ca tassa santakattāvijahanato.",
  "tika-vin07t:982_4": "Pamāṇacīvarassāti pacchimappamāṇaṃ sandhāya vuttaṃ. Dve cīvarāni pārupantassāti gāmappavese",
  "tika-vin07t:982_5": "diguṇaṃ katvā saṅghāṭiyo pārupanaṃ sandhāya vuttaṃ. “Esa nayo”ti iminā pamāṇayuttesu",
  "tika-vin07t:982_6": "yattha katthaci chiddaṃ adhiṭṭhānaṃ vijahatītiādiatthaṃ saṅgaṇhāti.",
  "tika-vin07t:983_0": "Aññaṃ pacchimappamāṇaṃ nāma natthīti sutte āgataṃ natthīti adhippāyo. Idāni tameva",
  "tika-vin07t:983_1": "vibhāvetuṃ “yañhī”tiādi vuttaṃ, taṃ na sameti, saṅghāṭiādīnaṃ muṭṭhipañcakādiheṭṭhimappamāṇassa",
  "tika-vin07t:983_2": "sutte anāgatattāti adhippāyo.",
  "tika-vin07t:984_0": "Mahantaṃ vā khuddakaṃ karotīti ettha atimahantaṃ cīvaraṃ muṭṭhipañcakādipacchimappamāṇayuttaṃ",
  "tika-vin07t:984_1": "katvā samantato chindanenāpi vicchindanakāle chijjamānaṭṭhānaṃ chiddasaṅkhyaṃ na",
  "tika-vin07t:984_2": "gacchati adhiṭṭhānaṃ na vijahati evāti sijjhati, “ghaṭetvā chindati, na bhijjatī”ti",
  "tika-vin07t:984_3": "vacanena ca sameti. Parikkhāracoḷaṃ pana vikappanupagapacchimappamāṇato ūnaṃ katvā",
  "tika-vin07t:984_4": "chinnaṃ adhiṭṭhānaṃ vijahati adhiṭṭhānassa anissayattā. Tāni puna baddhāni ghaṭitāni",
  "tika-vin07t:984_5": "adhiṭṭhātabbamevāti veditabbaṃ. Keci pana “vassikasāṭikacīvare dvidhā chinne yadipi",
  "tika-vin07t:984_6": "ekekaṃ khaṇḍaṃ pacchimapacchimappamāṇaṃ pahoti, ekasmiṃyeva khaṇḍe adhiṭṭhānaṃ tiṭṭhati,",
  "tika-vin07t:984_7": "na itare, “dve pana na vaṭṭantī”ti vuttattā. Nisīdanakaṇḍuppaṭicchādīsupi eseva nayoti vadanti.",
  "tika-vin07t:985_0": "Sammukhe pavattā sammukhāti paccattavacanaṃ, tañca vikappanavisesanaṃ, tasmā “sammukhe”ti",
  "tika-vin07t:985_1": "bhummatthe nissakkavacanaṃ katvāpi atthaṃ vadanti, abhimukheti attho. Atha vā sammukhena",
  "tika-vin07t:985_2": "attano vācāya eva vikappanā sammukhāvikappanā. Parammukhena vikappanā parammukhāvikappanāti",
  "tika-vin07t:985_3": "karaṇatthenāpi attho daṭṭhabbo, ayameva pāḷiyā sameti. Sannihitāsannihitabhāvanti",
  "tika-vin07t:985_4": "āsannadūrabhāvaṃ. Ettāvatā nidhetuṃ vaṭṭatīti ettakeneva vikappanākiccassa niṭṭhitattā,",
  "tika-vin07t:985_5": "atirekacīvaraṃ na hotīti dasāhātikkame na nissaggiyaṃ janetīti adhippāyo. Paribhuñjituṃ…pe…",
  "tika-vin07t:985_6": "na vaṭṭatīti sayaṃ apaccuddharaṇaṃ paribhuñjane pācittiyaṃ, adhiṭṭhāne paresaṃ vissajjane",
  "tika-vin07t:985_7": "dukkaṭañca sandhāya vuttaṃ.",
  "tika-vin07t:986_0": "Paribhogādayopi vaṭṭantīti paribhogavissajjanaadhiṭṭhānānipi. Api-saddena nidhetumpi",
  "tika-vin07t:986_1": "vaṭṭatīti attho, etena ca paccuddhārepi kate cīvarampi vikappitacīvarameva hoti,",
  "tika-vin07t:986_2": "na atirekacīvaraṃ. Taṃ pana ticīvarādināmena adhiṭṭhātukāmena adhiṭṭhahitabbaṃ, itarena",
  "tika-vin07t:986_3": "vikappitacīvarameva katvā paribhuñjitabbanti dasseti. Keci pana “yaṃ vikappitacīvaraṃ,",
  "tika-vin07t:986_4": "taṃ yāva aparibhogakālā apaccuddharāpetvāva nidahitabbaṃ, paribhogakāle pana sampatte",
  "tika-vin07t:986_5": "paccuddharāpetvā adhiṭṭhahitvā paribhuñjitabbaṃ. Yadi hi tato purepi paccuddharāpeyya,",
  "tika-vin07t:986_6": "paccuddhāreneva vikappanāya vigatattā atirekacīvaraṃ nāma hoti, dasāhātikkame ca",
  "tika-vin07t:986_7": "nissaggiyaṃ pācittiyaṃ. Tasmā yaṃ aparibhuñjitvāva ṭhapetabbaṃ, tadeva vikappetabbaṃ,",
  "tika-vin07t:986_8": "paccuddhāre ca kate antodasāheyeva adhiṭṭhātabbaṃ. Yañca aṭṭhakathāyaṃ ‘tato pabhuti",
  "tika-vin07t:986_9": "paribhogādayopi vaṭṭantī’tiādi vuttaṃ, taṃ pāḷiyā virujjhatī”ti vadanti, taṃ tesaṃ",
  "tika-vin07t:986_10": "matimattameva. Pāḷiyañhi “antodasāhaṃ adhiṭṭheti, vikappetī”ti ca “sāmaṃ cīvaraṃ",
  "tika-vin07t:986_11": "vikappetvā apaccuddhāraṇaṃ paribhuñjeyya pācittiya”nti ca “anāpatti so vā deti, tassa",
  "tika-vin07t:986_12": "vā vissāsanto paribhuñjatī”ti ca sāmaññato vuttattā, aṭṭhakathāyañca “imaṃ cīvaraṃ",
  "tika-vin07t:986_13": "vā vikappanaṃ vā paccuddharāmī”tiādinā paccuddhāraṃ adassetvā “mayhaṃ santakaṃ paribhuñja",
  "tika-vin07t:986_14": "vā vissajjehi vā”ti evaṃ attano santakattaṃ amocetvāva paribhogādivaseneva paccuddhārassa",
  "tika-vin07t:986_15": "vuttattā, “tato pabhuti paribhogādayopi vaṭṭantī”ti adhiṭṭhānaṃ vināpi visuṃ paribhogassa,",
  "tika-vin07t:986_16": "nidahanassa ca vuttattā vikappanānantarameva paccuddharāpetvā anadhiṭṭhahitvā eva",
  "tika-vin07t:986_17": "ticīvaravirahitaṃ vikappanārahaṃ cīvaraṃ paribhuñjituṃ, nidahituñca idaṃ pāṭekkaṃ",
  "tika-vin07t:986_18": "vinayakammanti khāyati. Apica bahūnaṃ pattānaṃ vikappetuṃ, paccuddhāretuñca vuttattā",
  "tika-vin07t:986_19": "paccuddhārena tesaṃ atirekapattatā dassitāti sijjhati tesu ekasseva adhiṭṭhātabbato.",
  "tika-vin07t:986_20": "Tasmā aṭṭhakathāyaṃ āgatanayeneva gahetabbaṃ.",
  "tika-vin07t:987_0": "Paññattikovido na hotīti evaṃ vikappite “anantarameva evaṃ paccuddharitabba”nti vinayakammaṃ",
  "tika-vin07t:987_1": "na jānāti. Tenāha “na jānāti paccuddharitu”nti, imināpi cetaṃ veditabbaṃ “vikappanānantarameva",
  "tika-vin07t:987_2": "paccuddhāro kātabbo”ti.",
  "tika-vin07t:988_0": "Avisesena vuttavacananti ticīvarādīnaṃ sādhāraṇavacanena vuttavacanaṃ. Yaṃ panettha",
  "tika-vin07t:988_1": "“viruddhaṃ viya dissatī”ti vatvā taṃ virodhāsaṅkaṃ nivattetuṃ “ticīvarasaṅkhepena…pe…",
  "tika-vin07t:988_2": "vikappanāya okāso dinno hotī”ti vuttaṃ, taṃ “adhiṭṭheti vikappetī”ti sāmaññato vuttepi",
  "tika-vin07t:988_3": "ticīvarampi vikappetīti ayamattho na sijjhati, “ticīvaraṃ adhiṭṭhātuṃ na vikappetu”nti",
  "tika-vin07t:988_4": "visesetvā vuttattā. Yaṃ pana adhiṭṭhātabbaṃ, taṃ adhiṭṭhāti. Yaṃ ticīvaravirahitaṃ,",
  "tika-vin07t:988_5": "taṃ vikappetabbaṃ, taṃ vikappetīti evamattho sijjhatīti. Tasmā ettha pubbāparavirodho",
  "tika-vin07t:988_6": "na dissati sāmaññavacanassa vuttāvaseseyeva avatiṭṭhanato. Yaṃ panettha ticīvarassāpi",
  "tika-vin07t:988_7": "vikappanavidhiṃ dassetuṃ “ticīvaraṃ ticīvarasaṅkhepenā”tiādi vuttaṃ. Tattha ticīvarasaṅkhepena",
  "tika-vin07t:988_8": "parihariyamānesu ekampi paccuddharitvā vikappetuṃ na vaṭṭati, ticīvarato pana ekaṃ",
  "tika-vin07t:988_9": "vā sakalameva vā apanetvā aparaṃ ticīvaraṃ ticīvarasaṅkhepena pariharitukāmassa vā",
  "tika-vin07t:988_10": "ticīvarādhiṭṭhānaṃ muñcitvā parikkhāracoḷavaseneva sabbacīvaraṃ paribhuñjitukāmassa",
  "tika-vin07t:988_11": "vā purimaṃ adhiṭṭhitacīvaraṃ paccuddharitvā vikappetuṃ vaṭṭatīti evamadhippāyena",
  "tika-vin07t:988_12": "“ticīvare ekena cīvarena vippavasitukāmo hotī”tiādi vuttaṃ siyā, iccetaṃ pāḷiyā saddhiṃ",
  "tika-vin07t:988_13": "sameti. Atha punapi tadeva ticīvarādhiṭṭhānena adhiṭṭhātukāmo hutvā vippavāsasukhatthaṃ",
  "tika-vin07t:988_14": "paccuddharitvā vikappetīti iminā adhippāyena vuttaṃ siyā, taṃ “ticīvaraṃ adhiṭṭhātuṃ",
  "tika-vin07t:988_15": "na vikappetu”nti iminā vacanena na sameti. Yadi hi sesacīvarāni viya ticīvarampi",
  "tika-vin07t:988_16": "paccuddharitvā vikappetabbaṃ siyā, “ticīvaraṃ adhiṭṭhātuṃ na vikappetu”nti idaṃ vacanameva",
  "tika-vin07t:988_17": "niratthakaṃ siyā sesacīvarehi ticīvarassa visesābhāvā. Tasmā “vikappetī”ti idaṃ ticīvaravirahitameva",
  "tika-vin07t:988_18": "sandhāya vuttaṃ. Ticīvaraṃ pana vikappetuṃ na vaṭṭatīti viññāyati, teneva dutiyakathinasikkhāpadassa",
  "tika-vin07t:988_19": "anāpattivāre “vikappetī”ti idaṃ na vuttaṃ, vīmaṃsitvā yathā pāḷiyā saddhiṃ na virujjhati,",
  "tika-vin07t:988_20": "tathā ettha adhippāyo gahetabbo.",
  "tika-vin07t:989_0": "Tuyhaṃ demītiādīsu pariccattattā manasā asampaṭicchantepi sampadānabhūtasseva santakaṃ",
  "tika-vin07t:989_1": "hoti, so icchitakkhaṇe gahetuṃ labhati. Itthannāmassāti parammukhe ṭhitaṃ sandhāya",
  "tika-vin07t:989_2": "vadati. Yassa pana ruccatītiādi ubhohipi pariccattatāya assāmikataṃ sandhāya vuttaṃ.",
  "tika-vin07t:990_0": "“Taṃ na yujjatī”ti idaṃ antodasāhe eva vissāsaggahaṇaṃ sandhāya anāpattivārassa āgatattā,",
  "tika-vin07t:990_1": "idha nissaggiyacīvarassa kappiyabhāvakaraṇatthaṃ lesena gahitattā ca vuttaṃ, keci",
  "tika-vin07t:990_2": "pana “parehi sabhāgena acchinne, vissāsaggahite ca puna laddhe doso na dissatī”ti",
  "tika-vin07t:990_3": "vadanti. Anadhiṭṭhānenāti kāyavācāhi kattabbassa akaraṇenāti adhippāyo. Cīvarassa",
  "tika-vin07t:990_4": "attano santakatā, jātipamāṇayuttatā, chinnapalibodhabhāvo, atirekacīvaratā, dasāhātikkamoti",
  "tika-vin07t:990_5": "imānettha pañca aṅgāni.",
  "tika-vin07t:991": "Paṭhamakathinasikkhāpadavaṇṇanā niṭṭhitā.",
  "tika-vin07t:992": "2. Udositasikkhāpadavaṇṇanā",
  "tika-vin07t:993": "473. Dutiye avippavāseti avippavāse nipphādetabbe, vippavāsadosābhāve sādhetabbe kattabbā sammutīti attho.",
  "tika-vin07t:994": "475. Paṭisiddhapariyāpannenāti vippavasituṃ paṭisiddhesu tīsu cīvaresu antogadhena, ekena ca avayave samudāyopacāraṃ dasseti.",
  "tika-vin07t:995_0": "478-9. Ettāvatāti “parikkhitto”ti iminā. “Sabhāyeti liṅgabyattayena sabhā vuttā”ti",
  "tika-vin07t:995_1": "vatvā puna sayampi “sabhāye”ti iminā voharanto sabhā-saddassa pariyāyo sabhāya-saddo",
  "tika-vin07t:995_2": "napuṃsakaliṅgayutto atthīti dasseti. “Sabhāyanti liṅgabyattayena sabhā vuttā”ti vā",
  "tika-vin07t:995_3": "pāṭho. Liṅgabyattayena sabhāti ca liṅgantarayutto sabhāsaddapariyāyo sabhāyasaddoti attho.",
  "tika-vin07t:996_0": "Sabhāyaṃ gacchatīti sabhaṃ gacchati. Vasitabbaṃ natthīti cīvarahatthapāseyeva vasitabbaṃ",
  "tika-vin07t:996_1": "natthīti attho. Tassāti vīthiyā. Sabhāyassa ca dvārassa ca hatthapāsā na vijahitabbanti",
  "tika-vin07t:996_2": "ettha sabhāyadvārānamantare vīthi gehāpi gahitā eva honti ādipariyosānānaṃ gahitattā.",
  "tika-vin07t:996_3": "Ettha ca dvāravīthigharesu vasantena gāmappavesanasahaseyyādidosaṃ pariharitvā supaṭicchannatādiyutteneva",
  "tika-vin07t:996_4": "bhavitabbaṃ, sabhā pana yadi sabbesaṃ vasanatthāya sālāsadisā katā, antarārāme viya",
  "tika-vin07t:996_5": "yathāsukhaṃ vasituṃ vaṭṭatīti veditabbaṃ. Parikkhittatāya ca ekūpacārataṃ, aparikkhittatāya",
  "tika-vin07t:996_6": "nānūpacāratañca nivesanādīsupi atidisanto āha “etenevūpāyenā”tiādi. Nivesanādīni",
  "tika-vin07t:996_7": "bahigāmato sanniviṭṭhāni gahitāni antogāme ṭhitānaṃ gāmaggahaṇeneva gahitattā. Sabbatthāti",
  "tika-vin07t:996_8": "gāmanigamanivesanādīsu pannarasasu. Parikkhepādīti ādi-saddena aparikkhepasseva gahaṇaṃ,",
  "tika-vin07t:996_9": "na ekakulādīnampi tesaṃ ekūpacāratānānūpacāratānimittatābhāvā. Ettha ca satthassa",
  "tika-vin07t:996_10": "katipāhaṃ katthaci niviṭṭhasseva parikkhepo hoti, na gacchantassa.",
  "tika-vin07t:997": "482-7. Gāmato bahi issarānaṃ samuddatīrādīsu katabhaṇḍasālā udositoti āha “yānādīna”ntiādi. Muṇḍacchadanapāsādoti nātiucco candikaṅgaṇayutto sikharakūṭamālādivirahito pāsādo.",
  "tika-vin07t:998_0": "489. Pariyādiyitvāti ajjhottharitvā. Nadīparihāroti visuṃgāmādīnaṃ viya nadīparihārassa",
  "tika-vin07t:998_1": "avuttattā cīvarahatthapāso evāti vadanti, aññe pana “iminā aṭṭhakathāvacanena nadīparihāropi",
  "tika-vin07t:998_2": "visuṃ siddho, nadiyā hatthapāso na vijahitabbo”ti vadanti. Vihārasīmanti avippavāsasīmaṃ",
  "tika-vin07t:998_3": "sandhāyāha. Ettha ca vihārassa nānākulasantakabhāvepi avippavāsasīmāparicchedabbhantare",
  "tika-vin07t:998_4": "sabbattha cīvaraavippavāsasambhavato tassā padhānattā tattha satthaparihāro na labbhatīti",
  "tika-vin07t:998_5": "“vihāraṃ gantvā vasitabba”nti vuttaṃ. “Satthasamīpe”ti idaṃ yathāvuttaṃ abbhantaraparicchedavasena",
  "tika-vin07t:998_6": "vuttaṃ. Pāḷiyaṃ nānākulassa sattho hoti, satthe cīvaraṃ nikkhipitvā hatthapāsā na",
  "tika-vin07t:998_7": "vijahitabbanti ettha satthahatthapāso gahito.",
  "tika-vin07t:999": "490. Ekakulassa khetteti aparikkhittaṃ sandhāya vadati.",
  "tika-vin07t:1000_0": "491-4. Vihāro nāma upacārasīmā. Tattha yasmiṃ vihāreti tassa antopariveṇādiṃ sandhāya",
  "tika-vin07t:1000_1": "vuttaṃ, ekakulādisantakatā cettha kārāpakānaṃ vasena. Chāyāya phuṭṭhokāsassāti ujukaṃ",
  "tika-vin07t:1000_2": "avakkhittaleḍḍupātabbhantaraṃ sandhāya vadati.",
  "tika-vin07t:1001_0": "Agamanapatheti tadaheva gantvā nivattetuṃ na sakkuṇeyyake samuddamajjhe ye dīpakā,",
  "tika-vin07t:1001_1": "tesūti yojanā. Itarasminti puratthimadisāya cīvare. “Uposathakāle…pe… vaḍḍhatī”ti",
  "tika-vin07t:1001_2": "iminā cīvaravippavāsasattabbhantarato samānasaṃvāsāya sattabbhantarasīmāya accantavisadisataṃ",
  "tika-vin07t:1001_3": "dasseti. Tathā hi bahūsu bhikkhūsu ekato nisīditvā samantā sattabbhantaraparicchedesu",
  "tika-vin07t:1001_4": "yathāsakaṃ cīvaraṃ ṭhapetvā pariharantesu ekekassa bhikkhuno nisinnokāsato paṭṭhāya",
  "tika-vin07t:1001_5": "paccekaṃ sattabbhantarassa paricchedo aññamaññavisadiso anekavidho hoti, na eko parisapariyantato",
  "tika-vin07t:1001_6": "paṭṭhāya animitabbattā. Teneva tattha parisavasena vuḍḍhi, hāni vā na hoti, na evaṃ",
  "tika-vin07t:1001_7": "sattabbhantarasīmāya. Sā hi yojanikāyapi parisapariyantatova paṭṭhāya samantā sattabbhantarapaacchinnā",
  "tika-vin07t:1001_8": "ekāva hoti. Teneva sā parisavasena vaḍḍhati, hāyati ca, tasmā aññāva sattabbhantarasīmā",
  "tika-vin07t:1001_9": "añño sattabbhantarato paricchinno cīvaravippavāsaparihāro abbhokāsoti veditabbaṃ.",
  "tika-vin07t:1001_10": "Yañcettha vattabbaṃ, taṃ khandhake sīmākathāyameva vakkhāma.",
  "tika-vin07t:1002_0": "495. Nadiṃ otaratīti hatthapāsaṃ muñcitvā otarati. Bahigāme ṭhapetvāti apārupitabbatāya",
  "tika-vin07t:1002_1": "vuttaṃ. Vinayakammaṃ kātabbanti uttarāsaṅge ca bahigāme ṭhapitasaṅghāṭiyañca paṭhamaṃ",
  "tika-vin07t:1002_2": "vinayakammaṃ katvā pacchā uttarāsaṅgaṃ nivāsetvā antaravāsake kātabbaṃ. Ettha ca",
  "tika-vin07t:1002_3": "bahigāme ṭhapitassāpi vinayakammavacanato parammukhāpi ṭhitaṃ vissajjituṃ, nissaṭṭhaṃ",
  "tika-vin07t:1002_4": "dātuñca vaṭṭatīti veditabbaṃ. Daharānaṃ gamane saussāhattā “nissayo pana na paṭippassambhatī”ti",
  "tika-vin07t:1002_5": "vuttaṃ. Muhuttaṃ…pe… paṭippassambhatīti saussāhatte gamanassa upacchinnattā vuttaṃ.",
  "tika-vin07t:1002_6": "Tesaṃ pana purāruṇāva uṭṭhahitvā saussāhena gacchantānaṃ aruṇe antarā uṭṭhitepi na",
  "tika-vin07t:1002_7": "paṭippassambhati “yāva aruṇuggamanā sayantī”ti vuttattā. Teneva “gāmaṃ pavisitvā…pe…",
  "tika-vin07t:1002_8": "na paṭippassambhatī”ti vuttaṃ. Aññamaññassa vacanaṃ aggahetvātiādimhi saussāhattā",
  "tika-vin07t:1002_9": "gamanakkhaṇe paṭippassaddhi na vuttā. Dhenubhayenāti taruṇavacchagāvīnaṃ abhidhāvitvā",
  "tika-vin07t:1002_10": "siṅgena paharaṇabhayena. Nissayo ca paṭippassambhatīti ettha dhenubhayādīhi ṭhitānaṃ",
  "tika-vin07t:1002_11": "yāva bhayavūpasamā ṭhātabbato “antoaruṇeyeva gamissāmī”ti niyametuṃ asakkuṇeyyattā",
  "tika-vin07t:1002_12": "vuttaṃ. Yattha pana evaṃ niyametuṃ sakkā, tattha antarāruṇe uggatepi nissayo na paṭippassambhati",
  "tika-vin07t:1002_13": "bhesajjatthāya gāmappaviṭṭhadaharānaṃ viya. Antosīmāyaṃ gāmanti avippavāsasīmāsammutito",
  "tika-vin07t:1002_14": "pacchā patiṭṭhāpitagāmaṃ sandhāya vadati gāmañca gāmūpacārañca ṭhapetvā sammannitabbato.",
  "tika-vin07t:1002_15": "Paviṭṭhānanti ācariyantevāsikānaṃ visuṃ visuṃ gatānaṃ avippavāsasīmattā neva cīvarāni",
  "tika-vin07t:1002_16": "nissaggiyāni honti, saussāhatāya nissayo na paṭippassambhati. Antarāmaggeti dhammaṃ",
  "tika-vin07t:1002_17": "sutvā āgacchantānaṃ antarāmagge.",
  "tika-vin07t:1003_0": "“Idha apaccuddharaṇa”nti iminā adhiṭṭhānavikappanāni viya paccuddharaṇampi kāyena",
  "tika-vin07t:1003_1": "vā vācāya vā kattabbanti dasseti. Kāyavācāhi kattabbassa akaraṇatoti idaṃ kāyavācāsamuṭṭhānaṃ",
  "tika-vin07t:1003_2": "vuttaṃ. Adhiṭṭhitaticīvaratā, anatthatakathinatā, aladdhasammutitā, rattivippavāsoti",
  "tika-vin07t:1003_3": "imānettha cattāri aṅgāni.",
  "tika-vin07t:1004": "Udositasikkhāpadavaṇṇanā niṭṭhitā.",
  "tika-vin07t:1005": "3. Tatiyakathinasikkhāpadavaṇṇanā",
  "tika-vin07t:1006_0": "497. Tatiye pāḷiyaṃ cīvarapaccāsā nikkhipitunti cīvarapaccāsāya satiyā nikkhipitunti",
  "tika-vin07t:1006_1": "attho. Niṭṭhitacīvarasmiṃ bhikkhunāti ettha dutiyakathine viya sāmivaseneva karaṇavacanassa attho veditabbo.",
  "tika-vin07t:1007_0": "499-500. Tuyhaṃ dammīti dinnanti “tuyhaṃ, bhante, akālacīvaraṃ dammī”ti evaṃ dinnaṃ,",
  "tika-vin07t:1007_1": "etampi kāle ādissa dinnaṃ nāma hotīti adhippāyo. Idaṃ pana aṭṭhakathāvacanaṃ, pāḷiyaṃ",
  "tika-vin07t:1007_2": "“kālepi ādissa dinna”nti idañca “akālacīvara”nti vacanasāmaññato labbhamānaṃ sabbampi",
  "tika-vin07t:1007_3": "dassetuṃ atthuddhāravasena vuttaṃ paṭhamaaniyate sotassa raho viya. Saṅghassa hi",
  "tika-vin07t:1007_4": "kālepi ādissa dinnaṃ akāle uppannacīvaraṃ viya sammukhībhūtehi vutthavassehi, avutthavassehi",
  "tika-vin07t:1007_5": "ca sabbehipi bhājetabbatāsāmaññena akālacīvaraṃ nāma hotīti dassanatthaṃ atthuddhāravasena",
  "tika-vin07t:1007_6": "pāḷiyaṃ “kālepi ādissa dinna”nti vuttaṃ, na pana “tato bhājetvā laddhacīvarampi akāle",
  "tika-vin07t:1007_7": "laddhacīvarampi vutthavassānaṃ ekamāsaparihāraṃ, pañcamāsaparihāraṃ vā na labhati,",
  "tika-vin07t:1007_8": "paccāsācīvare asati dasāhaparihārameva labhatī”ti dassanatthaṃ vuttaṃ, aṭṭhakathāyampi",
  "tika-vin07t:1007_9": "“ādissa dinna”nti vacanasāmaññato labbhamānaṃ sabbaṃ atthuddhāravasena dassetuṃ “ekapuggalassa",
  "tika-vin07t:1007_10": "vā idaṃ tuyhaṃ dammīti dinna”nti vuttaṃ, na pana tathāladdhaṃ vā akāle laddhaṃ vā",
  "tika-vin07t:1007_11": "anatthatakathinānaṃ dasāhabbhantare adhiṭṭhātabbanti dassetunti veditabbaṃ itarathā",
  "tika-vin07t:1007_12": "pāḷiaṭṭhakathāhi virujjhanato. Tathā hi accekacīvarasikkhāpade akāle uppannampi accekacīvaraṃ",
  "tika-vin07t:1007_13": "“yāvacīvarakālasamayaṃ nikkhipitabba”nti vuttaṃ, tassa aṭṭhakathāyañca “pavāraṇamāsassa",
  "tika-vin07t:1007_14": "juṇhapakkhapañcamiyaṃ uppannassa accekacīvarassa anatthate kathine ekādasadivasādhiko",
  "tika-vin07t:1007_15": "māso, atthate kathine ekādasadivasādhikā pañca māsā ca parihāro vutto, tameva parihāraṃ",
  "tika-vin07t:1007_16": "sandhāya ‘chaṭṭhito paṭṭhāya pana uppannaṃ anaccekacīvarampi paccuddharitvā ṭhapitacīvarampi",
  "tika-vin07t:1007_17": "etaṃ parihāraṃ labhatiyevā’ti vuttaṃ. Tasmā kālepi akālepi ca yathātathā laddhaṃ",
  "tika-vin07t:1007_18": "atirekacīvaraṃ vutthavassānaṃ ekamāsaṃ, pañcamāsaṃ vā yathārahaṃ parihāraṃ labhati evāti gahetabbaṃ.",
  "tika-vin07t:1008_0": "Evaṃ pana avatvā padabhājanaṃ vuttanti sambandho. Tattha evanti yaṃ aṭṭhakathāyaṃ",
  "tika-vin07t:1008_1": "“tato ce uttarī”ti imassa māsaparamato uttarīti attho vutto, taṃ parāmasati. Padabhājaniyaṃ",
  "tika-vin07t:1008_2": "evamatthaṃ avatvā aññathā attho vuttoti adhippāyo. Tāva uppannaṃ paccāsācīvaranti",
  "tika-vin07t:1008_3": "paccattavacanaṃ. “Mūlacīvara”nti idaṃ upayogavacanaṃ. Attano gatikaṃ karotīti anantarā",
  "tika-vin07t:1008_4": "dutiyadivasādīsu uppannaṃ paccāsācīvaraṃ māsaparamaṃ mūlacīvaraṃ ṭhapetuṃ adatvā",
  "tika-vin07t:1008_5": "attano dasāhaparamatāya eva patiṭṭhāpetīti attano gatikaṃ karotīti. Tato uddhaṃ mūlacīvaranti",
  "tika-vin07t:1008_6": "ettha pana mūlacīvaranti paccattavacanaṃ. Tañhi vīsatimadivasato uddhaṃ dvāvīsatimadivasādīsu",
  "tika-vin07t:1008_7": "uppannaṃ paccāsācīvaraṃ attanā saddhiṃ ekato sibbetvā ghaṭitaṃ dasāhaparamaṃ gantuṃ",
  "tika-vin07t:1008_8": "adatvā navāhaparamatādivasena attano gatikaṃ karoti, ekato asibbetvā visuṃ ṭhapitaṃ",
  "tika-vin07t:1008_9": "pana paccāsācīvaraṃ dasāhaparamameva.",
  "tika-vin07t:1009_0": "Pāḷiyaṃ dasāhāti dasāhena. Ekādase uppannetiādīsu ekādasāhe uppannetiādinā attho,",
  "tika-vin07t:1009_1": "ayameva vā pāṭho gahetabbo. Ekavīse uppanne…pe… navāhā kāretabbantiādi paccāsācīvarassa",
  "tika-vin07t:1009_2": "uppannadivasaṃ ṭhapetvā vuttaṃ. Teneva “tiṃse…pe… tadaheva adhiṭṭhātabba”nti vuttaṃ.",
  "tika-vin07t:1009_3": "“Aññaṃ paccāsācīvaraṃ…pe… kāretabba”nti idaṃ satiyā eva paccāsāya vuttaṃ. Sace pana",
  "tika-vin07t:1009_4": "“ito paṭṭhāya cīvaraṃ na labhissāmī”ti icchitaṭṭhānato paccāsāya upacchinnāya aññatthāpi",
  "tika-vin07t:1009_5": "yena kenaci upāyena paccāsaṃ uppādeti, mūlacīvaraṃ na adhiṭṭhātabbaṃ, sabbathā paccāsāya",
  "tika-vin07t:1009_6": "upacchinnāya dasāhātikkantaṃ mūlacīvaraṃ tadaheva adhiṭṭhātabbaṃ. Paccāsācīvarampi",
  "tika-vin07t:1009_7": "parikkhāracoḷaṃ adhiṭṭhātabbanti paṭhamataraṃ uppannaṃ visabhāgaṃ sandhāya vadati.",
  "tika-vin07t:1009_8": "Aññamaññanti aññaṃ aññaṃ, ayameva vā pāṭho. Aṅgaṃ panettha paṭhamakathine vuttasadisameva.",
  "tika-vin07t:1009_9": "Kevalañhi tattha dasāhātikkamo, idha māsātikkamoti ayaṃ viseso.",
  "tika-vin07t:1010": "Tatiyakathinasikkhāpadavaṇṇanā niṭṭhitā.",
  "tika-vin07t:1011": "4. Purāṇacīvarasikkhāpadavaṇṇanā",
  "tika-vin07t:1012_0": "503-5. Catutthe pāḷiyaṃ bhattavissagganti bhattassa udare vissajjanaṃ, pavesanaṃ",
  "tika-vin07t:1012_1": "ajjhoharaṇaṃ bhattakiccanti attho, bhojanapariyosānena bhattassa vissajjanantipi",
  "tika-vin07t:1012_2": "vadanti. Tattha nāma tvanti so nāma tvaṃ, tāya nāma tvanti vā attho. Pitā ca mātā",
  "tika-vin07t:1012_3": "ca pitaro, pitūnaṃ pitā ca mātā ca pitāmahā, te eva yugaḷaṭṭhena yugo, tasmā yāva",
  "tika-vin07t:1012_4": "sattamā pitāmahayugā pitāmahāvaṭṭāti evamettha attho daṭṭhabbo. Evañhi pitāmahaggahaṇena",
  "tika-vin07t:1012_5": "mātāmaho ca pitāmahī mātāmahī ca gahitāva honti. Sattamayugato paraṃ “aññātakā”ti",
  "tika-vin07t:1012_6": "veditabbaṃ. Yāti bhikkhunī. Pitu mātā pitāmahī, mātu pitā mātāmaho.",
  "tika-vin07t:1013": "Payoge payoge bhikkhussa dukkaṭanti “dhovā”ti āṇāpanavācāya ekāya eva tadanuguṇassa sabbassāpi payogassa āṇattattā vuttaṃ.",
  "tika-vin07t:1014_0": "506. Tadavinābhāvato dhovanassa “kāyavikāraṃ katvā”ti ca “antodvādasahatthe”ti ca",
  "tika-vin07t:1014_1": "vuttattā kāyena dhovāpetukāmataṃ appakāsetvā dānakhipanapesanādiṃ karontassa ca dvādasahatthaṃ",
  "tika-vin07t:1014_2": "upacāraṃ muñcitvā bahi ṭhatvā kāyavācāhi āṇāpetvā khipanapesanādiṃ karontassa ca anāpatti eva.",
  "tika-vin07t:1015": "Ekena vatthunāti paṭhamakatena. Pañcasatāni pamāṇaṃ etāsanti pañcasatā. Bhikkhubhāvato parivattaliṅgāpi bhikkhunī bhikkhūnaṃ santike ekatoupasampannā eva.",
  "tika-vin07t:1016_0": "507. Tāvakālikaṃ gahetvāti attanā katipāhaṃ pārupanādiatthāya tāvakālikaṃ yācitvā.",
  "tika-vin07t:1016_1": "Purāṇacīvaratā, upacāre ṭhatvā aññātikāya bhikkhuniyā āṇāpanaṃ, tassā dhovāpanādīni",
  "tika-vin07t:1016_2": "cāti imānettha tīṇi aṅgāni.",
  "tika-vin07t:1017": "Purāṇacīvarasikkhāpadavaṇṇanā niṭṭhitā.",
  "tika-vin07t:1018": "5. Cīvarapaṭiggahaṇasikkhāpadavaṇṇanā",
  "tika-vin07t:1019_0": "508. Pañcame apaññatte sikkhāpadeti gaṇamhā ohīyanasikkhāpade apaññatte. Koṭṭhāsasampattīti",
  "tika-vin07t:1019_1": "kesādipañcakoṭṭhāsānaṃ kalyāṇatā. Hatthataleyeva dassetvāti hatthatalato sesakāyassa adassanaṃ dīpeti.",
  "tika-vin07t:1020_0": "510. Vihatthatāyāti vihatatāya, amissitatāya apaṭisaraṇatāyāti attho. Tenāha “samabhitunnattā”ti,",
  "tika-vin07t:1020_1": "byadhitattāti attho. Parivattetabbaṃ parivattaṃ, tadeva pārivattakaṃ, parivattetvā diyyamānanti attho.",
  "tika-vin07t:1021_0": "Purimasikkhāpade viya idha dvādasahattho upacāraniyamo natthīti āha “upacāraṃ muñcitvā”ti.",
  "tika-vin07t:1021_1": "Aññatra pārivattakāti yaṃ antamaso harīṭakakhaṇḍampi datvā vā “dassāmī”ti ābhogaṃ",
  "tika-vin07t:1021_2": "katvā vā parivattakaṃ gaṇhāti, taṃ ṭhapetvā. “Taṃ acittakabhāvena na sametī”ti iminā",
  "tika-vin07t:1021_3": "ñātibhāvājānanādīsu viya bhikkhunībhāvājānanādivasenāpi acittakataṃ pakāseti.",
  "tika-vin07t:1022_0": "513-4. Tikañca taṃ pācittiyañcāti tikapācittiyaṃ, pācittiyatikanti attho. Pattatthavikādīti",
  "tika-vin07t:1022_1": "anadhiṭṭhānupagaṃ sandhāya vadati. Ko pana vādo pattatthavikādīsūti mahatiyāpi tāva",
  "tika-vin07t:1022_2": "bhisicchaviyā anadhiṭṭhānupagattā anāpatti, vikappanupagapacchimappamāṇavirahitatāya",
  "tika-vin07t:1022_3": "anadhiṭṭhātabbesu kimeva vattabbanti dasseti. Pattatthavikādīni pana vikappanupagapacchimāni",
  "tika-vin07t:1022_4": "gaṇhituṃ na vaṭṭati eva. Paṭiggahaṇaṃ kiriyā, aparivattanaṃ akiriyā. Vikappanupagacīvaratā,",
  "tika-vin07t:1022_5": "pārivattakābhāvo, aññātikāya hatthato gahaṇanti imānettha tīṇi aṅgāni.",
  "tika-vin07t:1023": "Cīvarapaṭiggahaṇasikkhāpadavaṇṇanā niṭṭhitā.",
  "tika-vin07t:1024": "6. Aññātakaviññattisikkhāpadavaṇṇanā",
  "tika-vin07t:1025_0": "515. Chaṭṭhe paṭu eva paṭṭo. Pāḷiyaṃ dhammanimantanāti samaṇesu vattabbācāradhammamattavasena",
  "tika-vin07t:1025_1": "nimantanā, dātukāmatāya katanimantanā na hotīti attho. Teneva “viññāpessatī”ti vuttaṃ.",
  "tika-vin07t:1025_2": "Aññātakaappavāritato hi viññatti nāma hoti.",
  "tika-vin07t:1026_0": "517. “Tiṇena vā paṇṇena vā paṭicchādetvā āgantabba”nti iminā bhūtagāmavikopanaṃ anuññātanti",
  "tika-vin07t:1026_1": "āha “neva bhūtagāmapātabyatāyā”tiādi. Paṭhamaṃ suddhacittena liṅgaṃ gahetvā pacchā",
  "tika-vin07t:1026_2": "laddhiṃ gaṇhantopi titthiyapakkantako evāti āha “nivāsetvāpi laddhi na gahetabbā”ti.",
  "tika-vin07t:1027_0": "Yaṃ āvāsaṃ paṭhamaṃ upagacchatīti etthāpi vihāracīvarādiatthāya pavisantenapi tiṇādīhi",
  "tika-vin07t:1027_1": "paṭicchādetvāva gantabbaṃ, na tveva naggena āgantabbanti sāmaññato dukkaṭassa vuttattā.",
  "tika-vin07t:1027_2": "Cimilikāhīti paṭapilotikāhi. Paribhogenevāti aññaṃ cīvaraṃ alabhitvā paribhuñjanena.",
  "tika-vin07t:1027_3": "Paribhogajiṇṇanti yathā taṃ cīvaraṃ paribhuñjiyamānaṃ obhaggavibhaggatāya asāruppaṃ hoti, evaṃ jiṇṇaṃ.",
  "tika-vin07t:1028_0": "521. Aññassatthāyāti etthāpi “ñātakānaṃ pavāritāna”nti idaṃ anuvattati evāti āha",
  "tika-vin07t:1028_1": "“attano ñātakapavārite”tiādi. Idha pana aññassa acchinnanaṭṭhacīvarassa atthāya aññātakaappavārite",
  "tika-vin07t:1028_2": "viññāpentassa nissaggiyena anāpattīti attho gahetabbo, itarathā “ñātakānaṃ pavāritāna”nti",
  "tika-vin07t:1028_3": "iminā viseso na bhaveyya. Teneva anantarasikkhāpade vakkhati “aṭṭhakathāsu pana ñātakaparivātaṭṭhāne…pe…",
  "tika-vin07t:1028_4": "pamāṇameva vaṭṭatīti vuttaṃ, taṃ pāḷiyā na sametī”ti ca “yasmā panidaṃ sikkhāpadaṃ",
  "tika-vin07t:1028_5": "aññassatthāya viññāpanavatthusmiṃyeva paññattaṃ, tasmā idha ‘aññassatthāyā’ti na",
  "tika-vin07t:1028_6": "vutta”nti ca. Vikappanupagacīvaratā, samayābhāvo, aññātakaviññatti, tāya paṭilābhoti",
  "tika-vin07t:1028_7": "imānettha cattāri aṅgāni.",
  "tika-vin07t:1029": "Aññātakaviññattisikkhāpadavaṇṇanā niṭṭhitā.",
  "tika-vin07t:1030": "7. Tatuttarisikkhāpadavaṇṇanā",
  "tika-vin07t:1031_0": "522-524. Sattame pāḷiyaṃ paggāhikasālanti dussāpaṇaṃ. Tañhi vāṇijakehi dussāni paggahetvā",
  "tika-vin07t:1031_1": "dassanaṭṭhānatāya “paggāhikasālā”ti vuccati. Assa cīvarassāti sāditabbacīvarassa.",
  "tika-vin07t:1031_2": "“Ticīvarikenā”ti iminā acchinnaticīvarato aññassa vihārādīsu nihitassa cīvarassa",
  "tika-vin07t:1031_3": "abhāvaṃ dasseti. Yadi bhaveyya, viññāpetuṃ na vaṭṭeyya. Tāvakālikaṃ nivāsetvā attano",
  "tika-vin07t:1031_4": "cīvaraṃ gāhetabbaṃ, tāvakālikampi alabhantassa bhūtagāmavikopanaṃ katvā tiṇapaṇṇehi",
  "tika-vin07t:1031_5": "chadanaṃ viya viññāpanampi vaṭṭati eva. Aññenāti acchinnaasabbacīvarena. Dve naṭṭhānīti",
  "tika-vin07t:1031_6": "adhikārato vuttaṃ “dve sāditabbānī”ti.",
  "tika-vin07t:1032_0": "526. Pāḷiyā na sametīti “anāpatti ñātakānaṃ pavāritāna”nti imāya pāḷiyā na sameti",
  "tika-vin07t:1032_1": "tatuttariviññāpanaāpattippasaṅge eva vuttattā. “Aññassatthāyāti na vutta”nti idaṃ",
  "tika-vin07t:1032_2": "aññassatthāya tatuttari viññāpane nissaggiyaṃ pācittiyaṃ hotīti imamatthaṃ dīpeti,",
  "tika-vin07t:1032_3": "tañca pācittiyaṃ yesaṃ atthāya viññāpeti, tesaṃ vā siyā, viññāpakasseva vā, na tāva",
  "tika-vin07t:1032_4": "tesaṃ tehi aviññāpitattā, nāpi viññāpakassa attānaṃ uddissa aviññāpitattā. Tasmā",
  "tika-vin07t:1032_5": "aññassatthāya viññāpentassāpi nissaggiyaṃ pācittiyaṃ na dissati. Pāḷiyaṃ pana imassa",
  "tika-vin07t:1032_6": "sikkhāpadassa attano sādiyanapaṭibaddhatāvasena pavattattā “aññassatthāyā”ti anāpattivāre",
  "tika-vin07t:1032_7": "na vuttanti vadanti, tañca yuttaṃ viya dissati, vīmaṃsitvā gahetabbaṃ. Tatuttaricīvaratā,",
  "tika-vin07t:1032_8": "acchinnādikāraṇatā, aññātakaviññatti, tāya ca paṭilābhoti imānettha cattāri aṅgāni.",
  "tika-vin07t:1033": "Tatuttarisikkhāpadavaṇṇanā niṭṭhitā.",
  "tika-vin07t:1034": "8. Paṭhamaupakkhaṭasikkhāpadavaṇṇanā",
  "tika-vin07t:1035_0": "528-531. Aṭṭhame yo kattāti dāyakaṃ sandhāya vuttaṃ. Paṭo eva paṭako. “Appagghaṃ",
  "tika-vin07t:1035_1": "cetāpetī”ti idaṃ nissaggiyapācittiyā anāpattiṃ sandhāya vuttaṃ, viññattipaccayā pana",
  "tika-vin07t:1035_2": "dukkaṭameva. “Pubbe appavārito”ti hi sutte viññattikāraṇaṃ vuttaṃ. Mātikāṭṭhakathāyampi",
  "tika-vin07t:1035_3": "“cīvare bhiyyokamyatā, aññātakaviññatti, tāya ca paṭilābhoti imānettha tīṇi aṅgānī”ti",
  "tika-vin07t:1035_4": "aññātakaviññattitā pakāsitā, keci pana “dāyakena dātukāmomhīti attano santike avuttepi",
  "tika-vin07t:1035_5": "yadagghanakaṃ so dātukāmo, tadagghanakaṃ āharāpetuṃ vaṭṭati evā”ti vadanti, taṃ rājasikkhāpadaṭṭhakathāyapi",
  "tika-vin07t:1035_6": "na sameti, dūtena vā dāyakena vā “āyasmantaṃ uddissa cīvaracetāpannaṃ ābhata”nti",
  "tika-vin07t:1035_7": "ārocitepi mukhavevaṭiyakappiyakārakādīnaṃ santikā āharāpanassa tattha paṭikkhittattā.",
  "tika-vin07t:1035_8": "Vuttañhi tattha “ime dve aniddiṭṭhakappiyakārakā nāma, etesu aññātakaappavāritesu",
  "tika-vin07t:1035_9": "viya paṭipajjitabbaṃ…pe… na kiñci vattabbā. Desanāmattameva cetaṃ ‘dūtena cīvaracetāpannaṃ",
  "tika-vin07t:1035_10": "pahiṇeyyā’ti sayaṃ āharitvāpi piṇḍapātādīnaṃ atthāya dadantesupi eseva nayo”ti. Mukhavevaṭiyakappiyakārakādayo",
  "tika-vin07t:1035_11": "hi dāyakena pariccattepi vatthumhi “asukassa santike cīvarapiṇḍapātādiṃ gaṇhathā”ti",
  "tika-vin07t:1035_12": "aniddiṭṭhattā eva “na kiñci vattabbā”ti vuttaṃ, na pana tassa vatthuno mukhavevaṭiyādīnaṃ",
  "tika-vin07t:1035_13": "santakattā, tasmā idhāpi dāyakena vā dūtena vā “yaṃ icchatha, taṃ vadathā”ti appavāritassa",
  "tika-vin07t:1035_14": "vadato dukkaṭameva. Agghavaḍḍhanakanti cīvare agghavaḍḍhanakaṃ nissāya pavattaṃ idaṃ",
  "tika-vin07t:1035_15": "sikkhāpadaṃ, na piṇḍapātādīsu tesu agghavaḍḍhanassa dukkaṭamattattā, paṇītapiṇḍapāte",
  "tika-vin07t:1035_16": "suddhikapācittiyattā cāti gahetabbaṃ. Teneva “cīvare bhiyyokamyatā”ti aṅgaṃ vuttaṃ.",
  "tika-vin07t:1036": "Paṭhamaupakkhaṭasikkhāpadavaṇṇanā niṭṭhitā.",
  "tika-vin07t:1037": "9. Dutiyaupakkhaṭasikkhāpadavaṇṇanā",
  "tika-vin07t:1038_0": "533. Navame pāḷiyaṃ paccekacīvaracetāpannāti paccekaṃ niyametvā cīvaracetāpannā,",
  "tika-vin07t:1038_1": "ekekena visuṃ visuṃ niyamitā cīvaracetāpannāti attho. Ubhova santā ekenāti ubho ekatova",
  "tika-vin07t:1038_2": "santā, ubho ekato hutvāti attho.",
  "tika-vin07t:1039": "Dutiyaupakkhaṭasikkhāpadavaṇṇanā niṭṭhitā.",
  "tika-vin07t:1040": "10. Rājasikkhāpadavaṇṇanā",
  "tika-vin07t:1041": "537. Dasame “ajjaṇho”ti “ajja no”ti vattabbe ha-kārāgamaṃ, na-kārassa ca ṇa-kāraṃ katvā vuttoti āha “ajja ekadivasaṃ amhāka”nti.",
  "tika-vin07t:1042_0": "538-9. Yaṃ vuttaṃ mātikāṭṭhakathāyaṃ “iminā cīvaracetāpannena cīvaraṃ cetāpetvā itthannāmaṃ",
  "tika-vin07t:1042_1": "bhikkhuṃ cīvarena acchādehīti idaṃ āgamanasuddhiṃ dassetuṃ vuttaṃ, sace hi ‘idaṃ",
  "tika-vin07t:1042_2": "itthannāmassa bhikkhuno dehī’ti peseyya, āgamanassa asuddhattā akappiyavatthuṃ ārabbha",
  "tika-vin07t:1042_3": "bhikkhunā kappiyakārakopi niddisitabbo na bhaveyyā”ti, taṃ nissaggiyavatthudukkaṭavatthubhūtaṃ",
  "tika-vin07t:1042_4": "akappiyacīvaracetāpannaṃ “asukassa bhikkhuno dehī”ti evaṃ āgamanasuddhiyā asati,",
  "tika-vin07t:1042_5": "sikkhāpade āgatanayena dūtavacane ca asuddhe sabbathā paṭikkhepo eva kātuṃ vaṭṭati,",
  "tika-vin07t:1042_6": "na pana “cīvarañca kho mayaṃ paṭiggaṇhāmā”ti vattuṃ, tadanusārena na veyyāvaccakarañca",
  "tika-vin07t:1042_7": "niddisituṃ āgamanadūtavacanānaṃ ubhinnaṃ asuddhattā. Pāḷiyaṃ āgatanayena pana āgamanasuddhiyā",
  "tika-vin07t:1042_8": "sati dūtavacane asuddhepi sikkhāpade āgatanayena sabbaṃ kātuṃ vaṭṭatīti dassanatthaṃ",
  "tika-vin07t:1042_9": "vuttaṃ. Tena ca yathā dūtavacanāsuddhiyampi āgamane suddhe veyyāvaccakarampi niddisituṃ",
  "tika-vin07t:1042_10": "vaṭṭati, evaṃ āgamanāsuddhiyampi dūtavacane suddhe vaṭṭati evāti ayamattho atthato",
  "tika-vin07t:1042_11": "siddhova hoti, ubhayasuddhiyaṃ vattabbameva natthīti ubhayāsuddhipakkhameva sandhāya",
  "tika-vin07t:1042_12": "mātikāṭṭhakathāyaṃ “kappiyakārakopi niddisitabbo na bhaveyyā”ti vuttanti veditabbaṃ.",
  "tika-vin07t:1043_0": "Yaṃ panettha sāratthadīpaniyaṃ “āgamanassa suddhiyā vā asuddhiyā vā visesappayojanaṃ",
  "tika-vin07t:1043_1": "na dissatī”tiādi vuttaṃ, taṃ mātikāṭṭhakathāvacanassa adhippāyaṃ asallakkhetvā vuttaṃ",
  "tika-vin07t:1043_2": "yathāvuttanayena āgamanasuddhiādinā sappayojanattā. Yo panettha “mūlasāmikena kappiyavohāravasena,",
  "tika-vin07t:1043_3": "pesitassa dūtassa akappiyavohāravasena ca vadatopi kappiyakārako niddisitabbo bhaveyyā”ti",
  "tika-vin07t:1043_4": "aniṭṭhappasaṅgo vutto, so aniṭṭhappasaṅgo eva na hoti abhimatattā. Tathā hi sikkhāpade",
  "tika-vin07t:1043_5": "eva “paṭiggaṇhātu āyasmā cīvaracetāpanna”nti akappiyavohārena vadato dūtassa kappiyena",
  "tika-vin07t:1043_6": "kammena veyyāvaccakaro niddisitabbo vutto āgamanassa suddhattā, āgamanassāpi asuddhiyaṃ",
  "tika-vin07t:1043_7": "pana kappiyenāpi kammena veyyāvaccakaro na niddisitabboti attheva āgamanassa suddhiasuddhīsu",
  "tika-vin07t:1043_8": "payojanaṃ. Kathaṃ pana dūtavacanena āgamanasuddhi viññāyatīti? Nāyaṃ bhāro. Dūtena",
  "tika-vin07t:1043_9": "hi akappiyavohāreneva vutte eva āgamanasuddhi gavesitabbā, na itarathā, tattha ca",
  "tika-vin07t:1043_10": "tassa vacanakkamena pucchitvā ca yuttiādīhi ca sakkā viññātuṃ. Idhāpi hi sikkhāpade",
  "tika-vin07t:1043_11": "“cīvaracetāpannaṃ ābhata”nti dūtavacaneneva cīvaraṃ kiṇitvā dātuṃ pesitabhāvo viññāyati.",
  "tika-vin07t:1043_12": "Yadi hi sabbathā āgamanasuddhi na viññāyati, paṭikkhepo eva kattabboti.",
  "tika-vin07t:1044_0": "Pāḷiyañca “cīvarañca kho mayaṃ paṭiggaṇhāmā”tiādi dūtavacanassa akappiyattepi āgamanasuddhiyā",
  "tika-vin07t:1044_1": "sati paṭipajjanavidhidassanatthaṃ vuttaṃ. “Eso kho…pe… na vattabbo ‘tassa dehī”’tiādi",
  "tika-vin07t:1044_2": "akappiyavatthusādiyanaparimocanatthaṃ vuttaṃ. “Saññatto”tiādi “evaṃ dūtena puna vutte",
  "tika-vin07t:1044_3": "eva codetuṃ vaṭṭati, na itarathā”ti dassanatthaṃ vuttaṃ. “Na vattabbo ‘dehi me cīvaraṃ…pe…",
  "tika-vin07t:1044_4": "cetāpehi me cīvara”’nti idaṃ dūtenābhatarūpiyaṃ paṭiggahetuṃ attanā niddiṭṭhakappiyakārakattāva",
  "tika-vin07t:1044_5": "“dehi me cīvaraṃ…pe… cetāpehi me cīvara”nti vadanto rūpiyassa pakatattā tena rūpiyena",
  "tika-vin07t:1044_6": "parivattetvā “dehi cetāpehī”ti rūpiyasaṃvohāraṃ samāpajjanto nāma hotīti taṃ dosaṃ",
  "tika-vin07t:1044_7": "dūrato parivajjetuṃ vuttaṃ rūpiyapaṭiggahaṇena saṅghamajjhe nissaṭṭharūpiye viya.",
  "tika-vin07t:1044_8": "Vuttañhi tattha “na vattabbo imaṃ vā imaṃ vā āharā”ti. Tasmā na idaṃ viññattidosaṃ",
  "tika-vin07t:1044_9": "parivajjetuṃ vuttanti veditabbaṃ, “attho me, āvuso, cīvarenā”tipi avattabbatāpasaṅgato,",
  "tika-vin07t:1044_10": "teneva dūtaniddiṭṭhesu rūpiyasaṃvohārasaṅkābhāvato aññaṃ kappiyakārakaṃ ṭhapetvāpi",
  "tika-vin07t:1044_11": "āharāpetabbanti vuttaṃ. Tatthāpi “dūtena ṭhapitarūpiyena cetāpetvā cīvaraṃ āharāpehī”ti",
  "tika-vin07t:1044_12": "avatvā kevalaṃ “cīvaraṃ āharāpehī”ti evaṃ āharāpetabbanti adhippāyo gahetabbo. Ṭhānaṃ",
  "tika-vin07t:1044_13": "bhañjatīti ettha ṭhānanti ṭhitiyā ca kāraṇassa ca nāmaṃ, tasmā āsane nisīdanena ṭhānampi",
  "tika-vin07t:1044_14": "kuppati, āgatakāraṇampi tesaṃ na viññāyati. Ṭhitaṃ pana akopetvā āmisapaṭiggahaṇādīsu",
  "tika-vin07t:1044_15": "āgatakāraṇameva bhañjati, na ṭhānaṃ. Tenāha “āgatakāraṇaṃ bhañjatī”ti. Keci pana",
  "tika-vin07t:1044_16": "“āmisapaṭiggahaṇādinā ṭhānampi bhañjatī”ti vadanti, taṃ aṭṭhakathāya na sameti.",
  "tika-vin07t:1045_0": "Yatassa cīvaracetāpannantiādi yena attanā veyyāvaccakaro niddiṭṭho, cīvarañca anipphāditaṃ,",
  "tika-vin07t:1045_1": "tassa kattabbavidhidassanaṃ. Evaṃ bhikkhunā vatthusāmikānaṃ vutte te codetvā denti,",
  "tika-vin07t:1045_2": "vaṭṭati “sāmikā codetvā dentī”ti anāpattiyaṃ vuttattā. Tena ca yo sayaṃ acodetvā",
  "tika-vin07t:1045_3": "upāsakādīhi pariyāyena vatvā codāpeti, tesu sattakkhattumpi codetvā cīvaraṃ dāpentesu",
  "tika-vin07t:1045_4": "tassa anāpatti siddhā hoti sikkhāpadassa anāṇattikattā.",
  "tika-vin07t:1046_0": "Kenaci aniddiṭṭho attano mukheneva byāvaṭabhāvaṃ veyyāvaccakarattaṃ patto mukhavevaṭiko.",
  "tika-vin07t:1046_1": "“Avicāretukāmatāyā”ti iminā vijjamānampi dātuṃ anicchantā ariyāpi vañcanādhippāyaṃ",
  "tika-vin07t:1046_2": "vinā vohārato natthīti vadantīti dasseti. Bhesajjakkhandhake meṇḍakaseṭṭhivatthumhi",
  "tika-vin07t:1046_3": "vuttaṃ “santi, bhikkhave”tiādivacanameva meṇḍakasikkhāpadaṃ nāma. Kappiyakārakānaṃ",
  "tika-vin07t:1046_4": "hattheti dūtena niddiṭṭhakappiyakārake sandhāya vuttaṃ, na pana bhikkhunā niddiṭṭhe,",
  "tika-vin07t:1046_5": "aniddiṭṭhe vāti. Tenāha “ettha ca codanāya pamāṇaṃ natthī”tiādi.",
  "tika-vin07t:1047_0": "Sayaṃ āharitvā dadantesūti sambandho. “Piṇḍapātādīnaṃ atthāyā”ti iminā cīvaratthāyeva",
  "tika-vin07t:1047_1": "na hotīti dasseti. “Eseva nayo”ti iminā vatthusāminā niddiṭṭhakappiyakārakabhedesupi",
  "tika-vin07t:1047_2": "piṇḍapātādīnampi atthāya dinne ca ṭhānacodanādi sabbaṃ heṭṭhā vuttanayeneva kātabbanti dasseti.",
  "tika-vin07t:1048_0": "“Saṅghaṃ vā…pe… anāmasitvā”ti vuttattā “saṅghassa vihāratthāya demā”tiādinā āmasitvā",
  "tika-vin07t:1048_1": "vadantesu paṭikkhipitabbameva. “Saṅgho sampaṭicchatī”ti idaṃ ukkaṭṭhavasena vuttaṃ,",
  "tika-vin07t:1048_2": "gaṇādīsupi saṅghassatthāya sampaṭicchantesupi paṭiggahaṇepi paribhogepi dukkaṭameva.",
  "tika-vin07t:1048_3": "Sāratthadīpaniyaṃ “paṭiggahaṇe pācittiya”nti vuttaṃ, taṃ na yuttaṃ saṅghacetiyādīnaṃ",
  "tika-vin07t:1048_4": "atthāya dukkaṭassa vuttattā. Codetīti tassa dosābhāvaṃ ñatvāpi kodhena vā lobhena",
  "tika-vin07t:1048_5": "vā bhaṇḍadeyyanti codeti. So eva hi musāvādādipaccayā pācittiyadukkaṭādiāpattīhi",
  "tika-vin07t:1048_6": "sāpattiko hoti, gīvātisaññāya pana vatvā niddosabhāvaṃ ñatvā viramantassa natthi āpatti.",
  "tika-vin07t:1049_0": "Taḷākaṃ khette paviṭṭhattā “na sampaṭicchitabba”nti vuttaṃ. Cattāro paccaye saṅgho",
  "tika-vin07t:1049_1": "paribhuñjatūti deti, vaṭṭatīti ettha “bhikkhusaṅghassa catupaccayaparibhogatthāya",
  "tika-vin07t:1049_2": "taḷākaṃ dammī”ti vā “bhikkhusaṅgho cattāro paccaye paribhuñjituṃ taḷākaṃ dammī”ti",
  "tika-vin07t:1049_3": "vā “ito taḷākato uppanne cattāro paccaye dammī”ti vā vattumpi vaṭṭati, idañca saṅghassa",
  "tika-vin07t:1049_4": "paribhogatthāya diyyamānaññeva sandhāya vuttaṃ, puggalassa pana evampi dinnaṃ taḷākakhettādi",
  "tika-vin07t:1049_5": "na vaṭṭati. Suddhacittassa pana udakaparibhogatthaṃ kūpapokkharaṇīādayo vaṭṭanti.",
  "tika-vin07t:1049_6": "“Saṅghassa taḷākaṃ atthi, taṃ katha”nti hi ādinā sabbattha saṅghavaseneva vuttaṃ. Hattheti vase.",
  "tika-vin07t:1050_0": "“Ṭhapethāti vutte”ti idaṃ sāmīcivasena vuttaṃ, avuttepi ṭhapentassa doso natthi.",
  "tika-vin07t:1050_1": "Tenāha “udakaṃ vāretuṃ labbhatī”ti. Sassakālepi tāsetvā muñcituṃ vaṭṭati, amuñcato",
  "tika-vin07t:1050_2": "pana bhaṇḍadeyyaṃ. Puna detīti acchinditvā puna deti, evampi vaṭṭatīti sambandho.",
  "tika-vin07t:1050_3": "Iminā “yena kenaci issarena ‘pariccattamidaṃ bhikkhūhi, assāmika’ntisaññāya attanā",
  "tika-vin07t:1050_4": "gahetvā dinnaṃ vaṭṭatī”ti dasseti. Kappiyavohārepi vinicchayaṃ vakkhāmāti pāṭhaseso.",
  "tika-vin07t:1051_0": "Udakavasenāti udakaparibhogatthaṃ. “Suddhacittāna”nti idaṃ sahatthena ca akappiyavohārena",
  "tika-vin07t:1051_1": "ca karonte sandhāya vuttaṃ. Sassasampādanatthanti evaṃ asuddhacittānampi pana sayaṃ",
  "tika-vin07t:1051_2": "akatvā kappiyavohārena āṇāpetuṃ vaṭṭati eva. “Kappiyakārakaṃ ṭhapetuṃ na vaṭṭatī”ti",
  "tika-vin07t:1051_3": "idaṃ sahatthādinā katataḷākattā “asāruppa”nti vuttaṃ, ṭhapentassa, pana taṃ paccayaṃ",
  "tika-vin07t:1051_4": "paribhuñjantassapi vā saṅghassa āpatti na viññāyati, aṭṭhakathāpamāṇena vā ettha",
  "tika-vin07t:1051_5": "āpatti gahetabbā. Lajjibhikkhunāti lajjināpi, pageva alajjinā mattikuddharaṇādīsu",
  "tika-vin07t:1051_6": "kārāpitesūti adhippāyo. Navasasseti akatapubbe kedāre. “Kahāpaṇe”ti iminā dhaññuṭṭhāpane",
  "tika-vin07t:1051_7": "tasseva akappiyanti dasseti, dhaññuṭṭhāpane cassa payogepi dukkaṭameva, na kahāpaṇuṭṭhāpane viya.",
  "tika-vin07t:1052_0": "“Kasatha vapathā”ti vacane sabbesampi akappiyaṃ siyāti āha “avatvā”ti. Ettako nāma",
  "tika-vin07t:1052_1": "bhāgoti ettha ettako kahāpaṇoti idampi sandhāya vadati. Tathā vuttepi hi tadā kahāpaṇānaṃ",
  "tika-vin07t:1052_2": "avijjamānattā āyatiṃ uppannaṃ aññesaṃ vaṭṭati eva. Tenāha “tasseva taṃ akappiya”nti.",
  "tika-vin07t:1052_3": "Tassa pana sabbapayogesu, paribhogesupi dukkaṭaṃ. Keci pana “dhaññaparibhoge eva",
  "tika-vin07t:1052_4": "āpatti, na pubbapayoge”ti vadanti, taṃ na yuttaṃ, yena minanarakkhaṇādipayogena pacchā",
  "tika-vin07t:1052_5": "dhaññaparibhoge āpatti hoti, tassa payogassa karaṇe anāpattiyā ayuttattā. Pariyāyakathāya",
  "tika-vin07t:1052_6": "pana sabbattha anāpatti. Teneva “ettakehi vīhīhi idañcidañca āharathā”ti niyamavacane",
  "tika-vin07t:1052_7": "akappiyaṃ vuttaṃ, kahāpaṇavicāraṇepi eseva nayo. Vatthu ca evarūpaṃ nāma saṃvijjati,",
  "tika-vin07t:1052_8": "kappiyakārako natthīti vattabbantiādivacanañcettha sādhakaṃ.",
  "tika-vin07t:1053": "Vanaṃ dammi…pe… vaṭṭatīti ettha nivāsaṭṭhānattā puggalassāpi suddhacittena gahetuṃ vaṭṭati. Sīmaṃ demāti vihārasīmādisādhāraṇavacanena vuttattā “vaṭṭatī”ti vuttaṃ.",
  "tika-vin07t:1054_0": "“Veyyāvaccakara”ntiādinā vuttepi puggalassapi dāsaṃ gahetuṃ vaṭṭati “anujānāmi, bhikkhave,",
  "tika-vin07t:1054_1": "ārāmika”nti visesetvā anuññātattā, tañca kho pilindavacchena gahitaparibhuttakkamena,",
  "tika-vin07t:1054_2": "na gahaṭṭhānaṃ dāsaparibhogakkamena. Khettādayo pana sabbe saṅghasseva vaṭṭanti pāḷiyaṃ",
  "tika-vin07t:1054_3": "puggalikavasena gahetuṃ ananuññātattāti daṭṭhabbaṃ. Vihārassa demāti saṅghikavihāraṃ",
  "tika-vin07t:1054_4": "sandhāya vuttaṃ, “khettavatthupaṭiggahaṇā paṭivirato hotī”tiādinā suttantesu āgatapaṭikkhepo",
  "tika-vin07t:1054_5": "bhagavatā āpattiyāpi hetubhāvena katoti bhagavato adhippāyaṃ jānantehi saṅgītimahātherehi",
  "tika-vin07t:1054_6": "khettapaṭiggahaṇādinissito ayaṃ sabbopi pāḷimuttavinicchayo vuttoti gahetabbo. Kappiyakārakassa",
  "tika-vin07t:1054_7": "niddiṭṭhabhāvo, dūtena appitatā, tatuttari vāyāmo, tena paṭilābhoti imānettha cattāri aṅgāni.",
  "tika-vin07t:1055": "Rājasikkhāpadavaṇṇanā niṭṭhitā.",
  "tika-vin07t:1056": "Niṭṭhito cīvaravaggo paṭhamo.",
  "tika-vin07t:1057": "2. Kosiyavaggo",
  "tika-vin07t:1058": "1. Kosiyasikkhāpadavaṇṇanā",
  "tika-vin07t:1059": "542. Dutiyassa paṭhame pāḷiyaṃ kosiyakāraketi kosakārakapāṇānaṃ kosato nibbattattā kosiyena suttena vatthādiṃ karonte. Saṅghātanti vināsaṃ.",
  "tika-vin07t:1060_0": "544. “Avāyima”nti vuttattā vāyitvā karaṇe anāpatti. Missetvāti eḷakalomehi missetvā.",
  "tika-vin07t:1060_1": "Paṭilābhenāti pariniṭṭhānena “pariyosāpeti, nissaggiya”nti vuttattā, kosiyamissakatā,",
  "tika-vin07t:1060_2": "attano atthāya santhatassa karaṇakārāpanaṃ, paṭilābho cāti imānettha tīṇi aṅgāni.",
  "tika-vin07t:1061": "Kosiyasikkhāpadavaṇṇanā niṭṭhitā.",
  "tika-vin07t:1062_0": "547-552. Dutiyañca tatiyañca uttānameva. Tattha pana odātādimissakasaññāya suddhakāḷakānaññeva",
  "tika-vin07t:1062_1": "santhatassa karaṇavasena cettha dvebhāgato adhikesu suddhakāḷakesu anadhikasaññāya",
  "tika-vin07t:1062_2": "santhatassa karaṇavasena ca acittakatā veditabbā.",
  "tika-vin07t:1063": "4. Chabbassasikkhāpadavaṇṇanā",
  "tika-vin07t:1064": "557. Catutthe hada karīsussagge, miha secaneti dhātuatthaṃ sandhāyāha “vaccampi passāvampi karontī”ti. Ūnakachabbassesu atirekachabbassasaṅkitādivasenettha acittakatā veditabbā.",
  "tika-vin07t:1065": "Chabbassasikkhāpadavaṇṇanā niṭṭhitā.",
  "tika-vin07t:1066": "5. Nisīdanasanthatasikkhāpadavaṇṇanā",
  "tika-vin07t:1067_0": "565. Pañcame tattha sandississatīti sakāya katikāya ayuttakāritāvasena viññūhi sandississatīti",
  "tika-vin07t:1067_1": "attho. Araññakaṅgādīni tīṇi pāḷiyaṃ senāsanādipaccayattayassa ādiaṅgavasena vuttāni,",
  "tika-vin07t:1067_2": "sesānipi te samādiyiṃsu evāti veditabbaṃ.",
  "tika-vin07t:1068_0": "566. Pihayantāti patthayantā. Santhatassa avāyimattā, senāsanaparikkhārattā ca cīvaratā,",
  "tika-vin07t:1068_1": "adhiṭṭhātabbatā ca natthīti āha “catutthacīvarasaññitāyā”ti, vipallāsasaññāyāti attho.",
  "tika-vin07t:1068_2": "Keci pana “idaṃ nisīdanasanthataṃ nāma navasu cīvaresu nisīdanacīvarameva, nāññaṃ.",
  "tika-vin07t:1068_3": "Nisīdanasikkhāpadepi imasmiṃ sikkhāpade viya ‘nisīdanaṃ nāma sadasaṃ vuccatī’ti ca",
  "tika-vin07t:1068_4": "aṭṭhakathāyañcassa ‘santhatasadisaṃ santharitvā ekasmiṃ ante sugatavidatthiyā vidatthimatte",
  "tika-vin07t:1068_5": "padese dvīsu ṭhānesu phāletvā tisso dasā karīyanti, tāhi dasāhi sadasaṃ nāma vuccatī’ti",
  "tika-vin07t:1068_6": "ca vuttattā”ti vadanti, taṃ na yuttaṃ idha pamāṇaniyamassa avuttattā, santhatassa",
  "tika-vin07t:1068_7": "ca avāyimacīvarattā, adhiṭṭhānupagattābhāvā aṭṭhakathāyaṃ avuttattā ca. Nisīdanacīvaraṃ",
  "tika-vin07t:1068_8": "pana channaṃ cīvarānaṃ khaṇḍapilotikāni pamāṇayuttameva santharitvā santhataṃ viya",
  "tika-vin07t:1068_9": "karonti. Teneva “santhatasadisa”nti sadisaggahaṇaṃ kataṃ, tasmā tadeva cīvaraṃ adhiṭṭhānupagañca,",
  "tika-vin07t:1068_10": "na idanti gahetabbaṃ.",
  "tika-vin07t:1069_0": "567. Sugatavidatthikaṃ anādāya ādiyantisaññāya, sugatavidatthiūne anūnantisaññāya",
  "tika-vin07t:1069_1": "ca vasenettha acittakatā veditabbā. Vitānādīnaññeva atthāya karaṇe anāpattivacanato",
  "tika-vin07t:1069_2": "nipajjanatthāya karotopi āpatti eva. Paribhuñjituṃ na vaṭṭatīti kosiyesu suddhakāḷakānañca",
  "tika-vin07t:1069_3": "vatthūnaṃ akappiyattā vuttaṃ. Teneva pāḷiyaṃ “aññena kataṃ paṭilabhitvā paribhuñjati,",
  "tika-vin07t:1069_4": "āpatti dukkaṭassā”ti tattha tattha vuttaṃ, itaresu pana dvīsu “anāpattī”ti vuttaṃ.",
  "tika-vin07t:1069_5": "Tattha catutthe aññassatthāya karaṇepi anāpatti, pañcame tattha dukkaṭanti daṭṭhabbaṃ.",
  "tika-vin07t:1069_6": "Nissaṭṭhadānavacanato pana gahaṇe doso natthi, paribhuñjane ca vijaṭetvā kappiyavasena kate na doso.",
  "tika-vin07t:1070": "Nisīdanasanthatasikkhāpadavaṇṇanā niṭṭhitā.",
  "tika-vin07t:1071": "6. Eḷakalomasikkhāpadavaṇṇanā",
  "tika-vin07t:1072_0": "572. Chaṭṭhe pāḷiyaṃ “addhānamaggappaṭipannassā”ti idaṃ vatthuvasena vuttaṃ. Nivāsaṭṭhāne",
  "tika-vin07t:1072_1": "laddhānipi tiyojanato paraṃ harituṃ na vaṭṭati eva. Asante hāraketi anurūpato vuttaṃ.",
  "tika-vin07t:1072_2": "Santepi hārake harato natthi doso. Āpattiyevāti anāṇattena haṭattā. Pakkhadvayassapi",
  "tika-vin07t:1072_3": "kāraṇamāha “saussāhattā”ti, anuparatagamanicchattāti attho. Suddhacittapakkhasseva",
  "tika-vin07t:1072_4": "kāraṇamāha “acittakattā”ti. Na sametīti “anāpatti, aññaṃ harāpetī”ti ettakasseva",
  "tika-vin07t:1072_5": "pariharaṇe vuttattā. Agacchanteti ṭhite. Heṭṭhāti bhūmiyā.",
  "tika-vin07t:1073_0": "575. Taṃ harantassāti paṭhamaṃ paṭilābhaṭṭhānato paṭṭhāya tiyojanato uddhaṃ harantassāti",
  "tika-vin07t:1073_1": "attho. Tathā harantassa hi corehi acchinditvā puna dinnaṭṭhānato tiyojanaṃ harituṃ",
  "tika-vin07t:1073_2": "vaṭṭati. Keci pana “mātikāṭṭhakathāyaṃ aṅgesu ‘paṭhamappaṭilābho’ti vuttattā dutiyapaṭilābhaṭṭhānato",
  "tika-vin07t:1073_3": "tiyojanātikkamepi anāpattī”ti vadanti, taṃ na yuttaṃ, dutiyapaṭilābhassāpi paṭilābhaṭṭhāne",
  "tika-vin07t:1073_4": "pavisanato vāsatthāya gamanaṭṭhānato puna gamane viya. Kāyabandhanādīnanti dvipaṭalakāyabandhanādīnaṃ",
  "tika-vin07t:1073_5": "antare pakkhittaṃ pasibbake pakkhittasadisaṃ, na katabhaṇḍanti vuttaṃ, tathā nidhānamukhanti.",
  "tika-vin07t:1073_6": "Akatabhaṇḍatā, paṭhamappaṭilābho, tiyojanātikkamanaṃ, āharaṇapaccāharaṇaṃ, avāsādhippāyatāti",
  "tika-vin07t:1073_7": "imānettha pañca aṅgāni.",
  "tika-vin07t:1074": "Eḷakalomasikkhāpadavaṇṇanā niṭṭhitā.",
  "tika-vin07t:1075": "7. Eḷakalomadhovāpanasikkhāpadavaṇṇanā",
  "tika-vin07t:1076_0": "581. Sattame pāḷiyaṃ anāpattivāre aparibhuttaṃ katabhaṇḍaṃ dhovāpetīti ettha paribhuttassa",
  "tika-vin07t:1076_1": "kambalādikatabhaṇḍassa dhovāpanaṃ purāṇacīvaradhovāpanasikkhāpadena āpattikaranti",
  "tika-vin07t:1076_2": "tannivattanatthaṃ “aparibhuttaṃ katabhaṇḍa”nti vuttaṃ. Sesamettha uttānatthameva.",
  "tika-vin07t:1077": "Eḷakalomadhovāpanasikkhāpadavaṇṇanā niṭṭhitā.",
  "tika-vin07t:1078": "8. Rūpiyasikkhāpadavaṇṇanā",
  "tika-vin07t:1079_0": "583-4. Aṭṭhame suvaṇṇamayakahāpaṇena kahāpaṇopi rajate eva saṅgayhatīti āha “sovaṇṇamayo",
  "tika-vin07t:1079_1": "vā”ti. Rūpiyamayo vāti rajatena rūpaṃ samuṭṭhapetvā katakahāpaṇo. Pākatiko nāma etarahi pakatikahāpaṇo.",
  "tika-vin07t:1080_0": "Iccetaṃ sabbampīti sikkhāpadena, vibhaṅgena ca vuttaṃ sabbampi nidasseti. Tassa catubbidhaṃ",
  "tika-vin07t:1080_1": "nissaggiyavatthūti imināva sambandho, na pana anantarena “rajata”nti padena. Idāni",
  "tika-vin07t:1080_2": "taṃ catubbidhaṃ nissaggiyavatthuṃ sarūpato dassento “rajata”ntiādimāha. Tattha kiñcāpi",
  "tika-vin07t:1080_3": "heṭṭhā rajatamāsakova vutto, na kevalaṃ rajataṃ, tathāpi sikkhāpade “jātarūparajata”nti",
  "tika-vin07t:1080_4": "padeneva vuttanti tampi dassetuṃ “rajata”nti idaṃ visuṃ vuttaṃ. Padabhājane pana",
  "tika-vin07t:1080_5": "mātikāpadeneva siddhattā taṃ avatvā tena saha saṅgayhamānameva dassetuṃ “rajataṃ",
  "tika-vin07t:1080_6": "nāma kahāpaṇo”tiādi vuttanti veditabbaṃ. Jātarūpamāsakoti suvaṇṇamayakahāpaṇo. Vuttappabhedoti",
  "tika-vin07t:1080_7": "“rūpiyamayo vā pākatiko vā”tiādinā vuttappabhedo. Paṭova paṭako, vatthaṃ. Dukkaṭamevāti",
  "tika-vin07t:1080_8": "paṭiggāhakasseva paṭiggahaṇapaccayā dukkaṭaṃ, paribhoge pana pañcasahadhammikehi",
  "tika-vin07t:1080_9": "paṭiggahitānaṃ dhaññavirahitamuttādīnaṃ kāraṇā uppannapaccayaṃ paribhuñjantānaṃ sabbesampi",
  "tika-vin07t:1080_10": "dukkaṭameva. Keci pana “dhaññampi pañcasahadhammikehi paṭiggahitaṃ muttādikhettādi",
  "tika-vin07t:1080_11": "viya sabbesampi paribhuñjituṃ na vaṭṭati, kevalaṃ saṅghikabhūmiyaṃ kappiyavohārena",
  "tika-vin07t:1080_12": "ca uppannassa dhaññassa vicāraṇameva sandhāya ‘tassevetaṃ akappiya’nti vutta”nti vadanti.",
  "tika-vin07t:1081_0": "Eko sataṃ vā sahassaṃ vātiādi rūpiye heṭṭhimakoṭiyā pavattanākāraṃ dassetuṃ vuttaṃ,",
  "tika-vin07t:1081_1": "na pana “evaṃ paṭipajjitabbamevā”ti dassetuṃ. “Idha nikkhipāhī”ti vutte uggaṇhāpanaṃ",
  "tika-vin07t:1081_2": "hotīti āha “idha nikkhipāhīti na vattabba”nti. Kappiyañca…pe… hotīti yasmā asāditattā",
  "tika-vin07t:1081_3": "tato uppannapaccayā vaṭṭanti, tasmā kappiyaṃ nissāya ṭhitaṃ. Yasmā pana dubbicāraṇāya",
  "tika-vin07t:1081_4": "sati tato uppannampi na kappati, tasmā akappiyaṃ nissāya ṭhitanti veditabbaṃ.",
  "tika-vin07t:1082_0": "“Na tena kiñci kappiyabhaṇḍaṃ cetāpita”nti iminā cetāpitaṃ ce, natthi paribhogūpāyo",
  "tika-vin07t:1082_1": "uggahetvā anissaṭṭharūpiyena cetāpitattā. Īdisañhi saṅghamajjhe nissajjanaṃ katvāva",
  "tika-vin07t:1082_2": "chaḍḍetvā pācittiyaṃ desetabbanti dasseti. Keci pana “yasmā nissaggiyavatthuṃ paṭiggahetvāpi",
  "tika-vin07t:1082_3": "cetāpitaṃ kappiyabhaṇḍaṃ saṅghe nissaṭṭhaṃ kappiyakārakehi nissaṭṭharūpiyaṃ parivattetvā",
  "tika-vin07t:1082_4": "ānītakappiyabhaṇḍasadisaṃ hoti, tasmā vināva upāyaṃ bhājetvā paribhuñjituṃ vaṭṭatī”ti",
  "tika-vin07t:1082_5": "vadanti, taṃ pattacatukkādikathāya na sameti. Tattha rūpiyena parivattitapattassa",
  "tika-vin07t:1082_6": "aparibhogova dassito, na nissajjanavidhānanti. Upanikkhepaṃ ṭhapetvāti kappiyakārakehi",
  "tika-vin07t:1082_7": "vaḍḍhiyā payojanaṃ sandhāya vuttaṃ. Akappiyanti tena vatthunā gahitattā vuttaṃ.",
  "tika-vin07t:1083_0": "585. “Patitokāsaṃ asamannāharantenā”ti idaṃ nirapekkhabhāvadassanaparanti veditabbaṃ.",
  "tika-vin07t:1083_1": "Asantasambhāvanāyāti pariyāyādinā abhūtārocanaṃ sandhāya vuttaṃ. Theyyaparibhogoti",
  "tika-vin07t:1083_2": "paccayasāminā bhagavatā ananuññātattā vuttaṃ. Iṇaparibhogoti bhagavatā anuññātampi",
  "tika-vin07t:1083_3": "kattabbaṃ akatvā paribhuñjanato vuttaṃ, tena ca paccayasannissitasīlaṃ vipajjatīti",
  "tika-vin07t:1083_4": "dasseti. Paribhoge paribhogeti kāyato mocetvā mocetvā paribhoge. Pacchimayāmesu paccavekkhitabbanti",
  "tika-vin07t:1083_5": "yojanā. Iṇaparibhogaṭṭhāne tiṭṭhatīti ettha “hiyyo yaṃ mayā cīvaraṃ paribhutta”ntiādināpi",
  "tika-vin07t:1083_6": "atītapaccavekkhaṇā vaṭṭatīti vadanti. Paribhoge paribhogeti udakapatanaṭṭhānato antopavesanesu,",
  "tika-vin07t:1083_7": "nisīdanasayanesu ca. Satipaccayatā vaṭṭatīti paccavekkhaṇasatiyā paccayattaṃ laddhuṃ",
  "tika-vin07t:1083_8": "vaṭṭati. Paṭiggahaṇe ca paribhoge ca paccavekkhaṇāsati avassaṃ laddhabbāti dasseti.",
  "tika-vin07t:1083_9": "Tenāha “satiṃ katvā”tiādi. Keci pana “satipaccayatā paccaye sati bhesajjaparibhogassa",
  "tika-vin07t:1083_10": "kāraṇe satī”ti evampi atthaṃ vadanti, tesampi paccaye satīti paccayasabbhāvasallakkhaṇe",
  "tika-vin07t:1083_11": "satīti evamattho gahetabbo paccayasabbhāvamattena sīlassa asujjhanato. “Paribhoge",
  "tika-vin07t:1083_12": "akarontasseva āpattī”ti iminā pātimokkhasaṃvarasīlassa bhedo dassito, na paccayasannisssisīlassa,",
  "tika-vin07t:1083_13": "tassa atītapaccavekkhaṇāya visujjhanato. Etasmiṃ, pana sesapaccayesu ca iṇaparibhogādivacanena",
  "tika-vin07t:1083_14": "paccayasannissitasīlasseva bhedoti evamimesaṃ nānākaraṇaṃ veditabbaṃ.",
  "tika-vin07t:1084_0": "Evaṃ paccayasannissitasīlassa visuddhiṃ dassetvā teneva pasaṅgena sabbāpi visuddhiyo",
  "tika-vin07t:1084_1": "dassetuṃ “catubbidhā hi suddhī”tiādimāha. Tattha sujjhati desanādīhi, sodhīyatīti",
  "tika-vin07t:1084_2": "vā suddhi, catubbidhasīlaṃ. Tenāha “desanāya sujjhanato”tiādi. Ettha desanāggahaṇena",
  "tika-vin07t:1084_3": "vuṭṭhānampi chinnamūlānaṃ abhikkhutāpaṭiññāpi saṅgahitā. Chinnamūlānampi hi pārājikāpattivuṭṭhānena",
  "tika-vin07t:1084_4": "heṭṭhā parirakkhitaṃ bhikkhusīlaṃ visuddhaṃ nāma hoti, tena tesaṃ maggapaṭilābhopi sampajjati.",
  "tika-vin07t:1085_0": "Dātabbaṭṭhena dāyaṃ, taṃ ādiyantīti dāyādā. Sattannaṃ sekkhānanti ettha kalyāṇaputhujjanāpi",
  "tika-vin07t:1085_1": "saṅgahitā tesaṃ āṇaṇyaparibhogassa dāyajjaparibhoge saṅgahitattāti veditabbaṃ. Dhammadāyādasuttanti",
  "tika-vin07t:1085_2": "“dhammadāyādā me, bhikkhave, bhavatha, mā āmisadāyādā”tiādinā pavattaṃ suttaṃ. Tattha",
  "tika-vin07t:1085_3": "mā me āmisadāyādāti evaṃ me-saddaṃ ānetvā attho gahetabbo. Evañhi tathā vuttatthasādhakaṃ hoti.",
  "tika-vin07t:1086_0": "Lajjinā saddhiṃ paribhogoti dhammāmisavasena missabhāvo. Alajjinā saddhinti etthāpi",
  "tika-vin07t:1086_1": "eseva nayo. “Ādito paṭṭhāya hi alajjī nāma natthī”ti iminā diṭṭhadiṭṭhesu āsaṅkā",
  "tika-vin07t:1086_2": "nāma na kātabbā, diṭṭhasutādikāraṇe sati eva kātabbāti dasseti. Attano bhārabhūtā",
  "tika-vin07t:1086_3": "saddhivihārikādayo. Sace na oramatīti agatigamanena dhammāmisaparibhogato na oramati.",
  "tika-vin07t:1086_4": "“Āpatti nāma natthī”ti idaṃ alajjīnaṃ dhammena uppannapaccayaṃ, dhammakammañca sandhāya",
  "tika-vin07t:1086_5": "vuttaṃ. Tesampi hi kuladūsanādisamuppannapaccayaṃ paribhuñjantānaṃ, vaggakammādiṃ",
  "tika-vin07t:1086_6": "karontānañca āpatti eva.",
  "tika-vin07t:1087_0": "“Dhammiyādhammiyaparibhogo paccayavasena veditabbo”ti vuttattā heṭṭhā lajjiparibhogo",
  "tika-vin07t:1087_1": "paccayavasena ca ekakammādivasena ca vutto evāti veditabbaṃ. Teneva duṭṭhadosasikkhāpadaṭṭhakathāyaṃ",
  "tika-vin07t:1087_2": "codakacuditakabhāve ṭhitā dve alajjino dhammaparibhogampi sandhāya “ekasambhogaparibhogā",
  "tika-vin07t:1087_3": "hutvā jīvathā”ti vuttā tesaṃ aññamaññaṃ dhammāmisaparibhoge virodhābhāvā. Lajjīnameva",
  "tika-vin07t:1087_4": "hi alajjinā saha tadubhayaparibhogā na vaṭṭantīti.",
  "tika-vin07t:1088_0": "Dhammaparibhogoti “ekakammaṃ ekuddeso”tiādinā vuttasaṃvāso ceva nissayaggahaṇadānādiko",
  "tika-vin07t:1088_1": "sabbo nirāmisaparibhogo ca veditabbo. “Na so āpattiyā kāretabbo”ti vuttattā lajjino",
  "tika-vin07t:1088_2": "alajjipaggahe āpattīti veditabbaṃ. Itaropīti lajjīpi. Tassāpi attānaṃ paggaṇhantassa",
  "tika-vin07t:1088_3": "alajjino, iminā ca lajjino vaṇṇabhaṇanādilābhaṃ paṭicca āmisagarukatāya vā gehasitapemena",
  "tika-vin07t:1088_4": "vā taṃ alajjiṃ paggaṇhanto lajjī sāsanaṃ antaradhāpeti nāmāti dasseti. Evaṃ gahaṭṭhādīsu",
  "tika-vin07t:1088_5": "upatthambhito alajjī balaṃ labhitvā pesale abhibhavitvā nacirasseva sāsanaṃ uddhammaṃ ubbinayaṃ karotīti.",
  "tika-vin07t:1089_0": "“Dhammaparibhogopi tattha vaṭṭatī”ti iminā āmisaparibhogato dhammaparibhogova garuko,",
  "tika-vin07t:1089_1": "tasmā ativiya alajjivivekena kātabboti dasseti. “Dhammānuggahena uggaṇhituṃ vaṭṭatī”ti",
  "tika-vin07t:1089_2": "vuttattā alajjussannatāya sāsane osakkante, lajjīsu ca appahontesu alajjimpi pakatattaṃ",
  "tika-vin07t:1089_3": "gaṇapūrakaṃ gahetvā upasampadādikaraṇena ceva keci alajjino dhammāmisaparibhogena",
  "tika-vin07t:1089_4": "saṅgahetvā sesālajjigaṇassa niggahena ca sāsanaṃ paggaṇhituṃ vaṭṭati eva.",
  "tika-vin07t:1090_0": "Keci pana “koṭiyaṃ ṭhito ganthoti vuttattā ganthapariyāpuṇanameva dhammaparibhogo,",
  "tika-vin07t:1090_1": "na ekakammādi. Tasmā alajjīhipi saddhiṃ uposathādikaṃ kammaṃ kātuṃ vaṭṭati, āpatti",
  "tika-vin07t:1090_2": "natthī”ti vadanti, taṃ na yuttaṃ, ekakammādīsu bahūsu dhammaparibhogesu alajjināpi",
  "tika-vin07t:1090_3": "saddhiṃ kattabbāvatthāyuttaṃ dhammaparibhogaṃ dassetuṃ idha nidassanavasena ganthasseva",
  "tika-vin07t:1090_4": "samuddhaṭattā. Na hi ekakammādiko vidhi dhammaparibhogo na hotīti sakkā vattuṃ anāmisattā",
  "tika-vin07t:1090_5": "dhammāmisesu apariyāpannassa kassaci abhāvā. Teneva aṭṭhasāliniyaṃ dhammapaṭisandhārakathāyaṃ",
  "tika-vin07t:1090_6": "“kammaṭṭhānaṃ kathetabbaṃ, dhammo vācetabbo…pe… abbhānavuṭṭhānamānattaparivāsā dātabbā,",
  "tika-vin07t:1090_7": "pabbajjāraho pabbājetabbo, upasampadāraho upasampādetabbo…pe… ayaṃ dhammapaṭisandhāro",
  "tika-vin07t:1090_8": "nāmā”ti evaṃ saṅghakammādipi dhammakoṭṭhāse dassitaṃ. Tesu pana dhammakoṭṭhāsesu",
  "tika-vin07t:1090_9": "yaṃ gaṇapūraṇādivasena alajjino apekkhitvā uposathādi vā tesaṃ santikā dhammuggahaṇanissayaggahaṇādi",
  "tika-vin07t:1090_10": "vā karīyati, taṃ dhammo ceva paribhogo cāti dhammaparibhogoti vuccati, etaṃ tathārūpapaccayaṃ",
  "tika-vin07t:1090_11": "vinā kātuṃ na vaṭṭati, karontassa alajjiparibhogo ca hoti dukkaṭañca. Yaṃ pana alajjisataṃ",
  "tika-vin07t:1090_12": "anapekkhitvā tajjanīyādiniggahakammaṃ vā parivāsādiupakārakammaṃ vā uggahaparipucchādānādi",
  "tika-vin07t:1090_13": "vā karīyati, taṃ dhammo eva, no paribhogo. Etaṃ anurūpānaṃ kātuṃ vaṭṭati, āmisadānaṃ",
  "tika-vin07t:1090_14": "viya āpatti natthi. Nissayadānampi terasasammutidānādi ca vattapaṭivattasādiyanādiparibhogassāpi hetuttā na vaṭṭati.",
  "tika-vin07t:1091_0": "Yo pana mahāalajjī uddhammaṃ ubbinayaṃ satthu sāsanaṃ karoti, tassa saddhivihārikādīnaṃ",
  "tika-vin07t:1091_1": "upasampadādiupakārakammampi uggahaparipucchādānādi ca kātuṃ na vaṭṭati, āpatti eva",
  "tika-vin07t:1091_2": "hoti, niggahakammameva kātabbaṃ. Teneva alajjipaggahopi paṭikkhitto. Dhammāmisaparibhogavivajjanenāpi",
  "tika-vin07t:1091_3": "hi dummaṅkūnaṃ puggalānaṃ niggaho adhippeto, so ca pesalānaṃ phāsuvihārasaddhammaṭṭhitivinayānuggahādiatthāya",
  "tika-vin07t:1091_4": "etadatthattā sikkhāpadapaññattiyā. Tasmā yaṃ yaṃ dummaṅkūnaṃ upatthambhāya pesalānaṃ",
  "tika-vin07t:1091_5": "aphāsuvihārāya saddhammaparihānādiatthāya hoti, taṃ sabbampi paribhogo vā hotu aparibhogo",
  "tika-vin07t:1091_6": "vā kātuṃ na vaṭṭati, evaṃ karontā sāsanaṃ antaradhāpenti, āpattiñca āpajjanti. Dhammāmisaparibhogesu",
  "tika-vin07t:1091_7": "cettha alajjīhi ekakammādidhammaparibhogo eva pesalānaṃ aphāsuvihārasaddhammaparihānādiatthāya",
  "tika-vin07t:1091_8": "hoti, na tathā āmisaparibhogo. Na hi alajjīnaṃ paccayaparibhogamattena pesalānaṃ",
  "tika-vin07t:1091_9": "aphāsuvihārādi hoti, yathāvuttadhammaparibhogena pana hoti, tapparivajjanena ca phāsuvihārādayo.",
  "tika-vin07t:1091_10": "Tathā hi katasikkhāpadavītikkamā alajjipuggalā uposathādīsu paviṭṭhā “tumhe kāyadvāre,",
  "tika-vin07t:1091_11": "vacīdvāre ca vītikkamaṃ karothā”tiādinā bhikkhūhi vattabbā honti, yathā vinayañca",
  "tika-vin07t:1091_12": "atiṭṭhantā saṅghato bahikaraṇādivasena suṭṭhu niggahetabbā, tathā akatvā tehi saha",
  "tika-vin07t:1091_13": "saṃvasantāpi alajjinova honti “ekopi alajjī alajjisatampi karotī”tiādivacanato. Yadi",
  "tika-vin07t:1091_14": "hi te evaṃ na niggahitā siyuṃ, saṅghe kalahādiṃ vaḍḍhetvā uposathādisāmaggīkammapaṭibāhanādinā",
  "tika-vin07t:1091_15": "pesalānaṃ aphāsuṃ katvā kamena te devadattavajjiputtakādayo viya parisaṃ vaḍḍhetvā",
  "tika-vin07t:1091_16": "attano vippaṭipattiṃ dhammato vinayato dīpentā saṅghabhedādimpi katvā nacirasseva",
  "tika-vin07t:1091_17": "sāsanaṃ antaradhāpeyyuṃ, tesu pana saṅghato bahikaraṇādivasena niggahitesu sabbopāyaṃ",
  "tika-vin07t:1091_18": "upaddavo na hoti. Vuttañhi –",
  "tika-vin07t:1092_0": "“Dussīlapuggale nissāya uposatho na tiṭṭhati, pavāraṇā na tiṭṭhati, saṅghakammāni",
  "tika-vin07t:1092_1": "nappavattanti, sāmaggī na hoti…pe… dussīlesu pana niggahitesu sabbopi ayaṃ upaddavo",
  "tika-vin07t:1092_2": "na hoti, tato pesalā bhikkhū phāsu viharantī”ti.",
  "tika-vin07t:1093": "Tasmā ekakammādidhammaparibhogova āmisaparibhogatopi ativiya alajjivivekena kātabbo, āpattikaro ca saddhammaparihānihetuttāti veditabbaṃ.",
  "tika-vin07t:1094_0": "Apica uposatho na tiṭṭhati, pavāraṇā na tiṭṭhati, saṅghakammāni nappavattantīti evaṃ",
  "tika-vin07t:1094_1": "alajjīhi saddhiṃ saṅghakammākaraṇassa aṭṭhakathāyaṃ pakāsitattāpi cetaṃ sijjhati,",
  "tika-vin07t:1094_2": "tathā parivattaliṅgassa bhikkhuno bhikkhunupassayaṃ gacchantassa paṭipattikathāyaṃ",
  "tika-vin07t:1094_3": "“ārādhikā ca honti saṅgāhikā lajjiniyo, tā kopetvā aññattha na gantabbaṃ. Gacchati",
  "tika-vin07t:1094_4": "ce, gāmantaranadīpārarattivippavāsagaṇaohīyanāpattīhi na muccati…pe… alajjiniyo honti,",
  "tika-vin07t:1094_5": "saṅgahaṃ pana karonti, tāpi pariccajitvā aññattha gantuṃ labbhatī”ti evaṃ alajjinīsu",
  "tika-vin07t:1094_6": "dutiyikāgahaṇādīsu saṃvāsāpattiparihārāya nadīpāragamanādigarukāpattiṭṭhānānaṃ anuññātattā",
  "tika-vin07t:1094_7": "tatopi alajjisaṃvāsāpatti eva saddhammaparihānihetuto garukatarāti viññāyati. Na",
  "tika-vin07t:1094_8": "hi lahukāpattiṭṭhānaṃ, anāpattiṭṭhānaṃ vā pariharituṃ garukāpattiṭṭhānavītikkamaṃ",
  "tika-vin07t:1094_9": "ācariyā anujānanti, tathā asaṃvāsapadassa aṭṭhakathāyaṃ “sabbehipi lajjipuggalehi",
  "tika-vin07t:1094_10": "samaṃ sikkhitabbabhāvato samasikkhātā nāma. Ettha yasmā sabbepi lajjino etesu kammādīsu",
  "tika-vin07t:1094_11": "saha vasanti, na ekopi tato bahiddhā sandissati, tasmā tāni sabbānipi gahetvā eso",
  "tika-vin07t:1094_12": "saṃvāso nāmā”ti evaṃ lajjīheva ekakammādisaṃvāso vaṭṭatīti pakāsito.",
  "tika-vin07t:1095_0": "Yadi evaṃ, kasmā asaṃvāsikesu alajjī na gaṇitoti? Nāyaṃ virodho, ye gaṇapūrake katvā",
  "tika-vin07t:1095_1": "kataṃ kammaṃ kuppati, tesaṃ pārājikādiapakatattānaññeva asaṃvāsikatte gahitattā.",
  "tika-vin07t:1095_2": "Alajjino pana pakatattabhūtāpi santi, te ce gaṇapūraṇā hutvā kammaṃ sādhenti, kevalaṃ",
  "tika-vin07t:1095_3": "katvā agatigamanena karontānaṃ āpattikarā honti sabhāgāpattiāpannā viya aññamaññaṃ.",
  "tika-vin07t:1095_4": "Yasmā alajjitañca lajjitañca puthujjanānaṃ cittakkhaṇapaṭibaddhaṃ, na sabbakālikaṃ.",
  "tika-vin07t:1095_5": "Sañcicca hi vītikkamacitte uppanne alajjino “na puna īdisaṃ karissāmī”ti cittena",
  "tika-vin07t:1095_6": "lajjino ca honti, tesu ca ye pesalehi ovadiyamānāpi na oramanti, punappunaṃ vītikkamanti,",
  "tika-vin07t:1095_7": "te eva asaṃvasitabbā, na itare lajjidhamme okkantattā. Tasmāpi alajjino asaṃvāsikesu",
  "tika-vin07t:1095_8": "agaṇetvā tapparivajjanatthaṃ sodhetvāva uposathādikaraṇaṃ anuññātaṃ. Tathā hi “pārisuddhiṃ",
  "tika-vin07t:1095_9": "āyasmanto ārocetha, pātimokkhaṃ uddisissāmī”tiādinā aparisuddhāya parisāya uposathakaraṇassa",
  "tika-vin07t:1095_10": "ayuttatā pakāsitā, “yassa siyā āpatti so āvikareyya…pe… phāsu hotī”ti evaṃ alajjimpi",
  "tika-vin07t:1095_11": "lajjidhamme patiṭṭhāpetvā uposathakaraṇappakāro ca vutto, “kaccittha parisuddhā…pe…",
  "tika-vin07t:1095_12": "parisuddhetthāyasmanto”ti ca pārisuddhiuposathe “parisuddho ahaṃ bhante, parisuddhoti",
  "tika-vin07t:1095_13": "maṃ dhārethā”ti ca evaṃ uposathaṃ karontānaṃ parisuddhatā ca pakāsitā, vacanamattena",
  "tika-vin07t:1095_14": "anoramantānañca uposathapavaāraṇaṭṭhapanavidhi ca vuttā, sabbathā lajjidhammaṃ anokkamantehi",
  "tika-vin07t:1095_15": "saṃvāsassa ayuttatāya nissayadānaggahaṇapaṭikkhepo, tajjanīyādiniggahakammakaraṇañca",
  "tika-vin07t:1095_16": "ukkhepanīyakammakaraṇena sānuvattakaparisassa alajjissa asaṃvāsikattapāpanavidhi",
  "tika-vin07t:1095_17": "ca vuttā. Tasmā yathāvuttehi suttanayehi, aṭṭhakathāvacanehi ca pakatattehipi apakatattehipi",
  "tika-vin07t:1095_18": "sabbehi alajjīhi ekakammādisaṃvāso na vaṭṭati, karontānaṃ āpatti eva dummaṅkūnaṃ",
  "tika-vin07t:1095_19": "puggalānaṃ niggahatthāyeva sabbasikkhāpadānaṃ paññattattāti niṭṭhamettha gantabbaṃ.",
  "tika-vin07t:1095_20": "Teneva dutiyasaṅgītiyaṃ pakatattāpi alajjino vajjiputtakā yasattherādīhi mahantena",
  "tika-vin07t:1095_21": "vāyāmena saṅghato viyojitā. Na hi tesu pārājikādiasaṃvāsikā atthi tehi dīpitānaṃ",
  "tika-vin07t:1095_22": "dasannaṃ vatthūnaṃ lahukāpattivisayattā.",
  "tika-vin07t:1096_0": "Tassa pana santiketi mahārakkhitattherassa santike. Kharapattanti kharasaṅkhātaṃ",
  "tika-vin07t:1096_1": "suvaṇṇapatirūpakaṃ vatthu. Dāyakehi asatiyā dinnaṃ rūpiyaṃ tehi puna sakasaññāya",
  "tika-vin07t:1096_2": "gaṇhante adātuṃ, nissaggiyavatthuṃ gaṇhāhīti dātuñca na vaṭṭatīti āha “tava coḷakaṃ",
  "tika-vin07t:1096_3": "passāhī”ti. Evaṃ vatvāpi pana naṭṭhavatthusmiṃ viya nissajjitabbābhāvepi āpatti desetabbāva.",
  "tika-vin07t:1096_4": "Asatiyāpi hi taṃ vatthuṃ vatthādinā sahatthena gahetvā “idaṃ demī”ti dinnaṃ, tadā",
  "tika-vin07t:1096_5": "pariccāgasabbhāvato dānameva hoti “appagghaṃ dassāmī”ti mahagghassa dāne viya. Paṭiggaṇhantassa",
  "tika-vin07t:1096_6": "ca asatiyā diyyamānatte ñātepi adinnādānaṃ na hoti dāyakehi dinnattā, tasmā rūpiyaṃ",
  "tika-vin07t:1096_7": "nissaggiyameva hoti. Keci pana “īdisaṃ nāma na hoti, teneva cettha ‘tava coḷakaṃ",
  "tika-vin07t:1096_8": "passā’ti vutta”nti vadanti, taṃ no nakkhamati, vīmaṃsitabbaṃ.",
  "tika-vin07t:1097": "586. Ekaparicchedānīti siyā kiriyattaṃ, siyā akiriyattañca sandhāya vuttaṃ. Jātarūparajatabhāvo, attuddesikatā, gahaṇādīsu aññatarabhāvoti imānettha tīṇi aṅgāni.",
  "tika-vin07t:1098": "Rūpiyasikkhāpadavaṇṇanā niṭṭhitā.",
  "tika-vin07t:1099": "9. Rūpiyasaṃvohārasikkhāpadavaṇṇanā",
  "tika-vin07t:1100_0": "587. Navame jātarūpādicatubbidhanissaggiyavatthu idha rūpiyaggahaṇeneva gahitanti",
  "tika-vin07t:1100_1": "āha “jātarūparajataparivattana”nti. Paṭiggahitaparivattaneti kappiyavohārena, akappiyavohārena",
  "tika-vin07t:1100_2": "vā paṭiggahitassa rūpiyassa parivattane.",
  "tika-vin07t:1101_0": "589. Pāḷiyaṃ ghanakatanti iṭṭhakādi. Rūpiyaṃ nāma satthuvaṇṇotiādīsu kiñcāpi kevalaṃ",
  "tika-vin07t:1101_1": "rajataṃ na gahitaṃ, tathāpi rūpiyapadeneva taṃ gahitanti daṭṭhabbaṃ. Suddho rūpiyasaṃvohāro",
  "tika-vin07t:1101_2": "eva vuttoti ajjhāharitabbaṃ. Rūpiye rūpiyasaññītiādimhi vinicchayaṃ vakkhāmāti pāṭhaseso.",
  "tika-vin07t:1102_0": "591. Pāḷiyaṃ rūpiye rūpiyasaññīti attanā diyyamānaṃ sakasantakaṃ sandhāya vuttaṃ.",
  "tika-vin07t:1102_1": "Rūpiyaṃ cetāpetīti parasantakaṃ. Esa nayo sesesupi. Tattha arūpiya-saddena dukkaṭavatthumpi",
  "tika-vin07t:1102_2": "saṅgaṇhāti. Pacchime pana tike “arūpiye rūpiyasaññī arūpiyaṃ cetāpeti, āpatti dukkaṭassā”ti",
  "tika-vin07t:1102_3": "iminā nayena sabbattha yojanā veditabbā. Imasmiñca tike arūpiya-saddena kappiyavatthuyeva",
  "tika-vin07t:1102_4": "gahitaṃ, na muttādidukkaṭavatthu ante “pañcannaṃ saha anāpattī”ti vuttattā. Kiñcāpi",
  "tika-vin07t:1102_5": "dukkaṭavatthu na gahitaṃ, tathāpi dukkaṭavatthunā dukkaṭavatthuṃ, kappiyavatthunā",
  "tika-vin07t:1102_6": "dukkaṭavatthuñca parivattayato dukkaṭaṃ, nayato siddhameva hoti. Tañca dukkaṭavatthumhi",
  "tika-vin07t:1102_7": "tathasaññāya vā atathasaññāya vā vimatiyā vā parivattentassapi hotiyeva acittakattā",
  "tika-vin07t:1102_8": "imassa sikkhāpadassa. Pañcannaṃ sahāti pañcahi sahadhammikehi saha.",
  "tika-vin07t:1103_0": "Idāni “nissaggiyavatthunā dukkaṭavatthuṃ vā”tiādinā vuttassa atthassa pāḷiyaṃ sarūpena",
  "tika-vin07t:1103_1": "anāgatattepi nayato labbhamānataṃ dassetuṃ “yo hi aya”ntiādi vuttaṃ. Ettha ca yasmā",
  "tika-vin07t:1103_2": "rūpiyena parivattitaṃ arūpiyaṃ nissaṭṭhampi sabbesampi akappiyattā nissaggiyameva",
  "tika-vin07t:1103_3": "na hoti nissajjitvā paribhuñjitabbasseva nissajjitabbato, kevalaṃ pana idaṃ chaḍḍetvā",
  "tika-vin07t:1103_4": "pācittiyameva parivattakena desetabbaṃ, tasmā “rūpiye rūpiyasaññī arūpiyaṃ cetāpeti,",
  "tika-vin07t:1103_5": "nissaggiyaṃ pācittiya”ntiādi tiko bhagavatā na vutto, tīsupi padesu parivattiyamānassa",
  "tika-vin07t:1103_6": "arūpiyattena nissaggiyavacanāyogā rūpiyasseva nissajjitabbato. Rūpiyasseva hi nissaṭṭhassa",
  "tika-vin07t:1103_7": "ārāmikādīhi paṭipajjanavidhi pāḷiyaṃ dassito, na arūpiyassa. Tasmā pācittiyamattasambhavadassanatthameva",
  "tika-vin07t:1103_8": "panettha aṭṭhakathāyaṃ “avuttopi ayaṃ…pe… tiko veditabbo”ti vuttaṃ, na pana tassa",
  "tika-vin07t:1103_9": "vatthuno nissaggiyatādassanatthaṃ. Teneva pattacatukke “na sakkā kenaci upāyena kappiyaṃ",
  "tika-vin07t:1103_10": "kātu”ntiādi vuttaṃ. Ayaṃ amhākaṃ khanti. Attano vā hītiādi dutiyatikānulomeneva tatiyattikassa",
  "tika-vin07t:1103_11": "sijjhanappakāraṃ samatthetuṃ vuttaṃ. Tatrāyaṃ adhippāyo – yasmā hi yathā attano arūpiyena",
  "tika-vin07t:1103_12": "parassa rūpiyaṃ cetāpentassa ekasmiṃ ante rūpiyasambhavato “rūpiyasaṃvohāro kato",
  "tika-vin07t:1103_13": "eva hotī”ti dutiyattiko vutto, evaṃ attano rūpiyena parassa arūpiyaṃ cetāpentassāpi",
  "tika-vin07t:1103_14": "hotīti tatiyo tiko vattabbo bhaveyya, so pana dutiyattikeneva ekato rūpiyapakkhasāmaññena",
  "tika-vin07t:1103_15": "sijjhatīti pāḷiyaṃ na vuttoti. Tattha ekantena rūpiyapakkheti ekena antena rūpiyapakkhe,",
  "tika-vin07t:1103_16": "“ekato rūpiyapakkhe”ti vā pāṭho.",
  "tika-vin07t:1104_0": "Idāni dutiyattike arūpiyapadassa atthabhūtesu dukkaṭavatthukappiyavatthūsu dukkaṭavatthunā",
  "tika-vin07t:1104_1": "rūpiyādiparivattane āpattibhedaṃ dassetuṃ “dukkaṭavatthunā”tiādi āraddhaṃ. Dukkaṭavatthunā",
  "tika-vin07t:1104_2": "dukkaṭavatthuntiādi pana dukkaṭavatthunā parivattanappasaṅge pāḷiyaṃ avuttassāpi",
  "tika-vin07t:1104_3": "atthassa nayato labbhamānataṃ dassetuṃ vuttaṃ. Tattha imināti rūpiyasaṃvohārasikkhāpadena,",
  "tika-vin07t:1104_4": "tena ca dukkaṭassa acittakatampi dasseti. Aññatra sahadhammikehīti “pañcannaṃ saha",
  "tika-vin07t:1104_5": "anāpattī”ti vacanato vuttaṃ, tenāpi kayavikkayasikkhāpadassa kappiyavatthunissitataṃ",
  "tika-vin07t:1104_6": "eva sādheti. Imaṃ…pe… rūpiyacetāpanañca sandhāya vuttanti pakatena sambandho. Idhāti",
  "tika-vin07t:1104_7": "imasmiṃ sikkhāpade. Tatthāti kayavikkayasikkhāpade.",
  "tika-vin07t:1105_0": "Evaṃ dukkaṭavatthunā rūpiyādiparivattane āpattibhedaṃ dassetvā idāni kappiyavatthunāpi",
  "tika-vin07t:1105_1": "dassetuṃ “kappiyavatthunā panā”tiādi āraddhaṃ. Tattha tenevāti kappiyavatthunā eva.",
  "tika-vin07t:1105_2": "“Rūpiyaṃ uggaṇhitvā”ti idaṃ ukkaṭṭhavasena vuttaṃ. Muttādidukkaṭavatthumpi uggahetvā",
  "tika-vin07t:1105_3": "kāritampi pañcannampi na vaṭṭati eva. Samuṭṭhāpetīti sayaṃ gantvā, “imaṃ kahāpaṇādiṃ",
  "tika-vin07t:1105_4": "kammakārānaṃ datvā bījaṃ samuṭṭhāpehī”ti evaṃ aññaṃ āṇāpetvā vā samuṭṭhāpeti. Mahāakappiyoti",
  "tika-vin07t:1105_5": "attanāva bījato paṭṭhāya dūsitattā aññassa mūlasāmikassa abhāvato vuttaṃ. So hi corehi",
  "tika-vin07t:1105_6": "acchinnopi puna laddho jānantassa kassacipi na vaṭṭati. Yadi hi vaṭṭeyya, taḷākādīsu",
  "tika-vin07t:1105_7": "viya acchinno vaṭṭatīti ācariyā vadeyyuṃ. Na sakkā kenaci upāyenāti saṅghe nissajjanena,",
  "tika-vin07t:1105_8": "corādiacchindanādinā ca kappiyaṃ kātuṃ na sakkā, idañca tena rūpena ṭhitaṃ, tammūlikena",
  "tika-vin07t:1105_9": "vatthumuttādirūpena ṭhitañca sandhāya vuttaṃ. Dukkaṭavatthumpi hi tammūlikakappiyavatthuñca",
  "tika-vin07t:1105_10": "na sakkā kenaci upāyena tena rūpena kappiyaṃ kātuṃ. Yadi pana so bhikkhu tena kappiyavatthudukkaṭavatthunā",
  "tika-vin07t:1105_11": "puna rūpiyaṃ cetāpeyya, taṃ rūpiyaṃ nissajjāpetvā aññesaṃ kappiyaṃ kātumpi sakkā",
  "tika-vin07t:1105_12": "bhaveyyāti daṭṭhabbaṃ.",
  "tika-vin07t:1106_0": "Pattaṃ kiṇātīti ettha “iminā kahāpaṇādinā kammārakulato pattaṃ kiṇitvā ehī”ti ārāmikādīhi",
  "tika-vin07t:1106_1": "kiṇāpanampi saṅgahitanti veditabbaṃ. Teneva rājasikkhāpadaṭṭhakathāyaṃ “ettakehi",
  "tika-vin07t:1106_2": "kahāpaṇehi sāṭake āhara, ettakehi yāguādīni sampādehīti vadati, yaṃ te āharanti,",
  "tika-vin07t:1106_3": "sabbesaṃ akappiyaṃ. Kasmā? Kahāpaṇānaṃ vicāritattā”ti vuttaṃ. Iminā pana vacanena",
  "tika-vin07t:1106_4": "yaṃ mātikāṭṭhakathāyaṃ rūpiyasaṃvohārasikkhāpadaṃ “anāṇattika”nti vuttaṃ, taṃ na",
  "tika-vin07t:1106_5": "sameti. Na kevalañca iminā, pāḷiyāpi taṃ na sameti. Pāḷiyañhi nissaṭṭharūpiyena ārāmikādīhi",
  "tika-vin07t:1106_6": "sappiyādiṃ parivattāpetuṃ “so vattabbo ‘āvuso, imaṃ jānāhī’ti. Sace so bhaṇati ‘iminā",
  "tika-vin07t:1106_7": "kiṃ āharīyatū’ti, na vattabbo ‘imaṃ vā imaṃ vā āharā’ti. Kappiyaṃ ācikkhitabbaṃ ‘sappi",
  "tika-vin07t:1106_8": "vā”’tiādinā rūpiyasaṃvohāraṃ parimocetvāva vuttaṃ. “Iminā rūpiyena kiṃ āharīyatū”ti",
  "tika-vin07t:1106_9": "pucchanto “imaṃ āharā”ti vuttepi adhikārato “iminā rūpiyena imaṃ āharā”ti bhikkhūhi",
  "tika-vin07t:1106_10": "āṇatto eva hotīti taṃ rūpiyasaṃvohāraṃ parivajjetuṃ “na vattabbo ‘imaṃ vā imaṃ vā",
  "tika-vin07t:1106_11": "āharā”’ti paṭikkhepo kato, anāpattivārepi “kappiyakārakassa ācikkhatī”ti na vuttaṃ.",
  "tika-vin07t:1106_12": "Kayavikkayasikkhāpade pana tathā vuttaṃ, tasmā idaṃ sāṇattikaṃ kayavikkayameva anāṇattikanti gahetabbaṃ.",
  "tika-vin07t:1107_0": "Mūlassa anissaṭṭhattāti yena uggahitamūlena patto kīto, tassa mūlassa saṅghamajjhe",
  "tika-vin07t:1107_1": "anissaṭṭhattā, etena rūpiyameva nissajjitabbaṃ, na tammūlikaṃ arūpiyanti dasseti.",
  "tika-vin07t:1107_2": "Yadi hi tena rūpiyena aññaṃ rūpiyaṃ cetāpeyya, taṃ rūpiyasaṃvohārasikkhāpade āgatanayeneva",
  "tika-vin07t:1107_3": "nissajjāpetvā sesehi paribhuñjitabbaṃ bhaveyyāti. “Mūlassa asampaṭicchitattā”ti iminā",
  "tika-vin07t:1107_4": "mūlassa gihisantakattaṃ, teneva pattassa rūpiyasaṃvohārānuppannatañca dasseti. Pañcasahadhammikasantakeneva",
  "tika-vin07t:1107_5": "hi rūpiyasaṃvohāradoso. Tattha ca attano santake pācittiyaṃ, itarattha dukkaṭaṃ.",
  "tika-vin07t:1108_0": "Nissajjīti dānavasena vuttaṃ, na vinayakammavasena. Teneva “sappissa pūretvā”ti vuttaṃ.",
  "tika-vin07t:1108_1": "Yaṃ attano dhanena parivatteti, tassa vā dhanassa rūpiyabhāvo, parivattanaparivattāpanesu",
  "tika-vin07t:1108_2": "aññatarabhāvo cāti imānettha dve aṅgāni.",
  "tika-vin07t:1109": "Rūpiyasaṃvohārasikkhāpadavaṇṇanā niṭṭhitā.",
  "tika-vin07t:1110": "10. Kayavikkayasikkhāpadavaṇṇanā",
  "tika-vin07t:1111_0": "593-5. Dasame pāḷiyaṃ jānāhīti idāneva upadhārehi, idaṃ pacchā chaḍḍetuṃ na sakkāti",
  "tika-vin07t:1111_1": "adhippāyo. Imināti bhikkhunā diyyamānaṃ vuttaṃ. Imanti parena paṭidiyyamānaṃ. Sesañātakesu",
  "tika-vin07t:1111_2": "saddhādeyyavinipātasambhavato tadabhāvaṭṭhānampi dassetuṃ “mātaraṃ pana pitaraṃ vā”ti",
  "tika-vin07t:1111_3": "vuttaṃ. Na sakkā taṃ paṭikkhipitunti ettha yathā rūpiyaṃ bhatakānaṃ datvā assāmikabhūmiyaṃ",
  "tika-vin07t:1111_4": "ayobījasamuṭṭhāpane bhatiyā khaṇantānaṃ santikā gahitabhaṇḍakabhāvepi pācittiyaṃ",
  "tika-vin07t:1111_5": "hoti, evamidhāpīti keci vadanti, taṃ na yuttaṃ. Yañhi assāmikabhūmiṃ khaṇitvā samuṭṭhāpitaṃ",
  "tika-vin07t:1111_6": "ayobījaṃ, taṃ bhatakānaṃ santakaṃ nāma hoti, tadatthañca tesaṃ rūpiyaṃ dentassa rūpiyasaṃvohārova",
  "tika-vin07t:1111_7": "hoti akappiyavohārena rajanacchalliādīnaṃ āharāpane kayavikkayo viya, tādisampi parabhaṇḍaṃ",
  "tika-vin07t:1111_8": "idha vatthadhovanādīsu natthi, tasmā aṭṭhakathāpamāṇenevettha pācittiyaṃ gahetabbaṃ.",
  "tika-vin07t:1112_0": "597. Puññaṃ bhavissatīti detīti ettha sace bhikkhu attano bhaṇḍassa appagghataṃ ñatvāpi",
  "tika-vin07t:1112_1": "akathetvā “idāneva upaparikkhitvā gaṇha, mā pacchā vippaṭisārī hohī”ti vadati, itaro",
  "tika-vin07t:1112_2": "ca attano diyyamānassa mahagghataṃ ajānanto “ūnaṃ vā adhikaṃ vā tumhākamevā”ti datvā",
  "tika-vin07t:1112_3": "gacchati, bhikkhussa anāpatti upanandassa viya paribbājakavatthuggahaṇe. Vippaṭisārissa",
  "tika-vin07t:1112_4": "puna sakasaññāya āgatassa yaṃ adhikaṃ gahitaṃ, taṃ dātabbaṃ. Yena yaṃ parivatteti,",
  "tika-vin07t:1112_5": "tesaṃ ubhinnaṃ kappiyavatthutā, asahadhammikatā, kayavikkayāpajjanañcāti imānettha tīṇi aṅgāni.",
  "tika-vin07t:1113": "Kayavikkayasikkhāpadavaṇṇanā niṭṭhitā.",
  "tika-vin07t:1114": "Niṭṭhito kosiyavaggo dutiyo.",
  "tika-vin07t:1115": "3. Pattavaggo",
  "tika-vin07t:1116": "1. Pattasikkhāpadavaṇṇanā",
  "tika-vin07t:1117_0": "602. Tatiyavaggassa paṭhame aḍḍhaterasapalāti māgadhikāya mānatulāya aḍḍhaterasapalaparimitaṃ",
  "tika-vin07t:1117_1": "udakaṃ gaṇhantaṃ sandhāya vuttaṃ, tathā parimitaṃ yavamāsādiṃ gaṇhantiṃ sandhāyāti",
  "tika-vin07t:1117_2": "keci. Ācariyadhammapālattherena pana “pakaticatumuṭṭhikaṃ kuḍuvaṃ, catukuḍuvaṃ nāḷi,",
  "tika-vin07t:1117_3": "tāya nāḷiyā soḷasa nāḷiyo doṇaṃ, taṃ pana magadhanāḷiyā dvādasa nāḷiyo hontīti vadantī”ti",
  "tika-vin07t:1117_4": "vuttaṃ. Damiḷanāḷīti purāṇanāḷiṃ sandhāya vuttaṃ. Sā ca catumuṭṭhikehi kuḍuvehi aṭṭha",
  "tika-vin07t:1117_5": "kuḍuvā, tāya nāḷiyā dve nāḷiyo magadhanāḷiṃ gaṇhāti. Purāṇā pana “sīhaḷanāḷi tisso",
  "tika-vin07t:1117_6": "nāḷiyo gaṇhātī”ti vadanti, tesaṃ matena magadhanāḷi idāni pavattamānāya catukuḍuvāya",
  "tika-vin07t:1117_7": "damiḷanāḷiyā catunāḷikā hoti, tato magadhanāḷito upaḍḍhañca purāṇadamiḷanāḷisaṅkhātaṃ",
  "tika-vin07t:1117_8": "patthaṃ nāma hoti, etena ca “omako nāma patto patthodanaṃ gaṇhātī”ti pāḷivacanañca",
  "tika-vin07t:1117_9": "sameti, lokiyehipi –",
  "tika-vin07t:1118": "“Lokiyaṃ magadhañceti, patthadvayamudāhaṭaṃ;",
  "tika-vin07t:1119": "Lokiyaṃ soḷasapalaṃ, māgadhaṃ diguṇaṃ mata”nti. –",
  "tika-vin07t:1120_0": "Evaṃ loke nāḷiyā magadhanāḷi diguṇāti dassitā, evañca gayhamāne omakapattassa ca",
  "tika-vin07t:1120_1": "yāpanamattodanagāhikā ca siddhā hoti. Na hi sakkā aṭṭhakuḍuvato ūnodanagāhinā pattena",
  "tika-vin07t:1120_2": "athūpīkataṃ piṇḍapātaṃ pariyesitvā yāpetuṃ. Teneva verañjakaṇḍaṭṭhakathāyaṃ “pattho",
  "tika-vin07t:1120_3": "nāma nāḷimattaṃ hoti ekassa purisassa alaṃ yāpanāya. Vuttampi hetaṃ ‘patthodano nālamayaṃ",
  "tika-vin07t:1120_4": "duvinna”’nti vuttaṃ, “ekekassa dvinnaṃ tiṇṇaṃ pahotī”ti ca āgahaṃ, tasmā idha vuttanayānusāreneva gahetabbaṃ.",
  "tika-vin07t:1121_0": "Ālopassa anurūpanti ettha “byañjanassa mattā nāma odanato catutthabhāgo”ti brahmāyusuttaṭṭhakathāyaṃ",
  "tika-vin07t:1121_1": "vuttattā ālopassa catutthabhāgameva byañjanaṃ anurūpanti daṭṭhabbaṃ. Odanagatikānevāti",
  "tika-vin07t:1121_2": "odanassa anto eva pavisanasīlāni siyuṃ, attano okāsaṃ na gavesantīti attho. Nāmamatteti",
  "tika-vin07t:1121_3": "“majjhimo patto majjhimomako”tiādināmamatte.",
  "tika-vin07t:1122_0": "607-8. Evaṃ payoge payogeti pariyosānālopajjhoharaṇapayoge payoge, ālope ālopeti",
  "tika-vin07t:1122_1": "attho. Katvāti pākapariyosānaṃ katvā. Pacitvā ṭhapessāmīti kāḷavaṇṇapākaṃ sandhāya",
  "tika-vin07t:1122_2": "vuttaṃ. Chiddanti mukhavaṭṭito dvaṅgulassa heṭṭhāchiddaṃ vuttaṃ. Sesaṃ paṭhamakathine vuttanayameva.",
  "tika-vin07t:1123": "Pattasikkhāpadavaṇṇanā niṭṭhitā.",
  "tika-vin07t:1124": "2. Ūnapañcabandhanasikkhāpadavaṇṇanā",
  "tika-vin07t:1125_0": "609-613. Dutiye pāḷiyaṃ ahaṃ pattena te bhikkhū santapessāmīti seso. “Apatto”ti iminā",
  "tika-vin07t:1125_1": "adhiṭṭhānavijahanampi dasseti. Pañcabandhanepi patte aparipuṇṇapāke patte viya adhiṭṭhānaṃ",
  "tika-vin07t:1125_2": "na ruhati. “Tipupaṭṭakena vā”ti vuttattā tambalohādīhi kappiyalohehi ayopattassa",
  "tika-vin07t:1125_3": "chiddaṃ chādetuṃ vaṭṭati. Teneva “lohamaṇḍalakenā”ti vuttaṃ. Imasmiṃ sikkhāpade akāḷavaṇṇampi",
  "tika-vin07t:1125_4": "kappiyapattaṃ viññāpentassa āpatti evāti daṭṭhabbaṃ. Adhiṭṭhānupagapattassa ūnapañcabandhanatā,",
  "tika-vin07t:1125_5": "attuddesikatā, akataviññatti, tāya ca paṭilābhoti imānettha cattāri aṅgāni.",
  "tika-vin07t:1126": "Ūnapañcabandhanasikkhāpadavaṇṇanā niṭṭhitā.",
  "tika-vin07t:1127": "3. Bhesajjasikkhāpadavaṇṇanā",
  "tika-vin07t:1128_0": "618-621. Tatiye pāḷiyaṃ pilindavacchattherena “na kho, mahārāja, bhagavatā ārāmiko",
  "tika-vin07t:1128_1": "anuññāto”ti paṭhamaṃ paṭikkhipitvā “anujānāmi, bhikkhave, ārāmika”nti puggalānampi",
  "tika-vin07t:1128_2": "ārāmikanāmena dāsaggahaṇe anuññāte eva ārāmikānaṃ gahitattā khettavatthādīni kappiyavohārenapi",
  "tika-vin07t:1128_3": "puggalānaṃ gahetuṃ na vaṭṭati, tathā ananuññātattāti viññāyati. “Khettavatthupaṭiggahaṇā",
  "tika-vin07t:1128_4": "paṭivirato hotī”tiādinā hi paṭikkhittesu ekasseva puggalikavasena gahaṇe anuññāte",
  "tika-vin07t:1128_5": "itarītarānaṃ tathā na gahetabbatā siddhāva hoti. Yañca pilindavacchattherena dāyakakulassa",
  "tika-vin07t:1128_6": "dārikāya suvaṇṇamālāvasena tiṇaṇḍupakassa nimmānaṃ, taṃ “anāpatti, bhikkhave, iddhimassa",
  "tika-vin07t:1128_7": "iddhivisaye”ti vacanato kulasaṅgahādi na hotīti katanti daṭṭhabbaṃ, keci pana “khīṇāsavānaṃ",
  "tika-vin07t:1128_8": "lābhicchāya abhāvato kulasaṅgahepi ājīvakopo natthī”ti vadanti, taṃ na yuttaṃ khīṇāsavānampi",
  "tika-vin07t:1128_9": "ājīvavipattihetūnaṃ piṇḍapātādīnaṃ parivajjetabbato. Vuttañhi dhammasenāpatinā “neva",
  "tika-vin07t:1128_10": "bhindeyyamājīvaṃ, cajamānopi jīvita”nti. Bhagavatā ca “gāthābhigītaṃ me abhojanīya”ntiādi vuttaṃ.",
  "tika-vin07t:1129_0": "622. Uggahitakanti paribhogatthāya sayaṃ gahitaṃ. Sayaṃ karotīti pacitvā karoti.",
  "tika-vin07t:1129_1": "Purebhattanti tadahupurebhattameva vaṭṭati savatthukapaṭiggahitattā. Sayaṃkatanti",
  "tika-vin07t:1129_2": "khīranavanītaṃ pacitvā kataṃ. Nirāmisamevāti tadahupurebhattaṃ sandhāya vuttaṃ. Ajja",
  "tika-vin07t:1129_3": "sayaṃkataṃ nirāmisameva bhuñjantassa kasmā sāmapāko na hotīti āha “navanītaṃ tāpentassā”tiādi.",
  "tika-vin07t:1129_4": "Paṭiggahitehīti khīradadhīni sandhāya vuttaṃ. Uggahitakehi kataṃ abbhañjanādīsu upanetabbanti",
  "tika-vin07t:1129_5": "yojanā. Eseva nayoti nissaggiyāpattiṃ sandhāya vuttaṃ. Akappiyamaṃsasappimhīti hatthiādīnaṃ sappimhi.",
  "tika-vin07t:1130": "Ettha panāti navanīte viseso atthīti attho. Dhotaṃ vaṭṭatīti dhotameva paṭiggahitumpi na vaṭṭati, itarathā savatthukapaṭiggahitaṃ hotīti therānaṃ adhippāyo.",
  "tika-vin07t:1131_0": "Mahāsivattherassa pana vatthuno viyojitattā dadhiguḷikādīhi yuttatāmattena savatthukapaṭiggahitaṃ",
  "tika-vin07t:1131_1": "nāma na hoti, tasmā takkato uddhaṭamattameva paṭiggahetvā dhovitvā, pacitvā vā nirāmisameva",
  "tika-vin07t:1131_2": "katvā paribhuñjiṃsūti adhippāyo, na pana dadhiguḷikādīhi saha vikāle bhuñjiṃsu. Tenāha",
  "tika-vin07t:1131_3": "“tasmā navanītaṃ paribhuñjantena…pe… savatthukapaṭiggahitaṃ nāma na hotī”ti. Tattha",
  "tika-vin07t:1131_4": "adhotaṃ paṭiggahetvāpi taṃ navanītaṃ paribhuñjantena dadhiādīni apanetvā paribhuñjitabbanti",
  "tika-vin07t:1131_5": "attho. Khayaṃ gamissatīti nirāmisaṃ hoti, tasmā vikālepi vaṭṭatīti attho. Ettāvatāti",
  "tika-vin07t:1131_6": "navanīte laggamattena visuṃ dadhiādivohāraṃ aladdhena appamattena dadhiādināti attho,",
  "tika-vin07t:1131_7": "etena visuṃ paṭiggahitadadhiādīhi saha pakkaṃ savatthukapaṭiggahitasaṅkhyameva gacchatīti",
  "tika-vin07t:1131_8": "dasseti. Tasmimpīti nirāmisabhūtepi. Kukkuccakānaṃ pana ayaṃ adhippāyo – paṭiggahaṇe",
  "tika-vin07t:1131_9": "tāva dadhiādīhi asambhinnarasattā bhattena sahitena guḷapiṇḍādi viya savatthukapaṭiggahitaṃ",
  "tika-vin07t:1131_10": "nāma na hoti, taṃ pana pacantena dhovitvāva pacitabbaṃ, itarathā pacanakkhaṇe paccamānadadhiguḷikādīhi",
  "tika-vin07t:1131_11": "sambhinnarasatāya sāmaṃpakkaṃ jātaṃ, tesu khīṇesu sāmaṃpakkameva hoti, tasmā nirāmisameva",
  "tika-vin07t:1131_12": "pacitabbanti. Teneva “āmisena saha pakkattā”ti kāraṇaṃ vuttaṃ.",
  "tika-vin07t:1132_0": "Ettha cāyaṃ vicāraṇā – savatthukapaṭiggahitattābhāve āmisena saha bhikkhunā pakkassa",
  "tika-vin07t:1132_1": "sayaṃpākadoso vā parisaṅkīyati yāvakālikatā vā, tattha na tāva sayaṃpākadoso ettha",
  "tika-vin07t:1132_2": "sambhavati sattāhakālikattā. Yañhi tattha dadhiādi āmisagataṃ, taṃ parikkhīṇanti.",
  "tika-vin07t:1132_3": "Atha paṭiggahitadadhiguḷikādinā saha attanā pakkattā savatthukapakkaṃ viya bhaveyyāti",
  "tika-vin07t:1132_4": "parisaṅkīyati, tadā āmisena saha paṭiggahitattāti kāraṇaṃ vattabbaṃ, na pana pakkattāti.",
  "tika-vin07t:1132_5": "Tathā ca upaḍḍhattherānaṃ matameva aṅgī kataṃ siyā. Tattha ca sāmaṇerādīhi pakkampi",
  "tika-vin07t:1132_6": "yāvakālikameva siyā paṭiggahitakhīrādiṃ pacitvā anupasampannehi katasappiādi viya",
  "tika-vin07t:1132_7": "ca, na ca taṃ yuttaṃ, bhikkhācārena laddhanavanītādīnaṃ takkādiāmisasaṃsaggasambhavena",
  "tika-vin07t:1132_8": "aparibhuñjitabbatāpasaṅgato. Na hi gahaṭṭhā dhovitvā, sodhetvā vā patte ākirantīti",
  "tika-vin07t:1132_9": "niyamo atthi, aṭṭhakathāyañca “yathā tattha patitataṇḍulakaṇādayo na paccanti, evaṃ…pe…",
  "tika-vin07t:1132_10": "puna pacitvā deti, purimanayeneva sattāhaṃ vaṭṭatī”ti iminā vacanenapetaṃ virujjhati,",
  "tika-vin07t:1132_11": "tasmā idha kukkuccakānaṃ kukkuccuppattiyā nimittameva na dissati. Yathā cettha, evaṃ",
  "tika-vin07t:1132_12": "“lajjī sāmaṇero yathā tattha patitataṇḍulakaṇādayo na paccanti, evaṃ sāmisapākaṃ",
  "tika-vin07t:1132_13": "mocento aggimhi vilīyāpetvā…pe… vaṭṭatī”ti vacanassāpi nimittaṃ na dissati. Yadi",
  "tika-vin07t:1132_14": "hi etaṃ yāvakālikasaṃsaggaparihārāya vuttaṃ siyā, attanāpi tathā kātabbaṃ bhaveyya.",
  "tika-vin07t:1132_15": "Gahaṭṭhehi dinnasappiādīsu ca āmisasaṃsaggasaṅkā na vigaccheyya. Na hi gahaṭṭhā evaṃ",
  "tika-vin07t:1132_16": "vilīyāpetvā pana taṇḍulādiṃ apanetvā puna pacanti, apica bhesajjehi saddhiṃ khīrādiṃ",
  "tika-vin07t:1132_17": "pakkhipitvā yathā khīrādi khayaṃ gacchati, evaṃ parehi pakkabhesajjatelādipi yāvakālikameva",
  "tika-vin07t:1132_18": "siyā, na ca tampi yuttaṃ dadhiādikhayakaraṇatthaṃ “puna pacitvā detī”ti vuttattā.",
  "tika-vin07t:1132_19": "Tasmā mahāsivattheravāde kukkuccaṃ akatvā adhotampi navanītaṃ tadahupi punadivasādīsupi",
  "tika-vin07t:1132_20": "pacituṃ, taṇḍulādimissaṃ sappiādiṃ attanāpi aggimhi vilīyāpetvā parissāvetvā puna",
  "tika-vin07t:1132_21": "takkādikhayatthaṃ pacituñca vaṭṭati.",
  "tika-vin07t:1133_0": "Tattha vijjamānassapi paccamānakkhaṇe sambhinnarasassa yāvakālikassa abbohārikattena",
  "tika-vin07t:1133_1": "savatthukapaṭiggahitapurepaṭiggahitānampi abbohārikatoti niṭṭhamettha gantabbanti.",
  "tika-vin07t:1133_2": "Teneva “ettāvatā savatthukapaṭiggahitaṃ nāma na hotī”ti vuttaṃ. Visuṃ paṭiggahitena",
  "tika-vin07t:1133_3": "pana khīrādiāmisena navanītādiṃ missetvā bhikkhunā vā aññehi vā pakkatelādibhesajjaṃ",
  "tika-vin07t:1133_4": "savatthukapaṭiggahitasaṅkhyameva gacchati, tattha paviṭṭhayāvakālikassa abbohārikattābhāvā.",
  "tika-vin07t:1133_5": "Yaṃ pana purepariggahitabhesajjehi appaṭiggahitaṃ khīrādiṃ pakkhipitvā pakkatelādikaṃ",
  "tika-vin07t:1133_6": "anupasampanneheva pakkampi savatthukapaṭiggahitampi sannidhipi na hoti, tattha pakkhittakhīrādikassapi",
  "tika-vin07t:1133_7": "tasmiṃ khaṇe sambhinnarasatāya purepaṭiggahitattāpattito. Sace pana appaṭiggahiteheva,",
  "tika-vin07t:1133_8": "aññehi vā pakkatelādīsupi sace āmisaraso paññāyati, taṃ yāvakālikameva hotīti veditabbaṃ.",
  "tika-vin07t:1133_9": "Uggahetvāti sayameva gahetvā.",
  "tika-vin07t:1134_0": "Parissāvetvā gahitanti taṇḍulādivigamatthaṃ parissāvetvā, takkādivigamatthaṃ puna",
  "tika-vin07t:1134_1": "pacitvā gahitanti attho. Paṭiggahetvā ṭhapitabhesajjehīti atirekasattāhapaṭiggahitehi,",
  "tika-vin07t:1134_2": "etena tehi yuttampi sappiādi atirekasattāhapaṭiggahitaṃ na hotīti dasseti. Vaddalisamayeti",
  "tika-vin07t:1134_3": "vassakālasamaye, anātapakāleti attho.",
  "tika-vin07t:1135_0": "Nibbaṭṭitattāti yāvakālikavatthuto vivecitattā, etena tele sabhāvato yāvakālikattābhāvaṃ,",
  "tika-vin07t:1135_1": "bhikkhuno savatthukapaṭiggahaṇena yāvakālikattupagamanañca dasseti. Ubhayampīti attanā, aññehi ca kataṃ.",
  "tika-vin07t:1136_0": "623. Acchavasanti dukkaṭavatthūnaññeva upalakkhaṇanti āha “ṭhapetvā manussavasa”nti.",
  "tika-vin07t:1136_1": "Saṃsaṭṭhanti parissāvitaṃ. Tiṇṇaṃ dukkaṭānanti ajjhohāre ajjhohāre tīṇi dukkaṭāni",
  "tika-vin07t:1136_2": "sandhāya vuttaṃ. Kiñcāpi paribhogatthāya vikāle paṭiggahaṇapacanaparissāvanādīsu",
  "tika-vin07t:1136_3": "pubbapayogesu pāḷiyaṃ, aṭṭhakathāyañca āpatti na vuttā, tathāpi ettha āpattiyā eva",
  "tika-vin07t:1136_4": "bhavitabbaṃ paṭikkhittassa karaṇato āhāratthāya vikāle yāmakālikādīnaṃ paṭiggahaṇe",
  "tika-vin07t:1136_5": "viya. Yasmā khīrādiṃ pakkhipitvā pakkabhesajjatele kasaṭaṃ āmisagatikaṃ, tena saha",
  "tika-vin07t:1136_6": "telaṃ paṭiggahetuṃ, pacituṃ vā bhikkhuno na vaṭṭati. Tasmā vuttaṃ “pakkatelakasaṭe",
  "tika-vin07t:1136_7": "viya kukkuccāyatī”ti. Sace vasāya saha pakkattā na vaṭṭati, idaṃ kasmā na vaṭṭatīti",
  "tika-vin07t:1136_8": "pucchantā “bhante …pe… vaṭṭatī”ti āhaṃsu. Thero atikukkuccatāya ca “etampi, āvuso,",
  "tika-vin07t:1136_9": "na vaṭṭatī”ti āha. Roganiggahatthāya eva vasāya anuññātattaṃ sallakkhetvā pacchā",
  "tika-vin07t:1136_10": "“sādhū”ti sampaṭicchi.",
  "tika-vin07t:1137_0": "“Madhukarīhi nāma madhumakkhikāhī”ti idaṃ khuddakabhamarānaṃ dvinnaṃ eva visesananti",
  "tika-vin07t:1137_1": "keci vadanti, aññe pana “daṇḍakesu madhukārikā madhukarīmakkhikā nāma, tāhi saha",
  "tika-vin07t:1137_2": "tisso madhumakkhikājātiyo”ti vadanti. Bhamaramakkhikāti mahāpaṭalakārikā. Silesasadisanti",
  "tika-vin07t:1137_3": "sukkhatāya vā pakkatāya vā ghanībhūtaṃ. Itaranti tanukamadhu.",
  "tika-vin07t:1138_0": "Ucchurasaṃ upādāyāti nikkasaṭarasassapi sattāhakālikataṃ dasseti “ucchumhā nibbatta”nti",
  "tika-vin07t:1138_1": "pāḷiyaṃ sāmaññato vuttattā. Yaṃ pana suttantaṭṭhakathāyaṃ “ucchu ce, yāvakāliko.",
  "tika-vin07t:1138_2": "Ucchuraso ce, yāmakāliko. Phāṇitaṃ ce, sattāhakālikaṃ. Taco ce, yāvajīvako”ti vuttaṃ,",
  "tika-vin07t:1138_3": "taṃ ambaphalarasādimissatāya yāmakālikattaṃ sandhāya vuttanti gahetabbaṃ, avinayavacanattā",
  "tika-vin07t:1138_4": "taṃ appamāṇanti. Teneva “purebhattaṃ paṭiggahitena aparissāvitaucchurasenā”tiādi",
  "tika-vin07t:1138_5": "vuttaṃ. Nirāmisameva vaṭṭati tattha paviṭṭhayāvakālikassa abbohārikattāti idaṃ guḷe",
  "tika-vin07t:1138_6": "kate tattha vijjamānampi kasaṭaṃ pākena sukkhatāya yāvajīvikattaṃ bhajatīti vuttaṃ.",
  "tika-vin07t:1138_7": "Tassa yāvakālikatte hi sāmaṃpākena purebhattepi anajjhoharaṇīyaṃ siyāti. “Savatthukapaṭiggahitattā”ti",
  "tika-vin07t:1138_8": "idaṃ ucchurase cuṇṇavicuṇṇaṃ hutvā ṭhitakasaṭaṃ sandhāya vuttaṃ, tena ca aparissāvitena",
  "tika-vin07t:1138_9": "appaṭiggahitena anupasampannehi kataṃ sattāhaṃ vaṭṭatīti dasseti. Jhāmaucchuphāṇitanti",
  "tika-vin07t:1138_10": "aggimhi ucchuṃ tāpetvā kataṃ. Koṭṭitaucchuphāṇitanti khuddānukhuddakaṃ chinditvā",
  "tika-vin07t:1138_11": "koṭṭetvā nippīḷetvā pakkaṃ.",
  "tika-vin07t:1139_0": "Taṃ tattha vijjamānampi kasaṭaṃ pakkakāle yāvakālikattaṃ vijahatīti āha “taṃ yutta”nti.",
  "tika-vin07t:1139_1": "Sītodakena katanti madhukapupphāni sītodakena madditvā parissāvetvā pacitvā kataṃ,",
  "tika-vin07t:1139_2": "amadditvā katanti keci, tattha kāraṇaṃ na dissati. Khīrajallikanti khīrapheṇaṃ. Madhukapupphaṃ",
  "tika-vin07t:1139_3": "panātiādi yāvakālikarūpena ṭhitassapi avaṭṭanakamerayabījavatthuṃ dassetuṃ āraddhaṃ.",
  "tika-vin07t:1140_0": "Sabbānipīti sappiādīni pañcapi. Āhārakiccaṃ karontāni etāni kasmā evaṃ paribhuñjitabbānīti",
  "tika-vin07t:1140_1": "codanāparihārāya bhesajjodissaṃ dassentena tappasaṅgena sabbānipi odissakāni ekato",
  "tika-vin07t:1140_2": "dassetuṃ “sattavidhaṃ hī”tiādi vuttaṃ. Apakatibhesajjattā vikaṭāni virūpāni visaharaṇato",
  "tika-vin07t:1140_3": "mahāvisayattā mahantāni cāti mahāvikaṭāni. Upasampadādīnīti ādi-saddena gaṇaṅgaṇūpāhanādiṃ saṅgaṇhāti.",
  "tika-vin07t:1141_0": "Adhiṭṭhetīti bāhiraparibhogatthametanti cittaṃ uppādeti, evaṃ paribhoge anapekkhatāya",
  "tika-vin07t:1141_1": "paṭiggahaṇaṃ vijahatīti adhippāyo. Evaṃ aññesupi kālikesu anajjhoharitukāmatāya suddhacittena",
  "tika-vin07t:1141_2": "bāhiraparibhogatthāya niyamepi paṭiggahaṇaṃ vijahatīti idampi visuṃ ekaṃ paṭiggahaṇavijahanakāraṇanti daṭṭhabbaṃ.",
  "tika-vin07t:1142_0": "625. Sace dvinnaṃ…pe… na vaṭṭatīti ettha pāṭho gaḷito, evaṃ panettha pāṭho veditabbo",
  "tika-vin07t:1142_1": "“sace dvinnaṃ santakaṃ ekena paṭiggahitaṃ avibhattaṃ hoti, sattāhātikkame dvinnampi",
  "tika-vin07t:1142_2": "anāpatti, paribhuñjituṃ pana na vaṭṭatī”ti. Aññathā hi saddappayogopi na saṅgahaṃ",
  "tika-vin07t:1142_3": "gacchati. “Gaṇṭhipadepi ca ayameva pāṭho dassito”ti sāratthadīpaniyaṃ vuttaṃ. Dvinnampi",
  "tika-vin07t:1142_4": "anāpattīti avibhattattā vuttaṃ. “Paribhuñjituṃ pana na vaṭṭatī”ti idaṃ “sattāhaparamaṃ",
  "tika-vin07t:1142_5": "sannidhikārakaṃ paribhuñjitabba”nti vacanato vuttaṃ. “Yena paṭiggahitaṃ, tena vissajjitattā”ti",
  "tika-vin07t:1142_6": "iminā upasampannassa dānampi sandhāya “vissajjetī”ti idaṃ vuttanti dasseti. Upasampannassa",
  "tika-vin07t:1142_7": "nirapekkhadinnavatthumhi paṭiggahaṇassa avigatattepi sakasantakatā vigatāva hoti,",
  "tika-vin07t:1142_8": "tena nissaggiyaṃ na hoti. Attanāva paṭiggahitattaṃ, sakasantakattañcāti imehi dvīhi",
  "tika-vin07t:1142_9": "kāraṇehi nissaggiyaṃ hoti, na ekena. Anupasampannassa nirapekkhadāne pana tadubhayampi",
  "tika-vin07t:1142_10": "vijahati, paribhogopettha vaṭṭati, na sāpekkhadāne dānalakkhaṇābhāvato. “Vissajjetī”ti",
  "tika-vin07t:1142_11": "etasmiñca pāḷipade kassaci adatvā anapekkhatāya chaḍḍanampi saṅgahitanti veditabbaṃ.",
  "tika-vin07t:1142_12": "“Anapekkho datvā”ti idañca paṭiggahaṇavijahanavidhidassanatthameva vuttaṃ. Paṭiggahaṇe",
  "tika-vin07t:1142_13": "hi vijahite puna paṭiggahetvā paribhogo sayameva vaṭṭissati, tabbijahanañca vatthuno",
  "tika-vin07t:1142_14": "sakasantakatāpariccāgena hotīti, etena ca vatthumhi ajjhoharaṇāpekkhāya sati paṭiggahaṇavissajjanaṃ",
  "tika-vin07t:1142_15": "nāma visuṃ na labbhatīti sijjhati. Itarathā hi “paṭiggahaṇe anapekkhova paṭiggahaṇaṃ",
  "tika-vin07t:1142_16": "vissajjetvā puna paṭiggahetvā bhuñjatī”ti vattabbaṃ siyā. “Appaṭiggahitattā”ti iminā",
  "tika-vin07t:1142_17": "ekassa santakaṃ aññena paṭiggahitampi nissaggiyaṃ hotīti dasseti.",
  "tika-vin07t:1143_0": "Evanti “puna gahessāmī”ti apekkhaṃ akatvā suddhacittena pariccattataṃ parāmasati.",
  "tika-vin07t:1143_1": "Paribhuñjantassa anāpattidassanatthanti nissaggiyamūlikāhi pācittiyādiāpattīhi anāpattidassanatthanti",
  "tika-vin07t:1143_2": "adhippāyo. Paribhoge anāpattidassanatthanti ettha pana nissaṭṭhapaṭiladdhassa kāyikaparibhogādīsu",
  "tika-vin07t:1143_3": "yā dukkaṭāpatti vuttā, tāya anāpattidassanatthanti adhippāyo. Sappiādīnaṃ paṭiggahitabhāvo,",
  "tika-vin07t:1143_4": "attano santakatā, sattāhātikkamoti imānettha tīṇi aṅgāni.",
  "tika-vin07t:1144": "Bhesajjasikkhāpadavaṇṇanā niṭṭhitā.",
  "tika-vin07t:1145": "4. Vassikasāṭikasikkhāpadavaṇṇanā",
  "tika-vin07t:1146_0": "628. Catutthe jeṭṭhamūlapuṇṇamāsiyā…pe… karaṇakkhettañcāti paṭhamaddhamāsampi karaṇakkhettaṃ",
  "tika-vin07t:1146_1": "vuttaṃ. Taṃ “katvā nivāsetabba”nti imassa purimaddhamāse vā pacchimaddhamāse vā katvā",
  "tika-vin07t:1146_2": "pacchimamāseva nivāsetabbanti evamatthaṃ gahetvā vuttaṃ nivāsaneyeva āpattiyā vuttattāti.",
  "tika-vin07t:1146_3": "Yaṃ pana mātikāṭṭhakathāyaṃ “gimhānaṃ pacchimo māso pariyesanakkhettaṃ, pacchimo",
  "tika-vin07t:1146_4": "addhamāso karaṇanivāsanakkhettampī”ti vuttaṃ, taṃ tasmiṃyeva addhamāse katvā nivāsetabbanti",
  "tika-vin07t:1146_5": "evamatthaṃ gahetvā vuttaṃ. Idha vuttanayeneva atthe gahite virodho natthi.",
  "tika-vin07t:1147_0": "“Vattabhede dukkaṭa”nti idaṃ vassikasāṭikaadinnapubbe sandhāya vuttaṃ. Tenāha “ye",
  "tika-vin07t:1147_1": "manussā”tiādi. Pakatiyā vassikasāṭikadāyakā nāma saṅghaṃ vā attānaṃ vā appavāretvāva",
  "tika-vin07t:1147_2": "anusaṃvaccharaṃ dāyakā.",
  "tika-vin07t:1148_0": "630. “Cha māse parihāraṃ labhatī”ti etena antovassepi yāva vassānassa pacchimadivasā",
  "tika-vin07t:1148_1": "akatā parihāraṃ labhatīti dīpitaṃ hoti. Ekamāsanti hemantassa pacchimuposathena saha",
  "tika-vin07t:1148_2": "gaṇetvā vuttaṃ. Tasmiṃ uposathadivase eva hi taṃ mūlacīvaraṃ kātabbaṃ, itarathā hi",
  "tika-vin07t:1148_3": "nissaggiyato. Ekāhadvīhādivasena…pe… laddhā ceva niṭṭhitā cāti ettha ekāhānāgatāya",
  "tika-vin07t:1148_4": "vassūpanāyikāya laddhā ceva niṭṭhitā ca dvīhānāgatāya…pe… dasāhānāgatāya vassūpanāyikāya",
  "tika-vin07t:1148_5": "laddhā ceva niṭṭhitā ca, antovasse vā laddhā ceva niṭṭhitā cāti evamattho daṭṭhabbo.",
  "tika-vin07t:1148_6": "Tattha āsaḷhīmāsassa juṇhapakkhapuṇṇamiyaṃ laddhā, tadaheva rajanakappapariyosānehi",
  "tika-vin07t:1148_7": "niṭṭhitā ca vassikasāṭikā “ekāhānāgatāya vassūpanāyikāya laddhā ceva niṭṭhitā cā”ti",
  "tika-vin07t:1148_8": "vuccati. Eteneva nayena juṇhapakkhassa chaṭṭhiyaṃ laddhā, niṭṭhitā ca “dasāhānāgatāya",
  "tika-vin07t:1148_9": "vassūpanāyikāya laddhā ceva niṭṭhitā cā”ti vuccati. Yāva paṭhamakattikatemāsipuṇṇamā,",
  "tika-vin07t:1148_10": "tāva laddhā, niṭṭhitā ca “antovasse laddhā ceva niṭṭhitā cā”ti vuccati. Paṭhamakattikatemāsipuṇṇamito",
  "tika-vin07t:1148_11": "paraṃ laddhā ceva niṭṭhitā ca yāva cīvarakālo nātikkamati, tāva anadhiṭṭhahitvāpi",
  "tika-vin07t:1148_12": "ṭhapetuṃ vaṭṭatīti adhippāyo.",
  "tika-vin07t:1149_0": "Ettha ca “tasmiṃyeva antodasāhe adhiṭṭhātabbā”ti avisesena vuttepi vassānato pubbe",
  "tika-vin07t:1149_1": "ekāhadvīhādivasena anāgatāya vassūpanāyikāya laddhā tehi divasehi dasāhaṃ anatikkamantena",
  "tika-vin07t:1149_2": "vassūpanāyikadivasato paṭṭhāya adhiṭṭhānakkhettaṃ sampattā eva adhiṭṭhātabbā, tato",
  "tika-vin07t:1149_3": "pana pubbe dasāhātikkamena niṭṭhitāpi na adhiṭṭhātabbā adhiṭṭhānassa akhettattā.",
  "tika-vin07t:1149_4": "Tādisā pana vassūpanāyikadivase eva adhiṭṭhātabbā, anadhiṭṭhahato aruṇuggamanena",
  "tika-vin07t:1149_5": "nissaggiyaṃ hoti. Yadi evaṃ “dasāhānāgatāyā”ti iminā kiṃ payojananti ce? Vassānato",
  "tika-vin07t:1149_6": "pubbe eva dasāhe atikkante niṭṭhitā vassūpanāyikadivase eva adhiṭṭhātabbāti dassanatthaṃ",
  "tika-vin07t:1149_7": "vuttaṃ. Tenevāha “dasāhātikkame niṭṭhitā tadaheva adhiṭṭhātabbā”ti.",
  "tika-vin07t:1150_0": "Dasāhe appahonte cīvarakālaṃ nātikkametabbāti temāsabbhantare dasāhe appahonte navāhānāgatāya",
  "tika-vin07t:1150_1": "kattikatemāsipuṇṇamāya sattamito paṭṭhāya laddhā, niṭṭhitā ca cīvarakālaṃ nātikkametabbāti",
  "tika-vin07t:1150_2": "attho. Tathā hi “māso seso gimhānanti bhikkhunā vassikasāṭikacīvaraṃ pariyesitabba”nti",
  "tika-vin07t:1150_3": "pariyesanakkhettaṃ vatvā “vassikasāṭikaṃ vassānaṃ cātumāsaṃ adhiṭṭhātu”nti vuttattā",
  "tika-vin07t:1150_4": "katāyapi akatāyapi māsamattaṃ anadhiṭṭhātabbatā siddhā. Yasmā ca akatā vassikasāṭikasaṅkhyaṃ",
  "tika-vin07t:1150_5": "na gacchati, akaraṇañca kenaci vekallena, na anādarena, tasmā cātumāsaṃ akatattā",
  "tika-vin07t:1150_6": "eva parihāraṃ labhati, katā pana adhiṭṭhānakkhette, akatā ca cīvarakāle dasāhaparamasikkhāpadeneva",
  "tika-vin07t:1150_7": "parihāraṃ labhatīti ayamattho labbhati. Kasmāti attano matiyā kāraṇapucchā. Tasmāti",
  "tika-vin07t:1150_8": "vassāneyeva vassikasāṭikāya adhiṭṭhātabbatāvacanato. “Ticīvaraṃ adhiṭṭhātu”nti suttaṃ",
  "tika-vin07t:1150_9": "panettha sesacīvarānaṃ evaṃ kālaniyamābhāvaṃ sādhetuṃ uddhaṭaṃ. Na hi tenettha aññaṃ payojanaṃ atthi.",
  "tika-vin07t:1151": "Kadā adhiṭṭhātabbātiādikurundivacanenāpi “yadā vā tadā vā adhiṭṭhātuṃ vaṭṭatī”ti idaṃ paṭikkhipitvā dasāhabbhantare eva katāya adhiṭṭhātabbataṃ dasseti.",
  "tika-vin07t:1152_0": "Pāḷiyaṃ acchinnacīvarassātiādīsu acchinnasesacīvarassa naṭṭhasesacīvarassa. Etesañhi",
  "tika-vin07t:1152_1": "asamaye pariyesananivāsanāpattiyā eva anāpatti vuttā. Teneva mātikāṭṭhakathāyaṃ “acchinnacīvarassa",
  "tika-vin07t:1152_2": "vā naṭṭhacīvarassa vā anivatthaṃ corā harantīti evaṃ āpadāsu vā nivāsayato ummattakādīnañca",
  "tika-vin07t:1152_3": "anāpattī”ti vuttaṃ, idha pana samantapāsādikāyaṃ ayaṃ nissaggiyā anāpatti pāḷito",
  "tika-vin07t:1152_4": "sayameva sijjhatīti imaṃ adassetvā asijjhamānaṃ naggassa nhāyato dukkaṭāpattiyā eva",
  "tika-vin07t:1152_5": "anāpattiṃ dassetuṃ “acchinnacīvarassā”tiādi vuttanti gahetabbaṃ. Na hi esā anāpatti",
  "tika-vin07t:1152_6": "avutte sijjhatīti. Vassikasāṭikāya attuddesikatā, asamaye pariyesanatā, tāya ca paṭilābhoti",
  "tika-vin07t:1152_7": "imāni tāva pariyesanāpattiyā tīṇi aṅgāni. Nivāsanāpattiyā pana sacīvaratā, āpadābhāvo,",
  "tika-vin07t:1152_8": "vassikasāṭikāya sakabhāvo, asamaye nivāsananti cattāri aṅgāni.",
  "tika-vin07t:1153": "Vassikasāṭikasikkhāpadavaṇṇanā niṭṭhitā.",
  "tika-vin07t:1154": "5. Cīvaraacchindanasikkhāpadavaṇṇanā",
  "tika-vin07t:1155": "631. Pañcame yampi…pe… acchindīti ettha yaṃ te ahaṃ cīvaraṃ adāsiṃ, taṃ “mayā saddhiṃ pakkamissatī”ti saññāya adāsiṃ, na aññathāti kupito acchindīti evaṃ ajjhāharitvā yojetabbaṃ.",
  "tika-vin07t:1156_0": "633. Ekaṃ dukkaṭanti yadi āṇatto avassaṃ acchindati, āṇattikkhaṇe pācittiyameva.",
  "tika-vin07t:1156_1": "Yadi na acchindati, tadā eva dukkaṭanti daṭṭhabbaṃ. Ekavācāya sambahulā āpattiyoti",
  "tika-vin07t:1156_2": "yadi āṇatto anantarāyena acchindati, āṇattikkhaṇeyeva vatthugaṇanāya pācittiyaāpattiyo",
  "tika-vin07t:1156_3": "payogakaraṇakkhaṇeyeva āpattiyā āpajjitabbato, cīvaraṃ pana acchinneyeva nissaggiyaṃ",
  "tika-vin07t:1156_4": "hoti. Yadi so na acchindati, āṇattikkhaṇe ekameva dukkaṭanti daṭṭhabbaṃ. Evaṃ aññatthāpi",
  "tika-vin07t:1156_5": "īdisesu nayo ñātabbo.",
  "tika-vin07t:1157_0": "635. Upajjhaṃ gaṇhissatīti sāmaṇerassa dānaṃ dīpeti, tena ca sāmaṇerakāle datvā upasampannakāle",
  "tika-vin07t:1157_1": "acchindatopi pācittiyaṃ dīpeti. “Bhikkhussa sāmaṃ cīvaraṃ datvā”ti idaṃ ukkaṭṭhavasena",
  "tika-vin07t:1157_2": "vuttaṃ. Āharāpetuṃ pana vaṭṭatīti kamme akate bhatisadisattā vuttaṃ. Vikappanupagapacchimacīvaratā,",
  "tika-vin07t:1157_3": "sāmaṃ dinnatā, sakasaññitā, upasampannatā, kodhavasena acchindanaṃ vā acchindāpanaṃ",
  "tika-vin07t:1157_4": "vāti imānettha pañca aṅgāni.",
  "tika-vin07t:1158": "Cīvaraacchindanasikkhāpadavaṇṇanā niṭṭhitā.",
  "tika-vin07t:1159": "6. Suttaviññattisikkhāpadavaṇṇanā",
  "tika-vin07t:1160_0": "636. Chaṭṭhe vītavītaṭṭhānaṃ yasmiṃ caturassadārumhi paliveṭhenti, tassa turīti nāmaṃ.",
  "tika-vin07t:1160_1": "Vāyantā tiriyaṃ suttaṃ pavesetvā yena ākoṭentā vatthe ghanabhāvaṃ āpādenti, taṃ “vema”nti vuccati.",
  "tika-vin07t:1161": "“Itarasmiṃ tatheva dukkaṭa”nti iminā vāyituṃ āraddhakālato paṭṭhāya yathāvuttaparicchedaniṭṭhiteyeva dukkaṭampi hoti, na tato pubbe vāyanapayogesūti dasseti.",
  "tika-vin07t:1162_0": "Tante ṭhitaṃyeva adhiṭṭhātabbanti ettha ekavāraṃ adhiṭṭhite pacchā vītaṃ adhiṭṭhitagatikameva",
  "tika-vin07t:1162_1": "hoti, puna adhiṭṭhānakiccaṃ natthi. Sace pana antarantarā dasā ṭhapetvā visuṃ visuṃ",
  "tika-vin07t:1162_2": "saparicchedaṃ vītaṃ hoti, paccekaṃ adhiṭṭhātabbamevāti daṭṭhabbaṃ. Ettha ca kappiyasuttaṃ",
  "tika-vin07t:1162_3": "gahetvā aññātakaappavāritenāpi akappiyatantavāyena “suttamatthi, vāyanto natthī”tiādipariyāyamukhena",
  "tika-vin07t:1162_4": "vāyāpentassa anāpatti. Teneva mātikāṭṭhakathāyaṃ “vāyāpeyyā”ti padassa “cīvaraṃ me,",
  "tika-vin07t:1162_5": "āvuso, vāyathāti akappiyaviññattiyā vāyāpeyyā”ti attho vutto, evaṃ vadanto akappiyatantavāyena",
  "tika-vin07t:1162_6": "vāyāpeti nāma, nāññathā.",
  "tika-vin07t:1163_0": "640. Anāpatti cīvaraṃ sibbetuntiādīsu iminā sikkhāpadeneva anāpatti, akataviññattipaccayā",
  "tika-vin07t:1163_1": "pana dukkaṭamevāti vadanti. Akappiyasuttatā, attuddesikatā, akappiyatantavāyena akappiyaviññattiyā",
  "tika-vin07t:1163_2": "vāyāpananti imānettha tīṇi aṅgāni.",
  "tika-vin07t:1164": "Suttaviññattisikkhāpadavaṇṇanā niṭṭhitā.",
  "tika-vin07t:1165": "7. Mahāpesakārasikkhāpadavaṇṇanā",
  "tika-vin07t:1166_0": "642. Sattame “kiñcimattaṃ anupadajjeyyā”ti idaṃ payogabhedadassanaṃ, dānaṃ panettha",
  "tika-vin07t:1166_1": "aṅgaṃ na hoti. Teneva tassa vibhaṅge “antamaso dhammampi bhaṇatī”ti vuttaṃ. Sesamettha",
  "tika-vin07t:1166_2": "uttānameva. Aññātakaappavāritānaṃ tantavāye upasaṅkamitvā vikappamāpajjanatā, cīvarassa",
  "tika-vin07t:1166_3": "attuddesikatā, tassa vacanena suttavaḍḍhanaṃ, cīvarapaṭilābhoti imānettha cattāri aṅgāni.",
  "tika-vin07t:1167": "Mahāpesakārasikkhāpadavaṇṇanā niṭṭhitā.",
  "tika-vin07t:1168": "8. Accekacīvarasikkhāpadavaṇṇanā",
  "tika-vin07t:1169_0": "646. Aṭṭhame chaṭṭhiyaṃ uppannacīvarassa ekādasamāruṇo cīvarakāle uṭṭhātīti āha “chaṭṭhito",
  "tika-vin07t:1169_1": "paṭṭhāyā”tiādi, tena ca “dasāhānāgata”nti vuttattā pañcamito paṭṭhāya puṇṇamito pubbe",
  "tika-vin07t:1169_2": "dasasu aruṇesu uṭṭhitesupi cīvaraṃ nissaggiyaṃ na hoti. Puṇṇamiyā saha ekādasa divasā",
  "tika-vin07t:1169_3": "labbhantīti ettakameva iminā sikkhāpadena laddhaṃ, chaṭṭhito paṭṭhāya uppannaṃ sabbacīvaraṃ",
  "tika-vin07t:1169_4": "paṭhamakathinasikkhāpadavaseneva yāva cīvarakālaṃ nissaggiyaṃ na hotīti dasseti.",
  "tika-vin07t:1170_0": "650. Idāni paṭhamakathinādisikkhāpadehi tassa tassa cīvarassa labbhamānaṃ parihāraṃ",
  "tika-vin07t:1170_1": "idheva ekato sampiṇḍetvā dassento “atirekacīvarassā”tiādimāha. “Anatthate kathine",
  "tika-vin07t:1170_2": "ekādasadivasādhiko māso, atthate kathine ekādasadivasādhikā pañca māsā”ti ayameva",
  "tika-vin07t:1170_3": "pāṭho pāḷiyā sameti. Keci pana “dasadivasādhiko māso, dasadivasādhikā pañca māsāti",
  "tika-vin07t:1170_4": "pāṭhena bhavitabba”nti vadanti, taṃ na yuttaṃ, aññathā “navāhānāgata”nti vattabbato.",
  "tika-vin07t:1170_5": "Yaṃ panettha mātikāṭṭhakathāyañca “kāmañcesa ‘dasāhaparamaṃ atirekacīvaraṃ dhāretabba’nti",
  "tika-vin07t:1170_6": "imināva siddho, aṭṭhuppattivasena pana apubbaṃ viya atthaṃ dassetvā sikkhāpadaṃ ṭhapita”nti",
  "tika-vin07t:1170_7": "likhanti, taṃ pamādalikhitaṃ “pavāraṇamāsassa juṇhapakkhapañcamito paṭṭhāya uppannassa",
  "tika-vin07t:1170_8": "cīvarassa nidhānakālo dassito hotī”ti vuttattā. Imameva ca pamādalikhitaṃ gahetvā",
  "tika-vin07t:1170_9": "bhadantabuddhadattācariyena ca “parihārekamāsova, dasāhaparamo mato”tiādi vuttanti gahetabbaṃ.",
  "tika-vin07t:1171_0": "Accekacīvarasadise aññasminti pubbe adhiṭṭhite uppannakālākārādi sādisena accekacīvarasadise",
  "tika-vin07t:1171_1": "aññasmiṃ cīvare accekacīvarasaññāya cīvarakālaṃ atikkametīti attho. Tenevettha dukkaṭaṃ,",
  "tika-vin07t:1171_2": "anāpatti ca vuttā, itarathā tīsupi padesu pācittiyasseva vattabbato. Anaccekacīvarampi",
  "tika-vin07t:1171_3": "hi cīvarakālaṃ atikkamayato pācittiyameva accekacīvarattike viyāti daṭṭhabbaṃ. Vikappanupagapacchimappamāṇassa",
  "tika-vin07t:1171_4": "accekacīvarassa attano santakatā, dasāhānāgatāya kattikatemāsipuṇṇamāya uppannabhāvo,",
  "tika-vin07t:1171_5": "anadhiṭṭhitaavikappitatā, cīvarakālātikkamoti imānettha cattāri aṅgāni.",
  "tika-vin07t:1172": "Accekacīvarasikkhāpadavaṇṇanā niṭṭhitā.",
  "tika-vin07t:1173": "9. Sāsaṅkasikkhāpadavaṇṇanā",
  "tika-vin07t:1174_0": "652-3. Navame antarantarā gharametthāti antaragharanti gāmo vuttoti āha “antogāme”ti.",
  "tika-vin07t:1174_1": "“Paṭhamaṃ jhānaṃ upasampajja viharatī”ti imassa vibhaṅge “upasampajja”nti sānusāraṃ",
  "tika-vin07t:1174_2": "uddhaṭaṃ. Taṃ sandhāyāha “upasampajjantiādīsu viyā”ti. Tassāpīti “vutthavassāna”nti",
  "tika-vin07t:1174_3": "vibhaṅgapadassapi. Vutthavassānanti ca niddhāraṇe sāmivacanaṃ, etena ca purimasikkhāpade",
  "tika-vin07t:1174_4": "anatthatakathinānaṃ kathinamāsepi asamādānacāro na labbhatīti siddhaṃ hoti, itarathā",
  "tika-vin07t:1174_5": "sikkhāpadasseva niratthakattāti daṭṭhabbaṃ.",
  "tika-vin07t:1175_0": "Parikkhepārahaṭṭhānatoti ettha gāmapariyante ṭhitagharūpacārato paṭṭhāya eko leḍḍupāto",
  "tika-vin07t:1175_1": "parikkhepārahaṭṭhānaṃ nāma. Visuddhimaggepi “aparikkhittassa paṭhamaleḍḍupātato paṭṭhāyā”ti",
  "tika-vin07t:1175_2": "vuttaṃ. Tanti taṃ paṭhamasenāsanādiṃ. Majjhimanikāyaṭṭhakathāyaṃ pana vihārassapi",
  "tika-vin07t:1175_3": "gāmasseva upacāraṃ nīharitvā ubhinnaṃ leḍḍupātānaṃ antarā minitabbanti vuttaṃ.",
  "tika-vin07t:1176_0": "“Kosambiyaṃ aññataro bhikkhu gilāno hotī”ti āgatattā “kosambakasammuti anuññātā”ti",
  "tika-vin07t:1176_1": "vuttaṃ. “Ayañca pacchimadisaṃ gato hotī”ti iminā antaraghare cīvaraṃ nikkhipitvā",
  "tika-vin07t:1176_2": "tasmiṃ vihāre vasantassa sakalampi cīvaramāsaṃ vippavasituṃ vaṭṭati, tato aññattha",
  "tika-vin07t:1176_3": "gamanakicce sati vihārato bahi chārattaṃ vippavāso anuññātoti dīpeti. Tenāha “senāsanaṃ",
  "tika-vin07t:1176_4": "āgantvā sattamaṃ aruṇaṃ uṭṭhāpetu”ntiādi. Vasitvāti aruṇaṃ uṭṭhāpetvā. Tatthevāti",
  "tika-vin07t:1176_5": "tasmiññeva gataṭṭhāne. Aṅgāni panettha aṭṭhakathāyameva vuttāni.",
  "tika-vin07t:1177": "Sāsaṅkasikkhāpadavaṇṇanā niṭṭhitā.",
  "tika-vin07t:1178": "10. Pariṇatasikkhāpadavaṇṇanā",
  "tika-vin07t:1179_0": "660. Dasame ropitamālavacchatoti kenaci niyametvā ropitaṃ sandhāya vuttaṃ. Anocitaṃ",
  "tika-vin07t:1179_1": "milāyamānaṃ ocinitvā yattha katthaci pūjetuṃ vaṭṭati. Ṭhitaṃ disvāti sesakaṃ gahetvā",
  "tika-vin07t:1179_2": "ṭhitaṃ disvā. Yattha icchatha, tattha dethāti ettha niyametvā “asukassa dehī”ti vuttepi",
  "tika-vin07t:1179_3": "doso natthi “tumhākaṃ ruciyā”ti vuttattā. Saṅghe pariṇatabhāvo, taṃ ñatvā attano",
  "tika-vin07t:1179_4": "pariṇāmanaṃ, paṭilābhoti imānettha tīṇi aṅgāni.",
  "tika-vin07t:1180": "Pariṇatasikkhāpadavaṇṇanā niṭṭhitā.",
  "tika-vin07t:1181": "Niṭṭhito pattavaggo tatiyo.",
  "tika-vin07t:1182": "Iti samantapāsādikāya vinayaṭṭhakathāya vimativinodaniyaṃ",
  "tika-vin07t:1183": "Tiṃsakavaṇṇanānayo niṭṭhito.",
  "tika-vin07t:1184": "Paṭhamo bhāgo niṭṭhito.",
  "tika-vin07t:1185": "Namo tassa bhagavato arahato sammāsambuddhassa",
  "tika-vin07t:1186": "Vinayapiṭake",
  "tika-vin07t:1187": "Vimativinodanī-ṭīkā (dutiyo bhāgo)",
  "tika-vin07t:1188": "5. Pācittiyakaṇḍaṃ",
  "tika-vin07t:1189": "1. Musāvādavaggo",
  "tika-vin07t:1190": "1. Musāvādasikkhāpadavaṇṇanā",
  "tika-vin07t:1191_0": "1. Musāvādavaggassa paṭhamasikkhāpade khuddakānanti ettha “khuddaka-saddo bahu-saddapariyāyo”ti",
  "tika-vin07t:1191_1": "vadanti. Tatthāti tesu vaggesu, khuddakesu vā. “Jānitabbato”ti hetuno vipakkhepi",
  "tika-vin07t:1191_2": "nibbāne vattanato anekantikatte parehi vutte “na mayā ayaṃ hetu vutto”ti taṃ kāraṇaṃ",
  "tika-vin07t:1191_3": "paṭicchādetuṃ puna “jātidhammatoti mayā vutta”ntiādīni vadati. “Sampajāna”nti vattabbe",
  "tika-vin07t:1191_4": "anunāsikalopena niddesoti āha “jānanto”ti.",
  "tika-vin07t:1192_0": "2. Sampajānamusāvādeti attanā vuccamānassa atthassa vitathabhāvaṃ pubbepi jānitvā,",
  "tika-vin07t:1192_1": "vacanakkhaṇe ca jānantassa musāvādabhaṇane. Tenāha “jānitvā”tiādi. Musāvādeti ca",
  "tika-vin07t:1192_2": "nimittatthe bhummaṃ, tasmā musābhaṇananimittaṃ pācittiyanti evamettha, ito paresupi",
  "tika-vin07t:1192_3": "īdisesu attho veditabbo.",
  "tika-vin07t:1193": "3. Vadanti etāyāti vācāti āha “micchā”tiādi. “Dhanunā vijjhatī”tiādīsu viya “cakkhunā diṭṭha”nti pākaṭavasena vuttanti āha “oḷārikenā”ti.",
  "tika-vin07t:1194_0": "11. Gato bhavissatīti etthāpi sanniṭṭhānato vuttattā musāvādo jāto. Āpattinti pācittiyāpattiṃ,",
  "tika-vin07t:1194_1": "na dubbhāsitaṃ. Jātiādīhi dasahi akkosavatthūhi paraṃ davā vadantassa hi taṃ hoti.",
  "tika-vin07t:1194_2": "Cāresunti upanesuṃ. Vatthuviparītatā, visaṃvādanapurekkhāratā, yamatthaṃ vatthukāmo,",
  "tika-vin07t:1194_3": "tassa puggalassa viññāpanapayogo cāti imānettha tīṇi aṅgāni. Vatthuviparītatāya hi",
  "tika-vin07t:1194_4": "asati visaṃvādanapurekkhāratāya viññāpitepi musāvādo na hoti, dukkaṭamattameva hoti.",
  "tika-vin07t:1194_5": "Tasmā sāpi aṅgamevāti gahetabbaṃ. Uttarimanussadhammārocanatthaṃ musā bhaṇantassa",
  "tika-vin07t:1194_6": "pārājikaṃ, pariyāyena thullaccayaṃ, amūlakena pārājikena anuddhaṃsanatthaṃ saṅghādiseso,",
  "tika-vin07t:1194_7": "saṅghādisesenānuddhaṃsanaomasavādādīsu pācittiyaṃ, anupasampannesu dukkaṭaṃ, ukkaṭṭhahīnajātiādīhi",
  "tika-vin07t:1194_8": "davā akkosantassa dubbhāsitaṃ, kevalaṃ musā bhaṇantassa idha pācittiyaṃ vuttaṃ.",
  "tika-vin07t:1195": "Musāvādasikkhāpadavaṇṇanā niṭṭhitā.",
  "tika-vin07t:1196": "2. Omasavādasikkhāpadavaṇṇanā",
  "tika-vin07t:1197": "13. Dutiye pubbe patiṭṭhitārappadesaṃ puna are patteti paṭhamaṃ bhūmiyaṃ patiṭṭhitanemippadese parivattetvā puna bhūmiyaṃ patiṭṭhiteti attho.",
  "tika-vin07t:1198_0": "15. Pubbeti aṭṭhuppattiyaṃ. Pupphachaḍḍakā nāma gabbhamalādihārakā. Tacchakakammanti",
  "tika-vin07t:1198_1": "pāsāṇakoṭṭanādivaḍḍhakīkammaṃ. Hatthamuddāgaṇanāti aṅgulisaṅkocaneneva gaṇanā. Acchiddakagaṇanā",
  "tika-vin07t:1198_2": "nāma ekaṭṭhānadasaṭṭhānādīsu sāriyo ṭhapetvā anukkamena gaṇanā. Ādi-saddena saṅkalanapaṭauppādanavoklanabhāgahārādivasena",
  "tika-vin07t:1198_3": "pavattā piṇḍagaṇanā gahitā. Yassa sā paguṇā, so rukkhampi disvā “ettakāni ettha paṇṇānī”ti",
  "tika-vin07t:1198_4": "jānāti. Yabha-methuneti vacanato āha “ya-kāra-bha-kāre”tiādi.",
  "tika-vin07t:1199": "16. Na purimenāti musāvādasikkhāpadena. Sopi āpattiyāti upasaggādivisiṭṭhehipi vadanto pācittiyāpattiyāva kāretabbo.",
  "tika-vin07t:1200_0": "26. Dubbhāsitanti sāmaññato vuttattā pāḷiyaṃ anāgatehipi parammukhā vadantassapi",
  "tika-vin07t:1200_1": "dubbhāsitamevāti ācariyā vadanti tato lāmakāpattiyā abhāvā, anāpattiyāpettha bhavituṃ",
  "tika-vin07t:1200_2": "ayuttattā. Sabbasattāti ettha vacanatthavidūhi tiracchānādayopi gahitā.",
  "tika-vin07t:1201_0": "35. Anusāsanīpurekkhāratāya vā pāpagarahitāya vā vadantānaṃ cittassa lahuparivattibhāvato",
  "tika-vin07t:1201_1": "antarantarā kope uppannepi anāpatti. Kāyavikāramattenapi omasanasambhavato “tisamuṭṭhānaṃ,",
  "tika-vin07t:1201_2": "kāyakamma”nti ca vuttaṃ. Parivāre pana “catutthena āpattisamuṭṭhānena…pe… dubbhāsitaṃ",
  "tika-vin07t:1201_3": "āpajjeyyāti. Na hīti vattabba”ntiādinā itarāni samuṭṭhānāni paṭikkhipitvā pañcamasseva",
  "tika-vin07t:1201_4": "vuttattā āha “dubbhāsitāpatti panettha vācācittato samuṭṭhātī”ti. Davakamyatāya hi",
  "tika-vin07t:1201_5": "kāyavācācittehi omasantassapi vācācittameva āpattiyā aṅgaṃ hoti, na pana kāyo vijjamānopi",
  "tika-vin07t:1201_6": "dhammadesanāpatti viya kevalaṃ kāyavikāreneva. Omasantassa pana kiñcāpi idha dubbhāsitāpattiyā",
  "tika-vin07t:1201_7": "anāpatti, atha kho kāyakīḷāpaṭikkhepasikkhāpadena dukkaṭamevāti daṭṭhabbaṃ. Upasampannaṃ",
  "tika-vin07t:1201_8": "jātiādīhi anaññāpadesena akkosanaṃ, tassa jānanaṃ, atthapurekkhāratādīnaṃ abhāvoti",
  "tika-vin07t:1201_9": "imānettha tīṇi aṅgāni.",
  "tika-vin07t:1202": "Omasavādasikkhāpadavaṇṇanā niṭṭhitā.",
  "tika-vin07t:1203": "3. Pesuññasikkhāpadavaṇṇanā",
  "tika-vin07t:1204_0": "36. Tatiye bhaṇḍanaṃ jātaṃ etesanti bhaṇḍanajātā. Pisatīti pisuṇā, vācā, samagge",
  "tika-vin07t:1204_1": "bhinne karotīti attho. Tāya vācāya samannāgato pisuṇo, tassa kammaṃ pesuññanti evamettha attho veditabbo.",
  "tika-vin07t:1205_0": "Idhāpi jātiādīhi dasahi vatthūhi pesuññaṃ upasaṃharantasseva pācittiyaṃ, itarehi",
  "tika-vin07t:1205_1": "akkosavatthūhi dukkaṭaṃ. Anakkosavatthūhi pana upasaṃharantassa dukkaṭamevāti vadanti.",
  "tika-vin07t:1205_2": "Jātiādīhi anaññāpadesena akkosantassa bhikkhuno sutvā bhikkhussa upasaṃharaṇaṃ, piyakamyatābhedādhippāyesu",
  "tika-vin07t:1205_3": "aññataratā, tassa vijānanāti imānettha tīṇi aṅgāni.",
  "tika-vin07t:1206": "Pesuññasikkhāpadavaṇṇanā niṭṭhitā.",
  "tika-vin07t:1207": "4. Padasodhammasikkhāpadavaṇṇanā",
  "tika-vin07t:1208_0": "45. Catutthe purimabyañjanena sadisanti “rūpaṃ anicca”nti ettha anicca-saddena sadisaṃ",
  "tika-vin07t:1208_1": "“vedanā aniccā”ti ettha anicca-saddaṃ vadati. Akkharasamūhoti avibhattiko vutto.",
  "tika-vin07t:1208_2": "Padanti vibhattiantaṃ vuttaṃ.",
  "tika-vin07t:1209_0": "Ekaṃ padanti gāthāpadameva sandhāya vadati. Padagaṇanāyāti gāthāpadagaṇanāya. Apāpuṇitvāti",
  "tika-vin07t:1209_1": "saddhiṃ akathetvā. Etena gāthāya pacchimapāde vuccamāne sāmaṇero paṭhamapādādiṃ vadati,",
  "tika-vin07t:1209_2": "āpattiyeva, tasmiṃ nissadde eva itarena vattabbanti dasseti.",
  "tika-vin07t:1210_0": "Aṭṭhakathānissitoti saṅgītittayāruḷhaṃ porāṇaṭṭhakathaṃ sandhāya vadati. Idānipi",
  "tika-vin07t:1210_1": "“yathāpi dīpiko nāma, nilīyitvā gaṇhate mige”ti evamādikaṃ aṭṭhakathāvacanaṃ attheva,",
  "tika-vin07t:1210_2": "buddhaghosācariyādīhi porāṇaṭṭhakathānayena vuttampi idha saṅgahetabbanti vadanti.",
  "tika-vin07t:1210_3": "Pāḷinissitoti udānavaggasaṅgahādiko. Vivaṭṭūpanissitanti nibbānanissitaṃ. Therassāti",
  "tika-vin07t:1210_4": "nāgasenattherassa. Maggakathādīni pakaraṇāni.",
  "tika-vin07t:1211": "46. Pāḷiyaṃ akkharāyātiādi liṅgavipallāsena vuttaṃ, akkharenātiādinā attho gahetabbo.",
  "tika-vin07t:1212_0": "48. Upacāraṃ muñcitvāti parisāya dvādasahatthaṃ muñcitvā ekato ṭhitassa vā nisinnassa",
  "tika-vin07t:1212_1": "vā anupasampannassa akathetvā aññe uddissa bhaṇantassāpi anāpatti. Sace pana dūre",
  "tika-vin07t:1212_2": "nisinnampi uddissa bhaṇati, āpatti eva. Opātetīti saddhiṃ katheti. Anupasampannatā,",
  "tika-vin07t:1212_3": "vuttalakkhaṇadhammaṃ padaso vācanatā, ekato bhaṇanañcāti imānettha tīṇi aṅgāni.",
  "tika-vin07t:1213": "Padasodhammasikkhāpadavaṇṇanā niṭṭhitā.",
  "tika-vin07t:1214": "5. Sahaseyyasikkhāpadavaṇṇanā",
  "tika-vin07t:1215_0": "50-51. Pañcame tatridaṃ nidassananti seso. Dirattatirattanti ettha dirattaggahaṇaṃ",
  "tika-vin07t:1215_1": "vacanālaṅkāratthaṃ, nirantaraṃ tissova rattiyo vasitvā catutthadivasādīsu sayantasseva",
  "tika-vin07t:1215_2": "āpatti, na ekantarikādivasena sayantassāti dassanatthampīti daṭṭhabbaṃ. Dirattavisiṭṭhañhi",
  "tika-vin07t:1215_3": "tirattaṃ vuccamānaṃ, tena anantarikameva tirattaṃ dīpetīti. Pañcahi chadanehīti iṭṭhakasilāsudhātiṇapaṇṇehi.",
  "tika-vin07t:1215_4": "Vācuggatavasenāti paguṇavasena. Diyaḍḍhahatthubbedho vaḍḍhakīhatthena gahetabbo.",
  "tika-vin07t:1215_5": "Ekūpacāro ekena maggena pavisitvā abbhokāsaṃ anukkamitvā sabbattha anuparigamanayoggo,",
  "tika-vin07t:1215_6": "etaṃ bahudvārampi ekūpacārova. Tattha pana kuṭṭādīhi rundhitvā visuṃ dvāraṃ yojenti,",
  "tika-vin07t:1215_7": "nānūpacāro hoti. Sace pana rundhati eva, visuṃ dvāraṃ na yojenti, “etampi ekūpacārameva",
  "tika-vin07t:1215_8": "mattikādīhi pihitadvāro viya gabbho”ti gahetabbaṃ. Aññathā gabbhe pavisitvā pamukhādīsu",
  "tika-vin07t:1215_9": "nipannānupasampannehi sahaseyyāparimuttiyā gabbhadvāraṃ mattikādīhi pidahāpetvā uṭṭhite",
  "tika-vin07t:1215_10": "aruṇe vivarāpentassapi anāpatti bhaveyyāti.",
  "tika-vin07t:1216_0": "Tesaṃ payoge payoge bhikkhussa āpattīti ettha keci “anuṭṭhahanena akiriyasamuṭṭhānā",
  "tika-vin07t:1216_1": "āpatti vuttā tasmiṃ khaṇe sayantassa kiriyābhāvā. Idañhi sikkhāpadaṃ siyā kiriyāya",
  "tika-vin07t:1216_2": "samuṭṭhāti, siyā akiriyāya samuṭṭhāti. Kiriyāsamuṭṭhānatā cassa tabbahulavasena vuttāti",
  "tika-vin07t:1216_3": "vadati. Yathā cetaṃ, evaṃ divāsayanampi. Anuṭṭhahanena, hi dvārāsaṃvaraṇena cetaṃ",
  "tika-vin07t:1216_4": "akiriyasamauṭṭhānampi hotī”ti vadanti. Idañca yuttaṃ viya dissati, vīmaṃsitvā gahetabbaṃ.",
  "tika-vin07t:1217_0": "“Uparimatalena saddhiṃ asambaddhabhittikassā”ti idaṃ sambaddhabhittike vattabbameva",
  "tika-vin07t:1217_1": "natthīti dassanatthaṃ vuttaṃ. Uparimatale sayitassa saṅkā eva natthīti “heṭṭhāpāsāde”tiādi",
  "tika-vin07t:1217_2": "vuttaṃ. Nānūpacāreti bahi nisseṇiyā ārohaṇīye.",
  "tika-vin07t:1218_0": "Sabhāsaṅkhepenāti sabhākārena. “Aḍḍhakuṭṭake”ti iminā saṇṭhānaṃ dasseti. Yattha tīsu",
  "tika-vin07t:1218_1": "dvīsu vā passesu bhittiyo baddhā, chadanaṃ vā asampattā aḍḍhabhitti, idaṃ aḍḍhakuṭṭakaṃ",
  "tika-vin07t:1218_2": "nāma. Vāḷasaṅghāṭo nāma parikkhepassa anto thambhādīnaṃ upari vāḷarūpehi katasaṅghāṭo.",
  "tika-vin07t:1218_3": "Parikkhepassa bahigateti ettha yasmiṃ passe parikkhepo natthi, tattha sace bhūmito",
  "tika-vin07t:1218_4": "vatthu uccaṃ hoti, ubhato uccavatthuto heṭṭhā bhūmiyaṃ nibbakosabbhantarepi anāpatti",
  "tika-vin07t:1218_5": "eva tattha senāsanavohārābhāvato. Atha vatthu nīcaṃ bhūmisamameva senāsanassa heṭṭhimatale",
  "tika-vin07t:1218_6": "tiṭṭhati, tattha parikkheparahitadisāya nibbakosabbhantare sabbattha āpatti hoti,",
  "tika-vin07t:1218_7": "paricchedābhāvato parikkhepassa bahi eva anāpattīti daṭṭhabbaṃ. Parimaṇḍalaṃ vātiādi",
  "tika-vin07t:1218_8": "majjhe udakapatanatthāya ākāsaṅgaṇavantaṃ senāsanaṃ sandhāya vuttaṃ. Tattha aparicchinnagabbhūpacāreti",
  "tika-vin07t:1218_9": "ekekagabbhassa dvīsu passesu pamukhena gamanaṃ paricchinditvā diyaḍḍhahatthubbedhato",
  "tika-vin07t:1218_10": "anūnaṃ kuṭṭaṃ katvā ākāsaṅgaṇena pavesaṃ karonti, evaṃ akatoti attho. Gabbhaparikkhepoti",
  "tika-vin07t:1218_11": "caturassapāsādādīsu samantā ṭhitagabbhabhittiyo sandhāya vuttaṃ.",
  "tika-vin07t:1219_0": "Pāṭekkasannivesāti ekekadisāya gabbhapāḷiyo itaradisāsu gabbhapāḷīnaṃ abhāvena, bhāvepi",
  "tika-vin07t:1219_1": "vā aññamaññabhitticchadanehi asambandhatāya pāṭekkasannivesā nāma vuccati. Taṃ…pe…",
  "tika-vin07t:1219_2": "sandhāya vuttanti tattha pācittiyena anāpattīti vuttaṃ, na dukkaṭena. Tādisāya hi",
  "tika-vin07t:1219_3": "gabbhapāḷiyā pamukhaṃ tīsu disāsu bhittīnaṃ abhāvena ekadisāya gabbhabhittimattena",
  "tika-vin07t:1219_4": "sabbacchannaṃ cūḷaparicchannaṃ nāma hoti. Tasmā dukkaṭameva. Yadi pana tassa pamukhassa",
  "tika-vin07t:1219_5": "itaradisāsupi ekissaṃ, sabbāsu vā bhittiṃ karonti, tadā sabbacchannaupaḍḍhaparicchannādibhāvato",
  "tika-vin07t:1219_6": "pācittiyameva hotīti daṭṭhabbaṃ. Bhūmiyaṃ vinā jagatiyā pamukhaṃ sandhāyāti ettha",
  "tika-vin07t:1219_7": "uccavatthuṃ akatvā bhūmiyaṃ katagehassa pamukhaṃ sandhāya aparikkhitte pācittiyena",
  "tika-vin07t:1219_8": "anāpattīti idaṃ kathitaṃ. Uccavatthukaṃ ce pamukhaṃ hoti, tena vatthunā parikkhittasaṅkhyameva",
  "tika-vin07t:1219_9": "pamukhaṃ gacchatīti adhippāyo. Tatthāti andhakaṭṭhakathāyaṃ. Jagatiyā pamāṇaṃ vatvāti",
  "tika-vin07t:1219_10": "pakatibhūmiyā nipanno yathā jagatiyā upari sayitaṃ na passati, evaṃ uccātiuccavatthussa",
  "tika-vin07t:1219_11": "ubbedhappamāṇaṃ vatvā. Ekadisāya ujukameva dīghaṃ katvā sannivesito pāsādo ekasālasanniveso.",
  "tika-vin07t:1219_12": "Dvīsu, tīsu vā catūsupi vā disāsu siṅghāṭakasaṇṭhānādivasena katā dvisālādisannivesā",
  "tika-vin07t:1219_13": "veditabbā. Sālappabhedadīpanameva cettha purimato visesoti. Parikkhepo viddhastoti",
  "tika-vin07t:1219_14": "pamukhassa parikkhepaṃ sandhāya vadati.",
  "tika-vin07t:1220_0": "53. Upaḍḍhacchannaupaḍḍhaparicchannaṃ senāsanaṃ dukkaṭassa ādiṃ vatvā pāḷiyaṃ dassitattā",
  "tika-vin07t:1220_1": "tato adhikaṃ sabbacchannaupaḍḍhaparicchannādikampi sabbaṃ pāḷiyaṃ avuttampi pācittiyasseva",
  "tika-vin07t:1220_2": "vatthubhāvena dassitaṃ sikkhāpadassa paṇṇattivajjattā, garuke ṭhātabbato cāti veditabbaṃ.",
  "tika-vin07t:1220_3": "Satta pācittiyānīti pāḷiyaṃ vuttapācittiyadvayaṃ sāmaññato ekattena gahetvā vuttaṃ.",
  "tika-vin07t:1221_0": "54. Pāḷiyaṃ “tatiyāya rattiyā purāruṇā nikkhamitvā puna vasatī”ti idaṃ ukkaṭṭhavasena",
  "tika-vin07t:1221_1": "vuttaṃ, anikkhamitvā pana purāruṇā uṭṭhahitvā antochadane nisinnassāpi punadivase",
  "tika-vin07t:1221_2": "sahaseyyena anāpatti eva. Senambamaṇḍapavaṇṇaṃ hotīti sīhaḷadīpe kira uccavatthuko",
  "tika-vin07t:1221_3": "sabbacchanno sabbaaparicchanno evaṃnāmako sannipātamaṇḍapo atthi, taṃ sandhāyetaṃ",
  "tika-vin07t:1221_4": "vuttaṃ. Ettha catutthabhāgo cūḷakaṃ, dve bhāgā upaḍḍhaṃ, tīsu bhāgesu dve bhāgā yebhuyyanti",
  "tika-vin07t:1221_5": "iminā nayena cūḷakacchannaparicchannatādīni veditabbāni. Pācittiyavatthukasenāsanaṃ,",
  "tika-vin07t:1221_6": "tattha anupasampannena saha nipajjanaṃ, catutthadivase sūriyatthaṅgamananti imānettha tīṇi aṅgāni.",
  "tika-vin07t:1222": "Sahaseyyasikkhāpadavaṇṇanā niṭṭhitā.",
  "tika-vin07t:1223": "6. Dutiyasahaseyyasikkhāpadavaṇṇanā",
  "tika-vin07t:1224_0": "55. Chaṭṭhe mātugāmena saddhiṃ catutthadivase sayantassāpi iminā sikkhāpadena ekāva",
  "tika-vin07t:1224_1": "āpatti. Keci pana purimasikkhāpadenāpīti dve āpattiyo vadanti, taṃ na yuttaṃ “anupasampannenā”ti",
  "tika-vin07t:1224_2": "anitthiliṅgena vuttattā napuṃsakena pana catutthadivase sayantassa sadukkaṭapācittiyaṃ",
  "tika-vin07t:1224_3": "vattuṃ yuttaṃ. Kiñcāpettha pāḷiyaṃ paṇḍakavaseneva dukkaṭaṃ vuttaṃ, tadanulomikā",
  "tika-vin07t:1224_4": "pana purisaubhatobyañjanakena saha sayantassa iminā dukkaṭaṃ, purimena catutthadivase",
  "tika-vin07t:1224_5": "sadukkaṭapācittiyaṃ. Itthiubhatobyañjanako itthigatikovāti ayaṃ amhākaṃ khanti. Matitthiyā",
  "tika-vin07t:1224_6": "anāpattīti vadanti. Pācittiyavatthukasenāsanaṃ, tattha mātugāmena saddhiṃ nipajjanaṃ,",
  "tika-vin07t:1224_7": "sūriyatthaṅgamananti imānettha tīṇi aṅgāni.",
  "tika-vin07t:1225": "Dutiyasahaseyyasikkhāpadavaṇṇanā niṭṭhitā.",
  "tika-vin07t:1226": "7. Dhammadesanāsikkhāpadavaṇṇanā",
  "tika-vin07t:1227_0": "60. Sattame na yakkhenātiādīnaṃ “aññatra viññunā”ti iminā sambandho. Aññatra viññunā",
  "tika-vin07t:1227_1": "purisaviggahena, na yakkhādināpīti evamattho gahetabboti adhippāyo. Tādisenapi hi",
  "tika-vin07t:1227_2": "saha ṭhitāya desetuṃ na vaṭṭati. Taṃtaṃdesabhāsāya atthaṃ yathāruci vaṭṭati eva.",
  "tika-vin07t:1228_0": "Iriyāpathāparivattanaṃ, purisaṃ vā dvādasahatthūpacāre apakkosāpanaṃ ettha akiriyā.",
  "tika-vin07t:1228_1": "Vuttalakkhaṇassa dhammassa channaṃ vācānaṃ upari desanā, vuttalakkhaṇo mātugāmo,",
  "tika-vin07t:1228_2": "iriyāpathapaavattanābhāvo, viññūpurisābhāvo, apañhavissajjanāti imānettha pañca aṅgāni.",
  "tika-vin07t:1229": "Dhammadesanāsikkhāpadavaṇṇanā niṭṭhitā.",
  "tika-vin07t:1230": "8. Bhūtārocanasikkhāpadavaṇṇanā",
  "tika-vin07t:1231_0": "77. Aṭṭhame antarāti parinibbānakālato pubbepi. Atikaḍḍhiyamānenāti “vadatha, bhante,",
  "tika-vin07t:1231_1": "kiṃ tumhehi adhigata”nti evaṃ nippīḷiyamānena atibaddhiyamānena. Tathārūpe paccaye",
  "tika-vin07t:1231_2": "sati vattabbameva. Sutapariyattisīlaguṇanti ettha atthakusalatā sutaguṇo, pāḷipāṭhakusalatā",
  "tika-vin07t:1231_3": "pariyattiguṇoti daṭṭhabbaṃ. “Cittakkhepassa vā abhāvā”ti iminā khittacittavedanāṭṭatāpi",
  "tika-vin07t:1231_4": "ariyānaṃ natthīti dasseti.",
  "tika-vin07t:1232_0": "Pubbe avuttehīti catutthapārājike avuttehi. Idañca sikkhāpadaṃ paṇṇattiajaānanavasena",
  "tika-vin07t:1232_1": "ekantato acittakasamuṭṭhānameva hoti ariyānaṃ paṇṇattivītikkamābhāvā. Jhānalābhīnañca",
  "tika-vin07t:1232_2": "satthu āṇāvītikkamapaṭighacittassa jhānaparihānato bhūtārocanaṃ na sambhavati. Uttarimanussadhammassa",
  "tika-vin07t:1232_3": "bhūtatā, anupasampannassa ārocanaṃ, taṅkhaṇavijānanā, anaññāpadesoti imānettha cattāri aṅgāni.",
  "tika-vin07t:1233": "Bhūtārocanasikkhāpadavaṇṇanā niṭṭhitā.",
  "tika-vin07t:1234": "9. Duṭṭhullārocanasikkhāpadavaṇṇanā",
  "tika-vin07t:1235": "78. Navame tattha bhaveyyāti tattha kassaci mati evaṃ bhaveyya. Aṭṭhakathāvacanameva upapattito daḷhaṃ katvā patiṭṭhapento “imināpi ceta”ntiādimāha.",
  "tika-vin07t:1236_0": "82. Ādito pañca sikkhāpadānīti pāṇātipātādīni pañca. Sesānīti vikālabhojanādīni.",
  "tika-vin07t:1236_1": "Sukkavissaṭṭhiādi ajjhācārova. Antimavatthuṃ anajjhāpannassa bhikkhuno savatthuko",
  "tika-vin07t:1236_2": "saṅghādiseso, anupasampannassa ārocanaṃ, bhikkhusammutiyā abhāvoti imānettha tīṇi aṅgāni.",
  "tika-vin07t:1237": "Duṭṭhullārocanasikkhāpadavaṇṇanā niṭṭhitā.",
  "tika-vin07t:1238": "10. Pathavīkhaṇanasikkhāpadavaṇṇanā",
  "tika-vin07t:1239_0": "86. Dasame appapaṃsumattikāya pathaviyā anāpattivatthubhāvena vuttattā upaḍḍhapaṃsumattikāyapi",
  "tika-vin07t:1239_1": "pācittiyamevāti gahetabbaṃ. Na hetaṃ dukkaṭavatthūti sakkā vattuṃ jātājātavinimuttāya",
  "tika-vin07t:1239_2": "tatiyapathaviyā abhāvato.",
  "tika-vin07t:1240_0": "Vaṭṭatīti imasmiṃ ṭhāne pokkharaṇiṃ khaṇāti okāsassa aniyamitattā vaṭṭati. Imaṃ valliṃ",
  "tika-vin07t:1240_1": "khaṇāti pathavīkhaṇanaṃ sandhāya vuttattā imināva sikkhāpadena āpatti, na bhūtagāmasikkhāpadena.",
  "tika-vin07t:1240_2": "Ubhayampi sandhāya vutte pana dvepi pācittiyā honti. Udakapappaṭakoti udake antobhūmiyaṃ",
  "tika-vin07t:1240_3": "paviṭṭhe tassa uparibhāgaṃ chādetvā tanukapaṃsu vā mattikā vā paṭalaṃ hutvā patamānā",
  "tika-vin07t:1240_4": "tiṭṭhati, tasmiṃ udake sukkhepi taṃ paṭalaṃ vātena calamānā tiṭṭhati, taṃ udakapappaṭako nāma.",
  "tika-vin07t:1241_0": "Akatapabbhāreti avaḷañjanaṭṭhānadassanatthaṃ vuttaṃ. Tādise eva hi vammikassa sambhavoti.",
  "tika-vin07t:1241_1": "Mūsikukkaraṃ nāma mūsikāhi khanitvā bahi katapaṃsurāsi. Acchadanantiādivuttattā ujukaṃ",
  "tika-vin07t:1241_2": "ākāsato patitavassodakena ovaṭṭhameva jātapathavī hoti, na chadanādīsu patitvā tato",
  "tika-vin07t:1241_3": "pavattaudakena tintanti veditabbaṃ. Maṇḍapatthambhanti sākhāmaṇḍapatthambhaṃ. Uccāletvāti",
  "tika-vin07t:1241_4": "ukkhipitvā. Tatoti purāṇasenāsanato.",
  "tika-vin07t:1242": "88. Mahāmattikanti bhittilepanaṃ. Jātapathavitā, tathāsaññitā, khaṇanakhaṇāpanānaṃ aññataranti imānettha tīṇi aṅgāni.",
  "tika-vin07t:1243": "Pathavīkhaṇanasikkhāpadavaṇṇanā niṭṭhitā.",
  "tika-vin07t:1244": "Niṭṭhito musāvādavaggo paṭhamo.",
  "tika-vin07t:1245": "2. Bhūtagāmavaggo",
  "tika-vin07t:1246": "1. Bhūtagāmasikkhāpadavaṇṇanā",
  "tika-vin07t:1247_0": "89. Dutiyavaggassa paṭhame niggahetuṃ asakkontoti sākhaṭṭhakavimāne sākhāya chijjamānāya",
  "tika-vin07t:1247_1": "chijjante tattha achedanatthāya devatāya upanītaṃ puttaṃ disvāpi kuṭhārinikkhepavegaṃ",
  "tika-vin07t:1247_2": "nivattetuṃ asakkontoti attho. Rukkhadhammeti rukkhassa pavattiyaṃ. Rukkhānaṃ viya",
  "tika-vin07t:1247_3": "chedanādīsu akuppanañhi rukkhadhammo nāma.",
  "tika-vin07t:1248_0": "Uppatitanti uppannaṃ. Bhantanti dhāvantaṃ. Vārayeti niggaṇheyya. Itaroti uppannaṃ",
  "tika-vin07t:1248_1": "kodhaṃ aniggaṇhanto rājauparājādīnaṃ rasmimattaggāhakajano viya na uttamasārathīti",
  "tika-vin07t:1248_2": "attho. Visaṭaṃ sappavisanti sarīre dāṭhāvaṇānusārena vitthiṇṇaṃ byāpetvā ṭhitaṃ kaṇhasappavisaṃ",
  "tika-vin07t:1248_3": "viya. Jahāti orapāranti pañcorambhāgiyasaññojanāni tatiyamaggena jahāti. “Orapāra”nti",
  "tika-vin07t:1248_4": "hi orimatīraṃ vuccati. Atha vā soti tatiyamaggena kodhaṃ vinetvā ṭhito bhikkhu arahattamaggena",
  "tika-vin07t:1248_5": "orapāraṃ jahātīti attho. Tattha oraṃ nāma sakattabhāvo, ajjhattikāni vā āyatanāni.",
  "tika-vin07t:1248_6": "Pāraṃ nāma paraattabhāvo, bāhirāni vā āyatanāni. Tadubhaye pana chandarāgaṃ jahanto",
  "tika-vin07t:1248_7": "“jahāti orimapāra”nti vuccati.",
  "tika-vin07t:1249_0": "90. Bhavantīti vaḍḍhanti. Ahuvuntīti babhūvu. Tenāha “jātā vaḍḍhitā”ti. Bhūtānaṃ",
  "tika-vin07t:1249_1": "gāmoti mahābhūtānaṃ haritatiṇādibhāvena samaggānaṃ samūho. Tabbinimuttassa gāmassa",
  "tika-vin07t:1249_2": "abhāvaṃ dassetuṃ “bhūtā eva vā gāmo”ti vuttaṃ. Pātabya-saddassa pā pāneti dhātvatthaṃ",
  "tika-vin07t:1249_3": "sandhāyāha “paribhuñjitabbatā”ti. Sā ca pātabyatā chedanādi eva hotīti āha “tassā…pe…",
  "tika-vin07t:1249_4": "bhūtagāmassa jātā chedanādipaccayā”ti.",
  "tika-vin07t:1250": "91. Jāta-saddo ettha vijātapariyāyoti “puttaṃ vijātā itthī”tiādīsu viya pasūtavacanoti āha “pasūtānī”ti, nibbattapaṇṇamūlānīti attho.",
  "tika-vin07t:1251": "Tāni dassentoti tāni bījāni dassento. Kāriyadassanamukheneva kāraṇañca gahitanti āha “bījato nibbattena bījaṃ dassita”nti.",
  "tika-vin07t:1252_0": "92. “Bījato sambhūto bhūtagāmo bīja”nti iminā uttarapadalopena “padumagacchato nibbattaṃ",
  "tika-vin07t:1252_1": "pupphaṃ paduma”ntiādīsu viyāyaṃ vohāroti dasseti. Yaṃ bījaṃ bhūtagāmo nāma hotīti",
  "tika-vin07t:1252_2": "nibbattapaṇṇamūlaṃ sandhāya vadati. Yathārutanti yathāpāṭhaṃ.",
  "tika-vin07t:1253_0": "“Sañciccā”ti vuttattā sarīre laggabhāvaṃ ñatvāpi uṭṭhahati, “taṃ uddharissāmī”tisaññāya",
  "tika-vin07t:1253_1": "abhāvato vaṭṭati. Anantaka-ggahaṇena sāsapamattikā gahitā, nāmañhetaṃ tassā sevālajātiyā.",
  "tika-vin07t:1253_2": "Mūlapaṇṇānaṃ abhāvena “asampuṇṇabhūtagāmo nāmā”ti vuttaṃ. So bījagāmena saṅgahitoti.",
  "tika-vin07t:1253_3": "Avaḍḍhamānepi bhūtagāmamūlakattā vuttaṃ “amūlakabhūtagāme saṅgahaṃ gacchatī”ti. Nāḷikerassa",
  "tika-vin07t:1253_4": "āveṇikaṃ katvā vadati.",
  "tika-vin07t:1254_0": "Seleyyakaṃ nāma silāya sambhūtā ekā gandhajāti. Pupphitakālato paṭṭhāyāti vikasitakālato",
  "tika-vin07t:1254_1": "pabhuti. Chattakaṃ gaṇhantoti vikasitaṃ gaṇhanto. Makuḷaṃ pana rukkhattacaṃ akopentenapi",
  "tika-vin07t:1254_2": "gahetuṃ na vaṭṭati, phullaṃ vaṭṭati. Hatthakukkuccenāti hatthacāpallena.",
  "tika-vin07t:1255_0": "“Pānīyaṃ na vāsetabba”nti idaṃ attano pivanapānīyaṃ sandhāya vuttaṃ, aññesaṃ pana",
  "tika-vin07t:1255_1": "vaṭṭati anuggahitattā. Tenāha “attanā khāditukāmenā”ti. Yesaṃ rukkhānaṃ sākhā ruhatīti",
  "tika-vin07t:1255_2": "mūlaṃ anotāretvā paṇṇamattaniggamanamattenapi vaḍḍhati. Tattha kappiyampi akaronto",
  "tika-vin07t:1255_3": "chinnanāḷikeraveḷudaṇḍādayo kopetuṃ vaṭṭati.",
  "tika-vin07t:1256": "“Caṅkamitaṭṭhānaṃ dassessāmī”ti vuttattā kevalaṃ caṅkamanādhippāyena vā maggagamanādhippāyena vā akkamantassa, tiṇānaṃ upari nisīdanādhippāyena nisīdantassa ca doso natthi.",
  "tika-vin07t:1257_0": "Samaṇakappehīti samaṇānaṃ kappiyavohārehi, abījanibbaṭṭabījānipi kappiyabhāvato “samaṇakappānī”ti",
  "tika-vin07t:1257_1": "vuttāni. Abījaṃ nāma taruṇaambaphalādīni. Nibbaṭṭetabbaṃ viyojetabbaṃ bījaṃ yasmiṃ,",
  "tika-vin07t:1257_2": "taṃ panasādi nibbaṭṭabījaṃ nāma. Kappiyanti vatvāvāti pubbakālakiriyāvasena vuttepi",
  "tika-vin07t:1257_3": "vacanakkhaṇeva aggisatthādinā bījagāme vaṇaṃ kātabbanti vacanato pana pubbe kātuṃ",
  "tika-vin07t:1257_4": "na vaṭṭati, tañca dvidhā akatvā chedanabhedanameva dassetabbaṃ. Karontena ca bhikkhunā",
  "tika-vin07t:1257_5": "“kappiyaṃ karohī”ti yāya kāyaci bhāsāya vutteyeva kātabbaṃ. Bījagāmaparimocanatthaṃ",
  "tika-vin07t:1257_6": "puna kappiyaṃ kāretabbanti kārāpanassa paṭhamameva adhikatattā. “Kaṭāhepi kātuṃ vaṭṭatī”ti",
  "tika-vin07t:1257_7": "vuttattā kaṭāhato nīhatāya miñjāya vā bīje vā yattha katthaci vijjhituṃ vaṭṭati eva.",
  "tika-vin07t:1257_8": "Bhūtagāmo, bhūtagāmasaññitā, vikopanaṃ vā vikopāpanaṃ vāti imānettha tīṇi aṅgāni.",
  "tika-vin07t:1258": "Bhūtagāmasikkhāpadavaṇṇanā niṭṭhitā.",
  "tika-vin07t:1259": "2. Aññavādakasikkhāpadavaṇṇanā",
  "tika-vin07t:1260": "94. Dutiye aññaṃ vacananti yaṃ dosavibhāvanatthaṃ parehi vuttavacanaṃ taṃ tassa ananucchavikena aññena vacanena paṭicarati.",
  "tika-vin07t:1261_0": "98. Yadetaṃ aññenaññaṃ paṭicaraṇavasena pavattavacanaṃ, tadeva pucchitamatthaṃ ṭhapetvā",
  "tika-vin07t:1261_1": "aññaṃ vadati pakāsetīti aññavādakanti āha “aññenaññaṃ paṭicaraṇassetaṃ nāma”nti.",
  "tika-vin07t:1261_2": "Tuṇhībhūtassetaṃ nāmanti tuṇhībhāvassetaṃ nāmaṃ, ayameva vā pāṭho. Aññavādakaṃ āropetunti",
  "tika-vin07t:1261_3": "aññavāde āropetuṃ. Vihesakanti vihesakattaṃ.",
  "tika-vin07t:1262": "99. Pāḷiyaṃ na ugghāṭetukāmoti paṭicchādetukāmo.",
  "tika-vin07t:1263_0": "100. Anāropite aññavādaketi vuttadukkaṭaṃ pāḷiyaṃ āgataaññenaññapaṭicaraṇavasena",
  "tika-vin07t:1263_1": "yujjati, aṭṭhakathāyaṃ āgatanayena pana musāvādena aññenaññaṃ paṭicarantassa pācittiyena",
  "tika-vin07t:1263_2": "saddhiṃ dukkaṭaṃ, āropite imināva pācittiyaṃ. Keci pana “musāvādapācittiyena saddhiṃ",
  "tika-vin07t:1263_3": "pācittiyadvaya”nti vadanti, vīmaṃsitabbaṃ. Ādikammikassapi musāvāde imināva anāpattīti",
  "tika-vin07t:1263_4": "daṭṭhabbaṃ. Dhammakammena āropitatā, āpattiyā vā vatthunā vā anuyuñjiyamānatā, chādetukāmatāya",
  "tika-vin07t:1263_5": "aññenaññaṃ paṭicaraṇaṃ, tuṇhībhāvo cāti imānettha tīṇi aṅgāni.",
  "tika-vin07t:1264": "Aññavādakasikkhāpadavaṇṇanā niṭṭhitā.",
  "tika-vin07t:1265": "3. Ujjhāpanakasikkhāpadavaṇṇanā",
  "tika-vin07t:1266": "103. Tatiye cintāyanatthassa jhe-dhātussa anekatthatāya olokanatthasambhavato vuttaṃ “olokāpentī”ti. Chandāyāti liṅgavipallāsoti āha “chandenā”ti.",
  "tika-vin07t:1267_0": "105. Bhikkhuṃ lāmakato cintāpanatthaṃ aññesaṃ taṃ avaṇṇakathanaṃ ujjhāpanaṃ nāma.",
  "tika-vin07t:1267_1": "Aññesaṃ pana avatvā aññamaññaṃ samullapanavasena bhikkhuno dosappakāsanaṃ khiyyanaṃ",
  "tika-vin07t:1267_2": "nāmāti ayametesaṃ bhedo.",
  "tika-vin07t:1268_0": "106. Aññaṃ anupasampannaṃ ujjhāpetīti aññena anupasampannena ujjhāpeti. Tassa vā",
  "tika-vin07t:1268_1": "taṃ santiketi tassa anupasampannassa santike taṃ saṅghena sammataṃ upasampannaṃ khiyyati.",
  "tika-vin07t:1268_2": "Idhāpi musāvādena ujjhāpanādīnaṃ sambhavato dukkaṭaṭṭhānāni ca ādikammikassa anāpatti",
  "tika-vin07t:1268_3": "ca iminā eva sikkhāpadena vuttāti veditabbaṃ sabbattha musāvādapācittiyassa anivattito.",
  "tika-vin07t:1268_4": "Dhammakammena sammatatā, upasampannatā, agatigamanābhāvo, tassa avaṇṇakāmatā, yassa",
  "tika-vin07t:1268_5": "santike vadati. Tassa upasampannatā, ujjhāpanaṃ vā khiyyanaṃ vāti imānettha cha aṅgāni.",
  "tika-vin07t:1269": "Ujjhāpanakasikkhāpadavaṇṇanā niṭṭhitā.",
  "tika-vin07t:1270": "4. Paṭhamasenāsanasikkhāpadavaṇṇanā",
  "tika-vin07t:1271_0": "110. Catutthe apaññāteti appasiddhe. Imaṃ pana aṭṭha māse maṇḍapādīsu ṭhapanasaṅkhātaṃ",
  "tika-vin07t:1271_1": "atthavisesaṃ gahetvā bhagavatā paṭhamameva sikkhāpadaṃ paññattanti adhippāyaṃ “anujānāmi,",
  "tika-vin07t:1271_2": "bhikkhave, aṭṭhamāse”tiādivacanena anupaññattisadisena pakāsetvā visuṃ anupaññatti",
  "tika-vin07t:1271_3": "na vuttā. Parivāre panetaṃ anujānanavacanaṃ anupaññattiṭṭhānanti “ekā anupaññattī”ti vuttaṃ.",
  "tika-vin07t:1272_0": "Navavāyimoti adhunā suttena vītakacchena paliveṭhitamañco. Onaddhoti kappiyacammena",
  "tika-vin07t:1272_1": "onaddho. Te hi vassena sīghaṃ na nassanti. “Ukkaṭṭhaabbhokāsiko”ti idaṃ tassa sukhapaṭipattidassanamattaṃ,",
  "tika-vin07t:1272_2": "ukkaṭṭhassāpi pana cīvarakuṭi vaṭṭateva. Kāyānugatikattāti bhikkhuno tattheva nisīdanabhāvaṃ",
  "tika-vin07t:1272_3": "dīpeti, tena ca vassabhayena sayaṃ aññattha gacchantassa āpattīti dasseti. Abbhokāsikānaṃ",
  "tika-vin07t:1272_4": "temanatthāya niyametvā dāyakehi dinnampi attānaṃ rakkhantena rakkhitabbameva.",
  "tika-vin07t:1273_0": "“Valāhakānaṃ anuṭṭhitabhāvaṃ sallakkhetvā”ti iminā gimhānepi meghe uṭṭhite abbhokāse",
  "tika-vin07t:1273_1": "nikkhipituṃ na vaṭṭatīti dīpeti. Tatra tatrāti cetiyaṅgaṇādike tasmiṃ tasmiṃ abbhokāse",
  "tika-vin07t:1273_2": "niyametvā nikkhittā. Majjhato paṭṭhāya pādaṭṭhānābhimukhāti yattha samantato sammajjitvā",
  "tika-vin07t:1273_3": "aṅgaṇamajjhe sabbadā kacavarassa saṅkaḍḍhanena majjhe vālikā sañcitā hoti. Tattha",
  "tika-vin07t:1273_4": "kattabbavidhidassanatthaṃ vuttaṃ. Uccavatthupādaṭṭhānābhimukhaṃ vā vālikā haritabbā.",
  "tika-vin07t:1273_5": "Yattha vā pana koṇesu vālikā sañcitā, tattha tato paṭṭhāya aparadisābhimukhā haritabbāti",
  "tika-vin07t:1273_6": "keci atthaṃ vadanti. Keci pana “sammaṭṭhaṭṭhānassa padavaḷañjena avikopanatthāya",
  "tika-vin07t:1273_7": "sayaṃ asammaṭṭhaṭṭhāne ṭhatvā attano pādābhimukhaṃ vālikā haritabbāti vutta”nti vadanti,",
  "tika-vin07t:1273_8": "tattha “majjhato paṭṭhāyā”ti vacanassa payojanaṃ na dissati.",
  "tika-vin07t:1274": "111. Vaṅkapādatāmattena kuḷīrapādakassa sesehi viseso, na aṭanīsu pādappavesanavisesenāti dassetuṃ “yo vā pana kocī”tiādi vuttaṃ. Tassāti upasampannasseva.",
  "tika-vin07t:1275_0": "Nisīditvā…pe… pācittiyanti ettha meghuṭṭhānābhāvaṃ ñatvā “pacchā āgantvā uddharissāmī”ti",
  "tika-vin07t:1275_1": "ābhogena gacchantassa anāpatti, tena punāgantabbameva. Kappaṃ labhitvāti “gaccha,",
  "tika-vin07t:1275_2": "mā idha tiṭṭhā”ti vuttavacanaṃ labhitvā.",
  "tika-vin07t:1276_0": "Āvāsikānaṃyeva palibodhoti āgantukesu kiñci avatvā nisīditvā “āvāsikā eva uddharissantī”ti",
  "tika-vin07t:1276_1": "gatesupi āvāsikānameva palibodho. Mahāpaccarivāde pana “idaṃ amhāka”nti avatvāpi",
  "tika-vin07t:1276_2": "nisinnānamevāti adhippāyo. “Santharitvā vā santharāpetvā vā”ti vuttattā anāṇattiyā",
  "tika-vin07t:1276_3": "paññāpitattāpi dukkaṭe kāraṇaṃ vuttaṃ. Ussārakoti sarabhāṇako. So hi uddhaṃ uddhaṃ",
  "tika-vin07t:1276_4": "pāḷipāṭhaṃ sāreti pavattetīti ussārakoti vuccati.",
  "tika-vin07t:1277_0": "112. Vaṇṇānurakkhaṇatthaṃ katāti paṭakhaṇḍādīhi sibbitvā katā. Bhūmiyaṃ attharitabbāti",
  "tika-vin07t:1277_1": "cimilikāya sati tassā upari, asati suddhabhūmiyaṃ attharitabbā. “Sīhacammādīnaṃ pariharaṇeyeva",
  "tika-vin07t:1277_2": "paṭikkhepo”ti iminā mañcapīṭhādīsu attharitvā puna saṃharitvā ṭhapanādivasena attano",
  "tika-vin07t:1277_3": "atthāya pariharaṇameva na vaṭṭati, bhūmattharaṇādivasena paribhogo pana attano pariharaṇaṃ",
  "tika-vin07t:1277_4": "na hotīti dasseti. Khandhake hi “antopi mañce paññattāni honti, bahipi mañce paññattāni",
  "tika-vin07t:1277_5": "hontī”ti evaṃ attano attano atthāya mañcādīsu paññapetvā pariharaṇavatthusmiṃ –",
  "tika-vin07t:1278": "“Na, bhikkhave, mahācammāni dhāretabbāni sīhacammaṃ byagghacammaṃ dīpicammaṃ. Yo dhāreyya, āpatti dukkaṭassā”ti –",
  "tika-vin07t:1279": "Paṭikkhepo kato. Tasmā vuttanayenevettha adhippāyo daṭṭhabbo. Dārumayapīṭhanti phalakamayapīṭhameva. Pādakathalikanti adhotapādaṃ yasmiṃ ghaṃsantā dhovanti, taṃ dāruphalakādi.",
  "tika-vin07t:1280_0": "113. “Āgantvā uddharissāmīti gacchatī”ti vuttattā aññenapi kāraṇena anotāpentassapi",
  "tika-vin07t:1280_1": "āgamane sāpekkhassa anāpatti. Teneva mātikāṭṭhakathāyaṃ “mañcādīnaṃ saṅghikatā, vuttalakkhaṇe",
  "tika-vin07t:1280_2": "dese santharaṇaṃ vā santharāpanaṃ vā, apalibuddhatā, āpadāya abhāvo, nirapekkhatā,",
  "tika-vin07t:1280_3": "leḍḍupātātikkamo”ti evamettha nirapekkhatāya saddhiṃ cha aṅgāni vuttāni.",
  "tika-vin07t:1281": "Paṭhamasenāsanasikkhāpadavaṇṇanā niṭṭhitā.",
  "tika-vin07t:1282": "5. Dutiyasenāsanasikkhāpadavaṇṇanā",
  "tika-vin07t:1283": "116. Pañcame pāvāro kojavoti paccattharaṇatthāyeva ṭhapitā uggatalomā attharaṇavisesā. Ettakameva vuttanti aṭṭhakathāsu vuttaṃ. Senāsanatoti sabbapacchimasenāsanato.",
  "tika-vin07t:1284": "117. Kurundaṭṭhakathāyaṃ vuttamevatthaṃ savisesaṃ katvā dassetuṃ “kiñcāpi vutto”tiādi āraddhaṃ. Vattabbaṃ natthīti rukkhamūlassa pākaṭattā vuttaṃ. Palujjatīti vinassati.",
  "tika-vin07t:1285_0": "118. Yena mañcaṃ vā pīṭhaṃ vā vīnanti, taṃ mañcapīṭhakavānaṃ. Siluccayaleṇanti pabbataguhā.",
  "tika-vin07t:1285_1": "“Āpucchanaṃ pana vatta”nti iminā āpatti natthīti dasseti. Vuttalakkhaṇaseyyā, tassā",
  "tika-vin07t:1285_2": "saṅghikatā, vuttalakkhaṇe vihāre santharaṇaṃ vā santharāpanaṃ vā, apalibuddhatā,",
  "tika-vin07t:1285_3": "āpadāya abhāvo, anapekkhassa disāpakkamanaṃ, upacārasīmātikkamoti imānettha satta aṅgāni.",
  "tika-vin07t:1286": "Dutiyasenāsanasikkhāpadavaṇṇanā niṭṭhitā.",
  "tika-vin07t:1287": "6. Anupakhajjasikkhāpadavaṇṇanā",
  "tika-vin07t:1288": "119. Chaṭṭhe anupavisitvāti samīpaṃ pavisitvā.",
  "tika-vin07t:1289_0": "122. Upacāraṃ ṭhapetvāti diyaḍḍhahatthūpacāraṃ ṭhapetvā. Saṅghikavihāratā, anuṭṭhāpanīyabhāvajānanaṃ,",
  "tika-vin07t:1289_1": "sambādhetukāmatā, upacāre nisīdanaṃ vā nipajjanaṃ vāti imānettha cattāri aṅgāni.",
  "tika-vin07t:1290": "Anupakhajjasikkhāpadavaṇṇanā niṭṭhitā.",
  "tika-vin07t:1291": "7. Nikkaḍḍhanasikkhāpadavaṇṇanā",
  "tika-vin07t:1292": "126. Sattame koṭṭhakānīti dvārakoṭṭhakāni.",
  "tika-vin07t:1293_0": "128. “Sakalasaṅghārāmato nikkaḍḍhituṃ na vaṭṭatī”ti idaṃ ananurūpato vuttaṃ. Pāpagarahitāya",
  "tika-vin07t:1293_1": "hi akupitacittena nikkaḍḍhāpentassa iminā sikkhāpadena āpatti natthi “kupito anattamano”ti",
  "tika-vin07t:1293_2": "vuttattā. Aññāpekkhā āpatti na dissati. Pāḷiyaṃ “alajjiṃ nikkaḍḍhatī”tiādīsu cittassa",
  "tika-vin07t:1293_3": "lahuparivattitāya antarantarā kope uppannepi anāpatti alajjitādipaccayeneva nikkaḍḍhanassa",
  "tika-vin07t:1293_4": "āraddhattā. Saṅghikavihāro, upasampannassa bhaṇḍanakārakabhāvādivinimuttatā, kopena",
  "tika-vin07t:1293_5": "nikkaḍḍhanaṃ vā nikkaḍḍhāpanaṃ vāti imānettha tīṇi aṅgāni.",
  "tika-vin07t:1294": "Nikkaḍḍhanasikkhāpadavaṇṇanā niṭṭhitā.",
  "tika-vin07t:1295": "8. Vehāsakuṭisikkhāpadavaṇṇanā",
  "tika-vin07t:1296": "129. Aṭṭhamaṃ uttānameva. Saṅghiko vihāro, asīsaghaṭṭavehāsakuṭi, heṭṭhāparibhogatā, apaṭāṇidinne āhaccapādake nisīdanaṃ vā nipajjanaṃ vāti imānettha cattāri aṅgāni.",
  "tika-vin07t:1297": "Vehāsakuṭisikkhāpadavaṇṇanā niṭṭhitā.",
  "tika-vin07t:1298": "9. Mahallakavihārasikkhāpadavaṇṇanā",
  "tika-vin07t:1299_0": "135. Navame “mahallako nāma vihāro sassāmiko”ti vuttattā saññācikāya kuṭiyā anāpattīti",
  "tika-vin07t:1299_1": "vadanti. Yassāti vihārassa. Sā aparipūrūpacārāpi hotīti vivariyamānaṃ kavāṭaṃ yaṃ",
  "tika-vin07t:1299_2": "bhittiṃ āhanati, sā sāmantā kavāṭavitthārappamāṇā upacārarahitāpi hotīti attho. Ālokaṃ",
  "tika-vin07t:1299_3": "vātapānaṃ sandheti ghaṭayatīti ālokasandhīti kavāṭaṃ vuccati. Dvāravātapānūpacārato",
  "tika-vin07t:1299_4": "aññattha punappunaṃ limpanādiṃ karontassa piṇḍagaṇanāya pācittiyaṃ.",
  "tika-vin07t:1300_0": "Keci pana “pāḷiyaṃ pācittiyassa avuttattā dukkaṭa”nti vadanti. Adhiṭṭhātabbanti saṃvidhātabbaṃ.",
  "tika-vin07t:1300_1": "Harite ṭhito adhiṭṭhāti. Āpatti dukkaṭassāti haritayutte khette ṭhatvā chādentassa",
  "tika-vin07t:1300_2": "dukkaṭanti attho. Keci pana “tādise khette vihāraṃ karontassa dukkaṭa”nti vadanti,",
  "tika-vin07t:1300_3": "taṃ pāḷiyā na sameti.",
  "tika-vin07t:1301_0": "136. Ujukameva chādananti chādanamukhavaṭṭito paṭṭhāya yāva piṭṭhivaṃsakūṭāgārakaṇṇikādi,",
  "tika-vin07t:1301_1": "tāva iṭṭhakādīhi ujukaṃ chādanaṃ. Iminā pana yena sabbasmiṃ vihāre ekavāraṃ chādite",
  "tika-vin07t:1301_2": "taṃ chādanaṃ ekamagganti gahetvā pāḷiyaṃ “dve magge”tiādi vuttaṃ. Pariyāyena chādanampi",
  "tika-vin07t:1301_3": "imināva nayena yojetabbanti vadanti, taṃ “punappunaṃ chādāpesī”ti imāya pāḷiyā ca",
  "tika-vin07t:1301_4": "“sabbampi cetaṃ chadanaṃ chadanūpari veditabba”nti iminā aṭṭhakathāvacanena ca sameti.",
  "tika-vin07t:1302_0": "Pāḷiyaṃ “maggena chādentassa pariyāyena chādentassā”ti idañca iṭṭhakādīhi, tiṇapaṇṇehi",
  "tika-vin07t:1302_1": "ca chādanappakārabhedadassanatthaṃ vuttaṃ. Keci pana “pantiyā chāditassa chadanassa",
  "tika-vin07t:1302_2": "upari chadanamukhavaṭṭito paṭṭhāya uddhaṃ ujukameva ekavāraṃ chādanaṃ ekamagganti",
  "tika-vin07t:1302_3": "gahetvā ‘dve magge’tiādi vuttaṃ, na pana sakalavihārachādanaṃ. Esa nayo pariyāyena",
  "tika-vin07t:1302_4": "chādanepī”ti vadanti, taṃ pāḷiaṭṭhakathāhi na sameti.",
  "tika-vin07t:1303_0": "Tatiyāya magganti ettha tatiyāyāti upayogatthe sampadānavacanaṃ, tatiyaṃ magganti",
  "tika-vin07t:1303_1": "attho. Ayameva vā pāṭho. Tiṇapaṇṇehi labbhatīti tiṇapaṇṇehi chādetvā upari ullittāvalittakaraṇaṃ",
  "tika-vin07t:1303_2": "sandhāya vuttaṃ. Kevalaṃ tiṇakuṭiyā hi anāpatti vuttā. Tiṇṇaṃ maggānanti maggavasena",
  "tika-vin07t:1303_3": "chāditānaṃ tiṇṇaṃ chadanānaṃ. Tiṇṇaṃ pariyāyānanti etthāpi eseva nayo. Mahallakavihāratā,",
  "tika-vin07t:1303_4": "attano vāsāgāratā, uttari adhiṭṭhānanti imānettha tīṇi aṅgāni.",
  "tika-vin07t:1304": "Mahallakavihārasikkhāpadavaṇṇanā niṭṭhitā.",
  "tika-vin07t:1305": "10. Sappāṇakasikkhāpadavaṇṇanā",
  "tika-vin07t:1306_0": "140. Dasame mātikāyaṃ sappāṇakaudakaṃ tiṇena vā mattikāya vā siñceyya, chaḍḍeyyāti",
  "tika-vin07t:1306_1": "attho. Atha vā udakaṃ gahetvā bahi siñceyya, tasmiñca udake tiṇaṃ vā mattikaṃ vā",
  "tika-vin07t:1306_2": "āharitvā pakkhipeyyāti ajjhāharitvā attho veditabbo. Tenāha “sakaṭabhāramattañcepī”tiādi.",
  "tika-vin07t:1306_3": "Idanti tiṇamattikapakkhipanavidhānaṃ. Vuttanti mātikāyaṃ “tiṇaṃ vā mattikaṃ vā”ti",
  "tika-vin07t:1306_4": "evaṃ vuttaṃ, aṭṭhakathāsu vā vuttaṃ.",
  "tika-vin07t:1307_0": "Idañca sikkhāpadaṃ bāhiraparibhogaṃ sandhāya vatthuvasena vuttaṃ abbhantaraparibhogassa",
  "tika-vin07t:1307_1": "visuṃ vakkhamānattā. Tadubhayampi “sappāṇaka”nti katvā vadhakacittaṃ vināva siñcane",
  "tika-vin07t:1307_2": "paññattattā “paṇṇattivajja”nti vuttaṃ. Vadhakacitte pana sati sikkhāpadantareneva",
  "tika-vin07t:1307_3": "pācittiyaṃ, na imināti daṭṭhabbaṃ. Udakassa sappāṇakatā, “siñcanena pāṇakā marissantī”ti",
  "tika-vin07t:1307_4": "jānanaṃ, tādisameva ca udakaṃ vinā vadhakacetanāya kenacideva karaṇīyena tiṇādīnaṃ",
  "tika-vin07t:1307_5": "siñcananti imānettha cattāri aṅgāni.",
  "tika-vin07t:1308": "Sappāṇakasikkhāpadavaṇṇanā niṭṭhitā.",
  "tika-vin07t:1309": "Niṭṭhito senāsanavaggo dutiyo.",
  "tika-vin07t:1310": "“Bhūtagāmavaggo”tipi etasseva nāmaṃ.",
  "tika-vin07t:1311": "3. Ovādavaggo",
  "tika-vin07t:1312": "1. Ovādasikkhāpadavaṇṇanā",
  "tika-vin07t:1313": "144. Tatiyavaggassa paṭhame tiracchānabhūtanti tirokaraṇabhūtaṃ, bāhirabhūtanti attho. Samiddhoti paripuṇṇo. Sahitattho atthayutto. Atthagambhīratādinā gambhīro.",
  "tika-vin07t:1314": "145-147. Paratoti uttari. Karontovāti paribāhire karonto. Vibhaṅgeti jhānavibhaṅge. Caraṇanti nibbānagamanāya pādaṃ.",
  "tika-vin07t:1315_0": "Yadassāti yaṃ assa. Dhāretīti avinassamānaṃ dhāreti. Parikathanatthanti pakiṇṇakakathāvasena",
  "tika-vin07t:1315_1": "paricchinnadhammakathanatthaṃ. Tisso anumodanāti saṅghabhattādīsu dānānisaṃsappaṭisaṃyuttā",
  "tika-vin07t:1315_2": "nidhikuṇḍasuttādi -anumodanā, gehappavesamaṅgalādīsu maṅgalasuttādi -anumodanā, matakabhattādiamaṅgalesu",
  "tika-vin07t:1315_3": "tirokuṭṭādi -anumodanāti imā tisso anumodanā. Kammākammavinicchayoti parivārāvasāne",
  "tika-vin07t:1315_4": "kammavagge vuttavinicchayo. Samādhivasenāti samathapubbakavasena. Vipassanāvasena",
  "tika-vin07t:1315_5": "vāti diṭṭhivisuddhiādikāya sukkhavipassanāya vasena. Attano sīlarakkhaṇatthaṃ aparānapekkhatāya",
  "tika-vin07t:1315_6": "yena kāmaṃ gantuṃ catasso disā arahati, assa vā santi, tāsu vā sādhūti cātuddiso.",
  "tika-vin07t:1316_0": "Abhivinayeti pātimokkhasaṃvarasaṅkhāte saṃvaravinaye, tappakāsake vā vinayapiṭake.",
  "tika-vin07t:1316_1": "Vinetunti sikkhāpetuṃ pakāsetuṃ. Paguṇā vācuggatāti pāṭhato ca atthato ca paguṇā",
  "tika-vin07t:1316_2": "mukhe sannidhāpanavasena vācuggatā kātabbā. Atthamattavasenapettha yojanaṃ karonti.",
  "tika-vin07t:1316_3": "Abhidhammeti lakkhaṇarasādivasena paricchinne nāmarūpadhamme. Pubbe kira mahātherā",
  "tika-vin07t:1316_4": "pariyattianantaradhānāya ekekassa gaṇassa dīghanikāyādiekekadhammakoṭṭhāsaṃ niyyātentā",
  "tika-vin07t:1316_5": "“tumhe etaṃ pāḷito ca aṭṭhakathāto ca pariharatha, sakkontā uttaripi uggaṇhathā”ti",
  "tika-vin07t:1316_6": "evaṃ sakaladhammaṃ ganthavasena niyyātenti, tattha te ca bhikkhū ganthanāmena dīghabhāṇakā",
  "tika-vin07t:1316_7": "majjhimabhāṇakāti voharīyanti, te ca attano bhārabhūtaṃ koṭṭhāsaṃ pariccajitvā aññaṃ",
  "tika-vin07t:1316_8": "uggahetuṃ na labhanti. Taṃ sandhāyāha “sace majjhimabhāṇako hotī”tiādi.",
  "tika-vin07t:1317_0": "Tattha heṭṭhimā vā tayo vaggāti mahāvaggato heṭṭhimā sagāthakavaggo, nidānavaggo,",
  "tika-vin07t:1317_1": "khandhavaggoti ime tayo vaggā. Tikanipātato paṭṭhāya heṭṭhāti ekakanipātadukanipāte",
  "tika-vin07t:1317_2": "sandhāya vuttaṃ. Dhammapadampi saha vatthunā jātakabhāṇakena attano jātakena saddhiṃ",
  "tika-vin07t:1317_3": "uggahetabbaṃ. Tato oraṃ na vaṭṭatīti mahāpaccarivādassa adhippāyo. Tato tatoti dīghanikāyādito.",
  "tika-vin07t:1317_4": "Uccinitvā uggahitaṃ saddhammassa ṭhitiyā, bhikkhunopi pubbāparānusandhiādikusalatāya",
  "tika-vin07t:1317_5": "ca na hotīti “taṃ na vaṭṭatī”ti paṭikkhittaṃ. Abhidhamme kiñci uggahetabbanti na",
  "tika-vin07t:1317_6": "vuttanti ettha yasmā vinaye kusalattikādivibhāgo, suttantesu samathavipassanāmaggo",
  "tika-vin07t:1317_7": "ca abhidhammapāṭhaṃ vinā na viññāyati, andhakāre paviṭṭhakālo viya hoti, tasmā suttavinayānaṃ",
  "tika-vin07t:1317_8": "gahaṇavasena abhidhammaggahaṇaṃ vuttamevāti visuṃ na vuttanti veditabbaṃ. Yathā “bhojanaṃ",
  "tika-vin07t:1317_9": "bhuñjitabba”nti vutte “byañjanaṃ khāditabba”nti avuttampi vuttameva hoti tadavinābhāvato,",
  "tika-vin07t:1317_10": "evaṃsampadamidaṃ daṭṭhabbaṃ.",
  "tika-vin07t:1318_0": "Parimaṇḍalapadabyañjanāyāti parimaṇḍalāni paripuṇṇāni padesu sithiladhanitādibyañjanāni",
  "tika-vin07t:1318_1": "yassaṃ, tāya. Purassa esāti porī, nagaravāsīnaṃ kathāti attho. Anelagaḷāyāti ettha",
  "tika-vin07t:1318_2": "elāti kheḷaṃ taggaḷanavirahitāya. Kalyāṇavākkaraṇoti ettha vācā eva vākkaraṇaṃ, udāharaṇaghoso.",
  "tika-vin07t:1318_3": "Kalyāṇaṃ madhuraṃ vākkaraṇamassāti kalyāṇavākkaraṇo. Upasampannāya methuneneva abhabbo",
  "tika-vin07t:1318_4": "hoti, na sikkhamānāsāmaṇerīsūti āha “bhikkhuniyā kāyasaṃsaggaṃ vā”tiādi.",
  "tika-vin07t:1319_0": "148. Garukehīti garukabhaṇḍehi. Ekatoupasampannāyāti upayogatthe bhummavacanaṃ. Bhikkhūnaṃ",
  "tika-vin07t:1319_1": "santike upasampannā nāma parivattaliṅgā vā pañcasatasākiyāniyo vā. Etā pana ekatoupasampannā",
  "tika-vin07t:1319_2": "ovadantassa pācittiyameva.",
  "tika-vin07t:1320_0": "149. Na nimantitā hutvā gantukāmāti nimantitā hutvā bhojanapariyosāne gantukāmā na",
  "tika-vin07t:1320_1": "honti, tattheva vasitukāmā hontīti attho. Yatoti bhikkhunupassayato. Yācitvāti “tumhehi",
  "tika-vin07t:1320_2": "ānītaovādeneva mayampi vasissāmā”ti yācitvā. Tatthāti tasmiṃ bhikkhunupassaye. Abhikkhukāvāse",
  "tika-vin07t:1320_3": "vassaṃ vasantiyā pācittiyaṃ, apagacchantiyā dukkaṭaṃ.",
  "tika-vin07t:1321_0": "Imāsu katarāpatti pariharitabbāti codanaṃ pariharanto āha “sā rakkhitabbā”ti. Sā",
  "tika-vin07t:1321_1": "vassānugamanamūlikā āpatti rakkhitabbā, itarāya anāpattikāraṇaṃ atthīti adhippāyo.",
  "tika-vin07t:1321_2": "Tenāha “āpadāsu hī”tiādi.",
  "tika-vin07t:1322_0": "Ovādatthāyāti ovāde yācanatthāya. Dve tissoti dvīhi tīhi, karaṇatthe cetaṃ paccattavacanaṃ.",
  "tika-vin07t:1322_1": "Pāsādikenāti pasādajanakena kāyakammādinā. Sampādetūti tividhaṃ sikkhaṃ sampādetu.",
  "tika-vin07t:1322_2": "Asammatatā, bhikkhuniyā paripuṇṇūpasampannatā, ovādavasena aṭṭhagarudhammadānanti",
  "tika-vin07t:1322_3": "imānettha tīṇi aṅgāni.",
  "tika-vin07t:1323": "Ovādasikkhāpadavaṇṇanā niṭṭhitā.",
  "tika-vin07t:1324": "2. Atthaṅgatasikkhāpadavaṇṇanā",
  "tika-vin07t:1325_0": "153. Dutiye kokanadanti padumavisesaṃ, taṃ kira bahupattaṃ vaṇṇasampannaṃ. Ayañhettha",
  "tika-vin07t:1325_1": "attho – yathā kokanadasaṅkhātaṃ padumaṃ, evaṃ phullamukhapadumaṃ avītaguṇagandhaṃ",
  "tika-vin07t:1325_2": "nimmale antalikkhe ādiccaṃ viya ca attano tejasā tapantaṃ tato eva virocamānaṃ aṅgehi",
  "tika-vin07t:1325_3": "niccharaṇakajutiyā aṅgīrasaṃ sammāsambuddhaṃ passāti. Rajoharaṇanti sarīre rajaṃ",
  "tika-vin07t:1325_4": "puñchatīti rajoharaṇanti puñchanacoḷassa nāmaṃ. Obhāsavissajjanapubbakā bhāsitagāthā",
  "tika-vin07t:1325_5": "obhāsagāthā nāma. Visuddhimaggādīsu pana “rāgo rajo na ca pana reṇu vuccatī”tiādi",
  "tika-vin07t:1325_6": "obhāsagāthā vuttā, na panesā “adhicetaso”ti gāthā. Ayañca cūḷapanthakattherassa udānagāthāti",
  "tika-vin07t:1325_7": "udānapāḷiyaṃ natthi, ekudāniyattherassa nāyaṃ udānagāthāti tattha vuttaṃ. Idha pana",
  "tika-vin07t:1325_8": "pāḷiyā eva vuttattā therassāpi udānagāthāti gahetabbaṃ. Idha ca agarudhammenāpi ovadato",
  "tika-vin07t:1325_9": "pācittiyameva. Atthaṅgatasūriyatā, paripuṇṇūpasampannatā, ovadananti imānettha tīṇi aṅgāni.",
  "tika-vin07t:1326": "Atthaṅgatasikkhāpadavaṇṇanā niṭṭhitā.",
  "tika-vin07t:1327": "3. Bhikkhunupassayasikkhāpadavaṇṇanā",
  "tika-vin07t:1328": "162. Tatiyaṃ uttānameva. Upassayūpagamanaṃ, paripuṇṇūpasampannatā, samayābhāvo, garudhammehi ovadananti imānettha cattāri aṅgāni.",
  "tika-vin07t:1329": "Bhikkhunupassayasikkhāpadavaṇṇanā niṭṭhitā.",
  "tika-vin07t:1330": "4. Āmisasikkhāpadavaṇṇanā",
  "tika-vin07t:1331_0": "164. Catutthe āmisanirapekkhampi āmisahetu ovadatītisaññāya bhaṇantassapi anāpatti",
  "tika-vin07t:1331_1": "sacittakattā sikkhāpadassa. Sesamettha uttānameva. Upasampannatā, dhammena laddhasammutitā,",
  "tika-vin07t:1331_2": "anāmisantaratā, avaṇṇakāmatāya evaṃ bhaṇananti imānettha cattāri aṅgāni.",
  "tika-vin07t:1332": "Āmisasikkhāpadavaṇṇanā niṭṭhitā.",
  "tika-vin07t:1333": "169. Pañcamaṃ cīvaradānasikkhāpadaṃ uttānameva.",
  "tika-vin07t:1334": "6. Cīvarasibbanasikkhāpadavaṇṇanā",
  "tika-vin07t:1335_0": "176. Chaṭṭhe kathinavattanti kathinamāse cīvaraṃ karontānaṃ sabrahmacārīnaṃ sahāyabhāvūpagamanaṃ",
  "tika-vin07t:1335_1": "sandhāya vuttaṃ. Vañcetvāti “tava ñātikāyā”ti avatvā “ekissā bhikkhuniyā”ti ettakameva",
  "tika-vin07t:1335_2": "vatvā “ekissā bhikkhuniyā”ti sutvā te aññātikasaññino ahesunti āha “akappiye niyojitattā”ti.",
  "tika-vin07t:1335_3": "Aññātikāya bhikkhuniyā santakatā, nivāsanapārupanūpagatā, vuttanayena sibbanaṃ vā",
  "tika-vin07t:1335_4": "sibbāpanaṃ vāti imānettha tīṇi aṅgāni.",
  "tika-vin07t:1336": "Cīvarasibbanasikkhāpadavaṇṇanā niṭṭhitā.",
  "tika-vin07t:1337": "7. Saṃvidhānasikkhāpadavaṇṇanā",
  "tika-vin07t:1338_0": "183. Sattame pāḷiyaṃ gacchāma bhagini gacchāmāyyāti bhikkhupubbakaṃ saṃvidhānaṃ,",
  "tika-vin07t:1338_1": "itaraṃ bhikkhunipubbakaṃ. Ekaddhānamagganti ekato addhānasaṅkhātaṃ maggaṃ. Hiyyoti",
  "tika-vin07t:1338_2": "suve. Pareti tatiye divase.",
  "tika-vin07t:1339_0": "Dvidhā vuttappakāroti pādagamane pakkhagamaneti dvidhā vuttappakāro. Upacāro na labbhatīti",
  "tika-vin07t:1339_1": "yo parikkhittādigāmassa ekaleḍḍupātādiupacāro vutto, so idha na labbhati āsannattā.",
  "tika-vin07t:1339_2": "Etena ca antaraghareyevettha gāmoti adhippeto, na sakalaṃ gāmakhettaṃ. Tatthāpi yattha",
  "tika-vin07t:1339_3": "upacāro labbhati, tattha upacārokkamane eva āpattīti dasseti. Tenāha “ratanamattantaro”tiādi.",
  "tika-vin07t:1339_4": "Upacārokkamanañcettha upacārabbhantare pavisanameva hoti. Tattha appavisitvāpi upacārato",
  "tika-vin07t:1339_5": "bahi addhayojanabbhantaragatena maggena gacchantopi maggassa dvīsu passesu addhayojanabbhantaragataṃ",
  "tika-vin07t:1339_6": "gāmūpacāraṃ sabbaṃ okkamitvā gacchaticceva vuccati. Addhayojanato bahi gatena maggena",
  "tika-vin07t:1339_7": "gacchanto na gāmūpacāragaṇanāya kāretabbo, addhayojanagaṇanāyeva kāretabbo. Evañca",
  "tika-vin07t:1339_8": "sati anantarasikkhāpade nāvāyeva gāmatīrapassena gacchantassa gāmūpacāragaṇanāya",
  "tika-vin07t:1339_9": "āpatti samatthitā hoti. Na hi sakkā nāvāya gāmūpacārabbhantare pavisituṃ. Tiṇṇaṃ",
  "tika-vin07t:1339_10": "maggānaṃ sambandhaṭṭhānaṃ siṅghāṭakaṃ. Etthantare saṃvidahiteti ettha na kevalaṃ",
  "tika-vin07t:1339_11": "yathāvuttarathikādīsu eva saṃvidahane dukkaṭaṃ, antarāmaggepīti adhippāyo.",
  "tika-vin07t:1340_0": "Addhayojanaṃ atikkamantassāti asati gāme addhayojanaṃ atikkamantassa. Yasmiñhi gāmakhettabhūtepi",
  "tika-vin07t:1340_1": "araññe addhayojanabbhantare gāmo na hoti, tampi idha agāmakaṃ araññanti adhippetaṃ, na viñjhāṭavādayo.",
  "tika-vin07t:1341_0": "185. Raṭṭhabhedeti raṭṭhavilope. Cakkasamāruḷhāti iriyāpathacakkaṃ, sakaṭacakkaṃ",
  "tika-vin07t:1341_1": "vā samāruḷhā. Dvinnampi saṃvidahitvā maggappaṭipatti, avisaṅketaṃ, samayābhāvo, anāpadā,",
  "tika-vin07t:1341_2": "gāmantarokkamanaṃ vā addhayojanātikkamo vāti imānettha pañca aṅgāni. Ekatoupasampannādīhi",
  "tika-vin07t:1341_3": "saddhiṃ saṃvidhāya gacchantassa pana mātugāmasikkhāpadena āpatti.",
  "tika-vin07t:1342": "Saṃvidhānasikkhāpadavaṇṇanā niṭṭhitā.",
  "tika-vin07t:1343": "8. Nāvābhiruhanasikkhāpadavaṇṇanā",
  "tika-vin07t:1344_0": "189. Aṭṭhame ekaṃ tīraṃ…pe… nirantaranti nadito addhayojanabbhantare padese niviṭṭhagāmehi",
  "tika-vin07t:1344_1": "nirantaratā vuttā. Ekaṃ agāmakaṃ araññanti tathā niviṭṭhagāmābhāvena vuttaṃ. Agāmakatīrapassenātiādi",
  "tika-vin07t:1344_2": "pana atirekaaddhayojanavitthataṃ nadiṃ sandhāya vuttaṃ. Tato ūnavitthārāya hi nadiyā",
  "tika-vin07t:1344_3": "majjhenāpi gamane tīradvayassāpi addhayojanabbhantare gatattā gāmantaragaṇanāya,",
  "tika-vin07t:1344_4": "addhayojanagaṇanāya ca āpattiyo paricchinditabbā. Teneva “yojanavitthatā…pe… addhayojanagaṇanāya",
  "tika-vin07t:1344_5": "pācittiyānī”ti vuttaṃ. Teneva hi yojanato ūnāya nadiyā addhayojanabbhantaragatatīravaseneva",
  "tika-vin07t:1344_6": "āpattigaṇanaṃ vuttameva hoti. “Sabbaaṭṭhakathāsū”tiādinā vuttamevatthaṃ samattheti.",
  "tika-vin07t:1344_7": "Tattha kiñcāpi samuddataḷākādīsu pācittiyaṃ na vuttaṃ, tathāpi kīḷāpurekkhārassa",
  "tika-vin07t:1344_8": "tattha dukkaṭamevāti gahetabbaṃ, paṭhamaṃ kīḷāpurekkhārassāpi pacchā nāvāya niddupagatassa,",
  "tika-vin07t:1344_9": "yoniso vā manasi karontassa gāmantarokkamanādīsupi āpattisambhavato paṇṇattivajjatā,",
  "tika-vin07t:1344_10": "ticittatā cassa sikkhāpadassa vuttāti veditabbaṃ. Sesaṃ suviññeyyameva.",
  "tika-vin07t:1345": "Nāvābhiruhanasikkhāpadavaṇṇanā niṭṭhitā.",
  "tika-vin07t:1346": "9. Paripācitasikkhāpadavaṇṇanā",
  "tika-vin07t:1347_0": "197. Navame pāḷiyaṃ “sikkhamānā…pe… pañca bhojanāni ṭhapetvā sabbattha anāpattī”ti",
  "tika-vin07t:1347_1": "idaṃ iminā sikkhāpadena anāpattiṃ sandhāya vuttaṃ. Pañcahi sahadhammikehi kataviññattiparikathādīhi",
  "tika-vin07t:1347_2": "uppannaṃ paribhuñjantassa dukkaṭameva. Bhikkhuniyā paripācitatā, tathā jānanaṃ, gihisamārambhābhāvo,",
  "tika-vin07t:1347_3": "bhojanatā, tassa ajjhoharaṇanti imānettha pañca aṅgāni.",
  "tika-vin07t:1348": "Paripācitasikkhāpadavaṇṇanā niṭṭhitā.",
  "tika-vin07t:1349": "10. Rahonisajjasikkhāpadavaṇṇanā",
  "tika-vin07t:1350_0": "198. Dasame upanandassa catutthasikkhāpadenāti mātugāmena rahonisajjasikkhāpadaṃ",
  "tika-vin07t:1350_1": "sandhāya vuttaṃ, taṃ pana acelakavagge pañcamampi upanandaṃ ārabbha paññattesu catutthattā",
  "tika-vin07t:1350_2": "evaṃ vuttanti daṭṭhabbaṃ.",
  "tika-vin07t:1351": "Rahonisajjasikkhāpadavaṇṇanā niṭṭhitā.",
  "tika-vin07t:1352": "Niṭṭhito ovādavaggo tatiyo.",
  "tika-vin07t:1353": "4. Bhojanavaggo",
  "tika-vin07t:1354": "1. Āvasathapiṇḍasikkhāpadavaṇṇanā",
  "tika-vin07t:1355": "206. Catutthavaggassa paṭhame imesaṃyevāti imesaṃ pāsaṇḍānaṃyeva. Ettakānanti imasmiṃ pāsaṇḍe ettakānaṃ.",
  "tika-vin07t:1356_0": "208. “Gacchanto vā āgacchanto vā”ti idaṃ addhayojanavasena gahetabbaṃ. Aññe uddissa",
  "tika-vin07t:1356_1": "paññattañca bhikkhūsu appasannehi titthiyehi sāmaññatopi paññattampi bhikkhūnaṃ na",
  "tika-vin07t:1356_2": "vaṭṭati eva. Āvasathapiṇḍatā, agilānatā, anuvasitvā bhojananti imānettha tīṇi aṅgāni.",
  "tika-vin07t:1357": "Āvasathapiṇḍasikkhāpadavaṇṇanā niṭṭhitā.",
  "tika-vin07t:1358": "2. Gaṇabhojanasikkhāpadavaṇṇanā",
  "tika-vin07t:1359_0": "209. Dutiye abhimāreti abhibhavitvā bhagavantaṃ māraṇatthāya payojite dhanudhare.",
  "tika-vin07t:1359_1": "Nanu “rājānampi mārāpesī”ti vacanato idaṃ sikkhāpadaṃ ajātasattuno kāle paññattanti",
  "tika-vin07t:1359_2": "siddhaṃ, evañca sati pāḷiyaṃ “tena kho pana samayena rañño māgadhassa…pe… ñātisālohito",
  "tika-vin07t:1359_3": "ājīvakesu pabbajito hoti…pe… bimbisāraṃ etadavocā”tiādi virujjhatīti? Na virujjhati.",
  "tika-vin07t:1359_4": "So kira ājīvako bimbisārakālato pabhuti antarantarā bhikkhū nimantetvā dānaṃ dento",
  "tika-vin07t:1359_5": "ajātasattukālepi sikkhāpade paññattepi bhikkhūnaṃ santike dūtaṃ pāhesi, bhikkhū ca",
  "tika-vin07t:1359_6": "kukkuccāyantā nivāresuṃ. Tasmā ādito paṭṭhāya taṃ vatthu dassitanti veditabbaṃ.",
  "tika-vin07t:1360": "215. Aññamaññaṃ visadisaṃ rajjaṃ virajjaṃ, virajjato āgatā verajjakā. Te ca yasmā jātigottādito nānāvidhā, tasmā nānāverajjaketipi attho.",
  "tika-vin07t:1361_0": "217-8. Imassa sikkhāpadassa vatthuvaseneva viññattito gaṇabhojanatthatā siddhāti",
  "tika-vin07t:1361_1": "taṃ avatvā padabhājane asiddhameva nimantanato gaṇabhojanaṃ dassitanti veditabbaṃ.",
  "tika-vin07t:1361_2": "Tenāha “dvīhākārehī”tiādi. “Yena kenaci vevacanenā”ti vuttattā “bhojanaṃ gaṇhathā”tiādisāmaññanāmenāpi",
  "tika-vin07t:1361_3": "gaṇabhojanaṃ hoti. Yaṃ pana pāḷiyaṃ addhānagamanādivatthūsu “idheva bhuñjathā”ti",
  "tika-vin07t:1361_4": "vuttavacanassa kukkuccāyanaṃ, tampi odanādināmaṃ gahetvā vuttattā eva katanti veditabbaṃ.",
  "tika-vin07t:1361_5": "Ekato gaṇhantīti aññamaññassa dvādasahatthaṃ amuñcitvā ekato ṭhatvā gaṇhanti.",
  "tika-vin07t:1362_0": "“Amhākaṃ catunnampi bhattaṃ dehī”ti vuttattā pāḷi (vaṇṇanā) yaṃ “tvaṃ ekassa bhikkhuno",
  "tika-vin07t:1362_1": "bhattaṃ dehī”tiādino vuttattā ca bhojananāmena viññattameva gaṇabhojanaṃ hoti, tañca",
  "tika-vin07t:1362_2": "aññena viññattampi ekato gaṇhantānaṃ sabbesampi hotīti daṭṭhabbaṃ. Visuṃ gahitaṃ",
  "tika-vin07t:1362_3": "pana viññattaṃ bhuñjato paṇītabhojanādisikkhāpadehi āpatti eva.",
  "tika-vin07t:1363_0": "Āgantukapaṭṭanti acchinditvā anvādhiṃ āropetvā karaṇacīvaraṃ sandhāya vuttaṃ. Ṭhapetīti",
  "tika-vin07t:1363_1": "ekaṃ antaṃ cīvare bandhanavasena ṭhapeti. Paccāgataṃ sibbatīti tasseva dutiyaantaṃ",
  "tika-vin07t:1363_2": "parivattitvā āhataṃ sibbati. Āgantukapaṭṭaṃ bandhatīti cīvarena laggaṃ karonto punappunaṃ",
  "tika-vin07t:1363_3": "tattha tattha suttena bandhati. Ghaṭṭetīti pamāṇena gahetvā daṇḍādīhi ghaṭṭeti. Suttaṃ",
  "tika-vin07t:1363_4": "karotīti guṇādibhāvena vaṭṭeti. Valetīti anekaguṇasuttaṃ hatthena vā cakkadaṇḍena",
  "tika-vin07t:1363_5": "vā vaṭṭeti ekattaṃ karoti. Parivattanaṃ karotīti parivattanadaṇḍayantakaṃ karoti,",
  "tika-vin07t:1363_6": "yasmiṃ suttaguḷaṃ pavesetvā veḷunāḷikādīsu ṭhapetvā paribbhamāpetvā suttakoṭito paṭṭhāya ākaḍḍhanti.",
  "tika-vin07t:1364_0": "220. Animantitacatutthanti animantito catuttho yassa bhikkhucatukkassa, taṃ animantitacatutthaṃ.",
  "tika-vin07t:1364_1": "Evaṃ sesesupi. Tenāha “pañcannaṃ catukkāna”nti. Sampavesetvāti tehi yojetvā. Gaṇo",
  "tika-vin07t:1364_2": "bhijjatīti nimantitasaṅgho na hotīti attho.",
  "tika-vin07t:1365_0": "Adhivāsetvā gatesūti ettha akappiyanimantanādhivāsanakkhaṇe pubbapayoge dukkaṭampi",
  "tika-vin07t:1365_1": "natthi, viññattito pasavane pana viññattikkhaṇe itarasikkhāpadehi dukkaṭaṃ hotīti",
  "tika-vin07t:1365_2": "gahetabbaṃ. Nimantanaṃ sādiyathāti nimantanabhattaṃ paṭiggaṇhatha. Tāni cāti kummāsādīni",
  "tika-vin07t:1365_3": "ca tehi bhikkhūhi ekena pacchā gahitattā ekato na gahitāni.",
  "tika-vin07t:1366_0": "“Bhattuddesakena paṇḍitena bhavitabbaṃ…pe… mocetabbā”ti etena bhattuddesakena akappiyanimantane",
  "tika-vin07t:1366_1": "sādite sabbesampi sāditaṃ hoti. Ekato gaṇhantānaṃ gaṇabhojanāpatti ca hotīti dasseti.",
  "tika-vin07t:1366_2": "Dūtassa dvāre āgantvā puna “bhattaṃ gaṇhathā”ti vacanabhayena “gāmadvāre aṭṭhatvā”ti",
  "tika-vin07t:1366_3": "vuttaṃ. Gaṇabhojanatā, samayābhāvo, ajjhoharaṇanti imānettha tīṇi aṅgāni.",
  "tika-vin07t:1367": "Gaṇabhojanasikkhāpadavaṇṇanā niṭṭhitā.",
  "tika-vin07t:1368": "3. Paramparabhojanasikkhāpadavaṇṇanā",
  "tika-vin07t:1369_0": "221. Tatiye pāḷiyaṃ bhattapaṭipāṭi aṭṭhitāti kulapaṭipāṭiyā dātabbā bhattapaṭipāṭi",
  "tika-vin07t:1369_1": "aṭṭhitā na ṭhitā, abbocchinnā nirantarappavattāti attho. Badaraphalāni pakkhipitvā",
  "tika-vin07t:1369_2": "pakkayāguādikaṃ “badarasāḷava”nti vuccati.",
  "tika-vin07t:1370_0": "Pāḷiyaṃ paramparabhojaneti yena paṭhamaṃ nimantito, tassa bhojanato parassa bhojanassa",
  "tika-vin07t:1370_1": "bhuñjane. Vikappanāva idha anupaññattivasena mātikāyaṃ anāropitāpi parivāre “catasso",
  "tika-vin07t:1370_2": "anupaññattiyo”ti anupaññattiyaṃ gaṇitā. Tattha kiñcāpi aṭṭhakathāyaṃ mahāpaccarivādassa",
  "tika-vin07t:1370_3": "pacchā kathanena parammukhāvikappanā patiṭṭhapitā, tathāpi sammukhāvikappanāpi gahetabbāva.",
  "tika-vin07t:1370_4": "Teneva mātikāṭṭhakathāyampi “yo bhikkhu pañcasu sahadhammikesu aññatarassa ‘mayhaṃ",
  "tika-vin07t:1370_5": "bhattapaccāsaṃ tuyhaṃ dammī’ti vā ‘vikappemī’ti vā evaṃ sammukhā”tiādi vuttaṃ.",
  "tika-vin07t:1371": "229. Khīraṃ vā rasaṃ vāti pañcabhojanāmisaṃ bhattato upari ṭhitaṃ sandhāya vuttaṃ. Tañhi abhojanattā uppaṭipāṭiyā pivatopi anāpatti. Tenāha “bhuñjantenā”tiādi.",
  "tika-vin07t:1372": "Vikappanāya akaraṇato akiriyāvasena idaṃ vācāyapi samuṭṭhitanti āha “vacīkamma”nti. Paramparabhojanatā, samayābhāvo, ajjhoharaṇanti imānettha tīṇi aṅgāni.",
  "tika-vin07t:1373": "Paramparabhojanasikkhāpadavaṇṇanā niṭṭhitā.",
  "tika-vin07t:1374": "4. Kāṇamātāsikkhāpadavaṇṇanā",
  "tika-vin07t:1375_0": "231. Catutthe pāḷiyaṃ paṭiyālokanti pacchimadisaṃ, pacchādisanti attho. Apātheyyādiatthāya",
  "tika-vin07t:1375_1": "paṭiyāditantisaññāya gaṇhantassāpi āpatti eva acittakattā sikkhāpadassa. Attano atthāya",
  "tika-vin07t:1375_2": "“imassa hatthe dehī”ti vacanenāpi āpajjanato “vacīkamma”nti vuttaṃ. Vuttalakkhaṇapūvamanthatā,",
  "tika-vin07t:1375_3": "asesakatā, appaṭippassaddhagamanatā, aññātakāditā, atirekapaṭiggahaṇanti imānettha pañca aṅgāni.",
  "tika-vin07t:1376": "Kāṇamātāsikkhāpadavaṇṇanā niṭṭhitā.",
  "tika-vin07t:1377": "5. Paṭhamapavāraṇāsikkhāpadavaṇṇanā",
  "tika-vin07t:1378_0": "237. Pañcame “ti-kāraṃ avatvā”ti iminā kātabbasaddasāmatthiyā laddhaṃ iti-padaṃ katakāle",
  "tika-vin07t:1378_1": "na vattabbanti dasseti. Idha pana ajānantehi iti-sadde payuttepi atirittaṃ katameva hotīti daṭṭhabbaṃ.",
  "tika-vin07t:1379_0": "238-9. “Pavārito”ti idañca kattuatthe nipphannanti dassetuṃ “katapavāraṇo”tiādi vuttaṃ.",
  "tika-vin07t:1379_1": "Bhuttāvī-padassa niratthakabhāvameva sādhetuṃ “vuttampi ceta”ntiādi vuttaṃ. Tāhīti",
  "tika-vin07t:1379_2": "puthukāhi. Sattumodakoti sattuṃ temetvā kato apakko. Sattuṃ pana pisitvā piṭṭhaṃ",
  "tika-vin07t:1379_3": "katvā temetvā pūvaṃ katvā pacanti, taṃ na pavāreti. “Paṭikkhipitabbaṭṭhāne ṭhitameva",
  "tika-vin07t:1379_4": "paṭikkhipati nāmā”ti vuttattā yaṃ yaṃ alajjisantakaṃ vā attano apāpuṇakasaṅghikādiṃ",
  "tika-vin07t:1379_5": "vā paṭikkhepato pavāraṇā na hotīti daṭṭhabbaṃ.",
  "tika-vin07t:1380": "Āsannataraṃ aṅganti hatthapāsato bahi ṭhatvā onamitvā dentassa sīsaṃ āsannataraṃ hoti, tassa orimantena paricchinditabbaṃ.",
  "tika-vin07t:1381_0": "Apanāmetvāti abhimukhaṃ haritvā. “Imaṃ bhattaṃ gaṇhā”ti vadatīti kiñci anāmetvā vadati.",
  "tika-vin07t:1381_1": "Kevalaṃ vācābhihārassa anadhippetattā gaṇhathāti gahetuṃ āraddhaṃ kaṭacchunā anukkhittampi",
  "tika-vin07t:1381_2": "pubbepi evaṃ abhihaṭattā pavāraṇā hotīti “abhihaṭāva hotī”ti vuttaṃ. Uddhaṭamatteti",
  "tika-vin07t:1381_3": "bhājanato viyojitamatte. Dvinnaṃ samabhārepīti parivesakassa ca aññassa ca bhattapacchibhājanavahane samakepīti attho.",
  "tika-vin07t:1382_0": "Rasaṃ gaṇhathāti ettha kevalaṃ maṃsarasassa apavāraṇājanakassa nāmena vuttattā paṭikkhipato",
  "tika-vin07t:1382_1": "pavāraṇā na hoti. Maccharasantiādīsu maccho ca rasañcāti atthassa sambhavato vatthunopi",
  "tika-vin07t:1382_2": "tādisattā pavāraṇā hoti, “idaṃ gaṇhathā”tipi avatvā tuṇhībhāvena abhihaṭaṃ paṭikkhipatopi",
  "tika-vin07t:1382_3": "hoti eva. Karambakoti missakādhivacanametaṃ. Yañhi bahūhi missetvā karonti, so “karambako”ti vuccati.",
  "tika-vin07t:1383_0": "“Uddissa kata”nti maññamānoti ettha vatthuno kappiyattā “pavāritova hotī”ti vuttaṃ.",
  "tika-vin07t:1383_1": "Tañce uddissa katameva hoti, paṭikkhepo natthi. Ayamettha adhippāyoti “yenāpucchito”tiādinā",
  "tika-vin07t:1383_2": "vuttamevatthaṃ sandhāya vadati. Kāraṇaṃ panettha duddasanti bhattassa bahutarabhāvena",
  "tika-vin07t:1383_3": "pavāraṇāsambhavakāraṇaṃ duddasaṃ, aññathā karambakepi macchādibahubhāve pavāraṇā",
  "tika-vin07t:1383_4": "bhaveyyāti adhippāyo. Yathā cettha kāraṇaṃ duddasaṃ, evaṃ parato “missakaṃ gaṇhathā”ti",
  "tika-vin07t:1383_5": "etthāpi kāraṇaṃ duddasamevāti daṭṭhabbaṃ. Yañca “idaṃ pana bhattamissakamevā”tiādi",
  "tika-vin07t:1383_6": "kāraṇaṃ vuttaṃ, tampi “appataraṃ na pavāretī”ti vacanena na sameti. Visuṃ katvā detīti",
  "tika-vin07t:1383_7": "“rasaṃ gaṇhathā”tiādinā vācāya visuṃ katvā detīti attho gahetabbo. Na pana kāyena",
  "tika-vin07t:1383_8": "rasādiṃ viyojetvāti. Tathā aviyojitepi paṭikkhipato pavāraṇāya asambhavato appavāraṇāpahoṇakassa",
  "tika-vin07t:1383_9": "nāmena vuttattā bhattamissakayāguṃ āharitvā “yāguṃ gaṇhathā”ti vuttaṭṭhānādīsu viya,",
  "tika-vin07t:1383_10": "aññathā vā ettha yathā pubbāparaṃ na virujjhati, tathā adhippāyo gahetabbo.",
  "tika-vin07t:1384_0": "Nāvā vā setu vātiādimhi nāvādiabhiruhanādikkhaṇe kiñci ṭhatvāpi abhiruhanādikātabbattepi",
  "tika-vin07t:1384_1": "gamanatapparatāya ṭhānaṃ nāma na hoti, janasammaddena pana anokāsādibhāvena kātuṃ",
  "tika-vin07t:1384_2": "na vaṭṭati. Acāletvāti vuttaṭṭhānato aññasmimpi padese vā uddhaṃ vā apesetvā tasmiṃ",
  "tika-vin07t:1384_3": "eva pana ṭhāne parivattetuṃ labhati. Tenāha “yena passenā”tiādi.",
  "tika-vin07t:1385_0": "Akappiyabhojanaṃ vāti kuladūsanādinā uppannaṃ, taṃ “akappiya”nti iminā tena missaṃ",
  "tika-vin07t:1385_1": "odanādi atirittaṃ hoti evāti dasseti. Tasmā yaṃ tattha akappakataṃ kandaphalādi,",
  "tika-vin07t:1385_2": "taṃ apanetvā sesaṃ bhuñjitabbameva.",
  "tika-vin07t:1386_0": "So puna kātuṃ na labhatīti tasmiññeva bhājane kariyamānaṃ paṭhamakatena saddhiṃ kataṃ",
  "tika-vin07t:1386_1": "hotīti puna so eva kātuṃ na labhati, añño labhati. Aññena hi katato añño puna kātuṃ",
  "tika-vin07t:1386_2": "labhati. Aññasmiṃ pana bhājane tena vā aññena vā kātuṃ vaṭṭati. Tenāha “yena akataṃ,",
  "tika-vin07t:1386_3": "tena kātabbaṃ, yañca akataṃ, taṃ kātabba”nti. Evaṃ katanti aññasmiṃ bhājane kataṃ.",
  "tika-vin07t:1386_4": "Sace pana āmisasaṃsaṭṭhānīti ettha mukhādīsu laggampi āmisaṃ sodhetvāva atirittaṃ",
  "tika-vin07t:1386_5": "bhuñjitabbanti veditabbaṃ.",
  "tika-vin07t:1387": "241. Vācāya āṇāpetvā atirittaṃ akārāpanato akiriyasamuṭṭhānanti daṭṭhabbaṃ. Pavāritabhāvo, āmisassa anatirittatā, kāle ajjhoharaṇanti imānettha tīṇi aṅgāni.",
  "tika-vin07t:1388": "Paṭhamapavāraṇāsikkhāpadavaṇṇanā niṭṭhitā.",
  "tika-vin07t:1389": "6. Dutiyapavāraṇāsikkhāpadavaṇṇanā",
  "tika-vin07t:1390_0": "243. Chaṭṭhe “bhuttasmi”nti mātikāyaṃ vuttattā bhojanapariyosāne pācittiyaṃ. Pavāritatā,",
  "tika-vin07t:1390_1": "tathāsaññitā, āsādanāpekkhatā, anatirittena abhihaṭapavāraṇā, bhojanapaayosānanti",
  "tika-vin07t:1390_2": "imānettha pañca aṅgāni.",
  "tika-vin07t:1391": "Dutiyapavāraṇāsikkhāpadavaṇṇanā niṭṭhitā.",
  "tika-vin07t:1392": "7. Vikālabhojanasikkhāpadavaṇṇanā",
  "tika-vin07t:1393": "247. Sattame naṭānaṃ nāṭakāti naṭanāṭakā, sītāharaṇādīni.",
  "tika-vin07t:1394_0": "248-9. Khādanīye khādanīyatthanti pūvādikhādanīye vijjamānakhādanīyakiccaṃ khādanīyehi",
  "tika-vin07t:1394_1": "kātabbaṃ jighacchāharaṇasaṅkhātaṃ atthaṃ payojanaṃ neva pharanti na nipphādenti.",
  "tika-vin07t:1394_2": "Ekasmiṃ dese āhārakiccaṃ sādhentaṃ vā aññasmiṃ dese uṭṭhitabhūmirasādibhedena āhārakiccaṃ",
  "tika-vin07t:1394_3": "asādhentampi vā sambhaveyyāti āha “tesu tesu janapadesū”tiādi. Keci pana “ekasmiṃ",
  "tika-vin07t:1394_4": "janapade āhārakiccaṃ sādhentaṃ sesajanapadesupi vikāle na kappati evāti dassanatthaṃ",
  "tika-vin07t:1394_5": "idaṃ vutta”ntipi vadanti. Pakatiāhāravasenāti aññehi yāvakālikehi ayojitaṃ attano",
  "tika-vin07t:1394_6": "pakatiyāva āhārakiccakaraṇavasena. Sammohoyeva hotīti anekatthānaṃ nāmānaṃ, appasiddhānañca",
  "tika-vin07t:1394_7": "sambhavato sammoho eva siyā. Tenevettha mayampi mūlakamūlādīnaṃ pariyāyantaradassanena",
  "tika-vin07t:1394_8": "adassanaṃ karimha upadesatova gahetabbato.",
  "tika-vin07t:1395_0": "Yanti vaṭṭakandaṃ. Muḷālanti thūlataruṇamūlameva, rukkhavalliādīnaṃ matthakoti heṭṭhā",
  "tika-vin07t:1395_1": "vuttameva sampiṇḍetvā vuttaṃ. Acchivādīnaṃ aparipakkāneva phalāni yāvajīvikānīti",
  "tika-vin07t:1395_2": "dassetuṃ “aparipakkānī”ti vuttaṃ. Harītakādīnaṃ aṭṭhīnīti ettha miñjaṃ yāvakālikanti",
  "tika-vin07t:1395_3": "keci vadanti, taṃ na yuttaṃ aṭṭhakathāyaṃ avuttattā.",
  "tika-vin07t:1396_0": "Hiṅgurukkhato paggharitaniyyāso hiṅgu nāma. Hiṅgujatuādayo ca hiṅguvikatiyova. Tattha",
  "tika-vin07t:1396_1": "hiṅgujatu nāma hiṅgurukkhassa daṇḍapattāni pacitvā kataniyyāso. Hiṅgusipāṭikā nāma",
  "tika-vin07t:1396_2": "hiṅgupattāni pacitvā kataniyyāso. Aññena missetvā katotipi vadanti. Takanti aggakoṭiyā",
  "tika-vin07t:1396_3": "nikkhantasileso. Takapattinti pattato nikkhantasileso. Takapaṇṇinti palāse bhajjitvā",
  "tika-vin07t:1396_4": "katasileso. Daṇḍato nikkhantasilesotipi vadanti. Vikālatā, yāvakālikatā, ajjhoharaṇanti",
  "tika-vin07t:1396_5": "imānettha tīṇi aṅgāni.",
  "tika-vin07t:1397": "Vikālabhojanasikkhāpadavaṇṇanā niṭṭhitā.",
  "tika-vin07t:1398": "8. Sannidhikārakasikkhāpadavaṇṇanā",
  "tika-vin07t:1399_0": "252-3. Aṭṭhame tādisanti asūpabyañjanaṃ. Yāvakālikaṃ vā yāmakālikaṃ vā…pe… pācittiyanti",
  "tika-vin07t:1399_1": "ettha kiñcāpi pāḷiyaṃ khādanīyabhojanīyapadehi yāvakālikameva saṅgahitaṃ, na yāmakālikaṃ.",
  "tika-vin07t:1399_2": "Tathāpi “anāpatti yāmakālikaṃ yāme nidahitvā bhuñjatī”ti idha ceva –",
  "tika-vin07t:1400": "“Yāmakālikena, bhikkhave, sattāhakālikaṃ…pe… yāvajīvikaṃ tadahupaṭiggahitaṃ yāme kappati, yāmātikkante na kappatī”ti –",
  "tika-vin07t:1401_0": "Aññattha ca vuttattā, “yāmakālika”nti vacanasāmatthiyato ca bhagavato adhippāyaññūhi",
  "tika-vin07t:1401_1": "aṭṭhakathācariyehi yāmakālikaṃ sannidhikārakakataṃ pācittiyavatthumeva vuttanti daṭṭhabbaṃ.",
  "tika-vin07t:1401_2": "Yanti pattaṃ, ghaṃsanakiriyāpekkhāya cetaṃ upayogavacanaṃ. Aṅgulilekhā paññāyatīti",
  "tika-vin07t:1401_3": "sinehābhāvepi pattassa succhavitāya paññāyati. Yanti yāvakālikaṃ, yāmakālikañca.",
  "tika-vin07t:1401_4": "Apariccattamevāti nirapekkhatāya anupasampannassa adinnaṃ, apariccattañca yāvakālikādivatthumeva",
  "tika-vin07t:1401_5": "sandhāya vadati, na pana taggatapaṭiggahaṇaṃ. Na hi vatthuṃ apariccajitvā tatthagatapaṭiggahaṇaṃ",
  "tika-vin07t:1401_6": "pariccajituṃ sakkā, na ca tādisaṃ vacanamatthi. Yadi bhaveyya, “sace patto duddhoto",
  "tika-vin07t:1401_7": "hoti…pe… bhuñjantassa pācittiya”nti vacanaṃ virujjheyya. Na hi dhovanena āmisaṃ apanetuṃ",
  "tika-vin07t:1401_8": "vāyamantassa paṭiggahaṇe apekkhā vattati. Yena punadivase bhuñjato pācittiyaṃ janeyya,",
  "tika-vin07t:1401_9": "patte pana vattamānā apekkhā taggatike āmisepi vattati evanāmāti āmise anapekkhatā",
  "tika-vin07t:1401_10": "ettha na labbhati, tato āmise avijahitapaṭiggahaṇaṃ punadivase pācittiyaṃ janetīti",
  "tika-vin07t:1401_11": "idaṃ vuttaṃ. Atha mataṃ “yadaggenettha āmisānapekkhatā na labbhati. Tadaggena paṭiggahaṇānapekkhāpi",
  "tika-vin07t:1401_12": "na labbhatī”ti. Tathā sati yattha āmisāpekkhā atthi, tattha paṭiggahaṇāpekkhāpi na",
  "tika-vin07t:1401_13": "vigacchatīti āpannaṃ, evañca paṭiggahaṇe anapekkhavissajjanaṃ visuṃ na vattabbaṃ",
  "tika-vin07t:1401_14": "siyā. Aṭṭhakathāyañcetampi paṭiggahaṇavijahanakāraṇattena abhimataṃ siyā, idaṃ suṭṭhutaraṃ",
  "tika-vin07t:1401_15": "katvā visuṃ vattabbaṃ cīvarāpekkhāya vattamānāyapi paccuddhārena adhiṭṭhānavijahanaṃ",
  "tika-vin07t:1401_16": "viya. Etasmiñca upāye sati gaṇṭhikāhatapattesu avaṭṭanatā nāma na siyāti vuttovāyamattho.",
  "tika-vin07t:1401_17": "Tasmā yaṃ vuttaṃ sāratthadīpaniyaṃ “yaṃ parassa pariccajitvā adinnampi sace paṭiggahaṇe",
  "tika-vin07t:1401_18": "nirapekkhanissajjanena vijahitapaṭiggahaṇaṃ hoti, tampi dutiyadivase vaṭṭatī”tiādi,",
  "tika-vin07t:1401_19": "taṃ na sārato paccetabbaṃ.",
  "tika-vin07t:1402_0": "Pakatiāmiseti odanādikappiyayāvakālike. Dveti purebhattaṃ paṭiggahitaṃ yāmakālikaṃ",
  "tika-vin07t:1402_1": "purebhattaṃ sāmisena mukhena bhuñjato sannidhipaccayā ekaṃ, yāmakālikasaṃsaṭṭhatāya",
  "tika-vin07t:1402_2": "yāvakālikattabhajanena anatirittapaccayā ekanti dve pācittiyāni. Vikappadvayeti sāmisanirāmisapakkhadvaye.",
  "tika-vin07t:1402_3": "Thullaccayañca dukkaṭañcāti manussamaṃse thullaccayaṃ, sesesu dukkaṭaṃ. Yāvakālikayāmakālikatā,",
  "tika-vin07t:1402_4": "sannidhibhāvo, tassa ajjhoharaṇanti imānettha tīṇi aṅgāni.",
  "tika-vin07t:1403": "Sannidhikārakasikkhāpadavaṇṇanā niṭṭhitā.",
  "tika-vin07t:1404": "9. Paṇītabhojanasikkhāpadavaṇṇanā",
  "tika-vin07t:1405_0": "259. Navame paṇītasaṃsaṭṭhāni bhojanāni paṇītabhojanānīti pāḷiyaṃ pana bhojanāni",
  "tika-vin07t:1405_1": "pubbe vuttattā pākaṭānīti adassitāni, tādisehi paṇītehi missattā paṇītabhojanāni",
  "tika-vin07t:1405_2": "nāma honti. Tesaṃ pabhedadassanatthaṃ “seyyathidaṃ sappi navanīta”ntiādi vuttaṃ.",
  "tika-vin07t:1405_3": "Sappibhattanti ettha kiñcāpi sappinā saṃsaṭṭhaṃ bhattaṃ, sappi ca bhattañcātipi attho",
  "tika-vin07t:1405_4": "viññāyati, aṭṭhakathāyaṃ pana “sālibhattaṃ viya sappibhattaṃ nāma natthī”tiādinā",
  "tika-vin07t:1405_5": "vuttattā na sakkā aññaṃ vatthuṃ. Aṭṭhakathācariyā eva hi īdisesu ṭhānesu pamāṇaṃ.",
  "tika-vin07t:1406_0": "Mūlanti kappiyabhaṇḍaṃ vuttaṃ. Tasmā anāpattīti ettha visaṅketena pācittiyābhāvepi",
  "tika-vin07t:1406_1": "sūpodanadukkaṭā na muccatīti vadanti. “Kappiyasappinā, akappiyasappinā”ti ca idaṃ",
  "tika-vin07t:1406_2": "kappiyākappiyamaṃsasattānaṃ vasena vuttaṃ.",
  "tika-vin07t:1407_0": "261. Mahānāmasikkhāpadaṃ nāma upari cātumāsapaccayapavāraṇāsikkhāpadaṃ. Agilāno hi",
  "tika-vin07t:1407_1": "appavāritaṭṭhāne viññāpentopi kālaparicchedaṃ, bhesajjaparicchedaṃ vā katvā saṅghavasena",
  "tika-vin07t:1407_2": "pavāritaṭṭhānato taduttari viññāpentena, paricchedabbhantarepi na bhesajjakaraṇīyena",
  "tika-vin07t:1407_3": "rogena bhesajjaṃ viññāpentena ca samo hotīti “mahānāmasikkhāpadena kāretabbo”ti vuttaṃ.",
  "tika-vin07t:1407_4": "Paṇītabhojanatā, agilānatā, akataviññattiyā paṭilābho, ajjhoharaṇanti imānettha cattāri aṅgāni.",
  "tika-vin07t:1408": "Paṇītabhojanasikkhāpadavaṇṇanā niṭṭhitā.",
  "tika-vin07t:1409": "10. Dantaponasikkhāpadavaṇṇanā",
  "tika-vin07t:1410": "263. Dasame ghanabaddhoti ghanamaṃsena sambaddho, kathinasaṃhatasarīroti attho.",
  "tika-vin07t:1411_0": "264. Mukhadvāranti mukhato heṭṭhā dvāraṃ mukhadvāraṃ, galanāḷikanti attho. Evañca",
  "tika-vin07t:1411_1": "nāsikāya paviṭṭhampi mukhadvāraṃ paviṭṭhameva hoti, mukhe pakkhittamattañca appaviṭṭhaṃ.",
  "tika-vin07t:1411_2": "Āhāranti ajjhoharitabbaṃ kālikaṃ adhippetaṃ, na udakaṃ. Tañhi bhesajjasaṅgahitampi",
  "tika-vin07t:1411_3": "akālikameva paṭiggahitasseva kālikattā. Udake hi paṭiggahaṇaṃ na ruhati. Teneva bhikkhunā",
  "tika-vin07t:1411_4": "tāpitena udakena cirapaṭiggahitena ca akappiyakuṭiyaṃ vutthena ca saha āmisaṃ bhuñjantassāpi",
  "tika-vin07t:1411_5": "sāmapākādidoso na hoti. Vakkhati hi “bhikkhu yāguatthāya…pe… udakaṃ tāpeti, vaṭṭatī”tiādi.",
  "tika-vin07t:1411_6": "Bhikkhū pana etaṃ adhippāyaṃ tadā na jāniṃsu. Tenāha “sammā atthaṃ asallakkhetvā”tiādi.",
  "tika-vin07t:1412": "265. Rathareṇumpīti rathe gacchante uṭṭhahanareṇusadisareṇuṃ. Tena tato sukhumaṃ ākāse paribbhamanakaṃ dissamānampi abbohārikanti dasseti. Akallakoti gilāno.",
  "tika-vin07t:1413_0": "“Gahetuṃ vā…pe… tassa orimantenā”ti iminā ākāse ujuṃ ṭhatvā parena ukkhittaṃ gaṇhantassāpi",
  "tika-vin07t:1413_1": "āsannaṅgabhūtapādatalato paṭṭhāya hatthapāso paricchinditabbo, na pana sīsantato",
  "tika-vin07t:1413_2": "paṭṭhāyāti dasseti. Tattha “orimantenā”ti imassa heṭṭhimantenāti attho gahetabbo.",
  "tika-vin07t:1414_0": "Ettha ca pavāraṇāsikkhāpadaṭṭhakathāyaṃ “sace bhikkhu nisinno hoti, āsanassa pacchimantato",
  "tika-vin07t:1414_1": "paṭṭhāyā”tiādinā paṭiggāhakānaṃ āsannaṅgassa pārimantato paṭṭhāya paricchedassa dassitattā",
  "tika-vin07t:1414_2": "idhāpi ākāse ṭhitassa paṭiggāhakassa āsannaṅgabhūtapādaṅgulassa pārimantabhūtato",
  "tika-vin07t:1414_3": "paṇhipariyantassa heṭṭhimatalato paṭṭhāya, dāyakassa pana orimantabhūtato pādaṅgulassa",
  "tika-vin07t:1414_4": "heṭṭhimatalato paṭṭhāya hatthapāso paricchinditabboti daṭṭhabbaṃ. Imināva nayena",
  "tika-vin07t:1414_5": "bhūmiyaṃ nipajjitvā ussīse nisinnassa hatthato paṭiggaṇhantassapi āsannasīsaṅgassa",
  "tika-vin07t:1414_6": "pārimantabhūtato gīvantato paṭṭhāyeva hatthapāso minitabbo, na pādatalato paṭṭhāya.",
  "tika-vin07t:1414_7": "Evaṃ nipajjitvā dānepi yathānurūpaṃ veditabbaṃ. “Yaṃ āsannataraṃ aṅga”nti hi vuttaṃ.",
  "tika-vin07t:1415_0": "Paṭiggahaṇasaññāyāti “mañcādinā paṭiggahessāmī”ti uppāditasaññāya. Iminā “paṭiggaṇhāmī”ti",
  "tika-vin07t:1415_1": "vācāya vattabbakiccaṃ natthīti dasseti. Katthaci aṭṭhakathāsu, padesesu vā. Asaṃhārime",
  "tika-vin07t:1415_2": "phalaketi thāmamajjhimena purisena asaṃhāriye. Puñchitvā paṭiggahetvāti puñchitepi",
  "tika-vin07t:1415_3": "rajanacuṇṇasaṅkāya sati paṭiggahaṇatthāya vuttaṃ, nāsati. Taṃ panāti patitarajaṃ",
  "tika-vin07t:1415_4": "appaṭiggahetvā upari gahitapiṇḍapātaṃ. Anāpattīti durupaciṇṇādidoso natthi. “Anupasampannassa",
  "tika-vin07t:1415_5": "dassāmī”tiādipi vinayadukkaṭaparihārāya vuttaṃ. Tathā akatvā gahitepi paṭiggahetvā",
  "tika-vin07t:1415_6": "paribhuñjato anāpatti eva. “Anupasampannassa datvā”ti idampi purimābhogānuguṇatāya vuttaṃ.",
  "tika-vin07t:1416_0": "Carukenāti khuddakabhājanena. Abhihaṭattāti diyyamānakkhaṇaṃ sandhāya vuttaṃ. Datvā",
  "tika-vin07t:1416_1": "apanayanakāle pana chārikā vā bindūni vā patanti, puna paṭiggahetabbaṃ abhihārassa",
  "tika-vin07t:1416_2": "vigatattāti vadanti. Taṃ yathā na patati, tathā apanessāmīti pariharante yujjati.",
  "tika-vin07t:1416_3": "Pakatisaññāya apanente abhihāro na chijjati, taṃ paṭiggahitameva hoti. Mukhavaṭṭiyāpi",
  "tika-vin07t:1416_4": "gahetuṃ vaṭṭatīti abhihariyamānassa pattassa mukhavaṭṭiyā uparibhāge hatthaṃ pasāretvā phusituṃ vaṭṭati.",
  "tika-vin07t:1417_0": "Pādena pelletvāti “pādena paṭiggahessāmī”tisaññāya akkamitvā. Kecīti abhayagirivāsino.",
  "tika-vin07t:1417_1": "Vacanamattamevāti paṭibaddhappaṭibaddhanti saddamattameva nānaṃ, kāyapaṭibaddhameva",
  "tika-vin07t:1417_2": "hoti. Tasmā tesaṃ vacanaṃ na gahetabbanti adhippāyo.",
  "tika-vin07t:1418_0": "Tena āharāpetunti yassa bhikkhuno santikaṃ gataṃ, taṃ idha ānehīti āṇāpetvā tena",
  "tika-vin07t:1418_1": "āharāpetuṃ itarassa vaṭṭatīti attho. Na tato paranti tadaheva sāmaṃ appaṭiggahitaṃ",
  "tika-vin07t:1418_2": "sandhāya vuttaṃ. Tadaheva paṭiggahitaṃ pana punadivasādīsu appaṭiggahetvāpi paribhuñjituṃ vaṭṭatīti vadanti.",
  "tika-vin07t:1419_0": "Khiyyantīti khayaṃ gacchanti, tesaṃ cuṇṇehi thullaccayaappaṭiggahaṇāpattiyo na hontīti",
  "tika-vin07t:1419_1": "adhippāyo. “Navasamuṭṭhita”nti eteneva ucchuādīsu abhinavalaggattā abbohārikaṃ na",
  "tika-vin07t:1419_2": "hotīti dasseti. Eseva nayoti sannidhidosādiṃ sandhāya vadati. Tenāha “na hī”tiādi.",
  "tika-vin07t:1419_3": "Tena ca paṭiggahaṇaṅgesu pañcasupi samiddhesu ajjhoharitukāmatāya gahitameva paṭiggahitaṃ",
  "tika-vin07t:1419_4": "nāma hoti ajjhoharitabbesu eva paṭiggahaṇassa anuññātattāti dasseti. Tathā bāhiraparibhogatthāya",
  "tika-vin07t:1419_5": "gahetvā ṭhapitatelādiṃ ajjhoharitukāmatāya sati paṭiggahetvā paribhuñjituṃ vaṭṭati.",
  "tika-vin07t:1420_0": "Kesañcītiādīsu anupasampannānaṃ atthāya katthaci ṭhapiyamānampi hatthato muttamatte",
  "tika-vin07t:1420_1": "eva paṭiggahaṇaṃ na vijahati, atha kho bhājane patitameva paṭiggahaṇaṃ vijahati.",
  "tika-vin07t:1420_2": "Bhājanañca bhikkhunā punadivasatthāya apekkhitamevāti taggatampi āmisaṃ duddhotapattagataṃ",
  "tika-vin07t:1420_3": "viya paṭiggahaṇaṃ na vijahatīti āsaṅkāya “sāmaṇerassa hatthe pakkhipitabba”nti vuttanti",
  "tika-vin07t:1420_4": "veditabbaṃ. Īdisesu hi yutti na gavesitabbā, vuttanayeneva paṭipajjitabbaṃ. “Pattagatā",
  "tika-vin07t:1420_5": "yāgū”ti iminā pattamukhavaṭṭiyā phuṭṭhepi kūṭe yāgu paṭiggahitā, uggahitā vā na hoti",
  "tika-vin07t:1420_6": "bhikkhuno anicchāya phuṭṭhattāti dasseti. Āropetīti hatthaṃ phusāpeti. Paṭiggahaṇūpagaṃ",
  "tika-vin07t:1420_7": "bhāraṃ nāma majjhimassa purisassa ukkhepārahaṃ. Na pidahitabbanti hatthato muttaṃ",
  "tika-vin07t:1420_8": "sandhāya vuttaṃ, hatthagataṃ pana itarena hatthena pidahato, hatthato muttampi vā",
  "tika-vin07t:1420_9": "aphusitvā uparipidhānaṃ pātentassa na doso.",
  "tika-vin07t:1421_0": "Paṭiggaṇhātīti chāyatthāya upari dhārayamānā mahāsākhā yena kenaci chijjeyya, tattha",
  "tika-vin07t:1421_1": "laggarajaṃ mukhe pāteyya cāti kappiyaṃ kārāpetvā paṭiggaṇhāti. Kuṇḍaketi mahāghaṭe.",
  "tika-vin07t:1421_2": "Tasmimpīti cāṭighaṭepi. Gāhāpetvāti appaṭiggahitaṃ kālikaṃ gāhāpetvā.",
  "tika-vin07t:1422_0": "Dutiyattherassāti “therassa pattaṃ mayhaṃ dethā”ti tena attano pariccajāpetvā dutiyattherassa",
  "tika-vin07t:1422_1": "deti. Ettha panāti pattaparivattane. Kāraṇanti ettha yathā “sāmaṇerā ito amhākampi",
  "tika-vin07t:1422_2": "dentī”ti vitakko uppajjati, na tathāti kāraṇaṃ vadanti, tañca yuttaṃ. Yassa pana",
  "tika-vin07t:1422_3": "tādiso vitakko natthi, tena aparivattetvāpi bhuñjituṃ vaṭṭati.",
  "tika-vin07t:1423_0": "Niccāletunti cāletvā pāsāṇasakkharādiapanayaṃ kātuṃ. Uddhanaṃ āropetabbanti anaggikaṃ",
  "tika-vin07t:1423_1": "uddhanaṃ sandhāya vuttaṃ. Uddhane paccamānassa āluḷane upari apakkataṇḍulā heṭṭhā",
  "tika-vin07t:1423_2": "pavisitvā paccatīti āha “sāmaṃpākañceva hotī”ti.",
  "tika-vin07t:1424_0": "Ādhārake patto ṭhapitoti appaṭiggahitāmiso patto puna paṭiggahaṇatthāya ṭhapito.",
  "tika-vin07t:1424_1": "Ekaggahaṇenevāti sāmaṇerānaṃ gahitassa puna acchaḍḍanavasena gahaṇena. Bhuñjituṃ",
  "tika-vin07t:1424_2": "vaṭṭatīti dhūmavaṭṭiyā tadahupaṭiggahitattā vuttaṃ. Bhattuggārotiādi abbohārikappasaṅgena",
  "tika-vin07t:1424_3": "vikālabhojanavinicchayadassanaṃ. Samuddodakenāti appaṭiggahitena. Himakarakā nāma",
  "tika-vin07t:1424_4": "kadāci vassodakena saha patanakā pāsāṇalekhā viya ghanībhūtaudakavisesā, tesu paṭiggahaṇakiccaṃ",
  "tika-vin07t:1424_5": "natthi. Tenāha “udakagatikā evā”ti. Purebhattameva vaṭṭatīti appaṭiggahitāpattīhi",
  "tika-vin07t:1424_6": "abbohārikampi vikālabhojanāpattīhi sabbohārikanti dasseti.",
  "tika-vin07t:1425_0": "Laggatīti mukhe ca hatthe ca mattikāvaṇṇaṃ dasseti. Bahalanti hatthamukhesu alagganakampi",
  "tika-vin07t:1425_1": "paṭiggahetabbaṃ. Vāsamattanti reṇukhīrābhāvaṃ dasseti. Ākirati paṭiggahetabbanti",
  "tika-vin07t:1425_2": "puppharasassa paññāyanato vuttaṃ.",
  "tika-vin07t:1426_0": "Mahābhūtesūti pāṇasarīrasannissitesu pathavīādimahābhūtesu. Sabbaṃ vaṭṭatīti attano,",
  "tika-vin07t:1426_1": "paresañca sarīranissitaṃ sabbaṃ vaṭṭati. Akappiyamaṃsānulomatāya thullaccayādiṃ na",
  "tika-vin07t:1426_2": "janetīti adhippāyo. Patatīti attano sarīrato vicchinditvā patati. “Rukkhato chinditvā”ti",
  "tika-vin07t:1426_3": "vuttattā mattikatthāya pathaviṃ khaṇituṃ, aññampi yaṃkiñci mūlapaṇṇādivisabhesajjaṃ",
  "tika-vin07t:1426_4": "chinditvā chārikaṃ akatvāpi appaṭiggahitampi paribhuñjituṃ vaṭṭatīti daṭṭhabbaṃ.",
  "tika-vin07t:1426_5": "Appaṭiggahitatā, ananuññātatā, dhūmādiabbohārikatābhāvo, ajjhoharaṇanti imānettha cattāri aṅgāni.",
  "tika-vin07t:1427": "Dantaponasikkhāpadavaṇṇanā niṭṭhitā.",
  "tika-vin07t:1428": "Niṭṭhito bhojanavaggo catuttho.",
  "tika-vin07t:1429": "5. Acelakavaggo",
  "tika-vin07t:1430": "1. Acelakasikkhāpadavaṇṇanā",
  "tika-vin07t:1431_0": "273. Pañcamavaggassa paṭhame mayhaṃ nāmāti bhikkhunā bhūmiyaṃ ṭhapetvā dinnampi sandhāya",
  "tika-vin07t:1431_1": "vadati. Aññatitthiyatā, ananuññātatā, ajjhoharaṇīyatā, ajjhoharaṇatthāya sahatthā",
  "tika-vin07t:1431_2": "anikkhittabhājane dānanti imānettha cattāri aṅgāni.",
  "tika-vin07t:1432": "Acelakasikkhāpadavaṇṇanā niṭṭhitā.",
  "tika-vin07t:1433": "2. Uyyojanasikkhāpadavaṇṇanā",
  "tika-vin07t:1434": "274. Dutiye anācāraṃ ācaritukāmatā, tadatthameva upasampannassa uyyojanā, tassa upacārātikkamoti imānettha tīṇi aṅgāni.",
  "tika-vin07t:1435": "Uyyojanasikkhāpadavaṇṇanā niṭṭhitā.",
  "tika-vin07t:1436": "3. Sabhojanasikkhāpadavaṇṇanā",
  "tika-vin07t:1437_0": "281. Tatiye pāḷiyaṃ khuddake ghareti ettha khuddakaṃ gharaṃ nāma pañcahatthato ūnakavitthāraṃ",
  "tika-vin07t:1437_1": "adhippetaṃ. Tattha ca piṭṭhasaṅghāṭato hatthapāse avijahitepi piṭṭhivaṃsātikkamo",
  "tika-vin07t:1437_2": "hotīti āha “piṭṭhivaṃsaṃ atikkamitvā”ti. Yathā tathā vā katassāti piṭṭhivaṃsaṃ āropetvā",
  "tika-vin07t:1437_3": "vā anāropetvā vā katassa.",
  "tika-vin07t:1438_0": "283. Pāḷiyaṃ vītarāgāti apariyuṭṭhitarāgānaṃ, anāgāmīnañca saṅgaho. Sacittakanti",
  "tika-vin07t:1438_1": "anupavisitvā nisīdanacittena sacittakaṃ. Pariyuṭṭhitarāgajāyampatikānaṃ sannihitatā,",
  "tika-vin07t:1438_2": "sayanigharatā, dutiyassa bhikkhuno abhāvo, anupakhajja nisīdananti imānettha cattāri aṅgāni.",
  "tika-vin07t:1439": "Sabhojanasikkhāpadavaṇṇanā niṭṭhitā.",
  "tika-vin07t:1440": "284-289. Catutthapañcamāni vuttatthāni.",
  "tika-vin07t:1441": "6. Cārittasikkhāpadavaṇṇanā",
  "tika-vin07t:1442_0": "298. Chaṭṭhe “pariyesitvā ārocanakiccaṃ nāma natthī”ti vuttattā yo apariyesitabbo",
  "tika-vin07t:1442_1": "upasaṅkamituṃ yuttaṭṭhāne dissati, so sacepi pakativacanassa savanūpacāraṃ atikkamma",
  "tika-vin07t:1442_2": "ṭhito upagantvā āpucchitabbo. Tenāha “api ca…pe… yaṃ passati, so āpucchitabbo”tiādi.",
  "tika-vin07t:1443": "302. Anāpattivāre cettha antarārāmādīnaññeva vuttattā vihārato gāmavīthiṃ anuññātakāraṇaṃ vinā atikkamantassāpi āpatti hoti, na pana gharūpacāraṃ atikkamantasseva.",
  "tika-vin07t:1444_0": "Yaṃ pana pāḷiyaṃ “aññassa gharūpacāraṃ okkamantassa…pe… paṭhamaṃ pādaṃ ummāraṃ atikkāmetī”tiādi",
  "tika-vin07t:1444_1": "vuttaṃ. Taṃ gāme paviṭṭhaṃ sandhāya vuttaṃ, tathāpi aññassa gharūpacāraṃ anokkamitvā",
  "tika-vin07t:1444_2": "vīthimajjheneva gantvā icchiticchitagharadvārābhimukhe ṭhatvā manusse oloketvā gacchantassāpi",
  "tika-vin07t:1444_3": "pācittiyameva. Tattha keci “vīthiyaṃ atikkamantassa gharūpacāragaṇanāya āpattiyo”ti",
  "tika-vin07t:1444_4": "vadanti. Aññe pana “yāni kulāni uddissa gato, tesaṃ gaṇanāyā”ti. Pañcannaṃ bhojanānaṃ",
  "tika-vin07t:1444_5": "aññatarena nimantanasādiyanaṃ, santaṃ bhikkhuṃ anāpucchanā, bhattiyagharato aññagharūpasaṅkamanaṃ,",
  "tika-vin07t:1444_6": "majjhanhikānatikkamo, samayāpadānaṃ abhāvoti imānettha pañca aṅgāni.",
  "tika-vin07t:1445": "Cārittasikkhāpadavaṇṇanā niṭṭhitā.",
  "tika-vin07t:1446": "7. Mahānāmasikkhāpadavaṇṇanā",
  "tika-vin07t:1447": "303. Sattame mahānāmoti sukkodanassa putto anuruddhattherassa, satthu ca jeṭṭhabhātā. Ānandatthero amitodanassa putto, nandatthero pana suddhodanasseva.",
  "tika-vin07t:1448_0": "305. Pāḷiyaṃ kālaṃ āharissathāti ajjatanaṃ kālaṃ vītināmessatha, sve bhesajjaṃ harissathāti",
  "tika-vin07t:1448_1": "vā attho. “Atthi pavāraṇā bhesajjapariyantā ca rattipariyantā cā”ti tatiyakoṭṭhāse",
  "tika-vin07t:1448_2": "niyamitameva bhesajjaṃ niyamitakālantareyeva gahetabbaṃ, na tato bahi. Itarathā visuṃ",
  "tika-vin07t:1448_3": "payojanaṃ natthīti daṭṭhabbaṃ. Sapariyantā saṅghapavāraṇā, taduttari bhesajjaviññatti,",
  "tika-vin07t:1448_4": "agilānatāti imānettha tīṇi aṅgāni.",
  "tika-vin07t:1449": "Mahānāmasikkhāpadavaṇṇanā niṭṭhitā.",
  "tika-vin07t:1450": "8. Uyyuttasenāsikkhāpadavaṇṇanā",
  "tika-vin07t:1451_0": "315. Aṭṭhame ekamekanti ettha duvaṅginīpi tivaṅginīpi senā saṅgayhati. Uyyuttacaturaṅgasenādassanāya",
  "tika-vin07t:1451_1": "tathārūpapaccayādiṃ vinā gamanaṃ, ananuññātokāse dassananti imānettha dve aṅgāni.",
  "tika-vin07t:1452": "Uyyuttasenāsikkhāpadavaṇṇanā niṭṭhitā.",
  "tika-vin07t:1453": "9. Senāvāsasikkhāpadavaṇṇanā",
  "tika-vin07t:1454": "319. Navame senāya catuttho sūriyatthaṅgamo, agilānatāti imānettha dve aṅgāni.",
  "tika-vin07t:1455": "Senāvāsasikkhāpadavaṇṇanā niṭṭhitā.",
  "tika-vin07t:1456": "10. Uyyodhikasikkhāpadavaṇṇanā",
  "tika-vin07t:1457": "322. Dasame pāḷiyaṃ kati te lakkhāni laddhānīti kittakā tayā laddhāti attho. Uyyodhikādidassanāya tathārūpapaccayaṃ vinā gamanaṃ, ananuññātokāse dassananti imānettha dve aṅgāni.",
  "tika-vin07t:1458": "Uyyodhikasikkhāpadavaṇṇanā niṭṭhitā.",
  "tika-vin07t:1459": "Niṭṭhito acelakavaggo pañcamo.",
  "tika-vin07t:1460": "6. Surāpānavaggo",
  "tika-vin07t:1461": "1. Surāpānasikkhāpadavaṇṇanā",
  "tika-vin07t:1462_0": "328. Chaṭṭhavaggassa paṭhame pāḷiyaṃ kiṇṇapakkhittāti piṭṭhapūvādiṃ apakkhipitvā",
  "tika-vin07t:1462_1": "kiṇṇasaṅkhātaṃ dhaññaṅkurādisurābījaṃ pakkhipitvā katā. Sambhārasaṃyuttāti sāsapādianekasambhārehi saññuttā.",
  "tika-vin07t:1463_0": "Madhukatālanāḷikerādipupphādiraso ciraparivāsito pupphāsavo nāma. Tathā panasādi",
  "tika-vin07t:1463_1": "phalāsavo. Muddikaraso madhvāsavo. Ucchuraso guḷāsavo. Tiphalatikaṭukādinānāsambhārānaṃ",
  "tika-vin07t:1463_2": "raso ciraparivāsito sambhārasaṃyutto. Bījato paṭṭhāyāti yathāvuttānaṃ piṭṭhādīnaṃ",
  "tika-vin07t:1463_3": "majjatthāya bhājane pakkhittakālato paṭṭhāya.",
  "tika-vin07t:1464_0": "329. Loṇasovīrakaṃ suttañca anekehi dabbasambhārehi abhisaṅkhato bhesajjaviseso.",
  "tika-vin07t:1464_1": "Uyyuttasikkhāpadānaṃ acittakalokavajjesu lokavajjatā pubbe vuttanayāvāti tattha kiñcipi",
  "tika-vin07t:1464_2": "avatvā idha tehi asādhāraṇavatthuvisesasiddhāya acittakapakkhepi akusalacittatāya",
  "tika-vin07t:1464_3": "taṃ lokavajjatādivisesaṃ dassetumeva “vatthuajānanatāya cetthā”tiādinā vuttanti veditabbaṃ.",
  "tika-vin07t:1464_4": "Yaṃ panettha vattabbaṃ, taṃ paṭhamapārājikavaṇṇanāyaṃ vitthārato sāratthadīpaniyaṃ",
  "tika-vin07t:1464_5": "viraddhaṭṭhānavisodhanavasena vuttanti tattheva gahetabbaṃ. Majjabhāvo, tassa pānañcāti",
  "tika-vin07t:1464_6": "imānettha dve aṅgāni.",
  "tika-vin07t:1465": "Surāpānasikkhāpadavaṇṇanā niṭṭhitā.",
  "tika-vin07t:1466": "2. Aṅgulipatodakasikkhāpadavaṇṇanā",
  "tika-vin07t:1467": "330. Dutiye hasādhippāyatā, upasampannassa kāyena kāyāmasananti imānettha dve aṅgāni.",
  "tika-vin07t:1468": "Aṅgulipatodakasikkhāpadavaṇṇanā niṭṭhitā.",
  "tika-vin07t:1469": "3. Hasadhammasikkhāpadavaṇṇanā",
  "tika-vin07t:1470_0": "338. Tatiye pāḷiyaṃ hasadhamme hasadhammasaññītiādīsu uplavādimattaṃ kiṃ hasadhammo",
  "tika-vin07t:1470_1": "hotīti gahaṇavasena sati karaṇīye kariyamānaṃ hasadhammaṃ hasadhammoti gahaṇavasena",
  "tika-vin07t:1470_2": "attho veditabbo. Ussārentoti udake ṭhitaṃ nāvaṃ tīre āropento.",
  "tika-vin07t:1471_0": "Patanuppatanavāresūti udakassa uparitale maṇḍūkagatiyā patanuppatanavasena gamanatthaṃ",
  "tika-vin07t:1471_1": "khittāya ekissā kathalāya vasena vuttaṃ. Udakassa uparigopphakatā, hasādhippāyena",
  "tika-vin07t:1471_2": "kīḷananti dve aṅgāni.",
  "tika-vin07t:1472": "Hasadhammasikkhāpadavaṇṇanā niṭṭhitā.",
  "tika-vin07t:1473": "4. Anādariyasikkhāpadavaṇṇanā",
  "tika-vin07t:1474": "344. Catutthe suttānulomanti mahāpadesā. Aṭṭhakathātipi vadanti. Upasampannassa paññattena vacanaṃ, anādariyakaraṇanti dve aṅgāni.",
  "tika-vin07t:1475": "Anādariyasikkhāpadavaṇṇanā niṭṭhitā.",
  "tika-vin07t:1476": "5. Bhiṃsāpanasikkhāpadavaṇṇanā",
  "tika-vin07t:1477": "345. Pañcame upasampannatā, tassa dassanasavanavisaye bhiṃsāpetukāmatāya vāyamananti dve aṅgāni.",
  "tika-vin07t:1478": "Bhiṃsāpanasikkhāpadavaṇṇanā niṭṭhitā.",
  "tika-vin07t:1479": "6. Jotisikkhāpadavaṇṇanā",
  "tika-vin07t:1480_0": "354. Chaṭṭhe alātaṃ patitanti aggikapālato bahi patitaṃ. Vijjhātanti vijjhātaṃ alātaṃ",
  "tika-vin07t:1480_1": "kapālaggimhi pakkhipitvā jālentassa pācittiyaṃ, tathā kevalaṃ indhanaṃ pātentassapi",
  "tika-vin07t:1480_2": "vijjhātaṃ kapālaggiṃ mukhavātādinā ujjālentassapi. Gilānatādikāraṇābhāvo, visibbetukāmatā,",
  "tika-vin07t:1480_3": "samādahananti tīṇi aṅgāni.",
  "tika-vin07t:1481": "Jotisikkhāpadavaṇṇanā niṭṭhitā.",
  "tika-vin07t:1482": "7. Nahānasikkhāpadavaṇṇanā",
  "tika-vin07t:1483_0": "357. Sattame pāḷiyaṃ nagare thakiteti ettha raññā ciraṃ nahāyitukāmena “ahaṃ bahi",
  "tika-vin07t:1483_1": "uyyāne katārakkho vasissāmi, nagaraṃ thaketvā gopethā”ti anuññātā, te thakiṃsūti",
  "tika-vin07t:1483_2": "daṭṭhabbaṃ. Asambhinnenāti anaṭṭhena, taṃ divasaṃ puna aggahitālaṅkārena pabuddhamattenāti",
  "tika-vin07t:1483_3": "adhippāyo. Majjhimadese ūnakaddhamāsanahānaṃ, samayādīnaṃ abhāvoti dve aṅgāni.",
  "tika-vin07t:1484": "Nahānasikkhāpadavaṇṇanā niṭṭhitā.",
  "tika-vin07t:1485": "8. Dubbaṇṇakaraṇasikkhāpadavaṇṇanā",
  "tika-vin07t:1486": "368. Aṭṭhame paṭiladdhanavacīvarenāti ettha pubbe akatakappaṃ katipāhaṃ nivāsanatthāya tāvakālikavasena laddhampi saṅgayhatīti vadanti.",
  "tika-vin07t:1487_0": "369. “Navaṃ nāma akatakappa”nti sāmaññato vuttattā aññena bhikkhunā kappabinduṃ datvā",
  "tika-vin07t:1487_1": "paribhuttaṃ cīvaraṃ, tena vā, tato labhitvā aññena vā kenaci dinnampi katakappameva",
  "tika-vin07t:1487_2": "navaṃ nāma na hotīti daṭṭhabbaṃ. “Nivāsetuṃ vā pārupituṃ vā”ti vuttattā aṃsabaddhakāsāvampi",
  "tika-vin07t:1487_3": "pārupitabbato kappaṃ kātabbanti vadanti. Cammakāranīlaṃ nāma cammaṃ nīlavaṇṇaṃ kātuṃ",
  "tika-vin07t:1487_4": "yojiyamānaṃ nīlaṃ. Pakatinīlamevāti keci. Yathāvuttacīvarassa akatakappatā, anaṭṭhacīvarāditā,",
  "tika-vin07t:1487_5": "nivāsanāditāti tīṇi aṅgāni.",
  "tika-vin07t:1488": "Dubbaṇṇakaraṇasikkhāpadavaṇṇanā niṭṭhitā.",
  "tika-vin07t:1489": "9. Vikappanasikkhāpadavaṇṇanā",
  "tika-vin07t:1490": "374. Navame yenāti yena saddhiṃ, yassa santiketi attho. Sāmaṃ vikappitassa apaccuddhāro, vikappanupagacīvaratā, avissāsena paribhogoti tīṇi aṅgāni.",
  "tika-vin07t:1491": "Vikappanasikkhāpadavaṇṇanā niṭṭhitā.",
  "tika-vin07t:1492": "10. Cīvaraapanidhānasikkhāpadavaṇṇanā",
  "tika-vin07t:1493_0": "378. Dasame pāḷiyaṃ antamaso hasāpekkhopīti api-saddena atheyyacittaṃ kodhena dukkhāpetukāmaṃ,",
  "tika-vin07t:1493_1": "avaṇṇaṃ pakāsetukāmañca saṅgayhati. Teneva “tivedana”nti vuttaṃ. Upasampannassa pattādīnaṃ",
  "tika-vin07t:1493_2": "apanidhānaṃ, vihesetukāmatādīti dve aṅgāni.",
  "tika-vin07t:1494": "Cīvaraapanidhānasikkhāpadavaṇṇanā niṭṭhitā.",
  "tika-vin07t:1495": "Niṭṭhito surāpānavaggo chaṭṭho.",
  "tika-vin07t:1496": "7. Sappāṇakavaggo",
  "tika-vin07t:1497": "1. Sañciccapāṇasikkhāpadavaṇṇanā",
  "tika-vin07t:1498_0": "382. Sattamassa paṭhame usuṃ saraṃ asati khipatīti issāso. Na hettha kiñci jīvitaṃ",
  "tika-vin07t:1498_1": "nāma visuṃ tiṭṭhatīti sambandho. Tattha pāṇeti satte. Appamattena vattaṃ kātabbanti",
  "tika-vin07t:1498_2": "yathā pāṇakānaṃ vihesāpi na hoti, evaṃ sallakkhetvā otāpanasammajjanādivattaṃ kātabbaṃ.",
  "tika-vin07t:1498_3": "Sesaṃ vuttanayameva.",
  "tika-vin07t:1499": "Sañciccapāṇasikkhāpadavaṇṇanā niṭṭhitā.",
  "tika-vin07t:1500": "2. Sappāṇakasikkhāpadavaṇṇanā",
  "tika-vin07t:1501": "387. Dutiye udakasaṇṭhānakappadeseti kaddamapāsāṇādibhūmiyaṃ. Tatthāti āsitte kappiyaudake. Sesaṃ vuttanayameva.",
  "tika-vin07t:1502": "Sappāṇakasikkhāpadavaṇṇanā niṭṭhitā.",
  "tika-vin07t:1503": "3. Ukkoṭanasikkhāpadavaṇṇanā",
  "tika-vin07t:1504": "392. Tatiye “tassa bhikkhuno santikaṃ gantvā”ti vuttattā yassa adhikaraṇaṃ saṅghakammena nihataṃ, tassa sammukhe eva ukkoṭentassa pācittiyaṃ. Parammukhe pana dukkaṭameva.",
  "tika-vin07t:1505_0": "395. “Dhammakamme adhammakammasaññī ukkoṭeti, anāpattī”ti vuttattā anādariyatādi",
  "tika-vin07t:1505_1": "viya ukkoṭanaṃ sayaṃ akusalaṃ na hoti, dhammakammasaññāya, pana vimatiyā ca ukkoṭaneneva",
  "tika-vin07t:1505_2": "akusalaṃ hoti. Yathādhammaṃ nihatatā, jānanā, ukkoṭanāti tīṇi aṅgāni.",
  "tika-vin07t:1506": "Ukkoṭanasikkhāpadavaṇṇanā niṭṭhitā.",
  "tika-vin07t:1507": "4. Duṭṭhullasikkhāpadavaṇṇanā",
  "tika-vin07t:1508_0": "399. Catutthe āpattiṃ āpajjatiyevāti dhuranikkhepapakkhe vuttaṃ. Vatthupuggaloti",
  "tika-vin07t:1508_1": "āpannapuggalo. Chādetukāmatāya hi sati eva avassaṃ aññassa ārocanaṃ vuttaṃ, vatthupuggalassa",
  "tika-vin07t:1508_2": "ca ārocanā nāma na hotīti paṭicchādanamevāti adhippāyo. Koṭi chinnā hotīti chādessāmīti",
  "tika-vin07t:1508_3": "dhuranikkhepe satipi puggalaparamparāya gacchantī āpattikoṭi chijjati.",
  "tika-vin07t:1509_0": "400. “Anupasampannassa sukkavissaṭṭhi ca kāyasaṃsaggo cāti ayaṃ duṭṭhullaajjhācāro",
  "tika-vin07t:1509_1": "nāmā”ti idaṃ duṭṭhullārocanasikkhāpadaṭṭhakathāyaṃ “anupasampannassa…pe… ādito pañca",
  "tika-vin07t:1509_2": "sikkhāpadāni duṭṭhullo nāma ajjhācāro, sesāni aduṭṭhullo. Sukkavissaṭṭhikāyasaṃsaggaduṭṭhullaattakāmā",
  "tika-vin07t:1509_3": "panassa ajjhācāro nāmā”ti iminā vacanena virujjhatīti vīmaṃsitabbaṃ. Puggalapemena",
  "tika-vin07t:1509_4": "chādayato cettha “aññe garahissantī”ti bhayavasena chādanakkhaṇe paṭighova uppajjatīti",
  "tika-vin07t:1509_5": "“dukkhavedana”nti vuttanti daṭṭhabbaṃ. Upasampannassa duṭṭhullāpattijānanaṃ, paṭicchādetukāmatāya",
  "tika-vin07t:1509_6": "dhuranikkhepoti dve aṅgāni.",
  "tika-vin07t:1510": "Duṭṭhullasikkhāpadavaṇṇanā niṭṭhitā.",
  "tika-vin07t:1511": "5. Ūnavīsativassasikkhāpadavaṇṇanā",
  "tika-vin07t:1512": "402. Pañcame rūpasippanti heraññikasippaṃ. Gabbhe sayitakālena saddhiṃ vīsatimaṃ vassaṃ paripuṇṇamassāti gabbhavīso.",
  "tika-vin07t:1513_0": "404. Nikkhamanīyapuṇṇamāsīti sāvaṇamāsassa puṇṇamiyā āsāḷhīpuṇṇamiyā anantarapuṇṇamī.",
  "tika-vin07t:1513_1": "Pāṭipadadivaseti pacchimikāya vassūpanāyikāya. Dvādasa māse mātu kucchismiṃ vasitvā",
  "tika-vin07t:1513_2": "mahāpavāraṇāya jātaṃ upasampādentīti attho. “Tiṃsa rattindivo māso, dvādasamāsiko",
  "tika-vin07t:1513_3": "saṃvaccharo”ti vacanato “cattāro māsā parihāyantī”ti vuttaṃ. Vassaṃ ukkaḍḍhantīti",
  "tika-vin07t:1513_4": "vassaṃ uddhaṃ kaḍḍhanti, “ekamāsaṃ adhikamāso”ti chaḍḍetvā vassaṃ upagacchantīti",
  "tika-vin07t:1513_5": "attho. Tasmā tatiyo tatiyo saṃvaccharo terasamāsiko hoti. Te dve māse gahetvāti nikkhamanīyapuṇṇamāsato",
  "tika-vin07t:1513_6": "yāva jātadivasabhūtā mahāpavāraṇā. Tāva ye dve māsā anāgatā, tesaṃ atthāya adhikamāsato",
  "tika-vin07t:1513_7": "laddhe dve māse gahetvā. Tenāha “yo pavāretvā vīsativasso bhavissatī”tiādi. “Nikkaṅkhā",
  "tika-vin07t:1513_8": "hutvā”ti idaṃ aṭṭhārasannaṃ vassānaṃ ekaadhikamāse gahetvā tato vīsatiyā vassesupi",
  "tika-vin07t:1513_9": "cātuddasīatthāya catunnaṃ māsānaṃ parihāpanena sabbadā paripuṇṇavīsativassataṃ sandhāya",
  "tika-vin07t:1513_10": "vuttaṃ. Pavāretvā vīsativasso bhavissatīti mahāpavāraṇādivase atikkante gabbhavassena",
  "tika-vin07t:1513_11": "saha vīsativasso bhavissatīti attho. Tasmāti yasmā gabbhamāsāpi gaṇanūpagā honti,",
  "tika-vin07t:1513_12": "tasmā. Ekavīsativassoti jātiyā vīsativassaṃ sandhāya vuttaṃ.",
  "tika-vin07t:1514": "406. Aññaṃ upasampādetīti upajjhāyo, ācariyo vā hutvā upasampādeti. Sopīti upasampādentopi anupasampanno. Ūnavīsativassatā, taṃ ñatvā upajjhāyena hutvā upasampādananti dve aṅgāni.",
  "tika-vin07t:1515": "Ūnavīsativassasikkhāpadavaṇṇanā niṭṭhitā.",
  "tika-vin07t:1516": "6. Theyyasatthasikkhāpadavaṇṇanā",
  "tika-vin07t:1517": "409. Chaṭṭhe theyyasatthabhāvo, ñatvā saṃvidhānaṃ, avisaṅketena gamananti tīṇi aṅgāni.",
  "tika-vin07t:1518": "Theyyasatthasikkhāpadavaṇṇanā niṭṭhitā.",
  "tika-vin07t:1519": "412. Sattamaṃ vuttanayameva.",
  "tika-vin07t:1520": "8. Ariṭṭhasikkhāpadavaṇṇanā",
  "tika-vin07t:1521_0": "417. Aṭṭhame antarāyanti antarā vemajjhe eti āgacchatīti antarāyo, diṭṭhadhammikādianattho.",
  "tika-vin07t:1521_1": "Ānantariyadhammāti anantare bhave phalanibbattane niyuttā cetanādidhammāti attho.",
  "tika-vin07t:1521_2": "“Na saggassā”ti idaṃ bhikkhunidūsanakammassa ānantariyattābhāvato vuttaṃ. Ariyasāvikāsu,",
  "tika-vin07t:1521_3": "pana kalyāṇaputhujjanabhūtāya ca balakkārena dūsentassa ānantariyasaasameva. Mokkhantarāyikatā",
  "tika-vin07t:1521_4": "pana lolāyapi pakatattabhikkhuniyā dūsakassa tasmiṃ attabhāve magguppattiyā abhāvato vuttā.",
  "tika-vin07t:1522_0": "Tasmiṃ attabhāve anivattanakā ahetukaakiriyanatthikadiṭṭhiyova niyatamicchādiṭṭhidhammā.",
  "tika-vin07t:1522_1": "Paṇḍakādīnaṃ gahaṇaṃ nidassanamattaṃ. Sabbāpi duhetukāhetukapaṭisandhiyo vipākantarāyikāva",
  "tika-vin07t:1522_2": "duhetukānampi maggānuppattito.",
  "tika-vin07t:1523": "Ayanti ariṭṭho. Rasena rasanti anavajjena paccayaparibhuñjanarasena pañcakāmaguṇapaabhogarasaṃ samānetvā. Upanento viyāti ghaṭento viya, so eva vā pāṭho.",
  "tika-vin07t:1524_0": "Aṭṭhikaṅkalūpamāti ettha aṭṭhi eva nimmaṃsatāya kaṅkalanti ca vuccati. Palibhañjanaṭṭhenāti",
  "tika-vin07t:1524_1": "avassaṃ patanaṭṭhena. Adhikuṭṭanaṭṭhenāti ati viya kuṭṭanaṭṭhena. Pāḷiyaṃ “tathāhaṃ",
  "tika-vin07t:1524_2": "bhagavatā…pe… nālaṃ antarāyāyā”ti idaṃ vatthuanurūpato vuttaṃ. Evaṃ pana aggahetvā",
  "tika-vin07t:1524_3": "aññenapi ākārena yaṃ kiñci bhagavatā vuttaṃ viparītato gahetvā parehi vuttepi amuñcitvā",
  "tika-vin07t:1524_4": "voharantassāpi vuttanayānusārena tadanuguṇaṃ samanubhāsanakammavācaṃ yojetvā āpattiyā",
  "tika-vin07t:1524_5": "āropetuṃ, āpattiyā adassanādīsu tīsu yaṃ kiñci abhirucitaṃ nimittaṃ katvā ukkhepanīyakammaṃ",
  "tika-vin07t:1524_6": "kātuñca labbhati. Samanubhāsanaṃ akatvāpi “māyasmā evaṃ avacā”ti bhikkhūhi vuttamatte",
  "tika-vin07t:1524_7": "laddhiyā appaṭinissajjanapaccayāya dukkaṭāpattiyāpi ukkhepanīyakammaṃ kātumpi vaṭṭatevāti",
  "tika-vin07t:1524_8": "daṭṭhabbaṃ. Dhammakammatā, samanubhāsanāya appaṭinissajjananti dve aṅgāni.",
  "tika-vin07t:1525": "Ariṭṭhasikkhāpadavaṇṇanā niṭṭhitā.",
  "tika-vin07t:1526": "9. Ukkhittasambhogasikkhāpadavaṇṇanā",
  "tika-vin07t:1527": "424. Navame “ukkhitto anosārito”ti vuttattā ariṭṭhassa ukkhepanīyakammaṃ katanti daṭṭhabbaṃ.",
  "tika-vin07t:1528_0": "425. Pāḷiyaṃ “ekacchanne”ti sāmaññato vuttattā nānūpacārepi ekacchanne nipajjane",
  "tika-vin07t:1528_1": "paṇṇattiṃ ajānantassa arahatopi ukkhittānuvattakānampi pācittiyameva. Akatānudhammatā,",
  "tika-vin07t:1528_2": "ñatvā sambhogādikaraṇanti dve aṅgāni.",
  "tika-vin07t:1529": "Ukkhittasambhogasikkhāpadavaṇṇanā niṭṭhitā.",
  "tika-vin07t:1530": "10. Kaṇṭakasikkhāpadavaṇṇanā",
  "tika-vin07t:1531": "428. Dasame pireti sambodhanatthe nipātapadaṃ. Sesaṃ anantarasikkhāpadadvaye vuttanayameva.",
  "tika-vin07t:1532": "Kaṇṭakasikkhāpadavaṇṇanā niṭṭhitā.",
  "tika-vin07t:1533": "Niṭṭhito sappāṇakavaggo sattamo.",
  "tika-vin07t:1534": "8. Sahadhammikavaggo",
  "tika-vin07t:1535": "1. Sahadhammikasikkhāpadavaṇṇanā",
  "tika-vin07t:1536": "434. Aṭṭhamavaggassa paṭhame upasampannassa paññattena vacanaṃ, asikkhitukāmassa lesena evaṃ vacananti dve aṅgāni.",
  "tika-vin07t:1537": "Sahadhammikasikkhāpadavaṇṇanā niṭṭhitā.",
  "tika-vin07t:1538": "2. Vilekhanasikkhāpadavaṇṇanā",
  "tika-vin07t:1539_0": "438. Dutiye alajjitāti alajjitāya. Evaṃ sesesupi. Sañcicca āpattiṃ āpajjatītiādi",
  "tika-vin07t:1539_1": "bhikkhubhikkhunīnaññeva vuttaṃ alajjilakkhaṇaṃ, sāmaṇerādīnaṃ, pana gahaṭṭhānañca",
  "tika-vin07t:1539_2": "sādhāraṇavasena yathāsakaṃ sikkhāpadavītikkamanapaṭigūhanādito veditabbaṃ. Lajjilakkhaṇepi",
  "tika-vin07t:1539_3": "eseva nayo. Kiñcāpi kukkucce uppannepi madditvā karonto, kappiye akappiyasaññitāya",
  "tika-vin07t:1539_4": "karontopi taṅkhaṇikāya alajjitāya evaṃ karonti. Tathāpi kukkuccādibhede visuṃ gahitāti daṭṭhabbaṃ.",
  "tika-vin07t:1540_0": "Vajjiputtakā dasavatthudīpakā. Parūpahāraaññāṇakaṅkhāparavitāraṇādivādāti ettha arahattaṃ",
  "tika-vin07t:1540_1": "paṭijānantānaṃ kuhakānaṃ sukkavissaṭṭhiṃ disvā “mārakāyikā devatā asuciṃ upasaṃharantī”tigāhino",
  "tika-vin07t:1540_2": "parūpahāravādā nāma. Arahato sabbesaṃ itthipurisādīnaṃ nāmādiajānane aññāṇaṃ, tattha",
  "tika-vin07t:1540_3": "sanniṭṭhānabhāvena kaṅkhā, parato sutvā nāmādijānanena paravitāraṇo atthītivādino",
  "tika-vin07t:1540_4": "aññāṇavādā, kaṅkhāvādā, paravitāraṇavādā ca tesaṃ, mahāsaṅghikādīnañca vibhāgo kathāvatthuppakaraṇe vutto.",
  "tika-vin07t:1541_0": "Cattāro maggā ca phalāni cāti ettha ca-kārena abhiññāpaṭisambhidāpi saṅgahitāti daṭṭhabbaṃ.",
  "tika-vin07t:1541_1": "Kecīti pariyattidharā dhammakathikā. Puna kecīti paṭipattidharā paṃsukūlikattherā.",
  "tika-vin07t:1541_2": "Itare panātiādīsu ayaṃ adhippāyo – dhammakathikattherā pana paṃsukūlikattherehi ābhataṃ suttaṃ sutvā –",
  "tika-vin07t:1542": "“Yāva tiṭṭhanti suttantā, vinayo yāva dippati;",
  "tika-vin07t:1543": "Tāva dakkhanti ālokaṃ, sūriye abbhuṭṭhite yathā.",
  "tika-vin07t:1544": "“Suttantesu asantesu, pamuṭṭhe vinayamhi ca;",
  "tika-vin07t:1545": "Tamo bhavissati loke, sūriye atthaṅgate yathā.",
  "tika-vin07t:1546": "“Suttante rakkhite sante, paṭipatti hoti rakkhitā;",
  "tika-vin07t:1547": "Paṭipattiyaṃ ṭhito dhīro, yogakkhemā na dhaṃsatī”ti. –",
  "tika-vin07t:1548_0": "Idaṃ suttaṃ āharitvā attanova vādaṃ patiṭṭhapentā pārājikānāpajjanavasena ṭhitā paṭipattisaṅgahitā",
  "tika-vin07t:1548_1": "pariyattiyeva mūlanti āhaṃsūti. Tenāha “sace pañca bhikkhū cattāri pārājikāni rakkhaṇakā…pe…",
  "tika-vin07t:1548_2": "sāsanaṃ vuḍḍhiṃ viruḷhiṃ gamayissantī”ti. Etena ca parikkhīṇe kāle lajjigaṇaṃ alabhantena",
  "tika-vin07t:1548_3": "vinayadharena alajjinopi pakatatte saṅgahetvā tehi saha dhammāmisasambhogaṃ saṃvāsaṃ",
  "tika-vin07t:1548_4": "karontena bahū kulaputte upasampādetvā sāsanaṃ paggahetuṃ vaṭṭatīti idaṃ sijjhatīti",
  "tika-vin07t:1548_5": "daṭṭhabbaṃ. Garahitukāmatā, upasampannassa santike sikkhāpadavivaṇṇananti dve aṅgāni.",
  "tika-vin07t:1549": "Vilekhanasikkhāpadavaṇṇanā niṭṭhitā.",
  "tika-vin07t:1550": "3. Mohanasikkhāpadavaṇṇanā",
  "tika-vin07t:1551_0": "444. Tatiye pāḷiyaṃ ko pana vādo bhiyyoti tehi aññehi bhikkhūhi diṭṭhadvattivārato",
  "tika-vin07t:1551_1": "bhiyyo pana vitthārena uddisiyamāne pātimokkhe nisinnapubbatā atthi ce, tattha kimeva",
  "tika-vin07t:1551_2": "vattabbaṃ, āpattimokkho natthi evāti adhippāyo. Tañca yathādhammo kāretabboti tanti",
  "tika-vin07t:1551_3": "kāraṇatthe upayogavacanaṃ, tāyāti attho. Yathā dhammo ca vinayo ca ṭhito, tathā tāya",
  "tika-vin07t:1551_4": "āpattiyā kāretabboti vuttaṃ hoti. Mohāropanaṃ, tikkhattuṃ sutabhāvo, mohetukāmassa",
  "tika-vin07t:1551_5": "mohananti tīṇi aṅgāni.",
  "tika-vin07t:1552": "Mohanasikkhāpadavaṇṇanā niṭṭhitā.",
  "tika-vin07t:1553": "4. Pahārasikkhāpadavaṇṇanā",
  "tika-vin07t:1554": "451. Catutthe pāḷiyaṃ kāyapaṭibaddhena vāti ettha pāsāṇādinissaggiyapahāropi saṅgahito.",
  "tika-vin07t:1555_0": "452. Rattacittoti kāyasaṃsaggarāgena vuttaṃ. Methunarāgena pana pahārato purisādīsu",
  "tika-vin07t:1555_1": "dukkaṭameva. Mokkhādhippāyena daṇḍakoṭiyā sappādiṃ ghaṭṭetvā maṇḍūkādiṃ mocentassapi",
  "tika-vin07t:1555_2": "anāpatti eva. Kupitatā, upasampannassa na mokkhādhippāyena pahāroti dve aṅgāni.",
  "tika-vin07t:1556": "Pahārasikkhāpadavaṇṇanā niṭṭhitā.",
  "tika-vin07t:1557": "5. Talasattikasikkhāpadavaṇṇanā",
  "tika-vin07t:1558_0": "457. Pañcame na paharitukāmatāya dinnattā dukkaṭanti ettha kimidaṃ dukkaṭaṃ, pahārapaccayā,",
  "tika-vin07t:1558_1": "udāhu uggiraṇapaccayāti? Uggiraṇapaccayāva, na pahārapaccayā. Na hi paharitukāmatāya",
  "tika-vin07t:1558_2": "asati tappaccayā kāci āpatti yuttā, uggiraṇassa pana attano sabhāvena asaṇṭhitattā",
  "tika-vin07t:1558_3": "tappaccayā pācittiyaṃ na jātaṃ, asuddhacittena katapayogattā ca ettha anāpatti na",
  "tika-vin07t:1558_4": "yuttāti dukkaṭaṃ vuttanti gahetabbaṃ.",
  "tika-vin07t:1559": "458. Pubbeti anantarasikkhāpade. Sesaṃ anantarasadisameva.",
  "tika-vin07t:1560": "Talasattikasikkhāpadavaṇṇanā niṭṭhitā.",
  "tika-vin07t:1561": "6. Amūlakasikkhāpadavaṇṇanā",
  "tika-vin07t:1562_0": "459. Chaṭṭhe “attaparittāṇaṃ karontā”ti idaṃ na ca veramūlikā anuddhaṃsanāti dassanatthaṃ",
  "tika-vin07t:1562_1": "vuttaṃ. Anuddhaṃsanakkhaṇe pana kopacittameva uppajjati. Teneva “dukkhavedana”nti",
  "tika-vin07t:1562_2": "vuttaṃ. Sesaṃ vuttanayameva.",
  "tika-vin07t:1563": "Amūlakasikkhāpadavaṇṇanā niṭṭhitā.",
  "tika-vin07t:1564": "7. Kukkuccuppādanasikkhāpadavaṇṇanā",
  "tika-vin07t:1565": "464. Sattame upasampannassa aphāsukāmatā, kukkuccuppādananti dve aṅgāni.",
  "tika-vin07t:1566": "Kukkuccuppādanasikkhāpadavaṇṇanā niṭṭhitā.",
  "tika-vin07t:1567": "8. Upassutisikkhāpadavaṇṇanā",
  "tika-vin07t:1568_0": "471. Aṭṭhame suyyatīti suti, vacanaṃ. Tassā samīpaṃ upassuti. Suyyati etthāti sutīti",
  "tika-vin07t:1568_1": "evañhi atthe gayhamāne savanaṭṭhānasamīpe aññasmiṃ assavanaṭṭhāne tiṭṭhatīti āpajjati.",
  "tika-vin07t:1568_2": "Aṭṭhakathāyañca upassuti-saddasseva atthaṃ dassetuṃ “yattha ṭhatvā”tiādi vuttaṃ,",
  "tika-vin07t:1568_3": "na suti-saddamattassa.",
  "tika-vin07t:1569": "473. Ekaparicchedānīti kadāci akiriyato, kadāci kiriyato samuṭṭhānasāmaññena vuttaṃ. Upasampannena codanādhippāyo, savananti dve aṅgāni.",
  "tika-vin07t:1570": "Upassutisikkhāpadavaṇṇanā niṭṭhitā.",
  "tika-vin07t:1571": "9. Khiyyanasikkhāpadavaṇṇanā",
  "tika-vin07t:1572": "474. Navame dhammakammatā, jānanaṃ, chandaṃ datvā khiyyananti tīṇi aṅgāni.",
  "tika-vin07t:1573": "Khiyyanasikkhāpadavaṇṇanā niṭṭhitā.",
  "tika-vin07t:1574": "10. Pakkamanasikkhāpadavaṇṇanā",
  "tika-vin07t:1575": "481. Dasame vinicchayakathāya dhammikatā, taṃ ñatvā kammato paṭṭhāya ekasīmaṭṭhassa samānasaṃvāsikassa hatthapāsavijahananti dve aṅgāni.",
  "tika-vin07t:1576": "Pakkamanasikkhāpadavaṇṇanā niṭṭhitā.",
  "tika-vin07t:1577": "11. Dubbalasikkhāpadavaṇṇanā",
  "tika-vin07t:1578": "484. Ekādasame upasampannassa dhammena laddhasammutitā, saṅghena saddhiṃ cīvaraṃ datvā khiyyitukāmatāya khiyyananti dve aṅgāni.",
  "tika-vin07t:1579": "Dubbalasikkhāpadavaṇṇanā niṭṭhitā.",
  "tika-vin07t:1580": "489. Dvādasamaṃ vuttanayameva.",
  "tika-vin07t:1581": "Niṭṭhito sahadhammikavaggo aṭṭhamo.",
  "tika-vin07t:1582": "9. Rājavaggo",
  "tika-vin07t:1583": "1. Antepurasikkhāpadavaṇṇanā",
  "tika-vin07t:1584_0": "499. Navamavaggassa paṭhame pāḷiyaṃ saṃsuddhagahaṇikoti ettha gahaṇīti gabbhāsayasaññito",
  "tika-vin07t:1584_1": "mātu kucchippadeso, purisantarasukkāsamphuṭṭhatāya saṃsuddhagahaṇiko. Abhisittakhattiyatā,",
  "tika-vin07t:1584_2": "ubhinnampi sayanigharato anikkhantatā, appaṭisaṃviditassa indakhīlātikkamoti tīṇi aṅgāni.",
  "tika-vin07t:1585": "Antepurasikkhāpadavaṇṇanā niṭṭhitā.",
  "tika-vin07t:1586": "2. Ratanasikkhāpadavaṇṇanā",
  "tika-vin07t:1587_0": "506. Dutiye āvasathassāti ettha antoārāme vā hotu aññattha vā, yattha katthaci attano",
  "tika-vin07t:1587_1": "vasanaṭṭhānaṃ āvasatho nāma. Chandenapi bhayenapīti vaḍḍhakiādīsu chandena, rājavallabhesu",
  "tika-vin07t:1587_2": "bhayena. Ākiṇṇamanussepi jāte…pe… āsaṅkantīti tasmiṃ nimmanussaṭṭhāne pacchā ākiṇṇamanusse",
  "tika-vin07t:1587_3": "jātepi visaritvā gamanakāle aññassa adiṭṭhattā tameva bhikkhuṃ āsaṅkanti. Patirūpaṃ",
  "tika-vin07t:1587_4": "nāma kappiyabhaṇḍe sayaṃ paṃsukūlaṃ gahetvā akappiyabhaṇḍe patirūpānaṃ upāsakādīnaṃ",
  "tika-vin07t:1587_5": "dassetvā cetiyādipuññe niyojanaṃ vā dāpetvā nirapekkhagamanaṃ vā. Samādapetvāti yācitvā.",
  "tika-vin07t:1587_6": "Parasantakatā, vissāsaggāhapaṃsukūlasaññānaṃ abhāvo, ananuññātakāraṇā uggahaṇādi cāti tīṇi aṅgāni.",
  "tika-vin07t:1588": "Ratanasikkhāpadavaṇṇanā niṭṭhitā.",
  "tika-vin07t:1589": "3. Vikālagāmappavisanasikkhāpadavaṇṇanā",
  "tika-vin07t:1590_0": "508. Tatiye pāḷiyaṃ bhayakathanti rājacorādibhayaṃ vā rogāmanussadubbhikkhakantārādibhayaṃ",
  "tika-vin07t:1590_1": "vā ārabbha pavattaṃ. Visikhākathanti suniviṭṭhādivīthikathaṃ. Kumbhaṭṭhānakathanti",
  "tika-vin07t:1590_2": "udakatitthakathaṃ, kumbhadāsīkathaṃ vā. Pubbapetakathanti atītañātikathaṃ. Nānattakathanti",
  "tika-vin07t:1590_3": "vuttāhi, vakkhamānāhi ca vimuttaṃ nānāsabhāvaṃ niratthakakathaṃ. Lokakkhāyikanti",
  "tika-vin07t:1590_4": "“ayaṃ loko kena nimmito”tiādinā lokasabhāvakkhānavasena pavattanakathā. Evaṃ samuddakkhāyikā",
  "tika-vin07t:1590_5": "veditabbā. Iti bhavo iti abhavoti yaṃ vā taṃ vā niratthakakāraṇaṃ vatvā pavattitakathā",
  "tika-vin07t:1590_6": "itibhavābhavakathā. Ettha ca bhavo sassataṃ, vuḍḍhi, kāmasukhañcāti tividho, abhavo",
  "tika-vin07t:1590_7": "tabbiparītavasena. Iti imāya chabbidhāya itibhavābhavakathāya saddhiṃ dvattiṃsatiracchānakathā",
  "tika-vin07t:1590_8": "nāma honti. Atha vā pāḷiyaṃ sarūpato anāgatāpi araññapabbatanadīdīpakathā iti-saddena",
  "tika-vin07t:1590_9": "saṅgahetvā dvattiṃsatiracchānakathāti vuccanti. Iti vāti ettha iti-saddo pakāratthe.",
  "tika-vin07t:1590_10": "Vā-saddo vikappatthe. Tasmā evaṃ pakāraṃ ito aññaṃ vā tādisaṃ niratthakakathaṃ kathetīti attho gahetabbo.",
  "tika-vin07t:1591_0": "512. Ussāhaṃ paṭippassambhetvā vihāraṃ gacchantāti ettha gāmūpacārato bahi nikkhante",
  "tika-vin07t:1591_1": "antarārāmādīnamupacāraṃ paviṭṭhe sandhāya vuttaṃ. Gāmūpacārabbhantare pana paṭipassaddhussāhānampi",
  "tika-vin07t:1591_2": "puna tameva vā aññaṃ vā gāmaṃ pavisitukāmatāya sati āpucchanakiccaṃ natthi. “Kulaghare",
  "tika-vin07t:1591_3": "vā…pe… gantabba”nti idaṃ pana purebhattaṃ paviṭṭhānaṃ vikāle sañjāte vikāle gāmappavesassa",
  "tika-vin07t:1591_4": "āpucchitabbatāya vuttaṃ. Adinnādāne vuttanayenāti dutiyaleḍḍupātaṃ sandhāya vuttaṃ.",
  "tika-vin07t:1592_0": "515. Antarārāmantiādīsūti ettha ussavadivasādīsu manussehi gāme padakkhiṇaṃ kārentaṃ",
  "tika-vin07t:1592_1": "jinabimbādiṃ pūjetukāmehi vā rogavūpasamādiyatthaṃ manussehi yācitehi vā bhikkhūhi",
  "tika-vin07t:1592_2": "suppaṭicchannādividhiṃ akatvāpi vīthimajjheneva gāmaṃ padakkhiṇaṃ kātuṃ vaṭṭatīti",
  "tika-vin07t:1592_3": "vadanti, taṃ na gahetabbaṃ anāpattivāre avuttattā, “maggā anokkamitvā…pe… pācittiya”nti",
  "tika-vin07t:1592_4": "paṭikkhittattā ca. Vesāliṃ anupariyāyitvā parittaṃ karontenāpi ānandattherena suppaṭicchannatādiṃ",
  "tika-vin07t:1592_5": "akopenteneva, apaññatte vā sikkhāpade katanti daṭṭhabbaṃ. Keci pana “antarārāmādigāmantare",
  "tika-vin07t:1592_6": "ṭhitehi garuṭṭhānīyānaṃ paccuggamanānuggamanādivasena gāmavīthiṃ otarituṃ vaṭṭatī”ti",
  "tika-vin07t:1592_7": "vadanti, tampi antaragharaṃ pavisantaṃ pati kātuṃ na vaṭṭati eva. Antarārāmādikappiyabhūmiṃ",
  "tika-vin07t:1592_8": "pana uddissa gacchantaṃ pati kātuṃ vaṭṭatīti khāyati, vīmaṃsitabbaṃ. Santaṃ bhikkhuṃ",
  "tika-vin07t:1592_9": "anāpucchanā, ananuññātakāraṇā vikāle gāmappavesoti dve aṅgāni.",
  "tika-vin07t:1593": "Vikālagāmappavisanasikkhāpadavaṇṇanā niṭṭhitā.",
  "tika-vin07t:1594": "4. Sūcigharasikkhāpadavaṇṇanā",
  "tika-vin07t:1595": "520. Catutthe pāḷiyaṃ vāsijaṭeti vāsidaṇḍake. Aṭṭhimayādisūcigharatā, karaṇakārāpanādivasena attano paṭilābhoti dve aṅgāni.",
  "tika-vin07t:1596": "Sūcigharasikkhāpadavaṇṇanā niṭṭhitā.",
  "tika-vin07t:1597": "5. Mañcapīṭhasikkhāpadavaṇṇanā",
  "tika-vin07t:1598_0": "521. Pañcame pāḷiyaṃ āsayato, bhikkhave, moghapuriso veditabboti hīnajjhāsayavasena",
  "tika-vin07t:1598_1": "ayaṃ tucchapurisoti ñātabbo, hīnāya paccaye lolatāya puggalassa tucchatā ñātabbāti",
  "tika-vin07t:1598_2": "adhippāyo. Imasmiṃ sikkhāpade, ito paresu ca pañcasu attanā kārāpitassa paṭilābhe",
  "tika-vin07t:1598_3": "eva pācittiyaṃ. Paribhoge panassa, aññesañca dukkaṭameva. Pamāṇātikkantamañcapīṭhatā,",
  "tika-vin07t:1598_4": "attano karaṇakārāpanavasena paṭilābhoti dve aṅgāni.",
  "tika-vin07t:1599": "Mañcapīṭhasikkhāpadavaṇṇanā niṭṭhitā.",
  "tika-vin07t:1600": "6. Tūlonaddhasikkhāpadavaṇṇanā",
  "tika-vin07t:1601": "526. Chaṭṭhe poṭakitūlanti tiṇagacchajātikānaṃ tūlaṃ. Sesaṃ vuttanayameva.",
  "tika-vin07t:1602": "Tūlonaddhasikkhāpadavaṇṇanā niṭṭhitā.",
  "tika-vin07t:1603": "7. Nisīdanasikkhāpadavaṇṇanā",
  "tika-vin07t:1604": "531-536. Sattame nisīdanassa pamāṇātikkantatā, attano karaṇādinā paṭilābhoti dve aṅgāni.",
  "tika-vin07t:1605": "Nisīdanasikkhāpadavaṇṇanā niṭṭhitā.",
  "tika-vin07t:1606": "537-547. Iminā nayena aṭṭhamanavamadasamesupi aṅgāni veditabbāni. Sesaṃ sabbattha suviññeyyamevāti.",
  "tika-vin07t:1607": "Niṭṭhito rājavaggo navamo.",
  "tika-vin07t:1608": "Khuddakavaṇṇanānayo niṭṭhito.",
  "tika-vin07t:1609": "6. Pāṭidesanīyakaṇḍaṃ",
  "tika-vin07t:1610": "1. Paṭhamapāṭidesanīyasikkhāpadavaṇṇanā",
  "tika-vin07t:1611_0": "553. Pāṭidesanīyesu paṭhame paṭidesetabbākāradassananti evaṃ āpattiṃ navakassa santike",
  "tika-vin07t:1611_1": "desetabbākāradassanaṃ. Iminā lakkhaṇena sambahulānaṃ āpattīnampi vuḍḍhassa santike",
  "tika-vin07t:1611_2": "ca desetabbākāro sakkā viññātunti. Tatrāyaṃ nayo – “gārayhe, āvuso, dhamme āpajjiṃ",
  "tika-vin07t:1611_3": "asappāye pāṭidesanīye”ti evaṃ sambahulāsu. Vuḍḍhassa pana santike “gārayhaṃ, bhante,",
  "tika-vin07t:1611_4": "dhammaṃ…pe… gārayhe, bhante, dhamme”ti yojanā veditabbā. Tattha asappāyanti saggamokkhantarāyakaranti",
  "tika-vin07t:1611_5": "attho. Aññātikāya bhikkhuniyā antaraghare ṭhitāya hatthato sahatthā yāvakālikaggahaṇaṃ,",
  "tika-vin07t:1611_6": "ajjhoharaṇanti dve aṅgāni.",
  "tika-vin07t:1612": "Paṭhamapāṭidesanīyasikkhāpadavaṇṇanā niṭṭhitā.",
  "tika-vin07t:1613": "558. Dutiye paripuṇṇūpasampannāya ananuññātākārena vosāsanā, anivāretvā bhojanajjhohāroti dve aṅgāni.",
  "tika-vin07t:1614": "563. Tatiye sekkhasammatatā, gharūpacāre animantitatā, gilānassa aniccabhattādiṃ gahetvā bhuñjananti tīṇi aṅgāni.",
  "tika-vin07t:1615": "570. Catutthe sāsaṅkāraññasenāsanatā, ananuññātaṃ yāvakālikaṃ appaṭisaṃviditaṃ ajjhārāme paṭiggahetvā agilānassa ajjhoharaṇanti dve aṅgāni. Sesaṃ uttānameva.",
  "tika-vin07t:1616": "Pāṭidesanīyavaṇṇanānayo niṭṭhito.",
  "tika-vin07t:1617": "7. Sekhiyakaṇḍaṃ",
  "tika-vin07t:1618": "1. Parimaṇḍalavaggavaṇṇanā",
  "tika-vin07t:1619_0": "576. Sekhiyesu yasmā vattakkhandhake vuttavattānipi sikkhitabbattā sekhiyāneva, tasmā",
  "tika-vin07t:1619_1": "pārājikādīsu viyettha pāḷiyaṃ paricchedo na kato. Cārittanayadassanatthañca “yo pana",
  "tika-vin07t:1619_2": "bhikkhu olambento nivāseyya, dukkaṭa”nti avatvā “sikkhā karaṇīyā”ti sabbattha pāḷi",
  "tika-vin07t:1619_3": "āropitā. Padabhājane pana “āpatti dukkaṭassā”ti vuttattā sabbattha anādariyakaraṇe",
  "tika-vin07t:1619_4": "dukkaṭaṃ veditabbaṃ.",
  "tika-vin07t:1620_0": "Aṭṭhaṅgulamattanti matta-saddena tato kiñci adhikaṃ, ūnampi saṅgaṇhāti. Teneva nisinnassa",
  "tika-vin07t:1620_1": "caturaṅgulamattampi vuttaṃ. Na hi nisinnassa caturaṅgulappamāṇaṃ, ṭhitassa aṭṭhaṅgulamevāti",
  "tika-vin07t:1620_2": "sakkā niyametuṃ ūnādhikattasambhavato. Tasmā yathā sāruppaṃ hoti evaṃ aṭṭhaṅgulānusārena",
  "tika-vin07t:1620_3": "nivāsanaññeva adhippetanti gahetabbaṃ. Teneva vakkhati “yo pana bhikkhu sukkhajaṅgho",
  "tika-vin07t:1620_4": "vā”tiādi. Kurundiyaṃ “ajānantassa anāpattī”ti ādaraṃ katvā uggaṇhantassāpi ajānanaṃ",
  "tika-vin07t:1620_5": "sandhāya vuttaṃ. Tenāpi nirantaraṃ nivāsanapārupanavattaṃ sikkhitabbaṃ, asikkhito",
  "tika-vin07t:1620_6": "anādariyameva. Parimaṇḍalaggahaṇena ukkhipitvā nivāsanampi paṭikkhittanti āha “ukkhipitvā vā otāretvā vā”ti.",
  "tika-vin07t:1621_0": "Sacittakanti vatthuvijānanacittena sacittakaṃ. Sāratthadīpaniyaṃ pana upatissattheravādanayena",
  "tika-vin07t:1621_1": "lokavajjattaṃ gahetvā “vatthuvijānanacittena, paṇṇattivijānanacittena ca sacittaka”nti",
  "tika-vin07t:1621_2": "vuttaṃ. Tattha ca vatthuvijānanaṃ visuṃ na vattabbaṃ. Paṇṇattivijānanena tassāpi",
  "tika-vin07t:1621_3": "antogadhabhāvato idaṃ vatthuṃ evaṃ vītikkamantassa āpattīti vijānanto hi paṇṇattiṃ",
  "tika-vin07t:1621_4": "vijānātīti vuccati. Upatissattheravāde cettha paṇṇattiṃ ajānitvā aparimaṇḍalanivāsanādivatthumeva",
  "tika-vin07t:1621_5": "jānantassa paṇṇattivītikkamānādariyābhāvā sabbasekhiyesu anāpatti eva abhimatā, tañca",
  "tika-vin07t:1621_6": "na yuttaṃ kosambakkhandhake vaccakuṭiyaṃ udakāvasesaṃ ṭhapentassa paṇṇattivijānanābhāvepi",
  "tika-vin07t:1621_7": "āpattiyā vuttattā. Vuttañhi tattha “tena kho pana samayena aññataro bhikkhu āpattiṃ",
  "tika-vin07t:1621_8": "āpanno hoti …pe… so aparena samayena tassā āpattiyā anāpattidiṭṭhi hotī”tiādi. Aṭṭhakathāyañcassa",
  "tika-vin07t:1621_9": "“tvaṃ ettha āpattibhāvaṃ na jānāsīti, āma na jānāmīti. Hotu āvuso, ettha āpattīti,",
  "tika-vin07t:1621_10": "sace hoti, desessāmīti. Sace pana te, āvuso, asañcicca asatiyā kataṃ, natthi āpattīti.",
  "tika-vin07t:1621_11": "So tassā āpattiyā anāpattidiṭṭhi ahosī”ti vuttaṃ, tathā “adhammavādīti ukkhittānuvattakesu",
  "tika-vin07t:1621_12": "aññataro”ti ca vuttaṃ. Khandhakavattānañhi sekhiyattā tattha vutto nayo imesaṃ, idha",
  "tika-vin07t:1621_13": "vutto ca tesaṃ sādhāraṇova hotīti. Teneva “asañcicca asatiyā kataṃ, natthi āpattī”ti",
  "tika-vin07t:1621_14": "evaṃ idha vutto āpattinayo tatthāpi dassito. Tasmā phussadevattheravāde eva ṭhatvā",
  "tika-vin07t:1621_15": "vatthuvijānanacitteneva sabbasekhiyāni sacittakāni, na paṇṇattivijānanacittena. Bhiyyokamyatāyasūpabyañjanapaṭicchādanaujjhānasaññīti",
  "tika-vin07t:1621_16": "dve sikkhāpadāni lokavajjāni akusalacittāni, sesāni paṇṇattivajjāni, ticittāni, tivedanāni",
  "tika-vin07t:1621_17": "cāti gahaṇameva yuttataraṃ dissati. Tenevettha “asañciccāti purato vā pacchato vā",
  "tika-vin07t:1621_18": "olambetvā nivāsessāmīti evaṃ asañciccā”tiādinā vatthuajānanavaseneva anāpattivaṇṇanā",
  "tika-vin07t:1621_19": "katā, na paṇṇattivijānanacittavasena.",
  "tika-vin07t:1622_0": "Apica “yassa sacittakapakkhe cittaṃ akusalameva hoti, taṃ lokavajja”nti iminā lakkhaṇavacanenāpi",
  "tika-vin07t:1622_1": "cetaṃ sijjhati. Vatthuvijānanacittavaseneva hettha “sacittakapakkhe”ti vuttaṃ. Itarathā",
  "tika-vin07t:1622_2": "paṇṇattivijānanacittavasena sabbasikkhāpadānampi sacittakapakkhe cittassa akusalattaniyamena",
  "tika-vin07t:1622_3": "lokavajjattappasaṅgato paṇṇattivajjameva na siyā, idañca vacanaṃ niratthakaṃ siyā",
  "tika-vin07t:1622_4": "iminā vacanena nivattetabbassa sikkhāpadassa abhāvā. Na ca sekhiyesu vatthuvijānanacittena",
  "tika-vin07t:1622_5": "sacittakapakkhe cittaṃ pāṇātipātādīsu viya akusalamevāti niyamo atthi, yenettha lokavajjatā",
  "tika-vin07t:1622_6": "pasajjeyya, “anādariyaṃ paṭiccā”ti cetaṃ pāḷivacanaṃ vatthuṃ jānitvā tīhi cittehi",
  "tika-vin07t:1622_7": "vītikkamameva anādariyaṃ katvā vuttaṃ, na paṇṇattiṃ jānitvā akusalacitteneva vītikkamanti",
  "tika-vin07t:1622_8": "gahetabbaṃ. Aññathā khandhakapāḷiyā, aṭṭhakathāyañca pubbāparañca virujjhanatoti",
  "tika-vin07t:1622_9": "amhākaṃ khanti. Yathā vā na virujjhati, tathā ettha adhippāyo gavesitabbo. Anādariyaṃ,",
  "tika-vin07t:1622_10": "anāpattikāraṇābhāvo, aparimaṇḍalanivāsananti imānettha tīṇi aṅgāni. Yathā cettha,",
  "tika-vin07t:1622_11": "evaṃ sabbattha. Kevalaṃ tattha tattha vuttapaṭipakkhakaraṇavasena tatiyaṅgayojanameva viseso.",
  "tika-vin07t:1623": "577. Dutiyādīsu gihipārutanti setapaṭapārutādi. Vihārepīti saṅghasannipātabuddhupaṭṭhānādikālaṃ sandhāya vuttaṃ.",
  "tika-vin07t:1624_0": "578. Gaṇṭhikaṃ paṭimuñcitvātiādi paṭicchādanavidhidassanaṃ. Gīvaṃ paṭicchādetvātiādinā",
  "tika-vin07t:1624_1": "vuttattā sañcicca gīvaṃ, maṇibandhanañca appaṭicchādentassa āpatti. Etthāpi parimaṇḍalasikkhāpadassa",
  "tika-vin07t:1624_2": "sādhāraṇattā jāṇumaṇḍalato heṭṭhā caturaṅgulamattaṃ otāretvā anolambetvā parimaṇḍalameva pārupitabbaṃ.",
  "tika-vin07t:1625_0": "579. Vivaritvā nisīdatoti vihāre viya ekaṃsapārupanaṃ sandhāya vuttaṃ. “Vāsatthāya",
  "tika-vin07t:1625_1": "upagatassā”ti vuttattā vāsādhippāyaṃ vinā dhammadesanaparittabhaṇanādiatthāya sucirampi",
  "tika-vin07t:1625_2": "nisīdantena sabbaṃ antaragharavattaṃ pūrenteneva nisīditabbaṃ. Nisīdanapaṭisaṃyuttesu",
  "tika-vin07t:1625_3": "eva ca sikkhāpadesu “vāsūpagatassā”ti anāpattiyā vuttattā vāsatthāya antaragharaṃ",
  "tika-vin07t:1625_4": "upagacchantenāpi suppaṭicchannatādisabbaṃ akopenteneva gantabbaṃ. “Vāsūpagatassā”ti",
  "tika-vin07t:1625_5": "hi vuttaṃ, na pana upagacchamānassāti. Keci pana “ekekasmiṃ paṭhamaṃ gantvā vāsapariggahe",
  "tika-vin07t:1625_6": "kate tato aññehi yathāsukhaṃ gantuṃ vaṭṭatī”ti vadanti. Apare pana “gehassāmikehi",
  "tika-vin07t:1625_7": "‘yāva tumhe nivasissatha, tāva tumhākaṃ imaṃ gehaṃ demī’ti dinne aññehi avāsādhippāyehi",
  "tika-vin07t:1625_8": "antarārāme viya yathāsukhaṃ gantuṃ, nisīdituñca vaṭṭatī”ti vadanti, taṃ sabbaṃ na",
  "tika-vin07t:1625_9": "gahetabbaṃ tathāvacanābhāvā, dānalakkhaṇābhāvā, tāvattakena vihārasaṅkhyānupagamanato",
  "tika-vin07t:1625_10": "ca. “Yāva nisīdissatha, tāva tumhākaṃ imaṃ gehaṃ demī”ti dentopi hi tāvakālikameva",
  "tika-vin07t:1625_11": "deti vatthupariccāgalakkhaṇattā dānassa.",
  "tika-vin07t:1626": "582. Catuhatthappamāṇanti vaḍḍhakīhatthaṃ sandhāya vuttanti vadanti.",
  "tika-vin07t:1627_0": "584. Ukkhittacīvaro hutvāti kaṭito uddhaṃ kāyabandhanādidassanavasenevukkhipanaṃ",
  "tika-vin07t:1627_1": "sandhāya vuttaṃ piṇḍāya carato pattaggahaṇādimattassa anuññātattā. Teneva “nisinnakāle",
  "tika-vin07t:1627_2": "pana dhamakaraṇa”ntiādi vuttaṃ. Nisinnakāle hi khandhe laggapattatthavikādito dhamakaraṇaṃ",
  "tika-vin07t:1627_3": "nīharantassa kaṭito uddhampi dissati, tathā adassetvā nīharitabbanti adhippāyo. Āsane",
  "tika-vin07t:1627_4": "nisīdantassāpi ca pārupitacīvaraṃ kiñci ukkhipitvā saṅghāṭiṃ jaṅghapiṇḍehi anukkhipitvāva",
  "tika-vin07t:1627_5": "nisīditabbaṃ. Imasmiññeva pana sikkhāpade “vāsūpagatassā”ti vuttattā nisīdanapaṭisaṃyuttesu",
  "tika-vin07t:1627_6": "chaṭṭhaaṭṭhamesu avuttattā vāsūpagatenāpi susaṃvutena okkhittacakkhunāva nisīditabbaṃ.",
  "tika-vin07t:1627_7": "Teneva mātikāṭṭhakathāyampi tesaṃ visesaṃ avatvā idheva “vāsūpagatassa pana anāpattī”ti vuttā.",
  "tika-vin07t:1628": "Parimaṇḍalavaggavaṇṇanā niṭṭhitā.",
  "tika-vin07t:1629": "2. Ujjagghikavaggavaṇṇanā",
  "tika-vin07t:1630_0": "586. Dutiyavaggādiujjagghikaappasaddesu nisīdanapaṭisaṃyuttesupi vāsūpagatassa anāpatti",
  "tika-vin07t:1630_1": "na vuttā, kāyappacālakādīsu eva pana vuttā. Pāḷipotthakesu panetaṃ kesuci peyyālena",
  "tika-vin07t:1630_2": "byāmohitattā na suṭṭhu viññāyati. Yattha ca antaraghare dhammaṃ vā desentassa, pātimokkhaṃ",
  "tika-vin07t:1630_3": "vā uddisantassa mahāsaddena yāvaparisasāvanepi anāpatti evāti daṭṭhabbaṃ tathā ānandattheramahindattherādīhi ācaritattā.",
  "tika-vin07t:1631": "Ujjagghikavaggavaṇṇanā niṭṭhitā.",
  "tika-vin07t:1632": "3. Khambhakatavaggavaṇṇanā",
  "tika-vin07t:1633": "603. Patte gahaṇasaññā assa atthīti pattasaññīti imamatthaṃ dassetuṃ “patte saññaṃ katvā”ti vuttaṃ.",
  "tika-vin07t:1634": "604. Oloṇīti ekā byañjanavikati. Kañjikatakkādirasoti keci. Maṃsarasādīnīti ādi-saddena avasesā sabbāpi byañjanavikati saṅgahitā.",
  "tika-vin07t:1635_0": "605. Samabharitanti racitaṃ. Heṭṭhā orohatīti samantā okāsasambhavato hatthena samaṃ",
  "tika-vin07t:1635_1": "kariyamānaṃ heṭṭhā bhassati. Pattamatthake ṭhapitāni pūvāni eva vaṭaṃsakākārena ṭhapitattā",
  "tika-vin07t:1635_2": "“pūvavaṭaṃsaka”nti vuttāni. Keci pana “pattaṃ gahetvā thūpīkataṃ piṇḍapātaṃ racitvā",
  "tika-vin07t:1635_3": "diyyamānameva gaṇhato āpatti, hatthagate eva pana patte diyyamāne thūpīkatampi gahetuṃ",
  "tika-vin07t:1635_4": "vaṭṭatī”ti vadanti, taṃ na gahetabbameva “samatittika”nti bhāvanapuṃsakavasena sāmaññato vuttattā.",
  "tika-vin07t:1636": "Khambhakatavaggavaṇṇanā niṭṭhitā.",
  "tika-vin07t:1637": "4. Sakkaccavaggavaṇṇanā",
  "tika-vin07t:1638_0": "608. Catutthavaggādīsu sapadānanti ettha dānaṃ vuccati avakhaṇḍanaṃ, apetaṃ dānato",
  "tika-vin07t:1638_1": "apadānaṃ, saha apadānena sapadānaṃ, avakhaṇḍanavirahitaṃ anupaṭipāṭiyāti vuttaṃ hoti.",
  "tika-vin07t:1638_2": "Tenāha “tattha tattha odhiṃ akatvā”tiādi.",
  "tika-vin07t:1639_0": "611. Viññattiyanti sūpodanaviññattisikkhāpadaṃ sandhāya vadati. “Vattabbaṃ natthī”ti",
  "tika-vin07t:1639_1": "iminā pāḷiyāva sabbaṃ viññāyatīti dasseti. Tattha pāḷiyaṃ asañciccātiādīsu vatthumattaṃ",
  "tika-vin07t:1639_2": "ñatvā bhuñjanena āpattiṃ āpajjantasseva puna paṇṇattiṃ ñatvā mukhagataṃ chaḍḍetukāmassa",
  "tika-vin07t:1639_3": "yaṃ aruciyā paviṭṭhaṃ, taṃ asañcicca paviṭṭhaṃ nāma, tattha anāpatti. Tadeva puna",
  "tika-vin07t:1639_4": "aññavihitatāya vā aviññattamidantisaññāya vā bhuñjane “asatiyā”ti vuccati.",
  "tika-vin07t:1640_0": "613. “Aññassatthāyā”ti idamassa sikkhāpadassa attano atthāya viññāpetvā sayaṃ bhuñjane",
  "tika-vin07t:1640_1": "eva paññattattā iminā sikkhāpadena anāpattiṃ sandhāya vuttaṃ. Pañcasahadhammikānaṃ",
  "tika-vin07t:1640_2": "pana atthāya aññātakaappavāritaṭṭhāne viññāpento viññattikkhaṇe aṭṭhakathāsu suttānulomato",
  "tika-vin07t:1640_3": "vuttaakataviññattidukkaṭato na muccati. Sañcicca bhuñjanakkhaṇe sayañca aññe ca micchājīvato",
  "tika-vin07t:1640_4": "na muccantīti gahetabbaṃ.",
  "tika-vin07t:1641_0": "615. “Kukkuṭaṇḍaṃ atikhuddaka”nti idaṃ asāruppavasena vuttaṃ, atimahante eva āpattīti",
  "tika-vin07t:1641_1": "daṭṭhabbaṃ. Bhuñjantena pana corādibhayaṃ paṭicca mahantampi aparimaṇḍalampi katvā",
  "tika-vin07t:1641_2": "sīghaṃ bhuñjanavasenettha āpadā. Evamaññesupi yathānurūpaṃ daṭṭhabbaṃ.",
  "tika-vin07t:1642": "Sakkaccavaggavaṇṇanā niṭṭhitā.",
  "tika-vin07t:1643": "5. Kabaḷavaggavaṇṇanā",
  "tika-vin07t:1644": "617. Anāhaṭe kabaḷe mukhadvāravivaraṇe pana payojanābhāvā “āpadāsū”ti na vuttaṃ. Evamaññesupi īdisesu.",
  "tika-vin07t:1645": "618. Sabbaṃ hatthanti hatthekadesā aṅguliyo vuttā “hatthamuddā”tiādīsu viya, tasmā ekaṅgulimpi mukhe pakkhipituṃ na vaṭṭati.",
  "tika-vin07t:1646": "Kabaḷavaggavaṇṇanā niṭṭhitā.",
  "tika-vin07t:1647": "6. Surusuruvaggavaṇṇanā",
  "tika-vin07t:1648": "627. Pāḷiyaṃ sītīkatoti sītapīḷito. Silakabuddhoti parihāsavacanametaṃ. Silakañhi kiñci disvā “buddho aya”nti voharanti.",
  "tika-vin07t:1649_0": "628. “Aṅguliyo mukhe pavesetvā bhuñjituṃ vaṭṭatī”ti iminā sabbaṃ hatthaṃ antomukhe",
  "tika-vin07t:1649_1": "pakkhipanasikkhāpadassapi paviṭṭhaṅgulinillehanena imassapi sikkhāpadassa anāpattiṃ",
  "tika-vin07t:1649_2": "dasseti. Eseva nayoti ghanayāguādīsu pattaṃ hatthena, oṭṭhañca jivhāya nillehituṃ",
  "tika-vin07t:1649_3": "vaṭṭatīti atidisati. Tasmāti yasmā ghanayāguādivirahitaṃ nillehituṃ na vaṭṭati.",
  "tika-vin07t:1650_0": "634. Vilīvacchattanti veṇupesikāhi kataṃ. Maṇḍalabaddhānīti dīghasalākāsu tiriyaṃ",
  "tika-vin07t:1650_1": "valayākārena salākaṃ ṭhapetvā suttehi baddhāni dīghañca tiriyañca ujukameva salākāyo",
  "tika-vin07t:1650_2": "ṭhapetvā daḷhabaddhāni ceva tiriyaṃ ṭhapetvā dīghadaṇḍakeheva saṅkocārahaṃ katvā",
  "tika-vin07t:1650_3": "sutteheva tiriyaṃ baddhāni. Tatthajātakadaṇḍakena katanti saha daṇḍakena chinnatālapaṇṇādīhi",
  "tika-vin07t:1650_4": "kataṃ. Chattapādukāyāti yasmiṃ chattadaṇḍakoṭiṃ pavesetvā chattaṃ ujukaṃ ṭhapetvā",
  "tika-vin07t:1650_5": "heṭṭhā chāyāya nisīdanti, tiṭṭhanti vā, tādise chattādhāre.",
  "tika-vin07t:1651": "637. Cāpoti majjhe vaṅkakājadaṇḍasadisā dhanuvikati. Kodaṇḍoti viddhadaṇḍā dhanuvikati.",
  "tika-vin07t:1652": "Surusuruvaggavaṇṇanā niṭṭhitā.",
  "tika-vin07t:1653": "7. Pādukavaggavaṇṇanā",
  "tika-vin07t:1654_0": "647. Sattamavagge rukkhato patitoti ekaṃ olambanasākhaṃ gahetvā patito. Pāḷiyāti",
  "tika-vin07t:1654_1": "attano ācārappakāsakaganthassa. Dhīratthūti dhī atthu, nindā hotūti attho. Vinipātanahetunāti",
  "tika-vin07t:1654_2": "vinipātanassa hetubhāvena. Tvanti upayogatthe paccattavacanaṃ, taṃ icceva vā pāṭho. Asmāti pāsāṇo.",
  "tika-vin07t:1655": "649. Na kathetabbanti therena attano kaṅkhāṭṭhānassa pucchitattā vuttaṃ. Daharassa atthakosallaṃ ñātuṃ pucchitena uccāsane nisinnassa ācariyassa anuyogadānanayena vattuṃ vaṭṭati.",
  "tika-vin07t:1656": "652. Kheḷena cettha siṅghāṇikāpi saṅgahitāti ettha udakagaṇḍusakaṃ katvā ucchukacavarādiñca mukheneva harituṃ udakesu chaḍḍetuṃ vaṭṭatīti daṭṭhabbaṃ. Sesaṃ sabbattha uttānameva.",
  "tika-vin07t:1657": "Pādukavaggavaṇṇanā niṭṭhitā.",
  "tika-vin07t:1658": "Sekhiyavaṇṇanānayo niṭṭhito.",
  "tika-vin07t:1659": "655. Adhikaraṇasamathesu ca idha vattabbaṃ natthi.",
  "tika-vin07t:1660": "Iti samantapāsādikāya vinayaṭṭhakathāya vimativinodaniyaṃ",
  "tika-vin07t:1661": "Bhikkhuvibhaṅgavaṇṇanānayo niṭṭhito.",
  "tika-vin07t:1662": "Namo tassa bhagavato arahato sammāsambuddhassa",
  "tika-vin07t:1663": "Bhikkhunīvibhaṅgavaṇṇanā",
  "tika-vin07t:1664": "1. Pārājikakaṇḍaṃ",
  "tika-vin07t:1665": "1. Ubbhajāṇumaṇḍalikasikkhāpadavaṇṇanā",
  "tika-vin07t:1666_0": "656. Bhikkhunīvibhaṅge migāramātuyāti migāramātu, visākhāyāti attho. Pāḷiyaṃ “ehi",
  "tika-vin07t:1666_1": "bhikkhunīti bhikkhunī, tīhi saraṇagamanehi upasampannāti bhikkhunī”ti idaṃ bhikkhuvibhaṅgapāḷiyā",
  "tika-vin07t:1666_2": "samadassanatthaṃ aṭṭhagarudhammappaṭiggahaṇena laddhūpasampadaṃ mahāpajāpatigotamiñceva",
  "tika-vin07t:1666_3": "tāya saha nikkhantā bhagavato āṇāya bhikkhūnaññeva santike ekatoupasampannā pañcasatasākiyāniyo",
  "tika-vin07t:1666_4": "ca sandhāya vuttaṃ. Tā hi bhagavatā ānandattherassa yācanāya pabbajjaṃ anujānantena",
  "tika-vin07t:1666_5": "“etha bhikkhuniyo, mama sāsane tumhepi pavisathā”ti vuttā viya jātā. Sākiyāniyo eva",
  "tika-vin07t:1666_6": "saraṇasīlāni datvā kammavācāya upasampāditattā “tīhi saraṇagamanehi upasampannā”ti",
  "tika-vin07t:1666_7": "vuttā. Na hi etāhi aññā ehibhikkhunibhāvādinā upasampannā nāma santi. Yaṃ pana therīgāthāsu",
  "tika-vin07t:1666_8": "bhaddāya kuṇḍalakesiyā –",
  "tika-vin07t:1667": "“Nihacca jāṇuṃ vanditvā, sammukhā añjaliṃ akaṃ;",
  "tika-vin07t:1668": "‘Ehi bhadde’ti maṃ avoca, sā me āsūpasampadā”ti. –",
  "tika-vin07t:1669": "Vuttaṃ. Yañca apadānepi –",
  "tika-vin07t:1670": "“Āyācito tadā āha, ‘ehi bhadde’ti nāyako;",
  "tika-vin07t:1671": "Tadāhaṃ upasampannā, parittaṃ toyamaddasa”nti. –",
  "tika-vin07t:1672_0": "Vuttaṃ. Tampi “ehi tvaṃ bhikkhunīnaṃ santike pabbajjaṃ, upasampadañca gaṇhāhī”ti",
  "tika-vin07t:1672_1": "bhagavato āṇā upasampadāya kāraṇattā upasampadā ahosīti imamatthaṃ sandhāya vuttaṃ.",
  "tika-vin07t:1672_2": "Tathā hi vuttaṃ therīgāthāṭṭhakathāyaṃ “ehi bhadde, bhikkhunupassayaṃ gantvā bhikkhunīnaṃ",
  "tika-vin07t:1672_3": "santike pabbajja upasampajjassūti maṃ avaca āṇāpesi, sā satthu āṇā mayhaṃ upasampadāya",
  "tika-vin07t:1672_4": "kāraṇattā upasampadā āsi ahosī”ti.",
  "tika-vin07t:1673_0": "657. Sādhāraṇapārājikehīti methunādīhi catūhi. Tāni, pana aññāni ca sādhāraṇasikkhāpadāni",
  "tika-vin07t:1673_1": "yasmā bhikkhuvibhaṅge vuttanidānavatthādīsu eva sādhāraṇavasena paññattāni, pacchā",
  "tika-vin07t:1673_2": "pana tāni bhikkhunīnaṃ pātimokkhuddesaṃ anujānantena bhagavatā tāsaṃ sikkhāpaccakkhānābhāvena",
  "tika-vin07t:1673_3": "“yā pana bhikkhunī chandaso methunaṃ dhammaṃ paṭiseveyyā”tiādinā tadanurūpavasena",
  "tika-vin07t:1673_4": "parivattetvā asādhāraṇasikkhāpadehi saddhiṃ saṃsandetvā bhikkhunipātimokkhuddesavasena",
  "tika-vin07t:1673_5": "ekato saṅgahitāni. Yasmā ca nesaṃ bhikkhuvibhaṅge vuttanayeneva sabbopi vinicchayo",
  "tika-vin07t:1673_6": "sakkā ñātuṃ, tasmā tāni vajjetvā asādhāraṇānaṃ eva idha vibhaṅgo vuttoti veditabbaṃ.",
  "tika-vin07t:1674_0": "659. Bhikkhūnaṃ “kāyasaṃsaggaṃ sādiyeyyā”ti avatvā “samāpajjeyyā”ti vuttattā “bhikkhu",
  "tika-vin07t:1674_1": "āpattiyā na kāretabbo”ti vuttaṃ. Tabbahulanayenāti kiriyāsamuṭṭhānasseva bahulabhāvato,",
  "tika-vin07t:1674_2": "etena akiriyāsamuṭṭhānāpi ayaṃ āpatti hotīti dasseti. Kiñcāpi dasseti, mayaṃ panettha",
  "tika-vin07t:1674_3": "evaṃ takkayāma “kāyasaṃsaggakkhaṇe sādiyantiyā kiriyāya abhāvepi tato pubbe pavattitānaṃ",
  "tika-vin07t:1674_4": "paṭicchannaṭṭhānagamanaiṅgitākāradassanādikiriyānaṃ vaseneva kiriyāsamauṭṭhānameva,",
  "tika-vin07t:1674_5": "parehi magge kariyamānupakkamena niccalassa sādiyato sukkavissaṭṭhi viya pubbapayogābhāvepi",
  "tika-vin07t:1674_6": "vā tasmiññeva khaṇe parūpakkamena janiyamānāya attano kāyacalanādisaṅkhātāya kiriyāya,",
  "tika-vin07t:1674_7": "sā hi sādiyamānena tassā cittenāpi samuṭṭhitā kiriyā nāma hoti avāyamitvā parūpakkamena",
  "tika-vin07t:1674_8": "methunasādiyane viya, bhikkhūnaṃ pana parūpakkamajanitaṃ kiriyaṃ abbohārikaṃ katvā",
  "tika-vin07t:1674_9": "attanā kariyamānapayogavaseneva ‘kāyasaṃsaggaṃ samāpajjeyyā’ti evaṃ visesetvāva sikkhāpadassa",
  "tika-vin07t:1674_10": "paññattattā sādiyamānepi na doso. Itarathā hi tabbahulanayenettha kiriyatte gayhamāne",
  "tika-vin07t:1674_11": "aññesampi kiriyākiriyasikkhāpadānaṃ kiriyattaggahaṇappasaṅgo siyā”ti. Tasmā vīmaṃsitvā",
  "tika-vin07t:1674_12": "gahetabbaṃ. Sāti kiriyāsamuṭṭhānatā. Tathevāti kāyasaṃsaggarāgī eva.",
  "tika-vin07t:1675": "Ubbhajāṇumaṇḍalikasikkhāpadavaṇṇanā niṭṭhitā.",
  "tika-vin07t:1676": "2. Vajjapaṭicchādikasikkhāpadavaṇṇanā",
  "tika-vin07t:1677_0": "666. Dutiye purimenātiādi sundarīnandāya vajjapaṭicchādane paññattataṃ sandhāya vuttaṃ.",
  "tika-vin07t:1677_1": "“Aṭṭhanna”nti vuttattā vajjapaṭicchādanassāpi paṭicchādane pārājikamevāti daṭṭhabbaṃ.",
  "tika-vin07t:1677_2": "“Dhuraṃ nikkhittamatte”ti vuttattā paṇṇattiṃ ajānantiyāpi “idaṃ vajjaṃ na pakāsessāmī”ti",
  "tika-vin07t:1677_3": "chandena dhuraṃ nikkhepakkhaṇe pārājikanti daṭṭhabbaṃ. Taṃ pana paṭicchādanaṃ yasmā",
  "tika-vin07t:1677_4": "“pesalā ñatvā garahissantī”ti bhayeneva hoti, bhayañca kodhacittasampayuttaṃ, tasmā",
  "tika-vin07t:1677_5": "idaṃ “dukkhavedana”nti vuttaṃ. Yaṃ pana sāratthadīpaniyaṃ “kiñcāpi vajjapaṭicchādanaṃ",
  "tika-vin07t:1677_6": "pemavasena hoti, tathāpi sikkhāpadavītikkamacittaṃ domanassitameva hotī”ti evaṃ paṇṇattivītikkamacitteneva",
  "tika-vin07t:1677_7": "chādanaṃ domanassatte kāraṇaṃ vuttaṃ, taṃ akāraṇaṃ paṇṇattivijānanaṃ vināpi āpajjitabbatova.",
  "tika-vin07t:1678": "Vajjapaṭicchādikasikkhāpadavaṇṇanā niṭṭhitā.",
  "tika-vin07t:1679": "669. Tatiyaṃ uttānameva.",
  "tika-vin07t:1680": "4. Aṭṭhavatthukasikkhāpadavaṇṇanā",
  "tika-vin07t:1681": "675. Catutthe lokassādasaṅkhātaṃ mittehi aññamaññaṃ kātabbaṃ santhavaṃ. Vuttamevatthaṃ pariyāyantarena dassetuṃ “kāyasaṃsaggarāgenā”ti vuttaṃ.",
  "tika-vin07t:1682_0": "Tissitthiyo methunaṃ taṃ na seveti yā tisso itthiyo, tāsu vuttaṃ taṃ methunaṃ na",
  "tika-vin07t:1682_1": "seveyya. Anariyapaṇḍaketi tayo anariye, tayo paṇḍake ca upasaṅkamitvā methunaṃ na",
  "tika-vin07t:1682_2": "seveti attho. Anariyāti cettha ubhatobyañjanakā adhippetā. Byañjanasminti attano",
  "tika-vin07t:1682_3": "vaccamukhamaggepi. Chedo eva chejjaṃ, pārājikaṃ.",
  "tika-vin07t:1683_0": "Vaṇṇāvaṇṇoti dvīhi sukkavissaṭṭhi vuttā. Gamanuppādananti sañcarittaṃ. “Methunadhammassa",
  "tika-vin07t:1683_1": "pubbabhāgattā paccayo hotī”ti iminā kāriyopacārena kāyasaṃsaggo methunadhammoti vuttoti",
  "tika-vin07t:1683_2": "dasseti. Sabbapadesūti saṅghāṭikaṇṇaggahaṇādipadesu. Kāyasaṃsaggarāgo, saussāhatā,",
  "tika-vin07t:1683_3": "aṭṭhamavatthussa pūraṇanti tīṇettha aṅgāni.",
  "tika-vin07t:1684": "Aṭṭhavatthukasikkhāpadavaṇṇanā niṭṭhitā.",
  "tika-vin07t:1685": "Pārājikavaṇṇanānayo niṭṭhito.",
  "tika-vin07t:1686": "2. Saṅghādisesakaṇḍaṃ",
  "tika-vin07t:1687": "1. Paṭhamasaṅghādisesasikkhāpadavaṇṇanā",
  "tika-vin07t:1688": "679. Saṅghādisesakaṇḍe “dutiyassa ārocetī”ti etthāpi dvīsupi aḍḍakārakesu yassa kassaci dutiyassa kathaṃ yo koci ārocetīti evamattho gahetabboti āha “eseva nayo”ti.",
  "tika-vin07t:1689": "Gatigatanti cirakālappavattaṃ. Āpattīti āpajjanaṃ. “Nissāraṇīya”nti idaṃ kattuatthe siddhanti āha “nissāretī”ti. Āpannaṃ bhikkhuniṃ saṅghato viyojeti, viyojanahetu hotīti attho.",
  "tika-vin07t:1690_0": "Gīvāyevāti āṇattiyā abhāvato. Tesaṃ anatthakāmatāyāti “coro”ti vuttaṃ mama vacanaṃ",
  "tika-vin07t:1690_1": "sutvā keci daṇḍissanti jīvitā voropessantīti evaṃ saññāya. Etena kevalaṃ bhayena",
  "tika-vin07t:1690_2": "vā parikkhāraggahaṇatthaṃ vā sahasā “coro”ti vutte daṇḍitepi na dosoti dasseti. Rājapurisānañhi",
  "tika-vin07t:1690_3": "“coro aya”nti uddissa kathane eva gīvā, bhikkhūnaṃ, pana ārāmikādīnaṃ vā sammukhā",
  "tika-vin07t:1690_4": "“asuko coro evamakāsī”ti kenaci vuttavacanaṃ nissāya ārāmikādīsu rājapurisānaṃ vatvā",
  "tika-vin07t:1690_5": "daṇḍāpentesupi bhikkhussa na gīvā rājapurisānaṃ avuttattā. Yesañca vuttaṃ, tehi sayaṃ",
  "tika-vin07t:1690_6": "corassa adaṇḍitattāti gahetabbaṃ. “Tvaṃ etassa santakaṃ acchindā”ti āṇattopi hi sace",
  "tika-vin07t:1690_7": "aññena acchindāpeti, āṇāpakassa anāpatti visaṅketattā. “Attano vacanakara”nti idaṃ",
  "tika-vin07t:1690_8": "sāmīcivasena vuttaṃ. Vacanaṃ akarontānaṃ rājapurisānampi “iminā gahitaparikkhāraṃ",
  "tika-vin07t:1690_9": "āharāpehi, mā cassa daṇḍaṃ karohī”ti uddissa vadantassāpi daṇḍe gahitepi na gīvā",
  "tika-vin07t:1690_10": "eva daṇḍaggahaṇassa paṭikkhittattā, “asukabhaṇḍaṃ avaharā”ti āṇāpetvā vippaṭisāre",
  "tika-vin07t:1690_11": "uppanne puna paṭikkhipane viya.",
  "tika-vin07t:1691_0": "Dāsādīnaṃ sampaṭicchane viya tadatthāya aḍḍakaraṇe bhikkhūnampi dukkaṭanti āha “akappiyaaḍḍo",
  "tika-vin07t:1691_1": "nāma na vaṭṭatī”ti. Kenaci pana bhikkhunā khettādiatthāya vohārikānaṃ santikaṃ gantvā",
  "tika-vin07t:1691_2": "aḍḍe katepi taṃ khettādisampaṭicchane viya sabbesaṃ akappiyaṃ na hoti pubbe eva saṅghassa",
  "tika-vin07t:1691_3": "santakattā, bhikkhusseva pana payogavasena āpattiyo honti. Dāsādīnampi pana atthāya",
  "tika-vin07t:1691_4": "rakkhaṃ yācituṃ vohārikena puṭṭhena saṅghassa uppannaṃ kappiyakkamaṃ vattuṃ, ārāmikādīhi",
  "tika-vin07t:1691_5": "ca aḍḍaṃ kārāpetuñca vaṭṭati eva. Vihāravatthādikappiyaaḍḍaṃ pana bhikkhuno sayampi kātuṃ vaṭṭati.",
  "tika-vin07t:1692_0": "Bhikkhunīnaṃ vuttoti rakkhaṃ yācantīnaṃ bhikkhunīnaṃ vutto uddissaanuddissavasena",
  "tika-vin07t:1692_1": "rakkhāyācanavinicchayo, na sabbo sikkhāpadavinicchayo asādhāraṇattā sikkhāpadassa.",
  "tika-vin07t:1692_2": "Tenāha “bhikkhunopī”tiādi. Anākaḍḍhitāya aḍḍakaraṇaṃ, aḍḍapariyosānanti dve aṅgāni.",
  "tika-vin07t:1693": "Paṭhamasaṅghādisesasikkhāpadavaṇṇanā niṭṭhitā.",
  "tika-vin07t:1694": "2. Dutiyasaṅghādisesasikkhāpadavaṇṇanā",
  "tika-vin07t:1695_0": "683. Pāḷiyaṃ dutiye mallagaṇabhaṭiputtagaṇādikantiādīsu mallarājūnaṃ gaṇo mallagaṇo.",
  "tika-vin07t:1695_1": "Bhaṭiputtā nāma keci gaṇarājāno, tesaṃ gaṇo. Keci pana “nārāyanabhattiko puññakāragaṇo",
  "tika-vin07t:1695_2": "mallagaṇo. Tathā kumārabhattiko ca gaṇo bhaṭiputtagaṇo”tipi vadanti. Dhammagaṇoti",
  "tika-vin07t:1695_3": "sāsane, loke vā anekappakārapuññakārako gaṇo. Gandhavikatikārako gaṇo gandhikaseṇī.",
  "tika-vin07t:1695_4": "Pesakārādigaṇo dussikaseṇī. Kappagatikanti kappiyabhāvagataṃ, pabbajitapubbanti attho.",
  "tika-vin07t:1696_0": "685. Pāḷiyaṃ vuṭṭhāpetīti upasampādeti. Akappagatampi pabbājentiyā dukkaṭanti vadanti.",
  "tika-vin07t:1696_1": "Khīṇāsavāyapi āpajjitabbato “ticitta”nti vuttaṃ. Coritā, taṃ ñatvā ananuññātakāraṇā",
  "tika-vin07t:1696_2": "vuṭṭhāpananti dve aṅgāni.",
  "tika-vin07t:1697": "Dutiyasaṅghādisesasikkhāpadavaṇṇanā niṭṭhitā.",
  "tika-vin07t:1698": "3. Tatiyasaṅghādisesasikkhāpadavaṇṇanā",
  "tika-vin07t:1699_0": "692. Tatiye parikkhepaṃ atikkāmentiyāti gāmantarassa parikkhepaṃ atikkāmentiyā. “Gāmantaraṃ",
  "tika-vin07t:1699_1": "gaccheyyā”ti hi vuttaṃ. Vikālagāmappavesanasikkhāpade viya “aparikkhittassa upacāraṃ",
  "tika-vin07t:1699_2": "okkamantiyā”ti avatvā “atikkāmentiyā”ti pāḷiyaṃ vuttattā gāmaṃ pavisantiyā gharūpacāre",
  "tika-vin07t:1699_3": "ṭhitassa dutiyaleḍḍupātasaṅkhātassa upacārassa atikkamo nāma paṭhamaleḍḍupātaṭṭhānasaṅkhātassa",
  "tika-vin07t:1699_4": "parikkhepārahaṭṭhānassa atikkamo evāti āha “parikkhepārahaṭṭhānaṃ ekena pādena atikkamatī”ti.",
  "tika-vin07t:1700": "Majjheti gāmamajjhe. Pacchāti aparakāle. “Catugāmasādhāraṇattā”ti iminā vihārato catūsu gāmesu yattha katthaci pavisituṃ vaṭṭatīti ettha kāraṇamāha.",
  "tika-vin07t:1701": "Paratīrameva akkamantiyāti nadiṃ anotaritvā orimatīrato laṅghitvā vā ākāsādinā vā paratīrameva atikkāmentiyā. Orimatīrameva āgacchati, āpattīti pāragamanāya otiṇṇattā vuttaṃ.",
  "tika-vin07t:1702_0": "Tādise araññeti indakhīlato bahibhāvalakkhaṇe araññe. “Tenevā”tiādinā dassanūpacāre",
  "tika-vin07t:1702_1": "virahite savanūpacārassa vijjamānattepi āpatti hotīti dasseti. Aññaṃ maggaṃ gaṇhātīti",
  "tika-vin07t:1702_2": "maggamūḷhattā gaṇhāti, na dutiyikaṃ ohiyituṃ. Tasmā anāpatti. Anantarāyena ekabhāvo,",
  "tika-vin07t:1702_3": "anāpadāya gāmantaragamanādīsu ekanti dve aṅgāni.",
  "tika-vin07t:1703": "Tatiyasaṅghādisesasikkhāpadavaṇṇanā niṭṭhitā.",
  "tika-vin07t:1704": "4. Catutthasaṅghādisesasikkhāpadavaṇṇanā",
  "tika-vin07t:1705": "694. Catutthe kārakagaṇassāti imassa kammaṃ kātabbanti yehi sanniṭṭhānaṃ kataṃ, te sandhāya vuttaṃ. Kammavācakkhaṇe sahaṭhiteti keci. Netthāravatteti nittharaṇahetumhi vatte.",
  "tika-vin07t:1706_0": "698. Pāḷiyaṃ asante kārakasaṅgheti ettha vijjamānaṃ sudūrampi gantvā āpucchitabbaṃ.",
  "tika-vin07t:1706_1": "Antarāye pana sati sammā vattantaṃ osāretuṃ vaṭṭatīti. Dhammakammena ukkhittatā,",
  "tika-vin07t:1706_2": "ananuññātakāraṇā osāraṇanti dve aṅgāni.",
  "tika-vin07t:1707": "Catutthasaṅghādisesasikkhāpadavaṇṇanā niṭṭhitā.",
  "tika-vin07t:1708": "5. Pañcamasaṅghādisesasikkhāpadavaṇṇanā",
  "tika-vin07t:1709_0": "701. Pañcame tanti mahāaṭṭhakathāyaṃ avacanaṃ “anavassutoti jānantī paṭiggaṇhātī”tiādi",
  "tika-vin07t:1709_1": "pāḷiyā sameti. Ubhato avassutabhāvo, udakadantaponato aññaṃ sahatthā gahetvā ajjhoharaṇanti dve aṅgāni.",
  "tika-vin07t:1710": "Pañcamasaṅghādisesasikkhāpadavaṇṇanā niṭṭhitā.",
  "tika-vin07t:1711": "6. Chaṭṭhasaṅghādisesasikkhāpadavaṇṇanā",
  "tika-vin07t:1712_0": "705. Chaṭṭhe paṭiggaho tena na vijjatīti teneva “na detī”ti vuttakāraṇena uyyojitāya",
  "tika-vin07t:1712_1": "hatthato itarāya paṭiggahopi natthi. Paribhogapaccayāti uyyojitāya bhojanapariyosānapaccayāti",
  "tika-vin07t:1712_2": "attho. Manussapurisassa avassutatā, taṃ ñatvā ananuññātakāraṇā uyyojanā, tena itarissā",
  "tika-vin07t:1712_3": "gahetvā bhojanapariyosānanti tīṇi aṅgāni.",
  "tika-vin07t:1713": "Chaṭṭhasaṅghādisesasikkhāpadavaṇṇanā niṭṭhitā.",
  "tika-vin07t:1714": "709-727. Sattamato yāvadasamapariyosānāni uttānāneva.",
  "tika-vin07t:1715": "Saṅghādisesavaṇṇanānayo niṭṭhito.",
  "tika-vin07t:1716": "3. Nissaggiyakaṇḍaṃ",
  "tika-vin07t:1717": "2. Dutiyanissaggiyādipācittiyasikkhāpadavaṇṇanā",
  "tika-vin07t:1718": "733. Nissaggiyesupi paṭhamaṃ uttānameva.",
  "tika-vin07t:1719_0": "740. Dutiye ayyāya dammīti evaṃ paṭiladdhanti nissaṭṭhapaṭiladdhaṃ, nissaṭṭhaṃ paṭilabhitvāpi",
  "tika-vin07t:1719_1": "yaṃ uddissa dāyakehi dinnaṃ, tattheva dātabbaṃ. Tenāha “yathādāneyeva upanetabba”nti.",
  "tika-vin07t:1719_2": "Akālacīvaratā, taṃ ñatvā kālacīvaranti lesena bhājāpanaṃ, paṭilābhoti tīṇi aṅgāni.",
  "tika-vin07t:1720": "743. Tatiye metanti mamevetaṃ cīvaraṃ. Upasampannatā, parivattitavikappanupagacīvarassa sakasaññāya acchindanādīti dve aṅgāni.",
  "tika-vin07t:1721": "748-752. Catutthe āhaṭasappiṃ datvāti attano datvā. Yamakaṃ pacitabbanti sappiñca telañca ekato pacitabbaṃ. Lesena gahetukāmatā, aññassa viññatti, paṭilābhoti tīṇi aṅgāni.",
  "tika-vin07t:1722_0": "753. Pañcame sāti thullanandā. Ayanti sikkhamānā. Cetāpetvāti jānāpetvāti idha vuttaṃ,",
  "tika-vin07t:1722_1": "mātikāṭṭhakathāyaṃ pana “attano kappiyabhaṇḍena ‘idaṃ nāma āharā’ti aññaṃ parivattāpetvā”ti vuttaṃ.",
  "tika-vin07t:1723": "758. Chaṭṭhe pāvārikassāti dussavāṇijakassa.",
  "tika-vin07t:1724": "764. Sattame saññācitakenāti sayaṃ yācitakenapīti attho.",
  "tika-vin07t:1725": "769-789. Aṭṭhamato yāvadvādasamā uttānameva.",
  "tika-vin07t:1726": "Nissaggiyavaṇṇanānayo niṭṭhito.",
  "tika-vin07t:1727": "4. Pācittiyakaṇḍaṃ",
  "tika-vin07t:1728": "1. Lasuṇavaggo",
  "tika-vin07t:1729": "1. Paṭhamalasuṇādisikkhāpadavaṇṇanā",
  "tika-vin07t:1730": "797. Pācittiyesu lasuṇavaggassa paṭhame badarasāḷavaṃ nāma badaraphalāni sukkhāpetvā tehi kattabbabyañjanavikati. Āmakamāgadhalasuṇañceva, ajjhoharaṇañcāti dve aṅgāni.",
  "tika-vin07t:1731": "799-812. Dutiyādīni uttānatthāni.",
  "tika-vin07t:1732": "815. Chaṭṭhe pāḷiyaṃ āsumbhitvāti pātetvā.",
  "tika-vin07t:1733": "817. Dadhimatthūti dadhimhi pasannodakaṃ. Rasakhīrādīnanti maṃsarasakhīrādīnaṃ. Bhuñjantassa bhikkhuno hatthapāse ṭhānaṃ, pānīyassa vā vidhūpanassa vā gahaṇanti dve aṅgāni.",
  "tika-vin07t:1734_0": "822. Sattame aviññattiyā laddhanti attano viññattiṃ vinā laddhaṃ. Pubbāparaviruddhanti",
  "tika-vin07t:1734_1": "sayaṃ karaṇe pācittiyanti idaṃ kārāpane dukkaṭavacanena virujjhanaṃ sandhāya vuttaṃ.",
  "tika-vin07t:1734_2": "Tenāha “na hī”tiādi, “aviññattiyā laddha”ntiādivacanena vā virujjhanaṃ sandhāya vuttaṃ.",
  "tika-vin07t:1734_3": "Aññāya viññattipi hi imissā aviññattiyā laddhamevāti. Āmakadhaññaviññāpanādi, taṃ",
  "tika-vin07t:1734_4": "bhajjanādinā ajjhoharaṇanti dve aṅgāni.",
  "tika-vin07t:1735_0": "824. Aṭṭhame nibbiṭṭhoti laddho. Keṇīti rañño dātabbo āyo, āyuppattiṭṭhānanti attho.",
  "tika-vin07t:1735_1": "Tenāha “ekaṃ ṭhānantara”ntiādi. Ṭhānantaranti ca gāmajanapadāṇāyattaṃ. Vaḷañjiyamānatirokuṭṭāditā,",
  "tika-vin07t:1735_2": "anapaloketvā uccārādīnaṃ chaḍḍanādīti dve aṅgāni.",
  "tika-vin07t:1736_0": "830. Navame “matthakacchinnanāḷikerampī”ti vuttattā haritūpari chaḍḍanameva paṭikkhittaṃ.",
  "tika-vin07t:1736_1": "Tenāha “anikkhittabījesū”tiādi. Yattha ca chaḍḍetuṃ vaṭṭati, tattha harite vaccādiṃ",
  "tika-vin07t:1736_2": "kātumpi vaṭṭati eva. Sabbesanti bhikkhubhikkhunīnaṃ.",
  "tika-vin07t:1737_0": "836-7. Dasame tesaṃyevāti yesaṃ niccaṃ passati. Ārāme ṭhatvāti ṭhitanisannaṭṭhāne",
  "tika-vin07t:1737_1": "eva ṭhatvā samantato gīvaṃ parivattetvāpi passati, anāpatti. Ṭhitaṭṭhānato gantvā",
  "tika-vin07t:1737_2": "passituṃ na vaṭṭati. Keci pana “vaṭṭatī”ti vadanti. Taṃ pana “dassanāya gaccheyya,",
  "tika-vin07t:1737_3": "pācittiya”nti sāmaññato gamanassa paṭikkhittattā, anāpattiyampi gamanāya avuttattā",
  "tika-vin07t:1737_4": "ca na gahetabbaṃ. Naccāditā, ananuññātakāraṇā gamanaṃ, dassanādi cāti tīṇi aṅgāni.",
  "tika-vin07t:1738": "Niṭṭhito lasuṇavaggo paṭhamo.",
  "tika-vin07t:1739": "2. Andhakāravaggo",
  "tika-vin07t:1740": "1. Paṭhamādisikkhāpadavaṇṇanā",
  "tika-vin07t:1741": "841. Dutiyavaggassa paṭhame dāne vāti dānanimittaṃ. Rattandhakāre purisassa hatthapāse ṭhānādi, rahopekkhā, sahāyābhāvoti tīṇi aṅgāni.",
  "tika-vin07t:1742": "842-850. Dutiyādīni uttānāni.",
  "tika-vin07t:1743_0": "854. Pañcame pallaṅkassa anokāseti ūrubaddhāsanassa appahonake. Purebhattaṃ antaraghare",
  "tika-vin07t:1743_1": "pallaṅkappahonakāsane nisajjā, ananuññātakāraṇā anāpucchā vuttaparicchedātikkamoti dve aṅgāni.",
  "tika-vin07t:1744": "860-879. Chaṭṭhādīni uttānāni.",
  "tika-vin07t:1745": "Niṭṭhito andhakāravaggo dutiyo.",
  "tika-vin07t:1746": "3. Naggavaggo",
  "tika-vin07t:1747": "1. Paṭhamādisikkhāpadavaṇṇanā",
  "tika-vin07t:1748": "883-887. Tatiyavaggassa paṭhamadutiyāni uttānāni.",
  "tika-vin07t:1749_0": "893. Tatiye visibbetvāti vijaṭetvā. Dhuraṃ nikkhittamatteti visibbanadivasato pañca",
  "tika-vin07t:1749_1": "divase atikkāmetvā dhuraṃ nikkhittamatte. Antopañcāhe pana dhuranikkhepepi anāpatti",
  "tika-vin07t:1749_2": "eva “aññatra catūhapañcāhā”ti vuttattā. Upasampannāya cīvaraṃ sibbanatthāya visibbetvā",
  "tika-vin07t:1749_3": "pañcahātikkamo, ananuññātakāraṇā dhuranikkhepoti dve aṅgāni.",
  "tika-vin07t:1750": "900. Catutthe pañcannaṃ cīvarānaṃ aparivattanaṃ, ananuññātakāraṇā pañcāhātikkamoti dve aṅgāni.",
  "tika-vin07t:1751": "903. Pañcamaṃ uttānameva.",
  "tika-vin07t:1752": "909. Chaṭṭhe vikappanupagassa saṅghe pariṇatatā, vinā ānisaṃsadassanena antarāyakaraṇanti dve aṅgāni.",
  "tika-vin07t:1753": "911. Sattamaṃ uttānameva.",
  "tika-vin07t:1754_0": "916. Aṭṭhame kumbhathūṇaṃ nāma kumbhasaddo, tena kīḷantīti kumbhathūṇikā. Tenāha",
  "tika-vin07t:1754_1": "“ghaṭakena kīḷanakā”ti. Dīghanikāyaṭṭhakathāyaṃ pana “caturassaambaṇakatāḷa”nti vuttaṃ.",
  "tika-vin07t:1754_2": "Tañhi rukkhasārādimayaṃ antochiddaṃ catūsu passesu cammonaddhaṃ vāditabhaṇḍaṃ, yaṃ",
  "tika-vin07t:1754_3": "“bimbisaka”ntipi vuccati, taṃ vādentāpi kumbhathūṇikā. Tenāha “bimbisakavāditakātipi vadantī”ti.",
  "tika-vin07t:1755": "918. Pāḷiyaṃ kappakatanti kappakataṃ nivāsanapārupanūpagaṃ. Samaṇacīvaratā, ananuññātānaṃ dānanti dve aṅgāni.",
  "tika-vin07t:1756": "921-931. Navamadasamāni uttānāneva.",
  "tika-vin07t:1757": "Niṭṭhito naggavaggo tatiyo.",
  "tika-vin07t:1758": "4. Tuvaṭṭavaggo",
  "tika-vin07t:1759": "10. Dasamasikkhāpadavaṇṇanā",
  "tika-vin07t:1760": "976. Tuvaṭṭavaggassa dasame cārikāya apakkamanaṃ paṇṇattivajjameva. Paṇṇattivijānanacittena sacittakataṃ sandhāya panettha “lokavajja”nti daṭṭhabbaṃ. Sesaṃ sabbattha uttānameva.",
  "tika-vin07t:1761": "Niṭṭhito tuvaṭṭavaggo catuttho.",
  "tika-vin07t:1762": "5. Cittāgāravaggo",
  "tika-vin07t:1763": "1. Paṭhamādisikkhāpadavaṇṇanā",
  "tika-vin07t:1764": "978. Cittāgāravaggassa paṭhame pāṭekkā āpattiyoti gīvāya parivattanappayogagaṇanāya.",
  "tika-vin07t:1765_0": "1015. Navame hatthiādīsu sippa-saddo paccekaṃ yojetabbo, tathā āthabbaṇādīsu manta-saddo.",
  "tika-vin07t:1765_1": "Tattha āthabbaṇamanto nāma āthabbaṇavedavihito parūpaghātakaro manto. Khīlanamanto",
  "tika-vin07t:1765_2": "nāma verimāraṇatthāya sāradārumayaṃ khīlaṃ mantetvā pathaviyaṃ ākoṭanamanto. Agadappayogo",
  "tika-vin07t:1765_3": "visappayojanaṃ. Nāgamaṇḍalanti sappānaṃ pavesanivāraṇatthaṃ maṇḍalabandhamanto. Sesaṃ",
  "tika-vin07t:1765_4": "sabbattha uttānameva.",
  "tika-vin07t:1766": "Niṭṭhito cittāgāravaggo pañcamo.",
  "tika-vin07t:1767": "1025-1116. Ārāmavagge, gabbhinivagge ca sabbaṃ uttānameva.",
  "tika-vin07t:1768": "8. Kumāribhūtavaggo",
  "tika-vin07t:1769": "1. Paṭhamādisikkhāpadavaṇṇanā",
  "tika-vin07t:1770_0": "1119. Aṭṭhamavaggassa paṭhame sabbapaṭhamā dve mahāsikkhamānāti gabbhinivagge sabbapaṭhamaṃ",
  "tika-vin07t:1770_1": "vuttā dve. Sikkhamānā icceva vattabbāti sammutikammādīsu aññathā vutte kammaṃ kuppatīti adhippāyo.",
  "tika-vin07t:1771": "1167. Ekādasame pārivāsiyena chandadānenāti parivutthena navikappavutthena vigatena chandadānenāti attho, chandavissajjanamattena vā.",
  "tika-vin07t:1772_0": "1168. “Vuṭṭhitāyā”ti etena “idāni kammaṃ na karissāmā”ti dhuraṃ nikkhipitvā kāyena",
  "tika-vin07t:1772_1": "avuṭṭhahitvā nisinnāyapi parisāya kammaṃ kātuṃ na vaṭṭatīti dasseti. Tenāha “chandaṃ",
  "tika-vin07t:1772_2": "avissajjetvā avuṭṭhitāyā”ti. Pāḷiyaṃ pana “anāpatti avuṭṭhitāya parisāyā”ti sāmaññato",
  "tika-vin07t:1772_3": "vuttattā, uposathakkhandhake ca “na, bhikkhave, pārivāsikapārisuddhidānena uposatho",
  "tika-vin07t:1772_4": "kātabbo aññatra avuṭṭhitāya parisāyā”ti vuttattā, tadaṭṭhakathāyampi “pārivāsiyapārisuddhidānaṃ",
  "tika-vin07t:1772_5": "nāma parisāya vuṭṭhitakālato paṭṭhāya na vaṭṭati, avuṭṭhitāya pana vaṭṭatī”ti vuttattā",
  "tika-vin07t:1772_6": "ca “kammaṃ na karissāmī”ti dhuraṃ nikkhipitvā nisinnāyapi kammaṃ kātuṃ vaṭṭatīti",
  "tika-vin07t:1772_7": "gahetabbaṃ. Sesaṃ uttānameva.",
  "tika-vin07t:1773": "Niṭṭhito kumāribhūtavaggo aṭṭhamo.",
  "tika-vin07t:1774": "1181. Chattavaggo uttāno eva.",
  "tika-vin07t:1775": "Khuddakavaṇṇanānayo niṭṭhito.",
  "tika-vin07t:1776": "5. Pāṭidesanīyakaṇḍaṃ",
  "tika-vin07t:1777": "Pāṭidesanīyasikkhāpadavaṇṇanā",
  "tika-vin07t:1778": "1228. Pāṭidesanīyādīsu pāḷivinimuttakesūti pāḷiyaṃ anāgatesu sappiādīsu.",
  "tika-vin07t:1779_0": "Sattādhikaraṇavhayāti sattādhikaraṇasamathanāmakā. Taṃ atthavinicchayaṃ tādisaṃyeva",
  "tika-vin07t:1779_1": "yasmā vidū vadantīti attho. Yathā niṭṭhitāti sambandho. Sabbāsavapahanti sabbāsavavighātakaṃ",
  "tika-vin07t:1779_2": "arahattamaggaṃ. Passantu nibbutinti maggañāṇena nibbānaṃ sacchikarontu, pappontūti",
  "tika-vin07t:1779_3": "vā pāṭho. Tattha nibbutinti khandhaparinibbānaṃ gahetabbaṃ.",
  "tika-vin07t:1780": "Iti samantapāsādikāya vinayaṭṭhakathāya vimativinodaniyaṃ",
  "tika-vin07t:1781": "Bhikkhunīvibhaṅgavaṇṇanānayo niṭṭhito.",
  "tika-vin07t:1782": "Ubhatovibhaṅgaṭṭhakathāvaṇṇanā niṭṭhitā.",
  "tika-vin07t:1783": "Namo tassa bhagavato arahato sammāsambuddhassa",
  "tika-vin07t:1784": "Mahāvaggavaṇṇanā",
  "tika-vin07t:1785": "1. Mahākhandhako",
  "tika-vin07t:1786": "Bodhikathāvaṇṇanā",
  "tika-vin07t:1787_0": "Mahāvagge ubhinnaṃ pātimokkhānanti ubhinnaṃ pātimokkhavibhaṅgānaṃ. Yaṃ khandhakaṃ",
  "tika-vin07t:1787_1": "saṅgāyiṃsūti sambandho. Khandhānaṃ samūho, khandhānaṃ vā pakāsanato khandhako. Khandhāti",
  "tika-vin07t:1787_2": "cettha pabbajjādicārittavārittasikkhāpadapaññattisamūho adhippeto. Padabhājanīye",
  "tika-vin07t:1787_3": "yesaṃ padānaṃ atthā yehi aṭṭhakathānayehi pakāsitāti yojanā. Atha vā ye atthāti yojetabbaṃ.",
  "tika-vin07t:1787_4": "Hi-saddo cettha padapūraṇe daṭṭhabbo.",
  "tika-vin07t:1788_0": "1. Visesakāraṇanti “yena samayena āyasmato sāriputtattherassa sikkhāpadapaññattiyācanahetubhūto",
  "tika-vin07t:1788_1": "parivitakko udapādi, tena samayenā”tiādinā vuttakāraṇaṃ viya visesakāraṇaṃ bhummavacananivattanakakāraṇanti",
  "tika-vin07t:1788_2": "attho. Etassāti abhisambodhito paṭṭhāya satthu cariyāvibhāvanassa vinayapaññattiyaṃ",
  "tika-vin07t:1788_3": "kiṃ payojanaṃ? Yadi visesakāraṇaṃ natthīti adhippāyo. Nidānadassanaṃ payojananti",
  "tika-vin07t:1788_4": "yojanā. Nidānanticettha sikkhāpadapaññattihetubhūtaṃ vatthupuggalādikāraṇaṃ adhippetaṃ,",
  "tika-vin07t:1788_5": "na paññattiṭṭhānameva. Tenāha “yā hī”tiādi.",
  "tika-vin07t:1789_0": "Uruvelāyanti ettha uru-saddo mahantavācī. Velā-saddo tīrapariyāyo. Unnatattādinā",
  "tika-vin07t:1789_1": "velā viya velā. Uru mahantī velā uruvelā, tassaṃ. Tenāha “mahāvelāya”ntiādi. Mariyādāti",
  "tika-vin07t:1789_2": "sīlādiguṇasīmā. Pattapuṭenāti tālādīnaṃ paṇṇapuṭena.",
  "tika-vin07t:1790_0": "“Paṭhamābhisambuddho”ti anunāsikalopenāyaṃ niddesoti āha “paṭhamaṃ abhisambuddho”ti.",
  "tika-vin07t:1790_1": "Paṭhamanti ca bhāvanapuṃsakaniddeso. Tasmā abhisambuddho hutvā sabbapaṭhamaṃ bodhirukkhamūle",
  "tika-vin07t:1790_2": "viharatīti yojanā daṭṭhabbā.",
  "tika-vin07t:1791_0": "Pāḷiyaṃ atha khoti ettha athāti etasmiṃ samayeti attho anekatthattā nipātānaṃ. Sattāhanti",
  "tika-vin07t:1791_1": "accantasaṃyoge etaṃ upayogavacanaṃ. Atha khoti adhikārantaradassane nipāto. Tena",
  "tika-vin07t:1791_2": "vimuttisukhapaṭisaṃvedanaṃ pahāya paṭiccasamuppādamanasikāre adhikatabhāvaṃ dasseti.",
  "tika-vin07t:1791_3": "Paṭiccāti paṭimukhaṃ gantvā, aññamaññaṃ apekkhitvāti attho. Etena kāraṇabahutā dassitā.",
  "tika-vin07t:1791_4": "Sahiteti kāriyabahutā. Anulomanti bhāvanapuṃsakaniddeso. Svevāti so eva paccayākāro.",
  "tika-vin07t:1791_5": "Purimanayena vā vuttoti “avijjāpaccayā saṅkhārā”tiādinā nayena vutto paccayākāro.",
  "tika-vin07t:1791_6": "Pavattiyāti saṃsārappavattiyā.",
  "tika-vin07t:1792_0": "Pāḷiyaṃ “avijjāpaccayā”tiādīsu dukkhādīsu aññāṇaṃ avijjā. Lokiyakusalākusalacetanā",
  "tika-vin07t:1792_1": "saṅkhārā. Lokiyavipākameva viññāṇaṃ. Lokiyavedanādikkhandhattayaṃ nāmaṃ, bhūtupādāyabhedaṃ",
  "tika-vin07t:1792_2": "rūpaṃ. Pasādaviññāṇabhedaṃ saḷāyatanaṃ. Vipākabhūto sabbo phasso, vedanā ca. Rāgo",
  "tika-vin07t:1792_3": "taṇhā. Balavarāgo, tividhā ca diṭṭhi upādānaṃ. Bhavo pana duvidho kammabhavo, upapattibhavo",
  "tika-vin07t:1792_4": "ca. Tattha kammabhavo sāsavakusalākusalacetanāva, upapattibhavo upādinnakakkhandhā.",
  "tika-vin07t:1792_5": "Tesaṃ upapatti jāti. Pāko jarā. Bhedo maraṇaṃ. Te eva nissāya socanaṃ soko. Kandanaṃ",
  "tika-vin07t:1792_6": "paridevo. Dukkhaṃ kāyikaṃ. Domanassaṃ cetasikaṃ. Ativiya soko upāyāso.",
  "tika-vin07t:1793": "Paccekañca sambhavati-saddo yojetabbo. Tenāha “iminā nayenā”tiādi. “Dukkharāsissā”ti iminā na sattassa. Nāpi subhasukhādīnanti dasseti.",
  "tika-vin07t:1794_0": "Haveti byattanti imasmiṃ atthe nipāto. “Anulomapaccayākārapaṭivedhasādhakā bodhipakkhiyadhammā”ti",
  "tika-vin07t:1794_1": "idaṃ paṭhamavāre kiñcāpi “avijjāyatveva asesavirāganirodhā”tiādinā paṭilomapaccayākāropi",
  "tika-vin07t:1794_2": "āgato, tathāpi “yato pajānāti sahetudhamma”nti anulomapaccayākārapaṭivedhasseva kāraṇattena",
  "tika-vin07t:1794_3": "vuttanti. Yathā cettha, evaṃ dutiyavārepi “yato khayaṃ paccayānaṃ avedī”ti gāthāya",
  "tika-vin07t:1794_4": "vuttattā “paccayānaṃ khayasaṅkhāta”ntiādi vuttanti veditabbaṃ. No kallo pañhoti ayutto",
  "tika-vin07t:1794_5": "na byākātabbo, avijjamānaṃ attānaṃ siddhaṃ katvā “ko phusatī”ti tassa kiriyāya puṭṭhattā",
  "tika-vin07t:1794_6": "“ko vañjhāputto phusatī”tiādi viyāti adhippāyo. Soḷasa kaṅkhāti “ahosiṃ nu kho ahamatītamaddhānaṃ,",
  "tika-vin07t:1794_7": "nanu kho ahosiṃ, kiṃ nu kho ahosiṃ, kathaṃ nu kho ahosiṃ, kiṃ hutvā kiṃ ahosiṃ nu",
  "tika-vin07t:1794_8": "kho ahamatītamaddhānaṃ, bhavissāmi nu kho ahaṃ anāgatamaddhānaṃ, nanu kho bhavissāmi,",
  "tika-vin07t:1794_9": "kiṃ nu kho bhavissāmi, kathaṃ nu kho bhavissāmi, kiṃ hutvā kiṃ bhavissāmi nu kho",
  "tika-vin07t:1794_10": "ahaṃ anāgatamaddhānaṃ, ahaṃ nu khosmi, no nu khosmi, kiṃ nu khosmi, kathaṃ nu khosmi,",
  "tika-vin07t:1794_11": "ayaṃ nu kho satto kuto āgato, so kuhiṃ gāmī bhavissatī”ti evaṃ āgatā atīte pañca,",
  "tika-vin07t:1794_12": "anāgate pañca, paccuppanne chāti soḷasavidhā kaṅkhā.",
  "tika-vin07t:1795_0": "Tattha kiṃ nu khoti manussadevādīsu, khattiyādīsu vā aññataraṃ nissāya kaṅkhati.",
  "tika-vin07t:1795_1": "Kathaṃ nu khoti pana saṇṭhānākārādīsu issarādijanakaṃ, kāraṇaṃ vā nissāya. Kiṃ hutvā",
  "tika-vin07t:1795_2": "kiṃ ahosinti ca manussādīsu paṭhamaṃ kiṃ hutvā pacchā kiṃ ahosinti kaṅkhati. Ahaṃ",
  "tika-vin07t:1795_3": "nu khosmītiādi idāni attano vijjamānāvijjamānataṃ, sarūpapakārādikañca kaṅkhati.",
  "tika-vin07t:1795_4": "Vapayantīti viapayanti byapagacchanti. Tenāha “apagacchanti nirujjhantī”ti.",
  "tika-vin07t:1796_0": "3. Tassa vasenāti tassa paccayākārapajānanassa, paccayakkhayādhigamassa ca vasena.",
  "tika-vin07t:1796_1": "Ekekameva koṭṭhāsanti anulomapaṭilomato ekekameva koṭṭhāsaṃ. Pāṭipadarattiyā evaṃ",
  "tika-vin07t:1796_2": "manasākāsīti rattiyā tīsupi yāmesu evaṃ idha khandhakapāḷiyā āgatanayena anulomapaṭilomaṃyeva manasākāsi.",
  "tika-vin07t:1797": "Ajapālakathāvaṇṇanā",
  "tika-vin07t:1798_0": "4. Tassa sattāhassa accayenāti pallaṅkasattāhassa apagamanena. Tamhā samādhimhāti",
  "tika-vin07t:1798_1": "arahattaphalasamāpattisamādhimhā. Antarantarā eva hi paccayākāramanasikāro. Avasesakālaṃ",
  "tika-vin07t:1798_2": "pana sabbaṃ bhagavā phalasamāpattiyāpi vītināmesi. Taṃ sandhāya “tamhā samādhimhā”ti",
  "tika-vin07t:1798_3": "vuttaṃ. Ratanacaṅkameti bhagavato ciraṃ ṭhitassa caṅkamanādhippāyaṃ ñatvā devatāhi",
  "tika-vin07t:1798_4": "māpite ratanacaṅkame. Ratanagharanti bhagavato nisīdanādhippāyaṃ ñatvā devatāhi māpitaṃ ratanamayaṃ gehaṃ.",
  "tika-vin07t:1799_0": "Tatrāpīti na kevalaṃ ratanaghareyeva. Tatrāpi ajapālanigrodhamūlepi abhidhammaṃ vicinanto",
  "tika-vin07t:1799_1": "eva antarantarā vimuttisukhaṃ paṭisaṃvedentoti attho. Tatthāpi hi anantanayasamantapaṭṭhānaṃ",
  "tika-vin07t:1799_2": "sammasato sammāsambuddhassa pītisamuṭṭhitā chabbaṇṇā buddharasmiyo ratanaghare viya",
  "tika-vin07t:1799_3": "nicchariṃsu eva. “Huṃhu”nti karontoti “sabbe hīnajātikā maṃ mā upagacchantū”ti mānavasena,",
  "tika-vin07t:1799_4": "samīpaṃ upagatesu kodhavasena ca “apethā”ti adhippāyanicchāritaṃ huṃhuṃkāraṃ karonto.",
  "tika-vin07t:1800": "Brahmaññanti brāhmaṇattaṃ. Antanti nibbānaṃ. Devānaṃ vā antanti maggañāṇānaṃ vā antabhūtaṃ arahattaphalaṃ.",
  "tika-vin07t:1801": "Mucalindakathāvaṇṇanā",
  "tika-vin07t:1802_0": "5. Mucalindamūleti ettha ca mucalindo vuccati nīparukkho, yo “niculo”tipi vuccati.",
  "tika-vin07t:1802_1": "Uppannameghoti sakalacakkavāḷagabbhaṃ pūretvā uppanno mahāmegho. Vaddalikāti vuṭṭhiyā",
  "tika-vin07t:1802_2": "eva itthiliṅgavasena nāmaṃ. Yā ca sattāhaṃ pavattattā sattāhavaddalikāti vuttāti",
  "tika-vin07t:1802_3": "āha “sattāhaṃ avicchinnavuṭṭhikā ahosī”ti. Sītavātena dūsitaṃ dinametissā vaddalikāyāti",
  "tika-vin07t:1802_4": "sītavātaduddinīti āha “udakaphusitasammissenā”tiādi. Ubbiddhatā nāma dūrabhāvena",
  "tika-vin07t:1802_5": "upaṭṭhānanti āha “meghavigamena dūrībhūta”nti. Indanīlamaṇi viya dibbati jotetīti devo, ākāso.",
  "tika-vin07t:1803": "Etamatthaṃ viditvāti vivekassa sukhabhāvaṃ viditvā. Sabbaso asantuṭṭhisamucchedakattā maggañāṇānaṃ “catumaggañāṇasantosenā”ti vuttaṃ. Akuppanabhāvoti akujjhanasabhāvo.",
  "tika-vin07t:1804": "Rājāyatanakathāvaṇṇanā",
  "tika-vin07t:1805": "6. Paccaggheti abhinave. Ayameva attho pasattho, na purimo. Na hi buddhā mahagghaṃ pattaṃ paribhuñjanti.",
  "tika-vin07t:1806": "Brahmayācanakathāvaṇṇanā",
  "tika-vin07t:1807_0": "7. Ālīyanti sevīyantīti ālayā. Pañca kāmaguṇāti āha “sattā…pe… vuccantī”ti. Suṭṭhu",
  "tika-vin07t:1807_1": "muditāti ativiya pamuditā. Ṭhānaṃ sandhāyāti ṭhāna-saddaṃ apekkhitvā. Imesanti saṅkhārādīnaṃ",
  "tika-vin07t:1807_2": "phalānaṃ. Pāḷiyaṃ sabbasaṅkhārasamathotiādīni nibbānavevacanāni. Apissūti sampiṇḍanatthe",
  "tika-vin07t:1807_3": "nipāto. Na kevalaṃ etadahosi, imāpi gāthā paṭibhaṃsūti attho.",
  "tika-vin07t:1808_0": "Kicchena me adhigatanti pāramipūraṇaṃ sandhāya vuttaṃ, na dukkhāpaṭipadaṃ. Buddhānañhi",
  "tika-vin07t:1808_1": "cattāro maggā sukhāpaṭipadāva honti. Ha-iti byattaṃ, ekaṃsanti dvīsu atthesu nipāto,",
  "tika-vin07t:1808_2": "byattaṃ, ekaṃsena vā alanti viyojenti. Halanti vā eko nipāto.",
  "tika-vin07t:1809_0": "8. Pāḷiyaṃ sahampatissāti so kira kassapassa bhagavato sāsane sahako nāma thero paṭhamajjhānabhūmiyaṃ",
  "tika-vin07t:1809_1": "brahmapati hutvā nibbatto, tena naṃ “sahampatī”ti sañjāniṃsu. Assavanatāti assavanatāya,",
  "tika-vin07t:1809_2": "assavanenāti attho. Savanameva hi savanatā yathā devatāti.",
  "tika-vin07t:1810": "Dhammo asuddhoti micchādiṭṭhidhammo. Samalehīti pūraṇakassapādīhi chahi satthārehi. Apāpurāti desanāhatthena vivara. Dvāranti ariyamaggaṃ sandhāya vadati.",
  "tika-vin07t:1811_0": "Seleti ghanasilāmaye. Tathūpamanti ettha tathā-saddo taṃ-saddatthe daṭṭhabbo. Tena",
  "tika-vin07t:1811_1": "so selapabbato upamā yassa. Taṃ tathūpamanti attho. Tena vā pabbatādinā pakārena",
  "tika-vin07t:1811_2": "upamā assātipi attho. Dhammamayanti lokuttaradhammabhūtaṃ. Uṭṭhāhīti dhammadesanatthāya",
  "tika-vin07t:1811_3": "cārikacaraṇatthaṃ imamhā āsanā kāyena, appossukkabhāvato vā cittena uṭṭhehi, ayameva",
  "tika-vin07t:1811_4": "vā pāṭho. Teneva “vicara, desassū”ti duvidhepi kāyacittapayoge niyojesi. Vīrātiādi",
  "tika-vin07t:1811_5": "cattāri thutivasena sambodhanāni.",
  "tika-vin07t:1812_0": "9. Buddhacakkhunāti indriyaparopariyattañāṇena, āsayānusayañāṇena ca. Imesañhi dvinnaṃ",
  "tika-vin07t:1812_1": "“buddhacakkhū”ti nāmaṃ. Svākārāti saddhindriyādayova ākārā sundarā yesaṃ, te svākārā,",
  "tika-vin07t:1812_2": "suviññāpayā, paralokañca vajjañca bhayato dassanasīlā cāti daṭṭhabbaṃ. Uppalāni ettha",
  "tika-vin07t:1812_3": "santīti uppalinīti gacchalatāpi pokkharaṇīpi vuccati. Idha pana pokkharaṇī. Evamitaresupi.",
  "tika-vin07t:1812_4": "Udakānuggatānīti udakato anuggatāni. Anto nimuggāneva hutvā pusanti vaḍḍhanti, tāni",
  "tika-vin07t:1812_5": "antonimuggaposīni. Accuggammāti udakaṃ atikkamanavasena uggantvā.",
  "tika-vin07t:1813_0": "Apārutāti vivaṭā. Tesanti saupanissayānaṃ sattānaṃ. Dvārāti ariyamaggadvārāni. Idañca",
  "tika-vin07t:1813_1": "attano sayambhuñāṇena saupanissayānaṃ tesaṃ magguppattidiṭṭhataṃ sandhāya vadati.",
  "tika-vin07t:1813_2": "Vihiṃsasaññītiādīsu evamattho daṭṭhabbo – “ahañhi attano paguṇaṃ suppavattitampi",
  "tika-vin07t:1813_3": "imaṃ paṇītaṃ dhammaṃ ajānantesu manujesu desanāya vihiṃsā kāyavācākilamatho hotī”ti",
  "tika-vin07t:1813_4": "evaṃ vihiṃsasaññī hutvā na bhāsiṃ bhāsituṃ na icchiṃ. Idāni pana hetusampannā attano",
  "tika-vin07t:1813_5": "saddhābhājanaṃ vivarantu, pūressāmi nesaṃ saṅkappanti.",
  "tika-vin07t:1814": "Pañcavaggiyakathāvaṇṇanā",
  "tika-vin07t:1815_0": "10. Āḷāroti nāmaṃ. Kālāmoti gottaṃ. Bhagavatopi kho ñāṇaṃ udapādīti kiṃ idāneva udapādi,",
  "tika-vin07t:1815_1": "nanu bodhimūle tekālikā, kālavinimuttā ca sabbe dhammā sabbākārato diṭṭhāti? Saccaṃ",
  "tika-vin07t:1815_2": "diṭṭhā, tathāpi nāmādivasena avikappitā ekacittakkhaṇikattā sabbaññutaññāṇassa. Na",
  "tika-vin07t:1815_3": "hi ekena cittena sabbadhammānaṃ nāmajātiādikaṃ paccekaṃ anantaṃ vibhāgaṃ vikappetuṃ",
  "tika-vin07t:1815_4": "sakkā vikappānaṃ viruddhānaṃ sahānuppattito, sabbavikappārahadhammadassanameva panānena",
  "tika-vin07t:1815_5": "sakkā kātuṃ. Yathā diṭṭhesu pana yathicchitākāraṃ ārabbha vikappo uppajjati cakkhuviññāṇena",
  "tika-vin07t:1815_6": "diṭṭhe cittapaṭe viya. Idhāpi āḷāraṃ nissāya āvajjanānantarameva sabbākārañāṇaṃ udapādi.",
  "tika-vin07t:1815_7": "Na kevalañca taṃ, atha kho pañcavaggiyā eva paṭhamaṃ dhammaṃ jānissanti, tappamukhā",
  "tika-vin07t:1815_8": "ca devatā, āḷāro kālaṃ katvā ākiñcaññāyatane, udako ca nevasaññānāsaññāyatane nibbattoti",
  "tika-vin07t:1815_9": "evamādikaṃ sabbampi nissāya ñāṇaṃ uppajjati eva. Taṃ pana khaṇasampattiyā dullabhabhāvaṃ",
  "tika-vin07t:1815_10": "dassetuṃ kamena oloketvā devatāya vutte ñāṇaṃ viya katvā vuttaṃ. Saddagatiyā hi bandhattā",
  "tika-vin07t:1815_11": "ekena ñāṇena ñātampi vuccamānaṃ kamena ñātaṃ viya paṭibhāti, devatāpi ca bhagavatā",
  "tika-vin07t:1815_12": "ñātamevatthaṃ ārocesi. Teneva “bhagavatopi kho ñāṇaṃ udapādī”ti vuttanti daṭṭhabbaṃ.",
  "tika-vin07t:1815_13": "Evamaññatthāpi īdisesu “lokaṃ volokento asukaṃ addasa, tattha mayi gate kiṃ bhavissatī”ti",
  "tika-vin07t:1815_14": "evamādinā satthu hitesitāsandassanavasappavattesu. Sabbattha vacanagatiyaṃ kamavuttite",
  "tika-vin07t:1815_15": "paññāyamānepi ekeneva ñāṇena sakalāvabodho veditabbo. Bahukārā kho me pañcavaggiyāti",
  "tika-vin07t:1815_16": "upakārassāpi vijjamānataṃ sandhāya vuttaṃ, na pana dhammadesanāya kāraṇattena anupakārānampi desanato.",
  "tika-vin07t:1816": "11. Antarā ca gayaṃ antarā ca bodhinti gayāya, bodhissa ca antare tigāvute ṭhāne.",
  "tika-vin07t:1817_0": "Sabbābhibhūti sabbaṃ tebhūmakadhammaṃ abhibhavitvā ṭhito. Anūpalittoti kilesalepena",
  "tika-vin07t:1817_1": "alitto. Tato eva sabbañjaho. Taṇhakkhaye vimuttoti taṇhakkhaye nibbāne ārammaṇakaraṇavasaena",
  "tika-vin07t:1817_2": "vimutto. Evaṃ sayaṃ sabbadhamme attanāva jānitvā. Kamuddiseyyanti kaṃ aññaṃ “ayaṃ",
  "tika-vin07t:1817_3": "me ācariyo”ti uddiseyyaṃ.",
  "tika-vin07t:1818": "Kāsinaṃ puranti bārāṇasiṃ. Āhañchanti āhanissāmi. Amatādhigamāya ugghosanato amatadundubhinti satthu dhammadesanā vuttā, “amatabheriṃ paharissāmī”ti gacchāmīti attho.",
  "tika-vin07t:1819_0": "Arahasi anantajinoti anantajinopi bhavituṃ yuttoti attho. Anantañāṇatāya ananto jino",
  "tika-vin07t:1819_1": "ca, anantena vā ñāṇena, anantaṃ vā dosaṃ jitavā, uppādavayantarahitatāya vā anantaṃ",
  "tika-vin07t:1819_2": "nibbānaṃ ajini kilesārayo madditvā gaṇhītipi anantajino.",
  "tika-vin07t:1820_0": "Hupeyyāpīti evampi bhaveyya, evaṃvidhe rūpakāyaratane īdisena ñāṇena bhavitabbanti",
  "tika-vin07t:1820_1": "adhippāyo. Evaṃ nāma kathanañhissa upanissayasampannassa aparakāle dukkhappattassa",
  "tika-vin07t:1820_2": "bhagavantaṃ upagamma pabbajitvā maggaphalapaṭivedhāya paccayo jāto. Tathāhesa bhagavā",
  "tika-vin07t:1820_3": "tena samāgamatthaṃ padasāva maggaṃ paṭipajji.",
  "tika-vin07t:1821_0": "12. Bāhullikoti paccayabāhulliko. Padhānavibbhantoti padhānato dukkaracaraṇato parihīno.",
  "tika-vin07t:1821_1": "Natthi ettha agāriyaṃ, agārassa hitaṃ kasigorakkhādikammanti anagāriyā, pabbajjā,",
  "tika-vin07t:1821_2": "taṃ anagāriyaṃ. Pabbajantīti upagacchanti. Tadanuttaranti taṃ anuttaraṃ. Brahmacariyapariyosānanti",
  "tika-vin07t:1821_3": "maggabrahmacariyassa pariyosānaṃ, arahattaphalanti attho. Tassa hi atthāya kulaputtā",
  "tika-vin07t:1821_4": "pabbajanti. Diṭṭheva dhammeti imasmiṃ paccakkhe attabhāve. Sayanti aparappaccayā.",
  "tika-vin07t:1821_5": "Abhiññā sacchikatvāti attanova ñāṇena paccakkhaṃ katvā. Upasampajjāti pāpuṇitvā.",
  "tika-vin07t:1822_0": "Iriyāyāti dukkarairiyāya. Uttarimanussadhammātiādīsu manussadhammato lokiyañāṇato",
  "tika-vin07t:1822_1": "upari ariyaṃ kātuṃ alaṃ samattho alamariyo. Ñāṇadassanavisesoti sabbaññutaññāṇassa",
  "tika-vin07t:1822_2": "pubbabhāgaṃ adhippetaṃ. Noti nu. Bhāsitametanti evarūpametaṃ vākyabhedanti attho.",
  "tika-vin07t:1822_3": "Te ca “yadi esa padhānakāle ‘ahaṃ arahā’ti vadeyya, mayañca saddahāma, na cānena",
  "tika-vin07t:1822_4": "tadā vuttaṃ. Idāni pana vijjamānameva guṇaṃ vadatī”ti ekapadena satiṃ labhitvā “buddho",
  "tika-vin07t:1822_5": "jāto”ti uppannagāravā āvusovādaṃ pahāya “no hetaṃ, bhante”ti āhaṃsu. Aññā cittanti",
  "tika-vin07t:1822_6": "aññāya arahattappattiyā cittaṃ.",
  "tika-vin07t:1823_0": "13. Antāti koṭṭhāsā dve bhāgā. Kāmesu kāmasukhallikānuyogoti vatthukāmesu kilesakāmasukhassa",
  "tika-vin07t:1823_1": "anubhavo. Kilesakāmā eva vā āmisasukhena allīyanato kāmasukhallikāti vuttāti daṭṭhabbā.",
  "tika-vin07t:1823_2": "Gammoti gāmavāsīnaṃ santako. Attakilamathānuyogoti attano kilamathassa kaṇṭakaseyyādidukkhassa",
  "tika-vin07t:1823_3": "anuyogo. Ubho anteti yathāvutte lobho vā sassato vā eko anto, doso vā ucchedo vā ekoti veditabbo.",
  "tika-vin07t:1824_0": "Cakkhukaraṇītiādīsu attanā sampayuttañāṇacakkhuṃ karotīti cakkhukaraṇī. Dutiyaṃ tasseva",
  "tika-vin07t:1824_1": "vevacanaṃ. Upasamoti kilesupasamo. Abhiññā, sambodho ca catusaccapaṭivedhova. Nibbānaṃ",
  "tika-vin07t:1824_2": "asaṅkhatadhātu. Etesampi atthāya saṃvattatīti paṭipadaṃ thometi. Sammādiṭṭhīti ñāṇaṃ.",
  "tika-vin07t:1824_3": "Sammāsaṅkappoti vitakko. Sesaṃ dhammato suviññeyyameva.",
  "tika-vin07t:1825_0": "14. Evaṃ cattāropi magge ekato dassetvā idāni tehi maggehi paṭivijjhitabbāni cattāri",
  "tika-vin07t:1825_1": "ariyasaccāni dassetuṃ “idaṃ kho pana, bhikkhave”tiādimāha. Jātipi dukkhātiādīsu tattha",
  "tika-vin07t:1825_2": "tattha bhave nibbattamānānaṃ sattānaṃ sabbapaṭhamaṃ rūpārūpadhammappavatti idha jāti",
  "tika-vin07t:1825_3": "nāma, sā ca tattha tattha bhavesu upalabbhamānānaṃ dukkhādīnaṃ vatthubhāvato dukkhā,",
  "tika-vin07t:1825_4": "evaṃ jarādīsu dukkhavatthukatāya dukkhatā veditabbā. Pañcupādānakkhandhā pana dukkhadukkhavipariṇāmadukkhasaṅkhāradukkhavasena",
  "tika-vin07t:1825_5": "dukkhā eva. Ponobhavikāti punabbhavakaraṇaṃ punabbhavo uttarapadalopena, punabbhavo",
  "tika-vin07t:1825_6": "sīlametissāti ponobhavikā. Nandirāgasahagatāti ettha rūpādīsu nandati piyāyatīti",
  "tika-vin07t:1825_7": "nandī, sā eva rāgoti nandirāgoti bhāvappadhānoyaṃ niddeso, nandirāgattanti attho.",
  "tika-vin07t:1825_8": "Tena sahagatāni nandirāgasahagatā. Tatra tatrāti tasmiṃ tasmiṃ bhave. Rūpādīsu chasu",
  "tika-vin07t:1825_9": "ārammaṇesu kāmassādanavasena pavattā kāmataṇhā nāma. Sassatadiṭṭhiyā saha pavattā",
  "tika-vin07t:1825_10": "bhavataṇhā. Ucchedadiṭṭhiyā saha pavattā vibhavataṇhā. Asesavirāganirodhotiādinā",
  "tika-vin07t:1825_11": "nibbānameva vuccati. Tattha virajjanaṃ vigamanaṃ virāgo. Nirujjhanaṃ nirodho. Ubhayenāpi",
  "tika-vin07t:1825_12": "suṭṭhu vigamova vuccati. Asesāyapi taṇhāya virāgo, nirodho ca yena hoti, so asesavirāganirodho,",
  "tika-vin07t:1825_13": "nibbānameva. Yasmā ca taṃ āgamma taṇhaṃ, vaṭṭañca cajanti paṭinissajjanti vimuccanti",
  "tika-vin07t:1825_14": "na allīyanti, tasmā cāgo paṭinissaggo mutti anālayoti vuccati.",
  "tika-vin07t:1826": "15. Cakkhuntiādīni ñāṇavevacanāneva.",
  "tika-vin07t:1827_0": "16. Yāvakīvañcāti yattakaṃ kālaṃ. Tiparivaṭṭanti saccañāṇa, kiccañāṇa, katañāṇasaṅkhātānaṃ",
  "tika-vin07t:1827_1": "tiṇṇaṃ parivaṭṭānaṃ vasena tiparivaṭṭaṃ ñāṇadassanaṃ. Ettha ca “idaṃ dukkhaṃ ariyasaccaṃ,",
  "tika-vin07t:1827_2": "idaṃ dukkhasamudaya”nti evaṃ catūsu saccesu yathābhūtañāṇaṃ saccañāṇaṃ nāma. Tesu",
  "tika-vin07t:1827_3": "eva “pariññeyyaṃ pahātabbaṃ sacchikātabbaṃ bhāvetabba”nti evaṃ kattabbakiccajānanañāṇaṃ",
  "tika-vin07t:1827_4": "kiccañāṇaṃ nāma. “Pariññātaṃ pahīnaṃ sacchikataṃ bhāvita”nti tassa kiccassa katabhāvajānanañāṇaṃ",
  "tika-vin07t:1827_5": "katañāṇaṃ nāma. Dvādasākāranti tesameva ekekasmiṃ sacce tiṇṇaṃ tiṇṇaṃ ākārānaṃ vasena dvādasākāraṃ.",
  "tika-vin07t:1828_0": "Abhisambuddhoti paccaññāsinti abhisambuddho arahattaṃ pattoti evaṃ na paṭijāniṃ.",
  "tika-vin07t:1828_1": "Yato ca khoti yato bodhimūle nisinnakālato paṭṭhāya. Athāhanti tato paraṃ ahaṃ. Ñāṇañca",
  "tika-vin07t:1828_2": "pana meti paccavekkhaṇañāṇaṃ sandhāya vadati. Akuppā metiādi tassa pavattiākāradassanaṃ.",
  "tika-vin07t:1828_3": "Tattha akuppā me vimuttīti arahattaphalaṃ tassa maggasaṅkhātakāraṇato ca ārammaṇato",
  "tika-vin07t:1828_4": "ca akuppatā veditabbā.",
  "tika-vin07t:1829_0": "Imasmiṃ pana veyyākaraṇasminti niggāthasutte. Bhaññamāneti bhaṇiyamāne. Dhammacakkhunti",
  "tika-vin07t:1829_1": "idha catusaccadhammesu cakkhukiccakaraṇato sotāpattimaggo adhippeto. Yaṃ kiñcītiādi",
  "tika-vin07t:1829_2": "nibbānārammaṇattepi kiccavasena asammohato pavattidassanatthaṃ vuttaṃ.",
  "tika-vin07t:1830_0": "17. Dhammacakkanti paṭivedhañāṇadhammañceva desanāñāṇadhammañca pavattanaṭṭhena cakkanti",
  "tika-vin07t:1830_1": "dhammacakkaṃ. Obhāsoti sabbaññutaññāṇānubhāvena pavatto cittapaccayautusamuṭṭhāno",
  "tika-vin07t:1830_2": "dasasahassilokadhātuṃ pharitvā ṭhito obhāso.",
  "tika-vin07t:1831_0": "18. Diṭṭho ariyasaccadhammo etenāti diṭṭhadhammo. Esa nayo sesesupi. Attano paccakkhato",
  "tika-vin07t:1831_1": "adhigatattā na paraṃ pacceti, parassa saddhāya ettha na pavattatīti aparappaccayo.",
  "tika-vin07t:1831_2": "Ehi bhikkhūti ettake vuttamatte pabbajjā, upasampadā ca sijjhati, teneva tattha iti-saddena",
  "tika-vin07t:1831_3": "paricchedo dassitoti vadanti. Keci pana “sammā dukkhassa antakiriyāyāti vacanapariyosāne",
  "tika-vin07t:1831_4": "eva upasampadā sijjhati, aṭṭhakathāyaṃ pana ‘ehi bhikkhūti bhagavato vacanenā’ti",
  "tika-vin07t:1831_5": "idaṃ ehibhikkhusaddopalakkhitavacanaṃ ehibhikkhuvacanantiādipadavasena vuttaṃ musāvādavaggotiādīsu",
  "tika-vin07t:1831_6": "viyā”ti vadanti, tadetaṃ paṭhamapārājikaṭṭhakathāyaṃ “bhagavā hi…pe… ehi bhikkhu,",
  "tika-vin07t:1831_7": "cara brahmacariyaṃ sammā dukkhassa antakiriyāyā”ti iminā vacanena sameti. Yattakañhi",
  "tika-vin07t:1831_8": "bhagavatā niyamena vuccati, tattakaṃ sabbampi aṅgameva. Sekkhaputhujjanānañhi etaṃ",
  "tika-vin07t:1831_9": "paripuṇṇaṃ vuccati, asekkhānaṃ pana “cara brahmacariya”nti pariyosānanti daṭṭhabbaṃ",
  "tika-vin07t:1831_10": "sikkhattayasamiddhito. Lokiyasampadāhi uparibhūtā seṭṭhabhūtā sampadāti upasampadā.",
  "tika-vin07t:1832": "19-21. Nīhārabhattoti bhikkhūhi gāmato nīharitvā dinnabhatto. Kallaṃ nūti yuttaṃ nu. Etaṃ mamātiādi yathākkamaṃ taṇhāmānadiṭṭhigāhānaṃ dassanaṃ.",
  "tika-vin07t:1833_0": "22-23. Tasmā tihāti ettha tihāti nipātamattaṃ, tasmāti attho. Nibbindatīti vuṭṭhānagāminivipassanāvasena",
  "tika-vin07t:1833_1": "ukkaṇṭhati. Virajjatīti catunnaṃ maggānaṃ vasena na rajjati. Vimuccatīti phalavasena",
  "tika-vin07t:1833_2": "vimuccati. Vimuttasmintiādi paccavekkhaṇañāṇadassanaṃ. Brahmacariyanti maggabrahmacariyaṃ.",
  "tika-vin07t:1833_3": "Karaṇīyaṃ catūsu saccesu catūhi maggehi paccekaṃ kattabbaṃ pariññādivasena soḷasavidhaṃ",
  "tika-vin07t:1833_4": "kiccaṃ. Nāparaṃ itthattāyāti itthabhāvāya soḷasakiccabhāvāya, kilesakkhayāya vā aparaṃ",
  "tika-vin07t:1833_5": "puna maggabhāvanākiccaṃ me natthīti pajānāti. Atha vā itthattāyāti itthabhāvato vattamānakkhandhasantānato",
  "tika-vin07t:1833_6": "aparaṃ khandhasantānaṃ mayhaṃ na bhavissatīti attho.",
  "tika-vin07t:1834": "Pabbajjākathāvaṇṇanā",
  "tika-vin07t:1835_0": "15. Āḷambaranti paṇavaṃ. Vikesikanti vippakiṇṇakesaṃ. Vikkheḷikanti vissandamānalālaṃ.",
  "tika-vin07t:1835_1": "Susānaṃ maññeti susānaṃ viya addasa sakaṃ parijananti sambandho. Udānaṃ udānesīti",
  "tika-vin07t:1835_2": "saṃvegavasappavattaṃ vacanaṃ nicchāresi. Upassaṭṭhanti dukkhena sammissaṃ, dukkhotiṇṇaṃ",
  "tika-vin07t:1835_3": "sabbasattakāyajātanti attho.",
  "tika-vin07t:1836_0": "26. Idaṃ kho yasāti bhagavā nibbānaṃ sandhāyāha. Anupubbiṃ kathanti anupaṭipāṭikathaṃ.",
  "tika-vin07t:1836_1": "Ādīnavanti dosaṃ. Okāranti nihīnatā nihīnajanasevitattā. Saṃkilesanti tehi sattānaṃ",
  "tika-vin07t:1836_2": "saṃkilesanaṃ, saṃkilesavisayanti vā attho. Kallacittanti arogacittaṃ. Sāmaṃ attanāva",
  "tika-vin07t:1836_3": "ukkaṃso ukkhipanaṃ etissanti sāmukkaṃsikā, saccadesanā. Tassā sarūpadassanaṃ “dukkha”ntiādi.",
  "tika-vin07t:1837": "27. Assadūteti assaāruḷhe dūte. Iddhābhisaṅkhāranti iddhikiriyaṃ. Abhisaṅkharesi akāsi.",
  "tika-vin07t:1838_0": "28. Yathādiṭṭhanti paṭhamamaggena diṭṭhaṃ catussaccabhūmiṃ sesamaggattayena paccavekkhantassa,",
  "tika-vin07t:1838_1": "passantassāti attho. Mātu no jīvitanti ettha noti nipātamattaṃ, mātu jīvitanti attho.",
  "tika-vin07t:1838_2": "Yasassa khīṇāsavattā “ehi bhikkhu, svākkhāto dhammo, cara brahmacariya”nti ettakeneva",
  "tika-vin07t:1838_3": "bhagavā upasampadaṃ adāsi. Khīṇāsavānañhi ettakeneva upasampadā anuññātā pubbeva",
  "tika-vin07t:1838_4": "dukkhassa parikkhīṇattā. Cara brahmacariyanti sāsanabrahmacariyasaṅkhātaṃ sikkhāpadapūraṇaṃ",
  "tika-vin07t:1838_5": "sandhāya vuttaṃ, na maggabrahmacariyaṃ.",
  "tika-vin07t:1839": "30. Seṭṭhānuseṭṭhīnanti seṭṭhino ca anuseṭṭhino ca paveṇīvasena āgatā yesaṃ kulānaṃ santi, tesaṃ seṭṭhānuseṭṭhīnaṃ kulānaṃ. Orakoti lāmako.",
  "tika-vin07t:1840": "32-33. Mā ekena dveti ekena maggena dve bhikkhū mā agamittha. Visuddhe satte, guṇe vā māretīti māro. Pāpe niyutto pāpimā.",
  "tika-vin07t:1841_0": "Sabbapāsehīti sabbakilesapāsehi. Ye dibbā ye ca mānusāti ye dibbakāmaguṇanissitā,",
  "tika-vin07t:1841_1": "mānusakakāmaguṇanissitā ca kilesapāsā nāma atthi, sabbehi tehi. “Tvaṃ buddho”ti devamanussehi",
  "tika-vin07t:1841_2": "kariyamānasakkārasampaṭicchanaṃ sandhāya vadati.",
  "tika-vin07t:1842": "Antalikkhe carante pañcābhiññepi bandhatīti antalikkhacaro, rāgapāso. Māro pana pāsampi antalikkhacaraṃ maññati. Mānasoti manosampayutto.",
  "tika-vin07t:1843": "Jānāti manti so kira “mahānubhāvo añño devaputto nivāretīti bhīto nivattissati nu kho”tisaññāya vatvā “nihato tvamasi antakā”ti vutte “jānāti ma”nti dummano palāyi.",
  "tika-vin07t:1844_0": "34. Parivitakko udapādīti yasmā ehibhikkhubhāvāya upanissayarahitānampi pabbajitukāmatā",
  "tika-vin07t:1844_1": "uppajjissati, buddhā ca te na pabbājenti, tasmā tesampi pabbajjāvidhiṃ dassento evaṃ",
  "tika-vin07t:1844_2": "parivitakkesīti daṭṭhabbaṃ. Upanissayasampannā pana bhagavantaṃ upasaṅkamitvā ehibhikkhubhāveneva",
  "tika-vin07t:1844_3": "pabbajanti. Ye paṭikkhittapuggalāti sambandho. Sayaṃ pabbājetabboti ettha “kesamassuṃ",
  "tika-vin07t:1844_4": "ohāretvā”tiādivacanato kesacchedanakāsāyacchādanasaraṇadānāni pabbajjā nāma, tesu",
  "tika-vin07t:1844_5": "pacchimadvayaṃ bhikkhūhi eva kātabbaṃ, kāretabbaṃ vā. “Pabbājehī”ti idaṃ tividhampi",
  "tika-vin07t:1844_6": "sandhāya vuttaṃ. Khaṇḍasīmaṃ netvāti bhaṇḍukammārocanapariharaṇatthaṃ. Bhikkhūnañhi",
  "tika-vin07t:1844_7": "anārocetvā ekasīmāya “etassa kese chindā”ti aññaṃ āṇāpetumpi na vaṭṭati. Pabbājetvāti",
  "tika-vin07t:1844_8": "kesādicchedanameva sandhāya vuttaṃ “kāsāyāni acchādetvā”ti visuṃ vuttattā. Pabbājetuṃ",
  "tika-vin07t:1844_9": "na labhatīti saraṇadānaṃ sandhāya vuttaṃ, anupasampannena bhikkhuāṇattiyā dinnampi saraṇaṃ na ruhati.",
  "tika-vin07t:1845_0": "Yasassīti parivārasampanno. Nijjīvanissattabhāvanti “kesā nāma imasmiṃ sarīre pāṭiyekko",
  "tika-vin07t:1845_1": "koṭṭhāso acetano abyākato suñño nissatto thaddho pathavīdhātū”tiādinayaṃ saṅgaṇhāti,",
  "tika-vin07t:1845_2": "sabbaṃ visuddhimagge āgatanayena gahetabbaṃ. Pubbeti pubbabuddhuppādesu. Madditasaṅkhāroti",
  "tika-vin07t:1845_3": "vipassanāvasena vuttaṃ. Bhāvitabhāvanoti samathavasenāpi.",
  "tika-vin07t:1846_0": "Kāsāyāni tikkhattuṃ vā…pe… paṭiggāhāpetabboti ettha “sabbadukkhanissaraṇatthāya imaṃ",
  "tika-vin07t:1846_1": "kāsāvaṃ gahetvā”ti vā “taṃ kāsāvaṃ datvā”ti vā vatvā “pabbājetha maṃ, bhante, anukampaṃ",
  "tika-vin07t:1846_2": "upādāyā”ti evaṃ yācanapubbakaṃ cīvaraṃ paṭicchāpeti. Athāpītiādi tikkhattuṃ paṭiggāhāpanato",
  "tika-vin07t:1846_3": "paraṃ kattabbavidhidassanaṃ. Athāpīti tato parampīti attho. Keci pana “cīvaraṃ appaṭiggāhāpetvā",
  "tika-vin07t:1846_4": "pabbajanappakārabhedadassanatthaṃ “athāpī”ti vuttaṃ, athāpīti ca atha vāti attho”ti",
  "tika-vin07t:1846_5": "vadanti. “Adinnaṃ na vaṭṭatī”ti iminā pabbajjā na ruhatīti dasseti.",
  "tika-vin07t:1847_0": "Pāde vandāpetvāti pādābhimukhaṃ namāpetvā. Dūre vandantopi hi pāde vandatīti vuccati.",
  "tika-vin07t:1847_1": "Upajjhāyena vāti ettha yassa santike upajjhaṃ gaṇhāti, ayaṃ upajjhāyo. Ābhisamācārikesu",
  "tika-vin07t:1847_2": "vinayanatthaṃ yaṃ ācariyaṃ katvā niyyātenti, ayaṃ ācariyo. Sace pana upajjhāyo sayameva",
  "tika-vin07t:1847_3": "sabbaṃ sikkhāpeti, aññasmiṃ na niyyāteti, upajjhāyovassa ācariyopi hoti, yathā upasampadākāle",
  "tika-vin07t:1847_4": "sayameva kammavācaṃ vācento upajjhāyova kammavācācariyopi hoti.",
  "tika-vin07t:1848": "Anunāsikantaṃ katvā dānakāle antarā vicchedo na kātabboti āha “ekasambandhānī”ti.",
  "tika-vin07t:1849": "“Ābhisamācārikesu vinetabbo”ti iminā sekhiyavattakhandhakavattesu, aññesu",
  "tika-vin07t:1850": "Ca sukkavissaṭṭhiādilokavajjasikkhāpadesu sāmaṇerehi vattitabbaṃ, tattha avattamāno alajjī, daṇḍakammāraho ca hotīti dasseti.",
  "tika-vin07t:1851": "Pabbajjākathāvaṇṇanā niṭṭhitā.",
  "tika-vin07t:1852": "Dutiyamārakathāvaṇṇanā",
  "tika-vin07t:1853_0": "35. Pāḷiyaṃ anuttaraṃ vimuttiṃ anupāpuṇāthāti “khīṇāsavā mayaṃ, kiṃ amhākaṃ padhānenā”ti",
  "tika-vin07t:1853_1": "vāsanādosena vosānaṃ anāpajjitvā pantesu senāsanesu phalasamāpattiyāva vītināmanatthaṃ,",
  "tika-vin07t:1853_2": "taṃ disvā aññesampi diṭṭhānugatisamāpajjanatthañca ovadatīti veditabbaṃ.",
  "tika-vin07t:1854": "Dutiyamārakathāvaṇṇanā niṭṭhitā.",
  "tika-vin07t:1855": "Bhaddavaggiyakathāvaṇṇanā",
  "tika-vin07t:1856_0": "36. Idaṃ nesaṃ pubbakammanti tesaṃ tiṃsajanānaṃ ekato abhisamayassa pubbakammaṃ.",
  "tika-vin07t:1856_1": "Aññampi tesaṃ paccekaṃ pubbabuddhuppādesu saddhammassavanasaraṇagamanadānasīlasamādhivipassanāsamāyogavasena",
  "tika-vin07t:1856_2": "bahuṃ vivaṭṭūpanissayaṃ kusalaṃ atthevāti gahetabbaṃ. Itarathā hi tadaheva paṭivedho,",
  "tika-vin07t:1856_3": "ehibhikkhubhāvādiviseso ca na sampajjeyya.",
  "tika-vin07t:1857": "Bhaddavaggiyakathāvaṇṇanā niṭṭhitā.",
  "tika-vin07t:1858": "Uruvelapāṭihāriyakathāvaṇṇanā",
  "tika-vin07t:1859_0": "37-38. Pāḷiyaṃ agarūti bhāriyaṃ na siyāti attho. Ubhinnaṃ sajotibhūtānanti ubhosu",
  "tika-vin07t:1859_1": "sajotibhūtesu. Patte pakkhipīti taṃ nāgaṃ nihatatejaṃ dhammadesanāya santappetvā",
  "tika-vin07t:1859_2": "saraṇasīlāni datvā sakalarattiṃ bhagavantaṃ payirupāsitvā ṭhitaṃ jaṭilānaṃ dassanatthaṃ",
  "tika-vin07t:1859_3": "patte pakkhipi, na ahituṇḍiko viya balakkārenāti veditabbaṃ. Yatra hi nāmāti yo nāma.",
  "tika-vin07t:1860_0": "39. Ajjaṇhoti ajja ekadivasaṃ. Aggisālamhīti agyāgāre. Sumanānaṃ buddhānaṃ manasā",
  "tika-vin07t:1860_1": "sadiso mano assāti sumanamanaso. Adhicittoti mahākaruṇādīhi adhicitto. Udicchareti",
  "tika-vin07t:1860_2": "ullokesuṃ, parivāresunti attho. Anekavaṇṇā acciyoti chabbaṇṇaraṃsiyo vuttā. Ahaṃ",
  "tika-vin07t:1860_3": "te dhuvabhattena paṭimānanaṃ karissāmīti seso.",
  "tika-vin07t:1861_0": "40. Abhikkantāya rattiyāti parikkhīṇāya rattiyā, majjharattisamayeti attho. Abhikkantavaṇṇāti",
  "tika-vin07t:1861_1": "abhirūpacchavivaṇṇā. Kevalakappanti ettha kevala-saddassa anavasesattho, kappa-saddassa",
  "tika-vin07t:1861_2": "samantabhāvo, tasmā anavasesaṃ samantato vanasaṇḍanti attho. Catuddisāti catūsu disāsu.",
  "tika-vin07t:1861_3": "Yatra hi nāmāti yaṃ nāma.",
  "tika-vin07t:1862_0": "43. Aṅgamagadhāti aṅgamagadharaṭṭhavāsino. Iddhipāṭihāriyanti abhiññiddhiyeva paṭipakkhānaṃ",
  "tika-vin07t:1862_1": "titthiyānaṃ, veneyyasattagatadosānañca haraṇato apanayanato pāṭihāriyaṃ, taṃ taṃ",
  "tika-vin07t:1862_2": "vā sattahitaṃ paṭicca haritabbaṃ pavattetabbanti paṭihāriyaṃ, tadeva pāṭihāriyaṃ.",
  "tika-vin07t:1862_3": "Iddhi eva pāṭihāriyaṃ iddhipāṭihāriyaṃ.",
  "tika-vin07t:1863_0": "44. Paṃsukūlaṃ uppannaṃ hotīti puṇṇāya dāsiyā sarīraṃ parikkhipitvā chaḍḍitaṃ sāṇamayaṃ",
  "tika-vin07t:1863_1": "kimikulākulaṃ pariyesanavasena uppannaṃ hoti, yaṃ bhagavā bhūmiṃ kampento pārupitvā",
  "tika-vin07t:1863_2": "pacchā mahākassapattherassa adāsi, taṃ sandhāyetaṃ vuttanti vadanti. Kattha nu khotiādiparivitakko",
  "tika-vin07t:1863_3": "jaṭilānaṃ vividhapāṭihāriyadassanatthaṃ kato. Pāṇinā khaṇanto viya iddhiyā mattikaṃ",
  "tika-vin07t:1863_4": "apanetvā dinnattā vuttaṃ “pāṇinā pokkharaṇiṃ khaṇitvā”ti.",
  "tika-vin07t:1864": "46. Phāliyantu, kassapa, kaṭṭhānīti uruvelakassapena nivedite evamavocāti daṭṭhabbaṃ. Evaṃ sesesupi.",
  "tika-vin07t:1865_0": "49. Antaraṭṭhakāsu himapātasamayeti ettha māghamāsassa avasāne catasso, phagguṇamāsassa",
  "tika-vin07t:1865_1": "ādimhi catassoti evaṃ ubhinnaṃ māsānaṃ antare aṭṭharattiyo antaraṭṭhakā nāma. Tāsu",
  "tika-vin07t:1865_2": "antaraṭṭhakāsu rattīsu himapātakāle. Ummujjananimujjanampi sahasā tadubhayakaraṇavasena vuttaṃ.",
  "tika-vin07t:1866_0": "50. Udakavāhakoti udakogho. Reṇuhatāyāti rajokiṇṇāya, atintāyāti attho. Nāvāyāti",
  "tika-vin07t:1866_1": "kullena. Idaṃ nu tvaṃ mahāsamaṇāti idha nu tvaṃ. Dha-kārassa da-kāraṃ, anusārañca",
  "tika-vin07t:1866_2": "katvā “idaṃ nū”ti vuttaṃ “ekamidāha”ntiādīsu viya. “Imasmiṃ padese tvaṃ nu kho ṭhitosī”ti",
  "tika-vin07t:1866_3": "pucchi. Ayamahamasmīti ayamahaṃ idha ṭhitosmīti attho.",
  "tika-vin07t:1867_0": "51. Cirapaṭikāti cirakālato paṭṭhāya. Kesamissaṃ sabbaṃ parikkhāraṃ udake pavāhetvātipi",
  "tika-vin07t:1867_1": "yojetabbaṃ. Araṇikamaṇḍaluādikā tāpasaparikkhārā khārī nāma, taṃharaṇakakājaṃ khārikājaṃ",
  "tika-vin07t:1867_2": "nāma. Aggihutamissanti aggipūjopakaraṇasahitaṃ.",
  "tika-vin07t:1868": "52-3. Upasaggoti upaddavo. “Aḍḍhuḍḍhāni pāṭihāriyasahassānī”ti idaṃ nāgadamanādīni pannarasa pāṭihāriyāni vajjetvā vuttaṃ appakamadhikaṃ gaṇanūpagaṃ na hotīti.",
  "tika-vin07t:1869": "54. Gayāyanti gayānāmikāya nadiyā adūrabhavattā gāmo itthiliṅgavasena gayā nāma jāto, tassaṃ. Gayāsīseti evaṃnāmake piṭṭhipāsāṇe.",
  "tika-vin07t:1870_0": "“Yamidaṃ cakkhusamphassapaccayā…pe… sukhaṃ vā”tiādinā cakkhuviññāṇavīthicittesu somanassadomanassaupekkhāvedanāmukhena",
  "tika-vin07t:1870_1": "sesārūpakkhandhānampi ādittataṃ dasseti. Esa nayo sesesupi. Manoti bhavaṅgacittaṃ",
  "tika-vin07t:1870_2": "manodvārassa adhippetattā. Manoviññāṇanti manodvāravīthipaayāpannameva gahitaṃ.",
  "tika-vin07t:1871": "Uruvelapāṭihāriyakathāvaṇṇanā niṭṭhitā.",
  "tika-vin07t:1872": "Bimbisārasamāgamakathāvaṇṇanā",
  "tika-vin07t:1873_0": "55. Yaññā abhivadantīti yāgahetu ijjhantīti vadanti. Upadhīsūti ettha dukkhasukhādīnaṃ",
  "tika-vin07t:1873_1": "adhiṭṭhānaṭṭhena cattāro upadhī kāmakhandhakilesaabhisaṅkhārūpadhīnaṃ vasena. Tesu",
  "tika-vin07t:1873_2": "khandhūpadhi idhādhippetoti āha “khandhūpadhīsu malanti ñatvā”ti. Yaññāti yaññahetu.",
  "tika-vin07t:1873_3": "Yiṭṭheti mahāyāge. Huteti divase divase kattabbe aggiparicaraṇe. Kiṃ vakkhāmīti kathaṃ vakkhāmi.",
  "tika-vin07t:1874_0": "57-8. Āsīsanāti manorathā. Siṅgīsuvaṇṇanikkhenāti siṅgīsuvaṇṇassa rāsinā. Suvaṇṇesu",
  "tika-vin07t:1874_1": "hi yuttikataṃ hīnaṃ. Tato rasaviddhaṃ seṭṭhaṃ, tato ākaruppannaṃ seṭṭhaṃ, tato yaṃkiñci",
  "tika-vin07t:1874_2": "dibbasuvaṇṇaṃ seṭṭhaṃ, tatrāpi cāmīkaraṃ, tato sātakumbhaṃ, tato jambunadaṃ, tatopi",
  "tika-vin07t:1874_3": "siṅgīsuvaṇṇaṃ seṭṭhaṃ. Tassa nikkhaṃ nāma pañcasuvaṇṇaparimāṇaṃ. Aṭṭhasuvaṇṇādibhedaṃ",
  "tika-vin07t:1874_4": "anekavidhampi vadanti. Dasasu ariyavāsesūti –",
  "tika-vin07t:1875_0": "“Idha, bhikkhave, bhikkhu pañcaṅgavippahīno hoti chaḷaṅgasamannāgato ekārakkho caturāpasseno",
  "tika-vin07t:1875_1": "paṇunnapaccekasacco samavayasaṭṭhesano anāvilasaṅkappo passaddhakāyasaṅkhāro suvimuttacitto suvimuttapañño”ti –",
  "tika-vin07t:1876_0": "Evamāgatesu dasasu ariyavāsesu. Tattha pañcaṅgavippahīnoti pañcanīvaraṇehi vippayuttatā",
  "tika-vin07t:1876_1": "vuttā. Chaḷaṅgasamannāgatoti iṭṭhādīsu chasu ārammaṇesu somanassitādipaṭipakkhā chaḷaṅgupekkhā",
  "tika-vin07t:1876_2": "vuttā. Ekārakkhoti upaṭṭhitasatitā. Saṅkhāyasevanā adhivāsanā parivajjanā vinodanāsaṅkhātāni",
  "tika-vin07t:1876_3": "cattāri apassenā nissayā etassāti caturāpasseno, etena ca te nissayā dassitā. Paṇunnāni",
  "tika-vin07t:1876_4": "apanītāni diṭṭhigatikehi paccekaṃ gahitāni diṭṭhisaccāni yassa, so paṇunnapaccekasacco,",
  "tika-vin07t:1876_5": "tena lokiyañāṇena diṭṭhippahānaṃ vuttaṃ. Kāmesanā bhavesanābrahmacariyesanāsaṅkhātā",
  "tika-vin07t:1876_6": "esanā sammadeva avayā anūnā saṭṭhā nisaṭṭhā anenāti samavayasaṭṭhesano. Etena tiṇṇaṃ",
  "tika-vin07t:1876_7": "esanānaṃ abhāvo vutto. “Anāvilasaṅkappo”ti iminā kāmavitakkādīhi anāvilacittatā.",
  "tika-vin07t:1876_8": "“Passaddhakāyasaṅkhāro”ti iminā catutthajjhānasamāyogena vigatadarathatā vuttā. “Suvimuttacitto”ti",
  "tika-vin07t:1876_9": "iminā maggo. “Suvimuttapañño”ti iminā paccavekkhaṇañāṇamukhena phalañāṇaṃ vuttaṃ.",
  "tika-vin07t:1876_10": "Ete hi ariyā vasanti etthāti ariyavāsāti vuccanti. Te pana vāsā vutthā vasitā sampāditā",
  "tika-vin07t:1876_11": "yena, so vutthavāso, bhagavā. Dasabaloti dasahi kāyabalehi, ñāṇabalehi ca upeto. Yāni hetāni –",
  "tika-vin07t:1877": "“Kāḷāvakañca gaṅgeyyaṃ, paṇḍaraṃ tambapiṅgalaṃ;",
  "tika-vin07t:1878": "Gandhamaṅgalahemañca, uposathachaddantime dasā”ti. –",
  "tika-vin07t:1879_0": "Evaṃ vuttāni dasahatthikulāni purimapurimato dasabalaguṇopetāni, tesu sabbajeṭṭhānaṃ",
  "tika-vin07t:1879_1": "dasannaṃ chaddantānaṃ balāni bhagavato kāyassa dasabalāni nāma. Tañca kāḷāvakasaṅkhātānaṃ",
  "tika-vin07t:1879_2": "pakatihatthīnaṃ koṭisahassassa, majjhimapurisānaṃ pana dasannaṃ koṭisahassānañca",
  "tika-vin07t:1879_3": "balaṃ hoti, taṃ “nārāyanasaṅghātabala”ntipi vuccati.",
  "tika-vin07t:1880_0": "Yāni panetāni pāḷiyaṃ “idha, sāriputta, tathāgato ṭhānañca ṭhānato aṭṭhānañca aṭṭhānato",
  "tika-vin07t:1880_1": "yathābhūtaṃ pajānātī”tiādinā vuttāni ṭhānāṭhānañāṇabalaṃ, kammavipākañāṇabalaṃ, sabbatthagāminipaṭipadāñāṇabalaṃ,",
  "tika-vin07t:1880_2": "anekadhātunānādhātulokañāṇabalaṃ, sattānaṃ nānādhimuttikatāñāṇabalaṃ, indriyaparopariyattañāṇabalaṃ,",
  "tika-vin07t:1880_3": "jhānavimokkhasamādhisamāpattīnaṃ saṃkilesavodānavuṭṭhānañāṇabalaṃ, pubbenivāsañāṇabalaṃ,",
  "tika-vin07t:1880_4": "dibbacakkhuñāṇabalaṃ, āsavakkhayañāṇabalanti dasabalañāṇāni, imāni bhagavato dasabalāni",
  "tika-vin07t:1880_5": "nāma. Dasahi asekkhehi aṅgehīti arahattaphalasampayuttehi pāḷiyaṃ “asekkhā sammādiṭṭhi…pe…",
  "tika-vin07t:1880_6": "asekkho sammāsamādhi, asekkhaṃ sammāñāṇaṃ, asekkhā sammāvimuttī”ti evaṃ vuttehi dasahi",
  "tika-vin07t:1880_7": "asekkhadhammehi samannāgato. Ettha ca dassanaṭṭhena vuttā sammādiṭṭhi eva jānanaṭṭhena",
  "tika-vin07t:1880_8": "sammāñāṇantipi vuttā, vuttāvasesā pana phalacittasampayuttā sabbe phassādidhammā",
  "tika-vin07t:1880_9": "sammāvimuttīti vuttāti daṭṭhabbaṃ.",
  "tika-vin07t:1881": "Bimbisārasamāgamakathāvaṇṇanā niṭṭhitā.",
  "tika-vin07t:1882": "Sāriputtamoggallānapabbajjākathāvaṇṇanā",
  "tika-vin07t:1883_0": "60. Sārībrāhmaṇiyā putto sāriputto. Moggalībrāhmaṇiyā putto moggallāno. Channaparibbājakassāti",
  "tika-vin07t:1883_1": "setavatthena hirikopīnaṃ chādetvā vicaraṇakaparibbājakassa, tena “nāyaṃ naggaparibbājako”ti",
  "tika-vin07t:1883_2": "dasseti. “Upaññāta”nti imassa vivaraṇaṃ ñāto cevāti. “Magga”nti imassa vivaraṇaṃ",
  "tika-vin07t:1883_3": "upagato ca maggoti. Tena ca upaññātanti ettha ñāta-saddo ñāṇapariyāyo. Magganti liṅgavipallāsena",
  "tika-vin07t:1883_4": "maggova vutto. Upasaddo ca upagamanattho maggasaddenapi sambandhitabboti dasseti.",
  "tika-vin07t:1883_5": "Idaṃ vuttaṃ hoti – yasmā piṭṭhito piṭṭhito anubandhanaṃ nāma atthikehi upaññātaṃ",
  "tika-vin07t:1883_6": "upagatañāṇañceva hoti, tehi upagato paṭipanno maggo ca, tasmā yaṃnūnāhaṃ anubandheyyanti.",
  "tika-vin07t:1883_7": "Upaññātaṃ nibbānanti upapattiyā anumānena ñātaṃ nibbānaṃ. “Magga”nti imassa vivaraṇaṃ",
  "tika-vin07t:1883_8": "maggantoti, anumānena ñātaṃ paccakkhato dassanatthāya gavesantoti attho.",
  "tika-vin07t:1884": "Nirodho ca nirodhūpāyo ca ekasesena nirodhoti vuttoti dassento “atha vā”tiādimāha. Paṭipādentoti nigamento.",
  "tika-vin07t:1885": "Ito uttarīti ito mayā laddhasotāpattito uttari itaramaggattayaṃ yadipi natthi, tathāpi eso eva mayā gavesito nibbānadhammoti attho.",
  "tika-vin07t:1886_0": "62-3. Tadārammaṇāyāti nibbānārammaṇāya sotāpattiphalavimuttiyā. Tesaṃ āyasmantānanti",
  "tika-vin07t:1886_1": "saparisānaṃ tesaṃ dvinnaṃ parisānaṃ tasmiṃyeva khaṇe bhagavato dhammaṃ sutvā arahattaṃ",
  "tika-vin07t:1886_2": "pāpuṇi, aggasāvakā pana attano ñāṇakiccassa mahantatāya katipāhaccayena. Tenāha “eva”ntiādi.",
  "tika-vin07t:1886_3": "Usūyanakiriyāya kammabhāvaṃ sandhāya “upayogatthevā”ti vuttaṃ.",
  "tika-vin07t:1887": "Sāriputtamoggallānapabbajjākathāvaṇṇanā niṭṭhitā.",
  "tika-vin07t:1888": "Upajjhāyavattakathāvaṇṇanā",
  "tika-vin07t:1889_0": "64. Vajjāvajjanti khuddakaṃ, mahantañca vajjaṃ. Uttiṭṭhapattanti ettha uttiṭṭhaṃ",
  "tika-vin07t:1889_1": "nāma piṇḍāya caraṇaṃ vuccati “uttiṭṭhe nappamajjeyyā”tiādīsu viya. Uttiṭṭhatthāya",
  "tika-vin07t:1889_2": "gahitaṃ pattaṃ uttiṭṭhapattaṃ, tenāha “piṇḍāya caraṇakapatta”nti. Tassa upanāme ko",
  "tika-vin07t:1889_3": "dosoti āha “tasmiṃ hī”tiādi. Tasmāti yasmā manussā etasmiṃyeva ete bhuñjantīti uttiṭṭhapatte",
  "tika-vin07t:1889_4": "ucchiṭṭhasaññino, tasmā uttiṭṭhapattanti vuttaṃ uttiṭṭha-saddeneva manussānaṃ saññāya",
  "tika-vin07t:1889_5": "ucchiṭṭhatāpi gammatīti. Keci pana “ucchiṭṭhasaddena samānattho uttiṭṭhasaddo”ti",
  "tika-vin07t:1889_6": "vadanti. “Uttiṭṭhā”ti tvāpaccayantopi hotīti āha “uṭṭhahitvā”ti. Upajjhāyaṃ gahetunti",
  "tika-vin07t:1889_7": "upajjhāyattaṃ manasā gahetuṃ, yācanavacanena tassa anumatiṃ gahetunti vā attho.",
  "tika-vin07t:1890_0": "65. Patissayanaṃ patisso, garuṃ nissāya vattanabhāvo, yaṃkiñci gāravanti attho. Saha",
  "tika-vin07t:1890_1": "patissena sappatisso, paraṃ jeṭṭhaṃ katvā tassovāde vattanatāti attho. Tenāha “jeṭṭhakabhāvañca",
  "tika-vin07t:1890_2": "upaṭṭhapetvā”ti. Sāhūti sādhu sundaraṃ. Lahūti agaru, subharatāti attho. Opāyikanti",
  "tika-vin07t:1890_3": "upāyapaṭisaṃyuttaṃ, evaṃ paṭipajjanaṃ nittharaṇūpāyoti attho. Patirūpanti sāmīcikammamidanti",
  "tika-vin07t:1890_4": "attho. Pāsādikenāti pasādāvahena kāyavacīpayogena sampādehīti attho. Kāyenāti etadatthaviññāpakaṃ",
  "tika-vin07t:1890_5": "hatthamuddādiṃ dassento kāyena viññāpeti. Sādhūti sampaṭicchanaṃ sandhāyāti upajjhāyena",
  "tika-vin07t:1890_6": "“sāhū”tiādīsu vuttesu saddhivihārikassa “sādhū”ti sampaṭicchanaṃ vacanaṃ sandhāya",
  "tika-vin07t:1890_7": "“kāyena viññāpetī”tiādi vuttanti adhippāyo. Āyācanadānamattenāti saddhivihārikassa",
  "tika-vin07t:1890_8": "paṭhamaṃ āyācanamattena, tato upajjhāyassa ca “sāhū”tiādinā vacanamattenāti attho.",
  "tika-vin07t:1891_0": "66. Assāti saddhivihārikassa. Dve cīvarānīti uttarāsaṅgaṃ, saṅghāṭiñca sandhāya vadati.",
  "tika-vin07t:1891_1": "Ito paṭṭhāyāti “na upajjhāyassa bhaṇamānassā”ti ettha na-kārato paṭṭhāya, tena “nātidūre”tiādīsu",
  "tika-vin07t:1891_2": "na-kārapaṭisiddhesu āpatti natthīti dasseti. Sabbattha dukkaṭāpattīti āpadāummattakhittacittavedanaṭṭatādīhi",
  "tika-vin07t:1891_3": "vinā paṇṇattiṃ ajānitvāpi vadantassa gilānassapi dukkaṭameva. Āpadāsu hi antarantarā",
  "tika-vin07t:1891_4": "kathā vattuṃ vaṭṭati. Evamaññesupi na-kārapaṭisiddhesu īdisesu, itaresu pana gilānopi",
  "tika-vin07t:1891_5": "na muccati. Pāḷiyaṃ “heṭṭhāpīṭhaṃ vā parāmasitvā”ti idaṃ pubbe tattha ṭhapitapattādinā",
  "tika-vin07t:1891_6": "asaṅghaṭṭanatthāya vuttaṃ, cakkhunā oloketvāpi aññesaṃ abhāvaṃ ñatvāpi ṭhapetuṃ vaṭṭati",
  "tika-vin07t:1891_7": "eva. Āpattiyā āsannanti āpattikaraṇameva.",
  "tika-vin07t:1892_0": "Gāmeti antogāme tādise maṇḍapādimhi. Antaraghareti antogehe. Paṭikkamaneti āsanasālāyaṃ.",
  "tika-vin07t:1892_1": "Dhotavālikāyāti udakena gataṭṭhāne nirajāya parisuddhavālikāya. Niddhūmeti jantāghare",
  "tika-vin07t:1892_2": "jaliyamānaaggidhūmarahite. Jantāgharañhi nāma himapātabahulesu desesu tappaccayarogapīḷādinivāraṇatthaṃ",
  "tika-vin07t:1892_3": "sarīrasedāpanaṭṭhānaṃ. Tattha kira andhakārapaṭicchannatāya bahūpi ekato pavisitvā",
  "tika-vin07t:1892_4": "cīvaraṃ nikkhipitvā aggitāpaparihārāya mattikāya mukhaṃ limpitvā sarīraṃ yāvadatthaṃ",
  "tika-vin07t:1892_5": "sedetvā cuṇṇādīhi ubbaṭṭetvā nahāyanti. Teneva pāḷiyaṃ “cuṇṇaṃ sannetabba”ntiādi",
  "tika-vin07t:1892_6": "vuttaṃ. Ullokanti uddhaṃ olokanaṭṭhānaṃ. Uparibhāganti attho.",
  "tika-vin07t:1893_0": "Aññattha netabboti yattha viharato sāsane anabhirati uppannā, tato aññattha kalyāṇamittādisampattiyuttaṭṭhāne",
  "tika-vin07t:1893_1": "netabbo. Visabhāgapuggalānanti lajjino vā alajjino vā upajjhāyassa avaḍḍhikāme sandhāya",
  "tika-vin07t:1893_2": "vuttaṃ. Sace pana upajjhāyo alajjī ovādampi na gaṇhāti, lajjino ca etassa visabhāgā",
  "tika-vin07t:1893_3": "honti, tattha upajjhāyaṃ vihāya lajjīheva saddhiṃ āmisādiparibhogo kātabbo. Upajjhāyādibhāvo",
  "tika-vin07t:1893_4": "hettha na pamāṇanti daṭṭhabbaṃ. Pariveṇaṃ gantvāti upajjhāyassa pariveṇaṃ gantvā.",
  "tika-vin07t:1893_5": "“Na susāna”nti idaṃ upalakkhaṇaṃ, upacārasīmato bahi gantukāmena anāpucchā gantuṃ na vaṭṭati.",
  "tika-vin07t:1894": "Upajjhāyavattakathāvaṇṇanā niṭṭhitā.",
  "tika-vin07t:1895": "Saddhivihārikavattakathāvaṇṇanā",
  "tika-vin07t:1896_0": "67. Saddhivihārikavattakathāyaṃ saṅgahetabbo anuggahetabbotiādīsu anādariyaṃ paṭicca",
  "tika-vin07t:1896_1": "dhammāmisehi asaṅgaṇhantānaṃ ācariyupajjhāyānaṃ dukkaṭaṃ vattabhedattā. Teneva parivārepi",
  "tika-vin07t:1896_2": "“nadento āpajjatī”ti vuttaṃ. Sesaṃ suviññeyyameva.",
  "tika-vin07t:1897": "Saddhivihārikavattakathāvaṇṇanā niṭṭhitā.",
  "tika-vin07t:1898": "Nasammāvattanādikathāvaṇṇanā",
  "tika-vin07t:1899_0": "68. Nasammāvattanādikathāyaṃ vattaṃ na pūreyyāti “vattakaraṇakālo”ti vatthuvijānanavasena",
  "tika-vin07t:1899_1": "ñatvā mānakosajjādivasena vā upajjhāyādīsu anādarena vā “akātuṃ na vaṭṭatī”ti ajānanatāya",
  "tika-vin07t:1899_2": "vā na kareyya, dukkaṭameva. Asañcicca asatiyātiādīhi ca akarontassa pana anāpatti.",
  "tika-vin07t:1899_3": "Sabbāni hi vattāni sekhiyāneva, tasmā sekhiyesu vuttanayenevettha sabbopi vinicchayo",
  "tika-vin07t:1899_4": "veditabbo. Gehassitapemanti mettāpemaṃ.",
  "tika-vin07t:1900_0": "Sādiyanaṃ vā asādiyanaṃ vā na jānātīti “mayi sādiyante akarontānaṃ āpatti hoti, paṭikkhipitvā",
  "tika-vin07t:1900_1": "asādiyante āpatti na hotī”ti evaṃ na jānātīti attho. “Tesu eko vattasampanno bhikkhu…pe…",
  "tika-vin07t:1900_2": "tesaṃ anāpattī”ti vacanato sace koci “tumhākaṃ saddhivihārike, antevāsike vā gilāne",
  "tika-vin07t:1900_3": "upaṭṭhahissāmi, ovādānusāsaniādikaṃ sabbaṃ kattabbaṃ karissāmī”ti vadati, te vā saddhivihārikādayo",
  "tika-vin07t:1900_4": "“appossukkā hothā”ti vadanti, vattaṃ vā na sādiyanti, ācariyupajjhāyānampi anāpatti.",
  "tika-vin07t:1901": "Nasammāvattanādikathāvaṇṇanā niṭṭhitā.",
  "tika-vin07t:1902": "Rādhabrāhmaṇavatthukathāvaṇṇanā",
  "tika-vin07t:1903_0": "69. Rādhabrāhmaṇavatthusmiṃ pāḷiyaṃ uppaṇḍuppaṇḍukajātoti sakalasarīre sañjātapaṇḍuvaṇṇo.",
  "tika-vin07t:1903_1": "Paṇḍuvaṇṇassa sakalasarīre byāpitabhāvadassanatthañhi vicchāvacanaṃ kataṃ. Adhikāranti",
  "tika-vin07t:1903_2": "upakāraṃ. Katavedinoti attano kataṃ upakāraṃ paṭikiriyāya ñāpakā. Upasampadākammavācāya",
  "tika-vin07t:1903_3": "yaṃ vattabbaṃ, taṃ pariyosāne vakkhāma. Parimaṇḍalehīti paripuṇṇehi.",
  "tika-vin07t:1904_0": "71-73. Paṇṇattivītikkamanti sikkhāpadavītikkamaṃ. Pāḷiyaṃ piṇḍiyālopabhojananti jaṅghapiṇḍimaṃsabalena",
  "tika-vin07t:1904_1": "caritvā ālopālopavasena pariyiṭṭhabhojanaṃ. Atirekalābhoti bhikkhāhārato adhikalābho.",
  "tika-vin07t:1904_2": "Saṅghabhattādīnaṃ vibhāgo senāsanakkhandhake āvi bhavissati. Vihāroti tiṇakuṭikādisahito",
  "tika-vin07t:1904_3": "pākāraparicchinno sakalo saṅghārāmo. Aḍḍhayogoti ekasālo dīghapāsādo. Hatthipiṭṭhigaruḷasaṇṭhāno",
  "tika-vin07t:1904_4": "dīghapāsādotipi vadanti. Pāsādoti caturasso ucco anekabhūmakapāsādo. Hammiyanti muṇḍacchadano",
  "tika-vin07t:1904_5": "candikaṅgaṇayutto nātiucco pāsādo. Guhāti pabbataguhā. Pūtimuttanti gomuttaṃ.",
  "tika-vin07t:1905": "Rādhabrāhmaṇavatthukathāvaṇṇanā niṭṭhitā.",
  "tika-vin07t:1906": "Ācariyavattakathāvaṇṇanā",
  "tika-vin07t:1907_0": "76. Sahadhammikaṃ vuccamānoti “evaṃ nivāsetabba”ntiādinā sikkhāpadena ovadiyamāno.",
  "tika-vin07t:1907_1": "Vādaṃ āropetvāti “olambitvā nivāsanādīsu ko doso? Yadi doso bhaveyya, parimaṇḍalanivāsanādīsupi",
  "tika-vin07t:1907_2": "doso siyā”tiādinā niggahaṃ āropetvā. Taṃyeva titthāyatananti diṭṭhisaṅkhātatitthameva",
  "tika-vin07t:1907_3": "āyatanaṃ dukkhuppattiṭṭhānanti titthāyatanaṃ. Āyasmato nissāya vacchāmīti āyasmantaṃ",
  "tika-vin07t:1907_4": "nissāya vasissāmīti attho.",
  "tika-vin07t:1908": "Ācariyavattakathāvaṇṇanā niṭṭhitā.",
  "tika-vin07t:1909": "Paṇāmanākhamāpanākathāvaṇṇanā",
  "tika-vin07t:1910_0": "80. Yaṃ pubbe lakkhaṇaṃ vuttaṃ, teneva lakkhaṇena nissayantevāsikassa āpatti na veditabbāti",
  "tika-vin07t:1910_1": "sambandhayojanā daṭṭhabbā. Potthakesu pana “na teneva lakkhaṇenā”ti ettha na-kāraṃ",
  "tika-vin07t:1910_2": "chaḍḍetvā “teneva lakkhaṇena nissayantevāsikassa āpatti veditabbā”ti likhanti, taṃ",
  "tika-vin07t:1910_3": "pamādalikhitaṃ. Tathā hi teneva lakkhaṇena āpattibhāve gayhamāne nissayamuttakassāpi",
  "tika-vin07t:1910_4": "amuttakassāpi āpatti evāti vuttalakkhaṇena āpattiṃ āpajjeyya. Tathā ca “nissayantevāsikena",
  "tika-vin07t:1910_5": "hi yāva ācariyaṃ nissāya vasati, tāva sabbaṃ ācariyavattaṃ kātabba”nti iminā anantaravacanena",
  "tika-vin07t:1910_6": "virodho siyā. Visuddhimaggepi ca –",
  "tika-vin07t:1911": "“Nissayācariya, uddesācariya, nissayantevāsika, uddesantevāsika, samānācariyakā pana yāva nissayauddesā anupacchinnā. Tāva paṭijaggitabbā”ti –",
  "tika-vin07t:1912": "Vuttaṃ. Tasmā vuttanayena idha parigaḷitaṃ na-kāraṃ ānetvā teneva saddhivihārikassa vutteneva lakkhaṇena nissayantevāsikassa āpatti na veditabbāti evamattho gahetabbo.",
  "tika-vin07t:1913": "Paṇāmanākhamāpanākathāvaṇṇanā niṭṭhitā.",
  "tika-vin07t:1914": "Nissayapaṭippassaddhikathāvaṇṇanā",
  "tika-vin07t:1915_0": "83. Nissayapaṭippassaddhikathāyaṃ “yo vā ekasambhogaparibhogo, tassa santike nissayo",
  "tika-vin07t:1915_1": "gahetabbo”ti iminā lajjīsu eva nissayaggahaṇaṃ niyojeti alajjīsu paṭikkhittattā.",
  "tika-vin07t:1915_2": "Ettha ca paribhogasaddena ekakammādiko saṃvāso gahito paccayaparibhogassa sambhoga-saddena",
  "tika-vin07t:1915_3": "gahitattā, etena ca sambhogasaṃvāsānaṃ alajjīhi saddhiṃ na kattabbataṃ dasseti. Parihāro",
  "tika-vin07t:1915_4": "natthīti āpattiparihāro natthi. Tādisoti yattha nissayo gahitapubbo, yo ca ekasambhogaparibhogo,",
  "tika-vin07t:1915_5": "tādiso. Tathā vuttanti “lahuṃ āgamissāmī”ti vuttañceti attho. “Cattāri pañca divasānī”ti",
  "tika-vin07t:1915_6": "idaṃ upalakkhaṇamattaṃ. Yadi ekāhadvīhena sabhāgatā paññāyati, ñātadivasena gahetabbova.",
  "tika-vin07t:1915_7": "Athāpi catupañcāhenāpi na paññāyati, yattakehi divasehi paññāyati, tattakāni atikkametabbāni.",
  "tika-vin07t:1915_8": "Sabhāgataṃ olokemīti pana leso na kātabbo.",
  "tika-vin07t:1916": "Daharā suṇantīti ettha asutvāpi āgamissati, kenaci antarāyena cirāyatīti saññāya sati labbhateva parihāro. Tenāha “idhevāhaṃ vasissāmīti pahiṇati, parihāro natthī”ti.",
  "tika-vin07t:1917": "Ekadivasampi parihāro natthīti gamane nirussāhaṃ sandhāya vuttaṃ. Saussāhassa pana senāsanapaṭisāmanādivasena katipāhe gatepi na doso.",
  "tika-vin07t:1918_0": "Tatreva vasitabbanti tatra sabhāgaṭṭhāne eva nissayaṃ gahetvā vasitabbaṃ. “Taṃyeva",
  "tika-vin07t:1918_1": "vihāraṃ…pe… vasituṃ vaṭṭatī”ti iminā upajjhāye saṅgaṇhanteyeva taṃsamodhāne nissayapaṭippassaddhi",
  "tika-vin07t:1918_2": "vuttā, tasmiṃ pana kodhena vā gaṇanirapekkhatāya vā asaṅgaṇhante aññesu gahito nissayo",
  "tika-vin07t:1918_3": "na paṭippassambhatīti dasseti.",
  "tika-vin07t:1919": "Ācariyamhā nissayapaṭippassaddhiyaṃ vutto “koci ācariyo”tiādiko nayo upajjhāyapakkamanādīsupi netvā tattha ca vutto idhāpi netvā yathārahaṃ yojetabbo.",
  "tika-vin07t:1920_0": "Dve leḍḍupāte atikkamma aññasmiṃ vihāre vasantīti upacārasīmato bahi aññasmiṃ vihāre",
  "tika-vin07t:1920_1": "antevāsikānaṃ vasanaṭṭhānato dve leḍḍupāte atikkamma vasanti. Tena bahiupacārepi",
  "tika-vin07t:1920_2": "antevāsikādīnaṃ vasanaṭṭhānato dvinnaṃ leḍḍupātānaṃ antare āsannapadese vasati, nissayo",
  "tika-vin07t:1920_3": "na paṭippassambhatīti dasseti. Antoupacārasīmāyaṃ pana dve leḍḍupāte atikkamitvā",
  "tika-vin07t:1920_4": "vasato nissayo na paṭippassambhateva.",
  "tika-vin07t:1921": "Nissayapaṭippassaddhikathāvaṇṇanā niṭṭhitā.",
  "tika-vin07t:1922": "Upasampādetabbapañcakakathāvaṇṇanā",
  "tika-vin07t:1923": "84. Upajjhācariyalakkhaṇakathāyaṃ na sāmaṇero upaṭṭhāpetabboti upajjhāyena hutvā na pabbājetabbo. Asekkhassa ayanti asekkho, lokiyalokuttaro sīlakkhandho.",
  "tika-vin07t:1924_0": "Antaggāhikāyāti sassatucchedakoṭṭhāsaggāhikāya. Pacchimāni dveti appassuto hoti,",
  "tika-vin07t:1924_1": "duppañño hotīti imāni dve aṅgāni. Pacchimāni tīṇīti na paṭibalo uppannaṃ kukkuccaṃ",
  "tika-vin07t:1924_2": "dhammato vinodetuṃ, āpattiṃ na jānāti, āpattiyā vuṭṭhānaṃ na jānātīti imāni tīṇi.",
  "tika-vin07t:1924_3": "Kukkuccassa hi pāḷiaṭṭhakathānayasaṅkhātadhammato vinodetuṃ apaṭibalatā nāma abyattatā",
  "tika-vin07t:1924_4": "eva hotīti sāpi āpattiaṅgameva vuttā.",
  "tika-vin07t:1925_0": "Abhivisiṭṭho uttamo samācāro ābhisamācāro, vattapaṭivattasīlaṃ. Taṃ ārabbha paññattā",
  "tika-vin07t:1925_1": "khandhakasikkhāpadasaṅkhātā sikkhā ābhisamācārikā. Sikkhāpadampi hi taṃ tattha paṭipūraṇatthikehi",
  "tika-vin07t:1925_2": "uggahaṇādivasena sikkhitabbato “sikkhā”ti vuccati. Maggabrahmacariyassa ādibhūtā",
  "tika-vin07t:1925_3": "kāraṇabhūtāti ādibrahmacariyakā sikkhā, ubhatovibhaṅgapariyāpannasikkhāpadaṃ. Teneva",
  "tika-vin07t:1925_4": "visuddhimaggepi “ubhatovibhaṅgapariyāpannasikkhāpadaṃ ādibrahmacariyakaṃ, khandhakavattapaayāpannaṃ",
  "tika-vin07t:1925_5": "ābhisamācārika”nti vuttaṃ. Tasmā sekkhapaṇṇattiya”nti ettha sikkhitabbato sekkhā,",
  "tika-vin07t:1925_6": "bhagavatā paññattattā paṇṇatti. Sabbāpi ubhatovibhaṅgapariyāpannā sikkhāpadapaṇṇatti",
  "tika-vin07t:1925_7": "“sekkhapaṇṇattī”ti vuttāti gahetabbā. Nāmarūpaparicchedeti ettha kusalattikādīhi",
  "tika-vin07t:1925_8": "vuttaṃ jātibhūmipuggalasampayogavatthārammaṇakammadvāralakkhaṇarasādibhedehi vedanākkhandhādicatubbidhaṃ",
  "tika-vin07t:1925_9": "sanibbānaṃ nāmaṃ, bhūtupādāyabhedaṃ rūpañca paricchinditvā jānanapaññā, tappakāsako",
  "tika-vin07t:1925_10": "ca gantho nāmarūpaparicchedo nāma. Iminā abhidhammatthakusalena bhavitabbanti dasseti.",
  "tika-vin07t:1925_11": "Sikkhāpetunti uggaṇhāpetuṃ.",
  "tika-vin07t:1926": "Upasampādetabbapañcakakathāvaṇṇanā niṭṭhitā.",
  "tika-vin07t:1927": "Aññatitthiyapubbavatthukathāvaṇṇanā",
  "tika-vin07t:1928_0": "86. Titthiyaparivāsakathāyaṃ ājīvakassa vātiādīsu akiriyavādī ājīvako nāma, kiriyavādino",
  "tika-vin07t:1928_1": "pana nigaṇṭhāpi aññepi naggatitthikā acelakapade saṅgahitā. Sabbathā naggasseva titthiyaparivāso",
  "tika-vin07t:1928_2": "vihito. So ca teneva naggavesena bhikkhūnaṃ santikaṃ āgatassa, na paṭicchādetvā āgatassāti",
  "tika-vin07t:1928_3": "dassetuṃ “sace sopī”tiādi vuttaṃ. Tattha sopīti ājīvako.",
  "tika-vin07t:1929_0": "Āmisakiñcikkhasampadānaṃ nāma appamattakassa deyyadhammassa anuppadānaṃ. Rūpūpajīvikāti",
  "tika-vin07t:1929_1": "attano rūpameva nissāya jīvantiyo. Vesiyā gocaro bahulaṃ pavattiṭṭhānaṃ assāti vesiyāgocaro.",
  "tika-vin07t:1929_2": "Esa nayo sabbattha. Yobbannātītāti anividdhā eva mahallikabhāvaṃ pattā thullakumārī",
  "tika-vin07t:1929_3": "evāti vuttaṃ. Ādāyassāti ādānassa gahaṇassa.",
  "tika-vin07t:1930": "Aññatitthiyapubbavatthukathāvaṇṇanā niṭṭhitā.",
  "tika-vin07t:1931": "Pañcābādhavatthukathāvaṇṇanā",
  "tika-vin07t:1932_0": "88-9. Pañcābādhādivatthūsu pāḷiyaṃ somhi arogo, vibbhamissāmīti so ahaṃ arogo, vibbhamissāmīti",
  "tika-vin07t:1932_1": "attho. Nakhapiṭṭhippamāṇanti kaniṭṭhaṅgulinakhapiṭṭhi adhippetā. “Paṭicchanne ṭhāne",
  "tika-vin07t:1932_2": "nakhapiṭṭhippamāṇaṃ avaḍḍhanakapakkhe ṭhitaṃ hoti, vaṭṭatī”ti vuttattā appaṭicchannaṭṭhāne",
  "tika-vin07t:1932_3": "tādisampi na vaṭṭati, paṭicchannaṭṭhānepi ca vaḍḍhanakapakkhe ṭhitopi na vaṭṭatīti",
  "tika-vin07t:1932_4": "siddhameva hoti. Pākaṭaṭṭhānepi pana nakhapiṭṭhippamāṇato ūnataraṃ avaḍḍhanakaṃ vaṭṭatīti",
  "tika-vin07t:1932_5": "ye gaṇheyyuṃ, tesaṃ taṃ gahaṇaṃ paṭisedhetuṃ “mukhe panā”tiādi vuttaṃ.",
  "tika-vin07t:1933_0": "Kolaṭṭhimattakopīti badaraṭṭhippamāṇopi. Avaḍḍhanakapakkhe ṭhitopi na vaṭṭatīti ettha",
  "tika-vin07t:1933_1": "pi-saddena kolaṭṭhimattato khuddakataropi gaṇḍo na vaṭṭatīti dasseti. Tenāha “sacchaviṃ",
  "tika-vin07t:1933_2": "kāretvā”ti, vijjamānacchaviṃ katvāti attho. “Sañchavi”nti vā pāṭho, sañjātacchavinti",
  "tika-vin07t:1933_3": "attho. Gaṇḍādīsu vūpasantesupi gaṇḍānaṃ vivaṇṇampi hoti, taṃ vaṭṭati.",
  "tika-vin07t:1934_0": "Padumapuṇḍarīkapattavaṇṇanti rattapadumasetapadumapupphadalavaṇṇaṃ. Kuṭṭhe vuttanayenevāti",
  "tika-vin07t:1934_1": "paṭicchannaṭṭhāne avaḍḍhanakaṃ vaṭṭati, aññattha na kiñcipi vaṭṭatīti vuttanayaṃ",
  "tika-vin07t:1934_2": "dasseti. Sosabyādhīti khayarogo. Yakkhummāroti kadāci kadāci āgantvā bhūmiyaṃ pātetvā",
  "tika-vin07t:1934_3": "hatthamukhādikaṃ avayavaṃ bhūmiyaṃ ghaṃsanako yakkhova rogo.",
  "tika-vin07t:1935": "Pañcābādhavatthukathāvaṇṇanā niṭṭhitā.",
  "tika-vin07t:1936": "Rājabhaṭavatthukathāvaṇṇanā",
  "tika-vin07t:1937_0": "90. Na dānāhaṃ devassa bhaṭoti āpucchatīti raññā eva dinnaṭṭhānantaraṃ sandhāya vuttaṃ.",
  "tika-vin07t:1937_1": "Yo pana rājakammikehi amaccādīhi ṭhapito, amaccādīnaṃ eva vā bhaṭo hoti, tena taṃ",
  "tika-vin07t:1937_2": "taṃ amaccādimpi āpucchituṃ vaṭṭati.",
  "tika-vin07t:1938": "Rājabhaṭavatthukathāvaṇṇanā niṭṭhitā.",
  "tika-vin07t:1939": "Coravatthukathāvaṇṇanā",
  "tika-vin07t:1940_0": "91. Tasmāti bhagavā sayaṃ yasmā dhammassāmī, tasmā aṅgulimālaṃ ehibhikkhubhāvena",
  "tika-vin07t:1940_1": "pabbājesi, bhikkhūnaṃ pana sikkhāpadaṃ paññapento evamāhāti adhippāyo. Evaṃ jānantīti",
  "tika-vin07t:1940_2": "sīlavā jātoti jānanti.",
  "tika-vin07t:1941_0": "92. Uparamanti viramanti. Bhinditvāti andubandhanaṃ bhinditvā. Chinditvāti saṅkhalikaṃ",
  "tika-vin07t:1941_1": "chinditvā. Muñcitvāti rajjubandhanaṃ muñcitvā. Vivaritvāti gāmabandhanādīsu gāmadvārādīnaṃ",
  "tika-vin07t:1941_2": "vivaritvā. Apassamānānanti purisaguttiyaṃ gopakānaṃ apassantānaṃ.",
  "tika-vin07t:1942": "95. Purimanayenevāti “kasāhato katadaṇḍakammo”ti ettha vuttanayeneva.",
  "tika-vin07t:1943": "Coravatthukathāvaṇṇanā niṭṭhitā.",
  "tika-vin07t:1944": "Iṇāyikavatthukathāvaṇṇanā",
  "tika-vin07t:1945_0": "96. Palātopīti iṇasāmikānaṃ āgamanaṃ ñatvā bhayena palāto. Gīvā hotīti iṇāyikabhāvaṃ",
  "tika-vin07t:1945_1": "ñatvā anādarena iṇamuttake bhikkhubhāve pavesitattā. Upaḍḍhupaḍḍhanti thokathokaṃ.",
  "tika-vin07t:1945_2": "Dātabbamevāti iṇāyikena dhanaṃ sampaṭicchatu vā mā vā, dāne saussāheneva bhavitabbaṃ.",
  "tika-vin07t:1945_3": "Aññehi ca bhikkhūhi “mā dhuraṃ nikkhipāhī”ti vatvā sahāyakehi bhavitabbanti dasseti.",
  "tika-vin07t:1945_4": "Dhuranikkhepena hissa bhaṇḍagghena kāretabbatā siyāti.",
  "tika-vin07t:1946": "Iṇāyikavatthukathāvaṇṇanā niṭṭhitā.",
  "tika-vin07t:1947": "Dāsavatthukathāvaṇṇanā",
  "tika-vin07t:1948_0": "97. “Dāsacārittaṃ āropetvā kīto”ti iminā dāsabhāvaparimocanatthāya kītakaṃ nivatteti.",
  "tika-vin07t:1948_1": "Tādiso hi dhanakkītopi adāso eva. Tattha tattha cārittavasenāti tasmiṃ tasmiṃ janapade",
  "tika-vin07t:1948_2": "dāsapaṇṇajjhāpanādinā adāsakaraṇaniyāmena. Abhisekādīsu sabbabandhanāni mocāpenti,",
  "tika-vin07t:1948_3": "taṃ sandhāya “sabbasādhāraṇenā”ti vuttaṃ.",
  "tika-vin07t:1949_0": "Sayameva paṇṇaṃ āropenti, na vaṭṭatīti tā bhujissitthiyo “mayampi vaṇṇadāsiyo homā”ti",
  "tika-vin07t:1949_1": "attano rakkhaṇatthāya sayameva rājūnaṃ dāsipaṇṇe attano nāmaṃ likhāpenti, tāsaṃ puttāpi",
  "tika-vin07t:1949_2": "rājadāsāva honti, tasmā te pabbājetuṃ na vaṭṭati. Tehi adinnā na pabbājetabbāti yattakā",
  "tika-vin07t:1949_3": "tesaṃ sāmino, tesu ekena adinnepi na pabbājetabbā.",
  "tika-vin07t:1950_0": "Bhujisse pana katvā pabbājetuṃ vaṭṭatīti yassa vihārassa te ārāmikā dinnā, tasmiṃ",
  "tika-vin07t:1950_1": "vihāre saṅghaṃ ñāpetvā phātikammena dhanāni datvā bhujisse katvā pabbājetuṃ vaṭṭati.",
  "tika-vin07t:1950_2": "Takkaṃ sīse āsittakasadisāva hontīti kesuci janapadesu adāse karontā takkaṃ sīse",
  "tika-vin07t:1950_3": "āsiñcanti, tena kira te adāsā honti, evamidampi ārāmikavacanena dānampīti adhippāyo.",
  "tika-vin07t:1950_4": "Tathā dinnepi saṅghassa ārāmikadāso evāti “neva pabbājetabbo”ti vuttaṃ. “Tāvakāliko",
  "tika-vin07t:1950_5": "nāmā”ti vuttattā kālaparicchedaṃ katvā vā pacchāpi gahetukāmatāya vā dinnaṃ sabbaṃ",
  "tika-vin07t:1950_6": "tāvakālikamevāti gahetabbaṃ. Nissāmikadāso nāma yassa sāmikulaṃ aññātikaṃ maraṇena",
  "tika-vin07t:1950_7": "parikkhīṇaṃ, na koci tassa dāyādo, so pana samānajātikehi vā nivāsagāmavāsīhi vā",
  "tika-vin07t:1950_8": "issarehi vā bhujisso katova pabbājetabbo. Devadāsāpi dāsā eva. Te hi katthaci dese",
  "tika-vin07t:1950_9": "rājadāsā honti, katthaci vihāradāsā, tasmā pabbājetuṃ na vaṭṭati. Dāsampi pabbājetvā",
  "tika-vin07t:1950_10": "sāmike disvā paṭicchādanatthaṃ apanento padavārena adinnādānāpattiyā kāretabbo, dāsassa",
  "tika-vin07t:1950_11": "pana palāyato anāpatti.",
  "tika-vin07t:1951": "Dāsavatthukathāvaṇṇanā niṭṭhitā.",
  "tika-vin07t:1952": "Kammārabhaṇḍuvatthādikathāvaṇṇanā",
  "tika-vin07t:1953_0": "98. Bhaṇḍukammāpucchānādikathāyaṃ kammārabhaṇḍūti daharatāya amoḷibandho muṇḍikasīso",
  "tika-vin07t:1953_1": "kammāradārako eva vutto. Tulādhāramuṇḍakoti ettha tulādhārāti tambasuvaṇṇādīnaṃ tulaṃ",
  "tika-vin07t:1953_2": "hatthena dhāretīti kammārā “tulādhārā”ti vuttā, tesu eko muṇḍikasīso daharoti attho.",
  "tika-vin07t:1953_3": "Tenāha “pañcasikho taruṇadārako”ti. Ekāva sikhā pañca veṇiyo katvā bandhanena pañcasikhāti",
  "tika-vin07t:1953_4": "vuccati, sā etassa atthīti pañcasikho, tassa sikhaṃ chindantā kañci bhikkhuṃ ajānāpetvāva",
  "tika-vin07t:1953_5": "pabbājesuṃ. Tena bhaṇḍukammāpalokanaṃ anuññātaṃ. Sīmāpariyāpanneti baddhasīmāya sati",
  "tika-vin07t:1953_6": "tadantogadhe, asati upacārasīmantogadheti attho. Ettha ca kiñcāpi “anujānāmi, bhikkhave,",
  "tika-vin07t:1953_7": "saṅghaṃ apaloketuṃ bhaṇḍukammāyā”ti ettakameva vuttaṃ, na pana anapalokentassa āpatti",
  "tika-vin07t:1953_8": "vuttā, tathāpi aṭṭhakathāyaṃ “sabbe āpucchitā amhehītisaññino…pe… pabbājentassapi",
  "tika-vin07t:1953_9": "anāpattī”ti vuttattā sañcicca anāpucchā kese ohārentassa dukkaṭamevāti daṭṭhabbaṃ.",
  "tika-vin07t:1953_10": "Kesoropanampi samaṇapabbajanavohāraṃ labhatīti āha “imassa samaṇakaraṇa”ntiādi. Ekasikhāmattadharoti",
  "tika-vin07t:1953_11": "ettha ekena kesena sikhā ekasikhāti vadanti, appakesāva sikhā evaṃ vuttāti gahetabbā.",
  "tika-vin07t:1953_12": "Ekakesampi pana anāpucchā chindituṃ na vaṭṭatiyeva.",
  "tika-vin07t:1954": "100. Vāmahatthenāti dakkhiṇahatthena bhuñjanato vuttaṃ.",
  "tika-vin07t:1955_0": "103-4. Nissayamuccanakassa vattesu pañcakachakkesu pana “ubhayāni kho panassa pātimokkhāni…pe…",
  "tika-vin07t:1955_1": "anubyañjanaso”ti ettha sabbopi cāyaṃ pabhedo mātikāṭṭhakathāyaṃ ñātāyaṃ ñāto hoti.",
  "tika-vin07t:1955_2": "“Āpattiṃ jānāti, anāpattiṃ jānātī”ti idañca attanā ñātaṭṭhānesu āpattādiṃ sandhāya",
  "tika-vin07t:1955_3": "vuttanti na gahetabbaṃ.",
  "tika-vin07t:1956": "Kammārabhaṇḍuvatthādikathāvaṇṇanā niṭṭhitā.",
  "tika-vin07t:1957": "Rāhulavatthukathāvaṇṇanā",
  "tika-vin07t:1958_0": "105. Pokkharavassanti pokkhare padumagacche viya atemitukāmānaṃ sarīrato pavaṭṭanakavassaṃ.",
  "tika-vin07t:1958_1": "Tasmiṃ kira vassante temitukāmāva tementi, na itare. “Bhikkhaṃ gaṇhathā”ti vatvā",
  "tika-vin07t:1958_2": "gato nāma natthīti attano santake rajje sabbampi sāpateyyaṃ sayameva paribhuñjissatīti",
  "tika-vin07t:1958_3": "gāravena suddhodanamahārājāpi na nimantesi, gantvā pana gehe sakalarattiṃ mahādānañceva",
  "tika-vin07t:1958_4": "buddhappamukhassa saṅghassa āsanapaññattiṭṭhānālaṅkārañca saṃvidahantova vītināmesi.",
  "tika-vin07t:1959_0": "Na koci…pe… pattaṃ vā aggahesīti bhagavā attano pitu nivesanameva gamissatītisaññāya",
  "tika-vin07t:1959_1": "naggahesi. Kulanagareti ñātikulantake nagare. Piṇḍacāriyavattanti attano ñātigāmesupi",
  "tika-vin07t:1959_2": "sapadānacārikavattaṃ. Bhikkhāya cāro caraṇaṃ etassāti bhikkhācāro, khattiyo.",
  "tika-vin07t:1960_0": "Uttiṭṭheti uttiṭṭhitvā paresaṃ gharadvāre uddissa ṭhatvā gahetabbapiṇḍe. Nappamajjeyyāti",
  "tika-vin07t:1960_1": "nimantanādivasena labbhamānapaṇītabhojanaṃ paṭikkhipitvā piṇḍāya caraṇavasena tattha",
  "tika-vin07t:1960_2": "nappamajjeyya. Dhammanti anesanaṃ pahāya sapadānaṃ caranto tameva bhikkhācariyadhammaṃ",
  "tika-vin07t:1960_3": "sucaritaṃ careyya. Sukhaṃ setīti catūhi iriyāpathehi sukhaṃ viharatīti attho.",
  "tika-vin07t:1961_0": "Dutiyagāthāyaṃ na naṃ duccaritanti vesiyādibhede agocare caraṇavasena taṃ yathāvuttaṃ",
  "tika-vin07t:1961_1": "dhammaṃ duccaritaṃ na ca care. Sesaṃ vuttanayameva. Imaṃ pana gāthaṃ sutvāti nivesane",
  "tika-vin07t:1961_2": "nisinnena bhagavatā ñātisamāgame attano piṇḍāya caraṇaṃ nissāya pavattāya gāthāya",
  "tika-vin07t:1961_3": "vuttaṃ imaṃ dutiyagāthaṃ sutvā.",
  "tika-vin07t:1962_0": "Dhammapālajātakantiādīsu pana tato parakālesupi rañño pavatti parinibbānaṃ pāpetvā",
  "tika-vin07t:1962_1": "yathāpasaṅgavasena dassetuṃ vuttā. Tenāha “sotāpattiphalaṃ sacchikatvā”tiādi. Sirigabbhaṃ",
  "tika-vin07t:1962_2": "gantvāti ettha yadi hi bhagavā tadaheva gantvā na passeyya, sā hadayena phalitena",
  "tika-vin07t:1962_3": "mareyyāti agamāsīti daṭṭhabbaṃ.",
  "tika-vin07t:1963_0": "Taṃ divasamevāti tasmiṃ rāhulamātudassanadivaseyeva. Dhammapadaṭṭhakathāyaṃ pana",
  "tika-vin07t:1963_1": "“satthā kapilapuraṃ gantvā tatiyadivase nandaṃ pabbājesī”ti vuttaṃ. Kesavissajjananti",
  "tika-vin07t:1963_2": "rājamoḷibandhanatthaṃ kumārakāle bandhitasikhāveṇimocanaṃ, taṃ kira karontā maṅgalaṃ",
  "tika-vin07t:1963_3": "karonti. Sāratthadīpaniyaṃ pana “kesavissajjananti kulamariyādavasena kesoropana”nti",
  "tika-vin07t:1963_4": "vuttaṃ. Paṭṭabandhoti “asukarājā”ti naḷāṭe suvaṇṇapaṭṭabandhanaṃ. Abhinavapāsādappavesamaṅgalaṃ",
  "tika-vin07t:1963_5": "gharamaṅgalaṃ. Chattussāpane maṅgalaṃ chattamaṅgalaṃ. Janapadakalyāṇīti janapadamhi",
  "tika-vin07t:1963_6": "kalyāṇī parehi asādhāraṇehi pañcakalyāṇādīhi sahitattā sā evaṃ vuttā. Tuvaṭanti sīghaṃ.",
  "tika-vin07t:1963_7": "Anicchamānanti manasā arocentaṃ, vācāya pana bhagavatā “pabbajissasi nandā”ti vutte",
  "tika-vin07t:1963_8": "gāravena paṭikkhipituṃ avisahanto “āmā”ti avoca. Bhagavā ca etena lesena pabbājesi.",
  "tika-vin07t:1964": "Brahmarūpavaṇṇanti brahmarūpasamānarūpaṃ. Tyassāti te assa. Nivattetuṃ na visahīti “mā naṃ nivattayitthā”ti bhagavatā vuttattā nāsakkhi. Sattavidhaṃ ariyadhananti –",
  "tika-vin07t:1965": "“Saddhādhanaṃ sīladhanaṃ, hiriottappiyaṃ dhanaṃ;",
  "tika-vin07t:1966": "Sutadhanañca cāgo ca, paññā ve sattamaṃ dhana”nti. –",
  "tika-vin07t:1967_0": "Evaṃ vuttaṃ sattavidhaṃ ariyadhanaṃ. Adhimattaṃ rāhuleti rāhule pabbajite nandapabbajjāya",
  "tika-vin07t:1967_1": "uppannadukkhatopi adhikataraṃ dukkhaṃ ahosīti attho. Ito pacchāti ito vuttasokuppattito",
  "tika-vin07t:1967_2": "aparadivasesu anāgāmīnaṃ ñātisinehapaṭighacittuppādābhāvā. Pāḷiyaṃ puttapemantiādi",
  "tika-vin07t:1967_3": "raññā puttasinehassa tibbabhāvaṃ dassetuṃ vuttaṃ. Puttasineho hi attanā sahajātapītivegasamuṭṭhitānaṃ",
  "tika-vin07t:1967_4": "rūpadhammānaṃ sakalasarīraṃ khobhetvā pavattanavasena “chaviṃ…pe… aṭṭhimiñjaṃ āhacca",
  "tika-vin07t:1967_5": "tiṭṭhatī”ti vutto. Attano piyatarāti bhagavantaṃ sandhāya vadati. Putteti rāhulaṃ.",
  "tika-vin07t:1967_6": "Saddahantenāti tassa vacanena avematikenāti attho. Vimatiyā sati āpatti eva.",
  "tika-vin07t:1968": "Rāhulavatthukathāvaṇṇanā niṭṭhitā.",
  "tika-vin07t:1969": "Sikkhāpadadaṇḍakammavatthukathāvaṇṇanā",
  "tika-vin07t:1970_0": "106. Sāmaṇerasikkhāpadādīsu pāḷiyaṃ sikkhāpadānīti sikkhākoṭṭhāsā. Adhisīlasikkhānaṃ",
  "tika-vin07t:1970_1": "vā adhigamūpāyā. Pāṇoti paramatthato jīvitindriyaṃ. Tassa atipātanaṃ pabandhavasena",
  "tika-vin07t:1970_2": "pavattituṃ adatvā satthādīhi atikkamma abhibhavitvā pātanaṃ pāṇātipāto. Pāṇavadhoti",
  "tika-vin07t:1970_3": "attho. So pana atthato pāṇe pāṇasaññino jīvitindriyupacchedakaupakkamasamuṭṭhāpikā",
  "tika-vin07t:1970_4": "vadhakacetanāva. Tasmā pāṇātipātā veramaṇi, verahetutāya verasaṅkhātaṃ pāṇātipātādipāpadhammaṃ",
  "tika-vin07t:1970_5": "maṇati nīharatīti virati “veramaṇī”ti vuccati, viramati etāyāti vā “viramaṇī”ti vattabbe",
  "tika-vin07t:1970_6": "niruttinayena “veramaṇī”ti samādānavirati vuttā. Esa nayo sesesupi.",
  "tika-vin07t:1971_0": "Adinnassa ādānaṃ adinnādānaṃ, theyyacetanāva. Abrahmacariyanti aseṭṭhacariyaṃ, maggena",
  "tika-vin07t:1971_1": "maggapaṭipattisamuṭṭhāpikā methunacetanā. Musāti abhūtavatthu, tassa vādo abhūtataṃ",
  "tika-vin07t:1971_2": "ñatvāva bhūtato viññāpanacetanā musāvādo. Piṭṭhapūvādinibbattasurā ceva pupphāsavādibhedaṃ",
  "tika-vin07t:1971_3": "merayañca surāmerayaṃ. Tadeva madanīyaṭṭhena majjañceva pamādakāraṇaṭṭhena pamādaṭṭhānañca,",
  "tika-vin07t:1971_4": "taṃ yāya cetanāya pivati, tassa etaṃ adhivacanaṃ.",
  "tika-vin07t:1972_0": "Aruṇuggamanato paṭṭhāya yāva majjhanhikā ayaṃ ariyānaṃ bhojanassa kālo nāma, tadañño",
  "tika-vin07t:1972_1": "vikālo. Bhuñjitabbaṭṭhena bhojananti idha sabbaṃ yāvakālikaṃ vuccati, tassa ajjhoharaṇaṃ",
  "tika-vin07t:1972_2": "idha uttarapadalopena “bhojana”nti adhippetaṃ. Vikāle bhojanaṃ ajjhoharaṇaṃ vikālabhojanaṃ,",
  "tika-vin07t:1972_3": "vikāle vā yāvakālikassa bhojanaṃ ajjhoharaṇaṃ vikālabhojanantipi attho gahetabbo,",
  "tika-vin07t:1972_4": "atthato vikāle yāvakālikaajjhoharaṇacetanāva.",
  "tika-vin07t:1973_0": "Sāsanassa ananulomattā visūkaṃ paṭāṇībhūtaṃ dassanaṃ visūkadassanaṃ, naccagītādidassanasavanānañceva",
  "tika-vin07t:1973_1": "vaṭṭakayuddhajūtakīḷādisabbakīḷānañca nāmaṃ. Dassananti cettha pañcannampi viññāṇānaṃ",
  "tika-vin07t:1973_2": "yathāsakaṃ visayassa ālocanasabhāvatāya dassana-saddena saṅgahetabbattā savanampi",
  "tika-vin07t:1973_3": "saṅgahitaṃ. Naccagītavādita-saddehi cettha attano naccanagāyanādīnipi saṅgahitānīti daṭṭhabbaṃ.",
  "tika-vin07t:1974_0": "Mālāti baddhamabaddhaṃ vā antamaso suttādimayampi alaṅkāratthāya piḷandhiyamānaṃ",
  "tika-vin07t:1974_1": "“mālā”tveva vuccati. Gandhanti vāsacuṇṇādivilepanato aññaṃ yaṃ kiñci gandhajātaṃ.",
  "tika-vin07t:1974_2": "Vilepananti pisitvā gahitaṃ chavirāgakaraṇañceva gandhajātañca. Dhāraṇaṃ nāma piḷandhanaṃ.",
  "tika-vin07t:1974_3": "Maṇḍanaṃ nāma ūnaṭṭhānapūraṇaṃ. Gandhavasena, chavirāgavasena ca sādiyanaṃ vibhūsanaṃ",
  "tika-vin07t:1974_4": "nāma. Mālādīsu vā dhāraṇādīni yathākkamaṃ yojetabbāni. Tesaṃ dhāraṇādīnaṃ ṭhānaṃ",
  "tika-vin07t:1974_5": "kāraṇaṃ vītikkamacetanā.",
  "tika-vin07t:1975_0": "Uccāti ucca-saddena samānattho nipāto, uccāsayanaṃ vuccati pamāṇātikkantaṃ āsandādi.",
  "tika-vin07t:1975_1": "Mahāsayanaṃ akappiyattharaṇehi atthataṃ, salohitavitānañca. Etesu hi āsanaṃ, sayanañca",
  "tika-vin07t:1975_2": "uccāsayanamahāsayana-saddehi gahitāni uttarapadalopena. Jātarūparajatapaṭiggahaṇāti",
  "tika-vin07t:1975_3": "ettha rajata-saddena dārumāsakādi sabbaṃ rūpiyaṃ saṅgahitaṃ, muttāmaṇiādayopettha",
  "tika-vin07t:1975_4": "dhaññakhettavatthādayo ca saṅgahitāti daṭṭhabbā. Paṭiggahaṇa-saddena paṭiggāhāpanasādiyanāni",
  "tika-vin07t:1975_5": "saṅgahitāni. Nāsanavatthūti pārājikaṭṭhānatāya liṅganāsanāya kāraṇaṃ.",
  "tika-vin07t:1976_0": "107. Pāḷiyaṃ sabbaṃ saṅghārāmaṃ āvaraṇaṃ karontīti sabbasaṅghārāme pavesanivāraṇaṃ",
  "tika-vin07t:1976_1": "karonti. Saṅghārāmo āvaraṇaṃ kātabboti saṅghārāmo āvaraṇo kātabbo, saṅghārāme vā",
  "tika-vin07t:1976_2": "āvaraṇaṃ kātabbanti attho. Teneva “tattha āvaraṇaṃ kātu”nti bhummavasena vuttaṃ.",
  "tika-vin07t:1976_3": "Āhāraṃ āvaraṇantiādīsupi eseva nayo. “Yattha vā vasatī”ti iminā sāmaṇerassa vassaggena",
  "tika-vin07t:1976_4": "laddhaṃ vā sakasantakameva vā nibaddhavasanakasenāsanaṃ vuttaṃ. Yattha vā paṭikkamatīti",
  "tika-vin07t:1976_5": "ācariyupajjhāyānaṃ vasanaṭṭhānaṃ vuttaṃ. Tenāha “attano”tiādi. Attanoti hi sayaṃ,",
  "tika-vin07t:1976_6": "ācariyassa, upajjhāyassa vāti attho. Daṇḍenti vinenti etenāti daṇḍo, so eva kattabbattā",
  "tika-vin07t:1976_7": "kammanti daṇḍakammaṃ, āvaraṇādi. Udakaṃ vā pavesetunti pokkharaṇīādiudake pavesetuṃ.",
  "tika-vin07t:1977": "Sikkhāpadadaṇḍakammavatthukathāvaṇṇanā niṭṭhitā.",
  "tika-vin07t:1978": "Anāpucchāvaraṇavatthuādikathāvaṇṇanā",
  "tika-vin07t:1979_0": "108. Saddhivihārikaantevāsikānampīti upasampanne sandhāya vuttaṃ. Tesupi hi ācariyupajjhāyesu",
  "tika-vin07t:1979_1": "yathā oramanti, tathā tesaṃ niggahaṃ akarontesu aññehi āvaraṇādiniggahakammaṃ kātabbameva.",
  "tika-vin07t:1979_2": "Saṅgaṇhantīti “paraparisato bhinditvā gaṇhissāmī”ti dānādicatūhi saṅgahavatthūhi",
  "tika-vin07t:1979_3": "upalāḷanavasena saṅgaṇhanti. So bhijjatu vā mā vā, saṅgaṇhantassa payoge āpatti eva.",
  "tika-vin07t:1979_4": "Bhinditvā gaṇhituṃ na vaṭṭatīti bhinditumpi na vaṭṭati, gaṇhitumpi na vaṭṭatīti attho.",
  "tika-vin07t:1979_5": "Ādīnavaṃ pana vattuṃ vaṭṭatīti sāsanagāravena vā parānuddayatāya vā vattuṃ vaṭṭati, na parisalolatāya.",
  "tika-vin07t:1980_0": "“Senāsanaggāho ca paṭippassambhatī”ti iminā vassacchedaṃ dasseti. Upasampannānampi",
  "tika-vin07t:1980_1": "pārājikasamāpattiyā saraṇagamanādisāmaṇerabhāvassāpi vinassanato senāsanaggāho ca",
  "tika-vin07t:1980_2": "paṭippassambhati, saṅghalābhampi te na labhantīti veditabbaṃ. Purimikāya puna saraṇāni",
  "tika-vin07t:1980_3": "gahitānīti saraṇaggahaṇena saha tadahevassa vassūpagamanampi dasseti. Pacchimikāya",
  "tika-vin07t:1980_4": "vassāvāsikanti vassāvāsikalābhaggahaṇadassanamattamevetaṃ, tato purepi, pacchāpi",
  "tika-vin07t:1980_5": "vā vassāvāsikañca cīvaramāsesu saṅghe uppannaṃ kālacīvarañca purimikāya upagantvā",
  "tika-vin07t:1980_6": "avipannasīlo sāmaṇero labhati eva. Sace pacchimikāya gahitānīti pacchimikāya vassūpagamanañca",
  "tika-vin07t:1980_7": "chinnavassatañca dasseti. Tassa hi kālacīvare bhāgo na pāpuṇāti. Tasmā “apaloketvā",
  "tika-vin07t:1980_8": "lābho dātabbo”ti vuttaṃ.",
  "tika-vin07t:1981_0": "Vassāvāsikalābho pana yadi senāsanasāmikā dāyakā senāsanaguttatthāya pacchimikāya",
  "tika-vin07t:1981_1": "upagantvā vattaṃ katvā attano senāsane vasantassapi vassāvāsikaṃ dātabbanti vadanti,",
  "tika-vin07t:1981_2": "anapaloketvāpi dātabbova. Yaṃ pana sāratthadīpaniyaṃ “pacchimikāya vassāvāsikaṃ lacchatīti",
  "tika-vin07t:1981_3": "pacchimikāya puna vassaṃ upagatattā lacchatī”ti vuttaṃ, tampi vassāvāsike dāyakānaṃ",
  "tika-vin07t:1981_4": "imaṃ adhippāyaṃ nissāya vuttañce, sundaraṃ. Saṅghikaṃ, kālacīvarampi sandhāya vuttañce,",
  "tika-vin07t:1981_5": "na yujjatīti veditabbaṃ.",
  "tika-vin07t:1982_0": "Na ajānitvāti “surā”ti ajānitvā pivato pāṇātipātaveramaṇiādisabbasīlabhedaṃ, saraṇabhedañca",
  "tika-vin07t:1982_1": "na āpajjati, akusalaṃ pana surāpānaveramaṇisīlabhedo ca hoti mālādidhāraṇādīsu viyāti",
  "tika-vin07t:1982_2": "daṭṭhabbaṃ. Itarānīti vikālabhojanaveramaṇiādīni. Tānipi hi sañcicca vītikkamantassa",
  "tika-vin07t:1982_3": "taṃ taṃ bhijjati eva, itarītaresaṃ pana abhijjamānena nāsanaṅgāni na honti. Teneva",
  "tika-vin07t:1982_4": "“tesu bhinnesū”ti bhedavacanaṃ vuttaṃ.",
  "tika-vin07t:1983_0": "Accayaṃ desāpetabboti “accayo maṃ, bhante, accagamā”tiādinā saṅghamajjhe desāpetvā",
  "tika-vin07t:1983_1": "saraṇasīlaṃ dātabbanti adhippāyo pārājikattā tesaṃ. Tenāha “liṅganāsanāya nāsetabbo”ti.",
  "tika-vin07t:1983_2": "Ayameva hi nāsanā idha adhippetāti liṅganāsanākāraṇehi pāṇātipātādīhi avaṇṇabhāsanādīnaṃ",
  "tika-vin07t:1983_3": "saha patitattā vuttaṃ.",
  "tika-vin07t:1984_0": "Nanu ca kaṇṭakasāmaṇeropi micchādiṭṭhiko eva, tassa ca heṭṭhā daṇḍakammanāsanāva",
  "tika-vin07t:1984_1": "vuttā. Idha pana micchādiṭṭhikassa liṅganāsanā vuccati, ko imesaṃ bhedoti codanaṃ",
  "tika-vin07t:1984_2": "manasi nidhāyāha “sassatucchedānañhi aññataradiṭṭhiko”ti. Ettha cāyamadhippāyo –",
  "tika-vin07t:1984_3": "yo hi “attā issaro vā nicco dhuvo”tiādinā vā “attā ucchijjissati vinassissatī”tiādinā",
  "tika-vin07t:1984_4": "vā titthiyaparikappitaṃ yaṃ kiñci sassatucchedadiṭṭhiṃ daḷhaṃ gahetvā voharati, tassa",
  "tika-vin07t:1984_5": "sā pārājikaṭṭhānaṃ hoti. So ca liṅganāsanāya nāsetabbo. Yo pana īdisaṃ diṭṭhiṃ aggahetvā",
  "tika-vin07t:1984_6": "sāsanikova hutvā kevalaṃ buddhavacanādhippāyaṃ viparītato gahetvā bhikkhūhi ovadiyamānopi",
  "tika-vin07t:1984_7": "appaṭinissajjitvā voharati, tassa sā diṭṭhi pārājikaṃ na hoti, so pana kaṇṭakanāsanāya eva nāsetabboti.",
  "tika-vin07t:1985": "Anāpucchāvaraṇavatthuādikathāvaṇṇanā niṭṭhitā.",
  "tika-vin07t:1986": "Paṇḍakavatthukathāvaṇṇanā",
  "tika-vin07t:1987_0": "109. Paṇḍakavatthusmiṃ āsittausūyapakkhapaṇḍakā tayopi purisabhāvaliṅgādiyuttā ahetukapaṭisandhikā,",
  "tika-vin07t:1987_1": "te ca kilesapariyuṭṭhānassa balavatāya napuṃsakapaṇḍakasadisattā “paṇḍakā”ti vuttā.",
  "tika-vin07t:1987_2": "Tesu āsittausūyapaṇḍakānaṃ dvinnaṃ kilesapariyuṭṭhānaṃ yonisomanasikārādīhi vītikkamato",
  "tika-vin07t:1987_3": "nivāretumpi sakkā, tena te pabbājetabbā vuttā. Pakkhapaṇḍakassa pana kāḷapakkhesu",
  "tika-vin07t:1987_4": "ummādo viya kilesapariḷāho avattharanto āgacchati, vītikkamaṃ patvā eva ca nivattati.",
  "tika-vin07t:1987_5": "Tasmā so tasmiṃ pakkhe na pabbājetabboti vutto. Tadetaṃ vibhāgaṃ dassetuṃ “yassa",
  "tika-vin07t:1987_6": "paresa”ntiādi vuttaṃ. Tattha āsittassāti mukhe āsittassa attanopi asucimuccanena",
  "tika-vin07t:1987_7": "pariḷāho vūpasammati. Usūyāya uppannāyāti usūyāya vasena attano sevetukāmatārāge",
  "tika-vin07t:1987_8": "uppanne asucimuttiyā pariḷāho vūpasammati.",
  "tika-vin07t:1988_0": "“Bījāni apanītānī”ti vuttattā bījesu ṭhitesu nimittamatte apanīte paṇḍako na hoti.",
  "tika-vin07t:1988_1": "Bhikkhunopi anābādhapaccayā tadapanayane thullaccayameva, na pana paṇḍakattaṃ, bījesu",
  "tika-vin07t:1988_2": "pana apanītesu aṅgajātampi rāgena kammaniyaṃ na hoti, pumabhāvo vigacchati, massuādipurisaliṅgampi",
  "tika-vin07t:1988_3": "upasampadāpi vigacchati, kilesapariḷāhopi dunnivāravītikkamo hoti napuṃsakapaṇḍakassa",
  "tika-vin07t:1988_4": "viya. Tasmā īdiso upasampannopi nāsetabboti vadanti. Yadi evaṃ kasmā bījuddharaṇe",
  "tika-vin07t:1988_5": "pārājikaṃ na paññattanti? Ettha tāva keci vadanti “paññattamevetaṃ bhagavatā ‘paṇḍako,",
  "tika-vin07t:1988_6": "bhikkhave, anupasampanno na upasampādetabbo, upasampanno nāsetabbo’ti vuttattā”ti.",
  "tika-vin07t:1988_7": "Keci pana “yasmā bījuddharaṇakkhaṇe paṇḍako na hoti, tasmā tasmiṃ khaṇe pārājikaṃ",
  "tika-vin07t:1988_8": "na paññattaṃ. Yasmā pana so uddhaṭabījo bhikkhu aparena samayena vuttanayena paṇḍakattaṃ",
  "tika-vin07t:1988_9": "āpajjati, abhāvako hoti, upasampadāya avatthu, tato eva cassa upasampadā vigacchati,",
  "tika-vin07t:1988_10": "tasmā esa paṇḍakattupagamanakālato paṭṭhāya jātiyā napuṃsakapaṇḍakena saddhiṃ yojetvā",
  "tika-vin07t:1988_11": "‘upasampanno nāsetabbo’ti abhabboti vutto, na tato pubbe. Ayañca kiñcāpi sahetuko,",
  "tika-vin07t:1988_12": "bhāvakkhayena panassa ahetukasadisatāya maggopi na uppajjatī”ti vadanti. Apare pana",
  "tika-vin07t:1988_13": "“pabbajjato pubbe upakkamena paṇḍakabhāvamāpannaṃ sandhāya ‘upasampanno nāsetabbo’ti",
  "tika-vin07t:1988_14": "vuttaṃ, upasampannassa pana pacchā upakkamena upasampadāpi na vigacchatī”ti, taṃ",
  "tika-vin07t:1988_15": "na yuttaṃ. Yadaggena hi pabbajjato pubbe upakkamena abhabbo hoti, tadaggena pacchāpi",
  "tika-vin07t:1988_16": "hotīti vīmaṃsitvā gahetabbaṃ.",
  "tika-vin07t:1989_0": "Itthattādi bhāvo natthi etassāti abhāvako. Pabbajjā na vāritāti ettha pabbajjāgahaṇeneva",
  "tika-vin07t:1989_1": "upasampadāpi gahitā. Tenāha “yassa cettha pabbajjā vāritā”tiādi. Tasmiṃyevassa pakkhe",
  "tika-vin07t:1989_2": "pabbajjā vāritāti ettha pana apaṇḍakapakkhepi pabbajjāmattameva labhati, upasampadā",
  "tika-vin07t:1989_3": "pana tadāpi na vaṭṭati, paṇḍakapakkhe pana āgate liṅganāsanāya nāsetabboti veditabbaṃ.",
  "tika-vin07t:1990": "Paṇḍakavatthukathāvaṇṇanā niṭṭhitā.",
  "tika-vin07t:1991": "Theyyasaṃvāsakavatthukathāvaṇṇanā",
  "tika-vin07t:1992_0": "110. Theyyasaṃvāsakavatthumhi kolaññāti kule jātā, tattha vā viditā ñātā pasiddhā,",
  "tika-vin07t:1992_1": "taṃ vā jānanti kolaññāti ñātakānaṃ nāmaṃ. Theyyāya liṅgaggahaṇamattampi idha saṃvāso",
  "tika-vin07t:1992_2": "evāti āha “tayo theyyasaṃvāsakā”ti. Na yathāvuḍḍhaṃ vandananti bhikkhūnaṃ, sāmaṇerānaṃ",
  "tika-vin07t:1992_3": "vā vandanaṃ na sādiyati.",
  "tika-vin07t:1993_0": "Yathāvuḍḍhaṃ vandananti attanā musāvādena dassitavassakkamena bhikkhūnaṃ vandanaṃ",
  "tika-vin07t:1993_1": "sādiyati, daharasāmaṇero pana vuḍḍhasāmaṇerānaṃ, daharabhikkhu ca vuḍḍhānaṃ vandanaṃ",
  "tika-vin07t:1993_2": "sādiyantopi theyyasaṃvāsako na hoti. Imasmiṃ attheti saṃvāsatthenakatthe.",
  "tika-vin07t:1994_0": "“Bhikkhuvassānī”ti idaṃ saṃvāsatthenake vuttapāṭhavasena vuttaṃ, sayameva pana pabbajitvā",
  "tika-vin07t:1994_1": "sāmaṇeravassāni gaṇentopi ubhayatthenako eva. Na kevalañca purisova, itthīpi bhikkhunīsu",
  "tika-vin07t:1994_2": "evaṃ paṭipajjati, theyyasaṃvāsikāva. Ādikammikāpi cettha na muccanti, upasampannesu",
  "tika-vin07t:1994_3": "eva paññattāpattiṃ paṭicca ādikammikā vuttā, tenevettha ādikammikopi na mutto.",
  "tika-vin07t:1995_0": "Rāja…pe… bhayenāti ettha bhaya-saddo paccekaṃ yojetabbo. Yāva so suddhamānasoti “iminā",
  "tika-vin07t:1995_1": "liṅgena bhikkhū vañcetvā tehi saṃvasissāmī”ti asuddhacittābhāvena suddhacitto. Tena",
  "tika-vin07t:1995_2": "hi asuddhacittena liṅge gahitamatte pacchā bhikkhūhi saha saṃvasatu vā mā vā, liṅgatthenako",
  "tika-vin07t:1995_3": "hoti. Pacchā saṃvasantopi abhabbo hutvā saṃvasati. Tasmā ubhayatthenakopi liṅgatthenake",
  "tika-vin07t:1995_4": "eva pavisatīti veditabbaṃ. Yo pana rājādibhayena suddhacittova liṅgaṃ gahetvā vicaranto",
  "tika-vin07t:1995_5": "pacchā “bhikkhuvassāni gaṇetvā jīvissāmī”ti asuddhacittaṃ uppādeti, so cittuppādamattena",
  "tika-vin07t:1995_6": "theyyasaṃvāsakopi na hoti suddhacittena gahitaliṅgattā. Sace pana so bhikkhūnaṃ santikaṃ",
  "tika-vin07t:1995_7": "gantvā sāmaṇeravassagaṇanādiṃ karoti, tadā saṃvāsatthenako, ubhayatthenako vā hotīti",
  "tika-vin07t:1995_8": "daṭṭhabbaṃ. Yaṃ pana parato saha dhuranikkhepena “ayampi theyyasaṃvāsako, vā”ti vuttaṃ,",
  "tika-vin07t:1995_9": "taṃ bhikkhūhi saṅgamma saṃvāsādhivāsanavasena dhuranikkhepaṃ sandhāya vuttaṃ. Tena",
  "tika-vin07t:1995_10": "vuttaṃ “saṃvāsaṃ nādhivāseti yāvā”ti. Tassa tāva theyyasaṃvāsako nāma na vuccatīti",
  "tika-vin07t:1995_11": "sambandho daṭṭhabbo. Ettha ca corādibhayaṃ vināpi kīḷādhippāyena liṅgaṃ gahetvā bhikkhūnaṃ",
  "tika-vin07t:1995_12": "santike pabbajitālayaṃ dassetvā vandanādiṃ asādiyantopi “sobhati nu kho me pabbajitaliṅga”ntiādinā",
  "tika-vin07t:1995_13": "suddhacittena gaṇhantopi theyyasaṃvāsako na hotīti daṭṭhabbaṃ.",
  "tika-vin07t:1996_0": "Sabbapāsaṇḍiyabhattānīti sabbasāmayikānaṃ sādhāraṇaṃ katvā paññattabhattāni, idañca",
  "tika-vin07t:1996_1": "bhikkhūnaññeva niyamitabhattagahaṇe saṃvāsopi sambhaveyyāti sabbasādhāraṇabhattaṃ",
  "tika-vin07t:1996_2": "vuttaṃ. Saṃvāsaṃ pana asādiyitvā abhikkhukavihārādīsu vihārabhattādīni bhuñjantopi",
  "tika-vin07t:1996_3": "theyyasaṃvāsako na hoti eva. Kammantānuṭṭhānenāti kasiādikammakaraṇena. Pattacīvaraṃ",
  "tika-vin07t:1996_4": "ādāyāti bhikkhuliṅgavesena sarīrena dhāretvā.",
  "tika-vin07t:1997_0": "“Yo evaṃ pabbajati, so theyyasaṃvāsako nāma hotī”ti idaṃ nidassanamattaṃ, “theyyasaṃvāsako”ti",
  "tika-vin07t:1997_1": "pana nāmaṃ ajānantopi “evaṃ kātuṃ na vaṭṭatī”ti vā “evaṃ karonto samaṇo nāma na hotī”ti",
  "tika-vin07t:1997_2": "vā “yadi ārocessāmi, chaḍḍessanti ma”nti vā “yena kenaci pabbajjā me na ruhatī”ti",
  "tika-vin07t:1997_3": "jānāti, theyyasaṃvāsako hoti. Yo pana paṭhamaṃ “pabbajjā evaṃ me gahitā”tisaññī kevalaṃ",
  "tika-vin07t:1997_4": "antarā attano setavatthanivāsanādivippakāraṃ pakāsetuṃ lajjanto na katheti, so theyyasaṃvāsako",
  "tika-vin07t:1997_5": "na hoti. Anupasampannakāleyevāti ettha avadhāraṇena upasampannakāle theyyasaṃvāsakalakkhaṇaṃ",
  "tika-vin07t:1997_6": "ñatvā vañcanāyapi nāroceti, theyyasaṃvāsako na hotīti dīpeti. So parisuddhacittena",
  "tika-vin07t:1997_7": "gahitaliṅgattā liṅgatthenako na hoti, laddhūpasampadattā tadanuguṇasseva saṃvāsassa",
  "tika-vin07t:1997_8": "sāditattā saṃvāsatthenakopi na hoti. Anupasampanno pana liṅgatthenako hoti, saṃvāsārahassa",
  "tika-vin07t:1997_9": "liṅgassa gahitattā saṃvāsasādiyanamattena saṃvāsatthenako hoti.",
  "tika-vin07t:1998_0": "Saliṅge ṭhitoti saliṅgabhāve ṭhito. Theyyasaṃvāsako na hotīti bhikkhūhi dinnaliṅgassa",
  "tika-vin07t:1998_1": "apariccattattā liṅgatthenako na hoti, bhikkhupaṭiññāya apariccattattā saṃvāsatthenako",
  "tika-vin07t:1998_2": "na hotīti. Yaṃ pana mātikāṭṭhakathāyaṃ “liṅgānurūpassa saṃvāsassa sāditattā na saṃvāsatthenako”ti",
  "tika-vin07t:1998_3": "kāraṇaṃ vuttaṃ, tampi idameva kāraṇaṃ sandhāya vuttaṃ. Itarathā sāmaṇerassapi bhikkhuvassagaṇanādīsu",
  "tika-vin07t:1998_4": "liṅgānurūpasaṃvāso eva sāditoti saṃvāsatthenakatā na siyā bhikkhūhi dinnaliṅgassa",
  "tika-vin07t:1998_5": "ubhinnampi sādhāraṇattā. Yathā cettha bhikkhu, evaṃ sāmaṇeropi pārājikaṃ samāpanno",
  "tika-vin07t:1998_6": "sāmaṇerapaṭiññāya apariccattattā saṃvāsatthenako na hotīti veditabbo. Sobhatīti sampaṭicchitvāti",
  "tika-vin07t:1998_7": "kāsāvadhāraṇe dhuraṃ nikkhipitvā gihibhāvaṃ sampaṭicchitvā.",
  "tika-vin07t:1999_0": "Yo koci vuḍḍhapabbajitoti sāmaṇeraṃ sandhāya vuttaṃ. Mahāpeḷādīsūti vilīvādimayesu",
  "tika-vin07t:1999_1": "gharadvāresu ṭhapitabhattabhājanavisesesu, etena vihāre bhikkhūhi saddhiṃ vassagaṇanādīnaṃ akaraṇaṃ dasseti.",
  "tika-vin07t:2000": "Theyyasaṃvāsakavatthukathāvaṇṇanā niṭṭhitā.",
  "tika-vin07t:2001": "Titthiyapakkantakakathāvaṇṇanā",
  "tika-vin07t:2002_0": "Titthiyapakkantakādikathāsu tesaṃ liṅge ādinnamatteti vīmaṃsādiadhippāyaṃ vinā “titthiyo",
  "tika-vin07t:2002_1": "bhavissāmī”ti sanniṭṭhānavasena liṅge kāyena dhāritamatte. Sayamevāti titthiyānaṃ",
  "tika-vin07t:2002_2": "santikaṃ agantvā sayameva saṅghārāmepi kusacīrādīni nivāseti. Ājīvako bhavissāmi…pe…",
  "tika-vin07t:2002_3": "gacchatīti ājīvakānaṃ santike tesaṃ pabbajanavidhinā “ājīvako bhavissāmī”ti gacchati.",
  "tika-vin07t:2002_4": "Tassa hi titthiyabhāvūpagamanaṃ pati sanniṭṭhāne vijjamānepi “gantvā bhavissāmī”ti",
  "tika-vin07t:2002_5": "parikappitattā padavāre dukkaṭameva vuttaṃ. Dukkaṭanti pāḷiyā avuttepi methunādīsu",
  "tika-vin07t:2002_6": "vuttapubbapayogadukkaṭānulomato vuttaṃ. Etena ca sanniṭṭhānavasena liṅge sampaṭicchite",
  "tika-vin07t:2002_7": "pārājikaṃ, tato purimapayoge thullaccayañca vattabbameva, thullaccayakkhaṇe nivattantopi",
  "tika-vin07t:2002_8": "āpattiṃ desāpetvā muccati evāti daṭṭhabbaṃ. Yathā cettha, evaṃ saṅghabhedepi lohituppādepi",
  "tika-vin07t:2002_9": "bhikkhūnaṃ pubbapayogādīsu dukkaṭathullaccayapārājikāhi muccanasīmā ca veditabbā.",
  "tika-vin07t:2002_10": "Sāsanaviruddhatāyettha ādikammikānampi anāpatti na vuttā. Pabbajjāyapi abhabbatādassanatthaṃ",
  "tika-vin07t:2002_11": "panete, aññe ca pārājikakaṇḍe visuṃ sikkhāpadena pārājikādiṃ adassetvā idha abhabbesu",
  "tika-vin07t:2002_12": "eva vuttāti veditabbaṃ.",
  "tika-vin07t:2003_0": "Taṃ laddhinti titthiyavese seṭṭhabhāvaggahaṇameva sandhāya vuttaṃ. Tesañhi titthiyānaṃ",
  "tika-vin07t:2003_1": "sassatādiggāhaṃ gaṇhantopi liṅge asampaṭicchite titthiyapakkantako na hoti, taṃ laddhiṃ",
  "tika-vin07t:2003_2": "aggahetvāpi “etesaṃ vatacariyā sundarā”ti liṅgaṃ sampaṭicchanto titthiyapakkantako",
  "tika-vin07t:2003_3": "hoti eva. Laddhiyā abhāvenāti bhikkhubhāve sālayatāya titthiyabhāvūpagamanaladdhiyā",
  "tika-vin07t:2003_4": "abhāvena, etena ca āpadāsu kusacīrādiṃ pārupantassāpi naggassa viya anāpattiṃ dasseti.",
  "tika-vin07t:2004": "Upasampannabhikkhunā kathitoti ettha saṅghabhedakopi upasampannabhikkhunāva kathito, mātughātakādayo pana anupasampannenāpīti daṭṭhabbaṃ.",
  "tika-vin07t:2005": "Titthiyapakkantakakathāvaṇṇanā niṭṭhitā.",
  "tika-vin07t:2006": "Tiracchānavatthukathāvaṇṇanā",
  "tika-vin07t:2007_0": "111. Udakasañcārikaṃ maṇḍūkabhakkhaṃ nāgasarīranti sambandhitabbaṃ. Vissarabhayenāti",
  "tika-vin07t:2007_1": "nāgassa sarīraṃ disvā bhikkhuno viravanabhayena. Kapimiddhādīsu nāgasarīraṃ nuppajjatīti",
  "tika-vin07t:2007_2": "taduppattisīmaṃ dassento āha “vissaṭṭho”tiādi.",
  "tika-vin07t:2008": "Tiracchānavatthukathāvaṇṇanā niṭṭhitā.",
  "tika-vin07t:2009": "Mātughātakādikathāvaṇṇanā",
  "tika-vin07t:2010_0": "112. Apavāhananti sodhanaṃ. Tiracchānādiamanussajātito manussajātikānaññeva puttesu",
  "tika-vin07t:2010_1": "mettādayopi tikkhavisadā honti lokuttaraguṇā viyāti āha “manussitthibhūtā janikā",
  "tika-vin07t:2010_2": "mātā”ti. Yathā manussānaññeva kusalappavatti tikkhavisadā, evaṃ akusalappavattipīti",
  "tika-vin07t:2010_3": "āha “sayampi manussajātikenevā”tiādi. Ānantariyenāti ettha cutianantaraṃ niraye paṭisandhiphalaṃ",
  "tika-vin07t:2010_4": "anantaraṃ nāma, tasmiṃ anantare janakattena niyuttaṃ ānantariyaṃ, tena. Vesiyā puttoti",
  "tika-vin07t:2010_5": "upalakkhaṇamattaṃ, kulitthiyā aticāriniyā puttopi attano pitaraṃ ajānitvā ghātento pitughātakova hoti.",
  "tika-vin07t:2011": "114. Avasesanti anāgāmiādikaṃ. Yaṃ panettha vattabbaṃ, taṃ manussaviggahapārājike vuttameva.",
  "tika-vin07t:2012_0": "115. Ayaṃ saṅghabhedakoti pakatattaṃ bhikkhuṃ sandhāya vuttaṃ. Pubbe eva pārājikaṃ",
  "tika-vin07t:2012_1": "samāpanno vā vatthādidosena vipannopasampado vā saṅghaṃ bhindantopi anantariyaṃ na",
  "tika-vin07t:2012_2": "phusati, saṅgho pana bhinnova hoti, pabbajjā cassa na vāritāti daṭṭhabbaṃ.",
  "tika-vin07t:2013_0": "“Duṭṭhacittenā”ti vuttamevatthaṃ vibhāveti “vadhakacittenā”ti. Lohitaṃ uppādetīti",
  "tika-vin07t:2013_1": "tathāgatassa verīhi abhejjakāyatāya kenaci balakkārena cammādichedaṃ katvā bahi lohitaṃ",
  "tika-vin07t:2013_2": "paggharāpetuṃ na sakkā, āvudhādipahārena pana lohitaṃ ṭhānato calitvā kuppamānaṃ",
  "tika-vin07t:2013_3": "ekattha sañcitaṃ hoti, ettakena pana pahāradāyako lohituppādako nāma hoti devadatto",
  "tika-vin07t:2013_4": "viya. Cetiyaṃ pana bodhiṃ vā paṭimādiṃ vā bhindato ānantariyaṃ na hoti, ānantariyasadisaṃ",
  "tika-vin07t:2013_5": "mahāsāvajjaṃ hoti. Bodhirukkhassa pana ojoharaṇasākhā ceva sadhātukaṃ cetiyaṃ bādhayamānā",
  "tika-vin07t:2013_6": "ca chinditabbā, puññamevettha hoti.",
  "tika-vin07t:2014": "Mātughātakādikathāvaṇṇanā niṭṭhitā.",
  "tika-vin07t:2015": "Ubhatobyañjanakavatthukathāvaṇṇanā",
  "tika-vin07t:2016_0": "116. Itthiubhatobyañjanakoti itthindriyayutto, itaro pana purisindriyayutto. Ekassa",
  "tika-vin07t:2016_1": "hi bhāvadvayaṃ saha nuppajjati yamake paṭikkhittattā. Dutiyabyañjanaṃ pana kammasahāyena",
  "tika-vin07t:2016_2": "akusalacitteneva bhāvavirahitaṃ uppajjati. Pakatitthipurisānampi kammameva byañjanaliṅgānaṃ",
  "tika-vin07t:2016_3": "kāraṇaṃ, na bhāvo tassa kenaci paccayena paccayattassa paṭṭhāne avuttattā. Kevalaṃ",
  "tika-vin07t:2016_4": "bhāvasahitānaṃyeva byañjanaliṅgānaṃ pavattidassanatthaṃ aṭṭhakathāsu “itthindriyaṃ",
  "tika-vin07t:2016_5": "paṭicca itthiliṅgādīnī”tiādinā indriyaṃ byañjanakaāraṇattena vuttaṃ, idha pana akusalabalena",
  "tika-vin07t:2016_6": "indriyaṃ vināpi byañjanaṃ uppajjatīti vuttaṃ. Ubhinnampi cesaṃ ubhatobyañjanakānaṃ",
  "tika-vin07t:2016_7": "yadā itthiyā rāgo uppajjati, tadā purisabyañjanaṃ pākaṭaṃ hoti, itaraṃ paṭicchannaṃ.",
  "tika-vin07t:2016_8": "Yadā purise rāgo uppajjati, tadā itthibyañjanaṃ pākaṭaṃ hoti, itaraṃ paṭicchannaṃ.",
  "tika-vin07t:2016_9": "Tattha vicāraṇakkamoti paṭisandhikkhaṇe eva itthipurisaliṅgānampi pātubhāvappakāsake",
  "tika-vin07t:2016_10": "kurundivacane ayuttatāpakāsanatthaṃ atthavicāraṇakkamo. Aṭṭhasāliniyañhi “itthiliṅgādīni",
  "tika-vin07t:2016_11": "pana itthindriyaṃ paṭicca pavatte samuṭṭhitānī”tiādi vuttaṃ. Nevassa pabbajjā atthīti",
  "tika-vin07t:2016_12": "yojanā. Yo ca paṭikkhitte abhabbe, bhabbe ca puggale ñatvā pabbājeti, upasampādeti",
  "tika-vin07t:2016_13": "vā, dukkaṭaṃ. Ajānantassa sabbattha anāpattīti veditabbaṃ.",
  "tika-vin07t:2017": "Ubhatobyañjanakavatthukathāvaṇṇanā niṭṭhitā.",
  "tika-vin07t:2018": "Anupajjhāyakādivatthukathāvaṇṇanā",
  "tika-vin07t:2019_0": "117. Anupajjhāyādivatthūsu sikkhāpadaṃ apaññattanti “na, bhikkhave, anupajjhāyako",
  "tika-vin07t:2019_1": "upasampādetabbo”ti idheva paññāpiyamānasikkhāpadaṃ sandhāya vuttaṃ. “Kammaṃ pana",
  "tika-vin07t:2019_2": "na kuppatī”ti idaṃ upajjhāyābhāvepi “itthannāmassa upasampadāpekkho, itthannāmena",
  "tika-vin07t:2019_3": "upajjhāyenā”ti matassa vā vibbhamantassa vā purāṇaupajjhāyassa, aññassa vā yassa",
  "tika-vin07t:2019_4": "kassaci avijjamānassāpi nāmena sabbattha upajjhāyakittanassa katattā vuttaṃ. Yadi",
  "tika-vin07t:2019_5": "hi upajjhāyakittanaṃ na kareyya, “puggalaṃ na parāmasatī”ti vuttakammavipatti eva",
  "tika-vin07t:2019_6": "siyā. Teneva pāḷiyaṃ “anupajjhāyaka”nti vuttaṃ. Aṭṭhakathāyampissa “upajjhāyaṃ akittetvā”ti",
  "tika-vin07t:2019_7": "avatvā “upajjhāyaṃ agāhāpetvā sabbena sabbaṃ upajjhāyavirahitaṃ”icceva atthoti vutto.",
  "tika-vin07t:2019_8": "Pāḷiyaṃ saṅghena upajjhāyenāti “ayaṃ itthannāmo saṅghassa upasampadāpekkho, itthannāmo",
  "tika-vin07t:2019_9": "saṅghaṃ upasampadaṃ yācati saṅghena upajjhāyenā”ti evaṃ kammavācāya saṅghameva upajjhāyaṃ",
  "tika-vin07t:2019_10": "kittetvāti attho. Evaṃ gaṇena upajjhāyenāti etthāpi “ayaṃ itthannāmo gaṇassa upasampadāpekkho”tiādinā",
  "tika-vin07t:2019_11": "yojanā veditabbā, evaṃ vuttepi kammaṃ na kuppati eva dukkaṭasseva vuttattā. Aññathā",
  "tika-vin07t:2019_12": "“so ca puggalo anupasampanno”ti vadeyya. Tenāha “saṅghenā”tiādi. Tattha paṇḍakādīhi",
  "tika-vin07t:2019_13": "upajjhāyehi kariyamānesu kammesu paṇḍakādike vināva yadi pañcavaggādigaṇo pūrati,",
  "tika-vin07t:2019_14": "kammaṃ na kuppati, itarathā kuppatīti veditabbaṃ.",
  "tika-vin07t:2020": "Anupajjhāyakādivatthukathāvaṇṇanā niṭṭhitā.",
  "tika-vin07t:2021": "Apattakādivatthukathāvaṇṇanā",
  "tika-vin07t:2022_0": "118. Apattacīvaravatthūsupi pattacīvarānaṃ abhāvepi “paripuṇṇassa pattacīvara”nti",
  "tika-vin07t:2022_1": "kammavācāya sāvitattā kammakopaṃ avatvā dukkaṭameva vuttaṃ. Itarathā sāvanāya hāpanato",
  "tika-vin07t:2022_2": "kammakopo eva siyā. Keci pana “paṭhamaṃ anuññātakammavācāya upasampannā viya idānipi",
  "tika-vin07t:2022_3": "‘paripuṇṇassa pattacīvara’nti avatvā kammavācāya upasampannāpi sūpasampannāevā”ti",
  "tika-vin07t:2022_4": "vadanti, taṃ na yuttaṃ. Anuññātakālato paṭṭhāya hi aparāmasanaṃ sāvanāya hāpanavipatti",
  "tika-vin07t:2022_5": "eva hoti “itthannāmo saṅghaṃ upasampadaṃ yācatī”ti padassa hāpane viya. Tampi hi",
  "tika-vin07t:2022_6": "pacchā anuññātaṃ, “saṅghaṃ, bhante, upasampadaṃ yācāmī”tiādivākyena ayācetvā tampi",
  "tika-vin07t:2022_7": "upasampādento “ayaṃ itthannāmo saṅghaṃ upasampadaṃ yācatī”ti vatvāva yadi kammavācaṃ",
  "tika-vin07t:2022_8": "karoti, kammaṃ sukatameva hoti, no ce vipannaṃ. Sabbapacchā hi anuññātakammavācato",
  "tika-vin07t:2022_9": "kiñcipi parihāpetuṃ na vaṭṭati, sāvanāya hāpanameva hoti. Aññe vā bhikkhū dātukāmā hontīti sambandho.",
  "tika-vin07t:2023_0": "Anāmaṭṭhapiṇḍapātanti bhikkhūhi laddhabhikkhato aggahitaggaṃ piṇḍapātaṃ. Sāmaṇerabhāgasamakoti",
  "tika-vin07t:2023_1": "ettha kiñcāpi sāmaṇerānampi āmisabhāgassa samakameva diyyamānattā visuṃ sāmaṇerabhāgo",
  "tika-vin07t:2023_2": "nāma natthi, pattacīvaraparikammamattapaṭibaddhapabbajjatāya pana sāmaṇerasadisā",
  "tika-vin07t:2023_3": "ete paṇḍupalāsāti dassanatthaṃ evaṃ vuttanti daṭṭhabbaṃ. Niyatāsannapabbajjasseva",
  "tika-vin07t:2023_4": "cāyaṃ bhāgo dīyati. Teneva “yāva patto paccatī”tiādi vuttaṃ. Āmisabhāgoti vihāre",
  "tika-vin07t:2023_5": "dinnaṃ saṅghabhattaṃ, tatruppādañca sandhāya vuttaṃ, na dāyakānaṃ gehesu tehi diyyamānaṃ.",
  "tika-vin07t:2023_6": "Teneva salākabhattādi paṭikkhittaṃ, dāyakā vippaṭisārino hontīti. Bhesajjantiādinā",
  "tika-vin07t:2023_7": "pana gihīnaṃ bhesajjakaraṇādidoso ettha na hotīti dasseti.",
  "tika-vin07t:2024": "Apattakādivatthukathāvaṇṇanā niṭṭhitā.",
  "tika-vin07t:2025": "Hatthacchinnādivatthukathāvaṇṇanā",
  "tika-vin07t:2026_0": "119. Hatthacchinnādivatthūsu kaṇṇamūleti sakalassa kaṇṇassa chedaṃ sandhāya vuttaṃ.",
  "tika-vin07t:2026_1": "Kaṇṇasakkhalikāyāti kaṇṇacūḷikāya. Yassa pana kaṇṇāviddheti heṭṭhā kuṇḍalādiṭhapanacchiddaṃ",
  "tika-vin07t:2026_2": "sandhāya vuttaṃ. Tañhi saṅghaṭanakkhamaṃ. Ajapadaketi ajapadanāsikaṭṭhikoṭiyaṃ. Tato",
  "tika-vin07t:2026_3": "hi uddhaṃ na vicchindati. Sakkā hoti sandhetunti avirūpasaṇṭhānaṃ sandhāya vuttaṃ,",
  "tika-vin07t:2026_4": "virūpaṃ pana parisadūsakataṃ āpādeti.",
  "tika-vin07t:2027": "Khujjasarīroti vaṅkasarīro. Brahmuno viya ujukaṃ gattaṃ sarīraṃ yassa, so brahmujjugatto, bhagavā.",
  "tika-vin07t:2028": "Parivaṭumoti samantato vaṭṭakāyo, etena evarūpā eva vāmanakā na vaṭṭantīti dasseti.",
  "tika-vin07t:2029_0": "Kūṭakūṭasīsoti anekesu ṭhānesu piṇḍikamaṃsataṃ dassetuṃ āmeḍitaṃ kataṃ. Tenāha “tālaphalapiṇḍisadisenā”ti,",
  "tika-vin07t:2029_1": "tālaphalānaṃ mañjarī piṇḍi nāma. Anupubbatanukena sīsenāti cetiyathūpikā viya kamena",
  "tika-vin07t:2029_2": "kisena sīsena, thūlaveḷupabbaṃ viya ādito paṭṭhāya yāvapariyosānaṃ samathūlena uccena",
  "tika-vin07t:2029_3": "sīsena samannāgato nāḷisīso nāma. Kappasīsoti gajamatthakaṃ viya dvidhā bhinnasīso.",
  "tika-vin07t:2029_4": "“Kaṇṇikakeso vā”ti imassa vivaraṇaṃ “pāṇakehī”tiādi. Makkaṭasseva naḷāṭepi kesānaṃ",
  "tika-vin07t:2029_5": "uṭṭhitabhāvaṃ sandhāyāha “sīsalomehī”tiādi.",
  "tika-vin07t:2030_0": "Makkaṭabhamukoti naḷāṭalomehi avibhattalomabhamuko. Akkhicakkalehīti kaṇhamaṇḍalehi.",
  "tika-vin07t:2030_1": "Kekaroti tiriyaṃ passanako. Udakatārakāti olokentānaṃ udake paṭibimbikacchāyā, udakapubbuḷanti",
  "tika-vin07t:2030_2": "keci. Akkhitārakāti abhimukhe ṭhitānaṃ chāyā, akkhigaṇḍakātipi vadanti. Atipiṅgalakkhīti",
  "tika-vin07t:2030_3": "majjārakkhi. Madhupiṅgalanti madhuvaṇṇapiṅgalaṃ. Nippakhumakkhīti ettha pakhuma-saddo",
  "tika-vin07t:2030_4": "akkhidalalomesu nirūḷho, tadabhāvā nippakhumakkhi. Akkhipākenāti akkhidala pariyantesu",
  "tika-vin07t:2030_5": "pūtibhāvāpajjanarogena.",
  "tika-vin07t:2031_0": "Cipiṭanāsikoti anunnatanāsiko. Paṭaṅgamaṇḍūko nāma mahāmukhamaṇḍūko. Bhinnamukhoti",
  "tika-vin07t:2031_1": "upakkamukhapariyosāno, sabbadā vivaṭamukho vā. Vaṅkamukhoti ekapasse apakkamma ṭhitaheṭṭhimahanukaṭṭhiko.",
  "tika-vin07t:2031_2": "Oṭṭhacchinnakoti ubhosu oṭṭhesu yattha katthaci jātiyā vā pacchā vā satthādinā apanītamaṃsena",
  "tika-vin07t:2031_3": "oṭṭhena samannāgato. Eḷamukhoti niccapaggharitalālāmukho.",
  "tika-vin07t:2032_0": "Bhinnagaloti avanatagato. Bhinnauroti atininnauramajjho. Evaṃ bhinnapiṭṭhipi. Sabbañcetanti",
  "tika-vin07t:2032_1": "“kacchugatto”tiādiṃ sandhāya vuttaṃ. Ettha ca vinicchayo kuṭṭhādīsu vutto evāti āha “vinicchayo”tiādi.",
  "tika-vin07t:2033_0": "Vātaṇḍikoti aṇḍavātarogena uddhutabījaṇḍakosena samannāgato, yassa nivāsanena paṭicchannampi",
  "tika-vin07t:2033_1": "unnataṃ pakāsati, sova na pabbājetabbo. Vikaṭoti tiriyaṃgamanapādo, yassa caṅkamato",
  "tika-vin07t:2033_2": "jāṇukā bahi nigacchanti. Paṇhoti pacchato parivattanakapādo, yassa caṅkamato jāṇukā",
  "tika-vin07t:2033_3": "anto pavisanti. Mahājaṅghoti thūlajaṅgho. Mahāpādoti mahantena pādatalena yutto.",
  "tika-vin07t:2033_4": "Pādavemajjheti piṭṭhipādavemajjhe, etena aggapādo ca paṇhi ca sadisoti dasseti.",
  "tika-vin07t:2034_0": "Majjhe saṅkuṭitapādattāti kuṇḍapādatāya kāraṇavibhāvanaṃ. Agge saṅkuṭitapādattāti",
  "tika-vin07t:2034_1": "kuṇḍapādatāya sakuṇapādasseva gamanavibhāvanaṃ. Piṭṭhipādaggena caṅkamantoti “pādassa",
  "tika-vin07t:2034_2": "bāhirantenāti ca abbhantarantenā”ti ca idaṃ pādatalassa ubhohi pariyantehi caṅkamanaṃ sandhāya vuttaṃ.",
  "tika-vin07t:2035_0": "Mammananti ṭhānakaraṇavisuddhiyā abhāvena ayuttakkharavacanaṃ. Vacanānukaraṇena hi",
  "tika-vin07t:2035_1": "so mammano vutto. Yo ca karaṇasampannopi ekamevakkharaṃ hikkārabahuso vadati, sopi",
  "tika-vin07t:2035_2": "idheva saṅgayhati. Yo vā pana hikkaṃ niggahetvāpi anāmeḍitakkharameva siliṭṭhavacanaṃ",
  "tika-vin07t:2035_3": "vattuṃ samattho, so pabbājetabbo.",
  "tika-vin07t:2036": "Āpattito na muccatīti ñatvā karontova na muccati. Jīvitantarāyādiāpadāsu aruciyā kāyasāmaggiṃ dentassa anāpatti. Appatto osāraṇanti osāraṇāya anarahoti attho.",
  "tika-vin07t:2037": "Hatthacchinnādivatthukathāvaṇṇanā niṭṭhitā.",
  "tika-vin07t:2038": "Alajjinissayavatthukathāvaṇṇanā",
  "tika-vin07t:2039": "120. Nissayapaṭisaṃyuttavatthūsu bhikkhūhi samāno bhāgo diṭṭhisīlādiguṇakoṭṭhāso assāti bhikkhusabhāgo, tassa bhāvo bhikkhusabhāgatā.",
  "tika-vin07t:2040": "Alajjinissayavatthukathāvaṇṇanā niṭṭhitā.",
  "tika-vin07t:2041": "Gamikādinissayavatthukathāvaṇṇanā",
  "tika-vin07t:2042_0": "121. Nissayakaraṇīyoti ettha nissayaggahaṇaṃ nissayo, so karaṇīyo yassāti visesanassa",
  "tika-vin07t:2042_1": "paranipāto daṭṭhabbo. Vissamento vā…pe… anāpattīti gamanasaussāhatāya tathā vasantopi",
  "tika-vin07t:2042_2": "addhiko eva, tattha nissayadāyake asati anāpattīti adhippāyo. Etena ca parissamādiabhāve",
  "tika-vin07t:2042_3": "senāsanādisampadaṃ paṭicca vasato āpattīti dasseti. Tañca agamanapaccayā divase divase",
  "tika-vin07t:2042_4": "āpajjatīti vadanti. Cīvararajanādikiccatthāya garūhi pesitassāpi kiccapariyosānameva",
  "tika-vin07t:2042_5": "vasitabbaṃ, na tato paraṃ. Garūhipi tāvakālikakiccatthameva pesaladaharā pesitabbā,",
  "tika-vin07t:2042_6": "na niccakālakiccatthanti daṭṭhabbaṃ. “Nāvāya gacchantassa…pe… anāpattī”ti vuttattā",
  "tika-vin07t:2042_7": "evarūpaṃ avidheyyataṃ vinā nissayadāyakarahitaṭṭhāne vassaṃ upagantuṃ na vaṭṭatīti daṭṭhabbaṃ.",
  "tika-vin07t:2043_0": "Tassa nissāyāti taṃ nissāya. Āsāḷhīmāse…pe… tattha gantabbanti ettha pana sacepi",
  "tika-vin07t:2043_1": "“asuko thero ettha āgamissati āgamissatī”ti āgamentasseva vassūpanāyikadivaso hoti.",
  "tika-vin07t:2043_2": "Hotu, vasitaṭṭhāne vassaṃ anupagamma yattha nissayo labbhati, dūrepi tattha gantvā",
  "tika-vin07t:2043_3": "pacchimikāya upagantabbaṃ.",
  "tika-vin07t:2044_0": "122. Gottenapīti “āyasmato pippalissa upasampadāpekkho”ti evaṃ nāmaṃ avatvā gottanāmenapīti",
  "tika-vin07t:2044_1": "attho, tena “konāmo te upajjhāyo”ti puṭṭhena gottanāmena “āyasmā kassapo”ti vattabbanti",
  "tika-vin07t:2044_2": "siddhaṃ hoti. Tasmā aññampi kiñci tassa nāmaṃ pasiddhaṃ, tasmiṃ vā khaṇe sukhaggahaṇatthaṃ",
  "tika-vin07t:2044_3": "nāmaṃ paññāpitaṃ, taṃ sabbaṃ gahetvāpi anussāvanā kātabbā. Yathā upajjhāyassa, evaṃ",
  "tika-vin07t:2044_4": "upasampadāpekkhassapi gottādināmena, taṅkhaṇikanāmena ca anussāvanaṃ kātuṃ vaṭṭati.",
  "tika-vin07t:2044_5": "Tasmimpi khaṇe “ayaṃ tisso”ti vā “nāgo”ti vā nāmaṃ karontehi anusāsakasammutito paṭhamameva",
  "tika-vin07t:2044_6": "kātabbaṃ, evaṃ katvāpi antarāyikadhammānusāsanapucchanakālesu “kinnāmosi, ahaṃ bhante",
  "tika-vin07t:2044_7": "nāgo nāma, konāmo te upajjhāyo, upajjhāyo me bhante tisso nāmā”tiādinā viññāpentena",
  "tika-vin07t:2044_8": "ubhinnampi citte “mamedaṃ nāma”nti yathā saññā uppajjati, evaṃ viññāpetabbaṃ. Sace",
  "tika-vin07t:2044_9": "pana tasmiṃ khaṇe pakatināmena vatvā pacchā tissa-nāmādiapubbanāmena anussāveti, na vaṭṭati.",
  "tika-vin07t:2045_0": "Tattha ca kiñcāpi upajjhāyasseva nāmaṃ aggahetvā yena kenaci nāmena “tissassa upasampadāpekkho”tiādināpi",
  "tika-vin07t:2045_1": "puggale parāmaṭṭhe kammaṃ sukatameva hoti anupajjhāyakādīnaṃ upasampadākammaṃ viya",
  "tika-vin07t:2045_2": "upajjhāyassa abhāvepi abhabbattepi kammavācāya puggale parāmaṭṭhe kammassa sijjhanato.",
  "tika-vin07t:2045_3": "Upasampadāpekkhassa pana yathāsakaṃ nāmaṃ vinā aññena nāmena anussāvite kammaṃ kuppati,",
  "tika-vin07t:2045_4": "so anupasampannova hoti. Tattha ṭhito añño anupasampanno viya gahitanāmassa vatthupuggalassa",
  "tika-vin07t:2045_5": "tattha abhāvā, etassa ca nāmassa anussāvanāya avuttattā. Tasmā upasampadāpekkhassa",
  "tika-vin07t:2045_6": "pakatināmaṃ parivattetvā anupubbena nāgādināmena anussāvetukāmena paṭikacceva “tvaṃ",
  "tika-vin07t:2045_7": "nāgo”tiādinā viññāpetvā anusāsanaantarāyikadhammapucchanakkhaṇesupi tassa ca saṅghassa",
  "tika-vin07t:2045_8": "ca yathā pākaṭaṃ hoti, tathā pakāsetvāva nāgādināmena anussāvetabbaṃ. Ekassa bahūni",
  "tika-vin07t:2045_9": "nāmāni honti, tesu ekaṃ gahetuṃ vaṭṭati.",
  "tika-vin07t:2046_0": "Yaṃ pana upasampadāpekkhaupajjhāyānaṃ ekattha gahitaṃ nāmaṃ, tadeva ñattiyā, sabbattha",
  "tika-vin07t:2046_1": "anussāvanāsu ca gahetabbaṃ. Gahitato hi aññasmiṃ gahite byañjanaṃ bhinnaṃ nāma hoti,",
  "tika-vin07t:2046_2": "kammaṃ vipajjati. Atthato, hi byañjanato ca abhinnā eva ñatti, anussāvanā ca vaṭṭanti,",
  "tika-vin07t:2046_3": "upajjhāyanāmassa pana purato “āyasmato tissassā”tiādinā āyasmanta-padaṃ sabbattha",
  "tika-vin07t:2046_4": "yojetvāpi anussāveti, tathā ayojitepi doso natthi.",
  "tika-vin07t:2047_0": "Pāḷiyaṃ pana kiñcāpi “itthannāmassa āyasmato”ti pacchato “āyasmato”ti padaṃ vuttaṃ,",
  "tika-vin07t:2047_1": "tathāpi “āyasmā sāriputto atthakusalo”tiādinā nāmassa purato āyasmanta-padayogassa",
  "tika-vin07t:2047_2": "dassanato puratova payogo yuttataro. Tañca ekattha yojetvā aññattha ayojitepi ekattha",
  "tika-vin07t:2047_3": "purato yojetvā aññattha pacchato yojanepi sāvanāya hāpanaṃ nāma na hoti nāmassa ahāpitattā.",
  "tika-vin07t:2047_4": "Teneva pāḷiyampi “itthannāmassa āyasmato”ti ekattha yojetvā “itthannāmena upajjhāyenā”tiādīsu",
  "tika-vin07t:2047_5": "“āyasmato”ti na yojitanti vadanti. Tañca kiñcāpi evaṃ, tathāpi sabbaṭṭhānepi ekeneva",
  "tika-vin07t:2047_6": "pakārena yojetvā eva vā ayojetvā vā anussāvanaṃ pasatthataranti gahetabbaṃ.",
  "tika-vin07t:2048": "Gamikādinissayavatthukathāvaṇṇanā niṭṭhitā.",
  "tika-vin07t:2049": "Dveupasampadāpekkhādivatthukathāvaṇṇanā",
  "tika-vin07t:2050_0": "123. Ekato saheva ekasmiṃ khaṇe anussāvanaṃ etesanti ekānussāvanā, upasampadāpekkhā,",
  "tika-vin07t:2050_1": "ete ekānussāvane kātuṃ. Tenāha “ekānussāvane kātu”nti, idañca ekaṃ padaṃ vibhattialopena",
  "tika-vin07t:2050_2": "daṭṭhabbaṃ. Ekena vāti dvinnampi ekasmiṃ khaṇe ekāya eva kammavācāya anussāvane ekenācariyenāti",
  "tika-vin07t:2050_3": "attho. “Ayaṃ buddharakkhito ca ayaṃ dhammarakkhito ca āyasmato saṅgharakkhitassa",
  "tika-vin07t:2050_4": "upasampadāpekkho”tiādinā nayena ekena ācariyena dvinnaṃ ekasmiṃ khaṇe anussāvananayo",
  "tika-vin07t:2050_5": "daṭṭhabbo. Imināva nayena tiṇṇampi ekena ācariyena ekakkhaṇe anussāvanaṃ daṭṭhabbaṃ.",
  "tika-vin07t:2051_0": "Purimanayeneva ekato anussāvane kātunti “ekena ekassa, aññena itarassā”tiādinā pubbe",
  "tika-vin07t:2051_1": "vuttanayena dvinnaṃ dvīhi vā, tiṇṇaṃ tīhi vā ācariyehi, ekakena vā ācariyena tayopi",
  "tika-vin07t:2051_2": "ekato anussāvane kātunti attho, tañca kho ekena upajjhāyena. “Na tveva nānupajjhāyenā”ti",
  "tika-vin07t:2051_3": "idaṃ ekena ācariyena dvīhi vā tīhi vā upajjhāyehi dve vā tayo vā upasampadāpekkhe",
  "tika-vin07t:2051_4": "ekakkhaṇe ekāya anussāvanāya ekānussāvane kātuṃ na vaṭṭatīti paṭikkhepapadaṃ. Na",
  "tika-vin07t:2051_5": "pana nānācariyehi nānupajjhāyehi tayo ekānussāvane kātuṃ na vaṭṭatīti āha “sace pana",
  "tika-vin07t:2051_6": "nānācariyā nānupajjhāyā…pe… vaṭṭatī”ti. Yañcettha “tissatthero sumanattherassa saddhivihārikaṃ,",
  "tika-vin07t:2051_7": "sumanatthero tissattherassa saddhivihārika”nti evaṃ upajjhāyehi aññamaññaṃ saddhivihārikānaṃ",
  "tika-vin07t:2051_8": "anussāvanakaraṇaṃ vuttaṃ, taṃ upalakkhaṇamattaṃ. Tasmā sace tissatthero sumanattherassa",
  "tika-vin07t:2051_9": "saddhivihārikaṃ, sumanatthero nandattherassa saddhivihārikaṃ anussāveti, aññamaññañca",
  "tika-vin07t:2051_10": "gaṇapūrakā honti, vaṭṭati eva. Sace pana upajjhāyo sayameva attano saddhivihārikaṃ",
  "tika-vin07t:2051_11": "anussāvetīti ettha vattabbameva natthi, kammaṃ sukatameva hoti. Anupajjhāyakassapi",
  "tika-vin07t:2051_12": "yena kenaci anussāvite upasampadā hoti, kimaṅgaṃ pana saupajjhāyakassa upajjhāyeneva",
  "tika-vin07t:2051_13": "anussāvaneti daṭṭhabbaṃ. Teneva navaṭṭanapakkhaṃ dassetuṃ “sace panā”tiādimāha.",
  "tika-vin07t:2052": "Dveupasampadāpekkhādivatthukathāvaṇṇanā niṭṭhitā.",
  "tika-vin07t:2053": "Upasampadāvidhikathāvaṇṇanā",
  "tika-vin07t:2054_0": "126. Upajjhāti upajjhāya-saddasamānattho ākāranto upajjhāsaddoti dasseti. Upajjhāya-saddo",
  "tika-vin07t:2054_1": "eva vā upajjhā upayogapaccattavacanesu ya-kāralopaṃ katvā evaṃ vutto karaṇavacanādīsu",
  "tika-vin07t:2054_2": "upajjhā-saddassa payogābhāvāti daṭṭhabbaṃ. Pāḷiyaṃ attanāva attānaṃ sammannitabbanti",
  "tika-vin07t:2054_3": "attanāva kattubhūtena karaṇabhūtena attānameva kammabhūtaṃ pati sammananakiccaṃ kātabbaṃ.",
  "tika-vin07t:2054_4": "Attānanti vā paccatte upayogavacanaṃ, attanāva attā sammannitabboti attho. Na kevalañca",
  "tika-vin07t:2054_5": "ettheva, aññatrāpi terasasammutiādīsu imināva lakkhaṇena attanāva attā sammannitabbova.",
  "tika-vin07t:2054_6": "Apica sayaṃ kammārahattā attānaṃ muñcitvā catuvaggādiko gaṇo sabbattha icchitabbo.",
  "tika-vin07t:2055_0": "Saccakāloti “nigūhissāmī”ti vañcanaṃ pahāya saccasseva te icchitabbakālo. Bhūtakāloti",
  "tika-vin07t:2055_1": "vañcanāya abhāvepi manussattādivatthuno bhūtatāya avassaṃ icchitabbakālo, itarathā",
  "tika-vin07t:2055_2": "kammakopādiantarāyo hotīti adhippāyo. Maṅkūti adhomukho. Uddharatūti anupasampannabhāvato",
  "tika-vin07t:2055_3": "upasampattiyaṃ patiṭṭhapetūti attho.",
  "tika-vin07t:2056_0": "Sabbakammavācāsu atthakosallatthaṃ panettha upasampadākammavācāya evamattho daṭṭhabbo",
  "tika-vin07t:2056_1": "– suṇātūti savanāṇattiyaṃ paṭhamapurisekavacanaṃ. Tañca kiñcāpi yo saṅgho savanakiriyāya",
  "tika-vin07t:2056_2": "niyojīyati, tassa sammukhattā “suṇāhī”ti majjhimapurisekavacanena vattabbaṃ, tathāpi",
  "tika-vin07t:2056_3": "yasmā saṅgha-saddasannidhāne paṭhamapurisapayogova saddavidhūhi samāciṇṇo bhagavantaāyasmantādisaddasannidhānesu",
  "tika-vin07t:2056_4": "viya “adhivāsetu me bhavaṃ gotamo. Etassa sugata kālo, yaṃ bhagavā sāvakānaṃ sikkhāpadaṃ",
  "tika-vin07t:2056_5": "paññapeyya. Pakkamatāyasmā. Suṇantu me āyasmanto”tiādīsu viya. Tasmā idha paṭhamapurisapayogo",
  "tika-vin07t:2056_6": "kato. Atha vā gāravavasenevetaṃ vuttaṃ. Garuṭṭhānīyesu hi gāravavasena majjhimapurisapayoguppattiyampi",
  "tika-vin07t:2056_7": "paṭhamapurisapayogaṃ payujjanti “desetu sugato dhamma”ntiādīsu viyāti daṭṭhabbaṃ.",
  "tika-vin07t:2056_8": "Keci pana “bhante, āvusoti sadde apekkhitvā idha paṭhamapurisapayogo”ti vadanti,",
  "tika-vin07t:2056_9": "taṃ na yuttaṃ “ācariyo me bhante hohi, iṅghāvuso upāli, imaṃ pabbajitaṃ anuyuñjāhī”tiādīsu",
  "tika-vin07t:2056_10": "tappayogepi majjhimapurisapayogasseva dassanato.",
  "tika-vin07t:2057_0": "Meti yo sāveti, tassa attaniddese sāmivacanaṃ. Bhanteti ālapanatthe vuḍḍhesu sagāravavacanaṃ.",
  "tika-vin07t:2057_1": "“Āvuso”ti padaṃ pana navakesu. Tadubhayampi nipāto “tumhe bhante, tumhe āvuso”ti",
  "tika-vin07t:2057_2": "bahūsupi samānarūpattā. Saṅghoti avisesato catuvaggādike pakatattapuggalasamūhe vattati.",
  "tika-vin07t:2057_3": "Idha pana paccantimesu janapadesu pañcavaggato paṭṭhāya, majjhimesu janapadesu dasavaggato",
  "tika-vin07t:2057_4": "paṭṭhāya saṅghoti gahetabbo. Tatrāyaṃ piṇḍattho – bhante, saṅgho mama vacanaṃ suṇātūti.",
  "tika-vin07t:2057_5": "Idañca navakatarena vattabbavacanaṃ. Sace pana anussāvako sabbehi bhikkhūhi vuḍḍhataro",
  "tika-vin07t:2057_6": "hoti, “suṇātu me, āvuso, saṅgho”ti vattabbaṃ. Sopi ce “bhante”ti vadeyya, navakataro",
  "tika-vin07t:2057_7": "vā “āvuso”ti, kammakopo natthi. Keci pana “ekattha ‘āvuso’ti vatvā aññattha ‘bhante’ti",
  "tika-vin07t:2057_8": "vuttepi natthi doso ubhayenāpi ālapanassa sijjhanato”ti vadanti.",
  "tika-vin07t:2058_0": "Idāni yamatthaṃ ñāpetukāmo “suṇātū”ti saṅghaṃ savane niyojeti, taṃ ñāpento “ayaṃ",
  "tika-vin07t:2058_1": "itthannāmo”tiādimāha. Tattha ayanti upasampadāpekkhassa hatthapāse sannihitabhāvadassanaṃ.",
  "tika-vin07t:2058_2": "Tena ca hatthapāse ṭhitasseva upasampadā ruhatīti sijjhati hatthapāsato bahi ṭhitassa",
  "tika-vin07t:2058_3": "“aya”nti na vattabbato. Teneva anusāsakasammutiyaṃ so hatthapāsato bahi ṭhitattā",
  "tika-vin07t:2058_4": "“aya”nti na vutto. Tasmā upasampadāpekkho anupasampanno hatthapāse ṭhapetabbo. Ayaṃ",
  "tika-vin07t:2058_5": "itthannāmoti ayaṃ-saddo ca avassaṃ payujjitabbo. So ca imasmiṃ paṭhamanāmapayoge",
  "tika-vin07t:2058_6": "evāti gahetabbaṃ. “Itthannāmo”ti idaṃ aniyamato tassa nāmadassanaṃ. Ubhayenapi ayaṃ",
  "tika-vin07t:2058_7": "buddharakkhitotiādināmaṃ dasseti. “Upasampadāpekkho”ti bhinnādhikaraṇavisaye bahubbīhisamaāso,",
  "tika-vin07t:2058_8": "upasampadaṃ me saṅgho apekkhamānoti attho. Tassa ca upajjhāyataṃ samaṅgibhāvena dassetuṃ",
  "tika-vin07t:2058_9": "“itthannamassa āyasmato”ti vuttaṃ. Etena “ayaṃ buddharakkhito āyasmato dhammarakkhitassa",
  "tika-vin07t:2058_10": "saddhivihārikabhūto upasampadāpekkho”ti evamādinā nayena nāmayojanāya saha attho",
  "tika-vin07t:2058_11": "dassitoti. Ettha ca “āyasmato”ti padaṃ avatvāpi “ayaṃ buddharakkhito dhammarakkhitassa",
  "tika-vin07t:2058_12": "upasampadāpekkho”ti vattuṃ vaṭṭati. Teneva pāḷiyaṃ “itthannāmena upajjhāyenā”ti ettha",
  "tika-vin07t:2058_13": "“āyasmato”ti padaṃ na vuttaṃ. Yañcettha vattabbaṃ, taṃ heṭṭhā vuttameva.",
  "tika-vin07t:2059_0": "Nanu cettha upajjhāyopi upasampadāpekkho viya hatthapāse ṭhito eva icchitabbo, atha",
  "tika-vin07t:2059_1": "kasmā “ayaṃ itthannāmo imassa itthannāmassa upasampadāpekkho”ti evaṃ upajjhāyaparāmasanepi",
  "tika-vin07t:2059_2": "ima-saddassa payogo na katoti? Nāyaṃ virodho upajjhāyassa abhāvepi kammakopābhāvato.",
  "tika-vin07t:2059_3": "Kevalañhi kammanipphattiyā santapadavasena avijjamānassapi upajjhāyassa nāmakittanaṃ",
  "tika-vin07t:2059_4": "anupajjhāyassa upasampadādīsupi karīyati. Tasmā upajjhāyassa asannihitatāyapi tapparāmasanamatteneva",
  "tika-vin07t:2059_5": "kammasiddhito “imassā”ti niddisituṃ na vaṭṭati.",
  "tika-vin07t:2060_0": "Parisuddho antarāyikehi dhammehīti abhabbatādikehi upasampadāya avatthukarehi ceva",
  "tika-vin07t:2060_1": "pañcābādhahatthacchinnādīhi ca āpattimattakarehi antarāyikehi sabhāvehi parimutto.",
  "tika-vin07t:2060_2": "Evaṃ vutto eva ca āpattimattakarehi pañcābādhādīhi aparimuttassapi upasampadā ruhati,",
  "tika-vin07t:2060_3": "nāññathā. Paripuṇṇassa pattacīvaranti paripuṇṇamassa upasampadāpekkhassa pattacīvaraṃ.",
  "tika-vin07t:2060_4": "Evaṃ vutte eva apattacīvarassāpi upasampadā ruhati, nāññathā. Upasampadaṃ yācatīti",
  "tika-vin07t:2060_5": "“saṅghaṃ, bhante, upasampadaṃ yācāmī”tiādinā yācitabhāvaṃ sandhāya vuttaṃ. Evaṃ tena",
  "tika-vin07t:2060_6": "saṅghe ayācitepi “itthannāmo saṅghaṃ upasampadaṃ yācatī”ti vutte eva kammaṃ avipannaṃ",
  "tika-vin07t:2060_7": "hoti, nāññathā. Upajjhāyenāti upajjhāyena karaṇabhūtena itthannāmaṃ upajjhāyaṃ katvā",
  "tika-vin07t:2060_8": "kammabhūtaṃ upasampadaṃ dātuṃ nipphādetuṃ kattubhūtaṃ saṅghaṃ yācatīti attho. Yācadhātuno",
  "tika-vin07t:2060_9": "pana dvikammakattā “saṅghaṃ, upasampada”nti dve kammapadāni vuttāni.",
  "tika-vin07t:2061_0": "Yadi saṅghassa pattakallanti ettha patto kālo imassāti pattakālaṃ, apalokanādicatubbidhasaṅghakammaṃ,",
  "tika-vin07t:2061_1": "tadeva sakatthe ya-paccayena “pattakalla”nti vuccati. Idha pana ñatticatutthaupasampadākammaṃ",
  "tika-vin07t:2061_2": "adhippetaṃ, taṃ kātuṃ saṅghassa pattakallaṃ jātaṃ. Yadīti anumatigahaṇavasena kammassa",
  "tika-vin07t:2061_3": "pattakallataṃ ñāpeti. Yo hi koci tattha apattakallataṃ maññissati, so vakkhati. Imameva",
  "tika-vin07t:2061_4": "hi atthaṃ sandhāya anussāvanāsu “yassāyasmato khamati…pe… so bhāseyyā”ti vuttaṃ.",
  "tika-vin07t:2061_5": "Taṃ panetaṃ pattakallaṃ vatthusampadā, antarāyikehi dhammehi cassa parisuddhatā,",
  "tika-vin07t:2061_6": "sīmāsampadā, parisasampadā, pubbakiccaniṭṭhāpananti imehi pañcahi aṅgehi saṅgahitaṃ.",
  "tika-vin07t:2062_0": "Tattha vatthusampadā nāma yathāvuttehi ekādasahi abhabbapuggalehi ceva antimavatthuajjhāpannehi",
  "tika-vin07t:2062_1": "ca añño paripuṇṇavīsativasso anupasampannabhūto manussapuriso, etasmiṃ puggale sati",
  "tika-vin07t:2062_2": "eva idaṃ saṅghassa upasampadākammaṃ pattakallaṃ nāma hoti, nāsati. Katañca kuppameva hoti.",
  "tika-vin07t:2063_0": "Antarāyikehi dhammehi cassa parisuddhatā nāma yathāvuttasseva upasampadāvatthubhūtassa",
  "tika-vin07t:2063_1": "puggalassa ye ime bhagavatā paṭikkhittā pañcābādhaphuṭṭhatādayo mātāpitūhi ananuññātatāpariyosānā",
  "tika-vin07t:2063_2": "ceva hatthacchinnatādayo ca dosadhammā kārakasaṅghassa āpattādiantarāyahetutāya “antarāyikā”ti",
  "tika-vin07t:2063_3": "vuccanti tehi antarāyikehi dosadhammehi parimuttattā, imissā ca sati eva idaṃ kammaṃ",
  "tika-vin07t:2063_4": "pattakallaṃ nāma hoti, nāsati. Kataṃ pana kammaṃ sukatameva hoti ṭhapetvā ūnavīsativassapuggalaṃ.",
  "tika-vin07t:2064_0": "Sīmāsampadā pana uposathakkhandhake vakkhamānanayena sabbadosavirahitāya baddhābaddhavasena",
  "tika-vin07t:2064_1": "duvidhāya sīmāya vaseneva veditabbā. Tādisāya hi sīmāya sati eva idaṃ kammaṃ pattakallaṃ",
  "tika-vin07t:2064_2": "nāma hoti, nāsati. Katañca kammaṃ vipajjati.",
  "tika-vin07t:2065_0": "Parisasampadā pana ye ime upasampadākammassa sabbantimena paricchedena kammappattā",
  "tika-vin07t:2065_1": "dasahi vā pañcahi vā anūnā pārājikaṃ anāpannā, anukkhittā ca samānasaṃvāsakā bhikkhū,",
  "tika-vin07t:2065_2": "tesaṃ ekasīmāyaṃ hatthapāsaṃ avijahitvā ṭhānaṃ, chandārahānañca chandassa ānayanaṃ,",
  "tika-vin07t:2065_3": "sammukhībhūtānañca appaṭikkosanaṃ, upasampadāpekkharahitānaṃ uposathakkhandhake paṭikkhittānaṃ",
  "tika-vin07t:2065_4": "gahaṭṭhādianaupasampannānañceva pārājikukkhittakanānāsaṃvāsakabhikkhunīnañca vajjanīyapuggalānaṃ",
  "tika-vin07t:2065_5": "saṅghassa hatthapāse abhāvo cāti imehi catūhi aṅgehi saṅgahitā. Evarūpāya ca parisasampadāya",
  "tika-vin07t:2065_6": "sati eva idaṃ pattakallaṃ nāma hoti, nāsati. Tattha purimānaṃ tiṇṇaṃ aṅgānaṃ aññatarassapi",
  "tika-vin07t:2065_7": "abhāve kataṃ kammaṃ vipajjati, na pacchimassa.",
  "tika-vin07t:2066_0": "Pubbakiccaniṭṭhāpanaṃ nāma yānimāni “paṭhamaṃ upajjhaṃ gāhāpetabbo”tiādinā pāḷiyaṃ",
  "tika-vin07t:2066_1": "vuttāni “upajjhaṃ gāhāpanaṃ, pattacīvarācikkhanaṃ, tato taṃ hatthapāsato bahi ṭhapetvā",
  "tika-vin07t:2066_2": "anusāsakasammutikammakaraṇaṃ, sammatena ca gantvā anusāsanaṃ, tena ca paṭhamataraṃ",
  "tika-vin07t:2066_3": "āgantvā saṅghassa ñāpetvā upasampadāpekkhaṃ ‘āgacchāhī’ti hatthapāse eva abbhānaṃ,",
  "tika-vin07t:2066_4": "tena ca bhikkhūnaṃ pāde vandāpetvā upasampadāyācāpanaṃ, tato antarāyikadhammapucchakasammutikaraṇaṃ,",
  "tika-vin07t:2066_5": "sammatena ca pucchana”nti imāni aṭṭha pubbakiccāni, tesaṃ sabbesaṃ yāthāvato karaṇena",
  "tika-vin07t:2066_6": "niṭṭhāpanaṃ. Etasmiñca pubbakammaniṭṭhāpane sati eva idaṃ saṅghassa upasampadākammaṃ",
  "tika-vin07t:2066_7": "pattakallaṃ nāma hoti, nāsati. Etesu pana pubbakammesu akatesupi kataṃ kammaṃ yathāvuttavatthusampattiādīsu",
  "tika-vin07t:2066_8": "vijjamānesu akuppameva hoti. Tadevamettha pattakallaṃ imehi pañcahi aṅgehi saṅgahitanti",
  "tika-vin07t:2066_9": "veditabbaṃ. Imināva nayena heṭṭhā vuttesu, vakkhamānesu ca sabbesu kammesu pattakallatā",
  "tika-vin07t:2066_10": "yathārahaṃ yojetvā ñātabbā.",
  "tika-vin07t:2067_0": "Itthannāmaṃ upasampādeyyāti upasampadānipphādanena taṃsamaṅgiṃ kareyya karotūti patthanāyaṃ,",
  "tika-vin07t:2067_1": "vidhimhi vā idaṃ daṭṭhabbaṃ. Yathā hi “devadattaṃ sukhāpeyyā”ti vutte sukhamassa",
  "tika-vin07t:2067_2": "nipphādetvā taṃ sukhasamaṅginaṃ kareyyāti attho hoti, evamidhāpi upasampadamassa",
  "tika-vin07t:2067_3": "nipphādetvā taṃ upasampadāsamaṅginaṃ kareyyāti attho. Payojakabyāpāre cetaṃ yathā",
  "tika-vin07t:2067_4": "sukhayantaṃ kañci suddhakattāraṃ koci hetukattā sukhahetunipphādanena sukhāpeyyāti",
  "tika-vin07t:2067_5": "vuccati, evamidhāpi upasampajjantaṃ suddhakattāraṃ puggalaṃ hetukattubhūto saṅgho",
  "tika-vin07t:2067_6": "upasampadāhetunipphādanena upasampādeyyāti vutto. Etena ca sukhaṃ viya sukhadāyakena",
  "tika-vin07t:2067_7": "saṅghena puggalassa diyyamānā tathāpavattaparamatthadhamme upādāya ariyajanapaññattā",
  "tika-vin07t:2067_8": "upasampadā nāma sammutisaccatā atthīti samatthitaṃ hoti. Ettha ca “itthannāmo saṅghaṃ",
  "tika-vin07t:2067_9": "upasampadaṃ yācatī”ti vuttattā parivāsādīsu viya yācanānuguṇaṃ “itthannāmassa upasampadaṃ",
  "tika-vin07t:2067_10": "dadeyyā”ti avatvā “itthannāmaṃ upasampādeyyā”ti vuttattā idaṃ upasampadākammaṃ dāne",
  "tika-vin07t:2067_11": "asaṅgahetvā kammalakkhaṇe eva saṅgahitanti daṭṭhabbaṃ. Iminā nayena “itthannāmaṃ",
  "tika-vin07t:2067_12": "upasampādeti, upasampanno saṅghenā”ti etthāpi attho veditabbo. Kevalañhi tattha vattamānakālaatītakālavasena,",
  "tika-vin07t:2067_13": "idha pana anāmaṭṭhakālavasenāti ettakameva viseso.",
  "tika-vin07t:2068_0": "Esā ñattīti “saṅgho ñāpetabbo”ti vuttañāpanā esā. Idañca anussāvanānampi sabbhāvasūcanatthaṃ",
  "tika-vin07t:2068_1": "vuccati. Avassañcetaṃ vattabbameva, ñattikamme eva taṃ na vattabbaṃ. Tattha pana",
  "tika-vin07t:2068_2": "yya-kāre vuttamatte eva ñattikammaṃ niṭṭhitaṃ hotīti daṭṭhabbaṃ. Khamatīti ruccati.",
  "tika-vin07t:2068_3": "Upasampadāti saṅghena diyyamānā nipphādiyamānā upasampadā yassa khamati. So tuṇhassāti",
  "tika-vin07t:2068_4": "yojanā. Tuṇhīti ca akathanatthe nipāto, akathanako assa bhaveyyāti attho. Khamati",
  "tika-vin07t:2068_5": "saṅghassa itthannāmassa upasampadāti pakatena sambandho. Tattha kāraṇamāha “tasmā",
  "tika-vin07t:2068_6": "tuṇhī”ti. Tattha “āsī”ti seso. Yasmā “yassa nakkhamati, so bhāseyyā”ti tikkhattuṃ",
  "tika-vin07t:2068_7": "vuccamānopi saṅgho tuṇhī niravo ahosi, tasmā khamati saṅghassāti attho. Evanti iminā",
  "tika-vin07t:2068_8": "pakārena. Tuṇhībhāvenevetaṃ saṅghassa ruccanabhāvaṃ dhārayāmi bujjhāmi pajānāmīti",
  "tika-vin07t:2068_9": "attho. Iti-saddo parisamāpanatthe kato, so ca kammavācāya anaṅgaṃ. Tasmā anussāvakena",
  "tika-vin07t:2068_10": "“dhārayāmī”ti ettha mi-kārapariyosānameva vatvā niṭṭhāpetabbaṃ, iti-saddo na payujjitabboti",
  "tika-vin07t:2068_11": "daṭṭhabbaṃ. Iminā nayena sabbattha kammavācānamattho veditabbo.",
  "tika-vin07t:2069": "Upasampadāvidhikathāvaṇṇanā niṭṭhitā.",
  "tika-vin07t:2070": "Cattāronissayādikathāvaṇṇanā",
  "tika-vin07t:2071_0": "128. Ekaporisā vātiādi sattānaṃ sarīracchāyaṃ pādehi minitvā jānanappakāradassanaṃ.",
  "tika-vin07t:2071_1": "Chasattapadaparamatā hi chāyā “porisā”ti vuccati. Idañca utuppamāṇācikkhanādi ca",
  "tika-vin07t:2071_2": "āgantukehi saddhiṃ vīmaṃsitvā vuḍḍhanavabhāvaṃ ñatvā vandanavandāpanādikaraṇatthaṃ",
  "tika-vin07t:2071_3": "vuttaṃ. Eti āgacchati, gacchati cāti utu, sova pamiyate anena saṃvaccharanti pamāṇanti",
  "tika-vin07t:2071_4": "āha “utuyeva utuppamāṇa”nti. Aparipuṇṇāti upasampadādivasena aparipuṇṇā. Yadi utuvemajjhe",
  "tika-vin07t:2071_5": "upasampādito, tadā tasmiṃ utumhi avasiṭṭhadivasācikkhanaṃ “divasabhāgācikkhana”nti",
  "tika-vin07t:2071_6": "dasseti. Tenāha “yattakehi divasehi yassa yo utu aparipuṇṇo, te divase”ti. Tattha",
  "tika-vin07t:2071_7": "yassa taṃ khaṇaṃ laddhūpasampadassa puggalassa sambandhī yo utu yattakehi divasehi",
  "tika-vin07t:2071_8": "aparipuṇṇo, te divaseti yojanā.",
  "tika-vin07t:2072_0": "Chāyādikameva sabbaṃ saṅgahetvā gāyitabbato kathetabbato saṅgītīti āha “idamevā”tiādi.",
  "tika-vin07t:2072_1": "Tattha ekato katvā ācikkhitabbaṃ. Tvaṃ kiṃ labhasīti tvaṃ upasampādanakāle kataravassaṃ,",
  "tika-vin07t:2072_2": "katarautuñca labhasi, katarasmiṃ te upasampadā laddhāti attho. Vassanti vassānautu.",
  "tika-vin07t:2072_3": "Idañca saṃvaccharācikkhanaṃ vinā vuttampi na ñāyatīti iminā utuācikkhaneneva sāsanavassesu",
  "tika-vin07t:2072_4": "vā kaliyugavassādīsu vā sahassime vā satime vā asukaṃ utuṃ labhāmīti dassitanti daṭṭhabbaṃ.",
  "tika-vin07t:2072_5": "“Chāyā”ti idaṃ pāḷiyaṃ āgatapaṭipāṭiṃ sandhāya vuttaṃ. Vattabbakamato pana kaliyugavassādīsu",
  "tika-vin07t:2072_6": "sabbadesapasiddhesu asukavasse asukautumhi asukamāse asuke kaṇhe vā sukke vā pakkhe",
  "tika-vin07t:2072_7": "asukatithivāravisesayutte nakkhatte pubbaṇhādidivasabhāge ettake chāyāpamāṇe, nāḍikāpamāṇe",
  "tika-vin07t:2072_8": "vā mayā upasampadā laddhāti vadeyyāsīti evaṃ ācikkhitabbaṃ. “Idaṃ suṭṭhu uggahetvā",
  "tika-vin07t:2072_9": "āgantukehi vuḍḍhapaṭipāṭiṃ ñatvā paṭipajjāhī”ti vattabbaṃ. Pāḷiyaṃ kissa tvanti kiṃ",
  "tika-vin07t:2072_10": "tvaṃ ettakaṃ kālaṃ akāsīti attho.",
  "tika-vin07t:2073_0": "130. Upasampadaṃ yācīti pabbajjañca upasampadañca yācīti attho. Passissāmīti ettha",
  "tika-vin07t:2073_1": "vadatīti seso, evaṃ uparipi. “Osāretabbo”ti iminā purimo ukkhittabhāvo vibbhamitvā",
  "tika-vin07t:2073_2": "puna laddhūpasampadampi na muñcati. Tena ca sambhuñjanādīsupi bhikkhūnaṃ pācittiyamevāti",
  "tika-vin07t:2073_3": "dasseti. Anāpatti sambhoge saṃvāseti ettha sahaseyyāpi saṅgahitāti daṭṭhabbaṃ. Ettha",
  "tika-vin07t:2073_4": "cāyamadhippāyo – yasmā ayaṃ osāritattā pakatatto, tasmā ukkhittasambhogādipaccayena",
  "tika-vin07t:2073_5": "pācittiyenettha anāpattīti. Yo pana āpattiṭṭhāne anāpattidiṭṭhitāya āpattiṃ na passati,",
  "tika-vin07t:2073_6": "teneva paṭikammampi na karoti, so yasmā ettāvatā alajjī nāma na hoti. Paṇṇattiṃ ñatvā",
  "tika-vin07t:2073_7": "vītikkamaṃ karonto eva hi alajjī nāma hoti. “Sañcicca āpattiṃ āpajjatī”tiādi hi vuttaṃ.",
  "tika-vin07t:2073_8": "Tasmā ettha alajjisambhogādipaccayā dukkaṭāpattiniyamo natthi. Tena sāpettha āpatti",
  "tika-vin07t:2073_9": "na vuttāti daṭṭhabbaṃ. Yo panettha imaṃ adhippāyaṃ asallakkhentena kenaci “anāpatti",
  "tika-vin07t:2073_10": "sambhoge saṃvāse”ti iminā pācittiyena anāpatti vuttā, alajjisambhogapaccayā dukkaṭaṃ",
  "tika-vin07t:2073_11": "pana āpajjati evāti āpattiniyamo vutto, so alajjitte sati eva vutto, nāsatīti daṭṭhabbaṃ.",
  "tika-vin07t:2074_0": "131. Vinayamhītiādigāthāsu niggahānanti niggahakaraṇesu. Pāpiccheti pāpapuggalānaṃ",
  "tika-vin07t:2074_1": "niggahakaraṇesu, lajjīnaṃ paggahesu ca pesalānaṃ sukhāvahe mahante vinayamhi yathā",
  "tika-vin07t:2074_2": "atthakārī atthānuguṇaṃ karontova yasmā yoniso paṭipajjati nāma hoti, tasmā uddānaṃ",
  "tika-vin07t:2074_3": "pavakkhāmīti sambandhayojanā daṭṭhabbā. Sesaṃ sabbattha suviññeyyameva.",
  "tika-vin07t:2075": "Cattāronissayādikathāvaṇṇanā niṭṭhitā.",
  "tika-vin07t:2076": "Iti samantapāsādikāya vinayaṭṭhakathāya vimativinodaniyaṃ",
  "tika-vin07t:2077": "Mahākhandhakavaṇṇanānayo niṭṭhito.",
  "tika-vin07t:2078": "2. Uposathakkhandhako",
  "tika-vin07t:2079": "Sannipātānujānanādikathāvaṇṇanā",
  "tika-vin07t:2080": "132. Uposathakkhandhake taranti otaranti etthāti titthaṃ, laddhi. Itoti sāsanaladdhito.",
  "tika-vin07t:2081": "135. Āpajjitvā vā vuṭṭhitoti ettha desanārocanānampi saṅgaho. Teneva mātikāṭṭhakathāyaṃ “vuṭṭhitā vā desitā vā ārocitā vā āpatti…pe… asantī nāma hotī”ti vuttaṃ.",
  "tika-vin07t:2082": "Manujenāti āsannena saha. Pareti dūraṭṭhepi parapuggale sandhāya giraṃ no ca bhaṇeyyāti yojanā.",
  "tika-vin07t:2083_0": "“Āvikatā hissa phāsu hotī”ti vuttattā garukāpattipi āvikaraṇamattena vuṭṭhātīti keci",
  "tika-vin07t:2083_1": "vadanti, taṃ tesaṃ matimattaṃ parivāsādividhānasuttehi virujjhanato. Ayaṃ panettha",
  "tika-vin07t:2083_2": "adhippāyo – yathābhūtañhi attānamāvikarontaṃ pesalā bhikkhū “akāmā parivatthabba”ntiādivacanaṃ",
  "tika-vin07t:2083_3": "nissāya anicchamānampi naṃ upāyena parivāsādīni datvā avassaṃ suddhante patiṭṭhāpessanti,",
  "tika-vin07t:2083_4": "tato tassa avippaṭisārādīnaṃ vasena phāsu hoti. Paṭhamaṃ pātimokkhuddesanti nidānuddesaṃ",
  "tika-vin07t:2083_5": "dasseti. Pubbe avijjamānaṃ paññāpesīti. Na kevalañca etaṃ, pubbe paññattampi pana",
  "tika-vin07t:2083_6": "pārājikādisikkhāpadaṃ sabbaṃ bhagavā “tatrime cattāro pārājikā dhammā uddesaṃ āgacchantī”tiādinā",
  "tika-vin07t:2083_7": "pārājikuddesādivasena vinayamātikaṃ katvā nidānuddesena saha sayameva saṅgahetvā",
  "tika-vin07t:2083_8": "“pātimokkha”nti paññāpesīti daṭṭhabbaṃ. Tadetaṃ sabbampi sandhāya “anujānāmi, bhikkhave,",
  "tika-vin07t:2083_9": "pātimokkhaṃ uddisitu”nti vuttaṃ.",
  "tika-vin07t:2084": "136. Etaṃ 34 veditabbanti yasmiṃ tasmiṃ cātuddase vā pannarase vāti evaṃ atthajātaṃ.",
  "tika-vin07t:2085": "Sannipātānujānanādikathāvaṇṇanā niṭṭhitā.",
  "tika-vin07t:2086": "Sīmānujānanakathāvaṇṇanā",
  "tika-vin07t:2087_0": "138. “Puratthimāya disāyā”ti idaṃ nidassanamattaṃ. Tassaṃ pana disāyaṃ nimitte asati",
  "tika-vin07t:2087_1": "yattha atthi, tato paṭṭhāya paṭhamaṃ “puratthimāya anudisāya, dakkhiṇāya disāyā”tiādinā",
  "tika-vin07t:2087_2": "samantā vijjamānaṭṭhānesu nimittāni kittetvā puna “puratthimāya anudisāyā”ti paṭhamakittitaṃ",
  "tika-vin07t:2087_3": "kittetuṃ vaṭṭati, tīhi nimittehi siṅghāṭakasaṇṭhānāyapi sīmāya sammannitabbato. Tikkhattuṃ",
  "tika-vin07t:2087_4": "sīmāmaṇḍalaṃ sambandhantenāti vinayadharena sayaṃ ekasmiṃyeva ṭhāne ṭhatvā kevalaṃ",
  "tika-vin07t:2087_5": "nimittakittanavacaneneva sīmāmaṇḍalaṃ samantā nimittena nimittaṃ bandhantenāti attho.",
  "tika-vin07t:2087_6": "Taṃ taṃ nimittaṭṭhānaṃ agantvāpi hi kittetuṃ vaṭṭati. Tiyojanaparamāya sīmāya samantato",
  "tika-vin07t:2087_7": "tikkhattuṃ anuparigamanassa ekadivasena dukkarattā vinayadharena sayaṃ adiṭṭhampi",
  "tika-vin07t:2087_8": "pubbe bhikkhūhi yathāvavatthitaṃ nimittaṃ “pāsāṇo bhante”tiādinā kenaci vuttānusārena",
  "tika-vin07t:2087_9": "sallakkhetvā “eso pāsāṇo nimitta”ntiādinā kittetumpi vaṭṭati eva.",
  "tika-vin07t:2088_0": "Suddhapaṃsupabbatoti na kenaci kato sayaṃjātova vutto. Tathā sesāpi. Itaropīti suddhapaṃsupabbatādikopi",
  "tika-vin07t:2088_1": "pabbato. Hatthippamāṇatoti ettha bhūmito uggatappadesena hatthippamāṇaṃ gahetabbaṃ.",
  "tika-vin07t:2088_2": "Catūhi vā tīhi vāti sīmābhūmiyaṃ catūsu, tīsu vā disāsu ṭhitehi. Ekissā eva pana",
  "tika-vin07t:2088_3": "disāya ṭhitehi tato bahūhipi sammannituṃ na vaṭṭati. Dvīhi pana dvīsu disāsu ṭhitehipi",
  "tika-vin07t:2088_4": "na vaṭṭati. Tasmāti yasmā ekena na vaṭṭati, tasmā. Taṃ bahiddhā katvāti kittitanimittassa",
  "tika-vin07t:2088_5": "asīmattā antosīmāya karaṇaṃ ayuttanti vuttaṃ. Tenāha “sace”tiādi.",
  "tika-vin07t:2089_0": "Dvattiṃsapalaguḷapiṇḍappamāṇatā saṇṭhānato gahetabbā, na tulagaṇanāvasena, bhārato",
  "tika-vin07t:2089_1": "palaparimāṇañca magadhatulāya gahetabbaṃ. Sā ca lokiyatulāya dviguṇāti vadanti. Atimahantopīti",
  "tika-vin07t:2089_2": "bhūmito hatthippamāṇaṃ anuggantvā heṭṭhābhūmiyaṃ otiṇṇaghanato anekayojanappamāṇopi.",
  "tika-vin07t:2089_3": "Sace hi tato hatthippamāṇaṃ kūṭaṃ uggacchati, pabbatasaṅkhyameva gacchati.",
  "tika-vin07t:2090_0": "Antosārānanti tasmiṃ khaṇe taruṇatāya sāre avijjamānepi pariṇāmena bhavissamānasārepi",
  "tika-vin07t:2090_1": "sandhāya vuttaṃ. Tādisānañhi sūcidaṇḍakappamāṇapariṇāhānaṃ catupañcamattampi vanaṃ",
  "tika-vin07t:2090_2": "vaṭṭati. Antosāramissakānanti antosārehi rukkhehi sammissānaṃ. Etena ca sārarukkhamissampi",
  "tika-vin07t:2090_3": "vanaṃ vaṭṭatīti dasseti. Catupañcarukkhamattampīti sārarukkhe sandhāya vuttaṃ. Vanamajjhe",
  "tika-vin07t:2090_4": "vihāraṃ karontīti rukkhaghaṭāya antare rukkhe acchinditvā vatiādīhi vihāraparicchedaṃ",
  "tika-vin07t:2090_5": "katvāva antorukkhantaresu eva pariveṇapaṇṇasālādīnaṃ karaṇavasena yathā antovihārampi",
  "tika-vin07t:2090_6": "vanameva hoti, evaṃ vihāraṃ karontīti attho. Yadi hi sabbaṃ rukkhaṃ chinditvā vihāraṃ",
  "tika-vin07t:2090_7": "kareyyuṃ, vihārassa avanattā taṃ parikkhipitvā ṭhitaṃ vanaṃ ekattha kittetabbaṃ siyā.",
  "tika-vin07t:2090_8": "Idha pana antopi vanattā “vanaṃ na kittetabba”nti vuttaṃ. Sace hi taṃ kittenti, “nimittassa",
  "tika-vin07t:2090_9": "upari vihāro hotī”tiādinā anantare vuttadosaṃ āpajjati. Ekadesanti vanekadesaṃ, rukkhavirahitaṭṭhāne",
  "tika-vin07t:2090_10": "katavihārassa ekapasse ṭhitavanassa ekadesanti attho.",
  "tika-vin07t:2091_0": "Sūcidaṇḍakappamāṇoti vaṃsadaṇḍappamāṇo. Lekhanidaṇḍappamāṇoti keci. Mātikāṭṭhakathāyaṃ",
  "tika-vin07t:2091_1": "pana avebhaṅgiyavinicchaye “yo koci aṭṭhaṅgulasūcidaṇḍakamattopi veḷu…pe… garubhaṇḍa”nti",
  "tika-vin07t:2091_2": "vuttattā tanutaro veḷudaṇḍoti ca sūcidaṇḍoti ca gahetabbaṃ. Vaṃsanaḷakasarāvādīsūti",
  "tika-vin07t:2091_3": "veḷupabbe vā naḷapabbe vā kapallakādimattikabhājanesu vāti attho. Taṅkhaṇampīti taruṇapotake",
  "tika-vin07t:2091_4": "amilāyitvā viruhanajātike sandhāya vuttaṃ. Ye pana pariṇatā samūlaṃ uddharitvā ropitāpi",
  "tika-vin07t:2091_5": "chinnasākhā viya milāyitvā cirena navamūlaṅkuruppattiyā jīvanti, mīyantiyeva vā,",
  "tika-vin07t:2091_6": "tādise kittetuṃ na vaṭṭati. Etanti navamūlasākhāniggamanaṃ.",
  "tika-vin07t:2092_0": "Majjheti sīmāya mahādisānaṃ anto. Koṇanti sīmāya catūsu koṇesu dvinnaṃ dvinnaṃ maggānaṃ",
  "tika-vin07t:2092_1": "sambandhaṭṭhānaṃ. Parabhāge kittetuṃ vaṭṭatīti tesaṃ catunnaṃ koṇānaṃ bahi nikkhamitvā",
  "tika-vin07t:2092_2": "ṭhitesu maggesu ekissā disāya ekaṃ, aññissā disāya cāparanti evaṃ cattāropi maggā",
  "tika-vin07t:2092_3": "catūsu disāsu kittetuṃ vaṭṭatīti adhippāyo. Evaṃ pana kittitamattena kathaṃ ekābaddhatā",
  "tika-vin07t:2092_4": "vigacchatīti viññāyatīti. Parato gataṭṭhānepi ete eva te cattāro maggā. “Catūsu disāsu",
  "tika-vin07t:2092_5": "gacchantī”ti hi vuttaṃ. Tasmā ettha kāraṇaṃ vicinitabbaṃ.",
  "tika-vin07t:2093_0": "“Uttarantiyā bhikkhuniyā”ti idañca pāḷiyaṃ bhikkhunīnaṃ nadīpāragamane nadilakkhaṇassa",
  "tika-vin07t:2093_1": "āgatattā vuttaṃ. Bhikkhūnaṃ antaravāsakatemanamattampi vaṭṭati eva. “Nadicatukkepi",
  "tika-vin07t:2093_2": "eseva nayo”ti iminā ekattha kittetvā aññattha parato gataṭṭhānepi kittetuṃ na vaṭṭatīti",
  "tika-vin07t:2093_3": "dasseti. Teneva ca “assammissanadiyo catassopi kittetuṃ vaṭṭatī”ti asammissa-ggahaṇaṃ",
  "tika-vin07t:2093_4": "kataṃ. Mūleti ādikāle. Nadiṃ bhinditvāti yathā udakaṃ anicchantehi kassakehi mahoghe",
  "tika-vin07t:2093_5": "nivattetuṃ na sakkā, evaṃ nadikūlaṃ bhinditvā.",
  "tika-vin07t:2094": "Ukkhepimanti dīgharajjunā kuṭena ussiñcanīyaṃ.",
  "tika-vin07t:2095_0": "Asammissehīti sabbadisāsu ṭhitapabbatehi eva, pāsāṇādīsu aññatarehi vā nimittantarābyavahitehi.",
  "tika-vin07t:2095_1": "Sammissehīti ekattha pabbato, aññattha pāsāṇoti evaṃ ṭhitehi aṭṭhahipi. “Nimittānaṃ",
  "tika-vin07t:2095_2": "satenāpī”ti iminā ekissāya eva disāya bahunimittāni “puratthimāya disāya kiṃ nimittaṃ?",
  "tika-vin07t:2095_3": "Pabbato bhante. Puna puratthimāya disāya kiṃ nimittaṃ? Pāsāṇo bhante”tiādinā kittetuṃ",
  "tika-vin07t:2095_4": "vaṭṭatīti dasseti. Siṅghāṭakasaṇṭhānāti tikoṇā. Caturassāti samacaturassā, mudiṅgasaṇṭhānā",
  "tika-vin07t:2095_5": "pana āyatacaturassā. Ekakoṭiyaṃ saṅkocitā, tadaññāya vitthiṇṇā vā hotīti. Sīmāya",
  "tika-vin07t:2095_6": "upacāraṃ ṭhapetvāti āyatiṃ bandhitabbāya sīmāya nesaṃ vihārānaṃ paricchedato bahi",
  "tika-vin07t:2095_7": "sīmantarikappahonakaṃ upacāraṃ ṭhapetvā. Baddhā sīmā yesu vihāresu, te baddhasīmā.",
  "tika-vin07t:2095_8": "Pāṭekkanti paccekaṃ. Baddhasīmāsadisānīti yathā baddhasīmāsu ṭhitā aññamaññaṃ chandādiṃ",
  "tika-vin07t:2095_9": "anapekkhitvā paccekaṃ kammaṃ kātuṃ labhanti, evaṃ gāmasīmāsu ṭhitāpīti dasseti. Āgantabbanti",
  "tika-vin07t:2095_10": "sāmīcimattavasena vuttaṃ. Tenāha “āgamanampī”tiādi.",
  "tika-vin07t:2096_0": "Pabbajjūpasampadādīnanti ettha bhaṇḍukammāpucchanaṃ sandhāya pabbajjāgahaṇaṃ. Ekavīsati",
  "tika-vin07t:2096_1": "bhikkhūti nisinne sandhāya vuttaṃ. Idañca kammārahena saha abbhānakārakānampi pahonakatthaṃ",
  "tika-vin07t:2096_2": "vuttaṃ. “Nimittupagā pāsāṇā ṭhapetabbā”ti idaṃ yathārucitaṭṭhāne rukkhanimittādīnaṃ",
  "tika-vin07t:2096_3": "dullabhatāya vaḍḍhitvā ubhinnaṃ baddhasīmānaṃ saṅkarakaraṇato ca pāsāṇanimittassa",
  "tika-vin07t:2096_4": "ca tadabhāvato yattha katthaci ānetvā ṭhapetuṃ sukaratāya ca vuttaṃ. Tathā sīmantarikapāsāṇā",
  "tika-vin07t:2096_5": "ṭhapetabbāti etthāpi. Caturaṅgulappamāṇāpīti yathā khandhasīmāparicchedato bahi nimittapāsāṇānaṃ",
  "tika-vin07t:2096_6": "caturaṅgulamattaṭṭhānaṃ samantā nigacchati, avasesaṃ ṭhānaṃ antokhandhasīmāya hotiyeva,",
  "tika-vin07t:2096_7": "evaṃ tesupi ṭhapitesu caturaṅgulamattā sīmantarikā hotīti daṭṭhabbaṃ.",
  "tika-vin07t:2097_0": "Sīmantarikapāsāṇāti sīmantarikāya ṭhapitanimittapāsāṇā. Te pana kittentena padakkhiṇato",
  "tika-vin07t:2097_1": "anupariyāyanteneva kittetabbā. Kathaṃ? Khaṇḍasīmato hi pacchimāya disāya puratthābhimukhena",
  "tika-vin07t:2097_2": "ṭhatvā “puratthimāya disāya kiṃ nimitta”nti tattha sabbāni nimittāni anukkamena kittetvā",
  "tika-vin07t:2097_3": "tathā uttarāya disāya dakkhiṇābhimukhena ṭhatvā “dakkhiṇāya disāya kiṃ nimitta”nti",
  "tika-vin07t:2097_4": "anukkamena kittetvā tathā puratthimāya disāya pacchimābhimukhena ṭhatvā “pacchimāya",
  "tika-vin07t:2097_5": "disāya kiṃ nimitta”nti anukkamena kittetvā tathā dakkhiṇāya disāya uttarābhimukhena",
  "tika-vin07t:2097_6": "ṭhatvā “uttarāya disāya kiṃ nimitta”nti tattha sabbāni nimittāni anukkamena kittetvā",
  "tika-vin07t:2097_7": "puna pacchimāya disāya puratthābhimukhena ṭhatvā purimakittitaṃ vuttanayena puna",
  "tika-vin07t:2097_8": "kittetabbaṃ. Evaṃ bahūnampi khaṇḍasīmānaṃ sīmantarikapāsāṇā paccekaṃ kittetabbā.",
  "tika-vin07t:2097_9": "Tatoti pacchā. Avasesanimittānīti mahāsīmāya bāhirantaresu avasesanimittāni. Ubhinnampi",
  "tika-vin07t:2097_10": "na kopentīti ubhinnampi kammaṃ na kopenti.",
  "tika-vin07t:2098_0": "Kuṭigeheti bhūmiyaṃ katatiṇakuṭiyaṃ. Udukkhalanti udukkhalāvāṭasadisakhuddakāvāṭaṃ.",
  "tika-vin07t:2098_1": "Nimittaṃ na kātabbanti taṃ rājiṃ vā udukkhalaṃ vā nimittaṃ na kātabbaṃ. Idañca yathāvuttesu",
  "tika-vin07t:2098_2": "nimittesu anāgatattena na vaṭṭatīti siddhampi avinassakasaññāya koci mohena nimittaṃ",
  "tika-vin07t:2098_3": "kareyyāti dūratopi vipattiparihāratthaṃ vuttaṃ. Evaṃ upari “bhittiṃ akittetvā”tiādīsupi",
  "tika-vin07t:2098_4": "siddhamevatthaṃ punappunaṃ kathane kāraṇaṃ veditabbaṃ. Sīmāvipatti hi upasampadādisabbakammavipattimūlanti",
  "tika-vin07t:2098_5": "tassā sabbaṃ dvāraṃ sabbathā pidahanavasena vattabbaṃ. Sabbaṃ vatvāva idha ācariyā",
  "tika-vin07t:2098_6": "vinicchayaṃ ṭhapesunti daṭṭhabbaṃ.",
  "tika-vin07t:2099_0": "Bhittinti iṭṭhakadārumattikāmayaṃ. Silāmayāya pana bhittiyā nimittupagaṃ ekaṃ pāsāṇaṃ",
  "tika-vin07t:2099_1": "taṃtaṃdisāya kittetuṃ vaṭṭati. Anekasilāhi cinitaṃ sakalabhittiṃ kittetuṃ na vaṭṭati",
  "tika-vin07t:2099_2": "“eso pāsāṇo nimitta”nti ekavacanena vattabbato. Antokuṭṭamevāti ettha antokuṭṭepi",
  "tika-vin07t:2099_3": "nimittānaṃ ṭhitokāsato anto eva sīmāti gahetabbaṃ. Pamukhe nimittapāsāṇe ṭhapetvāti",
  "tika-vin07t:2099_4": "gabbhābhimukhepi bahipamukhe gabbhavitthārappamāṇe ṭhāne pāsāṇe ṭhapetvā sammannitabbā.",
  "tika-vin07t:2099_5": "Evañhi gabbhapamukhānaṃ antare ṭhitakuṭṭampi upādāya anto ca bahi ca caturassasaṇṭhānāva",
  "tika-vin07t:2099_6": "sīmā hoti. Bahīti sakalassa kuṭigehassa samantato bahi.",
  "tika-vin07t:2100": "Anto ca bahi ca sīmā hotīti majjhe ṭhitabhittiyā saha caturassasīmā hoti.",
  "tika-vin07t:2101_0": "“Uparipāsādeyeva hotī”ti iminā gabbhassa ca pamukhassa ca antarā ṭhitabhittiyā ekattā",
  "tika-vin07t:2101_1": "tattha ca ekavīsatiyā bhikkhūnaṃ okāsābhāvena heṭṭhā na otarati, uparibhitti pana",
  "tika-vin07t:2101_2": "sīmaṭṭhāva hotīti dasseti. Heṭṭhimatale kuṭṭoti heṭṭhimatale catūsu disāsu ṭhitakuṭṭo.",
  "tika-vin07t:2101_3": "Sace hi dvīsu, tīsu vā disāsu eva kuṭṭo tiṭṭheyya, heṭṭhā na otarati. Heṭṭhāpi otaratīti",
  "tika-vin07t:2101_4": "catunnampi bhittīnaṃ anto bhittīhi saha ekavīsatiyā bhikkhūnaṃ pahonakattā vuttaṃ.",
  "tika-vin07t:2101_5": "Otaramānā ca uparisīmappamāṇena otarati, catunnaṃ pana bhittīnaṃ bāhirantaraparicchede",
  "tika-vin07t:2101_6": "heṭṭhābhūmibhāge udakapariyantaṃ katvā otarati. Na pana bhittīnaṃ bahi kesaggamattampi",
  "tika-vin07t:2101_7": "ṭhānaṃ. Pāsādabhittitoti uparitale bhittito. Otaraṇānotaraṇaṃ vuttanayeneva veditabbanti",
  "tika-vin07t:2101_8": "uparisīmappamāṇassa antogadhānaṃ heṭṭhimatale catūsu disāsu kuṭṭānaṃ tulārukkhehi",
  "tika-vin07t:2101_9": "ekasambandhataṃ tadanto pacchimasīmappamāṇatādiñca sandhāya vuttaṃ. Kiñcāpettha niyyūhakādayo",
  "tika-vin07t:2101_10": "nimittānaṃ ṭhitokāsatāya bajjhamānakkhaṇe sīmā na honti, baddhāya pana sīmāya sīmaṭṭhāva",
  "tika-vin07t:2101_11": "hontīti daṭṭhabbā. Pariyantathambhānanti nimittagatapāsāṇatthambhe sandhāya vuttaṃ.",
  "tika-vin07t:2101_12": "“Uparimatalena sambaddho hotī”ti idaṃ kuṭṭānaṃ antarā sīmaṭṭhānaṃ thambhānaṃ abhāvato",
  "tika-vin07t:2101_13": "vuttaṃ. Yadi hi bhaveyyuṃ, kuṭṭe uparimatalena asambandhepi sīmaṭṭhatthambhānaṃ upari",
  "tika-vin07t:2101_14": "ṭhito pāsādo sīmaṭṭhova hoti.",
  "tika-vin07t:2102_0": "Sace pana bahūnaṃ thambhapantīnaṃ upari katapāsādassa heṭṭhā pathaviyaṃ sabbabāhirāya",
  "tika-vin07t:2102_1": "thambhapantiyā anto nimittapāsāṇe ṭhapetvā sīmā baddhā hoti, ettha kathanti? Etthāpi",
  "tika-vin07t:2102_2": "yaṃ tāva sīmaṭṭhatthambheheva dhāriyamānānaṃ tulānaṃ uparimatalaṃ, sabbaṃ taṃ sīmaṭṭhameva,",
  "tika-vin07t:2102_3": "ettha vivādo natthi. Yaṃ pana sīmaṭṭhatthambhapantiyā, asīmaṭṭhāya bāhiratthambhapantiyā",
  "tika-vin07t:2102_4": "ca samadhuraṃ dhāriyamānānaṃ tulānaṃ uparimatalaṃ, tattha upaḍḍhaṃ sīmāti keci vadanti.",
  "tika-vin07t:2102_5": "Sakalampi gāmasīmāti apare. Baddhasīmā evāti aññe. Tasmā kammaṃ karontehi garuke",
  "tika-vin07t:2102_6": "nirāsaṅkaṭṭhāne ṭhatvā sabbaṃ taṃ āsaṅkaṭṭhānaṃ sodhetvāva kammaṃ kātabbaṃ, sanniṭṭhānakāraṇaṃ",
  "tika-vin07t:2102_7": "vā gavesitvā tadanuguṇaṃ kātabbaṃ.",
  "tika-vin07t:2103_0": "Tālamūlakapabbateti tālakkhandhamūlasadise heṭṭhā thūlo hutvā kamena kiso hutvā uggato",
  "tika-vin07t:2103_1": "hi tālasadiso nāma hoti. Vitānasaṇṭhānoti ahicchattakasaṇṭhāno. Paṇavasaṇṭhānoti",
  "tika-vin07t:2103_2": "majjhe tanuko heṭṭhā ca upari ca vitthiṇṇo. Heṭṭhā vā majjhe vāti mudiṅgasaṇṭhānassa",
  "tika-vin07t:2103_3": "heṭṭhā, paṇavasaṇṭhānassa majjhe.",
  "tika-vin07t:2104_0": "Sappaphaṇasadiso pabbatoti sappaphaṇo viya khujjo, mūlaṭṭhānato aññattha avanatasīsoti",
  "tika-vin07t:2104_1": "attho. Ākāsapabbhāranti bhittiyā aparikkhittapabbhāraṃ. Sīmappamāṇoti antoākāsena",
  "tika-vin07t:2104_2": "saddhiṃ pacchimasīmappamāṇo. “So ca pāsāṇo sīmaṭṭho”ti iminā īdisehi susirapāsāṇaleṇakuṭṭādīhi",
  "tika-vin07t:2104_3": "paricchinne bhūmibhāge eva sīmā patiṭṭhāti, na aparicchinne. Te pana sīmaṭṭhattā",
  "tika-vin07t:2104_4": "sīmā honti, na sarūpena sīmaṭṭhamañcādi viyāti dasseti. Sace pana so susirapāsāṇo",
  "tika-vin07t:2104_5": "bhūmiṃ anāhacca ākāsagatova olambati, sīmā na otarati. Susirapāsāṇā pana sayaṃ sīmāpaṭibaddhattā",
  "tika-vin07t:2104_6": "sīmā honti. Kathaṃ pana pacchimappamāṇarahitehi etehi susirapāsāṇādīhi sīmā na otaratīti",
  "tika-vin07t:2104_7": "idaṃ saddhātabbanti? Aṭṭhakathāpamāṇato.",
  "tika-vin07t:2105_0": "Apicettha susirapāsāṇabhittianusārena mūsikādīnaṃ viya sīmāya heṭṭhimatale otaraṇakiccaṃ",
  "tika-vin07t:2105_1": "natthi. Heṭṭhā pana pacchimasīmappamāṇe ākāse dvaṅgulamattabahalehi pāsāṇabhittiādīhipi",
  "tika-vin07t:2105_2": "uparimatalaṃ āhacca ṭhitehi sabbaso, yebhuyyena vā paricchinne sati upari bajjhamānā",
  "tika-vin07t:2105_3": "sīmā tehi pāsāṇādīhi antaritāya tapparicchinnāya heṭṭhābhūmiyāpi uparimatalena saddhiṃ",
  "tika-vin07t:2105_4": "ekakkhaṇe patiṭṭhāti nadipārasīmā viya nadiantaritesu ubhosu tīresu, leṇādīsu apanītesupi",
  "tika-vin07t:2105_5": "heṭṭhā otiṇṇā sīmā yāva sāsanantaradhānā na vigacchati. Paṭhamaṃ pana upari sīmāya",
  "tika-vin07t:2105_6": "baddhāya pacchā leṇādīsu katesupi heṭṭhābhūmiyaṃ sīmā otarati eva. Keci taṃ na icchanti.",
  "tika-vin07t:2105_7": "Evaṃ ubhayattha patiṭṭhitā ca sā sīmā ekāva hoti gottādijāti viya byattibhedesūti",
  "tika-vin07t:2105_8": "gahetabbaṃ. Sabbā eva hi baddhasīmā, abaddhasīmā ca attano attano pakatinissayabhūte",
  "tika-vin07t:2105_9": "gāmāraññanadiādike khette yathāparicchedaṃ sabbattha sākalyena ekasmiṃ khaṇe byāpinī",
  "tika-vin07t:2105_10": "paramatthato avijjamānāpi te te nissayabhūte paramatthadhamme, taṃ taṃ kiriyāvisesampi",
  "tika-vin07t:2105_11": "vā upādāya lokiyehi, sāsanikehi ca yathārahaṃ ekattena paññattatāya nissayekarūpā",
  "tika-vin07t:2105_12": "eva. Tathā hi eko gāmo araññaṃ nadī jātassaro samuddoti evaṃ loke,",
  "tika-vin07t:2106_0": "“Sammatā sā sīmā saṅghena. Agāmake ce, bhikkhave, araññe samantā sattabbhantarā,",
  "tika-vin07t:2106_1": "ayaṃ tattha samānasaṃvāsā ekūposathā. Samantā udakukkhepā, ayaṃ tattha samānasaṃvāsā ekūposathā”ti –",
  "tika-vin07t:2107": "Ādinā sāsane ca ekavohāro dissati. Na hi paramatthato ekassa anekadhammesu byāpanamatthi. Kasiṇekadesādivikappāsamānatāya ekattahānitoti ayaṃ no mati.",
  "tika-vin07t:2108_0": "Assa heṭṭhāti sappaphaṇapabbatassa heṭṭhā ākāsapabbhāre. Leṇassāti leṇañce kataṃ,",
  "tika-vin07t:2108_1": "tassa leṇassāti attho. Tameva puna leṇaṃ pañcahi pakārehi vikappetvā otaraṇānotaraṇavinicchayaṃ",
  "tika-vin07t:2108_2": "dassetuṃ āha “sace pana heṭṭhā”tiādi. Tattha “heṭṭhā”ti imassa “leṇaṃ hotī”ti iminā",
  "tika-vin07t:2108_3": "sambandho. Heṭṭhā leṇañca ekasmiṃ padeseti āha “anto”ti, pabbatassa anto, pabbatamūleti",
  "tika-vin07t:2108_4": "attho. Tameva anto-saddaṃ sīmāparicchedena visesetuṃ “uparimassa sīmāparicchedassa",
  "tika-vin07t:2108_5": "pārato”ti vuttaṃ. Pabbatapādaṃ pana apekkhitvā “orato”ti vattabbepi sīmānissayaṃ",
  "tika-vin07t:2108_6": "pabbataggaṃ sandhāya “pārato”ti vuttanti daṭṭhabbaṃ. Teneva “bahileṇa”nti ettha bahi-saddaṃ",
  "tika-vin07t:2108_7": "visesento “uparimassa sīmāparicchedassa orato”ti āha. Bahi sīmā na otaratīti ettha",
  "tika-vin07t:2108_8": "bahīti pabbatapāde leṇaṃ sandhāya vuttaṃ, leṇassa bahibhūte uparisīmāparicchedassa",
  "tika-vin07t:2108_9": "heṭṭhābhāge sīmā na otaratīti attho. Anto sīmāti leṇassa ca pabbatapādassa ca anto",
  "tika-vin07t:2108_10": "attano otaraṇārahaṭṭhāne na otaratīti attho. “Bahi sīmā na otarati, anto sīmā na",
  "tika-vin07t:2108_11": "otaratī”ti cettha attano otaraṇārahaṭṭhāne leṇābhāvena sīmāya sabbathā anotaraṇameva",
  "tika-vin07t:2108_12": "dassitanti gahetabbaṃ. Tatthāpi anotarantī upari eva hotīti. “Bahi patitaṃ asīmā”tiādinā",
  "tika-vin07t:2108_13": "uparipāsādādīsu athiranissayesu ṭhitā sīmāpi tesaṃ vināsena vinassatīti dassitanti daṭṭhabbaṃ.",
  "tika-vin07t:2109_0": "Pokkharaṇiṃ khaṇanti, sīmāyevāti ettha sace heṭṭhā umaṅganadisīmappamāṇato anūnā",
  "tika-vin07t:2109_1": "paṭhamameva ca pavattā hoti. Sīmā ca pacchā baddhā nadito upari eva hoti, nadiṃ āhacca",
  "tika-vin07t:2109_2": "pokkharaṇiyā ca khatāya sīmā vinassatīti daṭṭhabbaṃ. Heṭṭhāpathavitaleti antarā bhūmivivare.",
  "tika-vin07t:2110_0": "Sīmāmāḷaketi khaṇḍasīmaṅgaṇe. “Vaṭarukkho”ti idaṃ pārohopatthambhena atidūrampi gantuṃ",
  "tika-vin07t:2110_1": "samatthasākhāsamaṅgitāya vuttaṃ. Sabbarukkhalatādīnampi sambandho na vaṭṭati eva.",
  "tika-vin07t:2110_2": "Teneva nāvārajjusetusambandhopi paṭikkhitto. Tatoti sākhato. Mahāsīmāya pathavitalanti",
  "tika-vin07t:2110_3": "ettha āsannatarampi gāmasīmaṃ aggahetvā baddhasīmāya eva gahitattā gāmasīmābaddhasīmānaṃ",
  "tika-vin07t:2110_4": "aññamaññaṃ rukkhādisambandhepi sambhedadoso natthi, aññamaññaṃ nissayanissitabhāvena",
  "tika-vin07t:2110_5": "pavattitoti gahetabbaṃ. Yadi hi tāsampi sambandhadoso bhaveyya, kathaṃ gāmasīmāya",
  "tika-vin07t:2110_6": "baddhasīmā sammannitabbā siyā? Yassā hi sīmāya saddhiṃ sambandhe doso bhaveyya, sā",
  "tika-vin07t:2110_7": "tattha bandhitumeva na vaṭṭati, baddhasīmāudakukkhepasīmāsu baddhasīmā viya, attano",
  "tika-vin07t:2110_8": "nissayabhūtagāmasīmādīsu udakukkhepasīmā viya ca. Teneva “sace pana rukkhassa sākhā",
  "tika-vin07t:2110_9": "vā tato nikkhantapāroho vā bahinaditīre vihārasīmāya vā gāmasīmāya vā patiṭṭhito”tiādinā",
  "tika-vin07t:2110_10": "udakukkhepasīmāya attano anissayabhūtagāmasīmādīhi eva sambandhadoso dassito, na",
  "tika-vin07t:2110_11": "nadisīmāyaṃ. Evamidhāpīti daṭṭhabbaṃ. Ayañcattho upari pākaṭo bhavissati. Āhaccāti phusitvā.",
  "tika-vin07t:2111_0": "Mahāsīmaṃ vā sodhetvāti mahāsīmāgatānaṃ sabbesaṃ bhikkhūnaṃ hatthapāsānayanabahikaraṇādivasena",
  "tika-vin07t:2111_1": "sakalaṃ mahāsīmaṃ sodhetvā. Etena sabbavipattiyo mocetvā pubbe suṭṭhu baddhānampi",
  "tika-vin07t:2111_2": "dvinnaṃ baddhasīmānaṃ pacchā rukkhādisambandhena uppajjanako īdiso pāḷimuttako sambhedadoso",
  "tika-vin07t:2111_3": "atthīti dasseti. So ca “na, bhikkhave, sīmāya sīmā sambhinditabbā”tiādinā baddhasīmānaṃ",
  "tika-vin07t:2111_4": "aññamaññaṃ sambhedajjhottharaṇaṃ paṭikkhipitvā “anujānāmi, bhikkhave, sīmaṃ sammannantena",
  "tika-vin07t:2111_5": "sīmantarikaṃ ṭhapetvā sīmaṃ sammannitu”nti ubhinnaṃ baddhasīmānamantarā sīmantarikaṃ",
  "tika-vin07t:2111_6": "ṭhapetvāva bandhituṃ anujānantena sambhedajjhottharaṇaṃ viya tāsaṃ aññamaññaṃ phusitvā",
  "tika-vin07t:2111_7": "tiṭṭhanavasena bandhanampi na vaṭṭatīti siddhattā baddhānampi tāsaṃ pacchā aññamaññaṃ",
  "tika-vin07t:2111_8": "ekarukkhādīhi phusitvā ṭhānampi na vaṭṭatīti bhagavato adhippāyaññūhi saṅgītikārakehi",
  "tika-vin07t:2111_9": "niddhārito. Bandhanakāle paṭikkhittassa sambandhadosassa anulomena akappiyānulomattā.",
  "tika-vin07t:2112_0": "Ayaṃ pana sambandhadoso – pubbe suṭṭhu baddhānaṃ pacchā sañjātattā bajjhamānakkhaṇe",
  "tika-vin07t:2112_1": "viya asīmattaṃ kātuṃ na sakkoti. Tasmā rukkhādisambandhe apanītamatte tā sīmā pākatikā",
  "tika-vin07t:2112_2": "honti. Yathā cāyaṃ pacchā na vaṭṭati, evaṃ bajjhamānakkhaṇepi tāsaṃ rukkhādisambandhe",
  "tika-vin07t:2112_3": "sati tā bandhituṃ na vaṭṭatīti daṭṭhabbaṃ.",
  "tika-vin07t:2113_0": "Keci pana “mahāsīmaṃ vā sodhetvāti ettha mahāsīmāgatā bhikkhū yathā taṃ sākhaṃ vā",
  "tika-vin07t:2113_1": "pārohaṃ vā kāyapaṭibaddhehi na phusanti, evaṃ sodhanameva idhādhippetaṃ, na sakalasīmāsodhana”nti",
  "tika-vin07t:2113_2": "vadanti, taṃ na yuttaṃ aṭṭhakathāya virujjhanato. Tathā hi “mahāsīmāya pathavitalaṃ",
  "tika-vin07t:2113_3": "vā tatthajātarukkhādīni vā āhacca tiṭṭhatī”ti evaṃ sākhāpārohānaṃ mahāsīmaṃ phusitvā",
  "tika-vin07t:2113_4": "ṭhānameva sambandhadose kāraṇattena vuttaṃ, na pana tattha ṭhitabhikkhūhi sākhādīnaṃ",
  "tika-vin07t:2113_5": "phusanaṃ. Yadi hi bhikkhūnaṃ sākhādi phusitvā ṭhānameva kāraṇaṃ siyā, tassa sākhaṃ",
  "tika-vin07t:2113_6": "vā tato niggatapārohaṃ vā mahāsīmāya paviṭṭhaṃ tatraṭṭho koci bhikkhu phusitvā tiṭṭhatīti",
  "tika-vin07t:2113_7": "bhikkhuphusanameva vattabbaṃ siyā. Yañhi tattha mahāsīmāsodhane kāraṇaṃ, tadeva tasmiṃ",
  "tika-vin07t:2113_8": "vākye padhānato dassetabbaṃ. Na hi āhacca ṭhitameva sākhādiṃ phusitvā ṭhito bhikkhu",
  "tika-vin07t:2113_9": "sodhetabbo ākāsaṭṭhasākhādiṃ phusitvā ṭhitassāpi sodhetabbato, kiṃ niratthakena āhaccaṭṭhānavacanena.",
  "tika-vin07t:2113_10": "Ākāsaṭṭhasākhāsu ca bhikkhuno phusanameva kāraṇattena vuttaṃ, sodhanañca tasseva",
  "tika-vin07t:2113_11": "bhikkhussa hatthapāsānayanādivasena sodhanaṃ vuttaṃ. Idha pana “mahāsīmaṃ sodhetvā”ti",
  "tika-vin07t:2113_12": "sakalasīmāsādhāraṇavacanena sodhanaṃ vuttaṃ.",
  "tika-vin07t:2114_0": "Apica sākhādiṃ phusitvā ṭhitabhikkhumattasodhane abhimate “mahāsīmāya pathavitala”nti",
  "tika-vin07t:2114_1": "visesasīmopādānaṃ niratthakaṃ siyā yattha katthaci antamaso ākāsepi ṭhatvā sākhādiṃ",
  "tika-vin07t:2114_2": "phusitvā ṭhitassa visodhetabbato. Chinditvā bahiṭṭhakā kātabbāti tattha patiṭṭhitabhāvaviyojanavacanato",
  "tika-vin07t:2114_3": "ca visabhāgasīmānaṃ phusaneneva sakalasīmāsodhanahetuko aṭṭhakathāsiddhoyaṃ eko sambandhadoso",
  "tika-vin07t:2114_4": "atthevāti gahetabbo. Teneva udakukkhepasīmākathāyampi “vihārasīmāya vā gāmasīmāya",
  "tika-vin07t:2114_5": "vā patiṭṭhito”ti ca “naditīre pana khāṇukaṃ koṭṭetvā tattha baddhanāvāya na vaṭṭatī”ti",
  "tika-vin07t:2114_6": "ca “sace pana setu vā setupādā vā bahitīre patiṭṭhitā, kammaṃ kātuṃ na vaṭṭatī”ti",
  "tika-vin07t:2114_7": "ca evaṃ visabhāgāsu gāmasīmāsu sākhādīnaṃ phusanameva saṅkaradosakāraṇattena vuttaṃ,",
  "tika-vin07t:2114_8": "na bhikkhuphusanaṃ. Tathā hi “antonadiyaṃ jātarukkhe bandhitvā kammaṃ kātabba”nti",
  "tika-vin07t:2114_9": "nadiyaṃ nāvābandhanaṃ anuññātaṃ udakukkhepanissayattena nadisīmāya sabhāgattā. Yadi",
  "tika-vin07t:2114_10": "hi bhikkhūnaṃ phusanameva paṭicca sabbattha sambandhadoso vutto siyā, nadiyampi bandhanaṃ",
  "tika-vin07t:2114_11": "paṭikkhipitabbaṃ bhaveyya. Tatthāpi hi bhikkhuphusanaṃ kammakopakāraṇaṃ hoti, tasmā",
  "tika-vin07t:2114_12": "sabhāgasīmāsu pavisitvā bhūmiādiṃ phusitvā vā aphusitvā vā sākhādimhi ṭhite taṃ sākhādiṃ",
  "tika-vin07t:2114_13": "phusantova bhikkhu sodhetabbo. Visabhāgasīmāsu pana sākhādimhi phusitvā ṭhite taṃ",
  "tika-vin07t:2114_14": "sākhādiṃ aphusantāpi sabbe bhikkhū sodhetabbā. Aphusitvā ṭhite pana taṃ sākhādiṃ",
  "tika-vin07t:2114_15": "phusantova bhikkhu sodhetabboti niṭṭhamettha gantabbaṃ.",
  "tika-vin07t:2115_0": "Yaṃ panettha keci “baddhasīmānaṃ dvinnaṃ aññamaññaṃ viya baddhasīmāgāmasīmānampi",
  "tika-vin07t:2115_1": "tadaññāsampi sabbāsaṃ samānasaṃvāsakasīmānaṃ aññamaññaṃ rukkhādisambandhe sati tadubhayampi",
  "tika-vin07t:2115_2": "ekasīmaṃ viya sodhetvā ekattheva kammaṃ kātabbaṃ, aññattha kataṃ kammaṃ vipajjati,",
  "tika-vin07t:2115_3": "natthettha sabhāgavisabhāgabhedo”ti vadanti, taṃ tesaṃ matimattaṃ, sabhāgasīmānaṃ",
  "tika-vin07t:2115_4": "aññamaññaṃ sambhedadosābhāvassa visabhāgasīmānameva tabbhāvassa suttasuttānulomādivinayanayehi",
  "tika-vin07t:2115_5": "siddhattā. Tathā hi “anujānāmi, bhikkhave, sīmaṃ sammannitu”nti gāmasīmāyameva baddhasīmaṃ",
  "tika-vin07t:2115_6": "sammannituṃ anuññātaṃ. Tāsaṃ nissayanissitabhāvena sabhāgatā, sambhedajjhottharaṇādidosābhāvo",
  "tika-vin07t:2115_7": "ca suttatova siddho. Bandhanakāle pana anuññātassa sambandhassa anulomato pacchā",
  "tika-vin07t:2115_8": "sañjātarukkhādisambandhopi tāsaṃ vaṭṭati eva. “Yaṃ, bhikkhave…pe… kappiyaṃ anulometi",
  "tika-vin07t:2115_9": "akappiyaṃ paṭibāhati. Taṃ vo kappatī”ti vuttattā. Evaṃ tāva baddhasīmāgāmasīmānaṃ",
  "tika-vin07t:2115_10": "aññamaññaṃ sabhāgatā, sambhedādidosābhāvo ca suttasuttānulomato siddho. Iminā eva",
  "tika-vin07t:2115_11": "nayena araññasīmāsattabbhantarasīmānaṃ, nadiādiudakukkhepasīmānañca suttasuttānulomato",
  "tika-vin07t:2115_12": "aññamaññaṃ sabhāgatā, sambhedādidosābhāvo ca siddhoti veditabbo.",
  "tika-vin07t:2116_0": "Baddhasīmāya pana aññāya baddhasīmāya, nadiādisīmāsu ca bandhituṃ paṭikkhepasiddhito",
  "tika-vin07t:2116_1": "ceva udakukkhepasattabbhantarasīmānaṃ nadiādīsu eva kātuṃ niyamanasuttasāmatthiyena",
  "tika-vin07t:2116_2": "baddhasīmāgāmasīmādīsu karaṇapaṭikkhepasiddhito ca tāsaṃ aññamaññaṃ visabhāgatā,",
  "tika-vin07t:2116_3": "uppattikkhaṇe, pacchā ca rukkhādīhi sambhedādidosasambhavo ca vuttanayena suttasuttānulomato",
  "tika-vin07t:2116_4": "ca sijjhanti. Teneva aṭṭhakathāyaṃ visabhāgasīmānameva vaṭarukkhādivacanehi sambandhadosaṃ",
  "tika-vin07t:2116_5": "dassetvā sabhāgānaṃ baddhasīmāgāmasīmādīnaṃ sambandhadoso na dassito, na kevalañca",
  "tika-vin07t:2116_6": "na dassito, atha kho tāsaṃ sabhāgasīmānaṃ rukkhādisambandhepi dosābhāvo pāḷiaṭṭhakathāsu",
  "tika-vin07t:2116_7": "ñāpito eva. Tathā hi pāḷiyaṃ “pabbatanimittaṃ pāsāṇanimittaṃ vananimittaṃ rukkhanimitta”ntiādinā",
  "tika-vin07t:2116_8": "vaḍḍhanakanimittāni anuññātāni. Tena nesaṃ rukkhādīnaṃ nimittānaṃ vaḍḍhanepi baddhasīmāgāmasīmānaṃ",
  "tika-vin07t:2116_9": "saṅkaradosābhāvo ñāpitova hoti. Dvinnaṃ pana baddhasīmānaṃ īdiso sambandho na vaṭṭati.",
  "tika-vin07t:2116_10": "Vuttañhi “ekarukkhopi ca dvinnaṃ sīmānaṃ nimittaṃ hoti, so pana vaḍḍhanto sīmāsaṅkaraṃ",
  "tika-vin07t:2116_11": "karoti, tasmā na kātabbo”ti “anujānāmi, bhikkhave, tiyojanaparamaṃ sīmaṃ sammannitu”nti",
  "tika-vin07t:2116_12": "vacanatopi cāyaṃ ñāpito. Tiyojanaparamāya hi sīmāya samantā pariyantesu rukkhalatāgumbādīhi",
  "tika-vin07t:2116_13": "baddhasīmāgāmasīmānaṃ niyamena aññamaññaṃ sambandhassa sambhavato “īdisaṃ sambandhanaṃ",
  "tika-vin07t:2116_14": "vināsetvāva sīmā sammannitabbā”ti aṭṭhakathāyampi na vuttaṃ.",
  "tika-vin07t:2117_0": "Yadi cettha rukkhādisambandhena kammavipatti bhaveyya, avassameva vattabbaṃ siyā.",
  "tika-vin07t:2117_1": "Vipattiparihāratthañhi ācariyā nirāsaṅkaṭṭhānesupi “bhittiṃ akittetvā”tiādinā siddhamevatthaṃ",
  "tika-vin07t:2117_2": "punappunaṃ avocuṃ. Idha pana “vanamajjhe vihāraṃ karonti, vanaṃ na kittetabba”ntiādirukkhalatādīhi",
  "tika-vin07t:2117_3": "nirantare vanamajjhepi sīmābandhanameva avocuṃ. Tathā thambhānaṃ upari katapāsādādīsu",
  "tika-vin07t:2117_4": "heṭṭhā thambhādīhi ekābaddhesu uparimatalādīsu sīmābandhanaṃ bahudhā vuttaṃ. Tasmā",
  "tika-vin07t:2117_5": "baddhasīmāgāmasīmānaṃ rukkhādisambandho tehi mukhatova vihito. Apica gāmasīmānampi",
  "tika-vin07t:2117_6": "pāṭekkaṃ baddhasīmāsadisatāya ekissā gāmasīmāya kammaṃ karontehi dabbatiṇamattenāpi",
  "tika-vin07t:2117_7": "sambandhā gāmantaraparamparā araññanadisamuddā ca sodhetabbāti sakaladīpaṃ sodhetvāva",
  "tika-vin07t:2117_8": "kātabbaṃ siyā. Evaṃ pana asodhetvā paṭhamamahāsaṅgītikālato pabhuti katānaṃ upasampadādikammānaṃ,",
  "tika-vin07t:2117_9": "sīmāsammutīnañca vipajjanato sabbesampi bhikkhūnaṃ anupasampannasaṅkāpasaṅgo ca dunnivāro",
  "tika-vin07t:2117_10": "hoti. Na cetaṃ yuttaṃ. Tasmā vuttanayeneva visabhāgasīmānameva rukkhādīhi sambandhadoso,",
  "tika-vin07t:2117_11": "na baddhasīmāgāmasīmādīnaṃ sabhāgasīmānanti gahetabbaṃ.",
  "tika-vin07t:2118_0": "Mahāsīmāsodhanassa dukkaratāya khaṇḍasīmāyameva yebhuyyena saṅghakammakaraṇanti āha",
  "tika-vin07t:2118_1": "“sīmāmāḷake”tiādi. Mahāsaṅghasannipāte pana khaṇḍasīmāya appahonakatāya mahāsīmāya",
  "tika-vin07t:2118_2": "kamme kariyamānepi ayaṃ nayo gahetabbova.",
  "tika-vin07t:2119_0": "“Ukkhipāpetvā”ti iminā kāyapaṭibaddhenapi sīmaṃ phusanto sīmaṭṭhova hotīti dasseti.",
  "tika-vin07t:2119_1": "Purimanayepīti khaṇḍasīmato mahāsīmaṃ paviṭṭhasākhānayepi. Sīmaṭṭharukkhasākhāya",
  "tika-vin07t:2119_2": "nisinno sīmaṭṭhova hotīti āha “hatthapāsameva ānetabbo”ti. Ettha ca rukkhasākhādīhi",
  "tika-vin07t:2119_3": "aññamaññaṃ sambandhāsu etāsu khandhasīmāyaṃ tayo bhikkhū, mahāsīmāyaṃ dveti evaṃ",
  "tika-vin07t:2119_4": "dvīsu sīmāsu sīmantarikaṃ aphusitvā, hatthapāsañca avijahitvā ṭhitehi pañcahi bhikkhūhi",
  "tika-vin07t:2119_5": "upasampadādikammaṃ kātuṃ vaṭṭatīti keci vadanti. Taṃ na yuttaṃ “nānāsīmāya ṭhitacatuttho",
  "tika-vin07t:2119_6": "kammaṃ kareyya, akammaṃ, na ca karaṇīya”ntiādi vacanato. Tenevetthāpi mahāsīmaṃ sodhetvā",
  "tika-vin07t:2119_7": "māḷakasīmāyameva kammakaraṇaṃ vihitaṃ. Aññathā bhinnasīmaṭṭhatāya tatraṭṭhassa gaṇapūrakattābhāvā kammakopova hotīti.",
  "tika-vin07t:2120_0": "Yadi evaṃ kathaṃ chandapārisuddhiāharaṇavasena mahāsīmāsodhananti? Tampi vinayaññū",
  "tika-vin07t:2120_1": "na icchanti, hatthapāsānayanabahisīmākaraṇavaseneva panettha sodhanaṃ icchanti, dinnassāpi",
  "tika-vin07t:2120_2": "chandassa anāgamanena mahāsīmaṭṭho kammaṃ kopetīti. Yadi cassa chandādi nāgacchati,",
  "tika-vin07t:2120_3": "kathaṃ so kammaṃ kopessatīti? Dvinnaṃ visabhāgasīmānaṃ sambandhadosato. So ca sambandhadoso",
  "tika-vin07t:2120_4": "aṭṭhakathāvacanappamāṇato. Na hi vinaye sabbattha yutti sakkā ñātuṃ buddhagocarattāti",
  "tika-vin07t:2120_5": "veditabbaṃ. Keci pana “sace dvepi sīmāyo pūretvā nirantaraṃ ṭhitesu bhikkhūsu kammaṃ",
  "tika-vin07t:2120_6": "karontesu ekissā eva sīmāya gaṇo ca upasampadāpekkho ca anussāvako ca ekato tiṭṭhati,",
  "tika-vin07t:2120_7": "kammaṃ sukatameva hoti. Sace pana kammāraho vā anussāvako vā sīmantaraṭṭho hoti,",
  "tika-vin07t:2120_8": "kammaṃ vipajjatī”ti vadanti, tañca baddhasīmāgāmasīmādisabhāgasīmāsu eva yujjati,",
  "tika-vin07t:2120_9": "yāsu aññamaññaṃ rukkhādisambandhesupi doso natthi. Yāsu pana atthi, na tāsu visabhāgasīmāsu",
  "tika-vin07t:2120_10": "rukkhādisambandhe sati ekattha ṭhito itaraṭṭhānaṃ kammaṃ kopeti eva aṭṭhakathāyaṃ",
  "tika-vin07t:2120_11": "sāmaññato sodhanassa vuttattāti amhākaṃ khanti. Vīmaṃsitvā gahetabbaṃ.",
  "tika-vin07t:2121_0": "Na otaratīti paṇavasaṇṭhānapabbatādīsu heṭṭhā pamāṇarahitaṭṭhānaṃ na otarati. Kiñcāpi",
  "tika-vin07t:2121_1": "panettha bajjhamānakkhaṇe uddhampi pamāṇarahitaṃ pabbatādīni nārohati, tathāpi taṃ",
  "tika-vin07t:2121_2": "pacchā sīmaṭṭhatāya sīmā hoti. Heṭṭhā paṇavasaṇṭhānādi pana upari baddhāyapi sīmāya",
  "tika-vin07t:2121_3": "sīmāsaṅkhyaṃ na gacchati, tassa vasena na otaratīti vuttaṃ, itarathā orohaṇārohaṇānaṃ",
  "tika-vin07t:2121_4": "sādhāraṇavasena “na otaratī”tiādinā vattabbato. Yaṃ kiñcīti niṭṭhitasīmāya upari",
  "tika-vin07t:2121_5": "jātaṃ vijjamānaṃ pubbe ṭhitaṃ, pacchā sañjātaṃ, paviṭṭhañca yaṃkiñci saviññāṇakāviññāṇakaṃ",
  "tika-vin07t:2121_6": "sabbampīti attho. Antosīmāya hi hatthikkhandhādisaviññāṇakesu nisinnopi bhikkhu sīmaṭṭhova",
  "tika-vin07t:2121_7": "hoti. “Baddhasīmāyā”ti idañca pakaraṇavasena upalakkhaṇato vuttaṃ. Abaddhasīmāsupi",
  "tika-vin07t:2121_8": "sabbāsu ṭhitaṃ taṃ sīmāsaṅkhyameva gacchati.",
  "tika-vin07t:2122_0": "Ekasambaddhena gatanti rukkhalatāditatrajātameva sandhāya vuttaṃ. Tādisampi “ito",
  "tika-vin07t:2122_1": "gata”nti vattabbataṃ arahati. Yaṃ pana “ito gata”nti vā “tato āgata”nti vā vattuṃ",
  "tika-vin07t:2122_2": "asakkuṇeyyaṃ ubhosu baddhasīmāgāmasīmāsu, udakukkhepanadiādīsu ca tiriyaṃ patitarajjudaṇḍādi,",
  "tika-vin07t:2122_3": "tattha kiṃ kātabbanti? Ettha pana baddhasīmāya patiṭṭhitabhāgo baddhasīmā, abaddhagāmasīmāya",
  "tika-vin07t:2122_4": "patiṭṭhitabhāgo gāmasīmā tadubhayasīmaṭṭhapabbatādi viya. Baddhasīmato uṭṭhitavaṭarukkhassa",
  "tika-vin07t:2122_5": "pārohe, gāmasīmāya gāmasīmato uṭṭhitavaṭarukkhassa pārohe ca baddhasīmāya patiṭṭhitepi",
  "tika-vin07t:2122_6": "eseva nayo. Mūlapatiṭṭhitakālato hi paṭṭhāya “ito gataṃ, tato āgata”nti vattuṃ asakkuṇeyyato",
  "tika-vin07t:2122_7": "so bhāgo yathāpaviṭṭhasīmāsaṅkhyameva gacchati, tesaṃ rukkhapārohānaṃ antarā pana",
  "tika-vin07t:2122_8": "ākāsaṭṭhasākhā bhūmiyaṃ sīmāparicchedappamāṇena tadubhayasīmā hotīti keci vadanti.",
  "tika-vin07t:2122_9": "Yasmā panassa sākhāya pāroho paviṭṭhasīmāya pathaviyaṃ mūlehi patiṭṭhahitvāpi yāva",
  "tika-vin07t:2122_10": "sākhaṃ vinā ṭhātuṃ na sakkoti, tāva mūlasīmaṭṭhataṃ na vijahati. Yadā pana vinā ṭhātuṃ",
  "tika-vin07t:2122_11": "sakkoti, tadāpi pārohamattameva paviṭṭhasīmaṭṭhataṃ samupeti. Tasmā sabbopi ākāsaṭṭhasākhābhāgo",
  "tika-vin07t:2122_12": "purimasīmaṭṭhataṃ na vijahati, tato āgatabhāgassa avijahitattāti amhākaṃ khanti.",
  "tika-vin07t:2122_13": "Udakukkhepanadiādīsupi eseva nayo. Tattha ca visabhāgasīmāya evaṃ paviṭṭhe sakalasīmāsodhanaṃ,",
  "tika-vin07t:2122_14": "sabhāgāya paviṭṭhe phusitvā ṭhitamattabhikkhusodhanañca sabbaṃ pubbe vuttanayameva.",
  "tika-vin07t:2123_0": "140. Pārayatīti ajjhottharati, nadiyā ubhosu tīresu patiṭṭhamānā sīmā nadiajjhottharā",
  "tika-vin07t:2123_1": "nāma hotīti āha “nadiṃajjhottharamāna”nti. Antonadiyañhi sīmā na otarati. Nadilakkhaṇe",
  "tika-vin07t:2123_2": "pana asati otarati, sā ca tadā nadipārasīmā na hotīti āha “nadiyā lakkhaṇaṃ nadinimitte",
  "tika-vin07t:2123_3": "vuttanayamevā”ti. Assāti bhaveyya. Avassaṃ labbhaneyyā pana dhuvanāvāva hotīti sambandho.",
  "tika-vin07t:2123_4": "“Na nāvāyā”ti iminā nāvaṃ vināpi sīmā baddhā subaddhā eva hoti, āpattiparihāratthā nāvāti dasseti.",
  "tika-vin07t:2124_0": "Rukkhasaṅghāṭamayoti anekarukkhe ekato ghaṭetvā katasetu. Rukkhaṃ chinditvā katoti",
  "tika-vin07t:2124_1": "pāṭhaseso. “Sabbanimittānaṃ anto ṭhite bhikkhū hatthapāsagate katvā”ti idaṃ ubhinnaṃ",
  "tika-vin07t:2124_2": "tīrānaṃ ekagāmakhettabhāvaṃ sandhāya vuttaṃ. Pabbatasaṇṭhānāti ekato uggatadīpasikharattā vuttaṃ.",
  "tika-vin07t:2125": "Sīmānujānanakathāvaṇṇanā niṭṭhitā.",
  "tika-vin07t:2126": "Uposathāgārādikathāvaṇṇanā",
  "tika-vin07t:2127": "141. Samūhanitvāti vināsetvā, uddharitvāti attho. Idañca āpattiparihāratthaṃ vuttaṃ.",
  "tika-vin07t:2128": "142. Yāni kānicīti idha nimittānaṃ sīmāya pāḷiyaṃ sarūpato avuttattā vuttaṃ.",
  "tika-vin07t:2129": "Uposathāgārādikathāvaṇṇanā niṭṭhitā.",
  "tika-vin07t:2130": "Avippavāsasīmānujānanakathāvaṇṇanā",
  "tika-vin07t:2131_0": "143. Aṭṭhārasāti andhakavindavihārampi upādāya vuccati. Nesaṃ sīmāti tesu mahāvihāresu.",
  "tika-vin07t:2131_1": "“Mana”nti imassa vivaraṇaṃ īsakanti, īsakaṃ vuḷhoti attho. Imamevatthaṃ dassetuṃ",
  "tika-vin07t:2131_2": "“appattavuḷhabhāvo ahosī”ti vuttaṃ. Amanasikarontoti iddhiyā anatikkamassa kāraṇaṃ vuttaṃ.",
  "tika-vin07t:2132": "144. Soti bhikkhunisaṅgho. Dvepīti dve samānasaṃvāsaavippavāsāyo. Avippavāsasīmāti mahāsīmaṃ sandhāya vadati. Tattheva yebhuyyena avippavāsāti.",
  "tika-vin07t:2133_0": "“Avippavāsaṃ ajānantāpī”ti idaṃ mahāsīmāya vijjamānāvijjamānattaṃ, tassā bāhiraparicchedañca",
  "tika-vin07t:2133_1": "ajānantānaṃ vasena vuttaṃ. Evaṃ ajānantehipi antosīmāya ṭhatvā kammavācāya katāya",
  "tika-vin07t:2133_2": "sā sīmā samūhatāva hotīti āha “samūhanituñceva bandhituñca sakkhissantī”ti. Nirāsaṅkaṭṭhāneti",
  "tika-vin07t:2133_3": "khaṇḍasīmārahitaṭṭhāne. Idañca mahāsīmāya vijjamānāyapi kammakaraṇasukhatthaṃ khaṇḍasīmā",
  "tika-vin07t:2133_4": "icchitāti taṃ cetiyaṅgaṇādibahusannipātaṭṭhāne na bandhatīti vuttaṃ. Tatthāpi sā",
  "tika-vin07t:2133_5": "baddhā subaddhā eva mahāsīmā viya. “Paṭibandhituṃ pana na sakkhissantevā”ti idaṃ",
  "tika-vin07t:2133_6": "khaṇḍasīmāya asamūhatattā, tassā avijjamānattassa ajānanato ca mahāsīmābandhanaṃ",
  "tika-vin07t:2133_7": "sandhāya vuttaṃ. Khaṇḍasīmaṃ pana nirāsaṅkaṭṭhāne bandhituṃ sakkhissanteva. Sīmāsambhedaṃ",
  "tika-vin07t:2133_8": "katvāti khaṇḍasīmāya vijjamānapakkhe sīmāya sīmaṃ ajjhottharaṇasambhedaṃ katvā avijjamānapakkhepi",
  "tika-vin07t:2133_9": "sambhedasaṅkāya anivattanena sambhedasaṅkaṃ katvā. Avihāraṃ kareyyunti saṅghakammānārahaṃ",
  "tika-vin07t:2133_10": "kareyyuṃ. Pubbe hi cetiyaṅgaṇādinirāsaṅkaṭṭhāne kammaṃ kātuṃ sakkā, idāni tampi vināsitanti",
  "tika-vin07t:2133_11": "adhippāyo. Na samūhanitabbāti khaṇḍasīmaṃ ajānantehi na samūhanitabbā. Ubhopi na",
  "tika-vin07t:2133_12": "jānantīti ubhinnaṃ padesaniyamaṃ vā tāsaṃ dvinnampi vā aññatarāya vā vijjamānataṃ",
  "tika-vin07t:2133_13": "vā avijjamānataṃ vā na jānanti, sabbattha saṅkā eva hoti. “Neva samūhanituṃ, na bandhituṃ",
  "tika-vin07t:2133_14": "sakkhissantī”ti idaṃ nirāsaṅkaṭṭhāne ṭhatvā samūhanituṃ sakkontopi mahāsīmaṃ paṭibandhituṃ",
  "tika-vin07t:2133_15": "na sakkontīti imamatthaṃ sandhāya vuttaṃ. “Na ca sakkā…pe… kammavācaṃ kātu”nti idaṃ",
  "tika-vin07t:2133_16": "sīmābandhanakammavācaṃ sandhāya vuttaṃ. Tasmāti yasmā bandhituṃ na sakkā, tasmā na",
  "tika-vin07t:2133_17": "samūhanitabbāti attho.",
  "tika-vin07t:2134_0": "Keci pana “īdisesu vihāresu chapañcamatte bhikkhū gahetvā vihārakoṭito paṭṭhāya vihāraparikkhepassa",
  "tika-vin07t:2134_1": "anto ca bahi ca samantā leḍḍupāte sabbattha mañcappamāṇe okāse nirantaraṃ ṭhatvā",
  "tika-vin07t:2134_2": "paṭhamaṃ avippavāsasīmaṃ, tato samānasaṃvāsakasīmañca samūhananavasena sīmāya samugghāte",
  "tika-vin07t:2134_3": "kate tasmiṃ vihāre khaṇḍasīmāya, mahāsīmāyapi vā vijjamānatte sati avassaṃ ekasmiṃ",
  "tika-vin07t:2134_4": "mañcaṭṭhāne tāsaṃ majjhagatā te bhikkhū tā samūhaneyyuṃ, tato gāmasīmā eva avasisseyya.",
  "tika-vin07t:2134_5": "Na hettha sīmāya, tapparicchedassa vā jānanaṃ aṅgaṃ. Sīmāya pana antoṭhānaṃ, “samūhanissāmā”ti",
  "tika-vin07t:2134_6": "kammavācāya karaṇañcettha aṅgaṃ. Aṭṭhakathāyaṃ ‘khaṇḍasīmaṃ pana jānantā avippavāsaṃ",
  "tika-vin07t:2134_7": "ajānantāpi samūhanituñceva bandhituñca sakkhissantī’ti evaṃ mahāsīmāya paricchedassa",
  "tika-vin07t:2134_8": "ajānanepi samūhanassa vuttattā. Gāmasīmāya eva ca avasiṭṭhāya tattha yathāruci duvidhampi",
  "tika-vin07t:2134_9": "sīmaṃ bandhituñceva upasampadādikammaṃ kātuñca vaṭṭatī”ti vadanti, taṃ yuttaṃ viya",
  "tika-vin07t:2134_10": "dissati. Vīmaṃsitvā gahetabbaṃ.",
  "tika-vin07t:2135": "Avippavāsasīmānujānanakathāvaṇṇanā niṭṭhitā.",
  "tika-vin07t:2136": "Gāmasīmādikathāvaṇṇanā",
  "tika-vin07t:2137_0": "147. Pāḷiyaṃ “asammatāya, bhikkhave, sīmāyā”tiādinā gāmasīmā eva baddhasīmāya khettaṃ,",
  "tika-vin07t:2137_1": "araññanadiādayo viya sattabbhantaraudakukkhepādīnaṃ. Sā ca gāmasīmā baddhasīmāvirahitaṭṭhāne",
  "tika-vin07t:2137_2": "sayameva samānasaṃvāsā hotīti dasseti. Yā tassa vā gāmassa gāmasīmāti ettha gāmasīmāparicchedassa",
  "tika-vin07t:2137_3": "anto ca bahi ca khettavatthuaraññapabbatādikaṃ sabbaṃ gāmakhettaṃ sandhāya “gāmassā”ti",
  "tika-vin07t:2137_4": "vuttaṃ, na antaragharameva. Tasmā tassa sakalassa gāmakhettassa sambandhanīyā gāmasīmāti",
  "tika-vin07t:2137_5": "evamattho veditabbo. Yo hi so antaragharakhettādīsu anekesu bhūmibhāgesu “gāmo”ti",
  "tika-vin07t:2137_6": "ekattena lokajanehi paññatto gāmavohāro, sova idha “gāmasīmā”tipi vuccatīti adhippāyo,",
  "tika-vin07t:2137_7": "gāmo eva hi gāmasīmā. Imināva nayena upari araññaṃ nadī samuddo jātassaroti evaṃ",
  "tika-vin07t:2137_8": "tesu bhūmippadesesu ekattena lokajanapaññattānameva araññādīnaṃ araññasīmādibhāvo",
  "tika-vin07t:2137_9": "veditabbo. Loke pana gāmasīmādivohāro gāmādīnaṃ mariyādāyameva vattuṃ vaṭṭati, na",
  "tika-vin07t:2137_10": "gāmakhettādīsu sabbattha. Sāsane pana te gāmādayo itaranivattiatthena sayameva attano",
  "tika-vin07t:2137_11": "mariyādāti katvā gāmo eva gāmasīmā, araññameva araññasīmā…pe… samuddo eva samuddasīmāti",
  "tika-vin07t:2137_12": "sīmāvohārena vuttāti veditabbā.",
  "tika-vin07t:2138_0": "“Nigamassa vā”ti idaṃ gāmasīmappabhedaṃ sabbaṃ upalakkhaṇavasena dassetuṃ vuttaṃ.",
  "tika-vin07t:2138_1": "Tenāha “nagarampi gahitamevā”ti. “Baliṃ labhantī”ti idaṃ yebhuyyavasena vuttaṃ, “ayaṃ",
  "tika-vin07t:2138_2": "gāmo ettako karīsabhāgo”tiādinā pana rājapaṇṇesu āropitesu bhūmibhāgesu yasmiṃ yasmiṃ",
  "tika-vin07t:2138_3": "taḷākamātikāsusānapabbatādike padese baliṃ na gaṇhanti, sopi gāmasīmā eva. Rājādīhi",
  "tika-vin07t:2138_4": "paricchinnabhūmibhāgo hi sabbova ṭhapetvā nadiloṇijātassare gāmasīmāti veditabbo.",
  "tika-vin07t:2138_5": "Tenāha “paricchinditvā rājā kassaci detī”ti. Sace pana tattha rājā kañci padesaṃ",
  "tika-vin07t:2138_6": "gāmantarena yojeti, so paviṭṭhagāmasīmataṃ eva bhajati, nadijātassaresu vināsetvā",
  "tika-vin07t:2138_7": "taḷākādibhāvaṃ vā pūretvā khettādibhāvaṃ vā pāpitesupi eseva nayo.",
  "tika-vin07t:2139_0": "Ye pana gāmā rājacorādibhayapīḷitehi manussehi chaḍḍitā cirampi nimmanussā tiṭṭhanti,",
  "tika-vin07t:2139_1": "samantā pana gāmā santi, tepi pāṭekkaṃ gāmasīmāva. Tesu hi rājāno samantagāmavāsīhi",
  "tika-vin07t:2139_2": "kasāpetvā vā yehi kehici kasitaṭṭhānaṃ likhitvā vā baliṃ gaṇhanti, aññena vā gāmena",
  "tika-vin07t:2139_3": "ekībhāvaṃ vā upanenti. Ye pana gāmā rājūhipi pariccattā gāmakhettānantarikā mahāraññena",
  "tika-vin07t:2139_4": "ekībhūtā, te agāmakāraññasīmataṃ pāpuṇanti, purimā gāmasīmā vinassati. Rājāno pana",
  "tika-vin07t:2139_5": "ekasmiṃ araññādippadese mahantaṃ gāmaṃ katvā anekasahassāni kulāni vāsāpetvā tattha",
  "tika-vin07t:2139_6": "vāsīnaṃ bhogagāmāti samantā bhūtagāme paricchinditvā denti. Purāṇanāmaṃ, pana paricchedañca",
  "tika-vin07t:2139_7": "na vināsenti, tepi paccekaṃ gāmasīmā eva. Ettāvatā purimagāmasīmattaṃ na vijahanti.",
  "tika-vin07t:2139_8": "Sā ca itarā cātiādi “samānasaṃvāsā ekūposathā”ti pāḷipadassa adhippāyavivaraṇaṃ.",
  "tika-vin07t:2139_9": "Tattha hi sā ca rājicchāvasena parivattitvā samuppannā abhinavā, itarā ca aparivattā",
  "tika-vin07t:2139_10": "pakatigāmasīmā, yathā baddhasīmāya sabbaṃ saṅghakammaṃ kātuṃ vaṭṭati, evametāpi sabbakammārahatāsadisena",
  "tika-vin07t:2139_11": "baddhasīmāsadisā, sā samānasaṃvāsā ekūposathāti adhippāyo. Sāmaññato “baddhasīmāsadisā”ti",
  "tika-vin07t:2139_12": "vutte ticīvarāvippavāsasīmaṃ baddhasīmaṃ eva maññantīti taṃsadisatānivattanamukhena",
  "tika-vin07t:2139_13": "upari sattabbhantarasīmāya taṃsadisatāpi atthīti dassananayassa idheva pasaṅgaṃ dassetuṃ",
  "tika-vin07t:2139_14": "“kevala”ntiādi vuttaṃ.",
  "tika-vin07t:2140_0": "Viñjhāṭavisadise araññeti yattha “asukagāmassa idaṃ khetta”nti gāmavohāro natthi,",
  "tika-vin07t:2140_1": "yattha ca na kasanti na vapanti, tādise araññe. Macchabandhānaṃ agamanapathā nimmanussāvāsā",
  "tika-vin07t:2140_2": "samuddantaradīpakāpi ettheva saṅgayhanti. Yaṃ yañhi agāmakhettabhūtaṃ nadisamuddajātassaravirahitaṃ",
  "tika-vin07t:2140_3": "padesaṃ, taṃ sabbaṃ araññasīmāti veditabbaṃ. Sā ca sattabbhantarasīmaṃ vināva sayameva",
  "tika-vin07t:2140_4": "samānasaṃvāsā baddhasīmāsadisā. Nadiādisīmāsu viya sabbamettha saṅghakammaṃ kātuṃ",
  "tika-vin07t:2140_5": "vaṭṭati. Nadisamuddajātassarānaṃ tāva aṭṭhakathāyaṃ “attano sabhāveneva baddhasīmāsadisā”tiādinā",
  "tika-vin07t:2140_6": "vuttattā sīmatā siddhā. Araññassa pana sīmatā kathanti? Sattabbhantarasīmānujānanasuttādisāmatthiyato.",
  "tika-vin07t:2140_7": "Yathā hi gāmasīmāya vaggakammaparihāratthaṃ bahū baddhasīmāyo anuññātā, tāsañca dvinnamantarā",
  "tika-vin07t:2140_8": "aññamaññaṃ asambhedatthaṃ sīmantarikā anuññātā, evamidhāraññepi sattabbhantarasīmā.",
  "tika-vin07t:2140_9": "Tāsañca dvinnaṃ antarā sīmantarikāya pāḷiaṭṭhakathāsupi vidhānasāmatthiyato araññassapi",
  "tika-vin07t:2140_10": "sabhāveneva nadiādīnaṃ viya sīmābhāvo tattha vaggakammaparihāratthameva sattabbhantarasīmāya",
  "tika-vin07t:2140_11": "anuññātattāva siddhoti veditabbo. Tattha sīmāyameva hi ṭhitā sīmaṭṭhānaṃ vaggakammaṃ",
  "tika-vin07t:2140_12": "karonti, na asīmāyaṃ ākāse ṭhitā viya ākāsaṭṭhānaṃ. Evameva hi sāmatthiyaṃ gahetvā",
  "tika-vin07t:2140_13": "“sabbā, bhikkhave, nadī asīmā”tiādinā paṭikkhittabaddhasīmānampi nadisamuddajātassarānaṃ",
  "tika-vin07t:2140_14": "attano sabhāveneva sīmābhāvo aṭṭhakathāyaṃ vuttoti gahetabbo.",
  "tika-vin07t:2141_0": "Athassa ṭhitokāsatoti assa bhikkhussa ṭhitokāsato. Sacepi hi bhikkhusahassaṃ tiṭṭhati,",
  "tika-vin07t:2141_1": "tassa ṭhitokāsassa bāhirantato paṭṭhāya bhikkhūnaṃ vaggakammaparihāratthaṃ sīmāpekkhāya",
  "tika-vin07t:2141_2": "uppannāya tāya saha sayameva sañjātā sattabbhantarasīmā samānasaṃvāsāti adhippāyo.",
  "tika-vin07t:2141_3": "Yattha pana khuddake araññe mahantehi bhikkhūhi paripuṇṇatāya vaggakammasaṅkābhāvena",
  "tika-vin07t:2141_4": "sattabbhantarasīmāpekkhā natthi, tattha sattabbhantarasīmā na uppajjati, kevalāraññasīmāyameva,",
  "tika-vin07t:2141_5": "tattha saṅghena kammaṃ kātabbaṃ. Nadiādīsupi eseva nayo. Vakkhati hi “sace nadī nātidīghā",
  "tika-vin07t:2141_6": "hoti, pabhavato paṭṭhāya yāva mukhadvārā sabbattha saṅgho nisīdati, udakukkhepasīmākammaṃ",
  "tika-vin07t:2141_7": "natthī”tiādi. Iminā eva ca vacanena vaggakammaparihāratthaṃ sīmāpekkhāya sati eva",
  "tika-vin07t:2141_8": "udakukkhepasattabbhantarasīmā uppajjanti, nāsatīti daṭṭhabbaṃ.",
  "tika-vin07t:2142_0": "Keci pana “samantā abbhantaraṃ minitvā paricchedakaraṇeneva sīmā sañjāyati, na sayamevā”ti",
  "tika-vin07t:2142_1": "vadanti, taṃ na gahetabbaṃ. Yadi hi abbhantaraparicchedakaraṇappakārena sīmā uppajjeyya,",
  "tika-vin07t:2142_2": "abaddhasīmā ca na siyā bhikkhūnaṃ kiriyāpakārasiddhito. Apica vaḍḍhakīhatthānaṃ,",
  "tika-vin07t:2142_3": "pakatihatthānañca loke anekavidhattā, vinaye īdisaṃ hatthappamāṇanti avuttattā ca",
  "tika-vin07t:2142_4": "yena kenaci minite ca bhagavatā anuññātena nu kho hatthena minitaṃ, na nu khoti sīmāya",
  "tika-vin07t:2142_5": "vipattisaṅkā bhaveyya. Minantehi ca aṇumattampi ūnamadhikaṃ akatvā minituṃ asakkuṇeyyatāya",
  "tika-vin07t:2142_6": "vipatti eva siyā. Parisavasena cāyaṃ vaḍḍhamānā tesaṃ minanena vaḍḍhati vā hāyati",
  "tika-vin07t:2142_7": "vā. Saṅghe ca kammaṃ katvā gate ayaṃ bhikkhūnaṃ payogena samuppannasīmā tesaṃ payogena",
  "tika-vin07t:2142_8": "vigacchati na vigacchati ca. Kathaṃ baddhasīmā viya yāva sāsanantaradhānā na tiṭṭheyya,",
  "tika-vin07t:2142_9": "ṭhitiyā ca purāṇavihāresu viya sakalepi araññe kathaṃ sīmāsambhedasaṅkā na bhaveyya.",
  "tika-vin07t:2142_10": "Tasmā sīmāpekkhāya eva samuppajjati, tabbigamena vigacchatīti gahetabbaṃ. Yathā cettha,",
  "tika-vin07t:2142_11": "evaṃ udakukkhepasīmāyampi nadiādīsupi.",
  "tika-vin07t:2143_0": "Tatthāpi hi majjhimapuriso na ñāyati. Tathā sabbathāmena khipanaṃ ubhayatthāpi ca",
  "tika-vin07t:2143_1": "yassaṃ disāyaṃ sattabbhantarassa, udakukkhepassa vā okāso na pahoti, tattha kathaṃ",
  "tika-vin07t:2143_2": "minanaṃ, khipanaṃ vā bhaveyya? Gāmakhettādīsu pavisanato akhette sīmā paviṭṭhā nāmāti",
  "tika-vin07t:2143_3": "sīmā vipajjeyya. Apekkhāya sīmuppattiyaṃ pana yato pahoti, tattha sattabbhantaraudakukkhepasīmā",
  "tika-vin07t:2143_4": "sayameva paripuṇṇā jāyanti. Yato pana na pahoti, tattha attano khettappamāṇeneva",
  "tika-vin07t:2143_5": "jāyanti, na bahi. Yaṃ panettha abbhantaraminanapamāṇassa, vālukādikhipanakammassa",
  "tika-vin07t:2143_6": "ca dassanaṃ, taṃ sañjātasīmānaṃ ṭhitaṭṭhānassa paricchedanatthaṃ kataṃ gāmūpacāragharūpacārajānanatthaṃ",
  "tika-vin07t:2143_7": "leḍḍusuppādikhipanavidhānadassanaṃ viya. Teneva mātikāṭṭhakathāyaṃ “sīmaṃ vā sammannati",
  "tika-vin07t:2143_8": "udakukkhepaṃ vā paricchindatī”ti vuttaṃ. Evaṃ katepi tassa paricchedassa yāthāvato",
  "tika-vin07t:2143_9": "ñātuṃ asakkuṇeyyattena puthulato ñatvā anto tiṭṭhantehi nirāsaṅkaṭṭhāne ṭhātabbaṃ,",
  "tika-vin07t:2143_10": "aññaṃ bahi karontehi atidūre nirāsaṅkaṭṭhāne pesetabbaṃ.",
  "tika-vin07t:2144_0": "Apare pana “sīmāpekkhāya kiccaṃ natthi, maggagamananahānādiatthehi ekabhikkhusmimpi",
  "tika-vin07t:2144_1": "araññe vā nadiādīsu vā paviṭṭhe taṃ parikkhipitvā sattabbhantaraudakukkhepasīmā sayameva",
  "tika-vin07t:2144_2": "pabhā viya padīpassa samuppajjati, gāmakhettādīsu tasmiṃ otiṇṇamatte vigacchati.",
  "tika-vin07t:2144_3": "Teneva cettha dvinnaṃ saṅghānaṃ visuṃ kammaṃ karontānaṃ sīmādvayassa antarā sīmantarikā",
  "tika-vin07t:2144_4": "aññaṃ sattabbhantaraṃ, udakukkhepañca ṭhapetuṃ anuññātaṃ, sīmāpariyante hi kenaci",
  "tika-vin07t:2144_5": "kammena pesitassa bhikkhuno samantā sañjātasīmā itaresaṃ sīmāya phusitvā sīmāsambhedaṃ",
  "tika-vin07t:2144_6": "kareyya, so mā hotūti, itarathā hatthacaturaṅgulamattāyapettha sīmantarikāya anujānitabbato.",
  "tika-vin07t:2144_7": "Apica sīmantarikāya ṭhitassāpi ubhayattha kammakopavacanatopi cetaṃ sijjhati. Tampi",
  "tika-vin07t:2144_8": "parikkhipitvā sayameva sañjātāya sīmāya ubhinnampi sīmānaṃ, ekāya eva vā saṅkarato.",
  "tika-vin07t:2144_9": "Itarathā tassa kammakopavacanaṃ na yujjeyya. Vuttañhi mātikāṭṭhakathāyaṃ ‘paricchedabbhantare",
  "tika-vin07t:2144_10": "hatthapāsaṃ vijahitvā ṭhitopi paricchedato bahi aññaṃ tattakaṃyeva paricchedaṃ anatikkamitvā",
  "tika-vin07t:2144_11": "ṭhitopi kammaṃ kopetī’ti. Kiñca agāmakāraññe ṭhitassa kammakaraṇicchāvirahitassāpi",
  "tika-vin07t:2144_12": "bhikkhuno sattabbhantaraparicchinne ajjhokāse cīvaravippavāso bhagavatā anuññāto,",
  "tika-vin07t:2144_13": "so ca paricchedo sīmā. Evaṃ apekkhaṃ vinā samuppannā. Tenevettha ‘ayaṃ sīmā ticīvaravippavāsaparihārampi",
  "tika-vin07t:2144_14": "labhatī’ti vuttaṃ. Tasmā kammakaraṇicchaṃ vināpi vuttanayena samuppatti gahetabbā”ti",
  "tika-vin07t:2144_15": "vadanti, taṃ na yuttaṃ padīpassa pabhā viya sabbapuggalānampi paccekaṃ sīmāsambhavena",
  "tika-vin07t:2144_16": "saṅghe, gaṇe vā kammaṃ karonte tatraṭṭhānaṃ bhikkhūnaṃ samantā paccekaṃ samuppannānaṃ",
  "tika-vin07t:2144_17": "anekasīmānaṃ aññamaññaṃ saṅkaradosappasaṅgato. Parisavasena cassā vaḍḍhi, hāni ca",
  "tika-vin07t:2144_18": "sambhavati. Pacchā āgatānaṃ abhinavasīmantaruppatti eva, gatānaṃ samantā ṭhitasīmāpi vināso ca bhaveyya.",
  "tika-vin07t:2145_0": "Pāḷiyaṃ pana “samantā sattabbhantarā, ayaṃ tattha samānasaṃvāsā”tiādinā ekā eva sattabbhantarā,",
  "tika-vin07t:2145_1": "udakukkhepā ca anuññātā, na cesā sīmā sabhāvena, kāraṇasāmatthiyena vā pabhā viya",
  "tika-vin07t:2145_2": "padīpassa uppajjati. Kintu bhagavato anujānaneneva, bhagavā ca imāyo anujānanto bhikkhūnaṃ",
  "tika-vin07t:2145_3": "vaggakammaparihārena kammakaraṇasukhatthameva anuññāsīti kathaṃ nahānādikiccena paviṭṭhānampi",
  "tika-vin07t:2145_4": "samantā tāsaṃ sīmānaṃ samuppatti payojanābhāvā? Payojane ca ekaṃ eva payojananti",
  "tika-vin07t:2145_5": "kathaṃ paccekaṃ bhikkhugaṇanāya anekasīmāsamuppatti? “Ekasīmāyaṃ hatthapāsaṃ avijahitvā",
  "tika-vin07t:2145_6": "ṭhitā”ti vuttaṃ. Yaṃ pana dvinnaṃ sīmānaṃ antarā tattakaparicchedeneva sīmantarikaṭṭhapanavacanaṃ,",
  "tika-vin07t:2145_7": "tattha ṭhitānaṃ kammakopavacanañca, tampi imāsaṃ sīmānaṃ paricchedassa dubbodhatāya",
  "tika-vin07t:2145_8": "sīmāya sambhedasaṅkaṃ, kammakopasaṅkañca dūrato pariharituṃ vuttaṃ.",
  "tika-vin07t:2146_0": "Yo ca cīvarāvippavāsatthaṃ bhagavatā abbhokāse dassito sattabbhantaraparicchedo,",
  "tika-vin07t:2146_1": "so sīmā eva na hoti, khettataḷākādiparicchedo viya ayamettha eko paricchedova. Tattha",
  "tika-vin07t:2146_2": "ca bahūsu bhikkhūsu ekato ṭhitesu tesaṃ visuṃ visuṃ attano ṭhitaṭṭhānato paṭṭhāya",
  "tika-vin07t:2146_3": "samantā sattabbhantaraparicchedabbhantare eva cīvaraṃ ṭhapetabbaṃ. Na parisapariyantato",
  "tika-vin07t:2146_4": "paṭṭhāya. Parisapariyantato paṭṭhāya hi abbhantare gayhamāne abbhantarapariyosāne",
  "tika-vin07t:2146_5": "ṭhapitacīvaraṃ majjhe ṭhitassa abbhantarato bahi hotīti taṃ aruṇuggamane nissaggiyaṃ",
  "tika-vin07t:2146_6": "siyā. Sīmā pana parisapariyantatova gahetabbā. Cīvaravippavāsaparihāropettha abbhokāsaparicchedassa",
  "tika-vin07t:2146_7": "vijjamānattā vutto, na pana yāva sīmāparicchedaṃ labbhamānattā mahāsīmāya avippavāsasīmāvohāro",
  "tika-vin07t:2146_8": "viya. Mahāsīmāyampi hi gāmagāmūpacāresu cīvaraṃ nissaggiyaṃ hoti. Idhāpi majjhe ṭhitassa",
  "tika-vin07t:2146_9": "sīmāpariyante nissaggiyaṃ hoti. Tasmā yathāvuttasīmāpekkhavasenevetāsaṃ sattabbhantaraudakukkhepasīmānaṃ",
  "tika-vin07t:2146_10": "uppatti, tabbigamena vināso ca gahetabbāti amhākaṃ khanti. Vīmaṃsitvā gahetabbaṃ.",
  "tika-vin07t:2146_11": "Añño vā pakāro ito yuttataro gavesitabbo.",
  "tika-vin07t:2147_0": "Idha pana “araññe samantā sattabbhantarā”ti evaṃ pāḷiyaṃ viñjhāṭavisadise araññe",
  "tika-vin07t:2147_1": "samantā sattabbhantarāti aṭṭhakathāyañca rukkhādinirantarepi araññe sattabbhantarasīmāya",
  "tika-vin07t:2147_2": "vihitattā attano nissayabhūtāya araññasīmāya saha etassā rukkhādisambandhe dosābhāvo",
  "tika-vin07t:2147_3": "pageva agāmake rukkheti nissitepi padese cīvaravippavāsassa rukkhaparihāraṃ vināva",
  "tika-vin07t:2147_4": "abbhokāsaparihārova anumatoti siddhoti veditabbo.",
  "tika-vin07t:2148_0": "Upacāratthāyāti sīmantarikatthāya sattabbhantarato adhikaṃ vaṭṭati. Ūnakaṃ pana na",
  "tika-vin07t:2148_1": "vaṭṭati eva sattabbhantaraparicchedassa dubbijānattā. Tasmā saṅghaṃ vinā ekenāpi",
  "tika-vin07t:2148_2": "bhikkhunā bahi tiṭṭhantena aññaṃ sattabbhantaraṃ atikkamitvā atidūre eva ṭhātabbaṃ,",
  "tika-vin07t:2148_3": "itarathā kammakopasaṅkato. Udakukkhepepi eseva nayo. Teneva vakkhati “ūnakaṃ pana",
  "tika-vin07t:2148_4": "na vaṭṭatī”ti. Idañcettha sīmantarikavidhānaṃ dvinnaṃ baddhasīmānaṃ sīmantarikānujānanasuttānulomato",
  "tika-vin07t:2148_5": "siddhanti daṭṭhabbaṃ. Kiñcāpi hi bhagavatā nidānavasena ekagāmasīmānissitānaṃ, ekasabhāgānañca",
  "tika-vin07t:2148_6": "dvinnaṃ baddhasīmānameva aññamaññaṃ sambhedajjhottharaṇadosaparihārāya sīmantarikā",
  "tika-vin07t:2148_7": "anuññātā, tathāpi tadanulomato ekaaraññasīmānadiādisīmañca nissitānaṃ ekasabhāgānaṃ",
  "tika-vin07t:2148_8": "dvinnaṃ sattabbhantarasīmānampi udakukkhepasīmānampi aññamaññaṃ sambhedajjhottharaṇaṃ,",
  "tika-vin07t:2148_9": "sīmantarikaṃ vinā abyavadhānena ṭhānañca bhagavatā anabhimatamevāti ñatvā aṭṭhakathācariyā",
  "tika-vin07t:2148_10": "idhāpi sīmantarikavidhānamakaṃsu. Visabhāgasīmānampi hi ekasīmānissitattaṃ, ekasabhāgattañcāti",
  "tika-vin07t:2148_11": "dvīhaṅgehi samannāgate sati ekaṃ sīmantarikaṃ vinā ṭhānaṃ sambhedāya hoti, nāsatīti",
  "tika-vin07t:2148_12": "daṭṭhabbaṃ. Sīmantarikavidhānasāmatthiyeneva cetāsaṃ rukkhādisambandhopi baddhasīmānaṃ",
  "tika-vin07t:2148_13": "viya aññamaññaṃ na vaṭṭatīti ayampi nayato dassito evāti gahetabbaṃ.",
  "tika-vin07t:2149_0": "“Sabhāvenevā”ti iminā gāmasīmā viya abaddhasīmāti dasseti. Sabbamettha saṅghakammaṃ",
  "tika-vin07t:2149_1": "kātuṃ vaṭṭatīti samānasaṃvāsā ekūposathāti dasseti. Yena kenacīti antamaso sūkarādinā",
  "tika-vin07t:2149_2": "sattena. Mahoghena pana unnataṭṭhānato ninnaṭṭhāne patantena khato khuddako vā mahanto",
  "tika-vin07t:2149_3": "vā lakkhaṇayutto jātassarova. Etthāpi khuddake udakukkhepakiccaṃ natthi, samudde",
  "tika-vin07t:2149_4": "pana sabbathā udakukkhepasīmāyameva kammaṃ kātabbaṃ sodhetuṃ dukkarattā.",
  "tika-vin07t:2150_0": "Puna tatthāti lokavohārasiddhāsu etāsu nadiādīsu tīsu abaddhasīmāsu puna vaggakammaparihāratthaṃ",
  "tika-vin07t:2150_1": "sāsanavohārasiddhāya abaddhasīmāya paricchedaṃ dassentoti adhippāyo. Pāḷiyaṃ yaṃ",
  "tika-vin07t:2150_2": "majjhimassa purisassātiādīsu udakaṃ ukkhipitvā khipīyati etthāti udakukkhepo, udakassa",
  "tika-vin07t:2150_3": "patanokāso, tasmā udakukkhepā. Ayañhettha padasambandhavasena attho – parisapariyantato",
  "tika-vin07t:2150_4": "paṭṭhāya samantā yāva majjhimassa purisassa udakukkhepo udakapatanaṭṭhānaṃ, tāva",
  "tika-vin07t:2150_5": "yaṃ taṃ paricchinnaṭṭhānaṃ, ayaṃ tattha nadiādīsu aparā samānasaṃvāsā udakukkhepasīmāti.",
  "tika-vin07t:2151_0": "Tassa antoti tassa udakukkhepaparicchinnassa ṭhānassa anto. Na kevalañca tasseva",
  "tika-vin07t:2151_1": "anto, tato bahipi, ekassa udakukkhepassa anto ṭhātuṃ na vaṭṭatīti vacanaṃ udakukkhepaparicchedassa",
  "tika-vin07t:2151_2": "dubbijānato kammakopasaṅkā hotīti. Teneva mātikāṭṭhakathāyaṃ “paricchedabbhantare",
  "tika-vin07t:2151_3": "hatthapāsaṃ vijahitvā ṭhitopi paricchedato bahi aññaṃ tattakaṃyeva paricchedaṃ anatikkamitvā",
  "tika-vin07t:2151_4": "ṭhitopi kammaṃ kopeti idaṃ sabbaaṭṭhakathāsu sanniṭṭhāna”nti vuttaṃ. Yaṃ panettha",
  "tika-vin07t:2151_5": "sāratthadīpaniyaṃ “tassa anto hatthapāsaṃ vijahitvā ṭhito kammaṃ kopetīti iminā bahiparicchedato",
  "tika-vin07t:2151_6": "yattha katthaci ṭhito kammaṃ na kopetī”ti vatvā mātikāṭṭhakathāvacanampi paṭikkhipitvā",
  "tika-vin07t:2151_7": "“neva pāḷiyaṃ na aṭṭhakathāyaṃ upalabbhatī”tiādi bahu papañcitaṃ, taṃ na sundaraṃ",
  "tika-vin07t:2151_8": "idha aṭṭhakathāvacanena mātikāṭṭhakathāvacanassa nayato saṃsandanato saṅghaṭanato.",
  "tika-vin07t:2151_9": "Tathā hi dvinnaṃ udakukkhepaparicchedānamantarā vidatthicaturaṅgulamattampi sīmantarikaṃ",
  "tika-vin07t:2151_10": "aṭṭhapetvā “añño udakukkhepo sīmantarikāya ṭhapetabbo, tato adhikaṃ vaṭṭati eva,",
  "tika-vin07t:2151_11": "ūnakaṃ pana na vaṭṭatī”ti evaṃ idheva vuttena iminā aṭṭhakathāvacanena sīmantarikopacārena",
  "tika-vin07t:2151_12": "udakukkhepato ūnake ṭhapite sīmāya sīmāsambhedato kammakopopi vutto eva. Yadaggena",
  "tika-vin07t:2151_13": "ca evaṃ vutto, tadaggena tattha ekabhikkhuno pavesepi sati tassa sīmaṭṭhabhāvato",
  "tika-vin07t:2151_14": "kammakopo vutto eva hoti. Aṭṭhakathāyaṃ “ūnakaṃ pana na vaṭṭatī”ti kathanañcetaṃ",
  "tika-vin07t:2151_15": "udakukkhepaparicchedassa dubbijānantenapi sīmāsambhedasaṅkaāparihāratthaṃ vuttaṃ.",
  "tika-vin07t:2151_16": "Sattabbhantarasīmānamantarā tattakaparicchedeneva sīmantarikavidhānavacanatopi etāsaṃ",
  "tika-vin07t:2151_17": "dubbijānaparicchedatā, tattha ca ṭhitānaṃ kammakopasaṅkā sijjhati. Kammakopasaṅkaṭṭhānampi",
  "tika-vin07t:2151_18": "ācariyā dūrato parihāratthaṃ kammakopaṭṭhānanti vatvāva ṭhapesunti gahetabbaṃ.",
  "tika-vin07t:2152_0": "Tanti sīmaṃ. “Sīghameva atikkāmetī”ti iminā taṃ anatikkamitvā anto eva parivattamānāya",
  "tika-vin07t:2152_1": "kātuṃ vaṭṭatīti dasseti. Etadatthameva hi vālukādīhi sīmāparicchindanaṃ, itarathā",
  "tika-vin07t:2152_2": "bahi parivattā nu kho, no vāti kammakopasaṅkā bhaveyyāti. Aññissā anussāvanāti kevalāya",
  "tika-vin07t:2152_3": "nadisīmāya anussāvanā. Antonadiyaṃ jātarukkhe vāti udakukkhepaparicchedassa bahi",
  "tika-vin07t:2152_4": "ṭhite rukkhepi vā. Bahinaditīrameva hi visabhāgasīmattā abandhitabbaṭṭhānaṃ, na antonadī",
  "tika-vin07t:2152_5": "nissayattena sabhāgattā. Teneva “bahinaditīre vihārasīmāya vā”tiādinā tīrameva abandhitabbaṭṭhānattena",
  "tika-vin07t:2152_6": "dassitaṃ, na pana nadī. “Rukkhepi ṭhitehī”ti idaṃ antoudakukkhepaṭṭhaṃ sandhāya vuttaṃ.",
  "tika-vin07t:2152_7": "Na hi bahiudakukkhepe bhikkhūnaṃ ṭhātuṃ vaṭṭati.",
  "tika-vin07t:2153_0": "Rukkhassāti tasseva antoudakukkhepaṭṭhassa rukkhassa. Sīmaṃ vā sodhetvāti yathāvuttaṃ",
  "tika-vin07t:2153_1": "vihāre baddhasīmaṃ, gāmasīmañca tattha ṭhitabhikkhūnaṃ hatthapāsānayanabahisīmākaraṇavaseneva",
  "tika-vin07t:2153_2": "sodhetvā. Yathā ca udakukkhepasīmāyaṃ kammaṃ karontehi, evaṃ baddhasīmāyaṃ, gāmasīmāyaṃ",
  "tika-vin07t:2153_3": "vā kammaṃ karontehipi udakukkhepasīmaṭṭhe sodhetvāva kātabbaṃ. Eteneva sattabbhantaraaraññasīmāhipi",
  "tika-vin07t:2153_4": "udakukkhepasīmāya, imāya ca saddhiṃ tāsaṃ rukkhādisambandhadosopi nayato dassitova",
  "tika-vin07t:2153_5": "hoti. Imināva nayena sattabbhantarasīmāya baddhasīmāgāmasīmāhipi saddhiṃ, etāsañca",
  "tika-vin07t:2153_6": "sattabbhantarasīmāya saddhiṃ sambandhadoso ñātabbo. Aṭṭhakathāyaṃ panetaṃ sabbaṃ",
  "tika-vin07t:2153_7": "vuttanayato sakkā ñātunti aññamaññasamāsannānamevettha dassitaṃ.",
  "tika-vin07t:2154_0": "Tatridaṃ suttānulomato nayaggahaṇamukhaṃ – yathā hi baddhasīmāyaṃ sammatā vipattisīmā",
  "tika-vin07t:2154_1": "hotīti tāsaṃ aññamaññaṃ rukkhādisambandho na vaṭṭati, evaṃ nadiādīsu sammatāpi baddhasīmā",
  "tika-vin07t:2154_2": "vipattisīmāva hotīti tāhipi saddhiṃ tassā rukkhādisambandho na vaṭṭatīti sijjhati.",
  "tika-vin07t:2154_3": "Iminā nayena sattabbhantarasīmāya gāmanadiādīhi saddhiṃ, udakukkhepasīmāya ca araññādīhi",
  "tika-vin07t:2154_4": "saddhiṃ rukkhādisambandhassa na vaṭṭanakabhāvo ñātabbo, evametā bhagavatā anuññātā",
  "tika-vin07t:2154_5": "baddhasīmā sattabbhantaraudakukkhepasīmā aññamaññañceva attano nissayavirahitāhi",
  "tika-vin07t:2154_6": "itarītarāsaṃ nissayasīmāhi ca rukkhādisambandhe sati sambhedadosamāpajjatīti suttānulomanayo ñātabbova.",
  "tika-vin07t:2155_0": "Attano attano pana nissayabhūtagāmādīhi saddhiṃ baddhasīmādīnaṃ tissannaṃ uppattikāle",
  "tika-vin07t:2155_1": "bhagavatā anuññātassa sambhedajjhottharaṇassa anulomato rukkhādisambandhopi anuññātova",
  "tika-vin07t:2155_2": "hotīti daṭṭhabbaṃ. Yadi evaṃ udakukkhepabaddhasīmādīnaṃ antarā kasmā sīmantarikā",
  "tika-vin07t:2155_3": "na vihitāti? Nissayabhedasabhāvabhedehi sayameva bhinnattā. Ekanissayaekasabhāvānameva",
  "tika-vin07t:2155_4": "hi sīmantarikāya vināsaṃ karotīti vuttovāyamattho. Eteneva nadinimittaṃ katvā baddhāya",
  "tika-vin07t:2155_5": "sīmāya saṅghe kammaṃ karonte nadiyampi yāva gāmakhettaṃ āhacca ṭhitāya udakukkhepasīmāya",
  "tika-vin07t:2155_6": "aññesaṃ kammaṃ kātuṃ vaṭṭatīti siddhaṃ hoti. Yā panetā lokavohārasiddhā gāmāraññanadisamuddajātassarasīmā",
  "tika-vin07t:2155_7": "pañca, tā aññamaññarukkhādisambandhepi sambhedadosaṃ nāpajjati, tathā lokavohārābhāvato.",
  "tika-vin07t:2155_8": "Na hi gāmādayo gāmantarādīhi, nadiādīhi ca rukkhādisambandhamattena sambhinnāti loke",
  "tika-vin07t:2155_9": "voharanti. Lokavohārasiddhānañca lokavohāratova sambhedo vā asambhedo vā gahetabbo,",
  "tika-vin07t:2155_10": "nāññato. Teneva aṭṭhakathāyaṃ tāsaṃ aññamaññaṃ katthacipi sambhedanayo na dassito,",
  "tika-vin07t:2155_11": "sāsanavohārasiddhoyeva dassitoti.",
  "tika-vin07t:2156_0": "Ettha pana baddhasīmāya tāva “heṭṭhā pathavīsandhārakaṃ udakapariyantaṃ katvā sīmāgatā",
  "tika-vin07t:2156_1": "hotī”tiādinā adhobhāgaparicchedo aṭṭhakathāyaṃ sabbathā dassito. Gāmasīmādīnaṃ pana",
  "tika-vin07t:2156_2": "na dassito. Kathamayaṃ jānitabboti? Keci tāvettha “gāmasīmādayopi baddhasīmā viya",
  "tika-vin07t:2156_3": "pathavīsandhārakaṃ udakaṃ āhacca tiṭṭhatī”ti vadanti.",
  "tika-vin07t:2157_0": "Keci pana taṃ paṭikkhipitvā “nadisamuddajātassarasīmā, tāva tannissitaudakukkhepasīmā",
  "tika-vin07t:2157_1": "ca pathaviyā uparitale, heṭṭhā ca udakajjhottharaṇappadese eva tiṭṭhanti, na tato",
  "tika-vin07t:2157_2": "heṭṭhā udakassa ajjhottharaṇābhāvā. Sace pana udakoghādinā yojanappamāṇampi ninnaṭṭhānaṃ",
  "tika-vin07t:2157_3": "hoti, nadisīmādayova honti, na tato heṭṭhā. Tasmā nadiādīnaṃ heṭṭhā bahitīramukhena",
  "tika-vin07t:2157_4": "umaṅgena, iddhiyā vā paviṭṭho bhikkhu nadiyaṃ ṭhitānaṃ kammaṃ na kopeti. So pana",
  "tika-vin07t:2157_5": "āsannagāme bhikkhūnaṃ kammaṃ kopeti. Sace pana so ubhinnaṃ tīragāmānaṃ majjhe nisinno",
  "tika-vin07t:2157_6": "hoti, ubhayagāmaṭṭhānaṃ kammaṃ kopeti. Sace pana tīraṃ gāmakhettaṃ na hoti, agāmakāraññameva.",
  "tika-vin07t:2157_7": "Tattha pana tīradvayepi sattabbhantarasīmaṃ vinā kevalāya khuddakāraññasīmāya kammaṃ",
  "tika-vin07t:2157_8": "karontānaṃ kammaṃ kopeti. Sace sattabbhantarasīmāyaṃ karonti, tadā yadi tesaṃ sattabbhantarasīmāya",
  "tika-vin07t:2157_9": "paricchedo etassa nisinnokāsassa parato ekaṃ sattabbhantaraṃ atikkamitvā ṭhito na",
  "tika-vin07t:2157_10": "kammakopo. No ce, kammakopo. Gāmasīmāyaṃ pana antoumaṅge vā bile vā yattha pavisituṃ",
  "tika-vin07t:2157_11": "sakkā, yattha vā suvaṇṇamaṇiādiṃ khaṇitvā gaṇhanti, gahetuṃ sakkāti vā sambhāvanā",
  "tika-vin07t:2157_12": "hoti, tattakaṃ heṭṭhāpi gāmasīmā, tattha iddhiyā anto nisinnopi kammaṃ kopeti. Yattha",
  "tika-vin07t:2157_13": "pana pakatimanussānaṃ pavesasambhāvanāpi natthi, taṃ sabbaṃ yāva pathavisandhārakaudakā",
  "tika-vin07t:2157_14": "araññasīmāva, na gāmasīmā. Araññasīmāyampi eseva nayo. Tatthapi hi yattake padese",
  "tika-vin07t:2157_15": "pavesasambhāvanā, tattakameva uparitale araññasīmā pavattati. Tato pana heṭṭhā na",
  "tika-vin07t:2157_16": "araññasīmā, tattha uparitalena saha ekāraññavohārābhāvato. Na hi tattha paviṭṭhaṃ",
  "tika-vin07t:2157_17": "araññaṃ paviṭṭho ti voharanti. Tasmā tatraṭṭho upari araññaṭṭhānaṃ kammaṃ na kopeti",
  "tika-vin07t:2157_18": "umaṅganadiyaṃ ṭhito viya uparinadiyaṃ ṭhitānaṃ. Ekasmiñhi cakkavāḷe gāmanadisamuddajātassare",
  "tika-vin07t:2157_19": "muñcitvā tadavasesaṃ amanussāvāsaṃ devabrahmalokaṃ upādāya sabbaṃ araññameva. ‘Gāmā",
  "tika-vin07t:2157_20": "vā araññā vā’ti vuttattā hi nadisamuddajātassarādipi araññameva. Idha pana nadiādīnaṃ",
  "tika-vin07t:2157_21": "visuṃ sīmābhāvena gahitattā tadavasesameva araññaṃ gahetabbaṃ. Tattha ca yattake",
  "tika-vin07t:2157_22": "padese ekaṃ ‘arañña’nti voharanti, ayamekāraññasīmā. Indapurañhi sabbaṃ ekāraññasīmā.",
  "tika-vin07t:2157_23": "Tathā asurayakkhapurādi. Ākāsaṭṭhadevabrahmavimānāni pana samantā ākāsaparicchinnāni",
  "tika-vin07t:2157_24": "paccekaṃ araññasīmā samuddamajjhe pabbatadīpakā viya. Tattha sabbattha sattabbhantarasīmāyaṃ,",
  "tika-vin07t:2157_25": "araññasīmāyameva vāti kammaṃ kātabbaṃ. Tasmā idhāpi upariaraññatalena saddhiṃ heṭṭhāpathaviyā",
  "tika-vin07t:2157_26": "araññavohārābhāvā visuṃ araññasīmāti gahetabbaṃ. Tenevettha gāmanadiādisīmākathāya",
  "tika-vin07t:2157_27": "aṭṭhakathāyaṃ ‘iddhimā bhikkhu heṭṭhāpathavitale ṭhito kammaṃ kopetī’ti baddhasīmāyaṃ",
  "tika-vin07t:2157_28": "dassitanayo na dassito”ti vadanti.",
  "tika-vin07t:2158_0": "Idañcetāsaṃ gāmasīmādīnaṃ heṭṭhāpamāṇadassanaṃ suttādivirodhābhāvā yuttaṃ viya dissati.",
  "tika-vin07t:2158_1": "Vīmaṃsitvā gahetabbaṃ. Evaṃ gahaṇe ca gāmasīmāyaṃ sammatā baddhasīmā upari gāmasīmaṃ,",
  "tika-vin07t:2158_2": "heṭṭhā udakapariyantaṃ araññasīmañca avattharatīti tassā araññasīmāpi khettanti sijjhati.",
  "tika-vin07t:2158_3": "Bhagavatā ca “sabbā, bhikkhave, nadī asīmā”tiādinā nadisamuddajātassarā baddhasīmāya",
  "tika-vin07t:2158_4": "akhettabhāvena vuttā, na pana araññaṃ. Tasmā araññampi baddhasīmāya khettamevāti",
  "tika-vin07t:2158_5": "gahetabbaṃ. Yadi evaṃ kasmā tattha sā na bajjhatīti? Payojanābhāvā. Sīmāpekkhānantarameva",
  "tika-vin07t:2158_6": "sattabbhantarasīmāya sambhavato. Tassā ca upari sammatāya baddhasīmāya sambhedajjhottharaṇānulomato",
  "tika-vin07t:2158_7": "vipattisīmā eva siyā. Gāmakhette pana ṭhatvā agāmakāraññekadesampi antokaritvā sammatā",
  "tika-vin07t:2158_8": "kiñcāpi susammatā, agāmakāraññe bhagavatā vihitāya sattabbhantarasīmāyapi anivattito.",
  "tika-vin07t:2158_9": "Tattha pana kammaṃ kātuṃ paviṭṭhānampi tato bahi kevalāraññe karontānampi antarā",
  "tika-vin07t:2158_10": "tīṇi sattabbhantarāni ṭhapetabbāni, aññathā vipatti eva siyāti sabbathā niratthakameva",
  "tika-vin07t:2158_11": "agāmakāraññe baddhasīmākaraṇanti veditabbaṃ.",
  "tika-vin07t:2159_0": "Antonadiyaṃ paviṭṭhasākhāyāti nadiyā pathavitalaṃ āhacca ṭhitāya sākhāyapi, pageva",
  "tika-vin07t:2159_1": "anāhacca ṭhitāya. Pārohepi eseva nayo. Etena sabhāgaṃ nadisīmaṃ phusitvā ṭhitenapi",
  "tika-vin07t:2159_2": "visabhāgasīmāsambandhasākhādinā udakukkhepasīmāya sambandho na vaṭṭatīti dasseti.",
  "tika-vin07t:2159_3": "Eteneva mahāsīmaṃ, gāmasīmañca phusitvā ṭhitena sākhādinā māḷakasīmāya sambandho",
  "tika-vin07t:2159_4": "na vaṭṭatīti ñāpitoti daṭṭhabbo.",
  "tika-vin07t:2160_0": "Antonadiyaṃyevāti setupādānaṃ tīraṭṭhataṃ nivatteti. Tena udakukkhepaparicchedato",
  "tika-vin07t:2160_1": "bahi nadiyaṃ patiṭṭhitattepi sambhedābhāvaṃ dasseti. Tenāha “bahitīre patiṭṭhitā”tiādi.",
  "tika-vin07t:2160_2": "Yadi hi udakukkhepato bahi antonadiyampi patiṭṭhitatte sambhedo bhaveyya, tampi paṭikkhipitabbaṃ",
  "tika-vin07t:2160_3": "bhaveyya kammakopassa samānattā, na ca paṭikkhittaṃ. Tasmā sabbattha attano nissayasīmāya",
  "tika-vin07t:2160_4": "sambhedadoso natthevāti gahetabbaṃ.",
  "tika-vin07t:2161_0": "Āvaraṇena vāti dāruādiṃ nikhaṇitvā udakanivāraṇena. Koṭṭakabandhanena vāti mattikādīhi",
  "tika-vin07t:2161_1": "pūretvā katasetubandhena. Ubhayenāpi āvaraṇameva dasseti. “Nadiṃ vināsetvā”ti vuttamevatthaṃ",
  "tika-vin07t:2161_2": "vibhāveti “heṭṭhā pāḷi baddhā”ti, heṭṭhā nadiṃ āvaritvā pāḷi baddhāti attho. Chaḍḍitamodakanti",
  "tika-vin07t:2161_3": "atirittodakaṃ. “Nadiṃ ottharitvā sandanaṭṭhānato”ti iminā taḷākanadīnaṃ antarā pavattanaṭṭhāne",
  "tika-vin07t:2161_4": "na vaṭṭatīti dasseti. Uppatitvāti tīrādibhindanavasena vipulā hutvā. Vihārasīmanti baddhasīmaṃ.",
  "tika-vin07t:2162_0": "Agamanapatheti tadaheva gantvā nivattituṃ asakkuṇeyye. Araññasīmāsaṅkhyameva gacchatīti",
  "tika-vin07t:2162_1": "lokavohārasiddhaṃ agāmakāraññasīmaṃ sandhāya vadati. Tatthāti pakatiyā macchabandhānaṃ",
  "tika-vin07t:2162_2": "gamanapathesu dīpakesu.",
  "tika-vin07t:2163": "Taṃ ṭhānanti āvāṭādīnaṃ kataṭṭhānameva, na akatanti attho. Loṇīti samuddodakassa uppattiveganinno mātikākārena pavattanako.",
  "tika-vin07t:2164_0": "148. Sambhindantīti yattha catūhi bhikkhūhi nisīdituṃ na sakkā, tattakato paṭṭhāya",
  "tika-vin07t:2164_1": "yāva kesaggamattampi antosīmāya karonto sambhindati. Catunnaṃ bhikkhūnaṃ pahonakato",
  "tika-vin07t:2164_2": "paṭṭhāya yāva sakalampi anto karonto ajjhottharantīti veditabbaṃ. Saṃsaṭṭhaviṭapāti",
  "tika-vin07t:2164_3": "aññamaññaṃ sibbitvā ṭhitamahāsākhamūlā, etena aññamaññassa accāsannataṃ dīpeti. Sākhāya",
  "tika-vin07t:2164_4": "sākhaṃ phusantā hi dūraṭṭhāpi siyyuṃ, tato ekaṃsato sambhedalakkhaṇaṃ dassitaṃ na",
  "tika-vin07t:2164_5": "siyāti taṃ dassetuṃ viṭapaggahaṇaṃ kataṃ. Evañhi bhikkhūnaṃ nisīdituṃ appahonakaṭṭhānaṃ",
  "tika-vin07t:2164_6": "attano sīmāya antosīmaṭṭhaṃ karitvā purāṇavihāraṃ karonto sīmāya sīmaṃ sambhindati",
  "tika-vin07t:2164_7": "nāma, na tato paranti dassitameva hoti. Baddhā hotīti porāṇakavihārasīmaṃ sandhāya",
  "tika-vin07t:2164_8": "vuttaṃ. Ambanti aparena samayena purāṇavihāraparikkhepādīnaṃ vinaṭṭhattā ajānantānaṃ",
  "tika-vin07t:2164_9": "taṃ purāṇasīmāya nimittabhūtaṃ ambaṃ. Attano sīmāya antosīmaṭṭhaṃ karitvā purāṇavihārasīmaṭṭhaṃ",
  "tika-vin07t:2164_10": "jambuṃ kittetvā ambajambūnaṃ antare yaṃ ṭhānaṃ, taṃ attano sīmāya pavesetvā bandhantīti",
  "tika-vin07t:2164_11": "attho. Ettha ca purāṇasīmāya nimittabhūtassa gāmaṭṭhassa ambarukkhassa antosīmaṭṭhāya",
  "tika-vin07t:2164_12": "jambuyā saha saṃsaṭṭhaviṭapattepi sīmāya bandhanakāle vipatti vā pacchā gāmasīmāya",
  "tika-vin07t:2164_13": "saha sambhedo vā kammavipatti vā na hotīti mukhatova vuttanti veditabbaṃ.",
  "tika-vin07t:2165_0": "Padesanti saṅghassa nisīdanappahonakappadesaṃ. “Sīmantarikaṃ ṭhapetvā”tiādinā sambhedajjhottharaṇaṃ",
  "tika-vin07t:2165_1": "akatvā baddhasīmāhi aññamaññaṃ phusāpetvā abyavadhānena baddhāpi sīmā asīmā evāti",
  "tika-vin07t:2165_2": "dasseti. Tasmā ekadvaṅgulamattāpi sīmantarikā vaṭṭati eva. Sā pana dubbodhāti aṭṭhakathāsu",
  "tika-vin07t:2165_3": "caturaṅgulādikā vuttāti daṭṭhabbaṃ. Dvinnaṃ sīmānanti dvinnaṃ baddhasīmānaṃ. Nimittaṃ",
  "tika-vin07t:2165_4": "hotīti nimittassa sīmato bāhirattā bandhanakāle tāva sambhedadoso natthīti adhippāyo.",
  "tika-vin07t:2165_5": "Na kevalañca nimittakattā eva saṅkaraṃ karoti, atha kho sīmantarikāya ṭhito aññopi",
  "tika-vin07t:2165_6": "rukkho karoti eva. Tasmā appamattikāya sīmantarikāya vaḍḍhanakā rukkhādayo na vaṭṭanti",
  "tika-vin07t:2165_7": "eva. Ettha ca upari dissamānakhandhasākhādipavese eva saṅkaradosassa sabbattha dassitattā",
  "tika-vin07t:2165_8": "adissamānānaṃ mūlānaṃ pavesepi bhūmigatikattā doso natthīti sijjhati. Sace pana mūlānipi",
  "tika-vin07t:2165_9": "dissamānāneva pavisanti, saṅkarova. Pabbatapāsāṇā pana dissamānāpi bhūmigatikā eva.",
  "tika-vin07t:2165_10": "Yadi pana bandhanakāle eva eko thūlarukkho ubhayampi sīmaṃ āhacca tiṭṭhati, pacchā",
  "tika-vin07t:2165_11": "baddhā asīmā hotīti daṭṭhabbaṃ.",
  "tika-vin07t:2166_0": "Sīmāsaṅkaranti sīmāsambhedaṃ. Yaṃ pana sāratthadīpaniyaṃ vuttaṃ “sīmāsaṅkaraṃ karotīti",
  "tika-vin07t:2166_1": "vaḍḍhitvā sīmappadesaṃ paviṭṭhe dvinnaṃ sīmānaṃ gataṭṭhānassa duviññeyyattā vutta”nti,",
  "tika-vin07t:2166_2": "taṃ na yuttaṃ gāmasīmāyapi saha saṅkaraṃ karotīti vattabbato. Tatthāpi hi nimitte",
  "tika-vin07t:2166_3": "vaḍḍhite gāmasīmābaddhasīmānaṃ gataṭṭhānaṃ dubbiññeyyameva hoti, tattha pana avatvā",
  "tika-vin07t:2166_4": "dvinnaṃ baddhasīmānameva saṅkarassa vuttattā yathāvuttasambaddhadosova saṅkara-saddena",
  "tika-vin07t:2166_5": "vuttoti gahetabbaṃ. Pāḷiyaṃ pana nidānavasena “yesaṃ, bhikkhave, sīmā pacchā sammatā,",
  "tika-vin07t:2166_6": "tesaṃ taṃ kammaṃ adhammika”ntiādinā pacchā sammatāya asīmatte vuttepi dvīsu gāmasīmāsu",
  "tika-vin07t:2166_7": "ṭhatvā dvīhi saṅghehi sambhedaṃ vā ajjhottharaṇaṃ vā katvā sīmantarikaṃ aṭṭhapetvā",
  "tika-vin07t:2166_8": "vā rukkhapārohādisambandhaṃ aviyojetvā vā ekasmiṃ khaṇe kammavācāniṭṭhāpanavasena",
  "tika-vin07t:2166_9": "ekato sammatānaṃ dvinnaṃ sīmānampi asīmatā pakāsitāti veditabbaṃ.",
  "tika-vin07t:2167": "Gāmasīmādikathāvaṇṇanā niṭṭhitā.",
  "tika-vin07t:2168": "Uposathabhedādikathāvaṇṇanā",
  "tika-vin07t:2169_0": "149. Adhammena vagganti ettha ekasīmāya catūsu bhikkhūsu vijjamānesu pātimokkhuddesova",
  "tika-vin07t:2169_1": "anuññāto, tīsu, dvīsu ca pārisuddhiuposathova. Idha pana tathā akatattā “adhammenā”ti",
  "tika-vin07t:2169_2": "vuttaṃ. Yasmā pana chandapārisuddhi saṅghe eva āgacchati, na gaṇe, na puggale, tasmā",
  "tika-vin07t:2169_3": "“vagga”nti vuttanti.",
  "tika-vin07t:2170_0": "Sace pana dve saṅghā ekasīmāya aññamaññaṃ chandaṃ āharitvā ekasmiṃ khaṇe visuṃ saṅghakammaṃ",
  "tika-vin07t:2170_1": "karonti, ettha kathanti? Keci panetaṃ vaṭṭatīti vadanti, taṃ na gahetabbaṃ vaggakammattā.",
  "tika-vin07t:2170_2": "Kammaṃ karontānañhi chandapārisuddhi aññattha na gacchati tathā vacanābhāvā, visuṃ",
  "tika-vin07t:2170_3": "visuṃ kammakaraṇatthameva sīmāya anuññātattā cāti gahetabbaṃ. Vihārasīmāyaṃ pana",
  "tika-vin07t:2170_4": "saṅghe vijjamānepi kenaci paccayena khandhasīmāyaṃ tīsu, dvīsu vā pārisuddhiuposathaṃ",
  "tika-vin07t:2170_5": "karontesu kammaṃ dhammena samaggameva bhinnasīmaṭṭhattāti daṭṭhabbaṃ.",
  "tika-vin07t:2171": "Uposathabhedādikathāvaṇṇanā niṭṭhitā.",
  "tika-vin07t:2172": "Pātimokkhuddesakathāvaṇṇanā",
  "tika-vin07t:2173_0": "150. Evametaṃ dhārayāmīti. Sutā kho panāyasmantehīti ettha “evametaṃ dhārayāmī”ti",
  "tika-vin07t:2173_1": "vatvā “uddiṭṭhaṃ kho āyasmanto nidānaṃ, sutā kho panāyasmantehi cattāro pārājikā",
  "tika-vin07t:2173_2": "dhammā”tiādinā vattabbaṃ. Mātikāṭṭhakathāyampi evameva vuttaṃ. Sutenāti sutapadena.",
  "tika-vin07t:2174_0": "Savarabhayanti vanacarakabhayaṃ. Tenāha “aṭavimanussabhaya”nti. Nidānuddese aniṭṭhite",
  "tika-vin07t:2174_1": "pātimokkhaṃ niddiṭṭhaṃ nāma na hotīti āha “dutiyādīsu uddesesū”tiādi. Tīhipi vidhīhīti",
  "tika-vin07t:2174_2": "osāraṇakathanasarabhaññehi. Ettha ca atthaṃ bhaṇitukāmatāya vā bhaṇāpetukāmatāya",
  "tika-vin07t:2174_3": "vā suttassa osāraṇaṃ osāraṇaṃ nāma. Tasseva atthappakāsanā kathanaṃ nāma. Kevalaṃ",
  "tika-vin07t:2174_4": "pāṭhasseva sarena bhaṇanaṃ sarabhaññaṃ nāma. Sajjhāyaṃ adhiṭṭhahitvāti “sajjhāyaṃ",
  "tika-vin07t:2174_5": "karomī”ti cittaṃ uppādetvā. Osāretvā pana kathentenāti sayameva pāṭhaṃ vatvā pacchā atthaṃ kathentena.",
  "tika-vin07t:2175": "Pātimokkhuddesakathāvaṇṇanā niṭṭhitā.",
  "tika-vin07t:2176": "Adhammakammapaṭikkosanādikathāvaṇṇanā",
  "tika-vin07t:2177_0": "155. Navavidhanti saṅghagaṇapuggalesu tayo, suttuddesapārisuddhiadhiṭṭhānavasena",
  "tika-vin07t:2177_1": "tayo, cātuddasīpannarasīsāmaggīvasena tayoti navavidhaṃ. Catubbidhanti adhammenavaggādi",
  "tika-vin07t:2177_2": "catubbidhaṃ. Duvidhanti bhikkhubhikkhunipātimokkhavasena duvidhaṃ pātimokkhaṃ. Navavidhanti",
  "tika-vin07t:2177_3": "bhikkhūnaṃ pañca, bhikkhunīnaṃ cattāroti navavidhaṃ pātimokkhuddesaṃ.",
  "tika-vin07t:2178": "Adhammakammapaṭikkosanādikathāvaṇṇanā niṭṭhitā.",
  "tika-vin07t:2179": "Pakkhagaṇanādiuggahaṇānujānanakathādivaṇṇanā",
  "tika-vin07t:2180": "156. Katimīti tithi-saddāpekkhaṃ itthiliṅgaṃ daṭṭhabbaṃ.",
  "tika-vin07t:2181": "163. Utuvasseyevāti hemantagimhesuyeva.",
  "tika-vin07t:2182_0": "164. Viññāpetīti ettha manasā cintetvā kāyavikārakaraṇameva viññāpananti daṭṭhabbaṃ.",
  "tika-vin07t:2182_1": "Pāḷiyaṃ aññassa dātabbā pārisuddhīti pārisuddhidāyakena puna aññassa bhikkhuno santike",
  "tika-vin07t:2182_2": "dātabbā. “Bhūtaṃyeva vā sāmaṇerabhāvaṃ ārocetī”ti vuttattā ūnavīsativassakāle upasampannassa,",
  "tika-vin07t:2182_3": "antimavatthuajjhāpannasikkhāpaccakkhātādīnaṃ vā yāva bhikkhupaṭiññā vattati, tāva",
  "tika-vin07t:2182_4": "tehi āhaṭāpi chandapārisuddhi āgacchati. Yadā pana te attano sāmaṇerādibhāvaṃ paṭijānanti,",
  "tika-vin07t:2182_5": "tato paṭṭhāyeva nāgacchatīti dassitanti daṭṭhabbaṃ. Pāḷiyampi hi “dinnāya pārisuddhiyā",
  "tika-vin07t:2182_6": "saṅghappatto vibbhamati…pe… paṇḍako paṭijānāti. Tiracchānagato paṭijānāti. Ubhatobyañjanako",
  "tika-vin07t:2182_7": "paṭijānāti, āhaṭā hoti pārisuddhī”ti vuttattā paṇḍakādīnampi bhikkhupaṭiññāya vattamānakālesu",
  "tika-vin07t:2182_8": "chandapārisuddhiyā āgamanaṃ siddhameva. Tenāha “esa nayo sabbatthā”ti. Ummattakakhittacittavedanāṭṭānaṃ",
  "tika-vin07t:2182_9": "pana pakatattā antarāmagge ummattakādibhāve paṭiññātepi tesaṃ saṅghappattamatteneva",
  "tika-vin07t:2182_10": "chandādi āgacchatīti daṭṭhabbaṃ.",
  "tika-vin07t:2183_0": "“Bhikkhūnaṃ hatthapāsa”nti iminā gaṇapuggalesu chandapārisuddhiyā anāgamanaṃ dasseti.",
  "tika-vin07t:2183_1": "“Saṅghappatto”ti hi pāḷiyaṃ vuttaṃ. Biḷālasaṅkhalikapārisuddhīti biḷālagīvāya bandhanasaṅkhalikasadisā",
  "tika-vin07t:2183_2": "pārisuddhi nāma, yathā saṅkhalikā biḷāle āgacchante eva āgacchati, na anāgacchante",
  "tika-vin07t:2183_3": "tappaṭibaddhattā, evamayaṃ pārisuddhipīti attho. Atha vā yathā saṅkhalikāya paṭhamavalayaṃ",
  "tika-vin07t:2183_4": "dutiyavalayaṃ pāpuṇāti, na tatiyavalayaṃ, evamayampīti adhippāyo. Upalakkhaṇamattañcettha",
  "tika-vin07t:2183_5": "biḷāla-ggahaṇaṃ daṭṭhabbaṃ.",
  "tika-vin07t:2184": "Pakkhagaṇanādiuggahaṇānujānanakathādivaṇṇanā niṭṭhitā.",
  "tika-vin07t:2185": "Chandadānakathādivaṇṇanā",
  "tika-vin07t:2186": "165. Pāḷiyaṃ “santi saṅghassa karaṇīyānī”ti vattabbe vacanavipallāsena “karaṇīya”nti vuttaṃ.",
  "tika-vin07t:2187_0": "167. “Tassa sammutidānakiccaṃ natthī”ti idaṃ pāḷiyaṃ ekadā sarantasseva sammutidānassa",
  "tika-vin07t:2187_1": "vuttattā ekadā asarantassa sammutiabhāvepi tassa anāgamanaṃ vaggakammāya na hotīti",
  "tika-vin07t:2187_2": "vuttaṃ. Keci pana “sopi hatthapāseva ānetabbo”ti vadanti, taṃ na gahetabbaṃ.",
  "tika-vin07t:2188_0": "168. Saṅghasannipātato paṭhamaṃ kātabbaṃ pubbakaraṇaṃ. Saṅghasannipāte kātabbaṃ pubbakiccanti",
  "tika-vin07t:2188_1": "daṭṭhabbaṃ. Pāḷiyaṃ no ce adhiṭṭhaheyya, āpatti dukkaṭassāti ettha asañcicca asatiyā",
  "tika-vin07t:2188_2": "anāpatti. Yathā cettha, evaṃ uparipi. Yattha pana acittakāpatti atthi, tattha vakkhāma.",
  "tika-vin07t:2189": "169. “Paññattaṃ hotī”ti iminā “na sāpattikena uposatho kātabbo”ti visuṃ paṭikkhepābhāvepi yathāvuttasuttasāmatthiyato paññattamevāti dasseti. Iminā eva nayena –",
  "tika-vin07t:2190": "“Aṭṭhānametaṃ, bhikkhave, anavakāso yaṃ tathāgato aparisuddhāya parisāya uposathaṃ kareyya, pātimokkhaṃ uddiseyyā”ti –",
  "tika-vin07t:2191_0": "Ādisuttanayato ca alajjīhipi saddhiṃ uposathakaraṇampi paṭikkhittameva alajjiniggahatthattā",
  "tika-vin07t:2191_1": "sabbasikkhāpadānanti daṭṭhabbaṃ. “Pārisuddhidānapaññāpanenā”ti iminā sāpattikena",
  "tika-vin07t:2191_2": "pārisuddhipi na dātabbāti dīpitaṃ hoti. Ubhopi dukkaṭanti ettha sabhāgāpattibhāvaṃ",
  "tika-vin07t:2191_3": "ajānitvā kevalaṃ āpattināmeneva desentassa paṭiggaṇhantassa acittakameva dukkaṭaṃ",
  "tika-vin07t:2191_4": "hotīti vadanti. Yathā saṅgho sabhāgāpattiṃ āpanno ñattiṃ ṭhapetvā uposathaṃ kātuṃ",
  "tika-vin07t:2191_5": "labhati, evaṃ tayopi “suṇantu me, āyasmantā, ime bhikkhū sabhāgaṃ āpattiṃ āpannā”tiādinā",
  "tika-vin07t:2191_6": "vuttanayānusāreneva gaṇañattiṃ ṭhapetvā dvīhi aññamaññaṃ ārocetvā uposathaṃ kātuṃ",
  "tika-vin07t:2191_7": "vaṭṭati. Ekena pana sāpattikena dūraṃ gantvāpi paṭikātumeva vaṭṭati, asampāpuṇantena",
  "tika-vin07t:2191_8": "“bhikkhuṃ labhitvā paṭikarissāmī”ti uposatho kātabbo, paṭikaritvā ca puna uposatho kattabbo.",
  "tika-vin07t:2192": "Chandadānakathādivaṇṇanā niṭṭhitā.",
  "tika-vin07t:2193": "Anāpattipannarasakādikathāvaṇṇanā",
  "tika-vin07t:2194_0": "172. Kenaci 63 karaṇīyena gantvāti sīmāparicchedato bahibhūtaṃ gāmaṃ vā araññaṃ vā",
  "tika-vin07t:2194_1": "gantvāti attho. Eteneva uposathañattiyā ṭhapanakāle samaggā eva te ñattiṃ ṭhapesunti",
  "tika-vin07t:2194_2": "siddhaṃ. Teneva pāḷiyaṃ “uddiṭṭhaṃ suuddiṭṭha”nti sabbapannarasakesupi vuttaṃ. Vaggā",
  "tika-vin07t:2194_3": "samaggasaññinotiādi pana ñattiyā niṭṭhitāya “kiṃ saṅghassa pubbakicca”ntiādīnaṃ vacanakkhaṇe",
  "tika-vin07t:2194_4": "bahigatānaṃ bhikkhūnaṃ sīmāya paviṭṭhattā bhikkhū tasmiṃ khaṇe vaggā hontīti vuttaṃ.",
  "tika-vin07t:2194_5": "Tenāha “tesaṃ sīmaṃ okkantattā vaggā”tiādi, etena pārājikuddesādikkhaṇepi vaggasaññīnaṃ",
  "tika-vin07t:2194_6": "uddisantānaṃ āpatti eva, ñattiyā pana pubbe niṭṭhitattā kammakopo natthīti dassitameva",
  "tika-vin07t:2194_7": "hoti. Evaṃ uparipi sabbavāresu adhippāyo veditabbo.",
  "tika-vin07t:2195_0": "Ettha ca pāḷiyaṃ “sabbāya vuṭṭhitāya…pe… tesaṃ santike pārisuddhi ārocetabbā”ti vuttattā",
  "tika-vin07t:2195_1": "bahisīmāgatāya parisāya tesu yassa kassaci santike anadhiṭṭhitehi pārisuddhiṃ ārocetuṃ vaṭṭatīti vadanti.",
  "tika-vin07t:2196": "Anāpattipannarasakādikathāvaṇṇanā niṭṭhitā.",
  "tika-vin07t:2197": "Liṅgādidassanakathādivaṇṇanā",
  "tika-vin07t:2198": "179. Aññātakaṃ nāma adiṭṭhapubbanti āha “aññesaṃ santaka”nti. Aññesanti attanā adiṭṭhapubbānaṃ. Nānāsaṃvāsakabhāvanti laddhinānāsaṃvāsakabhāvaṃ.",
  "tika-vin07t:2199": "180. Pāḷiyaṃ abhivitaranti samānasaṃvāsakābhāvaṃ nicchinanti.",
  "tika-vin07t:2200_0": "181. Uposathakārakāti saṅghuposathakārakā. Teneva “aññatra saṅghenā”ti vuttaṃ. Saṅghuposathaṭṭhānato",
  "tika-vin07t:2200_1": "hi gacchantena attacatuttheneva gantabbaṃ, tiṇṇaṃ bhikkhūnaṃ nisinnaṭṭhānato pana",
  "tika-vin07t:2200_2": "gacchantena ekena bhikkhunāpi saha gantumpi vaṭṭati. Pāḷiyaṃ “abhikkhuko āvāso”ti",
  "tika-vin07t:2200_3": "idaṃ nidassanamattaṃ, saṅghuposathaṭṭhānato gaṇapuggalehi sabhikkhukopi āvāso na",
  "tika-vin07t:2200_4": "gantabbo “aññatra saṅghenā”ti vuttattāti vadanti. Uposathaṃ karontīti saṅghuposathaṃ",
  "tika-vin07t:2200_5": "vā gaṇuposathaṃ vā. “Tassa santika”nti idaṃ gaṇuposathaṭṭhānato gacchantaṃ sandhāya",
  "tika-vin07t:2200_6": "vuttaṃ, aññathā “sabbantimena paricchedena attacatutthena vā”ti vacanena virujjhanato.",
  "tika-vin07t:2200_7": "Āraññakenāti ekacārinā. Uposathantarāyoti attano uposathantarāyo.",
  "tika-vin07t:2201": "183. Pāḷiyaṃ bhikkhuniyā nisinnaparisāyātiādīsu bhikkhuniyātiādi karaṇatthe sāmivacanaṃ.",
  "tika-vin07t:2202": "Liṅgādidassanakathādivaṇṇanā niṭṭhitā.",
  "tika-vin07t:2203": "Uposathakkhandhakavaṇṇanānayo niṭṭhito.",
  "tika-vin07t:2204": "3. Vassūpanāyikakkhandhako",
  "tika-vin07t:2205": "Vassūpanāyikaanujānanakathādivaṇṇanā",
  "tika-vin07t:2206": "184. Vassūpanāyikakkhandhake aparasmiṃ divaseti dutiye pāṭipadadivase.",
  "tika-vin07t:2207": "185. Aññattha aruṇaṃ uṭṭhāpanena vāti sāpekkhassa akaraṇīyena gantvā aññattha aruṇaṃ uṭṭhāpanena vā. Parihānīti guṇaparihāni.",
  "tika-vin07t:2208_0": "187. Pāḷiyaṃ sattāhaṃ sannivatto kātabboti sakalaṃ sattāhaṃ bahi eva avītināmetvā",
  "tika-vin07t:2208_1": "sattāhapariyosānabhūtaṃ aruṇuṭṭhānakālaṃ puna vihāreva sambandhavasena sattāhaṃ vihāre",
  "tika-vin07t:2208_2": "sannivattaṃ kātabbaṃ. Sattāhapariyosānakālo hi idha sattāha-saddena vutto, tadapekkhāya",
  "tika-vin07t:2208_3": "ca “sannivatto”ti pulliṅgena vuttaṃ. Tīṇi parihīnānīti bhikkhunīnaṃ vaccakuṭiādīnaṃ",
  "tika-vin07t:2208_4": "paṭikkhittattā parihīnāni.",
  "tika-vin07t:2209": "189. Na palujjatīti aññesaṃ appaguṇattā, mama ca maraṇena na vinassati.",
  "tika-vin07t:2210": "Vassūpanāyikaanujānanakathādivaṇṇanā niṭṭhitā.",
  "tika-vin07t:2211": "Pahiteyevaanujānanakathāvaṇṇanā",
  "tika-vin07t:2212_0": "199. Bhikkhūhi saddhiṃ vasanakapurisoti anaññagatikoti dasseti. Gantabbanti saṅghakaraṇīyena",
  "tika-vin07t:2212_1": "appahitepi gantabbaṃ. Ettha ca anupāsakehipi sāsanabhāvaṃ ñātukāmehi pahite tesaṃ",
  "tika-vin07t:2212_2": "pasādavaḍḍhiṃ sampassantehipi sattāhakaraṇīyena gantuṃ vaṭṭatīti gahetabbaṃ.",
  "tika-vin07t:2213_0": "Ratticchedavinicchayoti sattāhakaraṇīyena gantvā bahiddhā aruṇuṭṭhāpanasaṅkhātassa",
  "tika-vin07t:2213_1": "ratticchedassa vinicchayo. Gantuṃ vaṭṭatīti antoupacārasīmāyaṃ ṭhiteneva sattāhakaraṇīyanimittaṃ",
  "tika-vin07t:2213_2": "sallakkhetvā iminā nimittena gantvā “antosattāhe āgacchissāmī”ti ābhogaṃ katvā gantuṃ",
  "tika-vin07t:2213_3": "vaṭṭati. Purimakkhaṇe ābhogaṃ katvā gamanakkhaṇe vissaritvā gatepi doso natthi “sakaraṇīyo",
  "tika-vin07t:2213_4": "pakkamatī”ti vuttattā. Sabbathā pana ābhogaṃ akatvā gatassa vassacchedoti vadanti.",
  "tika-vin07t:2213_5": "Yo pana sattāhakaraṇīyanimittābhāvepi “sattāhabbhantare āgamissāmī”ti ābhogaṃ katvā",
  "tika-vin07t:2213_6": "gantvā sattāhabbhantare āgacchati, tassa āpattiyeva, vassacchedo natthi sattāhassa",
  "tika-vin07t:2213_7": "sannivattattāti vadanti. Vīmaṃsitvā gahetabbaṃ. Bhaṇḍakanti cīvarabhaṇḍaṃ. Sampāpuṇituṃ",
  "tika-vin07t:2213_8": "na sakkoti, vaṭṭatīti tadaheva āgamane saussāhattā vassacchedo vā āpatti vā na hotīti",
  "tika-vin07t:2213_9": "adhippāyo. Ācariyanti agilānampi nissayācariyañca dhammācariyañca, pageva upasampadācariyaupajjhāyesu.",
  "tika-vin07t:2213_10": "Vadati, vaṭṭatīti sattāhātikkame āpattiabhāvaṃ sandhāya vuttaṃ, vassacchedo pana hoti eva.",
  "tika-vin07t:2214": "Pahiteyevaanujānanakathāvaṇṇanā niṭṭhitā.",
  "tika-vin07t:2215": "Antarāyeanāpattivassacchedakathāvaṇṇanā",
  "tika-vin07t:2216": "200. Pāḷiyaṃ gaṇhiṃsūti gahetvā khādiṃsu. Paripātiṃsūti palāpesuṃ, anubandhiṃsūti attho.",
  "tika-vin07t:2217_0": "201. Sattāhavārena aruṇo uṭṭhāpetabboti ettha chadivasāni bahiddhā vītināmetvā sattame",
  "tika-vin07t:2217_1": "divase purāruṇā eva antoupacārasīmāya pavisitvā aruṇaṃ uṭṭhāpetvā punadivase sattāhaṃ",
  "tika-vin07t:2217_2": "adhiṭṭhāya gantabbanti adhippāyo. Keci pana “sattame divase āgantvā aruṇaṃ anuṭṭhāpetvā",
  "tika-vin07t:2217_3": "tadaheva divasabhāgepi gantuṃ vaṭṭatī”ti vadanti, taṃ na gahetabbaṃ “aruṇo uṭṭhāpetabbo”ti",
  "tika-vin07t:2217_4": "vuttattā. Sattame divase tattha aruṇuṭṭhāpanameva hi sandhāya pāḷiyampi “sattāhaṃ",
  "tika-vin07t:2217_5": "sannivatto kātabbo”ti vuttaṃ. Aruṇaṃ anuṭṭhāpetvā gacchanto anto appavisitvā bahiddhāva",
  "tika-vin07t:2217_6": "sattāhaṃ vītināmentena samucchinnavasso eva bhavissati aruṇassa bahi eva uṭṭhāpitattā.",
  "tika-vin07t:2217_7": "Itarathā “aruṇo uṭṭhāpetabbo”ti vacanaṃ niratthakaṃ siyā “sattāhavārena antovihāre",
  "tika-vin07t:2217_8": "pavisitvā aruṇaṃ anuṭṭhāpetvāpi gantabba”nti vattabbato. Aññesu ca ṭhānesu aruṇuṭṭhāpanameva",
  "tika-vin07t:2217_9": "vuccati. Vakkhati hi cīvarakkhandhake “ekasmiṃ vihāre vasanto itarasmiṃ sattāhavārena",
  "tika-vin07t:2217_10": "aruṇameva uṭṭhāpetī”ti.",
  "tika-vin07t:2218_0": "Athāpi yaṃ te vadeyyuṃ “sattame divase yadā kadāci paviṭṭhena taṃdivasanissito atītaaruṇo",
  "tika-vin07t:2218_1": "uṭṭhāpito nāma hotīti imamatthaṃ sandhāya aṭṭhakathāyaṃ vutta”nti, taṃ saddagatiyāpi",
  "tika-vin07t:2218_2": "na sameti. Na hi uṭṭhite aruṇe pacchā paviṭṭho tassa payojako uṭṭhāpako bhavitumarahati.",
  "tika-vin07t:2218_3": "Yadi bhaveyya, vassaṃ upagantvā panassa aruṇaṃ anuṭṭhāpetvā tadaheva sattāhakaraṇīyena",
  "tika-vin07t:2218_4": "pakkantassāpīti ettha “aruṇaṃ anuṭṭhāpetvā”ti vacanaṃ virujjheyya, tenapi taṃdivasasannissitassa",
  "tika-vin07t:2218_5": "aruṇassa uṭṭhāpitattā. Āraññakassāpi hi bhikkhuno sāyanhasamaye aṅgayuttaṃ araññaṭṭhānaṃ",
  "tika-vin07t:2218_6": "gantvā tadā eva nivattantassa aruṇo uṭṭhāpito dhutaṅgañca visodhitaṃ siyā, na cetaṃ",
  "tika-vin07t:2218_7": "yuttaṃ aruṇuggamanakāle eva aruṇuṭṭhāpanassa vuttattā. Vuttañhi “kālasseva pana nikkhamitvā",
  "tika-vin07t:2218_8": "aṅgayutte ṭhāne aruṇaṃ uṭṭhāpetabbaṃ. Sace aruṇuṭṭhānavelāyaṃ tesaṃ ābādho vaḍḍhati,",
  "tika-vin07t:2218_9": "tesaṃ eva kiccaṃ kātabbaṃ, na dhutaṅgavisuddhikena bhavitabba”nti. Tathā pārivāsikādīnampi",
  "tika-vin07t:2218_10": "aruṇaṃ anuṭṭhāpetvā vattaṃ nikkhipantānaṃ ratticchedo vutto. “Uggate aruṇe nikkhipitabba”nti",
  "tika-vin07t:2218_11": "hi vuttaṃ. Sahaseyyasikkhāpadepi anupasampannehi saha nivutthabhāvaparimocanatthaṃ",
  "tika-vin07t:2218_12": "“purāruṇā nikkhamitvā”tiādi vuttaṃ. Evaṃ cīvaravippavāsādīsu ca sabbattha rattipariyosāne",
  "tika-vin07t:2218_13": "āgāmiaruṇavaseneva aruṇuṭṭhāpanaṃ dassitaṃ, na atītāruṇavasena. Tasmā vuttanayenevettha",
  "tika-vin07t:2218_14": "aruṇuṭṭhāpanaṃ veditabbaṃ aññathā vassacchedattā.",
  "tika-vin07t:2219_0": "Yaṃ pana vassaṃ upagatassa tadaheva aruṇaṃ anuṭṭhāpetvā sakaraṇīyassa pakkamanavacanaṃ,",
  "tika-vin07t:2219_1": "taṃ vassaṃ upagatakālato paṭṭhāya yadā kadāci nimitte sati gamanassa anuññātattā",
  "tika-vin07t:2219_2": "yuttaṃ, na pana sattāhavārena gatassa aruṇaṃ anuṭṭhāpetvā tadaheva gamanaṃ “aruṇo",
  "tika-vin07t:2219_3": "uṭṭhāpetabbo”ti vuttattā eva. Yathā vā “sattāhaṃ anāgatāya pavāraṇāya sakaraṇīyo",
  "tika-vin07t:2219_4": "pakkamati, āgaccheyya vā so, bhikkhave, bhikkhu taṃ āvāsaṃ, na vā āgaccheyyā”tiādinā",
  "tika-vin07t:2219_5": "pacchimasattāhe anāgamane anuññātepi aññasattāhesu na vaṭṭati. Evaṃ paṭhamasattāhe",
  "tika-vin07t:2219_6": "aruṇaṃ anuṭṭhāpetvā gamane anuññātepi tato paresu sattāhesu āgatassa aruṇaṃ anuṭṭhāpetvā",
  "tika-vin07t:2219_7": "gamanaṃ na vaṭṭatīti niṭṭhamettha gantabbaṃ. Idha āhaṭanti vihārato bahi āgataṭṭhāne ānītaṃ.",
  "tika-vin07t:2220": "Antarāyeanāpattivassacchedakathāvaṇṇanā niṭṭhitā.",
  "tika-vin07t:2221": "Vajādīsu vassūpagamanakathāvaṇṇanā",
  "tika-vin07t:2222": "203. Upagantuṃ 68 na vaṭṭatīti kuṭikādīnaṃ abhāvena “idha vassaṃ upemī”ti evaṃ vacībhedaṃ katvā upagantuṃ na vaṭṭati.",
  "tika-vin07t:2223_0": "204. Pāḷiyaṃ pisācillikāti pisācadārakā. Pavisanadvāraṃ yojetvāti sakavāṭadvāraṃ",
  "tika-vin07t:2223_1": "katvā. Rukkhaṃ chinditvāti susiraṭṭhānassa uparibhāgaṃ chinditvā. Khāṇumatthaketi",
  "tika-vin07t:2223_2": "susirakhāṇumatthake. Ṭaṅkitamañco nāma dīghe mañcapāde vijjhitvā aṭaniyo pavesetvā",
  "tika-vin07t:2223_3": "kato, so heṭṭhupariyavasena paññattopi purimasadisova hoti, taṃ susāne, devatāṭhāne",
  "tika-vin07t:2223_4": "ca ṭhapenti. Catunnaṃ pāsāṇānaṃ upari pāsāṇaphalake attharitvā katagehampi “ṭaṅkitamañco”ti vuccati.",
  "tika-vin07t:2224": "Vajādīsuvassūpagamanakathāvaṇṇanā niṭṭhitā.",
  "tika-vin07t:2225": "Adhammikakatikādikathāvaṇṇanā",
  "tika-vin07t:2226": "205. Mahāvibhaṅgeti catutthapārājikavaṇṇanāyaṃ. Parato senāsanakkhandhakepi adhammikaṃ katikavattaṃ āvi bhavissati eva.",
  "tika-vin07t:2227_0": "207. Yasmā nānāsīmāyaṃ dvīsu āvāsesu vassaṃ upagacchantassa “dutiye vasissāmī”ti",
  "tika-vin07t:2227_1": "upacārato nikkhantamatte paṭhamo senāsanaggāho paṭippassambhati. Tasmā pāḷiyaṃ “tassa,",
  "tika-vin07t:2227_2": "bhikkhave, bhikkhuno purimikā ca na paññāyatī”ti paṭhamaṃ senāsanaggāhaṃ sandhāya",
  "tika-vin07t:2227_3": "vuttaṃ. Dutiye senāsanaggāhe pana purimikā paññāyateva, tattheva temāsaṃ vasanto",
  "tika-vin07t:2227_4": "purimavassaṃvuttho eva hoti, tato vā pana dutiyadivasādīsu “paṭhamasenāsane vasissāmī”ti",
  "tika-vin07t:2227_5": "upacārātikkame purimikāpi na paññāyatīti daṭṭhabbaṃ.",
  "tika-vin07t:2228_0": "208. Pāḷiyaṃ “so sattāhaṃ anāgatāya pavāraṇāya sakaraṇīyo pakkamatī”ti vuttattā pavāraṇādivasepi",
  "tika-vin07t:2228_1": "sattāhakaraṇīyaṃ vinā gantuṃ na vaṭṭatīti veditabbaṃ. Komudiyā cātumāsiniyāti pacchima-kattikapuṇṇamāya.",
  "tika-vin07t:2228_2": "Sā hi tasmiṃ kāle kumudānaṃ atthitāya komudī, catunnaṃ vassikamāsānaṃ pariyosānattā",
  "tika-vin07t:2228_3": "cātumāsinīti ca vuccati.",
  "tika-vin07t:2230": "Adhammikakatikādikathāvaṇṇanā niṭṭhitā.",
  "tika-vin07t:2231": "Vassūpanāyikakkhandhakavaṇṇanānayo niṭṭhito.",
  "tika-vin07t:2232": "4. Pavāraṇākkhandhako",
  "tika-vin07t:2233": "Aphāsuvihārakathādivaṇṇanā",
  "tika-vin07t:2234_0": "209. Pavāraṇākkhandhake pāḷiyaṃ piṇḍāya paṭikkameyyāti piṇḍāya caritvā paṭikkameyya.",
  "tika-vin07t:2234_1": "Avakkārapātinti atirekapiṇḍapātaṭhapanakaṃ ekaṃ bhājanaṃ. Avisayhanti ukkhipituṃ",
  "tika-vin07t:2234_2": "asakkuṇeyyaṃ. Vilaṅghanaṃ ukkhipanaṃ vilaṅgho, so eva vilaṅghako, hatthehi vilaṅghako",
  "tika-vin07t:2234_3": "hatthavilaṅghakoti āha “hatthukkhepakenā”ti. Atha vā vilaṅghakena ukkhepakena hatthenātipi",
  "tika-vin07t:2234_4": "attho, aññamaññaṃ saṃsibbitahatthehīti vuttaṃ hoti.",
  "tika-vin07t:2235_0": "213. Sace pana vuḍḍhataro hotīti pavāraṇādāyako bhikkhu vuḍḍhataro hoti. Evañhi tena",
  "tika-vin07t:2235_1": "tassatthāya pavāritaṃ hotīti ettha evaṃ tena appavāritopi tassa saṅghappattimattena",
  "tika-vin07t:2235_2": "saṅghapavāraṇākammaṃ samaggakammameva hotīti daṭṭhabbaṃ. Tena ca bhikkhunāti pavāraṇādāyakena bhikkhunā.",
  "tika-vin07t:2236": "234. Bahūpi samānavassā ekato pavāretuṃ labhantīti ekasmiṃ saṃvacchare laddhūpasampadatāya samānupasampannavassā sabbe ekato pavāretuṃ labhantīti attho.",
  "tika-vin07t:2237_0": "237. Pāḷiyaṃ micchādiṭṭhīti “natthi dinna”ntiādi nayappavattā. Antaggāhikāti sassatucchedasaṅkhātassa",
  "tika-vin07t:2237_1": "antassa gāhikā. Yaṃ kho tvantiādīsu yaṃ pavāraṇaṃ ṭhapesi, taṃ diṭṭhena ṭhapesīti",
  "tika-vin07t:2237_2": "taṃ-saddaṃ ajjhāharitvā yojetabbaṃ.",
  "tika-vin07t:2238_0": "239. Vatthuṃ pakāsentoti puggale parisaṅkuppattiyā nimittabhūtaṃ vatthumattaṃyeva",
  "tika-vin07t:2238_1": "sandhāya vuttaṃ. Yaṃ pana vatthuṃ sandhāya “puggalo paññāyati, na vatthū”ti āha,",
  "tika-vin07t:2238_2": "na taṃ sandhāyetaṃ vuttaṃ. Yadi pana tassa bhikkhuno vasanaṭṭhāne pokkharaṇito macchaggahaṇādi",
  "tika-vin07t:2238_3": "disseyya, tadā “vatthu ca puggalo ca paññāyatī”ti vattabbaṃ bhaveyya. Tenāha “purimanayeneva",
  "tika-vin07t:2238_4": "corehī”tiādi. Bhikkhuno sarīre mālāgandhañca ariṭṭhagandhañca disvā evaṃ “vatthu",
  "tika-vin07t:2238_5": "ca puggalo ca paññāyatī”ti vuttanti veditabbaṃ.",
  "tika-vin07t:2239": "Aphāsuvihārakathādivaṇṇanā niṭṭhitā.",
  "tika-vin07t:2240": "Bhaṇḍanakārakavatthukathāvaṇṇanā",
  "tika-vin07t:2241_0": "240. Dve cātuddasikā hontīti tatiyapakkhe cātuddasiyā saddhiṃ dve cātuddasikā honti.",
  "tika-vin07t:2241_1": "“Bhaṇḍanakārakānaṃ terase vā cātuddase vā ime pannarasīpavāraṇaṃ pavāressantī”ti",
  "tika-vin07t:2241_2": "iminā yathāsakaṃ uposathakaraṇadivasato paṭṭhāya bhikkhūnaṃ cātuddasīpannarasīvohāro,",
  "tika-vin07t:2241_3": "na candagatisiddhiyā tithiyā vasenāti dasseti. Kiñcāpi evaṃ “anujānāmi, bhikkhave,",
  "tika-vin07t:2241_4": "rājūnaṃ anuvattitu”nti vacanato panettha lokiyānaṃ tithiṃ anuvattantehipi attano",
  "tika-vin07t:2241_5": "uposathakkamena cātuddasiṃ pannarasiṃ vā, pannarasiṃ cātuddasiṃ vā karonteheva anuvattitabbaṃ,",
  "tika-vin07t:2241_6": "na pana soḷasamadivasaṃ vā terasamadivasaṃ vā uposathadivasaṃ karontehi. Teneva pāḷiyampi",
  "tika-vin07t:2241_7": "“dve tayo uposathe cātuddasike kātu”nti vuttaṃ. Aññathā dvādasiyaṃ, terasiyaṃ vā",
  "tika-vin07t:2241_8": "uposatho kātabboti vattabbato. “Sakiṃ pakkhassa cātuddase, pannarase vā”tiādivacanampi",
  "tika-vin07t:2241_9": "upavutthakkameneva vuttaṃ, na tithikkamenāti gahetabbaṃ.",
  "tika-vin07t:2242": "Bhaṇḍanakārakavatthukathāvaṇṇanā niṭṭhitā.",
  "tika-vin07t:2243": "Pavāraṇāsaṅgahakathāvaṇṇanā",
  "tika-vin07t:2244": "241. “Pavāretvā pana antarāpi cārikaṃ pakkamituṃ labhantī”ti iminā pavāraṇāsaṅgahe kate antarā pakkamitukāmā saṅghaṃ sannipātāpetvā pavāretuṃ labhantīti dasseti.",
  "tika-vin07t:2245": "Pavāraṇāsaṅgahakathāvaṇṇanā niṭṭhitā.",
  "tika-vin07t:2246": "Pavāraṇākkhandhakavaṇṇanānayo niṭṭhito.",
  "tika-vin07t:2247": "5. Cammakkhandhako",
  "tika-vin07t:2248": "Soṇakoḷivisakathādivaṇṇanā",
  "tika-vin07t:2249_0": "242. Cammakkhandhake uṇṇapāvāraṇanti ubhato lomāni uṭṭhāpetvā kataṃ uṇṇamayaṃ pāvāraṇaṃ,",
  "tika-vin07t:2249_1": "ubhato kappāsapicuṃ uṭṭhāpetvā vītapāvāropi atthi, tato nivattanatthaṃ “uṇṇapāvāraṇa”nti vuttaṃ.",
  "tika-vin07t:2250": "Aḍḍhacandapāsāṇeti sopānamūle upaḍḍhaṃ anto pavesetvā ṭhapite aḍḍhapāsāṇe. Pāḷiyaṃ vihārapacchāyāyanti vihārapaccante chāyāya, vihārassa vaḍḍhamānacchāyāyantipi vadanti.",
  "tika-vin07t:2251_0": "243. Bhogāti upayogatthe paccattavacanaṃ. Accāyatāti atiāyatā kharamucchanā. Saravatīti",
  "tika-vin07t:2251_1": "madhurasarasaṃyuttā. Atisithilā mandamucchanā. Vīriyasamathanti vīriyasampayuttasamathaṃ.",
  "tika-vin07t:2251_2": "Tattha ca nimittaṃ gaṇhāhīti tasmiñca samabhāve sati yaṃ ādāse mukhanimittaṃ viya",
  "tika-vin07t:2251_3": "nimittaṃ uppajjati, taṃ samathanimittaṃ, vipassanānimittaṃ, magganimittaṃ, phalanimittañca",
  "tika-vin07t:2251_4": "gaṇhāhi nibbattehīti, evamassa arahattapariyosānaṃ kammaṭṭhānaṃ kathitaṃ.",
  "tika-vin07t:2252_0": "244. Chaṭhānānīti cha kāraṇāni. Adhimuttoti paṭivijjhitvā ṭhito. Nekkhammādhimuttotiādi",
  "tika-vin07t:2252_1": "sabbaṃ arahattavasena vuttaṃ. Arahattañhi sabbakilesehi nikkhantattā nekkhammaṃ,",
  "tika-vin07t:2252_2": "teheva ca pavivittattā paviveko, byāpajjābhāvato abyāpajjaṃ, upādānassa khayante",
  "tika-vin07t:2252_3": "uppannattā upādānakkhayo, taṇhakkhayante uppannattā taṇhakkhayo, sammohābhāvato asammohoti ca vuccati.",
  "tika-vin07t:2253_0": "Kevalaṃ saddhāmattakanti kevalaṃ paṭivedhapaññāya asammissaṃ saddhāmattakaṃ. Paṭicayanti",
  "tika-vin07t:2253_1": "punappunaṃ karaṇena vaḍḍhiṃ. Vītarāgattāti maggapaṭivedhena rāgassa vigatattā eva",
  "tika-vin07t:2253_2": "nekkhammasaṅkhātaṃ arahattaṃ paṭivijjhitvā sacchikatvā ṭhito hoti. Sesapadesupi eseva",
  "tika-vin07t:2253_3": "nayo. Pavivekādhimuttoti “paviveke adhimutto aha”nti evaṃ arahattaṃ byākarotīti attho.",
  "tika-vin07t:2254": "Sīlabbataparāmāsanti sīlañca vatañca parāmasitvā gahitaggahaṇamattaṃ. Sārato paccāgacchantoti sārabhāvena jānanto. Abyāpajjādhimuttoti abyāpajjaṃ arahattaṃ byākaroti.",
  "tika-vin07t:2255": "Amissīkatanti amissakataṃ. Kilesā hi ārammaṇena saddhiṃ cittaṃ missaṃ karonti, tesaṃ abhāvā amissīkataṃ. Bhusā vātavuṭṭhīti balavavātakkhandho.",
  "tika-vin07t:2256_0": "Upādānakkhayassa cāti upayogatthe sāmivacanaṃ. Disvā āyatanuppādanti cakkhādiāyatanānaṃ",
  "tika-vin07t:2256_1": "uppādañca vayañca disvā. Cittaṃ vimuccatīti imāya vipassanāpaṭipattiyā phalasamāpattivasena cittaṃ vimuccati.",
  "tika-vin07t:2257": "Soṇakoḷivisakathādivaṇṇanā niṭṭhitā.",
  "tika-vin07t:2258": "Diguṇādiupāhanapaṭikkhepakathāvaṇṇanā",
  "tika-vin07t:2259": "245. Sakaṭavāheti dvīhi sakaṭehi paricchinne vāhe. “Vāhe”ti bahuvacanassa hiraññavisesanattepi sāmaññāpekkhāya “hirañña”nti ekavacanaṃ kataṃ.",
  "tika-vin07t:2260_0": "246. Addāriṭṭhakavaṇṇāti allāriṭṭhaphalavaṇṇā, tintakākapakkhavaṇṇātipi vadanti.",
  "tika-vin07t:2260_1": "Rajananti upalittaṃ nīlādivaṇṇaṃ sandhāya vuttaṃ. Tenāha “coḷakena puñchitvā”ti.",
  "tika-vin07t:2260_2": "Tañhi tathā puñchite vigacchati. Yaṃ pana cammassa duggandhāpanayanatthaṃ kāḷarattādirajanehi",
  "tika-vin07t:2260_3": "rañjitattā kāḷarattādivaṇṇaṃ hoti, taṃ coḷādīhi apanetuṃ na sakkā cammagatikameva,",
  "tika-vin07t:2260_4": "tasmā taṃ vaṭṭatīti daṭṭhabbaṃ.",
  "tika-vin07t:2261_0": "Khallakanti sabbapaṇhipidhānacammaṃ, aparigaḷanatthaṃ paṇhiuparibhāge apidhāya āropanabandhanamattaṃ",
  "tika-vin07t:2261_1": "vaṭṭati. Vicitrāti saṇṭhānato vicitrapaṭā adhippetā, na vaṇṇato sabbaso apanetabbesu",
  "tika-vin07t:2261_2": "khallakādīsu paviṭṭhattā. Biḷālasadisamukhattā mahāulūkā “pakkhibiḷālā”ti vuccati,",
  "tika-vin07t:2261_3": "tesaṃ cammaṃ nāma pakkhalomameva.",
  "tika-vin07t:2262": "Diguṇādiupāhanapaṭikkhepakathāvaṇṇanā niṭṭhitā.",
  "tika-vin07t:2263": "Ajjhārāmeupāhanapaṭikkhepakathādivaṇṇanā",
  "tika-vin07t:2264": "251. Uṇṇāhi katapādukāti ettha uṇṇāmayakambalehi katā pādukā saṅgayhanti.",
  "tika-vin07t:2265_0": "253. Gaṅgāmahakīḷikāyāti gaṅgāmahe kīḷikāya. Tattha hi itthipurisā yānehi udakakīḷaṃ",
  "tika-vin07t:2265_1": "gacchanti. Pīṭhakasivikanti phalakādinā kataṃ pīṭhakayānaṃ. Paṭapotalikaṃ andolikā.",
  "tika-vin07t:2265_2": "Sabbampi yānaṃ upāhanenapi gantuṃ asamatthassa gilānassa anuññātaṃ.",
  "tika-vin07t:2266_0": "254. Vāḷarūpānīti āharimāni vāḷarūpāni. Caturaṅgulādhikānīti uddalomīekantalomīhi",
  "tika-vin07t:2266_1": "visesadassanaṃ. Caturaṅgulato hi ūnāni kira uddalomīādīsu pavisanti. Vānacitro uṇṇāmayattharaṇoti",
  "tika-vin07t:2266_2": "nānāvaṇṇehi uṇṇāmayasuttehi bhitticchedādivasena vāyitvā katacittattharaṇo. Ghanapupphakoti",
  "tika-vin07t:2266_3": "bahalarāgo. Pakatitūlikāti tūlapuṇṇā bhisi. Vikatikāti sīharūpādivasena vānacitrāva",
  "tika-vin07t:2266_4": "gayhati. Uddalomīti “ubhatodasaṃ uṇṇāmayattharaṇa”nti dīghanikāyaṭṭhakathāyaṃ vuttaṃ.",
  "tika-vin07t:2266_5": "Koseyyakaṭṭissamayanti kosiyasuttānaṃ antarā suvaṇṇamayasuttāni pavesetvā vītaṃ.",
  "tika-vin07t:2266_6": "Suvaṇṇasuttaṃ kira “kaṭṭissaṃ, kasaṭa”nti ca vuccati. Teneva “koseyyakasaṭamaya”nti",
  "tika-vin07t:2266_7": "ācariya-dhammapālattherena vuttanti vadanti. Ratanaparisibbitanti suvaṇṇalittaṃ.",
  "tika-vin07t:2266_8": "Suddhakoseyyanti ratanaparisibbanarahitaṃ.",
  "tika-vin07t:2267_0": "Ajinamigacammānaṃ atisukhumattā dupaṭṭatipaṭṭāni katvā sibbantīti vuttaṃ “ajinappaveṇī”ti.",
  "tika-vin07t:2267_1": "Rattavitānenāti sabbarattena vitānena. Yaṃ pana nānāvaṇṇaṃ vānacittaṃ vā lepacittaṃ",
  "tika-vin07t:2267_2": "vā, taṃ vaṭṭati. Ubhatolohitakūpadhānepi eseva nayo. “Citraṃ vā”ti idaṃ pana sabbathā",
  "tika-vin07t:2267_3": "kappiyattā vuttaṃ, na pana ubhatoupadhānesu akappiyattā. Na hi lohitaka-saddo citte",
  "tika-vin07t:2267_4": "vattati, paṭaliggahaṇeneva cittakassapi attharaṇassa saṅgahetabbappasaṅgato, kāsāvaṃ",
  "tika-vin07t:2267_5": "pana lohitakavohāraṃ na gacchati. Tasmā vitānepi ubhatoupadhānepi vaṭṭati. Sace pamāṇayuttantiādi",
  "tika-vin07t:2267_6": "aññappamāṇātikkantassa bibbohanassa paṭikkhittabhāvadassanatthaṃ vuttaṃ, na pana",
  "tika-vin07t:2267_7": "uccāsayanamahāsayanabhāvadassanatthaṃ tathā avuttattā. Taṃ pana upadhānaṃ uposathikānaṃ",
  "tika-vin07t:2267_8": "gahaṭṭhānaṃ vaṭṭati. Uccāsayanamahāsayanameva hi tadā tesaṃ na vaṭṭati. Dīghanikāyaṭṭhakathādīsu",
  "tika-vin07t:2267_9": "kiñcāpi “ṭhapetvā tūlikaṃ sabbāneva gonakādīni ratanaparisibbitāni vaṭṭantī”tiādi",
  "tika-vin07t:2267_10": "vuttaṃ, vinayaṭṭhakathāyeva kappiyākappiyabhāve pamāṇanti gahetabbaṃ.",
  "tika-vin07t:2268": "Ajjhārāmeupāhanapaṭikkhepakathādivaṇṇanā niṭṭhitā.",
  "tika-vin07t:2269": "Gihivikatānuññātādikathāvaṇṇanā",
  "tika-vin07t:2270": "256. Abhinissāyāti apassāya. Visukāyikavipphanditānanti paṭipakkhabhūtānaṃ diṭṭhicittavipphanditānanti attho.",
  "tika-vin07t:2271": "257. Yatindriyanti manindriyavasena saññatindriyaṃ.",
  "tika-vin07t:2272_0": "258. Pāḷiyaṃ aṭṭhakavaggikānīti suttanipāte aṭṭhakavaggabhūtāni soḷasa suttāni. Evaṃ",
  "tika-vin07t:2272_1": "ciraṃ akāsīti evaṃ cirakālaṃ pabbajjaṃ anupagantvā agāramajjhe kena kāraṇena vāsamakāsīti",
  "tika-vin07t:2272_2": "attho. So kira majjhimavaye pabbajito, tena bhagavā evamāha. Etamatthaṃ viditvāti",
  "tika-vin07t:2272_3": "kāmesu diṭṭhādīnavā cirāyitvāpi gharāvāsena pakkhandantīti etamatthaṃ sabbākārato viditvā.",
  "tika-vin07t:2273": "Ādīnavaṃ loketi saṅkhāraloke aniccatādiādīnavaṃ. Nirupadhinti nibbānaṃ. “Ariyo na ramatī pāpe”ti imassa hetumāha “pāpe na ramatī sucī”ti. Tattha sucīti visuddhapuggalo.",
  "tika-vin07t:2274": "259. Kāḷasīhoti kāḷamukhavānarajāti. Cammaṃ na vaṭṭatīti nisīdanattharaṇaṃ kātuṃ na vaṭṭati, bhūmattharaṇādivasena senāsanaparibhogo vaṭṭateva.",
  "tika-vin07t:2275": "Gihivikatānuññātādikathāvaṇṇanā niṭṭhitā.",
  "tika-vin07t:2276": "Cammakkhandhakavaṇṇanānayo niṭṭhito.",
  "tika-vin07t:2277": "6. Bhesajjakkhandhako",
  "tika-vin07t:2278": "Pañcabhesajjādikathāvaṇṇanā",
  "tika-vin07t:2279": "260. Bhesajjakkhandhake pittaṃ koṭṭhabbhantaragataṃ hotīti bahisarīre byāpetvā ṭhitaṃ abaddhapittaṃ koṭṭhabbhantaragataṃ hoti, tena pittaṃ kupitaṃ hotīti adhippāyo.",
  "tika-vin07t:2280": "261-2. Pāḷiyaṃ nacchādentīti ruciṃ na uppādenti. Susukāti samudde ekā macchajāti, kumbhilātipi vadanti. Saṃsaṭṭhanti parissāvitaṃ.",
  "tika-vin07t:2281": "263. Piṭṭhehīti pisitehi. Kasāvehīti tacādīni udake tāpetvā gahitaūsarehi. Ubbhidanti ūsarapaṃsumayaṃ. Loṇabilanti loṇaviseso.",
  "tika-vin07t:2282_0": "264-5. Chakaṇanti gomayaṃ. Pākatikacuṇṇanti apakkakasāvacuṇṇaṃ, gandhacuṇṇaṃ pana",
  "tika-vin07t:2282_1": "na vaṭṭati. Pāḷiyaṃ cuṇṇacālininti udukkhale koṭṭitacuṇṇaparissāvaniṃ. Suvaṇṇagerukoti",
  "tika-vin07t:2282_2": "suvaṇṇatutthādi. Pāḷiyaṃ añjanūpapisananti añjane upanetuṃ pisitabbabhesajjaṃ.",
  "tika-vin07t:2283_0": "267-9. Kabaḷikāti upanāhabhesajjaṃ. Gharadinnakābādho nāma gharaṇiyā dinnavasīkaraṇabhesajjasamuṭṭhitaābādho.",
  "tika-vin07t:2283_1": "Tāya chārikāya paggharitaṃ khārodakanti parissāvane tacchārikaṃ pakkhipitvā udake",
  "tika-vin07t:2283_2": "abhisiñcite tato chārikato heṭṭhā paggharitaṃ khārodakaṃ. Pāḷiyaṃ akaṭayūsenāti anabhisaṅkhatena",
  "tika-vin07t:2283_3": "muggayūsena. Kaṭākaṭenāti mugge pacitvā acāletvā parissāvitena muggayūsenāti vadanti.",
  "tika-vin07t:2284": "Pañcabhesajjādikathāvaṇṇanā niṭṭhitā.",
  "tika-vin07t:2285": "Guḷādianujānanakathāvaṇṇanā",
  "tika-vin07t:2286": "272-4. Guḷakaraṇanti ucchusālaṃ. Avissatthāti sāsaṅkā.",
  "tika-vin07t:2287": "276. Appamattakepi vārentīti appamattake dinne dāyakānaṃ pīḷāti paṭikkhipanti. Paṭisaṅkhāpīti ettakenapi yāpetuṃ sakkā, “avasesaṃ aññesaṃ hotū”ti sallakkhetvāpi paṭikkhipanti.",
  "tika-vin07t:2288": "279. Vatthipīḷananti yathā vatthigatatelādi antosarīre ārohanti, evaṃ hatthena vatthimaddanaṃ. Sambādhe satthakammavatthikammānameva paṭikkhittattā dahanakammaṃ vaṭṭati eva.",
  "tika-vin07t:2289": "Guḷādianujānanakathāvaṇṇanā niṭṭhitā.",
  "tika-vin07t:2290": "Yāgumadhugoḷakādikathāvaṇṇanā",
  "tika-vin07t:2291_0": "282-3. Pāḷiyaṃ dasassa ṭhānānīti assa paṭiggāhakassa dasa ṭhānāni kāraṇāni dhammenāti",
  "tika-vin07t:2291_1": "attho. Anuppavecchatīti deti. Vātañca byapanetīti sambandho, vātañca anulometīti",
  "tika-vin07t:2291_2": "attho. Saggā te āraddhāti tayā devalokā ārādhitā.",
  "tika-vin07t:2292": "Yāgumadhugoḷakādikathāvaṇṇanā niṭṭhitā.",
  "tika-vin07t:2293": "Pāṭaligāmavatthukathāvaṇṇanā",
  "tika-vin07t:2294_0": "286. Pāṭaligāme nagaraṃ māpentīti pāṭaligāmassa samīpe tasseva gāmakhettabhūte mahante",
  "tika-vin07t:2294_1": "araññappadese pāṭaliputtaṃ nāma nagaraṃ māpenti. Yāvatā ariyaṃ āyatananti yattakaṃ",
  "tika-vin07t:2294_2": "ariyamanussānaṃ osaraṇaṭṭhānaṃ. Yāvatā vaṇippathoti yattakaṃ vāṇijānaṃ bhaṇḍavikkīṇanaṭṭhānaṃ,",
  "tika-vin07t:2294_3": "vasanaṭṭhānaṃ vā, idaṃ tesaṃ sabbesaṃ agganagaraṃ bhavissatīti attho. Puṭabhedananti",
  "tika-vin07t:2294_4": "sakaṭādīhi nānādesato āhaṭānaṃ bhaṇḍapuṭānaṃ vikkīṇanatthāya mocanaṭṭhānaṃ. Saranti",
  "tika-vin07t:2294_5": "taḷākādīsupi vattati, tannivattanatthaṃ “saranti idha nadī adhippetā”ti vuttaṃ sarati",
  "tika-vin07t:2294_6": "sandatīti katvā. Vinā eva kullena tiṇṇāti idaṃ appamattakaudakampi aphusitvā vinā kullena pārappattā.",
  "tika-vin07t:2295": "Pāṭaligāmavatthukathāvaṇṇanā niṭṭhitā.",
  "tika-vin07t:2296": "Koṭigāmesaccakathāvaṇṇanā",
  "tika-vin07t:2297_0": "287. Pāḷiyaṃ sandhāvitanti bhavato bhavaṃ paṭisandhiggahaṇavasena sandhāvanaṃ kataṃ.",
  "tika-vin07t:2297_1": "Saṃsaritanti tasseva vevacanaṃ. Mamañceva tumhākañcāti mayā ca tumhehi ca, sāmivaseneva",
  "tika-vin07t:2297_2": "vā mama ca tumhākañca sandhāvanaṃ ahosīti attho gahetabbo. Saṃsaritanti saṃsari.",
  "tika-vin07t:2297_3": "Bhavataṇhā eva bhavato bhavaṃ netīti bhavanettīti vuttā.",
  "tika-vin07t:2298_0": "289. “Nīlā hontī”ti vuttamevatthaṃ vivarituṃ “nīlavaṇṇā”tiādi vuttaṃ. Nīlavaṇṇāti",
  "tika-vin07t:2298_1": "nīlavilepanā. Esa nayo sabbattha. Paṭivaṭṭesīti pahari. Ambakāyāti ambāya. Upacāravacanañhetaṃ,",
  "tika-vin07t:2298_2": "mātugāmenāti attho. Upasaṃharathāti upanetha, “īdisā tāvatiṃsā”ti parikappethāti",
  "tika-vin07t:2298_3": "attho. Idañca bhikkhūnaṃ saṃvegajananatthaṃ vuttaṃ, na nimittaggāhatthaṃ. Licchavirājāno",
  "tika-vin07t:2298_4": "hi sabbe na cirasseva ajātasattunā vināsaṃ pāpuṇissanti.",
  "tika-vin07t:2299": "Koṭigāmesaccakathāvaṇṇanā niṭṭhitā.",
  "tika-vin07t:2300": "Sīhasenāpativatthuādikathāvaṇṇanā",
  "tika-vin07t:2301_0": "290. Sandhāgāreti rājakiccassa sandhāraṇatthāya nicchiddaṃ katvā vicāraṇatthāya katamahāsabhāya.",
  "tika-vin07t:2301_1": "Gamikābhisaṅkhāroti gamane vāyāmo. Dhammassa ca anudhammanti tumhehi vuttassa kāraṇassa",
  "tika-vin07t:2301_2": "anukāraṇaṃ, tumhehi vuttassa atthassa anurūpamevāti adhippāyo. Sahadhammiko vādānuvādoti",
  "tika-vin07t:2301_3": "parehi vuttakāraṇena sakāraṇo hutvā tumhākaṃ vādo vā ito paraṃ tassa anuvādo vā.",
  "tika-vin07t:2301_4": "Koci appamattakopi gārayhaṃ ṭhānaṃ na āgacchatīti kiṃ tava vāde gārayhakāraṇaṃ natthīti vuttaṃ hoti.",
  "tika-vin07t:2302_0": "293. Anuviccakāranti anuviditākāraṃ. Ratanattayassa saraṇagamanādikiriyaṃ karoti.",
  "tika-vin07t:2302_1": "Sahasā katvā mā pacchā vippaṭisārī ahosīti attho. Paṭākaṃ parihareyyunti dhajapaṭākaṃ",
  "tika-vin07t:2302_2": "ukkhipitvā “īdiso amhākaṃ saraṇaṃ gato sāvako jāto”ti nagare ghosentā āhiṇḍanti.",
  "tika-vin07t:2303": "294. Nimittakammassāti maṃsakhādananimittena uppannapāṇātipātakammassa.",
  "tika-vin07t:2304": "Sīhasenāpativatthuādikathāvaṇṇanā niṭṭhitā.",
  "tika-vin07t:2305": "Kappiyabhūmianujānanakathāvaṇṇanā",
  "tika-vin07t:2306_0": "295. Anuppage evāti pātova. Oravasaddanti mahāsaddaṃ. Taṃ pana avatvāpīti pi-saddena",
  "tika-vin07t:2306_1": "tathāvacanampi anujānāti. Aṭṭhakathāsūti andhakaṭṭhakathāvirahitāsu sesaṭṭhakathāsu.",
  "tika-vin07t:2306_2": "Sādhāraṇalakkhaṇanti andhakaṭṭhakathāya saha sabbaṭṭhakathānaṃ samānaṃ.",
  "tika-vin07t:2307_0": "Cayanti adhiṭṭhānauccavatthuṃ. Yato paṭṭhāyāti yato iṭṭhakādito paṭṭhāya, yaṃ ādiṃ",
  "tika-vin07t:2307_1": "katvā bhittiṃ uṭṭhāpetukāmāti attho. “Thambhā pana upari uggacchanti, tasmā vaṭṭantī”ti",
  "tika-vin07t:2307_2": "etena iṭṭhakapāsāṇā heṭṭhā patiṭṭhāpitāpi yadi cayato, bhūmito vā ekaṅgulamattampi",
  "tika-vin07t:2307_3": "uggatā tiṭṭhanti, vaṭṭantīti siddhaṃ hoti.",
  "tika-vin07t:2308_0": "Ārāmoti upacārasīmāparicchinno sakalo vihāro. Senāsanānīti vihārassa anto tiṇakuṭiādikāni",
  "tika-vin07t:2308_1": "saṅghassa nivāsagehāni. Vihāragonisādikā nāmāti senāsanagonisādikā. Senāsanāni hi",
  "tika-vin07t:2308_2": "sayaṃ parikkhittānipi ārāmaparikkhepābhāvena “gonisādikānī”ti vuttāni. “Upaḍḍhaparikkhittopī”ti",
  "tika-vin07t:2308_3": "iminā tato ūnaparikkhitto yebhuyyena aparikkhitto nāma, tasmā aparikkhittasaṅkhyameva",
  "tika-vin07t:2308_4": "gacchatīti dasseti. Etthāti upaḍḍhādiparikkhitte. Kappiyakuṭiṃ laddhuṃ vaṭṭatīti",
  "tika-vin07t:2308_5": "gonisādiyā abhāvena sesakappiyakuṭīsu tīsu yā kāci kappiyakuṭi kātabbāti attho.",
  "tika-vin07t:2309_0": "Tesaṃ gehānīti ettha bhikkhūnaṃ vāsatthāya katampi yāva na denti, tāva tesaṃ santakaṃyeva",
  "tika-vin07t:2309_1": "bhavissatīti daṭṭhabbaṃ. Vihāraṃ ṭhapetvāti upasampannānaṃ vāsatthāya katagehaṃ ṭhapetvāti",
  "tika-vin07t:2309_2": "attho. Gehanti nivāsagehaṃ, tadaññaṃ pana uposathāgārādi sabbaṃ anivāsagehaṃ catukappiyabhūmivimuttā",
  "tika-vin07t:2309_3": "pañcamī kappiyabhūmi. Saṅghasantakepi hi etādise gehe suṭṭhu parikkhittārāmattepi",
  "tika-vin07t:2309_4": "abbhokāse viya antovutthādidoso natthi. Yena kenaci channe, paricchanne ca sahaseyyappahonake",
  "tika-vin07t:2309_5": "bhikkhusaṅghassa nivāsagehe antovutthādidoso, na aññattha. Tenāha “yaṃ panā”tiādi.",
  "tika-vin07t:2309_6": "Tattha “saṅghikaṃ vā puggalikaṃ vā”ti idaṃ kiñcāpi bhikkhunīnaṃ sāmaññato vuttaṃ,",
  "tika-vin07t:2309_7": "bhikkhūnaṃ pana saṅghikaṃ puggalikañca bhikkhunīnaṃ, tāsaṃ saṅghikaṃ puggalikañca",
  "tika-vin07t:2309_8": "bhikkhūnaṃ gihisantakaṭṭhāne tiṭṭhatīti veditabbaṃ.",
  "tika-vin07t:2310": "Mukhasannidhīti antosannihitadoso hi mukhappavesananimittaṃ āpattiṃ karoti, nāññathā. Tasmā “mukhasannidhī”ti vutto.",
  "tika-vin07t:2311_0": "Tattha tattha khaṇḍā hontīti upaḍḍhato adhikaṃ khaṇḍā honti. Sabbasmiṃ chadane vinaṭṭheti",
  "tika-vin07t:2311_1": "tiṇapaṇṇādivassaparittāyake chadane vinaṭṭhe. Gopānasīnaṃ pana upari vallīhi baddhadaṇḍesu",
  "tika-vin07t:2311_2": "ṭhitesupi jahitavatthukā honti eva. Pakkhapāsakamaṇḍalanti ekasmiṃ passe tiṇṇaṃ gopānasīnaṃ",
  "tika-vin07t:2311_3": "upari ṭhitatiṇapaṇṇādicchadanaṃ vuccati.",
  "tika-vin07t:2312": "Anupasampannassa dātabbo assātiādinā akappiyakuṭiyaṃ vutthampi anupasampannassa dinne kappiyaṃ hoti, sāpekkhadānañcettha vaṭṭati, paṭiggahaṇaṃ viya na hotīti dasseti.",
  "tika-vin07t:2313": "299. Pāḷiyaṃ kantāre sambhāvesīti appabhakkhakantāre sampāpuṇi.",
  "tika-vin07t:2314": "Kappiyabhūmianujānanakathāvaṇṇanā niṭṭhitā.",
  "tika-vin07t:2315": "Keṇiyajaṭilavatthukathāvaṇṇanā",
  "tika-vin07t:2316_0": "300. Jaṭiloti āharimajaṭādharo tāpasavesadhārako yaññayutto lokapūjito brāhmaṇo.",
  "tika-vin07t:2316_1": "Pavattāro pāvacanavasena vattāro. Yesaṃ santakamidaṃ, yehi vā idaṃ gītanti attho.",
  "tika-vin07t:2316_2": "Gītaṃ pavuttaṃ samihitanti aññamaññassa pariyāyavacanaṃ vuttanti attho. Tadanugāyantīti",
  "tika-vin07t:2316_3": "taṃ tehi pubbe gītaṃ anugāyanti. Evaṃ sesesu ca.",
  "tika-vin07t:2317_0": "Yāvakālikapakkānanti pakke sandhāya vuttaṃ, āmāni pana anupasampannehi sītudake madditvā",
  "tika-vin07t:2317_1": "parissāvetvā dinnapānaṃ pacchābhattampi kappati eva. Ayañca attho mahāaṭṭhakathāyaṃ",
  "tika-vin07t:2317_2": "sarūpato avuttoti āha “kurundiyaṃ panā”tiādi. “Ucchuraso nikasaṭo”ti idaṃ pātabbasāmaññena",
  "tika-vin07t:2317_3": "yāmakālikakathāyaṃ vuttaṃ, taṃ pana sattāhakālikamevāti gahetabbaṃ. Ime cattāro rasāti",
  "tika-vin07t:2317_4": "phalapattapupphaucchurasā cattāro.",
  "tika-vin07t:2318": "Pāḷiyaṃ aggihuttamukhāti aggijuhanapubbakā. Chandasoti vedassa. Sāvittī mukhaṃ paṭhamaṃ sajjhāyitabbāti attho. Tapatanti vijotantānaṃ.",
  "tika-vin07t:2319": "Keṇiyajaṭilavatthukathāvaṇṇanā niṭṭhitā.",
  "tika-vin07t:2320": "Rojamallādivatthukathāvaṇṇanā",
  "tika-vin07t:2321_0": "301. Bahukato buddhe vāti buddhe katabahumānoti attho. So kho ahaṃ, bhante ānanda,",
  "tika-vin07t:2321_1": "ñātīnaṃ daṇḍabhayatajjito ahosinti seso. Evañhi sati “evāha”nti puna ahaṃ-gahaṇaṃ",
  "tika-vin07t:2321_2": "yujjati. Vivarīti “vivaratū”ti cintāmattena vivari, na uṭṭhāya hatthena.",
  "tika-vin07t:2322_0": "303. Aññataroti subhaddo vuḍḍhapabbajito. Dve dārakāti sāmaṇerabhūmiyaṃ ṭhitā dve",
  "tika-vin07t:2322_1": "puttā. Nāḷiyāvāpakenāti nāḷiyā ceva thavikāya ca. Saṃharatha imehi bhājanehi taṇḍulādīni",
  "tika-vin07t:2322_2": "saṅkaḍḍhathāti attho. Bhusāgāreti palālamaye agāre, palālapuñjaṃ abbhantarato palālaṃ",
  "tika-vin07t:2322_3": "saṅkaḍḍhitvā agāraṃ kataṃ hoti, tatthāti attho.",
  "tika-vin07t:2323": "Rojamallādivatthukathāvaṇṇanā niṭṭhitā.",
  "tika-vin07t:2324": "Catumahāpadesakathāvaṇṇanā",
  "tika-vin07t:2325": "305. Parimaddantāti upaparikkhantā. Dve paṭā desanāmeneva vuttāti tesaṃ sarūpadassanapadametaṃ. Nāññanivattanapadaṃ pattuṇṇapaṭassāpi desanāmena vuttattā.",
  "tika-vin07t:2326": "Tumbāti bhājanāni. Phalatumbo nāma lābuādi. Udakatumbo udakaghaṭo. Kilañjacchattanti veḷuvilīvehi vāyitvā katachattaṃ. Sambhinnarasanti missībhūtarasaṃ.",
  "tika-vin07t:2327": "Catumahāpadesakathāvaṇṇanā niṭṭhitā.",
  "tika-vin07t:2328": "Bhesajjakkhandhakavaṇṇanānayo niṭṭhito.",
  "tika-vin07t:2329": "7. Kathinakkhandhako",
  "tika-vin07t:2330": "Kathinānujānanakathāvaṇṇanā",
  "tika-vin07t:2331_0": "306. Kathinakkhandhake sīsavasenāti padhānavasena. Kathinanti pañcānisaṃse antokaraṇasamatthatāya",
  "tika-vin07t:2331_1": "thiranti attho. So nesaṃ bhavissatīti yujjatīti “so tumhāka”nti avatvā “nesa”nti",
  "tika-vin07t:2331_2": "vacanaṃ yujjati. Ye atthatakathināti na kevalaṃ tumhākameva, ye aññepi atthatakathinā,",
  "tika-vin07t:2331_3": "tesaṃ bhavissatīti attho. Atha vā voti tadā sammukhībhūtehi saddhiṃ asammukhībhūte",
  "tika-vin07t:2331_4": "ca anāgate ca bhikkhū sabbe ekato sampiṇḍetvā vuttaṃ, tumhākanti attho. So nesanti",
  "tika-vin07t:2331_5": "ettha so tesanti yojetabbaṃ. Tenāha “atthatakathinānaṃ vo, bhikkhave, imāni pañca",
  "tika-vin07t:2331_6": "kappissantī”ti. Matakacīvaranti matassa cīvaraṃ. “Vutthavassavasenā”ti idaṃ pacchimavassaṃvutthānampi",
  "tika-vin07t:2331_7": "sādhāraṇanti āha “purimikāya vassaṃ upagantvā paṭhamapavāraṇāya pavāritā labhantī”ti.",
  "tika-vin07t:2331_8": "Upagatā vā na labhantīti pacchimikāya vutthavassepi sandhāya vuttaṃ.",
  "tika-vin07t:2332": "Khalimakkhitasāṭakoti ahatavatthaṃ sandhāya vuttaṃ. “Akātuṃ na labbhatī”ti iminā anādariye sati dukkaṭanti dīpeti.",
  "tika-vin07t:2333_0": "“Apaloketvā”ti idaṃ aññesaṃ vassaṃvutthabhikkhūnaṃ adatvā dātukāmehi kattabbavidhidassanaṃ.",
  "tika-vin07t:2333_1": "Yadi evaṃ kammavācāya eva dānaṃ avuttanti āha “kammavācā panā”tiādi. Kathinacīvaraṃ",
  "tika-vin07t:2333_2": "viya kammavācāya dātuṃ na vaṭṭatīti apaloketvāva dātabbanti adhippāyo.",
  "tika-vin07t:2334_0": "308. Mahābhūmikanti mahāvisayaṃ, catuvīsatiākāravantatāya mahāvitthārikanti vuttaṃ",
  "tika-vin07t:2334_1": "hoti. Pañcakanti pañcakhaṇḍaṃ. Eseva nayo sesesupi. Paṭhamacimilikāti kathinavatthato",
  "tika-vin07t:2334_2": "aññā attano pakaticimilikā. Kucchicimilikaṃ katvā sibbitamattenāti thirajiṇṇānaṃ",
  "tika-vin07t:2334_3": "cimilikānaṃ ekato katvā sibbanassetaṃ adhivacananti vadanti. Mahāpaccariyaṃ, kurundiyañca",
  "tika-vin07t:2334_4": "vuttavacananti dassanaṃ, byañjanato eva bhedo, na atthatoti dassanatthaṃ katantipi",
  "tika-vin07t:2334_5": "vadanti. Piṭṭhianuvātāropanamattenāti dīghato anuvātassa āropanamattena. Kucchianuvātāropanamattenāti",
  "tika-vin07t:2334_6": "puthulato anuvātassa āropanamattena. Rattinissaggiyenāti rattiatikkantena.",
  "tika-vin07t:2335_0": "309. Hatavatthakasāṭakenāti atijiṇṇasāṭako. Na hi tenātiādīsu tena parivārāgatapāṭhena",
  "tika-vin07t:2335_1": "idha ānetvā avuccamānena kathinatthārakassa jānitabbesu na kiñci parihāyati, tassa",
  "tika-vin07t:2335_2": "sabbassa idheva vuttattāti adhippāyo.",
  "tika-vin07t:2336_0": "310. Mātā viyāti mātikā, ivatthe ka-paccayo daṭṭhabbo. Tena siddhamatthaṃ dassento",
  "tika-vin07t:2336_1": "āha “mātikāti mātaro”tiādi. Assāti etissā mātikāya. Pakkamanantiko kathinubbhāro",
  "tika-vin07t:2336_2": "eva hi sayaṃ attano uppajjatīti evamabhedūpacārena “mātikā”ti vutto ubbhārasseva",
  "tika-vin07t:2336_3": "pakkamanante samuppattito, tabbinimuttāya ca mātikāya abhāvā, tappakāsikāpi cettha",
  "tika-vin07t:2336_4": "pāḷi “mātikā”ti vattuṃ yujjati. Sāpi hi pakkamanantikubbhārappakāsanena “pakkamanantikā”ti",
  "tika-vin07t:2336_5": "vuttā. Eseva nayo sesubbhāresupi. Pakkamananti cettha upacārasīmātikkamanaṃ daṭṭhabbaṃ.",
  "tika-vin07t:2337": "Kathinānujānanakathāvaṇṇanā niṭṭhitā.",
  "tika-vin07t:2338": "Ādāyasattakakathāvaṇṇanā",
  "tika-vin07t:2339_0": "311. “Na puna āgamissa”nti idaṃ āvāsapalibodhupacchedakāraṇadassanaṃ. Pañcasu hi",
  "tika-vin07t:2339_1": "cīvaramāsesu yadā kadāci na paccessanti cittena upacārasīmātikkamena āvāsapalibodho",
  "tika-vin07t:2339_2": "chijjati. Paccessanti bahiupacāragatassa pana yattha katthaci na paccessanti citte",
  "tika-vin07t:2339_3": "uppannamatte chijjati. Paṭhamaṃ cīvarapalibodho chijjatīti na paccessanti pakkamanato",
  "tika-vin07t:2339_4": "puretarameva cīvarassa niṭṭhitattā vuttaṃ. “Katacīvaramādāyā”ti hi vuttaṃ. Atthatakathinassa",
  "tika-vin07t:2339_5": "hi bhikkhuno yāva “saṅghato vā dāyakakulādito vā cīvaraṃ labhissāmī”ti cīvarāsā vā",
  "tika-vin07t:2339_6": "laddhavatthānaṃ sahāyasampadādiyogaṃ labhitvā saṅghāṭiādibhāvena “chinditvā karissāmī”ti",
  "tika-vin07t:2339_7": "karaṇicchā vā pavattati, tāva cīvarapalibodho anupacchinno eva. Yadā pana yathāpatthitaṭṭhānato",
  "tika-vin07t:2339_8": "cīvarādīnaṃ sabbathā alābhena vā cīvarāsā ceva laddhānaṃ katvā niṭṭhānena vā naṭṭhavinaṭṭhādibhāvena",
  "tika-vin07t:2339_9": "vā cīvare nirapekkhatāya vā karaṇicchā ca vigacchati, tadā cīvarapalibodho upacchinno hoti.",
  "tika-vin07t:2340_0": "So ca idha “katacīvaraṃ ādāyā”ti vacanena pakāsito. Evaṃ upari sabbattha pāḷivacanakkamaṃ",
  "tika-vin07t:2340_1": "nissāya nesaṃ paṭhamaṃ, pacchā ca upacchijjanaṃ vuttanti daṭṭhabbaṃ. Sabbathāpi ca",
  "tika-vin07t:2340_2": "imesaṃ ubhinnaṃ palibodhānaṃ upacchedeneva kathinubbhāro, na ekassa. Tesañca pubbāpariyena,",
  "tika-vin07t:2340_3": "ekakkhaṇe ca upacchijjanaṃ dassetuṃ imā aṭṭha mātikā ṭhapitāti veditabbā. Antosīmāyanti",
  "tika-vin07t:2340_4": "cīvaraniṭṭhānakkhaṇeyeva chinnattā vuttaṃ. Nevimaṃ cīvaraṃ kāressanti cīvare apekkhāya",
  "tika-vin07t:2340_5": "vigatattā karaṇapalibodhassāpi upacchinnataṃ dasseti. Yo pana appicchatāya vā anatthikatāya",
  "tika-vin07t:2340_6": "vā sabbathā cīvaraṃ na sampaṭicchati, tassa bahisīmāgatassa sabbathāpi cīvarapalibodhābhāvena",
  "tika-vin07t:2340_7": "na paccessanti sanniṭṭhānamattena sanniṭṭhānantiko kathinubbhāro veditabbo. So panāti",
  "tika-vin07t:2340_8": "palibodhupacchedo. Ayaṃ panāti āsāvacchedako kathinubbhāro visuṃ vitthāretvā vutto,",
  "tika-vin07t:2340_9": "idha na vuttoti sambandho.",
  "tika-vin07t:2341_0": "Anāsāya labhatīti “yasmiṃ kule cīvaraṃ labhissāmā”ti āsā anuppannapubbā, tattha cīvarāsāya",
  "tika-vin07t:2341_1": "anuppannaṭṭhāne yattha katthaci labhatīti attho. Āsāya na labhatīti āsīsitaṭṭhāne",
  "tika-vin07t:2341_2": "na labhatīti attho. Idha na vuttoti idha savanantikānantare na vutto. Tatthāti tasmiṃ",
  "tika-vin07t:2341_3": "sīmātikkantike. Sīmātikkantiko nāma cīvaramāsānaṃ pariyantadivasasaṅkhātāya sīmāya",
  "tika-vin07t:2341_4": "atikkamanato sañjāto. Keci “bahisīmāya kālātikkamo sīmātikkamo”ti maññanti, tesaṃ",
  "tika-vin07t:2341_5": "antoupacāre cīvarakālātikkamepi kathinubbhāro asammato nāma siyāti na cetaṃ yuttaṃ.",
  "tika-vin07t:2341_6": "Tasmā yattha katthaci kālātikkamo sīmātikkamoti veditabbo. Ettha ca pāḷiyaṃ “katacīvaro”ti",
  "tika-vin07t:2341_7": "idaṃ upalakkhaṇamattaṃ, akatacīvarassapi kālātikkamena sīmātikkantiko hoti, dve ca",
  "tika-vin07t:2341_8": "palibodhā ekato chijjanti. Evaṃ aññatthāpi yathāsambhavaṃ taṃtaṃ visesanābhāvepi",
  "tika-vin07t:2341_9": "kathinubbhāratā, palibodhupacchedappakāro ca veditabbo. “Sahubbhāre dvepi palibodhā",
  "tika-vin07t:2341_10": "apubbaṃ acarimaṃ chijjantī”ti idaṃ akatacīvarassa paccessanti adhiṭṭhānasambhavapakkhaṃ",
  "tika-vin07t:2341_11": "sandhāya vuttaṃ, tesu aññatarābhāvepi sahubbhārova hoti.",
  "tika-vin07t:2342_0": "312-325. Samādāyavāro ādāyavārasadisova. Upasaggamevettha viseso. Tenāha “puna samādāyavārepi…pe…",
  "tika-vin07t:2342_1": "teyeva dassitā”ti. Vippakatacīvare pakkamanantikassa abhāvato “yathāsambhava”nti",
  "tika-vin07t:2342_2": "vuttaṃ. Teneva vippakatacīvaravāre chaḷeva ubbhārā vuttā, cīvare hatthagate ca āsāvacchedikassa",
  "tika-vin07t:2342_3": "asambhavā, so etesu vāresu yattha katthaci na vutto, visuññeva vutto. Vippakatavāre",
  "tika-vin07t:2342_4": "cettha ādāyavārasamādāyavāravasena dve chakkavārā vuttā.",
  "tika-vin07t:2343_0": "Tato paraṃ niṭṭhānasanniṭṭhānanāsanantikānaṃ vasena tīṇi tikāni dassitāni. Tattha",
  "tika-vin07t:2343_1": "tatiyattike anadhiṭṭhitenāti “paccessaṃ, na paccessa”nti evaṃ anadhiṭṭhitena, na",
  "tika-vin07t:2343_2": "evaṃ manasikatvāti attho. Tatiyattikato pana paraṃ ekaṃ chakkaṃ dassitaṃ. Evaṃ tīṇi",
  "tika-vin07t:2343_3": "tikāni, ekaṃ chakkañcāti paṭhamaṃ pannarasakaṃ vuttaṃ, iminā nayena dutiyapannarasakādīni veditabbāni.",
  "tika-vin07t:2344_0": "Pāḷiyaṃ āsādvādasake bahisīmāgatassa kathinuddhāresu tesampi cīvarāsādivasena cīvarapalibodho",
  "tika-vin07t:2344_1": "yāva cīvaraniṭṭhānā tiṭṭhatīti āha “so bahisīmāgato suṇāti ‘ubbhataṃ kira tasmiṃ",
  "tika-vin07t:2344_2": "āvāse kathinanti…pe… savanantiko kathinuddhāro”’ti. Ettha ca savanakkhaṇe āvāsapalibodho",
  "tika-vin07t:2344_3": "paṭhamaṃ chijjati, niṭṭhite cīvarapalibodhoti veditabbo.",
  "tika-vin07t:2345_0": "Disaṃgamikanavake disaṃgamiko pakkamatīti na paccessanti pakkamati, iminā āvāsapalibodhābhāvo",
  "tika-vin07t:2345_1": "dassito hoti. Teneva vassaṃvutthāvāse puna gantvā cīvaraniṭṭhāpitamatte niṭṭhānantiko",
  "tika-vin07t:2345_2": "kathinuddhāro vutto. “Cīvarapaṭivisaṃ apavilāyamāno”ti iminā cīvarapalibodhasamaṅgikattamassa",
  "tika-vin07t:2345_3": "dasseti, apavilāyamānoti ākaṅkhamāno. Sesaṃ suviññeyyameva.",
  "tika-vin07t:2346": "Ādāyasattakakathāvaṇṇanā niṭṭhitā.",
  "tika-vin07t:2347": "Kathinakkhandhakavaṇṇanānayo niṭṭhito.",
  "tika-vin07t:2348": "8. Cīvarakkhandhako",
  "tika-vin07t:2349": "Jīvakavatthukathādivaṇṇanā",
  "tika-vin07t:2350": "329. Cīvarakkhandhake kammavipākanti kammapaccayautucittāhārasamuṭṭhitaṃ appaṭibāhiyarogaṃ sandhāya vuttaṃ kammajassa rogassa abhāvā.",
  "tika-vin07t:2351_0": "330. Pāḷiyaṃ saṃyamassāti saṅgahaṇassa. Avisajjanassāti attho “yo saṃyamo so vināso”tiādīsu",
  "tika-vin07t:2351_1": "viya. Etassa saṃyamassa phalaṃ upajānāmāti yojanā. Tameva phalaṃ dassentī āha “varametaṃ…pe…",
  "tika-vin07t:2351_2": "āsitta”nti. Keci pana “saṃyamassāti ānisaṃsassa, upayogatthe cetaṃ sāmivacana”nti atthaṃ vadanti.",
  "tika-vin07t:2352": "336. Ussannadosoti sañjātapittādidoso. Sabbatthāti sakalasarīre.",
  "tika-vin07t:2353": "337. Mahāpiṭṭhiyakojavanti hatthipiṭṭhiyaṃ attharitabbatāya “mahāpiṭṭhiya”nti laddhasamaññaṃ uṇṇāmayattharaṇaṃ.",
  "tika-vin07t:2354": "338-9. Upaḍḍhakāsinaṃ khamamānanti aḍḍhakāsiagghanakaṃ. Pāḷiyaṃ kiṃ nu khoti katamaṃ nu kho.",
  "tika-vin07t:2355_0": "340-342. Upacāreti susānassa āsanne padese. Chaḍḍetvā gatāti kiñci avatvā eva chaḍḍetvā",
  "tika-vin07t:2355_1": "gatā, etena “bhikkhū gaṇhantū”ti chaḍḍite eva akāmā bhāgadānaṃ vihitaṃ, kevalaṃ chaḍḍite",
  "tika-vin07t:2355_2": "pana katikāya asati ekato bahūsu paviṭṭhesu yena gahitaṃ, tena akāmabhāgo na dātabboti",
  "tika-vin07t:2355_3": "dasseti. Samānā disā puratthimādibhedā etesanti sadisāti āha “ekadisāya vā okkamiṃsū”ti.",
  "tika-vin07t:2355_4": "Dhuravihāraṭṭhāneti vihārassa sammukhaṭṭhāne.",
  "tika-vin07t:2356": "Jīvakavatthukathādivaṇṇanā niṭṭhitā.",
  "tika-vin07t:2357": "Bhaṇḍāgārasammutiādikathāvaṇṇanā",
  "tika-vin07t:2358_0": "343. Vihāramajjheti sabbesaṃ jānanatthāya vuttaṃ. Vaṇṇāvaṇṇaṃ katvāti paṭivīsappahonakatājānanatthaṃ",
  "tika-vin07t:2358_1": "haliddiyādīhi khuddakamahantavaṇṇehi yutte same koṭṭhāse katvā. Tenāha “same paṭivīse",
  "tika-vin07t:2358_2": "ṭhapetvā”ti. Idanti sāmaṇerānaṃ upaḍḍhapaṭivīsadānaṃ. Phātikammanti pahonakakammaṃ.",
  "tika-vin07t:2358_3": "Yattakena vinayāgatena sammuñjanībandhanādihatthakammena vihārassa ūnakatā na hoti,",
  "tika-vin07t:2358_4": "tattakaṃ katvāti attho. Sabbesanti tatruppādavassāvāsikaṃ gaṇhantānaṃ sabbesaṃ bhikkhūnaṃ,",
  "tika-vin07t:2358_5": "sāmaṇerānañca. Bhaṇḍāgārikacīvarepīti akālacīvaraṃ sandhāya vuttaṃ. Etanti ukkuṭṭhiyā",
  "tika-vin07t:2358_6": "katāya samabhāgadānaṃ. Virajjhitvā karontīti kattabbakālesu akatvā yathārucitakkhaṇe karonti.",
  "tika-vin07t:2359": "Ettakena mama cīvaraṃ pahotīti dvādasagghanakeneva mama cīvaraṃ paripuṇṇaṃ hoti, na tato ūnenāti sabbaṃ gahetukāmoti attho.",
  "tika-vin07t:2360": "Bhaṇḍāgārasammutiādikathāvaṇṇanā niṭṭhitā.",
  "tika-vin07t:2361": "Cīvararajanakathādivaṇṇanā",
  "tika-vin07t:2362_0": "344. Evañhi kateti vaṭṭādhārassa anto rajanodakaṃ, bahi challikañca katvā viyojane",
  "tika-vin07t:2362_1": "kate. Na uttaratīti kevalaṃ udakato pheṇuṭṭhānābhāvā na uttarati. Rajanakuṇḍanti",
  "tika-vin07t:2362_2": "pakkarajanaṭṭhapanakaṃ mahāghaṭaṃ.",
  "tika-vin07t:2363_0": "345. Anuvātādīnaṃ dīghapattānanti āyāmato, vitthārato ca anuvātaṃ. Ādi-saddena dvinnaṃ",
  "tika-vin07t:2363_1": "khandhānaṃ antarā mātikākārena ṭhapitapattañca “dīghapatta”nti daṭṭhabbaṃ. Āgantukapattanti",
  "tika-vin07t:2363_2": "diguṇacīvarassa upari aññaṃ paṭṭaṃ appenti, taṃ sandhāya vuttaṃ. Taṃ kira idāni na karonti.",
  "tika-vin07t:2364": "346. Pāḷiyaṃ nandimukhiyāti tuṭṭhimukhiyā, pasannadisāmukhāyāti attho.",
  "tika-vin07t:2365": "348. Acchupeyyanti patiṭṭhapeyyaṃ. Hatavatthakānanti purāṇavatthānaṃ. Anuddharitvāvāti aggaḷe viya dubbalaṭṭhānaṃ anapanetvāva.",
  "tika-vin07t:2366_0": "349-351. Visākhavatthumhi kallakāyāti akilantakāyā. Gatīti ñāṇagati adhigamo. Abhisamparāyoti",
  "tika-vin07t:2366_1": "“sakideva imaṃ lokaṃ āgantvā dukkhassantaṃ karotī”tiādinā vutto ñāṇābhisamparāyo,",
  "tika-vin07t:2366_2": "maggañāṇayuttehi gantabbagativisesoti attho. Taṃ bhagavā byākarissati. “Dadāti dāna”nti",
  "tika-vin07t:2366_3": "idaṃ annapānavirahitānaṃ sesapaccayānaṃ dānavasena vuttaṃ. Sovaggikanti saggasaṃvattanikaṃ.",
  "tika-vin07t:2367": "359. Aṭṭhapadakacchannenāti aṭṭhapadakasaṅkhātajūtaphalakalekhāsaṇṭhānena.",
  "tika-vin07t:2368_0": "362. Pāḷiyaṃ nadīpāraṃ gantunti bhikkhuno nadīpāragamanaṃ hotīti attho. Aggaḷaguttiyeva",
  "tika-vin07t:2368_1": "pamāṇanti imehi catūhi nikkhepakāraṇehi ṭhapentenapi aggaḷaguttivihāre eva ṭhapetuṃ",
  "tika-vin07t:2368_2": "vaṭṭatīti adhippāyo. Nissīmāgatanti vassānasaṅkhātaṃ kālasīmaṃ atikkantaṃ, taṃ vassikasāṭikacīvaraṃ na hotīti attho.",
  "tika-vin07t:2369": "Cīvararajanakathādivaṇṇanā niṭṭhitā.",
  "tika-vin07t:2370": "Saṅghikacīvaruppādakathāvaṇṇanā",
  "tika-vin07t:2371_0": "363. Pañca māseti accantasaṃyoge upayogavacanaṃ. Vaḍḍhiṃ payojetvā ṭhapitaupanikkhepatoti",
  "tika-vin07t:2371_1": "vassāvāsikassatthāya dāyakehi vaḍḍhiṃ payojetvā ṭhapitaupanikkhepato. “Idha vassaṃvutthasaṅghassā”ti",
  "tika-vin07t:2371_2": "idaṃ abhilāpamattaṃ. Idha-saddaṃ pana vinā “vassaṃvutthasaṅghassa demā”ti vuttepi",
  "tika-vin07t:2371_3": "so eva nayo. Anatthatakathinassāpi pañca māse pāpuṇātīti vassāvāsikalābhavasena uppannattā",
  "tika-vin07t:2371_4": "anatthatakathinassāpi vutthavassassa pañca māse pāpuṇāti. Vakkhati hi “cīvaramāsato",
  "tika-vin07t:2371_5": "paṭṭhāya yāva hemantassa pacchimo divaso, tāva vassāvāsikaṃ demāti vutte kathinaṃ",
  "tika-vin07t:2371_6": "atthataṃ vā hotu anatthataṃ vā, atītavassaṃvutthānameva pāpuṇātī”ti. Tato paranti",
  "tika-vin07t:2371_7": "pañcamāsato paraṃ, gimhānassa paṭhamadivasato paṭṭhāyāti attho. “Kasmā? Piṭṭhisamaye",
  "tika-vin07t:2371_8": "uppannattā”ti idaṃ “udāhu anāgatavasse”ti imassānantaraṃ daṭṭhabbaṃ. Potthakesu pana",
  "tika-vin07t:2371_9": "“anatthatakathinassāpi pañca māse pāpuṇātī”ti imassānantaraṃ “kasmā piṭṭhisamaye",
  "tika-vin07t:2371_10": "uppannattā”ti idaṃ likhanti, taṃ pamādalikhitaṃ piṭṭhisamaye uppannaṃ sandhāya “anatthatakathinassāpī”ti",
  "tika-vin07t:2371_11": "vattabbato. Vutthavasse hi sandhāya “anatthatakathinassāpī”ti vuttaṃ, na ca piṭṭhisamaye",
  "tika-vin07t:2371_12": "uppannaṃ vutthavassasseva pāpuṇātīti sammukhībhūtānaṃ sabbesampi pāpuṇanato. Teneva",
  "tika-vin07t:2371_13": "vakkhati “sace pana gimhānaṃ paṭhamadivasato paṭṭhāya evaṃ vadati, tatra sammukhībhūtānaṃ",
  "tika-vin07t:2371_14": "sabbesaṃ pāpuṇāti. Kasmā? Piṭṭhisamaye uppannattā”ti.",
  "tika-vin07t:2372": "Duggahitānīti aggahitāni. Saṅghikānevāti attho. Itovāti therānaṃ dātabbatova, idānevāti vā attho.",
  "tika-vin07t:2373": "Saṅghikacīvaruppādakathāvaṇṇanā niṭṭhitā.",
  "tika-vin07t:2374": "Upanandasakyaputtavatthukathāvaṇṇanā",
  "tika-vin07t:2375_0": "364. “Sattāhavārena aruṇameva uṭṭhāpetī”ti idaṃ nānāsīmāvihāresu kattabbanayena ekasmimpi",
  "tika-vin07t:2375_1": "vihāre dvīsu senāsanesu nivutthabhāvadassanatthaṃ vuttaṃ, aruṇuṭṭhāpaneneva tattha",
  "tika-vin07t:2375_2": "vuttho hoti, na pana vassacchedaparihārāya. Antoupacārasīmāyapi yattha katthaci aruṇaṃ",
  "tika-vin07t:2375_3": "uṭṭhāpento attanā gahitasenāsanaṃ appaviṭṭhopi vutthavasso eva hoti, gahitasenāsane",
  "tika-vin07t:2375_4": "pana nivuttho nāma na hoti, tattha ca aruṇuṭṭhāpane pana sati hoti. Tenāha “purimasmiṃ",
  "tika-vin07t:2375_5": "bahutaraṃ nivasati nāmā”ti, etena ca itarasmiṃ sattāhavārenāpi aruṇuṭṭhāpane sati",
  "tika-vin07t:2375_6": "eva appakataraṃ nivasati nāma hoti, nāsatīti dīpitaṃ hoti. Nānālābhehīti visuṃ visuṃ",
  "tika-vin07t:2375_7": "nibaddhavassāvāsikalābhehi. Nānūpacārehīti nānāparikkhepanānādvārehi. Ekasīmāvihārehīti",
  "tika-vin07t:2375_8": "dvinnaṃ vihārānaṃ ekena pākārena parikkhittattā ekāya upacārasīmāya antogatehi dvīhi",
  "tika-vin07t:2375_9": "vihārehi. Senāsanaggāho paṭippassambhatīti paṭhamaṃ gahito paṭippassambhati. Tatthāti",
  "tika-vin07t:2375_10": "yattha senāsanaggāho paṭippassaddho, tattha.",
  "tika-vin07t:2376": "Upanandasakyaputtavatthukathāvaṇṇanā niṭṭhitā.",
  "tika-vin07t:2377": "Gilānavatthukathāvaṇṇanā",
  "tika-vin07t:2378_0": "365-6. Bhūmiyaṃ paribhaṇḍaṃ akāsīti gilānena nipannabhūmiyaṃ kiliṭṭhaṭṭhānaṃ dhovitvā",
  "tika-vin07t:2378_1": "haritūpalittaṃ kāresīti attho. Bhesajjaṃ yojetuṃ asamatthoti parehi vuttavidhimpi",
  "tika-vin07t:2378_2": "kātuṃ asamattho. Pāḷiyaṃ gilānupaṭṭhākānaṃ cīvaradāne sāmaṇerānaṃ ticīvarādhiṭṭhānābhāvā",
  "tika-vin07t:2378_3": "“cīvarañca pattañcā”tiādi sabbattha vuttaṃ. Sacepi sahassaṃ agghati, gilānupaṭṭhākānaññeva",
  "tika-vin07t:2378_4": "dātabbanti sambandho.",
  "tika-vin07t:2379": "Gilānavatthukathāvaṇṇanā niṭṭhitā.",
  "tika-vin07t:2380": "Matasantakakathādivaṇṇanā",
  "tika-vin07t:2381": "369. Aññanti cīvarapattato aññaṃ. Appagghanti atijiṇṇādibhāvena nihīnaṃ. Tatoti avasesaparikkhārato. Sabbanti pattaṃ, ticīvarañca.",
  "tika-vin07t:2382_0": "Tattha tattha saṅghassevāti tasmiṃ tasmiṃ vihāre saṅghasseva. Pāḷiyaṃ avissajjikaṃ",
  "tika-vin07t:2382_1": "avebhaṅgikanti āgatānāgatassa cātuddisassa saṅghasseva santakaṃ hutvā kassaci avissajjikaṃ",
  "tika-vin07t:2382_2": "avebhaṅgikaṃ bhavituṃ anujānāmīti attho.",
  "tika-vin07t:2383_0": "371-2. Akkanāḷamayanti akkadaṇḍamayaṃ. Akkadussānīti akkavākena katadussāni, potthakagatikāni",
  "tika-vin07t:2383_1": "dukkaṭavatthukānīti attho. Dupaṭṭacīvarassa vā majjheti yaṃ niṭṭhite tipaṭṭacīvaraṃ",
  "tika-vin07t:2383_2": "hoti, tassa majjhe paṭalaṃ katvā dātabbānīti attho.",
  "tika-vin07t:2384": "374. “Sante patirūpe gāhake”ti vuttattā gāhake asati adatvā bhājitepi subhājitamevāti daṭṭhabbaṃ.",
  "tika-vin07t:2385_0": "376. Dakkhiṇodakaṃ pamāṇanti “ettakāni cīvarāni dassāmī”ti paṭhamaṃ udakaṃ pātetvā",
  "tika-vin07t:2385_1": "pacchā denti. Taṃ yehi gahitaṃ, te bhāginova hontīti adhippāyo. Parasamuddeti jambudīpe.",
  "tika-vin07t:2385_2": "Tambapaṇṇidīpañhi upādāyesa evaṃ vutto.",
  "tika-vin07t:2386": "Matasantakakathādivaṇṇanā niṭṭhitā.",
  "tika-vin07t:2387": "Aṭṭhacīvaramātikākathāvaṇṇanā",
  "tika-vin07t:2388_0": "379. Puggalādhiṭṭhānanayena vuttanti “sīmāya dāna”ntiādinā vattabbe “sīmāya detī”tiādi",
  "tika-vin07t:2388_1": "puggalādhiṭṭhānena vuttaṃ. “Apicā”tiādinā paṭhamaleḍḍupātabhūtaparikkhepārahaṭṭhānato",
  "tika-vin07t:2388_2": "bahi dutiyaleḍḍupātopi upacārasīmā evāti dasseti. Dhuvasannipātaṭṭhānādikampi pariyante",
  "tika-vin07t:2388_3": "ṭhitameva gahetabbaṃ. Loke gāmasīmādayo viya lābhasīmā nāma visuṃ pasiddhā nāma natthi,",
  "tika-vin07t:2388_4": "kenāyaṃ anuññātāti āha “neva sammāsambuddhenā”tiādi. Etena nāyaṃ sāsanavohārasiddhā,",
  "tika-vin07t:2388_5": "lokavohārasiddhā evāti dasseti. “Janapadaparicchedo”ti idaṃ lokapasiddhasīmāsaddatthavasena",
  "tika-vin07t:2388_6": "vuttaṃ. Paricchedabbhantaraṃ pana sabbaṃ janapadasīmāti gahetabbaṃ, janapado eva",
  "tika-vin07t:2388_7": "janapadasīmā. Evaṃ raṭṭhasīmādīsupi. Tenāha “āṇāpavattiṭṭhāna”ntiādi.",
  "tika-vin07t:2389_0": "Pathavīvemajjhe gatassāti yāva udakapariyantā khaṇḍasīmattā vuttaṃ, upacārasīmādīsu",
  "tika-vin07t:2389_1": "pana abaddhasīmāsu heṭṭhāpathaviyaṃ sabbattha ṭhitānaṃ na pāpuṇāti, kūpādipavesārahaṭṭhāne",
  "tika-vin07t:2389_2": "ṭhitānaññeva pāpuṇātīti heṭṭhā sīmākathāyaṃ vuttanayena taṃtaṃsīmaṭṭhabhāvo veditabbo.",
  "tika-vin07t:2389_3": "Cakkavāḷasīmāya pana dinnaṃ pathavīsandhārakaudakaṭṭhānepi ṭhitānaṃ pāpuṇāti sabbattha cakkavāḷavohārattā.",
  "tika-vin07t:2390_0": "Buddhādhivutthoti buddhena bhagavatā nivuttho. Pākavaṭṭanti nibaddhadānaṃ. Vattatīti",
  "tika-vin07t:2390_1": "pavattati. Tehīti yesaṃ sammukhe esa deti, tehi bhikkhūhi. Dutiyabhāge pana therāsanaṃ",
  "tika-vin07t:2390_2": "āruḷheti yāva saṅghanavakā ekavāraṃ sabbesaṃ bhāgaṃ datvā cīvare aparikkhīṇe puna",
  "tika-vin07t:2390_3": "sabbesaṃ dātuṃ dutiyabhāge therassa dinneti attho. Paṃsukūlikānampi vaṭṭatīti ettha",
  "tika-vin07t:2390_4": "“tuyhaṃ demā”ti avuttattāti kāraṇaṃ vadanti. Yadi evaṃ “saṅghassa demā”ti vuttepi",
  "tika-vin07t:2390_5": "vaṭṭeyya, “bhikkhūnaṃ dema, therānaṃ dema, saṅghassa demā”ti vacanato bhedo na dissati.",
  "tika-vin07t:2390_6": "Vīmaṃsitabbamettha kāraṇaṃ.",
  "tika-vin07t:2391_0": "Pārupituṃ vaṭṭatīti paṃsukūlikānaṃ vaṭṭati. Bhikkhusaṅghassa ca bhikkhunīnañca dammīti",
  "tika-vin07t:2391_1": "vutte pana na majjhe bhinditvā dātabbanti ettha yasmā bhikkhunipakkhe saṅghassa paccekaṃ",
  "tika-vin07t:2391_2": "aparāmaṭṭhattā bhikkhunīnaṃ gaṇanāya bhāgo dātabboti dāyakassa adhippāyoti sijjhati,",
  "tika-vin07t:2391_3": "tathā dānañca bhikkhūpi gaṇetvā dinne eva yujjati. Itarathā hi kittakaṃ bhikkhūnaṃ",
  "tika-vin07t:2391_4": "dātabbaṃ, kittakaṃ bhikkhunīnanti na viññāyati, tasmā “bhikkhusaṅghassā”ti vuttavacanampi",
  "tika-vin07t:2391_5": "“bhikkhūna”nti vuttavacanasadisamevāti āha “bhikkhū ca bhikkhuniyo ca gaṇetvā dātabba”nti.",
  "tika-vin07t:2391_6": "Tenāha “puggalo …pe… bhikkhusaṅghaggahaṇena aggahitattā”ti. Bhikkhusaṅgha-saddena",
  "tika-vin07t:2391_7": "bhikkhūnaññeva gahitattā, puggalassa pana “tuyhañcā”ti visuṃ gahitattā ca tatthassa",
  "tika-vin07t:2391_8": "aggahitatā daṭṭhabbā, “bhikkhūnañca bhikkhunīnañca tuyhañcā”ti vuttaṭṭhānasadisattāti",
  "tika-vin07t:2391_9": "adhippāyo. Puggalappadhāno hettha saṅgha-saddo daṭṭhabbo. Keci pana “bhikkhusaṅghaggahaṇena",
  "tika-vin07t:2391_10": "gahitattā”ti pāṭhaṃ likhanti, taṃ na sundaraṃ tassa visuṃ lābhaggahaṇe kāraṇavacanattā.",
  "tika-vin07t:2391_11": "Tathā hi visuṃ saṅghaggahaṇena gahitattāti visuṃ puggalassapi bhāgaggahaṇe kāraṇaṃ",
  "tika-vin07t:2391_12": "vuttaṃ. Yathā cettha puggalassa aggahaṇaṃ, evaṃ upari “bhikkhusaṅghassa ca tuyhañcā”tiādīsupi",
  "tika-vin07t:2391_13": "saṅghādi-saddehi puggalassa aggahaṇaṃ daṭṭhabbaṃ. Yadi hi gahaṇaṃ siyā, saṅghatopi,",
  "tika-vin07t:2391_14": "visumpīti bhāgadvayaṃ labheyya ubhayattha gahitattā.",
  "tika-vin07t:2392_0": "Pūjetabbantiādi gihikammaṃ na hotīti dassanatthaṃ vuttaṃ. “Bhikkhusaṅghassa harā”ti",
  "tika-vin07t:2392_1": "idaṃ piṇḍapātaharaṇaṃ sandhāya vuttaṃ. Tenāha “bhuñjituṃ vaṭṭatī”ti. “Antohemante”ti",
  "tika-vin07t:2392_2": "iminā anatthate kathine vassānaṃ pacchime māse dinnaṃ purimavassaṃvutthānaññeva pāpuṇāti,",
  "tika-vin07t:2392_3": "tato paraṃ hemante dinnaṃ pacchimavassaṃvutthānampi vutthavassattā pāpuṇāti. Hemantato",
  "tika-vin07t:2392_4": "pana paraṃ piṭṭhisamaye “vassaṃvutthasaṅghassā”ti evaṃ vatvā dinnaṃ anantare vasse",
  "tika-vin07t:2392_5": "vā tato paresu vā yattha katthaci tasmiṃ vutthavassānaṃ sabbesaṃ pāpuṇāti. Ye pana",
  "tika-vin07t:2392_6": "sabbathā avutthavassā, tesaṃ na pāpuṇātīti dasseti. Sabbesampīti hi tasmiṃ bhikkhubhāve",
  "tika-vin07t:2392_7": "vutthavassānaṃ sabbesampīti attho daṭṭhabbo. “Vassaṃvutthasaṅghassā”ti vuttattā sammukhībhūtānaṃ",
  "tika-vin07t:2392_8": "sabbesanti etthāpi eseva nayo. Atītavassanti anantarātītavassaṃ.",
  "tika-vin07t:2393_0": "Uddesaṃ gahetuṃ āgatoti uddese aggahitepi antevāsikovāti vuttaṃ. Gahetvā gacchantoti",
  "tika-vin07t:2393_1": "pariniṭṭhitauddeso hutvā gacchanto. “Vattaṃ katvā uddesaparipucchādīni gahetvā vicarantāna”nti",
  "tika-vin07t:2393_2": "idaṃ “uddesantevāsikāna”nti imasseva visesanaṃ, tena uddesakāle āgantvā uddesaṃ gahetvā",
  "tika-vin07t:2393_3": "gantvā aññattha nivasante anibaddhacārike nivatteti.",
  "tika-vin07t:2394": "Aṭṭhacīvaramātikākathāvaṇṇanā niṭṭhitā.",
  "tika-vin07t:2395": "Cīvarakkhandhakavaṇṇanānayo niṭṭhito.",
  "tika-vin07t:2396": "9. Campeyyakkhandhako",
  "tika-vin07t:2397": "Kassapagottabhikkhuvatthukathādivaṇṇanā",
  "tika-vin07t:2398": "380. Campeyyakkhandhake tantibaddhoti tanti vuccati byāpāro, tattha baddho, ussukkaṃ āpannoti attho. Tenāha “tasmiṃ āvāse”tiādi.",
  "tika-vin07t:2399_0": "387-8. Hāpanaṃ vā aññathā karaṇaṃ vā natthīti ñattikammassa ñattiyā ekattā hāpanaṃ",
  "tika-vin07t:2399_1": "na sambhavati, tassā ekattā eva pacchā ñattiṭhapanavasena, dvikkhattuṃ ṭhapanavasena",
  "tika-vin07t:2399_2": "ca aññathā karaṇaṃ natthi. Paratoti parivāre. Tanti pabbājanīyakammaṃ, tassāti attho.",
  "tika-vin07t:2400": "Kassapagottabhikkhuvatthukathādivaṇṇanā niṭṭhitā.",
  "tika-vin07t:2401": "Dvenissaraṇādikathāvaṇṇanā",
  "tika-vin07t:2402_0": "395. Esāti “bālo”tiādinā niddiṭṭhapuggalo, appattoti sambandho. Tattha kāraṇamāha",
  "tika-vin07t:2402_1": "“yasmā”tiādi. Tattha āveṇikena lakkhaṇenāti pabbājanīyakammassa nimittabhāvena pāḷiyaṃ",
  "tika-vin07t:2402_2": "vuttattā asādhāraṇabhūtena kuladūsakabhāvena. Yadi hesa taṃ kammaṃ appatto, kathaṃ",
  "tika-vin07t:2402_3": "pana sunissāritoti āha “yasmā panassa ākaṅkhamāno saṅgho pabbājanīyakammaṃ kareyyāti",
  "tika-vin07t:2402_4": "vuttaṃ, tasmā sunissārito”ti. Tattha vuttanti kammakkhandhake vuttaṃ.",
  "tika-vin07t:2403_0": "Ettha pana kuladūsakakammaṃ katvā pabbājanīyakammakatassa terasakakaṇḍakaṭṭhakathāyaṃ",
  "tika-vin07t:2403_1": "“yasmiṃ vihāre vasantena yasmiṃ gāme kuladūsakakammaṃ kataṃ hoti, tasmiṃ vihāre vā",
  "tika-vin07t:2403_2": "tasmiṃ gāme vā na vasitabba”ntiādinā yā sammāvattanā vuttā, sā itarenāpi pūretabbā.",
  "tika-vin07t:2403_3": "Yaṃ pana paṭippassaddhakammassa kuladūsakassa tattheva aṭṭhakathāyaṃ “yesu kulesu",
  "tika-vin07t:2403_4": "kuladūsakakammaṃ kataṃ, tato paccayā na gahetabbā”tiādi vuttaṃ, taṃ na pūretabbaṃ",
  "tika-vin07t:2403_5": "kulasaṅgahassa akatattā. Evaṃ sesakammesupi. Yadi evaṃ “tajjanīyakammārahassa niyasakammaṃ",
  "tika-vin07t:2403_6": "karoti…pe… evaṃ kho, upāli, adhammakammaṃ hotī”tiādivacanaṃ virujjhatīti? Na virujjhati",
  "tika-vin07t:2403_7": "saṅghasanniṭṭhānavasena tajjanīyādikammārahattassa sijjhanato. Yassa hi saṅgho “tajjanīyakammaṃ",
  "tika-vin07t:2403_8": "karomā”ti sanniṭṭhānaṃ katvā kammavācaṃ sāvento pabbājanīyakammavācaṃ sāveti, tassa",
  "tika-vin07t:2403_9": "kammaṃ adhammakammaṃ hoti. Sace pana “tasseva pabbājanīyakammameva karomā”ti sanniṭṭhānaṃ",
  "tika-vin07t:2403_10": "katvā tadeva karoti, tassa taṃ kammaṃ dhammakammanti veditabbaṃ.",
  "tika-vin07t:2404_0": "Evamidha “nissāraṇa”nti adhippetassa pabbājanīyakammassa vasena atthaṃ dassetvā idāni",
  "tika-vin07t:2404_1": "tadaññesaṃ tajjanīyādīnaṃ vasena nissāraṇe adhippete “appatto nissāraṇa”nti imassa",
  "tika-vin07t:2404_2": "paṭipakkhavasena sampatto nissāraṇaṃ, “tañce saṅgho nissāreti. Sunissārito”ti atthasambhavaṃ",
  "tika-vin07t:2404_3": "dassetuṃ puna “tañce saṅgho nissāretīti sace saṅgho”tiādi vuttaṃ. Tattha tatthāti",
  "tika-vin07t:2404_4": "tajjanīyādikammavisaye, ekenāpi aṅgena nissāraṇā anuññātāti yojanā. Pāḷiyaṃ appatto",
  "tika-vin07t:2404_5": "nissāraṇanti ettha āpanno āveṇikavasena tajjanīyādisaṅkhātaṃ nissāraṇaṃ pattoti attho gahetabbo.",
  "tika-vin07t:2405": "Dvenissaraṇādikathāvaṇṇanā niṭṭhitā.",
  "tika-vin07t:2406": "Campeyyakkhandhakavaṇṇanānayo niṭṭhito.",
  "tika-vin07t:2407": "10. Kosambakakkhandhako",
  "tika-vin07t:2408": "Kosambakavivādakathāvaṇṇanā",
  "tika-vin07t:2409_0": "451. Kosambakakkhandhake sace hoti, desessāmīti vinayadharassa vacanena āpattidiṭṭhiṃ",
  "tika-vin07t:2409_1": "paṭilabhitvā evamāha. Teneva pāḷiyaṃ “so tassā āpattiyā anāpattidiṭṭhi hotī”ti vuttaṃ.",
  "tika-vin07t:2409_2": "Natthi āpattīti udakassa ṭhapanabhāvaṃ ajānitvā vā ṭhapitaṃ chaḍḍetvā vissaritvā",
  "tika-vin07t:2409_3": "vā gamane asañcicca asatiyā anāpattipakkhopi sambhavatīti vinayadharo tattha anāpattidiṭṭhiṃ",
  "tika-vin07t:2409_4": "paṭilabhitvā evamāha. Teneva pāḷiyaṃ “aññe bhikkhū tassa āpattiyā anāpattidiṭṭhino",
  "tika-vin07t:2409_5": "hontī”ti vuttaṃ. Parisāyapissa anāpattidiṭṭhiyā uppannattā “aññe”ti bahuvacanaṃ kataṃ.",
  "tika-vin07t:2409_6": "Anāpattidiṭṭhi ahosīti suttantikattherassa vinaye apakataññutāya vinayadharassa vacanamattena",
  "tika-vin07t:2409_7": "so evamahosi, sā panassa āpatti eva udakāvasesassa ṭhapanabhāvaṃ ñatvā ṭhapitattā.",
  "tika-vin07t:2409_8": "Vatthumattajānane eva hi sekhiyā sacittakā, na paṇṇattivijānane. Teneva pāḷiyaṃ “tassā",
  "tika-vin07t:2409_9": "āpattiyā anāpattidiṭṭhi hotī”ti sabbattha āpatti icceva vuttaṃ. “Āpattiṃ āpajjamāno”ti",
  "tika-vin07t:2409_10": "idaṃ vinayadharatthero “tayā idaṃ udakaṃ ṭhapita”nti attanā puṭṭhena suttantikattherena",
  "tika-vin07t:2409_11": "“āmāvuso”ti vuttavacanaṃ saritvā paṇṇattiakovidatāya sañcicceva akāsīti āpattidiṭṭhi",
  "tika-vin07t:2409_12": "hutvāva avoca. Teneva pāḷiyaṃ “aññe bhikkhū tassā āpattiyā āpattidiṭṭhino hontī”ti vuttaṃ.",
  "tika-vin07t:2410_0": "453. “Na tāva bhinno”ti idaṃ ukkhipanatadanuvattanamattena saṅgho bhinno nāma na",
  "tika-vin07t:2410_1": "hoti, taṃ nissāya pana ubhayapakkhikānaṃ pakkhaṃ pariyesitvā aññamaññaṃ kodhavasena",
  "tika-vin07t:2410_2": "kāyavacīkalahavaḍḍhaneneva hotīti imamatthaṃ sandhāya vuttaṃ. Tenāha “so ca kho kalahavasenā”ti.",
  "tika-vin07t:2410_3": "Sambhamaatthavasenāti turitatthavasena.",
  "tika-vin07t:2411_0": "454. Akāraṇetiādi anukkhipitvāva upāyena saññāpetvā hitesitāya āpattito mocetuṃ yuttaṭṭhāne",
  "tika-vin07t:2411_1": "kodhacittavasena viheṭhanatthāya katabhāvaṃ sandhāya vuttaṃ, na pana kammaṅgassa",
  "tika-vin07t:2411_2": "abhāvaṃ sandhāya. Teneva pāḷiyaṃ “āpatti esā, bhikkhave, nesā anāpatti…pe… ukkhitto",
  "tika-vin07t:2411_3": "eso bhikkhū”tiādi vuttaṃ.",
  "tika-vin07t:2412_0": "455. “Adhammavādīnaṃ pakkhe nisinno”ti idaṃ upalakkhaṇamattaṃ, dhammavādīnaṃ pakkhe",
  "tika-vin07t:2412_1": "nisīditvā adhammavādīnaṃ laddhiṃ gaṇhantopi dhammavādīnaṃ nānāsaṃvāsako hoti eva.",
  "tika-vin07t:2412_2": "Kammaṃ kopetīti taṃ vinā gaṇassa apūraṇapakkhaṃ sandhāya vuttaṃ. Yattha vā tattha",
  "tika-vin07t:2412_3": "vāti dhammavādīnaṃ pakkhe vā adhammavādīnaṃ pakkhe vāti attho. Ime dhammavādinoti",
  "tika-vin07t:2412_4": "gaṇhātīti taṃtaṃpakkhagate bhikkhū yāthāvato vā ayāthāvato vā “ime dhammavādino”ti",
  "tika-vin07t:2412_5": "gaṇhāti, ayaṃ taṃtaṃpakkhagatānaṃ attānaṃ samānasaṃvāsakaṃ karoti.",
  "tika-vin07t:2413_0": "456. Upadaṃsentīti pavattenti. Pāḷiyaṃ ettāvatāti “ettakapadesaṃ muñcitvā nisinnā",
  "tika-vin07t:2413_1": "mayaṃ kodhacitte uppannepi aññamaññaṃ ananulomikaṃ kāyakammādiṃ pavattetuṃ na sakkhissāmā”ti",
  "tika-vin07t:2413_2": "sallekkhetvā dūre nisīditabbanti adhippāyo. Tenāha “upacāraṃ muñcitvā”ti.",
  "tika-vin07t:2414": "457. Pāḷiyaṃ bhaṇḍanajātātiādīsu kalahassa pubbabhāgo bhaṇḍanaṃ nāma. Hatthaparāmāsādi kalaho nāma. Viruddhavādo vivādo nāma.",
  "tika-vin07t:2415_0": "458. Paripuṇṇakosakoṭṭhāgāroti ettha koso nāma suvaṇṇamaṇiādibhaṇḍāgārasāragabbho.",
  "tika-vin07t:2415_1": "Koṭṭhaṃ vuccati dhaññassa āvasanaṭṭhānaṃ, koṭṭhabhūtaṃ agāraṃ koṭṭhāgāraṃ, dhaññasaṅgahaṭṭhānaṃ.",
  "tika-vin07t:2415_2": "Abbhuyyāsīti yuddhāya abhimukho nikkhamīti attho. Ekasaṅghātampīti ekayuddhampi.",
  "tika-vin07t:2415_3": "Dhovananti dhovanudakaṃ.",
  "tika-vin07t:2416": "463. Pariyādinnarūpāti kodhacittena pariggahitasabhāvā.",
  "tika-vin07t:2417_0": "464. Taṃ na jānantīti taṃ kalahaṃ na jānanti. Ye upanayhantīti yathāvuttaṃ kodhākāraṃ",
  "tika-vin07t:2417_1": "citte bandhanti. Pākaṭaparissayeti sīhādike. Paṭicchannaparissayeti rāgādike. Pāḷiyaṃ",
  "tika-vin07t:2417_2": "natthi bāle 97 sahāyatāti bālaṃ nissāya sīlādiguṇasaṅkhātā sahāyatā natthi, na sakkā laddhunti attho.",
  "tika-vin07t:2418_0": "466. Attakāmarūpāti attano hitakāmayamānasabhāvā. Anuruddhāti ekasesanayena tiṇṇampi",
  "tika-vin07t:2418_1": "kulaputtānaṃ ālapanaṃ, teneva bahuvacananiddeso kato. Khamanīyaṃ sarīraṃ yāpanīyaṃ",
  "tika-vin07t:2418_2": "jīvitaṃ “kacci vo sarīrañca dhāretuṃ, jīvitañca yāpetuṃ sakkā”ti pucchati. Tagghāti",
  "tika-vin07t:2418_3": "ekaṃsatthe nipāto, ekaṃsena mayaṃ bhanteti attho. Yathā kathanti ettha yathāti nipātamattaṃ,",
  "tika-vin07t:2418_4": "yathākathanti vā eko nipāto kāraṇapucchanattho, kena pakārenāti attho. Ekañca pana",
  "tika-vin07t:2418_5": "maññe cittanti ekassa cittavasena itaresampi pavattanato sabbesaṃ no ekaṃ viya cittanti",
  "tika-vin07t:2418_6": "attho. Kacci pana vo anuruddhāti ettha voti nipātamattaṃ, paccattavacanaṃ vā, kacci",
  "tika-vin07t:2418_7": "tumheti attho. Amhākanti niddhāraṇe sāmivacanaṃ, amhesu tīsu yo paṭhamaṃ paṭikkamatīti attho.",
  "tika-vin07t:2419": "Kosambakavivādakathāvaṇṇanā niṭṭhitā.",
  "tika-vin07t:2420": "Pālileyyakagamanakathāvaṇṇanā",
  "tika-vin07t:2421": "467. Yena pālileyyakanti paccatte upayogavacanaṃ, yattha pālileyyako gāmo, tattha avasarīti attho. Daharapotakehīti bhiṅkacchāpehi. “Ogāhi”ntipi pāṭho, nahānapokkharaṇinti attho.",
  "tika-vin07t:2422_0": "Udānagāthāyaṃ pana – rathaīsasadisadantassa nāgassa hatthino etaṃ vivekaninnaṃ cittaṃ",
  "tika-vin07t:2422_1": "nāgena buddhanāgassa vivekaninnacittena sameti. Kasmā? Yaṃ yasmā ekova ramati vane,",
  "tika-vin07t:2422_2": "tasmā evaṃ yojanā daṭṭhabbā.",
  "tika-vin07t:2423": "Pālileyyakagamanakathāvaṇṇanā niṭṭhitā.",
  "tika-vin07t:2424": "Aṭṭhārasavatthukathāvaṇṇanā",
  "tika-vin07t:2425": "468. Yathā dhammo tathā tiṭṭhāhīti yathā dhammo ca vinayo ca ṭhito, tathā tiṭṭha, dhammavādīpakkhe tiṭṭhāti attho.",
  "tika-vin07t:2426_0": "473. “Yo paṭibāheyya, āpatti dukkaṭassā”ti idaṃ sāmaggībhedassa akārake sandhāya",
  "tika-vin07t:2426_1": "vuttaṃ. Ye pana bhedakārakā viruddhā alajjino, tesaṃ paṭibāhituṃ vaṭṭati tesaṃ santakassapi",
  "tika-vin07t:2426_2": "senāsanassa vināsanavacanato. “Vivittaṃ katvāpi dātabba”nti vuttattā pana yathāvuḍḍhaṃ",
  "tika-vin07t:2426_3": "varasenāsanaṃ adatvā vuḍḍhānampi asaññatānaṃ saññatehi vivittaṃ katvā dātabbanti daṭṭhabbaṃ.",
  "tika-vin07t:2427_0": "475. Kammavācāya osāretvāti ettha ukkhittassa bhikkhuno āpattiyāpannabhāvaṃ paṭijānitvā",
  "tika-vin07t:2427_1": "sammāvattanena ukkhepakānaṃ samuppannaosāraṇacchandassa pageva ñātattā paṭippassambhanakammavācāya",
  "tika-vin07t:2427_2": "ukkhittānuvattakā sayameva naṃ osāresunti daṭṭhabbaṃ.",
  "tika-vin07t:2428": "476. Atthato apagatāti sāmaggīatthavirahitā, tucchabyañjanāti attho.",
  "tika-vin07t:2429": "477. Appaṭicchannācāroti appaṭicchādetabbasundarācāro. Anapagatanti kāraṇato anapetaṃ. Ādātabbato gahetabbato ādāyanti ācariyavādo vuttoti āha “ādāyaṃ attano ācariyavāda”nti.",
  "tika-vin07t:2430_0": "Aṭṭhahi dūtaṅgehīti “sotā ca hoti sāvetā ca uggahetā ca dhāretā ca viññātā ca viññāpetā",
  "tika-vin07t:2430_1": "ca kusalo ca sahitāsahitassa no ca kalahakārako”ti evaṃ vuttehi aṭṭhahi dūtaṅgehi.",
  "tika-vin07t:2430_2": "Sesamettha, heṭṭhā ca sabbattha suviññeyyamevāti.",
  "tika-vin07t:2431": "Aṭṭhārasavatthukathāvaṇṇanā niṭṭhitā.",
  "tika-vin07t:2432": "Kosambakakkhandhakavaṇṇanānayo niṭṭhito.",
  "tika-vin07t:2433": "Iti samantapāsādikāya vinayaṭṭhakathāya vimativinodaniyaṃ",
  "tika-vin07t:2434": "Mahāvaggavaṇṇanānayo niṭṭhito.",
  "tika-vin07t:2435": "Namo tassa bhagavato arahato sammāsambuddhassa",
  "tika-vin07t:2436": "Cūḷavaggavaṇṇanā",
  "tika-vin07t:2437": "1. Kammakkhandhako",
  "tika-vin07t:2438": "Tajjanīyakammakathāvaṇṇanā",
  "tika-vin07t:2439_0": "1. Cūḷavaggassa paṭhame kammakkhandhake tāva “balavābalava”nti idaṃ ekapadaṃ. “Balavabalava”nti",
  "tika-vin07t:2439_1": "vattabbe ākāraṃ katvā “balavābalava”nti vuttaṃ. Tañca “dukkhadukkha”ntiādīsu viya",
  "tika-vin07t:2439_2": "atisayatthe vattatīti āha “suṭṭhu balavaṃ paṭivadathā”ti, ati viya balavaṃ katvā",
  "tika-vin07t:2439_3": "paṭivacanaṃ dethāti attho.",
  "tika-vin07t:2440_0": "2. Pāḷiyaṃ āpatti āropetabbāti ettha kiñcāpi “mā kho tumhe āyasmanto eso ajesī”tiādike",
  "tika-vin07t:2440_1": "bhaṇḍanādijanake vacane paññattā kāci āpatti nāma natthi musāpesuññādīsu etassa appaviṭṭhattā,",
  "tika-vin07t:2440_2": "tathāpi bhikkhūhi visuṃ, saṅghamajjhe ca “mā, āvuso, bhikkhū aññamaññaṃ payojetvā",
  "tika-vin07t:2440_3": "bhaṇḍanādiṃ akāsi, nedaṃ appicchatādīnaṃ atthāya vattatī”ti evaṃ apaññattena vuccamānassa",
  "tika-vin07t:2440_4": "bhikkhuno anādariyena anoramanapaccayā vā aññavādavihesādikaraṇapaccayā vā yā āpatti",
  "tika-vin07t:2440_5": "hoti, sā āpatti āropetabbā diṭṭhivipannassa viyāti evamattho daṭṭhabbo.",
  "tika-vin07t:2441_0": "Yassa pana idaṃ vacanaṃ vināva kāyavācāhi āpannā lahukāpatti atthi, tassapi āropetabbāva.",
  "tika-vin07t:2441_1": "Yaṃ pana kammavācāya “attanā bhaṇḍanakārakā”ti attanā-saddaggahaṇaṃ, “yepi caññe",
  "tika-vin07t:2441_2": "bhikkhū bhaṇḍanakārakā…pe… te upasaṅkamitvā”tiādivacanañca, taṃ vatthuvasena gahitaṃ.",
  "tika-vin07t:2441_3": "Yo pana sayameva bhaṇḍanakārako hoti, aññe pana bhaṇḍanakārake upasaṅkamitvā “mā",
  "tika-vin07t:2441_4": "kho tumhe”tiādivacanaṃ na vadati, tassāpetaṃ kammaṃ kātabbameva. Karontehi ca “suṇātu",
  "tika-vin07t:2441_5": "me, bhante, saṅgho, ayaṃ itthannāmo bhikkhu bhaṇḍanakārako…pe… saṅghe adhikaraṇakārako.",
  "tika-vin07t:2441_6": "Yadi saṅghassa pattakalla”ntiādināva kammavācā kātabbā. Yo ca aññepi bhikkhū kalahāya",
  "tika-vin07t:2441_7": "samādapeti, tassāpi evameva kammavācaṃ kātuṃ vaṭṭati aññesaṃ samādāpanassapi bhaṇḍanakārakatte",
  "tika-vin07t:2441_8": "eva pavisanato. Aññesaṃ samādāpanākārampi vatvāva, kammavācaṃ kātukāmenapi ca tehi",
  "tika-vin07t:2441_9": "vuttavacanatthameva gahetvā tadanuguṇaṃ yojetvāva kātabbaṃ, na idhāgatavaseneva sabbesampi",
  "tika-vin07t:2441_10": "idhāgatavaseneva vacanāsambhavā. Bhūtena vatthunā katameva hi avipannaṃ hoti, nāññanti",
  "tika-vin07t:2441_11": "gahetabbaṃ. Esa nayo niyassakammādīsupi.",
  "tika-vin07t:2442": "Tajjanīyakammakathāvaṇṇanā niṭṭhitā.",
  "tika-vin07t:2443": "Adhammakammadvādasakakathādivaṇṇanā",
  "tika-vin07t:2444_0": "4. Appaṭiññāya katanti vatthuṃ vā āpattiṃ vā asampaṭicchāpetvā kataṃ. Yo pana sabbesaṃ",
  "tika-vin07t:2444_1": "passantānaṃ eva vatthuvītikkamaṃ katvā pacchā kammakaraṇabhayena “na karomī”ti musā",
  "tika-vin07t:2444_2": "vadati, tassa bhikkhūnaṃ sammukhe vītikkamakaraṇameva paṭiññā. Tathato jānanatthameva",
  "tika-vin07t:2444_3": "paṭiññāya karaṇaṃ anuññātaṃ. Yattha pana sandeho hoti, tattha sampaṭicchāpetvāva",
  "tika-vin07t:2444_4": "kattabbanti gahetabbaṃ.",
  "tika-vin07t:2445_0": "“Pārājikāpattiyā vā”ti idaṃ liṅganāsananimittatāya pārājikassa kammena atikicchanīyato",
  "tika-vin07t:2445_1": "vuttaṃ. “Saṅghādisesāpattiyā vā”ti idaṃ pana parivāsādinissāraṇakammassa āveṇikassa",
  "tika-vin07t:2445_2": "vijjamānattā vuttaṃ. Yaṃ pana parato “adhisīle sīlavipanno hoti…pe… tajjanīyakammaṃ",
  "tika-vin07t:2445_3": "kareyyā”ti vuttaṃ, taṃ “āyatiṃ saṃvare ṭhatvā vuṭṭhānaṃ karohī”ti ovadiyamānassa",
  "tika-vin07t:2445_4": "anādariyādipaccayalahukāpattiṃ sandhāya vuttaṃ. Sīlavipattimūlakañhi lahukāpattiṃ",
  "tika-vin07t:2445_5": "āpanno idha abhedūpacārena “adhisīle sīlavipanno”ti vutto “atidiṭṭhiyā diṭṭhivipanno”ti ettha viya.",
  "tika-vin07t:2446_0": "Yathā ca diṭṭhiṃ gahetvā voharantassa “ito diṭṭhito oramāhī”ti avatvā katakammaṃ",
  "tika-vin07t:2446_1": "kevalāya diṭṭhivipattiyā katattā anāpattiyā kataṃ nāma adhammakammaṃ hoti, evaṃ sīlavipattiṃ",
  "tika-vin07t:2446_2": "āpajjitvā lajjidhamme okkante yathādhammaṃ vuṭṭhāya saṃvare ṭhātukāmassa kataṃ tajjanīyādikammaṃ",
  "tika-vin07t:2446_3": "kevalāya sīlavipattiyā katattā adesanāgāminiyā kataṃ nāma adhammakammaṃ hoti. Teneva",
  "tika-vin07t:2446_4": "niyassakammepi “apissu bhikkhū pakatā parivāsaṃ dentā”tiādinā saṃvare aṭṭhānameva",
  "tika-vin07t:2446_5": "kammanimittabhāvena vuttaṃ. Adantaṃ damanatthameva hi tajjanīyādikammāni anuññātānīti.",
  "tika-vin07t:2446_6": "Keci pana “adesanāgāminiyāti idaṃ pārājikāpattiṃyeva sandhāya vuttaṃ, na saṅghādisesa”nti",
  "tika-vin07t:2446_7": "vadanti, taṃ sukkapakkhe “desanāgāminiyā āpattiyā kataṃ hotī”ti iminā vacanena virujjhati.",
  "tika-vin07t:2446_8": "Saṅghādisesassāpi ca pariyāyato desanāgāminivohāre gayhamāne “āpattiyā kataṃ hotī”ti",
  "tika-vin07t:2446_9": "vuttavārato imassa vārassa viseso na siyā, aṭṭhakathāyampettha visesabhāvo na dassito.",
  "tika-vin07t:2446_10": "Tasmā vuttanayenevettha adhippāyo gahetabbo.",
  "tika-vin07t:2447_0": "6. Sabbānipīti tajjanīyaniyassapabbājanīyakammāni tīṇipi. Aññakammassa vatthunāti",
  "tika-vin07t:2447_1": "tajjanīyato aññassa kammassa vatthunā aññakammakaraṇaṃ nāma koci dosopi na hotīti",
  "tika-vin07t:2447_2": "adhippāyo. Kāraṇamāha “kasmā”tiādinā.",
  "tika-vin07t:2448": "8. Pannalomāti patitamānalomā.",
  "tika-vin07t:2449": "Adhammakammadvādasakakathādivaṇṇanā niṭṭhitā.",
  "tika-vin07t:2450": "Niyassakammakathādivaṇṇanā",
  "tika-vin07t:2451_0": "11. Niyassakamme pāḷiyaṃ apissūti apicāti imasmiṃ atthe nipātasamudāyo. Nissāya te",
  "tika-vin07t:2451_1": "vatthabbanti ettha keci kalyāṇamittāyattavuttitaṃ sandhāya vuttanti vadanti, aññe",
  "tika-vin07t:2451_2": "pana nissayaggahaṇamevāti, ubhayenapissa serivihāro na vaṭṭatīti dīpitanti daṭṭhabbaṃ.",
  "tika-vin07t:2452": "21. Pabbājanīyakamme “pabbājanīyakammaṃ paṭippassambhetū”ti idaṃ pakkamanādiṃ akatvā sammāvattantānaṃ vasena vuttaṃ.",
  "tika-vin07t:2453_0": "33. Paṭisāraṇīyakamme neva bhikkhuvacanaṃ, na gihivacananti ettha pariyāyatopi bhikkhū",
  "tika-vin07t:2453_1": "parakhuṃsanaṃ na vadanti, gahaṭṭhā pana sarūpeneva akkosituṃ samatthāpi upakārīsu",
  "tika-vin07t:2453_2": "akāraṇaṃ evarūpaṃ na vadanti, tvaṃ gihiguṇatopi parihīnoti adhippāyo.",
  "tika-vin07t:2454_0": "39. “Aṅgasamannāgamo purimehi asadiso”ti iminā tajjanīyādīnaṃ vuttakāraṇamattena",
  "tika-vin07t:2454_1": "idaṃ kātuṃ na vaṭṭatīti dīpeti. Idha vuttena pana gihīnaṃ alābhāya parisakkanādinā",
  "tika-vin07t:2454_2": "aṅgena tānipi kātuṃ vaṭṭatīti gahetabbaṃ. Ettha ca “saddhaṃ pasannaṃ dāyakaṃ kārakaṃ",
  "tika-vin07t:2454_3": "saṅghupaṭṭhākaṃ hīnena khuṃsetī”ti vuttattā tādisesu gihīsu khuṃsanādīhi gihipaṭisaṃyuttehi",
  "tika-vin07t:2454_4": "eva aṅgehi kammārahatā, na ārāmikaceṭakādīsu khuṃsanādīhi. Tatthāpi dāyakādīsu khamāpitesu",
  "tika-vin07t:2454_5": "kammārahatā natthi, āpatti ca yattha katthaci desetuṃ vaṭṭati. Yo ce tikkhattuṃ khamāpiyamānopi",
  "tika-vin07t:2454_6": "na khamati, akatakammenapi dassanūpacāre āpatti desetabbā. So ce kālakato hoti, desantaraṃ",
  "tika-vin07t:2454_7": "vā gato, gatadisā na ñāyati, antarāmagge vā jīvitantarāyo hoti, katakammenapi akatakammenapi",
  "tika-vin07t:2454_8": "saṅghamajjhe yathābhūtaṃ viññāpetvā khamāpetvā āpatti desetabbāti vadanti. Dhammikapaṭissavassa",
  "tika-vin07t:2454_9": "asaccāpane pana tesaṃ santikaṃ gantvā “mayā asamavekkhitvā paṭissavaṃ katvā so na",
  "tika-vin07t:2454_10": "saccāpito, taṃ me khamathā”tiādinā khamāpane vacanakkamo ñāpetabbo.",
  "tika-vin07t:2455_0": "41. Pāḷiyaṃ maṅkubhūto nāsakkhi cittaṃ gahapatiṃ khamāpetunti tiṃsayojanamaggaṃ puna",
  "tika-vin07t:2455_1": "gantvāpi mānathaddhatāya yathābhūtaṃ dosaṃ āvikatvā akhamāpanena “nāhaṃ khamāmī”ti",
  "tika-vin07t:2455_2": "tena paṭikkhitto maṅkubhūto khamāpetuṃ na sakkhi, so punadeva sāvatthiṃ paccāgantvāpi",
  "tika-vin07t:2455_3": "mānaniggahatthāyeva punapi satthārā pesito purimanayeneva khamāpetuṃ asakkonto punāgacchi.",
  "tika-vin07t:2455_4": "Athassa bhagavā “asantaṃ bhāvanamiccheyyā”tiādināva dhammaṃ desetvā mānanimmathanaṃ",
  "tika-vin07t:2455_5": "katvā anudūtadānaṃ anuññāsīti daṭṭhabbaṃ.",
  "tika-vin07t:2456": "42. “No ce khamati…pe… āpattiṃ desāpetabbo”ti vuttattā pageva gahaṭṭho khamati ce, dassanūpacāre āpattidesanākiccaṃ natthīti gahetabbaṃ.",
  "tika-vin07t:2457_0": "46. Ukkhepanīyakammesu tīsu ariṭṭhavatthusmiṃ āpattiṃ āropetvāti visuṃ saṅghamajjheva",
  "tika-vin07t:2457_1": "pāpikāya diṭṭhiyā appaṭinissajjanapaccayā dukkaṭaṃ, samanubhāsanapariyosāne pācittiyaṃ",
  "tika-vin07t:2457_2": "vā āpattiṃ āropetvā. Etthāpi kammavācāya “tathāhaṃ bhagavatā”tiādi vatthuvasena vuttaṃ.",
  "tika-vin07t:2457_3": "Yena yena pakārena diṭṭhigatikā vohariṃsu, tena tena pakārena yojetvā kammavācā kātabbā.",
  "tika-vin07t:2457_4": "Gahaṇākāraṃ pana vināpi “suṇātu me, bhante, saṅgho, itthannāmassa bhikkhuno pāpikaṃ",
  "tika-vin07t:2457_5": "diṭṭhigataṃ uppannaṃ, so taṃ diṭṭhiṃ appaṭinissajjati, yadi saṅghassa pattakalla”nti",
  "tika-vin07t:2457_6": "evaṃ sāmaññatopi kammavācaṃ kātuṃ vaṭṭati.",
  "tika-vin07t:2458_0": "65. “Yaṃ diṭṭhiṃ nissāya bhaṇḍanādīni karotī”ti iminā diṭṭhiṃ nissāya uppannāni eva",
  "tika-vin07t:2458_1": "bhaṇḍanādīni idha adhippetāni, na kevalānīti dasseti. Yo pana “bhaṇḍanādīnaṃ karaṇe",
  "tika-vin07t:2458_2": "doso natthī”ti diṭṭhiko hutvā bhaṇḍanādiṃ karoti, sāpissa diṭṭhi eva hoti, tassapi",
  "tika-vin07t:2458_3": "appaṭinissagge kammaṃ kātuṃ vaṭṭati.",
  "tika-vin07t:2459": "Niyassakammakathādivaṇṇanā niṭṭhitā.",
  "tika-vin07t:2460": "Kammakkhandhakavaṇṇanānayo niṭṭhito.",
  "tika-vin07t:2461": "2. Pārivāsikakkhandhako",
  "tika-vin07t:2462": "Pārivāsikavattakathāvaṇṇanā",
  "tika-vin07t:2463_0": "75. Pārivāsikakkhandhake antamaso mūlāyapaṭikassanārahādīnampīti ādi-saddena mānattārahamānattacārikaabbhānārahe",
  "tika-vin07t:2463_1": "saṅgaṇhāti. Te hi pārivāsikānaṃ, pārivāsikā ca tesaṃ pakatattaṭṭhāne eva tiṭṭhanti.",
  "tika-vin07t:2463_2": "Adhotapādaṭṭhapanakanti yattha ṭhatvā pāde dhovanti, tādisaṃ dāruphalakakhaṇḍādiṃ.",
  "tika-vin07t:2463_3": "Pādaghaṃsananti sakkharakathalādiṃ. “Vattaṃ karontī”ti ettakamattasseva vuttattā",
  "tika-vin07t:2463_4": "saddhivihārikādīhipi abhivādanādiṃ kātuṃ na vaṭṭati.",
  "tika-vin07t:2464": "“Pārisuddhiuposathe kariyamāne”ti idaṃ pavāraṇādivasesu saṅghe pavārente anupagatachinnavassādīhi kariyamānapārisuddhiuposathampi sandhāya vuttaṃ. Attano pāḷiyāti navakānaṃ purato.",
  "tika-vin07t:2465": "“Pārivāsikassevā”ti idaṃ abbhānārahapariyosāne sabbe garukaṭṭhe sandhāya vuttaṃ. Tesampi paccekaṃ oṇojanassa anuññātattā tadavasesā pakatattā eva taṃ na labhanti.",
  "tika-vin07t:2466_0": "Catussālabhattanti bhojanasālāya paṭipāṭiyā diyyamānabhattaṃ. Hatthapāse ṭhitenāti",
  "tika-vin07t:2466_1": "dāyakassa hatthapāse paṭiggahaṇaruhanaṭṭhāneti adhippāyo. Mahāpeḷabhattepīti mahantesu",
  "tika-vin07t:2466_2": "bhattapacchiādibhājanesu ṭhapetvā diyyamānabhattesupi.",
  "tika-vin07t:2467": "76. Pāpiṭṭhatarāti pārājikāpattīti ukkaṃsavasena vuttaṃ. Sañcarittādipaṇṇattivajjato pana sukkavissaṭṭhādikā lokavajjāva, tatthāpi saṅghabhedādikā pāpiṭṭhatarā eva.",
  "tika-vin07t:2468_0": "“Kammanti pārivāsikakammavācā”ti etena kammabhūtā vācāti kammavācā-saddassa atthopi",
  "tika-vin07t:2468_1": "siddhoti veditabbo. Savacanīyanti ettha “sadosa”nti atthaṃ vadati. Attano vacane",
  "tika-vin07t:2468_2": "pavattanakammanti evamettha attho daṭṭhabbo, “mā pakkamāhī”ti vā “ehi vinayadharānaṃ",
  "tika-vin07t:2468_3": "sammukhībhāva”nti vā evaṃ attano āṇāya pavattanakakammaṃ na kātabbanti adhippāyo.",
  "tika-vin07t:2468_4": "Evañhi kenaci savacanīye kate anādarena atikkamituṃ na vaṭṭati, buddhassa saṅghassa",
  "tika-vin07t:2468_5": "āṇā atikkantā nāma hoti.",
  "tika-vin07t:2469": "Rajohatabhūmīti paṇṇasālāvisesanaṃ. Paccayanti vassāvāsikacīvaraṃ. Senāsanaṃ na labhatīti vassaggena na labhati.",
  "tika-vin07t:2470": "Apaṇṇakapaṭipadāti aviraddhapaṭipadā. Sace vāyamantopīti ettha avisayabhāvaṃ ñatvā avāyamantopi saṅgayhati.",
  "tika-vin07t:2471": "81. Avisesenāti pārivāsikukkhittakānaṃ sāmaññena. Pañcavaṇṇacchadanabaddhaṭṭhānesūti pañcappakāracchadanehi channaṭṭhānesu.",
  "tika-vin07t:2472_0": "Obaddhanti uṭṭhānādibyāpārapaṭibaddhaṃ. Pīḷitanti attho. Mañce vā pīṭhe vāti ettha",
  "tika-vin07t:2472_1": "vā-saddo samuccayattho, tena taṭṭikācammakhaṇḍādīsu dīghāsanesupi nisīdituṃ na vaṭṭatīti dīpitaṃ hoti.",
  "tika-vin07t:2473": "Na vattabhedadukkaṭanti vuḍḍhatarassa jānantassāpi vattabhede dukkaṭaṃ natthīti dasseti. “Vattaṃ nikkhipāpetvā”ti idaṃ pārivāsādimeva sandhāya vuttaṃ.",
  "tika-vin07t:2474": "Pārivāsikavattakathāvaṇṇanā niṭṭhitā.",
  "tika-vin07t:2475": "Pārivāsikakkhandhakavaṇṇanānayo niṭṭhito.",
  "tika-vin07t:2476": "3. Samuccayakkhandhako",
  "tika-vin07t:2477": "Sukkavissaṭṭhikathāvaṇṇanā",
  "tika-vin07t:2478_0": "97. Samuccayakkhandhake vedayāmahanti jānāpemi ahaṃ, ārocemītiattho. Anubhavāmītipissa",
  "tika-vin07t:2478_1": "atthaṃ vadanti. Purimaṃ pana pasaṃsanti āropanavacanattā. Ārocetvā nikkhipitabbanti",
  "tika-vin07t:2478_2": "dukkaṭaparimocanatthaṃ vuttaṃ. Keci pana “tadaheva puna vattaṃ samādiyitvā aruṇaṃ",
  "tika-vin07t:2478_3": "uṭṭhāpetukāmassa ratticchedaparihāratthampī”ti vadanti.",
  "tika-vin07t:2479_0": "“Sabhāgā bhikkhū vasantī”ti vuttattā visabhāgānaṃ vasanaṭṭhāne vattaṃ asamādiyitvā",
  "tika-vin07t:2479_1": "bahi eva kātumpi vaṭṭatīti daṭṭhabbaṃ. “Dve leḍḍupāte atikkamitvā”ti idaṃ vihāre",
  "tika-vin07t:2479_2": "bhikkhūnaṃ sajjhāyādisaddasavanūpacāravijahanatthaṃ vuttaṃ. “Mahāmaggato okkammā”ti",
  "tika-vin07t:2479_3": "idaṃ maggapaṭipannānaṃ bhikkhūnaṃ upacārātikkamanatthaṃ vuttaṃ. Gumbena vātiādi dassanūpacāravijahanatthaṃ.",
  "tika-vin07t:2480_0": "“Sopi kenaci kammena pure aruṇe eva gacchatī”ti iminā ārocanāya katāya sabbesupi",
  "tika-vin07t:2480_1": "bhikkhūsu vihāragatesu ūne gaṇe caraṇadoso vā vippavāsadoso vā na hoti ārocitattā",
  "tika-vin07t:2480_2": "sahavāsassāti dasseti. Tenāha “ayañcā” tiādi. Abbhānaṃ kātuṃ na vaṭṭatīti katampi",
  "tika-vin07t:2480_3": "akatameva hotīti attho.",
  "tika-vin07t:2481": "Sukkavissaṭṭhikathāvaṇṇanā niṭṭhitā.",
  "tika-vin07t:2482": "Paṭicchannaparivāsakathāvaṇṇanā",
  "tika-vin07t:2483_0": "102. Suddhassāti sabhāgasaṅghādisesaṃ anāpannassa, tato vuṭṭhitassa vā. Aññasminti",
  "tika-vin07t:2483_1": "suddhantaparivāsavasena āpattivuṭṭhānato aññasmiṃ āpattivuṭṭhāne. Pāḷiyaṃ “paṭikassito",
  "tika-vin07t:2483_2": "saṅghena udāyi bhikkhu antarā ekissā āpattiyā…pe… mūlāyapaṭikassanā”ti idaṃ karaṇavasena",
  "tika-vin07t:2483_3": "vipariṇāmetvā mūlāyapaṭikassanāya paṭikassitoti yojetabbaṃ. Atha vā “mūlāya paṭikassanā",
  "tika-vin07t:2483_4": "khamati saṅghassā”ti uttarapadena saha paccattavaseneva yojetumpi vaṭṭati.",
  "tika-vin07t:2484_0": "“Udāyiṃ bhikkhuṃ antarā ekissā āpattiyā…pe… mūlāya paṭikassitvā”ti ettha antarā ekissā",
  "tika-vin07t:2484_1": "āpattiyā hetubhūtāya udāyiṃ bhikkhuṃ mūlāya paṭikassitvā mūladivase ākaḍḍhitvā tassā",
  "tika-vin07t:2484_2": "antarāpattiyā samodhānaparivāsaṃ detūti yojanā. Āvikārāpetvā vissajjetabboti tassa",
  "tika-vin07t:2484_3": "atekicchabhāvaṃ teneva saṅghassa pākaṭaṃ kāretvā lajjigaṇato viyojanavasena vissajjetabbo.",
  "tika-vin07t:2485_0": "Sataṃ āpattiyoti kāyasaṃsaggādivasena ekadivase āpannā sataṃ āpattiyo. Dasasatanti",
  "tika-vin07t:2485_1": "sahassā āpattiyo. Rattisataṃ chādayitvānāti yojetabbo. Sabbaparivāsakammavācāvasāneti",
  "tika-vin07t:2485_2": "heṭṭhā dassitānaṃ dvinnaṃ suddhantaparivāsānaṃ, tiṇṇaṃ samodhānaparivāsānañcāti imesaṃ",
  "tika-vin07t:2485_3": "sabbesaṃ parivāsānaṃ kammavācāpariyosāne. Purimanayenevāti paṭicchannaparivāse vuttanayena.",
  "tika-vin07t:2486_0": "Vihārūpacāratopīti bahigāme bhikkhūnaṃ vihārūpacāratopi. “Dve leḍḍupātā atikkamitabbā”ti",
  "tika-vin07t:2486_1": "idaṃ bhikkhūnaṃ savanūpacārātikkamanaṃ vuttaṃ. Gāmassāti na vuttanti gāmassa upacāraṃ",
  "tika-vin07t:2486_2": "muñcituṃ vaṭṭatīti na vuttaṃ. Tena gāmūpacāre ṭhitāpi tattha dassanasavanūpacāre",
  "tika-vin07t:2486_3": "atikkamitvā ṭhitā bhikkhū ca bhikkhuniyo ca tassā ratticchedaṃ na karontīti dīpeti.",
  "tika-vin07t:2487_0": "Anikkhittavattabhikkhūnaṃ vuttanayenevāti upacārasīmāya paviṭṭhānaṃ vasena ratticchedaṃ",
  "tika-vin07t:2487_1": "sandhāya vuttaṃ. Tasmiṃ gāmeti bhikkhunīnaṃ nivāsanagāme. Attānaṃ dassetvāti yathā",
  "tika-vin07t:2487_2": "ārocetuṃ sakkā, tathā dassetvā. “Sammannitvā dātabbā”ti iminā sammatāya sahavāsepi",
  "tika-vin07t:2487_3": "ratticchedo na hotīti dasseti.",
  "tika-vin07t:2488": "Mūlāyapaṭikassitassāti mūlāyapaṭikassitassa puna parivutthaparivāsassāti attho. Tissannanti mūlāpattiyā saha dvinnaṃ antarāpattīnañca.",
  "tika-vin07t:2489_0": "108. Sace paṭicchannāti nikkhittavattenāpannāpattiṃ sandhāya vuttaṃ. Pāḷiyaṃ pañcāhappaṭicchannavāre",
  "tika-vin07t:2489_1": "antarāpattikathāyaṃ “evañca pana, bhikkhave, chārattaṃ mānattaṃ dātabba”nti idaṃ",
  "tika-vin07t:2489_2": "mūlāyapaṭikassanākammavācānantarameva dātuṃ vuttaṃ na hoti. Mūlāyapaṭikassitassa",
  "tika-vin07t:2489_3": "pana pañcadivasāni parivasitvā yācitassa mānattacaraṇakāle āpannāya tatiyāya antarāpattiyā",
  "tika-vin07t:2489_4": "appaṭicchannāya mānattadānaṃ sandhāya vuttaṃ. Evañca dinnamānattassa ekena chārattena",
  "tika-vin07t:2489_5": "pubbe dinnamānattāhi tīhi āpattīhi saha catassannampi āpattīnaṃ mānattaṃ ciṇṇameva",
  "tika-vin07t:2489_6": "hoti. Iminā pana nayena abbhānārahakāle āpannāya antarāpattiyā, pakkhappaṭicchannavāre",
  "tika-vin07t:2489_7": "antarāpattīsu ca paṭipajjanaṃ veditabbaṃ. “Ekāhappaṭicchannādivasena pañcā”ti idaṃ",
  "tika-vin07t:2489_8": "ekāhappaṭicchannādīnaṃ catunnaṃ paccekaparivāsadānamānattadānaabbhānāni ekekaṃ katvā",
  "tika-vin07t:2489_9": "vuttaṃ. “Antarāpattivasena catasso”ti idampi mānattadānaabbhānāni tasmiṃ tasmiṃ mūlāyapaṭikassane",
  "tika-vin07t:2489_10": "ekattaṃ āropetvā vuttaṃ.",
  "tika-vin07t:2490": "Paṭicchannaparivāsakathāvaṇṇanā niṭṭhitā.",
  "tika-vin07t:2491": "Samodhānaparivāsakathāvaṇṇanā",
  "tika-vin07t:2492_0": "125. “Yasmā paṭicchannā antarāpattī”ti idaṃ samodhānaparivāsadānassa kāraṇavacanaṃ,",
  "tika-vin07t:2492_1": "na pana ciṇṇaparivutthadivasānaṃ makkhitabhāvassa, appaṭicchannāya antarāpattiyā",
  "tika-vin07t:2492_2": "mūlāyapaṭikassane katepi tesaṃ makkhitabhāvasambhavato. Tasmā “mānattaciṇṇadivasāpi",
  "tika-vin07t:2492_3": "parivutthadivasāpi sabbe makkhitāva hontī”ti imassānantaraṃ “samodhānaparivāso cassa",
  "tika-vin07t:2492_4": "dātabbo”ti evamettha yojanā kātabbā. Tenāha “tenevā”tiādi.",
  "tika-vin07t:2493": "Samodhānaparivāsakathāvaṇṇanā niṭṭhitā.",
  "tika-vin07t:2494": "Agghasamodhānaparivāsakathāvaṇṇanā",
  "tika-vin07t:2495_0": "134. “Ekāpattimūlakañcā”ti iminā “ekā āpatti ekāhappaṭicchannā, ekā āpatti dvīhappaṭicchannā”tiādinayaṃ",
  "tika-vin07t:2495_1": "dasseti. Appaṭicchannabhāvaṃ dassetunti ajānanādinā paṭicchannāyapi āpattiyā mānattārahatāvacanena",
  "tika-vin07t:2495_2": "appaṭicchannabhāvaṃ dassetuṃ. “Ekassa, āvuso, māsassa bhikkhu mānattāraho”ti hi vuttaṃ.",
  "tika-vin07t:2495_3": "Ettha ekassa ajānanapaṭicchannamāsassa parivāsāraho na hoti, kevalaṃ āpattiyā appaṭicchannattā",
  "tika-vin07t:2495_4": "mānattāraho hotīti adhippāyo. Pāḷiyaṃ makkhadhammoti madditukāmatā. Saṅghādisesānaṃ",
  "tika-vin07t:2495_5": "parivāsadānādisabbavinicchayassa samuccayattā panesa samuccayakkhandhakoti vuttoti veditabbo.",
  "tika-vin07t:2496": "Agghasamodhānaparivāsakathāvaṇṇanā niṭṭhitā.",
  "tika-vin07t:2497": "Samuccayakkhandhakavaṇṇanānayo niṭṭhito.",
  "tika-vin07t:2498": "4. Samathakkhandhako",
  "tika-vin07t:2499": "Sativinayakathādivaṇṇanā",
  "tika-vin07t:2500": "195. Samathakkhandhake khīṇāsavassa vipulasatiṃ nissāya dātabbo vinayo codanādiasāruppānaṃ vinayanupāyo sativinayo.",
  "tika-vin07t:2501_0": "196. Cittavipariyāsakatoti katacittavipariyāso. Gaggaṃ bhikkhuṃ…pe… codentīti ettha",
  "tika-vin07t:2501_1": "pana ummattakassa idaṃ ummattakaṃ, ajjhāciṇṇaṃ. Tadeva cittavipariyāsena katanti",
  "tika-vin07t:2501_2": "cittavipariyāsakataṃ. Tena ummattakena cittavipariyāsakatena ajjhāciṇṇena anācārena",
  "tika-vin07t:2501_3": "āpannāya āpattiyā gaggaṃ bhikkhuṃ codentīti evamattho daṭṭhabbo. Paṭhamaṃ mūḷho hutvā",
  "tika-vin07t:2501_4": "pacchā amūḷhabhāvaṃ upagatassa dātabbo vinayo amūḷhavinayo.",
  "tika-vin07t:2502_0": "202. Dhammavādīnaṃ yebhuyyabhāvasampādikā kiriyā yebhuyyasikāti imasmiṃ atthe sa-kārāgamasahito",
  "tika-vin07t:2502_1": "ika-paccayantoyaṃ saddoti dassetuṃ āha “yassā”tiādi. Tattha yassā kiriyāyāti gūḷhakavivaṭṭakādinā",
  "tika-vin07t:2502_2": "salākaggāhāpakakiriyāya. Yebhuyyabhāvaṃ nissitasamathakiriyā yebhuyyasikāti evaṃ",
  "tika-vin07t:2502_3": "yebhuyyasikāsaddassa attho gahetabbo. Evañhi ayaṃ adhikaraṇasamatho nāma hoti. Yathāvuttasalākaggāhena",
  "tika-vin07t:2502_4": "hi dhammavādīnaṃ yebhuyyabhāve siddhe pacchā taṃ yebhuyyabhāvaṃ nissāyeva adhikaraṇavūpasamo",
  "tika-vin07t:2502_5": "hoti, na dhammavādīnaṃ bahutarabhāvasādhakakiriyāmattena.",
  "tika-vin07t:2503_0": "207. “Sesamettha tajjanīyādīsu vuttanayamevā”ti etena tajjanīyādisattakammāni viya",
  "tika-vin07t:2503_1": "idampi tassapāpiyasikākammaṃ asucibhāvādidosayuttassa, saṅghassa ca vinicchaye atiṭṭhamānassa",
  "tika-vin07t:2503_2": "kattabbaṃ visuṃ ekaṃ niggahakammanti dasseti. Etasmiñhi niggahakamme kate so puggalo",
  "tika-vin07t:2503_3": "“ahaṃ suddho”ti attano suddhiyā sādhanatthaṃ saṅghamajjhaṃ otarituṃ, saṅgho cassa",
  "tika-vin07t:2503_4": "vinicchayaṃ dātuṃ na labhati, taṃ kammakaraṇamatteneva ca taṃ adhikaraṇaṃ vūpasantaṃ hoti.",
  "tika-vin07t:2504_0": "Kathaṃ panetaṃ kammaṃ paṭippassambhatīti? Keci panettha “so tathā niggahito niggahitova",
  "tika-vin07t:2504_1": "hoti, osāraṇaṃ na labhati. Teneva pāḷiyaṃ osāraṇā na vuttā”ti vadanti. Aññe pana",
  "tika-vin07t:2504_2": "“pāḷiyaṃ na upasampādetabbantiādinā sammāvattanassa vuttattā sammāvattitvā lajjidhamme",
  "tika-vin07t:2504_3": "okkantassa osāraṇā avuttāpi tajjanīyādīsu viya nayato kammavācaṃ yojetvā osāraṇā",
  "tika-vin07t:2504_4": "kātabbā evā”ti vadanti, idaṃ yuttaṃ. Teneva aṭṭhakathāyaṃ vakkhati “sace sīlavā bhavissati,",
  "tika-vin07t:2504_5": "vattaṃ paripūretvā paṭippassaddhiṃ labhissati. No ce, tathānāsitakova bhavissatī”ti.",
  "tika-vin07t:2504_6": "Tassapāpiyasikākammanti ca aluttasamāsoyeva. Tenāha “idaṃ hī”ti ādi.",
  "tika-vin07t:2505": "Sativinayakathādivaṇṇanā niṭṭhitā.",
  "tika-vin07t:2506": "Adhikaraṇakathāvaṇṇanā",
  "tika-vin07t:2507": "215. Virūpato vipariṇāmaṭṭhena cittaṃ dukkhaṃ vipaccatīti āha “cittadukkhatthaṃ vohāro”tiādi. Upavadanāti codanā. Tatthevāti anuvadane.",
  "tika-vin07t:2508": "Ādito paṭṭhāya ca tassa tassa kammassa viññātattāti vitthārato āgatakammavaggassa ādito paṭṭhāya vaṇṇanāmukhena viññātattā vinicchayo bhavissatīti yojanā.",
  "tika-vin07t:2509": "216. Pāḷiyaṃ ajjhattaṃ vāti attani vā attano parisāya vā. Bahiddhā vāti parasmiṃ vā parassa parisāya vā. Anavassavāyāti anuppādāya.",
  "tika-vin07t:2510": "220. “Vivādādhikaraṇaṃ kusalaṃ akusalaṃ abyākata”nti idaṃ pucchāvacanaṃ. Vivādādhikaraṇaṃ siyā kusalantiādi visajjanaṃ. Esa nayo sesesupi.",
  "tika-vin07t:2511_0": "222. Sammutisabhāvāyapi āpattiyā kāraṇūpacārena akusalābyākatabhāvena vuccamāne kusalassāpi",
  "tika-vin07t:2511_1": "āpattikāraṇattā tadupacārena “āpattādhikaraṇaṃ siyā kusala”nti vattabbaṃ bhaveyya,",
  "tika-vin07t:2511_2": "tathā avatvā “natthi āpattādhikaraṇaṃ kusala”nti evaṃvacanassa kāraṇaṃ dassetuṃ “ettha",
  "tika-vin07t:2511_3": "sandhāyabhāsitavasena attho veditabbo”ti vuttaṃ. Ettha cāyamadhippāyo – yadi hi āpatti",
  "tika-vin07t:2511_4": "nāma paramatthadhammasabhāvā bhaveyya, tadā “āpattādhikaraṇaṃ siyā akusala”ntiādivacanaṃ",
  "tika-vin07t:2511_5": "yujjeyya. Yasmā duṭṭhadosasikkhāpadaṭṭhakathādīsu dassitadosappasaṅgato paramatthasabhaāvatā",
  "tika-vin07t:2511_6": "na yuttā, ekantasammutisabhāvā eva sā hoti, tasmā “siyā akusalaṃ siyā abyākata”ntipi",
  "tika-vin07t:2511_7": "nippariyāyato na vattabbā. Yadi pana akusalaabyākatadhammasamuṭṭhitattameva upādāya",
  "tika-vin07t:2511_8": "pariyāyato “siyā akusalaṃ siyā abyākata”nti vuttaṃ. Tadā kusaladhammasamauṭṭhitattampi",
  "tika-vin07t:2511_9": "upādāya pariyāyato “āpattādhikaraṇaṃ siyā kusala”ntipi vattabbaṃ bhaveyya. Yato cetaṃ",
  "tika-vin07t:2511_10": "vacanaṃ āpattiyā akusalābyākatūpacārārahattassa kusalūpacārānārahattassa visuṃ kāraṇasabbhāvaṃ",
  "tika-vin07t:2511_11": "sandhāya bhāsitaṃ, tasmā yaṃ taṃ kāraṇavisesaṃ sandhāya idaṃ bhāsitaṃ, tassa vasenevettha attho veditabbo.",
  "tika-vin07t:2512_0": "Idāni pana yo aṅgappahonakacittameva sandhāya āpattiyā akusalādibhāvo vutto, nāññaṃ",
  "tika-vin07t:2512_1": "visesakāraṇaṃ sandhāyāti gaṇheyya, tassa gāhe dosaṃ dassento “yasmiṃ hī”tiādimāha.",
  "tika-vin07t:2512_2": "Tattha pathavīkhaṇanādiketi pathavīkhaṇanādinimitte paṇṇattivajje. Āpattādhikaraṇe",
  "tika-vin07t:2512_3": "kusalacittaṃ aṅganti paṇṇattiṃ ajānitvā kusalacittena cetiyaṅgaṇādīsu bhūmisodhanādivasena",
  "tika-vin07t:2512_4": "pathavībhūtagāmavikopanādikāle kusalacittaṃ kāraṇaṃ hoti. Tasmiṃ satīti tasmiṃ āpattādhikaraṇe",
  "tika-vin07t:2512_5": "vijjamāne kusalacittasamuṭṭhitattena kusalavohārārahāya āpattiyā vijjamānāyāti adhippāyo.",
  "tika-vin07t:2512_6": "Sāratthadīpaniyaṃ pana “tasmiṃ satī”ti imassa “tasmiṃ kusalacitte āpattibhāvena gahite”ti",
  "tika-vin07t:2512_7": "attho vutto, taṃ na yujjati “yasmi”nti ya-saddena parāmaṭṭhasseva āpattādhikaraṇassa",
  "tika-vin07t:2512_8": "“tasmi”nti parāmasitabbato.",
  "tika-vin07t:2513_0": "Na sakkā vattunti yadi sammutisabhāvāyapi āpattiyā akusalādisamuṭṭhitattena akusalādivohāro",
  "tika-vin07t:2513_1": "karīyati, tadā kusalavohāropi kattabboti “natthi āpattādhikaraṇaṃ kusala”nti na sakkā",
  "tika-vin07t:2513_2": "vattuṃ, aññathā akusalādibhāvopissa paṭikkhipitabboti adhippāyo. Tasmāti yasmā kusalādīnaṃ",
  "tika-vin07t:2513_3": "tiṇṇaṃ samānepi āpattiyā aṅgappahonakatte kusalavohārova āpattiyā paṭikkhitto, na",
  "tika-vin07t:2513_4": "akusalādivohāro, tasmā nayidaṃ aṅgappahonakaṃ cittaṃ sandhāya vuttanti “āpattādhikaraṇaṃ",
  "tika-vin07t:2513_5": "siyā akusalaṃ siyā abyākataṃ, natthi āpattādhikaraṇaṃ kusala”nti idaṃ āpattiyā samuṭṭhāpakattena",
  "tika-vin07t:2513_6": "aṅgappahonakaṃ kāraṇabhūtaṃ cittamattaṃ sandhāya na vuttaṃ, aññathā “āpattādhikaraṇaṃ",
  "tika-vin07t:2513_7": "siyā kusala”ntipi vattabbatoti adhippāyo. Etena āpattiyā akusalādibhāvopi kenaci",
  "tika-vin07t:2513_8": "nimittena pariyāyatova vutto, na paramatthatoti dasseti. Yathāha “yaṃ kusalacittena",
  "tika-vin07t:2513_9": "āpajjati, taṃ kusalaṃ, itarehi itara”nti.",
  "tika-vin07t:2514_0": "Idaṃ panātiādīsu ayaṃ adhippāyo – “āpattādhikaraṇaṃ siyā akusalaṃ siyā abyākata”nti",
  "tika-vin07t:2514_1": "idañhi yaṃ kiñci kadāci katthaci kāraṇaṃ bhavantaṃ aniyatakāraṇaṃ sandhāya vuttaṃ",
  "tika-vin07t:2514_2": "na hoti. Yaṃ pana sabbasikkhāpadesu āpattiyā kāraṇaṃ bhavitumarahati, idameva kāraṇaṃ",
  "tika-vin07t:2514_3": "sandhāya vuttaṃ. Akusalañhi paṇṇattiṃ ñatvā vītikkamantassa sabbāpattiyā kāraṇaṃ",
  "tika-vin07t:2514_4": "hoti, lokavajjāpattiyā pana paṇṇattiṃ ajānantassapi kāraṇaṃ hoti. Kevalaṃ paṇṇattivajjāpattīsu",
  "tika-vin07t:2514_5": "kusalābyākatacittapavattikkhaṇe eva akusalaṃ na vattati, tadaññattha sayameva pavattati.",
  "tika-vin07t:2514_6": "Abyākataṃ pana kāyavacībhūtaṃ kusalākusalādīnaṃ pavattikkhaṇe nirodhasamāpannassa",
  "tika-vin07t:2514_7": "sahaseyyāpattiyanti sabbāpattiyā aṅgameva hoti channaṃ āpattisamuṭṭhānānaṃ kāyavācaṅgavirahitattābhāvā.",
  "tika-vin07t:2514_8": "Tasmā imesaṃ akusalābyākatānaṃ sabbāpattimūlakattameva sandhāya idaṃ āpattiyā akusalattaṃ,",
  "tika-vin07t:2514_9": "abyākatattañca vuttaṃ. Yattha pana pathavīkhaṇanādīsu kusalampi āpattiyā kāraṇaṃ",
  "tika-vin07t:2514_10": "hoti, tatthāpi āpattiyā tadupacārena kusalattavohāro ayutto sāvajjānavajjānaṃ ekattavohārassa",
  "tika-vin07t:2514_11": "viruddhattā. Yadaggena aññamaññaṃ viruddhā, tadaggena kāraṇakāriyavohāropi nesaṃ",
  "tika-vin07t:2514_12": "ayutto. Tasmā tattha vijjamānampi kusalaṃ abbohārikaṃ, kāyavacīdvārameva āveṇikaṃ kāraṇanti.",
  "tika-vin07t:2515_0": "Tattha ekantato akusalamevāti akusalacittena samuṭṭhahanato kāraṇūpacārato evaṃ vuttaṃ.",
  "tika-vin07t:2515_1": "Tatthāti lokavajje. Vikappo natthīti siyā-saddassa vikappanatthataṃ dasseti. Akusalaṃ",
  "tika-vin07t:2515_2": "hotīti akusalasamuṭṭhitāya kāraṇūpacārena akusalaṃ hoti. Sahaseyyādivasena āpajjanato",
  "tika-vin07t:2515_3": "abyākataṃ hotīti itthiyādīhi saha piṭṭhipasāraṇavasappavattakāyadvārasaṅkhātarūpābyākatavaseneva",
  "tika-vin07t:2515_4": "āpajjitabbato kāraṇūpacāreneva āpatti abyākataṃ hoti. Tatthāti tasmiṃ paṇṇattivajjāpattādhikaraṇe.",
  "tika-vin07t:2515_5": "Sañciccāsañciccavasenāti paṇṇattiṃ ñatvā, aññatvā ca āpajjanavasena imaṃ vikappabhāvaṃ",
  "tika-vin07t:2515_6": "sandhāya akusalattaabyākatattasaṅkhātaṃ yathāvuttaṃ imaṃ vikappasabhāvaṃ sandhāya",
  "tika-vin07t:2515_7": "idaṃ vacanaṃ vuttaṃ.",
  "tika-vin07t:2516_0": "Yadi evaṃ asañciccāpajjanapakkhe kusalenāpi āpajjanato tampi vikappaṃ sandhāya “āpattādhikaraṇaṃ",
  "tika-vin07t:2516_1": "siyā kusala”ntipi kasmā na vuttanti āha “sace panā”tiādi. “Acittakāna”nti vuttamevatthaṃ",
  "tika-vin07t:2516_2": "samuṭṭhānavasena vibhāvetuṃ “eḷakalomapadasodhammādisamuṭṭhānānampī”ti vuttaṃ. Acittakasamuṭṭhānānaṃ",
  "tika-vin07t:2516_3": "“kusalacittaṃ āpajjeyyā”ti etena sāvajjabhūtāya āpattiyā kāraṇūpacārenāpi anavajjabhūtakusalavohāro",
  "tika-vin07t:2516_4": "ayuttoti dasseti. “Na ca tatthā”tiādinā kusalassa āpattiyā kāraṇattaṃ vijjamānampi",
  "tika-vin07t:2516_5": "tathā voharituṃ ayuttanti paṭikkhipitvā kāyavācāsaṅkhātaṃ abyākatasseva kāraṇattaṃ",
  "tika-vin07t:2516_6": "dasseti. Tattha calitappavattānanti calitānaṃ, pavattānañca. Calito hi kāyo, pavattā",
  "tika-vin07t:2516_7": "vācā. Ettha ca kāyavācānamaññatarameva aṅgaṃ. Tañca…pe… abyākatanti evaṃ abyākatassa",
  "tika-vin07t:2516_8": "āpattikāraṇabhāveneva vuttattā. “Āpattādhikaraṇaṃ siyā akusalaṃ siyā abyākata”nti",
  "tika-vin07t:2516_9": "idaṃ kāraṇūpacārena pariyāyato vuttaṃ, na nippariyāyatoti sijjhati.",
  "tika-vin07t:2517_0": "Yaṃ pana sāratthadīpaniyaṃ āpattiyā nippariyāyatova akusalādisabhāvataṃ samatthetuṃ",
  "tika-vin07t:2517_1": "bahuṃ papañcitaṃ, taṃ na sārato paccetabbaṃ duṭṭhadosasikkhāpadaṭṭhakathāyameva paṭikkhittattā.",
  "tika-vin07t:2517_2": "Tenevetthāpi “yaṃ cittaṃ āpattiyā aṅgaṃ hotī”tiādinā akusalacittassāpi āpattiyā kāraṇattena",
  "tika-vin07t:2517_3": "bhinnatāva dassitā. Yaṃ panettha vattabbaṃ, taṃ heṭṭhā dassitamevāti idha na vitthārayimha.",
  "tika-vin07t:2517_4": "Evaṃ vītikkamato yo vītikkamoti ettha akusalacittena ñatvā vītikkamantassa kāyavacīvītikkamasamuṭṭhitā",
  "tika-vin07t:2517_5": "āpattivītikkamoti vutto. Esa nayo abyākatavārepi.",
  "tika-vin07t:2518": "Adhikaraṇakathāvaṇṇanā niṭṭhitā.",
  "tika-vin07t:2519": "Adhikaraṇavūpasamanasamathakathādivaṇṇanā",
  "tika-vin07t:2520_0": "228. Pāḷiyaṃ vivādādhikaraṇaṃ ekaṃ samathaṃ anāgammātiādi pucchā. Siyātiādi vissajjanaṃ.",
  "tika-vin07t:2520_1": "Siyātissa vacanīyanti eteneva vūpasamaṃ siyāti vattabbaṃ bhaveyyāti attho. Sammukhāvinayasminti",
  "tika-vin07t:2520_2": "sammukhāvinayattasminti bhāvappadhāno niddeso daṭṭhabbo. Evaṃ sabbavāresu. “Kārako",
  "tika-vin07t:2520_3": "ukkoṭetī”ti idaṃ upalakkhaṇamattaṃ, yassa kassaci ukkoṭentassa pācittiyameva. Ubbāhikāya",
  "tika-vin07t:2520_4": "khīyanake pācittiyaṃ na vuttaṃ tattha chandadānassa natthitāya.",
  "tika-vin07t:2521": "235. Vaṇṇāvaṇṇāyo katvāti khuddakamahantehi saññāṇehi yuttāyo katvā. Tenāha “nimittasaññaṃ āropetvā”ti.",
  "tika-vin07t:2522": "242. Kiccādhikaraṇaṃ …pe… sammatīti ettha sammukhāvinayena apalokanādikammaṃ sampajjatīti attho daṭṭhabbo.",
  "tika-vin07t:2523": "Adhikaraṇavūpasamanasamathakathādivaṇṇanā niṭṭhitā.",
  "tika-vin07t:2524": "Samathakkhandhakavaṇṇanānayo niṭṭhito.",
  "tika-vin07t:2525": "5. Khuddakavatthukkhandhako",
  "tika-vin07t:2526": "Khuddakavatthukathāvaṇṇanā",
  "tika-vin07t:2527_0": "243. Khuddakavatthukkhandhake aṭṭhapadākārenāti jūtaphalake aṭṭhagabbharājiākārena.",
  "tika-vin07t:2527_1": "Mallakamūlasaṇṭhānenāti kheḷamallakamūlasaṇṭhānena. Idañca vaṭṭādhārakaṃ sandhāya",
  "tika-vin07t:2527_2": "vuttaṃ, kaṇṭake uṭṭhāpetvā katavaṭṭakapālassetaṃ adhivacanaṃ.",
  "tika-vin07t:2528": "244. Puthupāṇikanti muṭṭhiṃ akatvā vikasitahatthatalehi piṭṭhiparikammaṃ vuccati. Etameva sandhāya “hatthaparikamma”nti vuttaṃ.",
  "tika-vin07t:2529": "245. Muttolambakādīnanti ādi-saddena kuṇḍalādiṃ saṅgaṇhāti. Palambakasuttanti brāhmaṇānaṃ yaññopacitasuttādiākāraṃ vuccati. Valayanti hatthapādavalayaṃ.",
  "tika-vin07t:2530_0": "246. Dvaṅguleti upayogabahuvacanaṃ, dvaṅgulappamāṇaṃ atikkāmetuṃ na vaṭṭatīti attho.",
  "tika-vin07t:2530_1": "Ettha ca dumāsassa vā dvaṅgulassa vā atikkantabhāvaṃ ajānantassāpi kesamassugaṇanāya",
  "tika-vin07t:2530_2": "acittakāpattiyo hontīti vadanti.",
  "tika-vin07t:2531_0": "Kocchenāti usīratiṇādīni bandhitvā samaṃ chinditvā gahitakocchena. Cikkalenāti silesayuttatelena.",
  "tika-vin07t:2531_1": "Uṇhābhitattarajasirānampīti uṇhābhitattānaṃ rajokiṇṇasirānaṃ. Addahatthenāti allahatthena.",
  "tika-vin07t:2532_0": "248-9. Sādhugītanti aniccatādipaṭisaññuttaṃ gītaṃ. Caturassena vattenāti paripuṇṇena",
  "tika-vin07t:2532_1": "uccāraṇavattena. Taraṅgavattādīnaṃ sabbesampi sāmaññalakkhaṇaṃ dassetuṃ “sabbesaṃ…pe…",
  "tika-vin07t:2532_2": "lakkhaṇa”nti vuttaṃ. Yattakāhi mattāhi akkharaṃ paripuṇṇaṃ hoti, tatopi adhikamattāyuttaṃ",
  "tika-vin07t:2532_3": "katvā kathanaṃ vikārakathanaṃ nāma, tathā akatvā kathanameva lakkhaṇanti attho. Bāhiralominti",
  "tika-vin07t:2532_4": "bhāvanapuṃsakaniddeso, yathā bahiddhā lomāni dissanti, evaṃ dhārentassa dukkaṭanti attho.",
  "tika-vin07t:2533_0": "250. Pāḷiyaṃ taruṇaññeva ambanti taruṇaṃ asañjātabījaṃ eva ambaphalaṃ. Pātāpetvāti",
  "tika-vin07t:2533_1": "chindāpetvāva. “Mattāvaṇṇitā”ti idaṃ “pare nindantī”ti sāsanahitesitāya vuttaṃ. Na",
  "tika-vin07t:2533_2": "pariyāpuṇiṃsūti nāsikkhiṃsu.",
  "tika-vin07t:2534": "251. Cattāri ahirājakulānīti sabbesaṃ ahibhedānaṃ catūsu eva saṅgahato vuttaṃ. Attaparittaṃ kātunti attano parittāṇaṃ kātuṃ.",
  "tika-vin07t:2535_0": "Virūpakkhehi me mettanti virūpakkhajātikehi nāgehi saha mayhaṃ mittabhāvo hotu, mettā",
  "tika-vin07t:2535_1": "hotūti attho, te sukhitā niddukkhā averā hontūti adhippāyo. Evañhi mettāpharaṇaṃ",
  "tika-vin07t:2535_2": "hoti. Sesesupi eseva nayo. Apādakehīti ahikulehi saha sabbasattesu odhiso mettāpharaṇadassanaṃ.",
  "tika-vin07t:2535_3": "Mā maṃ apādako hiṃsīti tāya mettāya attarakkhāvidhānadassanaṃ.",
  "tika-vin07t:2536": "Sabbe sattātiādi attānaṃ upamaṃ katvā sabbasattesu anodhiso mettāpharaṇadassanaṃ. Tattha mā kañci pāpamāgamāti kañci sattaṃ lāmakaṃ dukkhahetu, dukkhañca mā āgacchatu.",
  "tika-vin07t:2537_0": "Evaṃ mettāya attaguttiṃ dassetvā idāni ratanattayānussaraṇena dassetuṃ “appamāṇo”tiādi",
  "tika-vin07t:2537_1": "vuttaṃ. Tattha pamāṇakaradhammā akusalā, tabbipākā ca pamāṇā, tappaṭipakkhā sīlādayo",
  "tika-vin07t:2537_2": "guṇā, tabbipākā ca lokiyalokuttaraphalāni appamāṇā, te assa atthīti appamāṇo, appamāṇā",
  "tika-vin07t:2537_3": "vā aparimeyyaguṇā assātipi appamāṇo. Pamāṇavantānīti yathāvuttapamāṇakaradhammayuttāni.",
  "tika-vin07t:2537_4": "Ahivicchikāti sarīsapānaññeva pabhedadassanaṃ. Uṇṇanābhīti lomasanābhiko makkaṭo.",
  "tika-vin07t:2537_5": "Sarabūti gharagoḷikā.",
  "tika-vin07t:2538_0": "Paṭikkamantūti apagacchantu, mā maṃ vihesayiṃsūti attho. Sohaṃ namoti ettha “karomī”ti",
  "tika-vin07t:2538_1": "pāṭhaseso. Yasmā mayā mettādīhi tumhākañca mayhañca rakkhā katā, yasmā ca sohaṃ bhagavato",
  "tika-vin07t:2538_2": "namo karomi, vipassīādīnaṃ sattannampi namo karomi, tasmā paṭikkamantu bhūtānīti yojanā.",
  "tika-vin07t:2539_0": "Aññamhīti kāmarāge asubhamanasikārādinā chetabbeti attho. Aṅgajātanti bījavirahitaṃ",
  "tika-vin07t:2539_1": "purisanimittaṃ. Bīje hi chinne opakkamikapaṇḍako nāma abhabbo hotīti vadanti. Eke",
  "tika-vin07t:2539_2": "pana “bījassāpi chedanakkhaṇe dukkaṭāpatti eva kamena purisindriyādike antarahite",
  "tika-vin07t:2539_3": "paṇḍako nāma abhabbo hoti, tadā liṅganāsanāya nāsetabbo”ti vadanti. Tādisaṃ vā dukkhaṃ",
  "tika-vin07t:2539_4": "uppādentassāti muṭṭhippahārādīhi attano dukkhaṃ uppādentassa.",
  "tika-vin07t:2540_0": "252. Pāḷiyaṃ tuyheso pattoti “yo ca arahā ceva iddhimā ca, tassa dinnamevā”ti seṭṭhinā",
  "tika-vin07t:2540_1": "vuttaṃ, taṃ sandhāya vadati. Taṃ pattaṃ gahetvā tikkhattuṃ rājagahaṃ anupariyāyīti",
  "tika-vin07t:2540_2": "ettha veḷuparamparāya baddhapattassa uparibhāge ākāse nagaraṃ tikkhattuṃ anupariyāyitvā",
  "tika-vin07t:2540_3": "ṭhitabhāvaṃ sandhāya “pattaṃ gahetvā”ti vuttaṃ, na pana thero hatthena pattaṃ sayameva",
  "tika-vin07t:2540_4": "aggahesi. Keci pana vadanti “iddhibalena taṃ pattaṃ veḷuparamparato muñcitvā theraṃ",
  "tika-vin07t:2540_5": "anubandhamāno aṭṭhāsi, so ca anena hatthena gahito viya ahosī”ti. Tathā ṭhitameva",
  "tika-vin07t:2540_6": "pana sandhāya “bhāradvājassa hatthato pattaṃ gahetvā”ti vuttaṃ. Te ca manussā…pe…",
  "tika-vin07t:2540_7": "anubandhiṃsūti ye ca manussā paṭhamaṃ pāṭihāriyaṃ nāddasaṃsu, te amhākampi pāṭihāriyaṃ",
  "tika-vin07t:2540_8": "dassehīti theramanubandhiṃsu. Thero ca sīhabyagghādirūpaṃ gahetvā vikubbaniddhiṃ",
  "tika-vin07t:2540_9": "dasseti, te ca acchariyabbhutajātā uccāsaddā mahāsaddā ahesuṃ. Tenāha “kiṃ nu kho",
  "tika-vin07t:2540_10": "so, ānanda, uccāsaddo mahāsaddo”ti. Iddhipāṭihāriyaṃ na dassetabbanti ettha “yo pakativaṇṇaṃ",
  "tika-vin07t:2540_11": "vijahitvā kumāravaṇṇaṃ vā dasseti, nāgavaṇṇaṃ vā…pe… vividhampi senābyūhaṃ dassetī”ti",
  "tika-vin07t:2540_12": "evamāgatā attano sarīrassa vikārāpādanavasappavattā vikubbaniddhi adhippetāti āha",
  "tika-vin07t:2540_13": "“adhiṭṭhāniddhi pana appaṭikkhittā”ti. Pakatiyā eko bahukaṃ āvajjati, sataṃ vā sahassaṃ",
  "tika-vin07t:2540_14": "vā satasahassaṃ vā āvajjetvā ñāṇena adhiṭṭhāti “bahuko homī”ti evaṃ dassitā adhiṭṭhānavasena",
  "tika-vin07t:2540_15": "nipphannā adhiṭṭhāniddhi nāma. Gihivikaṭānīti gihisantakāni.",
  "tika-vin07t:2541": "253. Pāḷiyaṃ na acchupiyantīti na phusitāni honti. Rūpakākiṇṇānīti itthirūpādīhi ākiṇṇāni.",
  "tika-vin07t:2542_0": "254. Bhūmiādhāraketi dantādīhi kate valayādhārake. Etassa valayādhārakassa anuccatāya",
  "tika-vin07t:2542_1": "ṭhapitā pattā na paripatantīti “tayo patte ṭhapetuṃ vaṭṭatī”ti vuttaṃ. Anuccatañhi",
  "tika-vin07t:2542_2": "sandhāya ayaṃ “bhūmiādhārako”ti vutto. Dāruādhārakadaṇḍādhārakesūti ekadārunā kataādhārake,",
  "tika-vin07t:2542_3": "bahūhi daṇḍehi kataādhārake ca. Ete ca uccatarā honti pattehi saha patanasabhāvā.",
  "tika-vin07t:2542_4": "Tena “susajjitesū”ti vuttaṃ. Bhamakoṭisadisoti yattha dhamakaraṇādiṃ pavesetvā likhanti,",
  "tika-vin07t:2542_5": "tassa bhamakassa koṭiyā sadiso. Tādisassa dāruādhārakassa avitthiṇṇatāya ṭhapitopi",
  "tika-vin07t:2542_6": "patto patatīti “anokāso”ti vutto.",
  "tika-vin07t:2543_0": "Ālindakamiḍḍhikādīnanti pamukhamiḍḍhikādīnaṃ, uccavatthukānanti attho. Bāhirapasseti",
  "tika-vin07t:2543_1": "pāsādādīnaṃ bahikuṭṭe. Tanukamiḍḍhikāyāti vedikāya. Sabbattha pana hatthappamāṇato",
  "tika-vin07t:2543_2": "abbhantare ṭhapetuṃ vaṭṭati. Ādhāre pana tato bahipi vaṭṭati.",
  "tika-vin07t:2544_0": "Pāḷiyaṃ oṭṭhoti mukhavaṭṭi. Pattamāḷakanti upacikānaṃ anuṭṭhahanatthāya bhūmito uccataraṃ",
  "tika-vin07t:2544_1": "kataṃ vedikākāramāḷakaṃ. Mahāmukhakuṇḍasaṇṭhānāti mahāmukhacāṭisaṇṭhānā. Laggentassa",
  "tika-vin07t:2544_2": "dukkaṭanti kevalaṃ pattaṃ laggentassa, na thavikāya laggentassāti vadanti. Vīmaṃsitabbaṃ.",
  "tika-vin07t:2544_3": "Aññena pana bhaṇḍakenāti aññena bhārabandhanena bhaṇḍakena. “Bandhitvā olambetu”nti",
  "tika-vin07t:2544_4": "vuttattā pattatthavikāya aṃsabaddhako yathā laggitaṭṭhānato na parigaḷati, tathā",
  "tika-vin07t:2544_5": "sabbathāpi bandhitvā ṭhapetuṃ vaṭṭati. Bandhitvāpi upari ṭhapetuṃ na vaṭṭatīti upari",
  "tika-vin07t:2544_6": "nisīdantā ottharitvā bhindantīti vuttaṃ. Tattha ṭhapetuṃ vaṭṭatīti nisīdanasaṅkābhāvato",
  "tika-vin07t:2544_7": "vuttaṃ. Bandhitvā vāti bandhitvā ṭhapitachatte vā. Yo kocīti bhattapūropi tucchapattopi.",
  "tika-vin07t:2545_0": "255. Pariharitunti divase divase piṇḍāya caraṇatthāya ṭhapetuṃ. Pattaṃ alabhantena",
  "tika-vin07t:2545_1": "pana ekadivasaṃ piṇḍāya caritvā bhuñjitvā chaḍḍetuṃ vaṭṭati. Tenāha “tāvakālikaṃ",
  "tika-vin07t:2545_2": "paribhuñjituṃ vaṭṭatī”ti. Paṇṇapuṭādīsupi eseva nayo. Abhuṃ meti abhūti mayhaṃ, vināso",
  "tika-vin07t:2545_3": "mayhanti attho. Pāḷiyaṃ pisāco vatamanti pisāco vatāyaṃ, ayameva vā pāṭho. Pisācillikāti",
  "tika-vin07t:2545_4": "pisācadārakā. Chavasīsassa pattoti chavasīsamayo patto. Pakativikārasambandhe cetaṃ sāmivacanaṃ.",
  "tika-vin07t:2546_0": "Cabbetvāti niṭṭhubhitvā. “Paṭiggahaṃ katvā”ti vuttattā ucchiṭṭhahatthena udakaṃ gahetvā",
  "tika-vin07t:2546_1": "pattaṃ paripphositvā dhovanaghaṃsanavasena hatthaṃ dhovituṃ vaṭṭati, ettakena pattaṃ",
  "tika-vin07t:2546_2": "paṭiggahaṃ katvā hattho dhovito nāma na hoti. Ekaṃ udakagaṇḍusaṃ gahetvāti pattaṃ",
  "tika-vin07t:2546_3": "aphusitvā tattha udakameva ucchiṭṭhahatthena ukkhipitvā gaṇḍusaṃ katvā, vāmahattheneva",
  "tika-vin07t:2546_4": "vā pattaṃ ukkhipitvā mukhena gaṇḍusaṃ gahetumpi vaṭṭati. Bahi udakena vikkhāletvāti",
  "tika-vin07t:2546_5": "dvīsu aṅgulīsu āmisamattaṃ vikkhāletvā bahi gahetumpi vaṭṭati. Paṭikhāditukāmoti",
  "tika-vin07t:2546_6": "ettha na sayaṃ khāditukāmopi aññesaṃ khādanārahaṃ ṭhapetuṃ labhati. Tattheva katvāti",
  "tika-vin07t:2546_7": "patteyeva yathāṭhapitaṭṭhānato anuddharitvā. Luñcitvāti tato maṃsameva niravasesaṃ uppaṭṭetvā.",
  "tika-vin07t:2547_0": "256. Kiṇṇacuṇṇenāti surākiṇṇacuṇṇena. Makkhetunti sūciṃ makkhetuṃ. Nisseṇimpīti catūhi",
  "tika-vin07t:2547_1": "daṇḍehi cīvarappamāṇena āyatacaturassaṃ katvā baddhapaṭalampi. Ettha hi cīvarakoṭiyo",
  "tika-vin07t:2547_2": "samakaṃ bandhitvā cīvaraṃ yathāsukhaṃ sibbanti. Tattha attharitabbanti tassā nisseṇiyā",
  "tika-vin07t:2547_3": "upari cīvarassa upatthambhanatthāya attharitabbaṃ. Kathinasaṅkhātāya nisseṇiyā cīvarassa",
  "tika-vin07t:2547_4": "bandhanakarajju kathinarajjūti majjhimapadalopīsamāsoti āha “yāyā”tiādi. Tattha yasmā",
  "tika-vin07t:2547_5": "dvinnaṃ paṭalānaṃ ekasmiṃ adhike jāte tattha valiyo honti, tasmā dupaṭṭacīvarassa",
  "tika-vin07t:2547_6": "paṭaladvayampi samakaṃ katvā bandhanakarajju kathinarajjūti veditabbaṃ.",
  "tika-vin07t:2548_0": "Pāḷiyaṃ kathinassa anto jīratīti kathine baddhassa cīvarassa pariyanto jīrati. Kathinanissitañhi",
  "tika-vin07t:2548_1": "cīvaraṃ idha nissayavohārena “kathina”nti vuttaṃ “mañcā ghosantī”tiādīsu viya. Anuvātaṃ",
  "tika-vin07t:2548_2": "paribhaṇḍanti kathine bandhanarajjūhi cīvarassa samantā pariyantassa ajīraṇatthaṃ",
  "tika-vin07t:2548_3": "yehi kehici coḷakehi dīghato anuvātaṃ, tiriyato paribhaṇḍañca sibbitvā kātuṃ yattha",
  "tika-vin07t:2548_4": "rajjuke pavesetvā daṇḍesu paliveṭhetvā cīvarasamakaṃ ākaḍḍhituṃ sakkā, tādisanti",
  "tika-vin07t:2548_5": "attho. Keci pana “kathinasaṅkhātesu kilañjādīsu eva ajīraṇatthāya anuvātaparibhaṇḍakaraṇaṃ",
  "tika-vin07t:2548_6": "anuññāta”nti vadanti. Tassa majjheti purāṇakathinasseva anto. Bhikkhuno pamāṇenāti",
  "tika-vin07t:2548_7": "bhikkhuno cīvarassa pamāṇena. Aññaṃ nisseṇinti dīghato ca tiriyato ca aññaṃ daṇḍaṃ ṭhapetvā bandhituṃ.",
  "tika-vin07t:2549_0": "Bidalakanti diguṇakaraṇasaṅkhātakiriyāvisesassa adhivacanaṃ. Tenāha “duguṇakaraṇa”nti.",
  "tika-vin07t:2549_1": "Pavesanasalākanti valīnaṃ aggahaṇatthāya pavesanakaveḷusalākādi. Pāḷiyaṃ paṭiggahanti aṅgulikañcukaṃ.",
  "tika-vin07t:2550_0": "257. Pāti nāma bhaṇḍaṭṭhapanako bhājanaviseso. Pāḷiyaṃ paṭiggahathavikanti pātiādibhājanatthavikaṃ.",
  "tika-vin07t:2550_1": "Cinitunti uccavatthupariyantassa apatanatthāya iṭṭhakādīhi cinituṃ. Ālambanabāhanti",
  "tika-vin07t:2550_2": "ālambanarajjudaṇḍādi. Paribhijjatīti kaṭasārādikaṃ kathinamajjhe bhaṅgaṃ hoti. Ussāpetvāti",
  "tika-vin07t:2550_3": "daṇḍakathinaṃ sandhāya vuttaṃ.",
  "tika-vin07t:2551_0": "258-9. Udakaṃ akappiyanti sappāṇakaṃ. Upanandhīti veraṃ bandhi. Addhānamaggo paṭipajjitabboti",
  "tika-vin07t:2551_1": "ettha addhayojanaṃ addhānamaggo nāma, taṃ paṭipajjitukāmassa sañcicca vihārūpacārātikkamane",
  "tika-vin07t:2551_2": "āpatti. Asañcicca gatassa pana yattha sarati, tattha ṭhatvā saṅghāṭikaṇṇādiṃ anadhiṭṭhahitvā",
  "tika-vin07t:2551_3": "gamane padavārena āpattīti veditabbaṃ. Na sammatīti na pahoti.",
  "tika-vin07t:2552_0": "260. Abhisannakāyāti semhādidosasannicitakāyā. Tattha majjheti aggaḷapāsakassa majjhe.",
  "tika-vin07t:2552_1": "Uparīti aggaḷapāsakassa uparibhāge. Udakaṭṭhapanaṭṭhānanti udakaṭṭhapanatthāya paricchinditvā kataṭṭhānaṃ.",
  "tika-vin07t:2553": "261. Pāḷiyaṃ udapānanti kūpaṃ. Nīcavatthukoti kūpassa samantā kūlaṭṭhānaṃ, bhūmisamaṃ tiṭṭhatīti attho. Udakena otthariyyatīti samantā vassodakaṃ āgantvā kūpe patatīti attho.",
  "tika-vin07t:2554": "262. Vāhentīti ussiñcanti. Arahaṭaghaṭiyantaṃ nāma cakkasaṇṭhānaṃ anekāraṃ are are ghaṭikāni bandhitvā ekena, dvīhi vā paribbhamiyamānayantaṃ.",
  "tika-vin07t:2555": "263. Āviddhapakkhapāsakanti kaṇṇikamaṇḍalassa samantā ṭhapitapakkhapāsakaṃ. Maṇḍaleti kaṇṇikamaṇḍale. Pakkhapāsake ṭhapetvāti samantā caturassākārena phalakādīni ṭhapetvā.",
  "tika-vin07t:2556_0": "264. Namatakaṃ nāma santhatasadisanti keci vadanti. Keci pana “rukkhatacamaya”nti.",
  "tika-vin07t:2556_1": "Cammakhaṇḍaparihārenāti anadhiṭṭhahitvā sayanāsanavidhināti attho. Peḷāyāti aṭṭhaṃsasoḷasaṃsādiākārena",
  "tika-vin07t:2556_2": "katāya bhājanākārāya peḷāya. Yattha uṇhapāyāsādiṃ pakkhipitvā upari bhojanapātiṃ",
  "tika-vin07t:2556_3": "ṭhapenti bhattassa uṇhabhāvāvigamanatthaṃ, tādisassa bhājanākārassa ādhārassetaṃ",
  "tika-vin07t:2556_4": "adhivacanaṃ. Teneva pāḷiyaṃ “āsittakūpadhāna”nti vuttaṃ. Tassa ca pāyāsādīhi āsittakādhāroti",
  "tika-vin07t:2556_5": "attho. Idañca āsittakūpadhānaṃ paccantesu na jānanti kātuṃ, majjhimadeseyeva karonti.",
  "tika-vin07t:2556_6": "Keci pana “gihiparibhogo ayomayādi sabbopi ādhāro āsittakūpadhānameva anulometī”ti",
  "tika-vin07t:2556_7": "vadanti, eke pana “kappiyalohamayo ādhāro maḷorikameva anulometī”ti. Vīmaṃsitvā gahetabbaṃ.",
  "tika-vin07t:2556_8": "Pubbe pattaguttiyā ādhāro anuññāto. Idāni bhuñjituṃ maḷorikā anuññātā. Chiddanti",
  "tika-vin07t:2556_9": "chiddayuttaṃ. Viddhanti antovinividdhachiddaṃ. Āviddhanti samantato chiddaṃ.",
  "tika-vin07t:2557_0": "265. Pattaṃ nikkujjitunti ettha kammavācāya asambhogakaraṇavaseneva nikkujjanaṃ,",
  "tika-vin07t:2557_1": "na pattānaṃ adhomukhaṭṭhapanena. Tenāha “asambhogaṃ saṅghena karotū”tiādi, taṃ vaḍḍhaṃ",
  "tika-vin07t:2557_2": "kammavācāya saṅghena saddhiṃ asambhogaṃ saṅgho karotūti attho.",
  "tika-vin07t:2558_0": "Pattaṃ nikkujjeyyāti vaḍḍhassa pattanikkujjanadaṇḍakammaṃ kareyya. Asambhogaṃ saṅghena",
  "tika-vin07t:2558_1": "karaṇanti saṅghena vaḍḍhassa asambhogakaraṇaṃ. Yathā asambhogo hoti, tathā karaṇanti",
  "tika-vin07t:2558_2": "attho. Nikkujjito…pe… asambhogaṃ saṅghenāti ettha saṅghena asambhogo hotīti attho",
  "tika-vin07t:2558_3": "daṭṭhabbo. Evaṃ bhagavatā asambhogakaraṇassa āṇattattā, kammavācāya ca sāvitattā,",
  "tika-vin07t:2558_4": "aṭṭhakathāyañca “koci deyyadhammo na gahetabbo”ti vuttattā patte nikkujjite tassa",
  "tika-vin07t:2558_5": "santakaṃ ñatvā gaṇhantassa dukkaṭamevāti gahetabbaṃ.",
  "tika-vin07t:2559_0": "Accayoti ñāyappaṭipattiṃ atikkamitvā pavatti, aparādhoti attho. Maṃ accagamāti maṃ",
  "tika-vin07t:2559_1": "atikkamma pavatto. Taṃ te mayaṃ paṭiggaṇhāmāti taṃ te aparādhaṃ mayaṃ khamāma. Bhikkhūnaṃ",
  "tika-vin07t:2559_2": "alābhāya parisakkatītiādīsu alābhāya parisakkanādito viratoti evamattho gahetabbo.",
  "tika-vin07t:2559_3": "Asambhogaṃ bhikkhusaṅghenāti ettha “kato”ti pāṭhaseso.",
  "tika-vin07t:2560_0": "268. Yāva pacchimā sopānakaḷevarāti paṭhamasopānaphalakaṃ sandhāya vuttaṃ. Tañhi",
  "tika-vin07t:2560_1": "pacchā dussena santhatattā eva vuttaṃ. “Pacchimaṃ janataṃ tathāgato anukampatī”ti",
  "tika-vin07t:2560_2": "idaṃ thero anāgate bhikkhūnaṃ celapaṭikassa akkamanapaccayā apavādaṃ sikkhāpadapaññattiyā",
  "tika-vin07t:2560_3": "nivāraṇena bhagavato anukampaṃ sandhāyāha. Apagatagabbhāti vijātaputtā. Tenāha “maṅgalatthāyā”ti.",
  "tika-vin07t:2561": "269-270. Bījaninti caturassabījaniṃ. Ekapaṇṇacchattanti tālapaṇṇādinā ekena pattena katachattaṃ.",
  "tika-vin07t:2562_0": "274-5. Anurakkhaṇatthanti pariggahetvā gopanatthaṃ. Dīghaṃ kārentīti kesehi saddhiṃ",
  "tika-vin07t:2562_1": "acchinditvā ṭhapāpenti. Catukoṇanti yathā upari nalāṭantesu dve, heṭṭhā hanukapasse",
  "tika-vin07t:2562_2": "dveti cattāro koṇā paññāyanti, evaṃ caturassaṃ katvā kappāpanaṃ. Pāḷiyaṃ dāṭhikaṃ",
  "tika-vin07t:2562_3": "ṭhapāpentīti uttaroṭṭhe massuṃ acchinditvā ṭhapāpenti. Rudhīti khuddakavaṇaṃ.",
  "tika-vin07t:2563_0": "277. Pāḷiyaṃ lohabhaṇḍakaṃsabhaṇḍasannicayoti lohabhaṇḍassa, kaṃsabhaṇḍassa ca sannicayoti",
  "tika-vin07t:2563_1": "attho. Bandhanamattanti vāsidaṇḍādīnaṃ koṭīsu apātanatthaṃ lohehi bandhanaṃ. Tantakanti",
  "tika-vin07t:2563_2": "āyogavāyanatthaṃ tadākārena pasāritatantaṃ.",
  "tika-vin07t:2564_0": "278. “Yattha sarati, tattha bandhitabba”nti etena asañcicca kāyabandhanaṃ abandhitvā",
  "tika-vin07t:2564_1": "paviṭṭhassa anāpattīti dasseti. Murajavaṭṭisaṇṭhānaṃ veṭhetvā katanti evaṃ bahurajjuke",
  "tika-vin07t:2564_2": "ekato katvā nānāvaṇṇehi suttehi katanti keci vadanti. Ekavaṇṇasuttenāpi valayaghaṭakādivikāraṃ",
  "tika-vin07t:2564_3": "dassetvā veṭhitampi murajameva. Vikāraṃ pana adassetvā maṭṭhaṃ katvā nirantaraṃ veṭhitaṃ",
  "tika-vin07t:2564_4": "vaṭṭati. Teneva dutiyapārājikasaṃvaṇṇanāyaṃ vuttaṃ “bahurajjuke ekato katvā ekena",
  "tika-vin07t:2564_5": "nirantaraṃ veṭhetvā kataṃ ‘bahurajjuka’nti na vattabbaṃ, vaṭṭatī”ti. Muddikakāyabandhanaṃ",
  "tika-vin07t:2564_6": "nāma caturassaṃ akatvā sajjitaṃ. Pāmaṅgadasā caturassā. Mudiṅgasaṇṭhānenāti varakasīsākārena.",
  "tika-vin07t:2564_7": "Pāsantoti dasāpariyosānaṃ.",
  "tika-vin07t:2565": "279. Pāḷiyaṃ gaṇṭhikaphalakaṃ pāsakaphalakanti ettha dārudantādimayesu phalakesu gaṇṭhikapāsakāni appetvā cīvare ṭhapetuṃ anuññātaṃ. Koṭṭo vivariyatīti anuvāto vivariyati.",
  "tika-vin07t:2566": "280-1. Pāḷikārakoti bhikkhūnaṃ yathāvuḍḍhaṃ pāḷiyā patiṭṭhāpako. Tassāpi tathā pārupituṃ na vaṭṭati. Pāḷiyaṃ muṇḍavaṭṭīti mallādayo.",
  "tika-vin07t:2567_0": "282. Pamāṇaṅgulenāti vaḍḍhakīaṅgulena. Keci pana “pakatiaṅgulenā”ti vadanti, taṃ",
  "tika-vin07t:2567_1": "caturaṅgulapacchimakavacanena na sameti. Na hi pakataṅgulena caturaṅgulappamāṇaṃ",
  "tika-vin07t:2567_2": "dantakaṭṭhaṃ kaṇṭhe avilaggaṃ khādituṃ sakāti.",
  "tika-vin07t:2568": "285. Pāḷiyaṃ sakāya niruttiyā buddhavacanaṃ dūsentīti māgadhabhāsāya sabbesaṃ vattuṃ sukaratāya hīnajaccāpi uggaṇhantā dūsentīti attho.",
  "tika-vin07t:2569": "289. Mā bhikkhū byābādhayiṃsūti lasuṇagandhena bhikkhū mā bādhayiṃsu.",
  "tika-vin07t:2570": "291. Avalekhanapīṭharoti avalekhanakaṭṭhānaṃ ṭhapanabhājanaviseso. Apidhānanti pidhānaphalakādi.",
  "tika-vin07t:2571": "Khuddakavatthukathāvaṇṇanā niṭṭhitā.",
  "tika-vin07t:2572": "Khuddakavatthukkhandhakavaṇṇanānayo niṭṭhito.",
  "tika-vin07t:2573": "6. Senāsanakkhandhako",
  "tika-vin07t:2574": "Vihārānujānanakathāvaṇṇanā",
  "tika-vin07t:2575_0": "295. Senāsanakkhandhake sisireti sisirakāle himapātavasena sattāhavaddalikādivassapātavassena",
  "tika-vin07t:2575_1": "ca uppanno kharo sītasamphasso adhippetoti āha “samphusitako”ti. “Tato”ti idaṃ kattuatthe",
  "tika-vin07t:2575_2": "nissakkavacanaṃ, tena ca vihārena vātātapo paṭihaññatīti atthoti āha “vihārena paṭihaññatī”ti.",
  "tika-vin07t:2576_0": "296. Āviñchanachiddanti yattha aṅguliṃ vā rajjusaṅkhalikādiṃ vā pavesetvā kavāṭaṃ",
  "tika-vin07t:2576_1": "ākaḍḍhantā dvārabāhaṃ phusāpenti, tassetaṃ adhivacanaṃ. Senāsanaparibhoge akappiyaṃ",
  "tika-vin07t:2576_2": "nāma natthīti dassanatthaṃ “sacepi dīpinaṅguṭṭhenā”tiādi vuttaṃ. Cetiye vedikāsadisanti",
  "tika-vin07t:2576_3": "vātapānadāruṃ vā jālaṃ vā aṭṭhapetvā dāruṭṭhāne cetiye vedikāya paṭṭādīni viya iṭṭhakādīhi",
  "tika-vin07t:2576_4": "uddhaṃ, tiriyañca paṭṭikādayo dassetvā catuchiddayuttaṃ kataṃ. Thambhakavātapānaṃ",
  "tika-vin07t:2576_5": "nāma tiriyaṃ dārūni adatvā uddhaṃ ṭhapitadārūhi eva kataṃ. Coḷakapādapuñchanaṃ bandhitunti",
  "tika-vin07t:2576_6": "vātapānappamāṇena pādapuñchanasadisaṃ coḷakādinā bandhitvā vagguliādippavesananivāraṇatthaṃ,",
  "tika-vin07t:2576_7": "kathetunti attho. Miḍḍhakanti mañcākārena kaṭṭhamattikādīhi katavedikākāraṃ.",
  "tika-vin07t:2577_0": "297. Caturassapīṭhanti samacaturassaṃ. Aṭṭhaṅgulapādakaṃ vaṭṭatīti aṭṭhaṅgulapādakameva",
  "tika-vin07t:2577_1": "vaṭṭati. Pamāṇātikkantopi vaṭṭatīti samacaturassameva sandhāya vuttaṃ. Āyatacaturassā",
  "tika-vin07t:2577_2": "pana sattaṅgapañcaṅgāpi uccapādā na vaṭṭanti. Vetteheva caturassādiākārena kataṃ",
  "tika-vin07t:2577_3": "bhaddapīṭhanti āha “vettamayaṃ pīṭha”nti. Dārupaṭṭikāya uparīti aṭaniākārena ṭhitadārupaṭalassa",
  "tika-vin07t:2577_4": "heṭṭhā uddhaṃ pādaṃ katvā. Pavesanakālañhi sandhāya “uparī”ti vuttaṃ. Eḷakassa pacchimapādadvayaṃ",
  "tika-vin07t:2577_5": "viya vaṅkākārena ṭhitattā panetaṃ “eḷakapādapīṭha”nti vuttaṃ. Paloṭhentīti saha mañcehi",
  "tika-vin07t:2577_6": "pavaṭṭenti. Rukkhe, latā ca muñcitvā avasesaṃ gacchādikaṃ sabbampi tiṇajāti evāti",
  "tika-vin07t:2577_7": "āha “yesaṃ kesañci tiṇajātikāna”ntiādi.",
  "tika-vin07t:2578_0": "Upadahantīti ṭhapenti. Sīsappamāṇaṃ nāma yattha gīvāya saha sakalaṃ sīsaṃ ṭhapetuṃ",
  "tika-vin07t:2578_1": "sakkā, tassa ca muṭṭhiratanaṃ vitthārappamāṇanti dassento “vitthārato”tiādimāha.",
  "tika-vin07t:2578_2": "Idañca bimbohanassa ubhosu antesu ṭhapetabbacoḷappamāṇadassanaṃ. Tassa vasena bimbohanassa",
  "tika-vin07t:2578_3": "vitthārappamāṇaṃ paricchijjati, taṃ vaṭṭaṃ vā caturassaṃ vā katvā sibbitaṃ yathā",
  "tika-vin07t:2578_4": "koṭito koṭi vitthārato puthulaṭṭhānaṃ muṭṭhiratanappamāṇaṃ hoti, evaṃ sibbitabbaṃ.",
  "tika-vin07t:2578_5": "Ito adhikaṃ na vaṭṭati, taṃ pana antesu ṭhapitacoḷaṃ koṭiyā koṭiṃ āhacca diguṇaṃ",
  "tika-vin07t:2578_6": "kataṃ tikaṇṇaṃ hoti. Tesu tīsu kaṇṇesu dvinnaṃ kaṇṇānamantaraṃ vidatthicaturaṅgulaṃ",
  "tika-vin07t:2578_7": "hoti, majjhaṭṭhānaṃ koṭito koṭiṃ āhacca muṭṭhiratanaṃ hoti, idamassa ukkaṭṭhappamāṇaṃ.",
  "tika-vin07t:2578_8": "Tenāha “tīsu kaṇṇesū”tiādi.",
  "tika-vin07t:2579": "“Kambalameva…pe… uṇṇabhisisaṅkhyameva gacchatī”ti sāmaññato vuttattā gonakādiakappiyampi uṇṇamayattharaṇaṃ bhisiyaṃ pakkhipitvā sayituṃ vaṭṭatīti daṭṭhabbaṃ.",
  "tika-vin07t:2580_0": "Masūraketi cammamayabhisiyaṃ. Cammamayaṃ pana bimbohanaṃ tūlapuṇṇampi na vaṭṭati.",
  "tika-vin07t:2580_1": "Pāḷiyaṃ senāsanaparikkhāradussanti senāsanaparikkhārakaraṇatthāya dussaṃ. Bhisiṃ",
  "tika-vin07t:2580_2": "onandhitunti bhisitthavikāya pakkhipitvā bandhituṃ. Paribhijjatīti mañcādito sāriyamānā",
  "tika-vin07t:2580_3": "pīṭhakoṭiādīsu nisīdantehi ghaṃsiyamānā bhisi paribhijjati. Onaddhamañcanti bhisiṃ",
  "tika-vin07t:2580_4": "ekābaddhaṃ katvā baddhamañcaṃ. Pāḷiyaṃ chaviṃ uppāṭetvā harantīti bhisicchaviṃ corā",
  "tika-vin07t:2580_5": "haranti. Phositunti corehi haritassa pacchā haritasaññāṇaphusitabindūni dātuṃ. Bhittikammanti",
  "tika-vin07t:2580_6": "nānāvaṇṇehi vibhittirājikaraṇaṃ. Hatthakammanti hatthena yaṃ kiñci saññākaraṇaṃ.",
  "tika-vin07t:2581": "298. Pāḷiyaṃ na nipatatīti na allīyati. Paṭibāhetvāti ghaṃsitvā. Na nibandhatīti anibandhanīyo, na lagganakoti attho.",
  "tika-vin07t:2582_0": "299. “Karohī”ti vattumpi na labbhatīti āṇattiyā eva paṭikkhittattā dvārapālaṃ “kiṃ",
  "tika-vin07t:2582_1": "na karosī”tiādinā pariyāyena vattuṃ vaṭṭati. Jātakapakaraṇanti jātakapaṭisaṃyuttaṃ",
  "tika-vin07t:2582_2": "itthipurisādi yaṃ kiñci rūpaṃ adhippetaṃ. “Parehi kārāpetu”nti vuttattā buddharūpampi",
  "tika-vin07t:2582_3": "sayaṃ kātuṃ na labhati. Pāḷiyaṃ pañcapaṭikanti jātiādipañcappakāravaṇṇamaṭṭhaṃ.",
  "tika-vin07t:2583_0": "300. Upacāro na hotīti gabbhassa bahi samantā anuparigamanassa okāso nappahoti. Rukkhaṃ",
  "tika-vin07t:2583_1": "vijjhitvāti tacchitasāradāruṃ aggasamīpe vijjhitvā. Katvāti chidde katvā. Kappakataṃ",
  "tika-vin07t:2583_2": "viya sārakhāṇuke ākoṭetvā evaṃ katameva “āharimaṃ bhittipāda”nti vuttaṃ. Upatthambhanatthaṃ",
  "tika-vin07t:2583_3": "bhūmiyaṃ patiṭṭhāpetunti jiṇṇabhittipādena bahi samānabhāraṃ khāṇukappasīsena ussāpetvā",
  "tika-vin07t:2583_4": "mūlena bhūmiyaṃ patiṭṭhāpetuṃ. Parittāṇatthanti ullittāvalittakuṭiyā ovassanaṭṭhānassa",
  "tika-vin07t:2583_5": "parittāṇatthaṃ. Kiṭikanti tālapaṇṇādīhi katapadalaṃ. Madditamattikanti ovassanachiddassa",
  "tika-vin07t:2583_6": "pidahanatthaṃ vuttaṃ.",
  "tika-vin07t:2584_0": "Ubhatokuṭṭaṃ nīharitvā katapadesassāti yathā bahi ṭhitā ujukaṃ anto nisinne na passanti,",
  "tika-vin07t:2584_1": "evaṃ dvārābhimukhaṃ pidahanavasena bhittiñca aññato dvārañca yojetvā kataṭṭhānaṃ",
  "tika-vin07t:2584_2": "vadati. Samantā pariyāgāroti samantato āviddhapamukhaṃ. Vaṃsaṃ datvāti purisappamāṇe",
  "tika-vin07t:2584_3": "pāde nikhaṇitvā tesaṃ upari piṭṭhivaṃsasadisaṃ passavaṃsaṃ ṭhapetvā osāretvā. Ekaṃ",
  "tika-vin07t:2584_4": "daṇḍakoṭiṃ atiuccāya vihārabhittikoṭiyā ekaṃ koṭiṃ nīce vaṃsapiṭṭhiyaṃ ṭhapanavasena",
  "tika-vin07t:2584_5": "daṇḍake pasāretvā. Cakkalayutto kiṭikoti kavāṭaṃ viya vivaraṇathakanasukhatthaṃ cakkalabandhakiṭikaṃ.",
  "tika-vin07t:2584_6": "Pāḷiyaṃ ugghāṭanakiṭikanti āpaṇādīsu anatthikakāle ukkhipitvā, upari ca bandhitvā",
  "tika-vin07t:2584_7": "pacchā otaraṇakiṭikaṃ, kappasīsehi vā upatthambhanīhi ukkhipitvā pacchā otaraṇakiṭikampi.",
  "tika-vin07t:2585": "301. Pānīyaṃ otappatīti pānīyabhājanesu ṭhapitapānīyaṃ ātapena santappati.",
  "tika-vin07t:2586": "303. Tayo vāṭeti tayo parikkhepe. Veḷuvāṭanti sabbaṃ dāruparikkhepaṃ saṅgaṇhāti. Kaṇṭakavāṭanti sabbasākhāparikkhepaṃ.",
  "tika-vin07t:2587_0": "305. Āloko antaradhāyīti yo buddhārammaṇāya pītiyā ānubhāvena mahanto obhāso ahosi,",
  "tika-vin07t:2587_1": "yena cassa padīpasahassena viya vigatandhakāro maggo ahosi, so bahinagare chavasarīrasamākulaṃ",
  "tika-vin07t:2587_2": "duggandhaṃ bībhacchaṃ āmakasusānaṃ pattassa bhayena pītivege mandībhūte antaradhāyi.",
  "tika-vin07t:2588_0": "Sataṃ hatthīti gāthāya hatthino satasahassānīti evaṃ paccekaṃ sahassa-saddena yojetvā",
  "tika-vin07t:2588_1": "attho ñātabbo. Padavītihārassāti “buddhaṃ vandissāmī”ti ratanattayaṃ uddissa gacchato",
  "tika-vin07t:2588_2": "ekapadavītihārassa, tappaccayakusalaphalassāti attho. Tassa soḷasamo bhāgo kalaṃ",
  "tika-vin07t:2588_3": "nāma, taṃ soḷasiṃ kalaṃ yathāvuttā hatthiādayo sabbe nāgghanti nārahanti, nidassanamattañcetaṃ.",
  "tika-vin07t:2588_4": "Anekasatasahassabhāgampi nāgghanti.",
  "tika-vin07t:2589": "Andhakāro antaradhāyīti puna balavapītiyā āloke samuppanne antaradhāyi. Āsattiyoti taṇhāyo. Vayakaraṇanti deyyadhammamūlaṃ navakammaṃ.",
  "tika-vin07t:2590": "309. Dadeyyāti navakammaṃ adhiṭṭhātuṃ vihāre issariyaṃ dadeyyāti attho. Dinnoti navakammaṃ kātuṃ vihāro dinno, vihāre navakammaṃ dinnanti vā attho.",
  "tika-vin07t:2591": "313-4. Santhāgāreti sannipātamaṇḍape. Okāseti nivāsokāse. Uddissa katanti saṅghaṃ uddissa kataṃ. Gihivikaṭanti gihīhi kataṃ paññattaṃ, gihisantakanti attho.",
  "tika-vin07t:2592": "Vihārānujānanakathāvaṇṇanā niṭṭhitā.",
  "tika-vin07t:2593": "Senāsanaggāhakathāvaṇṇanā",
  "tika-vin07t:2594_0": "318. “Chamāsaccayena chamāsaccayenā”ti idaṃ dvikkhattuṃ paccayadānakālaparicchedadassanaṃ,",
  "tika-vin07t:2594_1": "evaṃ uparipi. “Taṃ na gāhetabba”nti vacanassa kāraṇamāha “paccayeneva hi ta”ntiādinā,",
  "tika-vin07t:2594_2": "paccayaññeva nissāya tattha vasitvā paṭijagganā bhavissantīti adhippāyo.",
  "tika-vin07t:2595_0": "Ubbhaṇḍikāti ukkhittabhaṇḍā bhavissanti. Dīghasālāti caṅkamanasālā. Maṇḍalamāḷoti",
  "tika-vin07t:2595_1": "upaṭṭhānasālā. Anudahatīti pīḷeti. “Adātuṃ na labbhatī”ti iminā sañcicca adadantassa",
  "tika-vin07t:2595_2": "paṭibāhane pavisanato dukkaṭanti dīpeti.",
  "tika-vin07t:2596_0": "“Na gocaragāmo ghaṭṭetabbo”ti vuttamevatthaṃ vibhāvetuṃ “na tattha manussā vattabbā”tiādi",
  "tika-vin07t:2596_1": "vuttaṃ. Vitakkaṃ chinditvāti “iminā nīhārena gacchantaṃ disvā nivāretvā paccaye dassantī”ti",
  "tika-vin07t:2596_2": "evarūpaṃ vitakkaṃ anuppādetvā. Bhaṇḍappaṭicchādananti paṭicchādanabhaṇḍaṃ. Sarīrappaṭicchādanacīvaranti",
  "tika-vin07t:2596_3": "attho. “Suddhacittattāva anavajja”nti idaṃ pucchitakkhaṇe kāraṇācikkhanaṃ sandhāya",
  "tika-vin07t:2596_4": "vuttaṃ na hoti asuddhacittassapi pucchitapañhavisajjane dosābhāvā. Evaṃ pana gate",
  "tika-vin07t:2596_5": "maṃ pucchissantītisaññāya agamanaṃ sandhāya vuttanti daṭṭhabbaṃ.",
  "tika-vin07t:2597_0": "Paṭijaggitabbānīti khaṇḍaphullapaṭisaṅkharaṇasammajjanādīhi paṭijaggitabbāni. Muddavedikāyāti",
  "tika-vin07t:2597_1": "cetiyassa hammiyavedikāya ghaṭākārassa upari caturassavedikāya. Kasmā pucchitabbantiādi",
  "tika-vin07t:2597_2": "yato pakatiyā labhati. Tatthāpi pucchanassa kāraṇasandassanatthaṃ vuttaṃ.",
  "tika-vin07t:2598_0": "Paṭikkammāti vihārato apasakkitvā. Tamatthaṃ dassento “yojanadviyojanantare hotī”ti",
  "tika-vin07t:2598_1": "āha. Upanikkhepaṃ ṭhapetvāti vaḍḍhiyā kahāpaṇādiṃ ṭhapetvā, khettādīni vā niyametvā.",
  "tika-vin07t:2598_2": "Iti saddhādeyyeti evaṃ heṭṭhā vuttanayena saddhāya dātabbe vassāvāsikalābhavisayeti attho.",
  "tika-vin07t:2599_0": "Vatthu panāti tatruppāde uppannarūpiyaṃ, tañca “tato catupaccayaṃ paribhuñjathā”ti",
  "tika-vin07t:2599_1": "dinnakhettādito uppannattā kappiyakārakānaṃ hatthe “kappiyabhaṇḍaṃ paribhuñjathā”ti",
  "tika-vin07t:2599_2": "dāyakehi dinnavatthusadisaṃ hotīti āha “kappiyakārakānaṃ hī”tiādi.",
  "tika-vin07t:2600": "Saṅghasuṭṭhutāyāti saṅghassa hitāya. Puggalavasenāti “bhikkhū cīvarena kilamantī”ti evaṃ puggalaparāmāsavasena, na “saṅgho kilamatī”ti evaṃ saṅghaparāmāsavasena.",
  "tika-vin07t:2601_0": "“Kappiyabhaṇḍavasenā”ti sāmaññato vuttamevatthaṃ vibhāvetuṃ “cīvarataṇḍulādivaseneva",
  "tika-vin07t:2601_1": "cā”ti vuttaṃ. Ca-kāro cettha pana-saddatthe vattati, na samuccayattheti daṭṭhabbaṃ.",
  "tika-vin07t:2601_2": "Puggalavaseneva, kappiyabhaṇḍavasena ca apalokanappakāraṃ dassetuṃ “taṃ pana evaṃ",
  "tika-vin07t:2601_3": "kattabba”ntiādi vuttaṃ.",
  "tika-vin07t:2602_0": "Cīvarapaccayaṃ sallakkhetvāti saddhādeyyatatruppādādivasena tasmiṃ vassāvāse labbhamānaṃ",
  "tika-vin07t:2602_1": "cīvarasaṅkhātaṃ paccayaṃ “ettaka”nti paricchinditvā. Senāsanassāti senāsanaggāhāpanassa.",
  "tika-vin07t:2602_2": "“Navako vuḍḍhatarassa, vuḍḍho ca navakassā”ti idaṃ senāsanaggāhassa attanāva attano",
  "tika-vin07t:2602_3": "gahaṇaṃ asāruppanti vuttaṃ, dve aññamaññaṃ gāhessantīti adhippāyo. Aṭṭhapi soḷasapi",
  "tika-vin07t:2602_4": "jane sammannituṃ vaṭṭatīti ekakammavācāya sabbepi ekato sammannituṃ vaṭṭati. Niggahakammameva",
  "tika-vin07t:2602_5": "hi saṅgho saṅghassa na karoti. Teneva sattasatikakkhandhake “ubbāhikakammasammutiyaṃ",
  "tika-vin07t:2602_6": "aṭṭhapi janā ekatova sammatāti.",
  "tika-vin07t:2603": "Āsanagharanti paṭimāgharaṃ. Maggoti upacārasīmabbhantaragate gāmābhimukhamagge katasālā vuccati. Evaṃ pokkharaṇīrukkhamūlādīsupi.",
  "tika-vin07t:2604_0": "Labhantīti tatravāsino bhikkhū labhanti. Vijaṭetvāti “ekekassa pahonakappamāṇena",
  "tika-vin07t:2604_1": "viyojetvā. Āvāsesu pakkhipitvāti “ito uppannaṃ asukasmiṃ asukasmiñca āvāse vasantā",
  "tika-vin07t:2604_2": "pāpetvā gaṇhantū”ti vācāya upasaṃharitvā. Pavisitabbanti mahālābhe pariveṇe vasitvāva",
  "tika-vin07t:2604_3": "lābho gahetabboti adhippāyo.",
  "tika-vin07t:2605_0": "Ayampīti ettha yo paṃsukūliko paccayaṃ vissajjeti. Teneva vissaṭṭho ayaṃ cīvarapaccayopīti",
  "tika-vin07t:2605_1": "yojanā. Pādamūle ṭhapetvā sāṭakaṃ dentīti paccayadāyakā denti. Etena gahaṭṭhehi pādamūle",
  "tika-vin07t:2605_2": "ṭhapetvā dinnampi paṃsukūlikānampi vaṭṭatīti dasseti. Atha vassāvāsikaṃ demāti vadantīti",
  "tika-vin07t:2605_3": "ettha paṃsukūlikānaṃ na vaṭṭatīti ajjhāharitvā yojetabbaṃ. Vassaṃvutthabhikkhūnanti",
  "tika-vin07t:2605_4": "paṃsukūlikato aññesaṃ bhikkhūnaṃ.",
  "tika-vin07t:2606": "Upanibandhitvā gāhāpetabbanti idha rukkhādīsu vasitvā cīvaraṃ gaṇhathāti paṭibandhaṃ katvā gāhetabbaṃ.",
  "tika-vin07t:2607_0": "Pāṭipadaaruṇatotiādi vassūpanāyikadivasaṃ sandhāya vuttaṃ. Antarāmuttakaṃ pana pāṭipadaṃ",
  "tika-vin07t:2607_1": "atikkamitvāpi gāhetuṃ vaṭṭati. Nibaddhavattaṃ ṭhapetvāti sajjhāyamanasikārādīsu nirantarakaraṇīyesu",
  "tika-vin07t:2607_2": "kattabbaṃ katikavattaṃ katvā. Kasāvaparibhaṇḍanti kasāvarasehi bhūmiparikammaṃ.",
  "tika-vin07t:2608_0": "Tividhampīti pariyattipaṭipattipaṭivedhavasena tividhampi. Sodhetvāti ācārādīsu upaparikkhitvā.",
  "tika-vin07t:2608_1": "Ekacārikavattanti bhāvanākammaṃ. Tañhi gaṇasaṅgaṇikaṃ pahāya ekacārikeneva vattitabbattā",
  "tika-vin07t:2608_2": "evaṃ vuttaṃ. Dasavatthukakathā nāma appicchakathā, santuṭṭhi, paviveka, asaṃsagga,",
  "tika-vin07t:2608_3": "vīriyārambha, sīla, samādhi, paññā, vimutti, vimuttiñāṇadassanakathāti imā dasa.",
  "tika-vin07t:2609_0": "Dantakaṭṭhakhādanavattanti dantakaṭṭhamāḷake nikkhittesu dantakaṭṭhesu “divase divase",
  "tika-vin07t:2609_1": "ekameva dantakaṭṭhaṃ gahetabba”ntiādinā adinnādāne dantaponakathāyaṃ vuttaṃ vattaṃ.",
  "tika-vin07t:2609_2": "Pattaṃ vā…pe… na kathetabbanti pattaguttatthāya vuttaṃ. Visabhāgakathāti tiracchānakathā.",
  "tika-vin07t:2609_3": "Khandhakavattanti vattakkhandhake āgataṃ piṇḍacārikavattato avasiṭṭhavattaṃ tassa",
  "tika-vin07t:2609_4": "“bhikkhācāravatta”nti visuṃ gahitattā.",
  "tika-vin07t:2610_0": "Idāni yaṃ dāyakā pacchimavassaṃvutthānaṃ vassāvāsikaṃ denti, tattha paṭipajjanavidhiṃ",
  "tika-vin07t:2610_1": "dassetuṃ “pacchimavassūpanāyikadivase panā”ti āraddhaṃ. Āgantuko sace bhikkhūti cīvare",
  "tika-vin07t:2610_2": "gāhite pacchā āgato āgantuko bhikkhu. Pattaṭṭhāneti vassaggena pattaṭṭhāne. Paṭhamavassūpagatāti",
  "tika-vin07t:2610_3": "āgantukassa āgamanato puretarameva pacchimikāya vassūpanāyikāya vassūpagatā. Laddhaṃ",
  "tika-vin07t:2610_4": "laddhanti punappunaṃ dāyakānaṃ santikā āgatāgatasāṭakaṃ.",
  "tika-vin07t:2611_0": "Neva vassāvāsikassa sāminoti chinnavassattā vuttaṃ. Paṭhamameva katikāya katattā",
  "tika-vin07t:2611_1": "“neva adātuṃ labhantī”ti vuttaṃ, dātabbaṃ vārentānaṃ gīvā hotīti adhippāyo. Tesameva",
  "tika-vin07t:2611_2": "dātabbanti vassūpagatesu aladdhavassāvāsikānaṃ ekaccānameva dātabbaṃ.",
  "tika-vin07t:2612_0": "Bhatiniviṭṭhanti pānīyupaṭṭhānādibhatiṃ katvā laddhaṃ. Saṅghikaṃ panātiādi kesañci",
  "tika-vin07t:2612_1": "vādadassanaṃ. Tattha apalokanakammaṃ katvā gāhitanti “chinnavassānaṃ vassāvāsikañca",
  "tika-vin07t:2612_2": "idāni uppajjanakavassāvāsikañca imesaṃ dātuṃ ruccatī”ti anantare vuttanayena apalokanaṃ",
  "tika-vin07t:2612_3": "katvā gāhitaṃ saṅghena dinnattā vibbhantopi labhati. Pageva chinnavasso. Paccayavasena",
  "tika-vin07t:2612_4": "gāhitaṃ pana temāsaṃ vasitvā gahetuṃ attanā, dāyakehi ca anumatattā bhatiniviṭṭhampi",
  "tika-vin07t:2612_5": "chinnavassopi vibbhantopi na labhatīti keci ācariyā vadanti. Idañca pacchā vuttattā",
  "tika-vin07t:2612_6": "pamāṇaṃ. Teneva vassūpanāyikadivase eva dāyakehi dinnavassāvāsikaṃ gahitabhikkhuno",
  "tika-vin07t:2612_7": "vassacchedaṃ akatvā vāsova heṭṭhā vihito, na pānīyupaṭṭhānādibhatikaraṇavattaṃ. Yadi",
  "tika-vin07t:2612_8": "hi taṃ niviṭṭhameva siyā, bhatikaraṇameva vidhātabbaṃ. Tasmā vassaggena gāhitaṃ chinnavassādayo",
  "tika-vin07t:2612_9": "na labhantīti veditabbaṃ.",
  "tika-vin07t:2613_0": "“Saṅghikaṃ hotī”ti etena vutthavassānampi vassāvāsikabhāgo saṅghikato amocito tesaṃ",
  "tika-vin07t:2613_1": "vibbhamena saṅghiko hotīti dasseti. Labhatīti “mama pattabhāgaṃ etassa dethā”ti dāyake",
  "tika-vin07t:2613_2": "sampaṭicchāpenteneva saṅghikato viyojitaṃ hotīti vuttaṃ.",
  "tika-vin07t:2614": "Varabhāgaṃ sāmaṇerassāti tassa paṭhamagāhattā, therena pubbe paṭhamabhāgassa gahitattā, idāni gayhamānassa dutiyabhāgattā ca vuttaṃ.",
  "tika-vin07t:2615": "Senāsanaggāhakathāvaṇṇanā niṭṭhitā.",
  "tika-vin07t:2616": "Upanandavatthukathāvaṇṇanā",
  "tika-vin07t:2617": "319. Pāḷiyaṃ ubhayattha paribāhiroti kamena ubhayassapi muttattā vuttaṃ, na sabbathā ubhayato paribāhirattā. Tenāha “pacchime…pe… tiṭṭhatī”ti.",
  "tika-vin07t:2618_0": "320. Yaṃ tiṇṇaṃ pahotīti mañcapīṭhavinimuttaṃ yaṃ āsanaṃ tiṇṇaṃ sukhaṃ nisīdituṃ",
  "tika-vin07t:2618_1": "pahoti, idaṃ pacchimadīghāsanaṃ. Ettha mañcapīṭharahitesu asamānāsanikāpi tayo nisīdituṃ",
  "tika-vin07t:2618_2": "labhanti. Mañcapīṭhesu pana dve. Adīghāsanesu mañcapīṭhesu samānāsanikā eva dve nisīdituṃ",
  "tika-vin07t:2618_3": "labhanti duvaggasseva anuññātattā.",
  "tika-vin07t:2619_0": "Hatthinakho heṭṭhābhāge etassa atthīti hatthinakho, pāsādo. Pāsādassa nakho nāma",
  "tika-vin07t:2619_1": "heṭṭhimabhāgo pādanakhasadisattā, so sabbadisāsu anekehi hatthirūpehi samalaṅkato",
  "tika-vin07t:2619_2": "ṭhito. Tassūpari kato pāsādo hatthikumbhe patiṭṭhito viya hotīti āha “hatthikumbhe",
  "tika-vin07t:2619_3": "patiṭṭhita”nti. Suvaṇṇarajatādivicitrānīti saṅghikasenāsanaṃ sandhāya vuttaṃ. Puggalikaṃ",
  "tika-vin07t:2619_4": "pana suvaṇṇādivicitraṃ bhikkhussa sampaṭicchitumeva na vaṭṭati “na kenaci pariyāyena",
  "tika-vin07t:2619_5": "jātarūparajataṃ sāditabba”nti vuttattā. Tenevettha aṭṭhakathāyaṃ “saṅghikavihāre",
  "tika-vin07t:2619_6": "vā puggalikavihāre vā”ti na vuttaṃ, gonakādiakappiyabhaṇḍavisaye eva vuttaṃ ekabhikkhussāpi",
  "tika-vin07t:2619_7": "tesaṃ gahaṇe dosābhāvā. Gihivikaṭanīhārenāti gihīhi katanīhārena, gihīhi attano santakaṃ",
  "tika-vin07t:2619_8": "attharitvā dinnaniyāmenāti attho. Labbhantīti nisīdituṃ labbhanti.",
  "tika-vin07t:2620": "Upanandavatthukathāvaṇṇanā niṭṭhitā.",
  "tika-vin07t:2621": "Avissajjiyavatthukathāvaṇṇanā",
  "tika-vin07t:2622": "321. Arañjaroti bahuudakagaṇhanikā mahācāṭi, jalaṃ gaṇhitumalanti arañjaro.",
  "tika-vin07t:2623_0": "Thāvarena ca thāvarantiādīsu pañcasu koṭṭhāsesu purimadvayaṃ thāvaraṃ, pacchimattayaṃ",
  "tika-vin07t:2623_1": "garubhaṇḍanti veditabbaṃ. Samakameva detīti ettha ūnakaṃ dentampi vihāravatthusāmantaṃ",
  "tika-vin07t:2623_2": "gahetvā dūrataraṃ dukkhagopaṃ vissajjetuṃ vaṭṭatīti daṭṭhabbaṃ. Vakkhati hi “bhikkhūnaṃ",
  "tika-vin07t:2623_3": "ce mahagghataraṃ…pe… sampaṭicchituṃ vaṭṭatī”ti. Jānāpetvāti bhikkhusaṅghassa jānāpetvā,",
  "tika-vin07t:2623_4": "apaloketvāti attho. “Nanu tumhākaṃ bahutarā rukkhāti vattabba”nti idaṃ sāmikesu attano",
  "tika-vin07t:2623_5": "bhaṇḍassa mahagghataṃ ajānitvā dentesu taṃ ñatvā theyyacittena gaṇhato avahāro hotīti vuttaṃ.",
  "tika-vin07t:2624_0": "Vihārena vihāro parivattetabboti savatthukena aññesaṃ bhūmiyaṃ katapāsādādinā, avatthukena",
  "tika-vin07t:2624_1": "vā savatthukaṃ parivattetabbaṃ. Avatthukaṃ pana avatthukeneva parivattetabbaṃ. Kevalaṃ",
  "tika-vin07t:2624_2": "pāsādassa bhūmito athāvarattā. Evaṃ thāvaresupi thāvaravibhāgaṃ ñatvāva parivattetabbaṃ.",
  "tika-vin07t:2625_0": "“Kappiyamañcā sampaṭicchitabbā”ti iminā suvaṇṇādivicittaṃ akappiyamañcaṃ “saṅghassā”ti",
  "tika-vin07t:2625_1": "vuttepi sampaṭicchituṃ na vaṭṭatīti dasseti. “Vihārassa demā”ti vutte saṅghassa vaṭṭati,",
  "tika-vin07t:2625_2": "na puggalassa khettādi viyāti daṭṭhabbaṃ. Etesūti mañcādīsu. Kappiyākappiyaṃ vuttanayamevāti",
  "tika-vin07t:2625_3": "āsandītūlikādivinicchayesu vuttanayameva. Akappiyaṃ vāti āsandīādi, pamāṇātikkantaṃ",
  "tika-vin07t:2625_4": "bimbohanādi ca. Mahagghaṃ kappiyaṃ vāti suvaṇṇādivicittaṃ kappiyavohārena dinnaṃ.",
  "tika-vin07t:2626_0": "“Kāḷaloha…pe… bhājetabbo”ti vuttattā vaṭṭakaṃsalohamayampi bhājanaṃ puggalikampi",
  "tika-vin07t:2626_1": "sampaṭicchitumpi pariharitumpi vaṭṭati puggalapariharitabbasseva bhājetabbattāti",
  "tika-vin07t:2626_2": "vadanti. Taṃ upari “kaṃsalohavaṭṭalohabhājanavikati saṅghikaparibhogena vā gihivikaṭā",
  "tika-vin07t:2626_3": "vā vaṭṭatī”tiādikena mahāpaccarivacanena virujjhati. Imassa hi “vaṭṭalohakaṃsalohānaṃ",
  "tika-vin07t:2626_4": "yena kenaci kato sīhaḷadīpe pādaggaṇhanako bhājetabbo”ti vuttassa mahāaṭṭhakathāvacanassa",
  "tika-vin07t:2626_5": "paṭikkhepāya taṃ mahāpaccarivacanaṃ pacchā dassitaṃ. Tasmā vaṭṭalohakaṃsalohamayaṃ",
  "tika-vin07t:2626_6": "yaṃ kiñci pādaggaṇhanakavārakampi upādāya abhājanīyameva. Gihīhi diyyamānampi puggalassa",
  "tika-vin07t:2626_7": "sampaṭicchitumpi na vaṭṭati. Pārihāriyaṃ na vaṭṭatīti pattādiparikkhāraṃ viya sayameva",
  "tika-vin07t:2626_8": "paṭisāmetvā paribhuñjituṃ na vaṭṭati. Gihisantakaṃ viya ārāmikādayo ce sayameva gopetvā",
  "tika-vin07t:2626_9": "viniyogakāle ānetvā paṭinenti, paribhuñjituṃ vaṭṭati. “Paṭisāmetvā bhikkhūnaṃ dethā”ti vattumpi vaṭṭati.",
  "tika-vin07t:2627_0": "Paṇṇasūci nāma lekhanīti vadanti. “Attanā laddhānipī”tiādinā paṭiggahaṇe doso natthi,",
  "tika-vin07t:2627_1": "pariharitvā paribhogova āpattikaroti dasseti. Yathā cettha, evaṃ upari abhājanīyavāsiādīsu attano santakesupi.",
  "tika-vin07t:2628_0": "Anāmāsampīti suvaṇṇādimayampi sabbaṃ taṃ āmasitvāpi paribhuñjituṃ vaṭṭati. Upakkhareti",
  "tika-vin07t:2628_1": "upakaraṇe. Aḍḍhabāhuppamāṇā nāma aḍḍhabāhumattā. Aḍḍhabyāmamattātipi vadanti. Yottānīti cammarajjukā.",
  "tika-vin07t:2629": "Aṭṭhaṅgulasūcidaṇḍamattopīti tasaradaṇḍādisūciākāratanudaṇḍakamattopi. Rittapotthakopīti alikhitapotthako. Idañca paṇṇappasaṅgena vuttaṃ.",
  "tika-vin07t:2630_0": "“Ghaṭṭanaphalakaṃ ghaṭṭanamuggaro”ti idaṃ rajitacīvaraṃ ekasmiṃ maṭṭhe daṇḍamuggare",
  "tika-vin07t:2630_1": "veṭhetvā ekassa maṭṭhaphalakassa upari ṭhapetvā upari aparena maṭṭhaphalakena nikujjitvā",
  "tika-vin07t:2630_2": "eko upari akkamitvā tiṭṭhati. Dve janā upari phalakaṃ dvīsu koṭīsu gahetvā aparāparaṃ",
  "tika-vin07t:2630_3": "ākaḍḍhanavikaḍḍhanaṃ karonti, etaṃ sandhāya vuttaṃ. Hatthe ṭhapāpetvā hatthena paharaṇaṃ",
  "tika-vin07t:2630_4": "pana niṭṭhitarajanassa cīvarassa allakāle kātabbaṃ. Idaṃ pana phalakamuggarehi ghaṭṭanaṃ",
  "tika-vin07t:2630_5": "sukkhakāle thaddhabhāvavimocanatthanti daṭṭhabbaṃ. Ambaṇanti ekadoṇikanāvāphalakehi",
  "tika-vin07t:2630_6": "pokkharaṇīsadisaṃ kataṃ. Pānīyabhājanantipi vadanti. Rajanadoṇīti ekadārunāva kataṃ",
  "tika-vin07t:2630_7": "rajanabhājanaṃ. Udakadoṇīpi ekadārunāva kataṃ udakabhājanaṃ.",
  "tika-vin07t:2631_0": "Bhūmattharaṇaṃ kātuṃ vaṭṭatīti akappiyacammaṃ sandhāya vuttaṃ. Tattha bhūmattharaṇasaṅkhepena",
  "tika-vin07t:2631_1": "sayitumpi vaṭṭatiyeva. “Paccattharaṇagatika”nti iminā mañcādīsu attharitabbaṃ mahācammaṃ",
  "tika-vin07t:2631_2": "eḷakacammaṃ nāmāti dasseti.",
  "tika-vin07t:2632": "Chattamuṭṭhipaṇṇanti tālapaṇṇaṃ sandhāya vuttaṃ. Pattakaṭāhanti pattapacanakaṭāhaṃ.",
  "tika-vin07t:2633": "Avissajjiyavatthukathāvaṇṇanā niṭṭhitā.",
  "tika-vin07t:2634": "Navakammadānakathāvaṇṇanā",
  "tika-vin07t:2635_0": "323. Pāḷiyaṃ piṇḍanikkhepanamattenātiādīsu khaṇḍaphullaṭṭhāne mattikāpiṇḍaṭṭhapanaṃ",
  "tika-vin07t:2635_1": "piṇḍanikkhepanaṃ nāma. Navakammanti navakammasammuti. Aggaḷavaṭṭi nāma kavāṭabandho.",
  "tika-vin07t:2635_2": "Chādanaṃ nāma tiṇādīhi gehacchādanaṃ. Bandhanaṃ nāma daṇḍavalliādīhi chadanabandhanameva.",
  "tika-vin07t:2635_3": "Catuhatthavihāreti vitthārappamāṇato vuttaṃ. Ubbedhato pana anekabhūmakattā vaḍḍhakīhatthena",
  "tika-vin07t:2635_4": "vīsatihatthopi nānāsaṇṭhānavicittopi hoti. Tenassa catuvassikaṃ navakammaṃ vuttaṃ. Evaṃ sesesupi.",
  "tika-vin07t:2636_0": "Pāḷiyaṃ sabbe vihāreti bhummatthe upayogabahuvacanaṃ. Ekassa sabbesu vihāresu navakammaṃ",
  "tika-vin07t:2636_1": "detīti attho. Sabbakālaṃ paṭibāhantīti navakammikā attano gāhitaṃ varaseyyaṃ sampattānaṃ",
  "tika-vin07t:2636_2": "yathāvuḍḍhaṃ akatvā utukālepi paṭibāhanti.",
  "tika-vin07t:2637_0": "“Sace so āvāso jīratī”tiādi pāḷimuttakavinicchayo. Mañcaṭṭhānaṃ datvāti mañcaṭṭhānaṃ",
  "tika-vin07t:2637_1": "puggalikaṃ datvā. Tibhāganti tatiyabhāgaṃ. Evaṃ vissajjanampi thāvarena thāvaraparivattanaṭṭhāne",
  "tika-vin07t:2637_2": "eva pavisati, na itarathā sabbasenāsanānaṃ vinassanato. Sace saddhivihārikānaṃ dātukāmo",
  "tika-vin07t:2637_3": "hotīti sace so saṅghassa bhaṇḍakaṭṭhapanaṭṭhānaṃ vā aññesaṃ bhikkhūnaṃ vasanaṭṭhānaṃ",
  "tika-vin07t:2637_4": "vā dātuṃ na icchati, attano saddhivihārikānaññeva dātukāmo hoti, tādisassa tuyhaṃ",
  "tika-vin07t:2637_5": "puggalikameva katvā jaggāti na sabbaṃ tassa dātabbanti adhippāyo. Tattha pana kattabbavidhiṃ",
  "tika-vin07t:2637_6": "dassento āha “kamma”ntiādi. Evañhītiādimhi vayānurūpaṃ tatiyabhāge vā upaḍḍhabhāge",
  "tika-vin07t:2637_7": "vā gahite taṃ bhāgaṃ dātuṃ labhatīti attho.",
  "tika-vin07t:2638_0": "Yenāti tesu dvīsu bhikkhūsu yena. So sāmīti tassā bhūmiyā vihārakaraṇe sova sāmī,",
  "tika-vin07t:2638_1": "taṃ paṭibāhitvā itarena na kātabbanti adhippāyo. So hi paṭhamaṃ gahito. Akataṭṭhāneti",
  "tika-vin07t:2638_2": "cayādīnaṃ akatapubbaṭṭhāne. Cayaṃ vā pamukhaṃ vāti saṅghikasenāsanaṃ nissāya tato",
  "tika-vin07t:2638_3": "bahi cayaṃ bandhitvā, ekaṃ senāsanaṃ vā. Bahikuṭṭeti kuṭṭato bahi, attano kataṭṭhāneti attho.",
  "tika-vin07t:2639": "Navakammadānakathāvaṇṇanā niṭṭhitā.",
  "tika-vin07t:2640": "Aññatraparibhogapaṭikkhepādikathāvaṇṇanā",
  "tika-vin07t:2641": "324. Vaḍḍhikammatthāyāti yathā tammūlagghato na parihāyati, evaṃ kattabbassa evaṃ nipphādetabbassa mañcapīṭhādino atthāya.",
  "tika-vin07t:2642": "Cakkalikanti pādapuñchanatthaṃ cakkākārena kataṃ. Paribhaṇḍakatabhūmi vāti kāḷavaṇṇādikatasaṇhabhūmi vā. Senāsanaṃ vāti mañcapīṭhādi vā.",
  "tika-vin07t:2643": "“Tatheva vaḷañjetuṃ vaṭṭatī”ti iminā nevāsikehi dhotapādādīhi vaḷañjanaṭṭhāne sañcicca adhotapādādīhi vaḷañjantasseva āpatti paññattāti dasseti.",
  "tika-vin07t:2644": "“Dvārampī”tiādinā sāmaññato vuttattā dvāravātapānādayo aparikammakatāpi na apassayitabbā. Ajānitvā apassayantassapi idha lomagaṇanāya āpatti.",
  "tika-vin07t:2645": "Aññatraparibhogapaṭikkhepādikathāvaṇṇanā niṭṭhitā.",
  "tika-vin07t:2646": "Saṅghabhattādianujānanakathāvaṇṇanā",
  "tika-vin07t:2647": "325. Uddesabhattaṃ nimantananti imaṃ vohāraṃ pattānīti ettha iti-saddo ādiattho, uddesabhattaṃ nimantanantiādivohāraṃ pattānīti attho. Tampīti saṅghabhattampi.",
  "tika-vin07t:2648": "Saṅghabhattādianujānanakathāvaṇṇanā niṭṭhitā.",
  "tika-vin07t:2649": "Uddesabhattakathāvaṇṇanā",
  "tika-vin07t:2650": "Bhojanasālāyāti bhattuddesaṭṭhānaṃ sandhāya vuttaṃ. Ekavaḷañjanti ekadvārena vaḷañjitabbaṃ. Nānānivesanesūti nānākulassa nānūpacāresu nivesanesu.",
  "tika-vin07t:2651": "Nisinnassapi niddāyantassapīti anādare sāmivacanaṃ, vuḍḍhatare niddāyante navakassa gāhitaṃ suggahitanti attho.",
  "tika-vin07t:2652": "Vissaṭṭhadūtoti yathāruci vattuṃ labhanato nirāsaṅkadūto. Pucchāsabhāgenāti pucchāvacanapaṭibhāgena. “Ekā kūṭaṭṭhitikā nāmā”ti vuttamevatthaṃ vibhāvetuṃ “rañño vā hī”tiādi vuttaṃ.",
  "tika-vin07t:2653": "Sabbaṃ pattassāmikassa hotīti cīvarādikampi sabbaṃ pattassāmikasseva hoti, mayā bhattameva sandhāya vuttaṃ, na cīvarādinti vatvā gahetuṃ na vaṭṭatīti attho.",
  "tika-vin07t:2654": "Akatabhāgonāmāti āgantukabhāgo nāma, adinnapubbabhāgoti attho.",
  "tika-vin07t:2655": "Kiṃ āharīyatīti avatvāti “katarabhattaṃ vā tayā āharīyatī”ti dāyakaṃ apucchitvā. Pakatiṭṭhitikāyāti uddesabhattaṭṭhitikāya.",
  "tika-vin07t:2656": "Uddesabhattakathāvaṇṇanā niṭṭhitā.",
  "tika-vin07t:2657": "Nimantanabhattakathāvaṇṇanā",
  "tika-vin07t:2658": "Vicchinditvāti “bhattaṃ gaṇhathā”ti padaṃ avatvā. Tenevāha “bhattanti avadantenā”ti.",
  "tika-vin07t:2659": "Ālopasaṅkhepenāti ekekapiṇḍavasena, evañca bhājanaṃ uddesabhatte na vaṭṭati. Tattha hi ekassa pahonakappamāṇeneva bhājetabbaṃ.",
  "tika-vin07t:2660_0": "Āruḷhāyeva mātikaṃ, saṅghato aṭṭha bhikkhūti ettha ye mātikaṃ āruḷhā, te aṭṭha bhikkhūti",
  "tika-vin07t:2660_1": "yojetabbaṃ. Uddesabhattanimantanabhattādisaṅghikabhattamātikāsu nimantanabhattamātikāya",
  "tika-vin07t:2660_2": "ṭhitivasena āruḷhe bhattuddesakena vā sayaṃ vā saṅghato uddisāpetvā gahetvā gantabbaṃ,",
  "tika-vin07t:2660_3": "na attano rucite gahetvāti adhippāyo. Mātikaṃ āropetvāti “saṅghato gaṇhāmī”tiādinā",
  "tika-vin07t:2660_4": "vuttamātikābhedaṃ dāyakassa viññāpetvāti attho.",
  "tika-vin07t:2661": "Paṭibaddhakālato pana paṭṭhāyāti tattheva vāsassa nibaddhakālato paṭṭhāya.",
  "tika-vin07t:2662": "Nimantanabhattakathāvaṇṇanā niṭṭhitā.",
  "tika-vin07t:2663": "Salākabhattakathāvaṇṇanā",
  "tika-vin07t:2664": "Upanibandhitvāti likhitvā. Gāmavasenapīti yebhuyyena samalābhagāmavasenapi. Bahūni salākabhattānīti tiṃsaṃ vā cattārīsaṃ vā bhattāni. “Sace hontī”ti ajjhāharitvā yojetabbaṃ.",
  "tika-vin07t:2665_0": "Sallakkhetvāti tāni bhattāni pamāṇavasena sallakkhetvā. Niggahena datvāti dūraṃ gantuṃ",
  "tika-vin07t:2665_1": "anicchantassa niggahena sampaṭicchāpetvā datvā. Puna vihāraṃ āgantvāti ettha vihāraṃ",
  "tika-vin07t:2665_2": "anāgantvā bhattaṃ gahetvā pacchā vihāre attano pāpetvā bhuñjitumpi vaṭṭati.",
  "tika-vin07t:2666": "Ekagehavasenāti vīthiyampi ekapasse gharapāḷiyā vasena. Uddisitvāpīti asukakule salākabhattāni tuyhaṃ pāpuṇantīti vatvā.",
  "tika-vin07t:2667_0": "Vāragāmeti atidūrattā vārena gantabbagāme. Saṭṭhito vā paṇṇāsato vāti daṇḍakammatthāya",
  "tika-vin07t:2667_1": "udakaghaṭaṃ sandhāya vuttaṃ. Vihāravāroti sabbabhikkhūsu bhikkhatthāya gatesu vihārarakkhaṇavāro.",
  "tika-vin07t:2668": "Tesanti vihāravārikānaṃ. Phātikammamevāti vihārarakkhaṇakiccassa pahonakapaṭipādanameva. Ekasseva pāpuṇantīti divase divase ekekasseva pāpitānīti attho.",
  "tika-vin07t:2669_0": "Rasasalākanti ucchurasasalākaṃ. “Salākavasena gāhitattā pana na sāditabbā”ti idaṃ",
  "tika-vin07t:2669_1": "asāruppavasena vuttaṃ, na dhutaṅgabhedavasena. “Saṅghato nirāmisasalākā…pe… vaṭṭatiyevā”ti",
  "tika-vin07t:2669_2": "hi visuddhimagge vuttaṃ. Aggabhikkhāmattanti ekakaṭacchubhikkhāmattaṃ. Laddhā vā",
  "tika-vin07t:2669_3": "aladdhā vā svepi gaṇheyyāsīti laddhepi appamattatāya vuttaṃ. Tenāha “yāvadatthaṃ",
  "tika-vin07t:2669_4": "labhati…pe… alabhitvā ‘sve gaṇheyyāsī’ti vattabbo”ti.",
  "tika-vin07t:2670_0": "Tatthāti tasmiṃ disābhāge. Taṃ gahetvāti taṃ vāragāme salākaṃ attano gahetvā. Tenāti",
  "tika-vin07t:2670_1": "disaṃgamikato aññena tasmiṃ disaṃgamike. Devasikaṃ pāpetabbāti upacārasīmāya ṭhitassa",
  "tika-vin07t:2670_2": "yassa kassaci vassaggena pāpetabbā. Evaṃ etesu agatesu āsannavihāre bhikkhūnaṃ bhuñjituṃ",
  "tika-vin07t:2670_3": "vaṭṭati itarathā saṅghikato.",
  "tika-vin07t:2671_0": "Amhākaṃ gocaragāmevāti salākabhattadāyakānaṃ gāmaṃ sandhāya vuttaṃ. Vihāre therassa",
  "tika-vin07t:2671_1": "pattasalākabhattanti vihāre ekekasseva ohīnattherassa sabbasalākānaṃ attano pāpanavasena pattasalākabhattaṃ.",
  "tika-vin07t:2672": "Salākabhattakathāvaṇṇanā niṭṭhitā.",
  "tika-vin07t:2673": "Pakkhikabhattādikathāvaṇṇanā",
  "tika-vin07t:2674_0": "“Sve pakkho”ti ajja pakkhikaṃ na gāhetabbanti aṭṭhamiyā bhuñjitabbaṃ sattamiyā bhuñjanatthāya",
  "tika-vin07t:2674_1": "na gāhetabbaṃ, dāyakehi niyamitadivaseneva gāhetabbanti attho. Tenāha “sace panā”tiādi.",
  "tika-vin07t:2674_2": "Sve lūkhanti ajja āvāhamaṅgalādikaraṇato atipaṇītabhojanaṃ karīyati, sve tathā na",
  "tika-vin07t:2674_3": "bhavissati, ajjeva bhikkhū bhojessāmīti adhippāyo.",
  "tika-vin07t:2675": "Pakkhikabhattato uposathikassa bhedaṃ dassento āha “uposathaṅgāni samādiyitvā”tiādi. Nibandhāpitanti “asukavihāre āgantukā bhuñjantū”ti niyamitaṃ.",
  "tika-vin07t:2676_0": "Gamiko āgantukabhattampīti gāmantarato āgantvā avūpasantena gamikacittena vasitvā",
  "tika-vin07t:2676_1": "puna aññattha gacchantaṃ sandhāya vuttaṃ. Āvāsikassa pana gantukāmassa gamikabhattameva",
  "tika-vin07t:2676_2": "labbhati. “Lesaṃ oḍḍetvā”ti vuttattā lesābhāve yāva gamanaparibandho vigacchati,",
  "tika-vin07t:2676_3": "tāva bhuñjituṃ vaṭṭatīti ñāpitanti daṭṭhabbaṃ.",
  "tika-vin07t:2677": "Taṇḍulādīni pesenti…pe… vaṭṭatīti abhihaṭabhikkhattā vaṭṭati. Tathā paṭiggahitattāti bhikkhānāmena paṭiggahitattā.",
  "tika-vin07t:2678": "Avibhattaṃ saṅghikaṃ bhaṇḍanti kukkuccuppattiākāradassanaṃ. Evaṃ kukkuccaṃ katvā pucchitabbakiccaṃ natthi, apucchitvā dātabbanti adhippāyo.",
  "tika-vin07t:2679": "Pakkhikabhattādikathāvaṇṇanā niṭṭhitā.",
  "tika-vin07t:2680": "Senāsanakkhandhakavaṇṇanānayo niṭṭhito.",
  "tika-vin07t:2681": "7. Saṅghabhedakakkhandhako",
  "tika-vin07t:2682": "Chasakyapabbajjākathādivaṇṇanā",
  "tika-vin07t:2683_0": "330. Saṅghabhedakakkhandhake pāḷiyaṃ anupiyaṃ nāmāti anupiyā nāma. Heṭṭhā pāsādāti",
  "tika-vin07t:2683_1": "pāsādato heṭṭhā heṭṭhimatalaṃ, “heṭṭhāpāsāda”ntipi pāṭho. Abhinetabbanti vapitakhettesu",
  "tika-vin07t:2683_2": "pavesetabbaṃ. Ninnetabbanti tato nīharitabbaṃ. Niddhāpetabbanti sassadūsakatiṇādīni",
  "tika-vin07t:2683_3": "uddharitabbaṃ. Ujuṃ kārāpetabbanti puñjaṃ kārāpetabbaṃ, ayameva vā pāṭho.",
  "tika-vin07t:2684": "332. Paradattoti parehi dinnapaccayehi pavattamāno. Migabhūtena cetasāti katthaci alaggatāya migassa viya jātena cittena.",
  "tika-vin07t:2685_0": "333. Manomayaṃ kāyanti jhānamanena nibbattaṃ brahmakāyaṃ, “kiṃ nu kho ahaṃ pasādeyyaṃ,",
  "tika-vin07t:2685_1": "yasmiṃ me pasanne bahulābhasakkāro uppajjeyyā”ti paṭhamaṃ uppannaparivitakkassa mandapariyuṭṭhānatāya",
  "tika-vin07t:2685_2": "devadattassa tasmiṃ khaṇe jhānaparihāni nāhosi, pacchā eva ahosīti daṭṭhabbaṃ. Tenāha",
  "tika-vin07t:2685_3": "“saha cittuppādā”tiādi. Dve vā tīṇi vā māgadhakāni gāmakhettānīti ettha magadharaṭṭhe",
  "tika-vin07t:2685_4": "khuddakaṃ gāmakhettaṃ gāvutamattaṃ, majjhimaṃ pana diyaḍḍhagāvutamattaṃ, mahantaṃ",
  "tika-vin07t:2685_5": "anekayojanampi hoti. Tesu majjhimena gāmakhettena dve vā khuddakena tīṇi vā gāmakhettāni,",
  "tika-vin07t:2685_6": "tassa sarīraṃ tigāvutappamāṇo attabhāvoti vuttaṃ hoti.",
  "tika-vin07t:2686_0": "334. Satthāroti gaṇasatthāro. Nāssassāti na etassa bhaveyya. Tanti satthāraṃ. Tenāti",
  "tika-vin07t:2686_1": "amanāpena. Sammannatīti cīvarādinā amhākaṃ sammānaṃ karoti, parehi vā ayaṃ satthā",
  "tika-vin07t:2686_2": "sammānīyatīti attho.",
  "tika-vin07t:2687_0": "335. Nāsāya pittaṃ bhindeyyunti acchapittaṃ vā macchapittaṃ vā nāsāpuṭe pakkhipeyyuṃ.",
  "tika-vin07t:2687_1": "Assatarīti vaḷavāya kucchismiṃ gadrabhassa jātā. Tassā hi gahitagabbhāya vijāyitumasakkontiyā",
  "tika-vin07t:2687_2": "udaraṃ phāletvā potakaṃ nīharanti. Tenāha “attavadhāya gabbhaṃ gaṇhātī”ti.",
  "tika-vin07t:2688": "339. Potthanikanti churikaṃ, “khara”ntipi vuccati.",
  "tika-vin07t:2689_0": "342. Mā kuñjara nāgamāsadoti he kuñjara buddhanāgaṃ vadhakacittena mā upagaccha.",
  "tika-vin07t:2689_1": "Dukkhanti dukkhakāraṇattā dukkhaṃ. Itoti ito jātito. Yatoti yasmā, yantassa vā, gacchantassāti",
  "tika-vin07t:2689_2": "attho. Mā ca madoti mado tayā na kātabboti attho.",
  "tika-vin07t:2690_0": "343. Tikabhojananti tīhi bhuñjitabbaṃ bhojanaṃ, tato adhikehi ekato paṭiggahetvā",
  "tika-vin07t:2690_1": "bhuñjituṃ na vaṭṭanakaṃ gaṇabhojanapaṭipakkhaṃ bhojananti attho. Kokālikotiādīni",
  "tika-vin07t:2690_2": "devadattaparisāya gaṇapāmokkhānaṃ nāmāni. Kappanti mahāniraye āyukappaṃ, taṃ antarakappanti",
  "tika-vin07t:2690_3": "keci. Keci pana “asaṅkhyeyyakappa”nti.",
  "tika-vin07t:2691": "Chasakyapabbajjākathādivaṇṇanā niṭṭhitā.",
  "tika-vin07t:2692": "Saṅghabhedakakathāvaṇṇanā",
  "tika-vin07t:2693_0": "345. Parassa cittaṃ ñatvā kathanaṃ ādesanāpāṭihāriyaṃ. Kevalaṃ dhammadesanā anusāsanīpāṭihāriyaṃ.",
  "tika-vin07t:2693_1": "Tadubhayampi dhammī kathā nāma. Tāya thero ovadi. Iddhividhaṃ iddhipāṭihāriyaṃ nāma.",
  "tika-vin07t:2693_2": "Tena sahitā anusāsanī eva dhammī kathā. Tāya thero ovadi.",
  "tika-vin07t:2694_0": "“Thullaccayaṃ desāpehī”ti idaṃ bhedapurekkhārassa uposathādikaraṇe thullaccayassa",
  "tika-vin07t:2694_1": "uposathakkhandhakādīsu paṭhamameva paññattattā vuttaṃ, itarathā etesaṃ ādikammikattā anāpattiyeva siyā.",
  "tika-vin07t:2695": "346. Sarasīti saro. Mahiṃ vikrubbatoti mahiṃ dantehi vilikhantassa. Idañca hatthīnaṃ sabhāvadassanaṃ. Nadīsūti saresu. Bhisaṃ ghasamānassāti yojanā. Jaggatoti yūthaṃ pālentassa.",
  "tika-vin07t:2696_0": "347. Dūteyyaṃ gantunti dūtakammaṃ pattuṃ, dūtakammaṃ kātunti attho. Sahitāsahitassāti",
  "tika-vin07t:2696_1": "yuttāyuttassa, yaṃ vattuṃ, kātuñca yuttaṃ, tattha kusalo. Atha vā adhippetānādhippetassa",
  "tika-vin07t:2696_2": "vacanassa kusalo, byañjanamatte na tiṭṭhati, adhippetatthameva ārocetīti attho.",
  "tika-vin07t:2697_0": "350. Gāthāsu jātūti ekaṃsena. Mā udapajjatha mā hotūti attho. Pāpicchānaṃ yathāgatīti",
  "tika-vin07t:2697_1": "pāpicchānaṃ puggalānaṃ yādisī gati abhisamparāyo. Taṃ atthajātaṃ. Imināpi kāraṇena",
  "tika-vin07t:2697_2": "jānāthāti devadattassa “paṇḍito”tiādinā upari vakkhamānākāraṃ dasseti.",
  "tika-vin07t:2698": "Pamādaṃ anuciṇṇoti pamādaṃ āpanno. Āsīsāyanti avassaṃbhāvīatthasiddhiyaṃ. Sā hi idha āsīsāti adhippetā, na patthanā. Īdise anāgatatthe atītavacanaṃ saddavidū icchanti.",
  "tika-vin07t:2699_0": "Dubbheti dubbheyya. Visakumbhenāti ekena visapuṇṇakumbhena. Soti so puggalo. Na padūseyya",
  "tika-vin07t:2699_1": "visamissaṃ kātuṃ na sakkotīti attho. Bhayānakoti vipulagambhīrabhāvena bhayānako.",
  "tika-vin07t:2699_2": "Tenāpi dūsetuṃ na sakkuṇeyyataṃ dasseti. Vādenāti dosakathanena. Upahiṃsatīti bādhati.",
  "tika-vin07t:2700": "Saṅghabhedakakathāvaṇṇanā niṭṭhitā.",
  "tika-vin07t:2701": "Upālipañhākathāvaṇṇanā",
  "tika-vin07t:2702_0": "351. Na pana ettāvatā saṅgho bhinno hotīti salākaggāhāpanamattena saṅghabhedānibbattito",
  "tika-vin07t:2702_1": "vuttaṃ. Uposathādisaṅghakamme kate eva hi saṅgho bhinno hoti. Tattha ca uposathapavāraṇāsu",
  "tika-vin07t:2702_2": "ñattiniṭṭhānena, sesakammesu apalokanādikammapariyosānena saṅghabhedo samatthoti daṭṭhabbo.",
  "tika-vin07t:2703_0": "“Abhabbatā na vuttā”ti idaṃ “bhikkhave, devadattena paṭhamaṃ ānantariyakammaṃ upacita”ntiādinā",
  "tika-vin07t:2703_1": "ānantariyattaṃ vadatā bhagavatā tassa abhabbatāsaṅkhātā pārājikatā na paññattā. Etena",
  "tika-vin07t:2703_2": "āpatti viya abhabbatāpi paññattianantarameva hoti, na tato pureti dasseti. Idha pana",
  "tika-vin07t:2703_3": "ādikammikassapi anāpattiyā avuttattā devadattādayopi na muttāti daṭṭhabbaṃ.",
  "tika-vin07t:2704_0": "Tayo satipaṭṭhānātiādīsu tayo eva satipaṭṭhānā, na tato paranti ekassa satipaṭṭhānassa",
  "tika-vin07t:2704_1": "paṭikkhepova idha adhammo, na pana tiṇṇaṃ satipaṭṭhānattavidhānaṃ tassa dhammattā.",
  "tika-vin07t:2704_2": "Evaṃ sesesupi hāpanakoṭṭhāsesu. Vaḍḍhanesu pana cha indriyānīti anindriyassapi ekassa",
  "tika-vin07t:2704_3": "indriyattavidhānameva adhammo. Evaṃ sesesupi. Na kevalañca eteva, “cattāro khandhā,",
  "tika-vin07t:2704_4": "terasāyatanānī”tiādinā yattha katthaci viparītato pakāsanaṃ sabbaṃ adhammo. Yāthāvato",
  "tika-vin07t:2704_5": "pakāsanañca sabbaṃ dhammoti daṭṭhabbaṃ. Pakāsananti cettha tathā tathā kāyavacīpayogasamuṭṭhāpikā",
  "tika-vin07t:2704_6": "arūpakkhandhāva adhippetā, evamettha dasakusalakammapathādīsu anavajjaṭṭhena sarūpato",
  "tika-vin07t:2704_7": "dhammesu, akusalakammapathādīsu sāvajjaṭṭhena sarūpato adhammesu ca tadaññesu ca",
  "tika-vin07t:2704_8": "abyākatesu yassa kassaci koṭṭhāsassa bhagavatā paññattakkameneva pakāsanaṃ “dhammo”ti",
  "tika-vin07t:2704_9": "ca viparītato pakāsanaṃ “adhammo”ti ca dassitanti daṭṭhabbaṃ. Kāmañcettha vinayādayopi",
  "tika-vin07t:2704_10": "yathābhūtato, ayathābhūtato ca pakāsanavasena dhammādhammesu eva pavisanti, vinayādināmena",
  "tika-vin07t:2704_11": "pana visesetvā visuṃ gahitattā tadavasesameva dhammādhammakoṭṭhāse pavisatīti daṭṭhabbaṃ.",
  "tika-vin07t:2705_0": "Imaṃ adhammaṃ dhammoti karissāmātiādi dhammañca adhammañca yāthāvato ñatvāva pāpicchaṃ",
  "tika-vin07t:2705_1": "nissāya viparītato pakāsentasseva saṅghabhedo hoti, na pana tathāsaññāya pakāsentassāti",
  "tika-vin07t:2705_2": "dassanatthaṃ vuttaṃ. Esa nayo “avinayaṃ vinayoti dīpentī”tiādīsupi. Tattha niyyānikanti",
  "tika-vin07t:2705_3": "ukkaṭṭhanti attho. “Tathevā”ti iminā “evaṃ amhākaṃ ācariyakula”ntiādinā vuttamatthaṃ ākaḍḍhati.",
  "tika-vin07t:2706_0": "Saṃvaro pahānaṃ paṭisaṅkhāti saṃvaravinayo, pahānavinayo, paṭisaṅkhāvinayo ca vutto.",
  "tika-vin07t:2706_1": "Tenāha “ayaṃ vinayo”ti. “Paññattaṃ apaññatta”nti dukaṃ “bhāsitaṃ abhāsita”nti dukena",
  "tika-vin07t:2706_2": "atthato samānameva, tathā duṭṭhulladukaṃ garukadukena. Teneva tesaṃ “cattāro satipaṭṭhānā…pe…",
  "tika-vin07t:2706_3": "idaṃ apaññattaṃ nāmā”tiādinā sadisaniddeso kato. Sāvasesāpattinti avasesasīlehi sahitāpattiṃ.",
  "tika-vin07t:2706_4": "Natthi etissaṃ āpannāyaṃ sīlāvasesāti anavasesāpatti.",
  "tika-vin07t:2707": "354. Pāḷiyaṃ samaggānañca anuggahoti yathā samaggānaṃ sāmaggī na bhijjati, evaṃ anuggahaṇaṃ anubalappadānaṃ.",
  "tika-vin07t:2708_0": "355. Siyā nu khoti sambhaveyya nu kho. Tasmiṃ adhammadiṭṭhīti attano “adhammaṃ dhammo”ti",
  "tika-vin07t:2708_1": "etasmiṃ dīpane ayuttadiṭṭhi. Bhede adhammadiṭṭhīti “adhammaṃ dhammo”ti dīpetvā anussāvanasalākaggāhāpanādinā",
  "tika-vin07t:2708_2": "attānaṃ muñcitvā catuvaggādikaṃ saṅghaṃ ekasīmāyameva ṭhitato catuvaggādisaṅghato",
  "tika-vin07t:2708_3": "viyojetvā ekakammādinipphādanavasena saṅghabhedakaraṇe adhammadiṭṭhiko hutvāti attho.",
  "tika-vin07t:2708_4": "Vinidhāya diṭṭhinti yā tasmiṃ “adhammaṃ dhammo”ti dīpane attano adhammadiṭṭhi uppajjati,",
  "tika-vin07t:2708_5": "taṃ vinidhāya paṭicchādetvā “dhammo evāya”nti viparītato pakāsetvāti attho. Evaṃ",
  "tika-vin07t:2708_6": "sabbattha attho veditabbo.",
  "tika-vin07t:2709_0": "Bhede dhammadiṭṭhīti yathāvuttanayena saṅghabhedane doso natthīti laddhiko. Ayaṃ",
  "tika-vin07t:2709_1": "pana “adhammaṃ dhammo”ti dīpane adhammadiṭṭhiko hutvāpi taṃ diṭṭhiṃ vinidhāya karaṇena",
  "tika-vin07t:2709_2": "saṅghabhedako atekiccho jāto. Evaṃ bhede vematikoti imassa pana bhede vematikadiṭṭhiyā",
  "tika-vin07t:2709_3": "vinidhānampi atthi. Sesaṃ samameva. Tasmiṃ dhammadiṭṭhibhede adhammadiṭṭhīti ayaṃ",
  "tika-vin07t:2709_4": "pana bhede adhammadiṭṭhiṃ vinidhāya katattā saṅghabhedako atekiccho jāto. Sukkapakkhe",
  "tika-vin07t:2709_5": "pana sabbattha “adhammaṃ dhammo”tiādidīpane vā bhede vā dhammadiṭṭhitāya diṭṭhiṃ",
  "tika-vin07t:2709_6": "avinidhāyeva katattā saṅghabhedakopi satekiccho jāto. Tasmā “adhammaṃ dhammo”tiādidīpane",
  "tika-vin07t:2709_7": "vā saṅghabhede vā ubhosupi vā adhammadiṭṭhi vā vematiko vā hutvā taṃ diṭṭhiṃ, vimatiñca",
  "tika-vin07t:2709_8": "vinidhāya “dhammo”ti pakāsetvā vuttanayena saṅghabhedaṃ karontasseva ānantariyaṃ hotīti veditabbaṃ.",
  "tika-vin07t:2710": "Upālipañhākathāvaṇṇanā niṭṭhitā.",
  "tika-vin07t:2711": "Saṅghabhedakakkhandhakavaṇṇanānayo niṭṭhito.",
  "tika-vin07t:2712": "8. Vattakkhandhako",
  "tika-vin07t:2713": "Āgantukavattakathāvaṇṇanā",
  "tika-vin07t:2714": "357. Vattakkhandhake pattharitabbanti ātape pattharitabbaṃ. Pāḷiyaṃ abhivādāpetabboti vandanatthāya vassaṃ pucchanena navako sayameva vandatīti vuttaṃ. Nilloketabboti oloketabbo.",
  "tika-vin07t:2715": "Āgantukavattakathāvaṇṇanā niṭṭhitā.",
  "tika-vin07t:2716": "Āvāsikavattakathāvaṇṇanā",
  "tika-vin07t:2717_0": "359. “Yathābhāga”nti ṭhapitaṭṭhānaṃ anatikkamitvā mañcapīṭhādiṃ papphoṭetvā pattharitvā",
  "tika-vin07t:2717_1": "upari paccattharaṇaṃ datvā dānampi senāsanapaññāpanamevāti dassento āha “papphoṭetvā",
  "tika-vin07t:2717_2": "hi pattharituṃ pana vaṭṭatiyevā”ti.",
  "tika-vin07t:2718": "Āvāsikavattakathāvaṇṇanā niṭṭhitā.",
  "tika-vin07t:2719": "Anumodanavattakathāvaṇṇanā",
  "tika-vin07t:2720_0": "362. Pañcame nisinneti anumodanatthāya nisinne. Na mahātherassa bhāro hotīti anumodakaṃ",
  "tika-vin07t:2720_1": "āgametuṃ na bhāro. Ajjhiṭṭhova āgametabboti attanā ajjhiṭṭhehi bhikkhūhi anumodanteyeva",
  "tika-vin07t:2720_2": "nisīditabbanti attho.",
  "tika-vin07t:2721": "Anumodanavattakathāvaṇṇanā niṭṭhitā.",
  "tika-vin07t:2722": "Bhattaggavattakathāvaṇṇanā",
  "tika-vin07t:2723_0": "364. Manussānaṃ parivisanaṭṭhānanti yattha antovihārepi manussā saputtadārā āvasitvā",
  "tika-vin07t:2723_1": "bhikkhū netvā bhojenti. Āsanesu satīti nisīdanaṭṭhānesu santesu. Idaṃ, bhante, āsanaṃ",
  "tika-vin07t:2723_2": "uccanti āsanne samabhūmibhāge paññattaṃ therāsanena samakaṃ āsanaṃ sandhāya vuttaṃ,",
  "tika-vin07t:2723_3": "therāsanato pana uccatare āpucchitvāpi nisīdituṃ na vaṭṭati. Yadi taṃ āsannampi nīcataraṃ",
  "tika-vin07t:2723_4": "hoti, anāpucchāpi nisīdituṃ vaṭṭati. Mahātherasseva āpattīti āsanena paṭibāhanāpattiyā",
  "tika-vin07t:2723_5": "āpatti. Avattharitvāti pārutasaṅghāṭiṃ avattharitvā, anukkhipitvāti attho.",
  "tika-vin07t:2724_0": "Pāḷiyaṃ “ubhohi hatthehi…pe… odano paṭiggahetabbo”ti idaṃ hatthatale vā pacchipiṭṭhiādidussaṇṭhitādhāre",
  "tika-vin07t:2724_1": "vā pattaṃ ṭhapetvā odanassa gahaṇakāle pattassa apatanatthāya vuttaṃ, susajjite pana",
  "tika-vin07t:2724_2": "ādhāre pattaṃ ṭhapetvā ekena hatthena taṃ parāmasitvāpi odanaṃ paṭiggahetuṃ vaṭṭati",
  "tika-vin07t:2724_3": "eva. Ubhohi hatthehi…pe… udakaṃ paṭiggahetabbanti etthāpi eseva nayo.",
  "tika-vin07t:2725_0": "Hatthadhovanaudakanti bhojanāvasāne udakaṃ. Tenāha “pānīyaṃ pivitvā hatthā dhovitabbā”ti.",
  "tika-vin07t:2725_1": "Tena pariyosāne dhovanameva paṭikkhittaṃ, bhojanantare pana pānīyapivanādinā nayena",
  "tika-vin07t:2725_2": "hatthaṃ dhovitvā puna bhuñjituṃ vaṭṭatīti dasseti. Potthakesu pana “pānīyaṃ pivitvā",
  "tika-vin07t:2725_3": "hatthā na dhovitabbā”ti likhanti, taṃ purimavacanena na sameti pariyosāne udakasseva",
  "tika-vin07t:2725_4": "“hatthadhovanaudaka”nti vuttattā. Sace manussā dhovatha, bhantetiādi niṭṭhitabhattaṃ",
  "tika-vin07t:2725_5": "nisinnaṃ theraṃ sandhāya vuttaṃ. Dhure dvārasamīpe.",
  "tika-vin07t:2726": "Bhattaggavattakathāvaṇṇanā niṭṭhitā.",
  "tika-vin07t:2727": "Piṇḍacārikavattakathādivaṇṇanā",
  "tika-vin07t:2728": "366. Pāḷiyaṃ ṭhāpeti vāti tiṭṭha bhanteti vadanti.",
  "tika-vin07t:2729_0": "367. Atthi, bhante, nakkhattapadānīti nakkhattapadavisayāni ñātāni atthi, assayujādinakkhattaṃ",
  "tika-vin07t:2729_1": "jānāthāti adhippāyo. Tenāha “na jānāma, āvuso”ti. Atthi, bhante, disābhāganti etthāpi",
  "tika-vin07t:2729_2": "eseva nayo. Kenajja, bhante, yuttanti kena nakkhattena cando yuttoti attho.",
  "tika-vin07t:2730": "369. Aṅgaṇeti abbhokāse. Evameva paṭipajjitabbanti uddesadānādi āpucchitabbanti dasseti.",
  "tika-vin07t:2731": "374. Nibaddhagamanatthāyāti attanova nirantaragamanatthāya. Ūhaditāti ettha hada-dhātussa vaccavissajjanatthatāyāha “bahi vaccamakkhitā”ti.",
  "tika-vin07t:2732": "Piṇḍacārikavattakathādivaṇṇanā niṭṭhitā.",
  "tika-vin07t:2733": "Vattakkhandhakavaṇṇanānayo niṭṭhito.",
  "tika-vin07t:2734": "9. Pātimokkhaṭṭhapanakkhandhako",
  "tika-vin07t:2735": "Pātimokkhuddesayācanakathāvaṇṇanā",
  "tika-vin07t:2736_0": "383. Pātimokkhaṭṭhapanakkhandhake pāḷiyaṃ nandimukhiyāti odātadisāmukhatāya tuṭṭhamukhiyā.",
  "tika-vin07t:2736_1": "“Uddhastaṃ aruṇa”nti vatvāpi “uddisatu, bhante, bhagavā”ti pātimokkhuddesayācanaṃ",
  "tika-vin07t:2736_2": "anuposathe uposathakaraṇapaṭikkhepassa sikkhāpadassa apaññattattā therena katanti",
  "tika-vin07t:2736_3": "daṭṭhabbaṃ. Kasmā pana bhagavā evaṃ tuṇhībhūtova tiyāmarattiṃ vītināmesīti? Aparisuddhāya",
  "tika-vin07t:2736_4": "parisāya uposathādisaṃvāsakaraṇassa sāvajjataṃ bhikkhusaṅghe pākaṭaṃ kātuṃ, tañca",
  "tika-vin07t:2736_5": "āyatiṃ bhikkhūnaṃ tathāpaṭipajjanatthaṃ sikkhāpadaṃ ñāpetuṃ. Keci panettha “aparisuddhampi",
  "tika-vin07t:2736_6": "puggalaṃ tassa sammukhā ‘aparisuddho’ti vattuṃ mahākaruṇāya avisahanto bhagavā tathā",
  "tika-vin07t:2736_7": "nisīdī”ti kāraṇaṃ vadanti. Taṃ akāraṇaṃ pacchāpi avattabbato, mahāmoggallānattherenāpi",
  "tika-vin07t:2736_8": "taṃ bāhāyaṃ gahetvā bahi nīharaṇassa akattabbatāpasaṅgato. Tasmā yathāvuttamevettha",
  "tika-vin07t:2736_9": "kāraṇanti. Teneva “aṭṭhānametaṃ, bhikkhave, anavakāso, yaṃ tathāgato aparisuddhāya",
  "tika-vin07t:2736_10": "parisāya uposathaṃ kareyya, pātimokkhaṃ uddiseyyā”ti vatvā “na ca, bhikkhave, sāpattikena",
  "tika-vin07t:2736_11": "pātimokkhaṃ sotabba”ntiādinā sāpattikaparisāya kattabbavidhi dassito.",
  "tika-vin07t:2737_0": "Saṅkassarasamācāranti kiñcideva asāruppaṃ disvā “idaṃ iminā kataṃ bhavissatī”ti parehi",
  "tika-vin07t:2737_1": "saṅkāya saritabbasamācāraṃ, attanā vā “mama anācāraṃ ete jānantī”ti saṅkāya saritabbasamācāraṃ.",
  "tika-vin07t:2737_2": "Samaṇavesadhāraṇena, saṅghikapaccayabhāgagahaṇādinā ca jīvikaṃ kappento “ahaṃ samaṇo”ti",
  "tika-vin07t:2737_3": "paṭiññaṃ adentopi atthato dento viya hotīti “samaṇapaṭiññaṃ brahmacāripaṭiñña”nti",
  "tika-vin07t:2737_4": "vuttaṃ. Avassutanti kilesāvassanena tintaṃ. Sañjātadussilyakacavarattā kasambujātaṃ,",
  "tika-vin07t:2737_5": "asāratāya vā kasambu viya jātaṃ. Bahidvārakoṭṭhakā nikkhāmetvāti dvārasālato bahi nikkhamāpetvā.",
  "tika-vin07t:2738_0": "384. Mahāsamudde abhiramantīti bahuso dassanapavisanādinā mahāsamudde abhiratiṃ vindanti.",
  "tika-vin07t:2738_1": "Na āyatakeneva papātoti chinnataṭamahāsobbho viya na āditova ninnoti attho. Ṭhitadhammoti",
  "tika-vin07t:2738_2": "avaṭṭhitasabhāvo. Pūrattanti puṇṇattaṃ. Nāgāti sappajātikā.",
  "tika-vin07t:2739": "Pātimokkhuddesayācanakathāvaṇṇanā niṭṭhitā.",
  "tika-vin07t:2740": "Pātimokkhasavanārahakathādivaṇṇanā",
  "tika-vin07t:2741": "386. Udāharitabbanti pāḷiyā avatvā tamatthaṃ yāya kāyaci bhāsāya udāhaṭampi udāhaṭamevāti daṭṭhabbaṃ.",
  "tika-vin07t:2742": "Pure vā pacchā vāti ñattiārambhato pubbe vā ñattiniṭṭhānato pacchā vā.",
  "tika-vin07t:2743_0": "387. Katañca akatañca ubhayaṃ gahetvāti yassa katāpi atthi akatāpi. Tassa tadubhayaṃ",
  "tika-vin07t:2743_1": "gahetvā. Dhammikaṃ sāmagginti dhammikaṃ samaggakammaṃ. Paccādiyatīti ukkoṭanādhippāyena puna kātuṃ ādiyati.",
  "tika-vin07t:2744": "388. Ākārādisaññā veditabbāti ākāraliṅganimittanāmāni vuttānīti veditabbāni.",
  "tika-vin07t:2745": "Pātimokkhasavanārahakathādivaṇṇanā niṭṭhitā.",
  "tika-vin07t:2746": "Attādānaaṅgakathādivaṇṇanā",
  "tika-vin07t:2747_0": "398. Puna codetuṃ attanā ādātabbaṃ gahetabbaṃ adhikaraṇaṃ attādānanti āha “sāsanaṃ",
  "tika-vin07t:2747_1": "sodhetukāmo”tiādi. Vassārattoti vassakālo. Sopi hi dubbhikkhādikālo viya adhikaraṇavūpasamatthaṃ",
  "tika-vin07t:2747_2": "lajjiparisāya dūrato ānayanassa, āgatānañca piṇḍāya caraṇādisamācārassa dukkarattā akālo eva.",
  "tika-vin07t:2748_0": "Samanussaraṇakaraṇanti anussaritānussaritakkhaṇe pītipāmojjajananato anussaraṇuppādakaṃ.",
  "tika-vin07t:2748_1": "Vigatūpakkilesa…pe… saṃvattatīti ettha yathā abbhahimādiupakkilesavirahitānaṃ candimasūriyānaṃ",
  "tika-vin07t:2748_2": "sassirīkatā hoti, evamassāpi codakassa pāpapuggalūpakkilesavigamena sassirīkatā hotīti adhippāyo.",
  "tika-vin07t:2749": "399. Adhigataṃ mettacittanti appanāppattaṃ mettajhānaṃ.",
  "tika-vin07t:2750": "400-1. “Dosantaro”ti ettha antara-saddo cittapariyāyoti āha “na duṭṭhacitto hutvā”ti.",
  "tika-vin07t:2751": "Kāruññaṃ nāma karuṇā evāti āha “kāruññatāti karuṇābhāvo”ti. Karuṇanti appanāppattaṃ vadati. Tathā mettanti.",
  "tika-vin07t:2752": "Attādānaaṅgakathādivaṇṇanā niṭṭhitā.",
  "tika-vin07t:2753": "Pātimokkhaṭṭhapanakkhandhakavaṇṇanānayo niṭṭhito.",
  "tika-vin07t:2754": "10. Bhikkhunikkhandhako",
  "tika-vin07t:2755": "Mahāpajāpatigotamīvatthukathāvaṇṇanā",
  "tika-vin07t:2756_0": "403. Bhikkhunikkhandhake “mātugāmassa pabbajitattā”ti idaṃ pañcavassasatato uddhaṃ",
  "tika-vin07t:2756_1": "saddhammassa appavattanakāraṇadassanaṃ. Sukkhavipassakakhīṇāsavavasena vassasahassantiādi",
  "tika-vin07t:2756_2": "khandhakabhāṇakānaṃ mataṃ gahetvā vuttaṃ. Dīghanikāyaṭṭhakathāyaṃ pana “paṭisambhidāppattehi",
  "tika-vin07t:2756_3": "vassasahassaṃ aṭṭhāsi, chaḷabhiññehi vassasahassaṃ, tevijjehi vassasahassaṃ, sukkhavipassakehi",
  "tika-vin07t:2756_4": "vassasahassaṃ, pātimokkhehi vassasahassaṃ aṭṭhāsī”ti vuttaṃ. Aṅguttara -saṃyuttaṭṭhakathāsupi",
  "tika-vin07t:2756_5": "aññathāva vuttaṃ, taṃ sabbaṃ aññamaññaviruddhampi taṃtaṃbhāṇakānaṃ matena likhitasīhaḷaṭṭhakathāsu",
  "tika-vin07t:2756_6": "āgatanayameva gahetvā ācariyena likhitaṃ īdise kathāvirodhe sāsanaparihāniyā abhāvato,",
  "tika-vin07t:2756_7": "sodhanupāyābhāvā ca. Paramatthavirodho eva hi suttādinayena sodhanīyo, na kathāmaggavirodhoti.",
  "tika-vin07t:2757": "Mahāpajāpatigotamīvatthukathāvaṇṇanā niṭṭhitā.",
  "tika-vin07t:2758": "Bhikkhunīupasampadānujānanakathāvaṇṇanā",
  "tika-vin07t:2759": "404-8. Pāḷiyaṃ yadaggenāti yasmiṃ divase. Tadāti tasmiṃyeva divase. Vimānetvāti avamānaṃ katvā.",
  "tika-vin07t:2760": "410-1. Āpattigāminiyoti āpattiṃ āpannāyo. Kammavibhaṅgeti parivāre kammavibhaṅge.",
  "tika-vin07t:2761": "413-5. Pāḷiyaṃ dve tisso bhikkhuniyoti dvīhi tīhi bhikkhunīhi. Na ārocentīti pātimokkhuddesakassa na ārocenti.",
  "tika-vin07t:2762": "416. Dussaveṇiyāti anekadussapaṭṭe ekato katvā kataveṇiyā.",
  "tika-vin07t:2763": "417. Visesakanti pattalekhādivaṇṇavisesaṃ. Pakiṇantīti vikkiṇanti. Namanakanti pāsukaṭṭhinamanakabandhanaṃ.",
  "tika-vin07t:2764": "422-5. Saṃvelliyanti kacchaṃ bandhitvā nivāsanaṃ. Tayo nissayeti rukkhamūlasenāsanassa tāsaṃ alabbhanato vuttaṃ.",
  "tika-vin07t:2765_0": "426-8. Aṭṭheva bhikkhuniyo yathāvuḍḍhaṃ paṭibāhantīti aṭṭha bhikkhuniyo vuḍḍhapaṭipāṭiyāva",
  "tika-vin07t:2765_1": "gaṇhantiyo āgatapaṭipāṭiṃ paṭibāhanti, nāññāti attho. Anuvādaṃ paṭṭhapentīti issariyaṃ",
  "tika-vin07t:2765_2": "pavattentīti atthaṃ vadanti.",
  "tika-vin07t:2766": "430. Bhikkhudūtenāti bhikkhunā dūtabhūtena. Sikkhamānadūtenāti sikkhamānāya dūtāya.",
  "tika-vin07t:2767": "431. Na sammatīti nappahoti. Navakammanti “navakammaṃ katvā vasatū”ti apaloketvā saṅghikabhūmiyā okāsadānaṃ.",
  "tika-vin07t:2768": "432-6. Sannisinnagabbhāti duviññeyyagabbhā. Mahilātittheti itthīnaṃ sādhāraṇatitthe.",
  "tika-vin07t:2769": "Bhikkhunīupasampadānujānanakathāvaṇṇanā niṭṭhitā.",
  "tika-vin07t:2770": "Bhikkhunikkhandhakavaṇṇanānayo niṭṭhito.",
  "tika-vin07t:2771": "11. Pañcasatikakkhandhako",
  "tika-vin07t:2772": "Khuddānukhuddakasikkhāpadakathāvaṇṇanā",
  "tika-vin07t:2773_0": "437. Pañcasatikakkhandhake pāḷiyaṃ “apāvuso, amhākaṃ satthāraṃ jānāsī”ti idaṃ thero",
  "tika-vin07t:2773_1": "sayaṃ bhagavato parinibbutabhāvaṃ jānantopi attanā sahagatabhikkhuparisāya ñāpanatthameva,",
  "tika-vin07t:2773_2": "subhaddassa vuḍḍhapabbajitassa sāsanassa paṭipakkhavacanaṃ bhikkhūnaṃ viññāpanatthañca",
  "tika-vin07t:2773_3": "evaṃ pucchi. Subhaddo hi kusinārāyaṃ bhagavati abhippasannāya khattiyādigahaṭṭhaparisāya",
  "tika-vin07t:2773_4": "majjhe bhagavato parinibbānaṃ sutvā haṭṭhapahaṭṭhopi bhayena pahaṭṭhākāraṃ vācāya",
  "tika-vin07t:2773_5": "pakāsetuṃ na sakkhissati, idheva pana vijanapadese sutvā yathājjhāsayaṃ attano pāpaladdhiṃ",
  "tika-vin07t:2773_6": "pakāsessati, tato tameva paccayaṃ dassetvā bhikkhū samussāhetvā dhammavinayasaṅgahaṃ",
  "tika-vin07t:2773_7": "kāretvā etassa pāpabhikkhussa, aññesañca īdisānaṃ manorathavighātaṃ, sāsanaṭṭhitiñca",
  "tika-vin07t:2773_8": "karissāmīti jānantova taṃ pucchīti veditabbaṃ. Teneva thero “ekamidāhaṃ, āvuso, samaya”ntiādinā",
  "tika-vin07t:2773_9": "subhaddavacanameva dassetvā dhammavinayaṃ saṅgāyāpesi. Nānābhāvoti sarīrena nānādesabhāvo,",
  "tika-vin07t:2773_10": "vippavāsoti attho. Vinābhāvoti maraṇena viyujjanaṃ. Aññathābhāvoti bhavantarūpagamanena aññākārappatti.",
  "tika-vin07t:2774_0": "441. “Ākaṅkhamāno…pe… samūhaneyyā”ti idaṃ bhagavā mayā “ākaṅkhamāno”ti vuttattā ekasikkhāpadampi",
  "tika-vin07t:2774_1": "samūhanitabbaṃ apassantā, samūhane ca dosaṃ disvā dhammasaṅgahakā bhikkhū “apaññattaṃ",
  "tika-vin07t:2774_2": "na paññāpessāma, paññattaṃ na samucchindissāmā”tiādinā puna “paññattisadisāya akuppāya",
  "tika-vin07t:2774_3": "kammavācāya sāvetvā samādāya vattissanti, tato yāva sāsanantaradhānā appaṭibāhiyāni",
  "tika-vin07t:2774_4": "sikkhāpadāni bhavissantī”ti iminā adhippāyena avocāti daṭṭhabbaṃ. Teneva mahātherāpi",
  "tika-vin07t:2774_5": "tatheva paṭipajjiṃsu.",
  "tika-vin07t:2775": "Gihigatānīti gihīsu gatāni. Khattiyamahāsārādigihīhi ñātānīti attho. Citakadhūmakālo attano pavattipariyosānabhūto etassāti dhūmakālikaṃ.",
  "tika-vin07t:2776_0": "443. Oḷārike nimitte kariyamānepīti “ākaṅkhamāno, ānanda, tathāgato kappaṃ vā tiṭṭheyya",
  "tika-vin07t:2776_1": "kappāvasesaṃ vā”ti evaṃ thūlatare “tiṭṭhatu, bhagavā, kappa”nti yācanahetubhūte okāsanimitte",
  "tika-vin07t:2776_2": "kamme kariyamāne. Mārena pariyuṭṭhitacittoti mārena āviṭṭhacitto.",
  "tika-vin07t:2777": "445. Ujjavanikāyāti paṭisotagāminiyā. Kucchito lavo chedo vināso kulavo, niratthakaviniyogo. Taṃ na gacchantīti na kulavaṃ gamenti.",
  "tika-vin07t:2778": "Khuddānukhuddakasikkhāpadakathāvaṇṇanā niṭṭhitā.",
  "tika-vin07t:2779": "Pañcasatikakkhandhakavaṇṇanānayo niṭṭhito.",
  "tika-vin07t:2780": "12. Sattasatikakkhandhako",
  "tika-vin07t:2781": "Dasavatthukathāvaṇṇanā",
  "tika-vin07t:2782": "446. Sattasatikakkhandhake bhikkhaggenāti bhikkhugaṇanāya. Mahīti himaṃ.",
  "tika-vin07t:2783_0": "447. Avijjānivutāti avijjānīvaraṇena nivutā paṭicchannā. Aviddasūti aññāṇino. Upakkilesā",
  "tika-vin07t:2783_1": "vuttāti tesaṃ samaṇabrāhmaṇānaṃ ete surāpānādayo upakkilesāti vuttā. Nettiyā taṇhāya sahitā sanettikā.",
  "tika-vin07t:2784_0": "450-1. Ahogaṅgoti tassa pabbatassa nāmaṃ. Paṭikacceva gaccheyyanti yattha naṃ adhikaraṇaṃ",
  "tika-vin07t:2784_1": "vūpasamituṃ bhikkhū sannipatissanti, tatthāhaṃ paṭhamameva gaccheyyaṃ. Sambhāvesunti sampāpuṇiṃsu.",
  "tika-vin07t:2785": "452. Aloṇikanti loṇarahitaṃ bhattaṃ, byañjanaṃ vā. Āsutāti sabbasambhārasajjitā, “asuttā”ti vā pāṭho.",
  "tika-vin07t:2786": "453. Ujjaviṃsūti nāvāya paṭisotaṃ gacchiṃsu. Pācīnakāti puratthimadisāya jātattā vajjiputtake sandhāya vuttaṃ. Pāveyyakāti pāveyyadesavāsino.",
  "tika-vin07t:2787_0": "454. Nanu tvaṃ, āvuso, vuḍḍhoti nanu tvaṃ thero nissayamutto, kasmā taṃ thero paṇāmesīti",
  "tika-vin07t:2787_1": "bhedavacanaṃ vadanti. Garunissayaṃ gaṇhāmāti nissayamuttāpi mayaṃ ekaṃ sambhāvanīyagaruṃ",
  "tika-vin07t:2787_2": "nissayabhūtaṃ gahetvāva vasissāmāti adhippāyo.",
  "tika-vin07t:2788_0": "455. Mūlādāyakāti paṭhamaṃ dasavatthūnaṃ dāyakā, āvāsikāti attho. Pathabyā saṅghattheroti",
  "tika-vin07t:2788_1": "loke sabbabhikkhūnaṃ tadā upasampadāya vuḍḍho. Suññatāvihārenāti suññatāmukhena adhigataphalasamāpattiṃ sandhāya vadati.",
  "tika-vin07t:2789_0": "457. Suttavibhaṅgeti padabhājanīye. Idañca “yo pana bhikkhu sannidhikārakaṃ khādanīyaṃ",
  "tika-vin07t:2789_1": "vā bhojanīyaṃ vā”ti sutte yāvakālikasseva parāmaṭṭhattā siṅgīloṇassa yāvajīvikassa",
  "tika-vin07t:2789_2": "sannidhikatassa āmisena saddhiṃ paribhoge pācittiyaṃ vibhaṅganayeneva sijjhatīti",
  "tika-vin07t:2789_3": "vuttaṃ, taṃ pana pācittiyaṃ vibhaṅge āgatabhāvaṃ sādhetuṃ “kathaṃ suttavibhaṅge”tiādi",
  "tika-vin07t:2789_4": "vuttaṃ. Tattha hi loṇamettha sannidhikataṃ, na khādanīyaṃ bhojanīyanti loṇamissabhojane",
  "tika-vin07t:2789_5": "vajjiputtakā anavajjasaññino ahesuṃ. Tathāsaññīnampi nesaṃ āpattidassanatthaṃ “sannidhikāre",
  "tika-vin07t:2789_6": "asannidhikārasaññī”ti idaṃ suttavibhaṅgaṃ uddhaṭanti veditabbaṃ.",
  "tika-vin07t:2790_0": "Tena saddhinti purepaṭiggahitaloṇena saddhiṃ. Dukkaṭenettha bhavitabbanti “yāvakālikena,",
  "tika-vin07t:2790_1": "bhikkhave, yāvajīvikaṃ paṭiggahita”nti avatvā “tadahupaṭiggahita”nti vacanasāmatthiyato",
  "tika-vin07t:2790_2": "purepaṭiggahitaṃ yāvajīvikaṃ yāvakālikena saddhiṃ sambhinnarasaṃ kālepi na kappatīti",
  "tika-vin07t:2790_3": "sijjhati, tattha dukkaṭena bhavitabbanti adhippāyo. Dukkaṭenapi na bhavitabbanti",
  "tika-vin07t:2790_4": "yadi hi sannidhikārapaccayā dukkaṭaṃ maññatha, yāvajīvikassa loṇassa sannidhidosābhāvā",
  "tika-vin07t:2790_5": "dukkaṭena na bhavitabbaṃ, atha āmisena sambhinnarasassa tassa āmisagatikattā dukkaṭaṃ",
  "tika-vin07t:2790_6": "mā maññatha. Tadā ca hi pācittiyeneva bhavitabbaṃ āmisattupagamanatoti adhippāyo.",
  "tika-vin07t:2790_7": "Na hi ettha yāvajīvikantiādināpi dukkaṭābhāvaṃ samattheti.",
  "tika-vin07t:2791_0": "Pāḷiyaṃ rājagahe suttavibhaṅgetiādīsu sabbattha sutte ca vibhaṅge cāti attho gahetabbo.",
  "tika-vin07t:2791_1": "Tassa tassa vikālabhojanādino suttepi paṭikkhittattā vinayassa atisaraṇaṃ atikkamo",
  "tika-vin07t:2791_2": "vinayātisāro. “Nisīdanaṃ nāma sadasaṃ vuccatīti āgata”nti idaṃ vibhaṅge ca āgatadassanatthaṃ",
  "tika-vin07t:2791_3": "vuttaṃ. Taṃ pamāṇaṃ karontassāti sugatavidatthiyā vidatthittayappamāṇaṃ karontassa,",
  "tika-vin07t:2791_4": "dasāya pana vidatthidvayappamāṇaṃ kataṃ. Adasakampi nisīdanaṃ vaṭṭati evāti adhippāyo.",
  "tika-vin07t:2791_5": "Sesamidha heṭṭhā sabbattha suviññeyyameva.",
  "tika-vin07t:2792": "Dasavatthukathāvaṇṇanā niṭṭhitā.",
  "tika-vin07t:2793": "Sattasatikakkhandhakavaṇṇanānayo niṭṭhito.",
  "tika-vin07t:2794": "Iti samantapāsādikāya vinayaṭṭhakathāya vimativinodaniyaṃ",
  "tika-vin07t:2795": "Cūḷavaggavaṇṇanānayo niṭṭhito.",
  "tika-vin07t:2796": "Namo tassa bhagavato arahato sammāsambuddhassa",
  "tika-vin07t:2797": "Parivāravaṇṇanā",
  "tika-vin07t:2798": "Mahāvaggo",
  "tika-vin07t:2799": "Paññattivāravaṇṇanā",
  "tika-vin07t:2800_0": "1. Visuddhaparivārassa sīlakkhandhādidhammakkhandhasarīrassa bhagavato vinayapariyattisāsane",
  "tika-vin07t:2800_1": "khandhakānaṃ anantaraṃ parivāroti yo vinayo saṅgahaṃ samāruḷho, tassa dāni anuttānatthavaṇṇanaṃ karissāmīti yojanā.",
  "tika-vin07t:2801_0": "Samantacakkhunāti sabbaññutaññāṇena. Ativisuddhena maṃsacakkhunāti rattindivaṃ samantā",
  "tika-vin07t:2801_1": "yojanappamāṇe atisukhumānipi rūpāni passanato ativiya parisuddhena pasādacakkhunā.",
  "tika-vin07t:2801_2": "“Atthi tattha paññattī”tiādīsu atthi nu kho tattha paññattītiādinā attho gahetabboti",
  "tika-vin07t:2801_3": "āha “tattha paññatti…pe… kenābhatanti pucchā”ti.",
  "tika-vin07t:2802": "2. Pucchāvissajjaneti pucchāya vissajjane. Vinītakathāti vinītavatthukathā, ayameva vā pāṭho.",
  "tika-vin07t:2803_0": "Dvaṅgikena ekena samuṭṭhānenāti aṅgadvayasamudāyabhūtena ekena. Aṅgadvayavimuttassa",
  "tika-vin07t:2803_1": "samuṭṭhānassa abhāvepi tesu ekenaṅgena vinā ayaṃ āpatti na hotīti dassanatthameva",
  "tika-vin07t:2803_2": "“ekena samuṭṭhānenā”ti vuttaṃ. Idāni tesu dvīsu aṅgesu padhānaṅgaṃ dassetumāha “ettha",
  "tika-vin07t:2803_3": "hi cittaṃ aṅgaṃ hotī”tiādi. Yasmā pana maggenamaggappaṭipattisaṅkhātāya kāyaviññattiyā",
  "tika-vin07t:2803_4": "sevanacitteneva sambhave sati ayaṃ taṃ aṅgadvayaṃ upādāya bhagavatā paññattā āpattisammuti",
  "tika-vin07t:2803_5": "hoti, nāsati. Tasmā taṃ cittaṃ kāyaviññattisaṅkhātassa kāyassa aṅgaṃ kāraṇaṃ hoti,",
  "tika-vin07t:2803_6": "na āpattiyā. Tassa pana taṃsamuṭṭhitakāyo eva aṅgaṃ abyavahitakāraṇaṃ, cittaṃ pana",
  "tika-vin07t:2803_7": "kāraṇakāraṇanti adhippāyo. Evaṃ uparipi sabbattha cittaṅgayuttasamuṭṭhānesu adhippāyo",
  "tika-vin07t:2803_8": "veditabbo. “Ekena samuṭṭhānena samuṭṭhātī”tiādiparivāravacaneneva āpattiyā akusalādiparamatthasabhāvatā",
  "tika-vin07t:2803_9": "pāḷiaṭṭhakathāsu pariyāyatova vuttā, sammutisabhāvā eva āpattīti sijjhati samuṭṭhānasamuṭṭhitānaṃ",
  "tika-vin07t:2803_10": "bhedasiddhitoti gahetabbaṃ. Imamatthaṃ sandhāyāti āpannāya pārājikāpattiyā kehicipi",
  "tika-vin07t:2803_11": "samathehi anāpattibhāvāpādanassa asakkuṇeyyattasaṅkhātamatthaṃ sandhāya.",
  "tika-vin07t:2804": "3. Porāṇakehi mahātherehīti saṅgītittayato pacchā potthakasaṅgītikārakehi chaḷabhiññāpaasambhidādiguṇasamujjalehi mahātherehi. Catutthasaṅgītisadisā hi potthakārohasaṅgīti.",
  "tika-vin07t:2805": "188. Mahāvibhaṅgeti bhikkhuvibhaṅge. Soḷasa vārā dassitāti yehi vārehi ādibhūtehi upalakkhitattā ayaṃ sakalopi parivāro soḷasaparivāroti voharīyati, te sandhāya vadati.",
  "tika-vin07t:2806": "Paññattivāravaṇṇanā niṭṭhitā.",
  "tika-vin07t:2807": "Samuṭṭhānasīsavaṇṇanā",
  "tika-vin07t:2808_0": "257. Pāḷiyaṃ nibbānañceva paññattīti ettha yasmā saṅkhatadhamme upādāya paññattā",
  "tika-vin07t:2808_1": "sammutisaccabhūtā puggalādipaññatti paramatthato avijjamānattā uppattivināsayuttavatthudhammaniyatena",
  "tika-vin07t:2808_2": "aniccadukkhalakkhaṇadvayena yuttāti vattuṃ ayuttā, kārakavedakādirūpena pana parikappitena",
  "tika-vin07t:2808_3": "attasabhāvena virahitattā “anattā”ti vattuṃ yuttā. Tasmā ayaṃ paññattipi asaṅkhatattasāmaññato",
  "tika-vin07t:2808_4": "vatthubhūtena nibbānena saha “anattā iti nicchayā”ti vuttā. Avijjamānāpi hi sammuti",
  "tika-vin07t:2808_5": "kenaci paccayena akatattā asaṅkhatā evāti.",
  "tika-vin07t:2809_0": "Karuṇāsītalattaṃ, paññāpabhāsitattañca bhagavato dassetuṃ “buddhacande, buddhādicce”ti",
  "tika-vin07t:2809_1": "etaṃ ubhayaṃ vuttaṃ. Hāyati etenāti hāni, dukkhassa hāni dukkhahāni, sabbadukkhāpanūdanakāraṇanti",
  "tika-vin07t:2809_2": "attho. Piṭake tīṇi desayīti yasmā aññepi mahāvīrā sammāsambuddhā saddhammaṃ desayanti,",
  "tika-vin07t:2809_3": "tasmā aṅgīraso piṭakāni tīṇi desayīti yojanā. Mahāguṇanti mahānisaṃsaṃ. Evaṃ nīyati",
  "tika-vin07t:2809_4": "saddhammoti yadi vinayapariyatti aparihīnā tiṭṭhati, evaṃ sati paṭipattipaṭivedhasaddhammopi",
  "tika-vin07t:2809_5": "nīyati pavattīyati, na parihāyatīti attho.",
  "tika-vin07t:2810_0": "Vinayapariyatti pana kathaṃ tiṭṭhatīti āha “ubhato cā”tiādi. Parivārena ganthitā",
  "tika-vin07t:2810_1": "tiṭṭhatīti yojetabbaṃ. Tasseva parivārassāti tasmiṃ eva parivāre. Samuṭṭhānaṃ niyato",
  "tika-vin07t:2810_2": "katanti ekaccaṃ samuṭṭhānena niyataṃ kataṃ. Tasmiṃ parivāre kiñci sikkhāpadaṃ niyatasamuṭṭhānaṃ",
  "tika-vin07t:2810_3": "aññehi asādhāraṇaṃ, taṃ pakāsitanti attho.",
  "tika-vin07t:2811_0": "Sambhedaṃ nidānañcaññanti sambhedo sikkhāpadānaṃ aññamaññasamuṭṭhānena saṃkiṇṇatā,",
  "tika-vin07t:2811_1": "nidānañca paññattiṭṭhānaṃ, aññaṃ puggalādivatthādi ca. Sutte dissanti uparīti heṭṭhā",
  "tika-vin07t:2811_2": "vutte, upari vakkhamāne ca parivārasutte eva dissanti. Yasmā ca evaṃ, tasmā sakalasāsanādhārassa",
  "tika-vin07t:2811_3": "vinayassa ṭhitihetubhūtaṃ parivāraṃ sikkheti, evamettha yojanā daṭṭhabbā.",
  "tika-vin07t:2812_0": "Sambhinnasamuṭṭhānānīti aññehi sādhāraṇasamuṭṭhānāni. Ādimhi tāva purimanayeti sabbapaṭhame",
  "tika-vin07t:2812_1": "paññattivāre āgatanayaṃ sandhāya vadati, tattha pana paññattivāre “paṭhamaṃ pārājikaṃ",
  "tika-vin07t:2812_2": "kattha paññattanti, vesāliyaṃ paññatta”ntiādinā nidānampi dissati eva. Paratoti āgatabhāvaṃ",
  "tika-vin07t:2812_3": "pana sandhāya parato āgate sutte dissatīti veditabbanti vuttaṃ. Tassāti ubhatovibhaṅgapariyāpannassa sikkhāpadassa.",
  "tika-vin07t:2813_0": "258. Aniyatā paṭhamikāti āpattiṃ apekkhitvāva itthiliṅgaṃ kataṃ, paṭhamāniyataṃ sikkhāpadanti",
  "tika-vin07t:2813_1": "attho. Pāḷiyaṃ nānubandhe pavattininti vuṭṭhāpitaṃ pavattiniṃ ananubandhanasikkhāpadaṃ.",
  "tika-vin07t:2814_0": "260. Eḷakalomasikkhāpadavatthusmiṃ “bhikkhuniyo eḷakalomāni dhovantiyo rajantiyo",
  "tika-vin07t:2814_1": "vijaṭentiyo riñcanti uddesaṃ paripuccha”nti āgatattā imaṃ riñcanti-padaṃ gahetvā",
  "tika-vin07t:2814_2": "sikkhāpadaṃ upalakkhitanti dassento “vibhaṅge ‘riñcanti uddesa’nti āgataṃ eḷakalomadhovāpanasikkhāpada”nti āha.",
  "tika-vin07t:2815": "Vassikasāṭikasikkhāpadanti asamaye vassikasāṭikapariyesanasikkhāpadaṃ. Ratanasikkhāpadanti ratanaṃ vā ratanasammataṃ vā paṭisāmanasikkhāpadaṃ.",
  "tika-vin07t:2816": "265. Pāḷiyaṃ buddhañāṇenāti paṭividdhasabbaññutaññāṇena.",
  "tika-vin07t:2817": "267. “Na desenti tathāgatā”ti etena chattapāṇissa dhammadesanāpaṭikkhepaṃ dasseti.",
  "tika-vin07t:2818": "269. Akatanti aññehi amissīkataṃ, niyatasamuṭṭhānanti attho. Akatanti vā pubbe anāgataṃ, abhinavanti attho.",
  "tika-vin07t:2819_0": "270. Samuṭṭhānañhi saṅkhepanti ettha saṅkhipanti saṅgayhanti sadisasamuṭṭhānāni etthāti",
  "tika-vin07t:2819_1": "saṅkhepo, samuṭṭhānasīsaṃ. Neti vineti kāyavacīduccaritanti netti, vinayapāḷi, sā",
  "tika-vin07t:2819_2": "eva dhammoti nettidhammoti āha “vinayapāḷidhammassā”ti.",
  "tika-vin07t:2820": "Samuṭṭhānasīsavaṇṇanā niṭṭhitā.",
  "tika-vin07t:2821": "Antarapeyyālaṃ",
  "tika-vin07t:2822": "Katipucchāvāravaṇṇanā",
  "tika-vin07t:2823_0": "271. Kati āpattiyoti pārājikādīsu pañcasu āpattīsu methunādinnādānādiantogadhabhedaṃ",
  "tika-vin07t:2823_1": "apekkhitvā jātivasena ekattaṃ āropetvā pucchā katā. Kati āpattikkhandhāti antogadhabhedaṃ",
  "tika-vin07t:2823_2": "apekkhitvā paccekaṃ rāsaṭṭhenāti ettakamevettha bhedo. Vinītāniyeva vinītavatthūnīti",
  "tika-vin07t:2823_3": "āpattito viramaṇāni eva avippaṭisārapāmojjādidhammānaṃ kāraṇattā vatthūnīti vinītavatthūni,",
  "tika-vin07t:2823_4": "tāni ettha atthato viratiādianavajjadhammā eva. Veraṃ maṇatīti verahetuttā “vera”nti",
  "tika-vin07t:2823_5": "laddhanāmaṃ rāgādiakusalapakkhaṃ vināseti.",
  "tika-vin07t:2824_0": "Dhammassavanaggaṃ bhinditvā gacchatīti bahūsu ekato nisīditvā dhammaṃ suṇantesu taṃ",
  "tika-vin07t:2824_1": "dhammassavanasamāgamaṃ kopetvā uṭṭhāya gacchati. Anādarovāti tussitabbaṭṭhāne tuṭṭhiṃ,",
  "tika-vin07t:2824_2": "saṃvijitabbaṭṭhāne saṃvegañca apavedento eva. Kāyapāgabbhiyanti unnativasena pavattanakāyānācāraṃ.",
  "tika-vin07t:2825": "274. Mettāya sambhūtaṃ mettaṃ, kāyakammaṃ. Ubhayehipīti navakehi, therehi ca. Piyaṃ karotīti taṃ puggalaṃ pemaṭṭhānaṃ karoti, kesanti āha “sabrahmacārīna”nti.",
  "tika-vin07t:2826": "Puggalaṃ paṭivibhajitvā bhuñjatīti pakatena sambandho. Tameva puggalapaṭivibhāgaṃ dassetuṃ “asukassā”tiādi vuttaṃ.",
  "tika-vin07t:2827": "Bhujissabhāvakaraṇatoti taṇhādāsabyato mocetvā samathavipassanāsu serivihāritākaraṇatoti attho. Niyyātīti pavattati. Sammādukkhakkhayāya saṃvattatīti attho.",
  "tika-vin07t:2828": "Katipucchāvāravaṇṇanā niṭṭhitā.",
  "tika-vin07t:2829": "Chaāpattisamuṭṭhānavāravaṇṇanā",
  "tika-vin07t:2830_0": "276. Paṭhamena āpattisamuṭṭhānenāti kevalaṃ kāyena. Pārājikāpattiyā ekantasacittakasamuṭṭhānattā",
  "tika-vin07t:2830_1": "“na hīti vattabba”nti vuttaṃ. Saṅghādisesādīnaṃ dukkaṭapariyosānānaṃ pañcannaṃ acittakānampi",
  "tika-vin07t:2830_2": "sambhavato “siyā”ti vuttaṃ, āpajjanaṃ siyā bhaveyyāti attho. Hīnukkaṭṭhehi jātiādīhi",
  "tika-vin07t:2830_3": "omasane eva dubbhāsitassa paññattattā sā ekantavācācittasamuṭṭhānā evāti.",
  "tika-vin07t:2831": "Dutiyasamuṭṭhānanaye vācāya eva samāpajjitabbapāṭidesanīyassa abhāvā “na hī”ti vuttaṃ.",
  "tika-vin07t:2832": "Tatiye pana vosāsamānarūpaṃ bhikkhuniṃ kāyavācāhi anapasādanapaccayā pāṭidesanīyasambhavato “siyā”ti vuttaṃ.",
  "tika-vin07t:2833_0": "Omasane pācittiyassa adinnādānasamuṭṭhānattepi tappaccayā paññattassa dubbhāsitassa",
  "tika-vin07t:2833_1": "pañcameneva samuppattīti dassetuṃ catutthavāre “dubbhāsitaṃ āpajjeyyāti na hīti vattabba”nti",
  "tika-vin07t:2833_2": "vatvā pañcamavāre “siyāti vattabba”nti vuttaṃ. Kāyavikāreneva omasantassa panettha",
  "tika-vin07t:2833_3": "dubbhāsitabhāvepi kāyakīḷābhāvābhāvato dukkaṭamevāti daṭṭhabbaṃ.",
  "tika-vin07t:2834_0": "Chaṭṭhavāre pana vijjamānopi kāyo dubbhāsitassa aṅgaṃ na hoti, pañcamasamuṭṭhāne",
  "tika-vin07t:2834_1": "eva chaṭṭhampi pavisatīti dassetuṃ “na hī”ti paṭikkhittaṃ, na pana tattha sabbathā",
  "tika-vin07t:2834_2": "dubbhāsitena anāpattīti dassetuṃ. Na hi davakamyatāya kāyavācāhi omasantassa dubbhāsitāpatti",
  "tika-vin07t:2834_3": "na sambhavati. Yañhi pañcameneva samāpajjati, taṃ chaṭṭhenapi samāpajjati eva dhammadesanāpatti",
  "tika-vin07t:2834_4": "viyāti gahetabbaṃ. Sesaṃ samuṭṭhānavāre suviññeyyameva.",
  "tika-vin07t:2835": "Chaāpattisamuṭṭhānavāravaṇṇanā niṭṭhitā.",
  "tika-vin07t:2836": "Katāpattivāravaṇṇanā",
  "tika-vin07t:2837_0": "277. Dutiye pana kativāre paṭhamasamuṭṭhānena āpajjitabbānaṃ āpattīnaṃ lahudassanasukhatthaṃ",
  "tika-vin07t:2837_1": "kuṭikārādīni eva samuddhaṭāni, na aññesaṃ abhāvā, sañcarittādīnampi vijjamānattā.",
  "tika-vin07t:2837_2": "Evaṃ dutiyasamuṭṭhānādīsupi. “Kappiyasaññī”ti iminā acittakattaṃ dasseti. “Kuṭiṃ",
  "tika-vin07t:2837_3": "karotī”ti iminā vacīpayogābhāvaṃ. Ubhayenāpi kevalaṃ kāyeneva dukkaṭādīnaṃ sambhavaṃ",
  "tika-vin07t:2837_4": "dasseti. Evaṃ uparipi yathānurūpaṃ kātabbaṃ.",
  "tika-vin07t:2838_0": "“Ekena samuṭṭhānena samuṭṭhahantī”ti idaṃ idha visesetvā dassitānaṃ kāyatova samuṭṭhitānaṃ",
  "tika-vin07t:2838_1": "vasena vuttaṃ, avisesato pana tā āpattiyo itarasamuṭṭhānehipi yathārahaṃ samuṭṭhahanti eva. Evaṃ uparipi.",
  "tika-vin07t:2839": "“Tiṇavatthārakena cā”ti idaṃ saṅghādisesavajjitānaṃ catunnaṃ āpattīnaṃ vasena vuttaṃ.",
  "tika-vin07t:2840": "279. Saṃvidahitvā kuṭiṃ karotīti vācāya saṃvidahati, sayañca kāyena karotīti attho.",
  "tika-vin07t:2841": "Katāpattivāravaṇṇanā niṭṭhitā.",
  "tika-vin07t:2842": "Āpattisamuṭṭhānagāthāvaṇṇanā",
  "tika-vin07t:2843_0": "283. Tatiyo pana gāthāvāro dutiyavārena vuttamevatthaṃ saṅgahetvā dassetuṃ vutto.",
  "tika-vin07t:2843_1": "Tattha kāyova kāyikoti vattabbe vacanavipallāsena “kāyikā”ti vuttaṃ. Tenāha “tena",
  "tika-vin07t:2843_2": "samuṭṭhitā”ti, kāyo samuṭṭhānaṃ akkhātoti attho.",
  "tika-vin07t:2844_0": "Vivekadassināti sabbasaṅkhatavivittattā, tato vivittahetuttā ca nīvaraṇavivekañca",
  "tika-vin07t:2844_1": "nibbānañca dassanasīlena. Vibhaṅgakovidāti ubhatovibhaṅgakusalāti ālapanaṃ. Idha",
  "tika-vin07t:2844_2": "panevaṃ añño pucchanto nāma natthi, upālitthero sayameva atthaṃ pākaṭaṃ kātuṃ pucchāvisajjanañca",
  "tika-vin07t:2844_3": "akāsīti iminā nayena sabbattha attho veditabbo.",
  "tika-vin07t:2845": "Āpattisamuṭṭhānagāthāvaṇṇanā niṭṭhitā.",
  "tika-vin07t:2846": "Vipattipaccayavāravaṇṇanā",
  "tika-vin07t:2847": "284. Catutthe pana vipattipaccayavāre sīlavipattipaccayāti sīlavipattipaacchādanapaccayā.",
  "tika-vin07t:2848": "286. Diṭṭhivipattipaccayāti diṭṭhivipattiyā appaṭinissajjanapaccayā.",
  "tika-vin07t:2849_0": "287. Ājīvavipattipaccayāti ettha āgamma jīvanti etenāti ājīvo, catupaccayo, sova",
  "tika-vin07t:2849_1": "micchāpattiyā vipannattā vipattīti ājīvavipatti, tassā ājīvavipattiyā hetu, taduppādanataparibhoganimittanti attho.",
  "tika-vin07t:2850": "Vipattipaccayavāravaṇṇanā niṭṭhitā.",
  "tika-vin07t:2851": "Adhikaraṇapaccayavāravaṇṇanā",
  "tika-vin07t:2852_0": "291. Pañcame adhikaraṇapaccayavāre kiccādhikaraṇapaccayāti apalokanavacanañattikammavācāsaṅkhatakammavācāpaccayā.",
  "tika-vin07t:2852_1": "Pañcāti ettha adhammikakatikādiṃ apaloketvā karontānaṃ animittanti attho. Pañcame",
  "tika-vin07t:2852_2": "adhikaraṇapaccayavāre kiccādhikaraṇapaccayā apalokanāvasāne dukkaṭaṃ, adhippāyādinā",
  "tika-vin07t:2852_3": "ñattikammādiṃ karontānaṃ thullaccayādi ca saṅgayhatīti daṭṭhabbaṃ. Avasesā āpattiyoti",
  "tika-vin07t:2852_4": "sotāpattiphalasamāpattiādayo. “Natthaññā āpattiyo”ti idaṃ vipattiādibhāginiyo sāvajjāpattiyo sandhāya vuttaṃ.",
  "tika-vin07t:2853": "Adhikaraṇapaccayavāravaṇṇanā niṭṭhitā.",
  "tika-vin07t:2854": "Samathabhedaṃ",
  "tika-vin07t:2855": "Adhikaraṇapariyāyavāravaṇṇanā",
  "tika-vin07t:2856_0": "293. Chaṭṭhe pariyāyavāre alobho pubbaṅgamotiādi sāsanaṭṭhitiyā aviparītato dhammavādissa",
  "tika-vin07t:2856_1": "vivādaṃ sandhāya vuttaṃ. Aṭṭhārasa bhedakaravatthūni ṭhānānīti dhammādīsu adhammotiādinā",
  "tika-vin07t:2856_2": "gahetvā dīpanāni idheva bhedakaravatthūni, tāni eva kāyakalahādivivādassa kāraṇattā",
  "tika-vin07t:2856_3": "ṭhānāni, okāsattā vatthūni, ādhārattā bhūmiyoti ca vuttāni. Abyākatahetūti asekkhānaṃ",
  "tika-vin07t:2856_4": "vivādaṃ sandhāya vuttaṃ. Dvādasa mūlānīti kodho upanāho, makkho palāso, issā macchariyaṃ,",
  "tika-vin07t:2856_5": "māyā sāṭheyyaṃ, pāpicchatā mahicchatā, sandiṭṭhiparāmāsitā ādhānaggāhīduppaṭinissajjitānīti",
  "tika-vin07t:2856_6": "imesaṃ channaṃ yugaḷānaṃ vasena cha dhammā ceva lobhādayo cha hetū cāti dvādasa dhammā",
  "tika-vin07t:2856_7": "vivādādhikaraṇassa mūlāni.",
  "tika-vin07t:2857": "294. Cuddasa mūlānīti tāneva dvādasa kāyavācāhi saddhiṃ cuddasa anuvādādhikaraṇassa mūlāni.",
  "tika-vin07t:2858_0": "295. Pathavīkhaṇanādīsu paṇṇattivajjesu kusalābyākatacittamūlikā āpatti hotīti dassetuṃ",
  "tika-vin07t:2858_1": "“alobho pubbaṅgamo”tiādi vuttaṃ. Satta āpattikkhandhā ṭhānānītiādi sattannaṃ āpattikkhandhānaṃ",
  "tika-vin07t:2858_2": "paṭicchādanapaccayā āpattisambhavato vuttaṃ. “Āpattādhikaraṇapaccayā catasso āpattiyo",
  "tika-vin07t:2858_3": "āpajjatī”ti hi vuttaṃ. “Cha hetū”ti idaṃ kusalānaṃ āpattihetuvohārassa ayuttatāya",
  "tika-vin07t:2858_4": "vuttaṃ, na pana kusalahetūnaṃ abhāvato. “Alobho pubbaṅgamo”ti hi ādi vuttaṃ. Āpattihetavo",
  "tika-vin07t:2858_5": "eva hi pubbaṅgamanāmena vuttā.",
  "tika-vin07t:2859_0": "296. Cattāri kammāni ṭhānānītiādīsu apalokanavācā, ñattiādivācāyo ca kammānīti vuttaṃ.",
  "tika-vin07t:2859_1": "Tā eva hi ekasīmāyaṃ sāmaggimupagatānaṃ kammappattānaṃ anumatiyā sāvanakiriyānipphattisaṅkhātassa",
  "tika-vin07t:2859_2": "saṅghagaṇakiccasabhāvassa kiccādhikaraṇassa adhiṭṭhānābhāvena “ṭhānavatthubhūmiyo”ti",
  "tika-vin07t:2859_3": "vuccanti. Ekaṃ mūlaṃ saṅghoti yebhuyyavasena vuttaṃ. Gaṇañattiapalokanānañhi gaṇopi",
  "tika-vin07t:2859_4": "mūlanti. Ñattito vāti ñattiñattidutiyañatticatutthakammavācānaṃ ñattirūpattā, ñattipubbakattā",
  "tika-vin07t:2859_5": "ca vuttaṃ. Kammañattikammavācāñattivasena hi duvidhāsu ñattīsu anussāvanāpi kammamūlakantveva",
  "tika-vin07t:2859_6": "saṅgayhanti. Ñattivibhāgo cāyaṃ upari āvi bhavissati.",
  "tika-vin07t:2860_0": "“Ime satta samathā…pe… pariyāyenā”ti idaṃ pucchāvacanaṃ. “Siyā”ti idaṃ visajjanaṃ.",
  "tika-vin07t:2860_1": "“Kathañca siyā”ti idaṃ puna pucchā. Vivādādhikaraṇassa dve samathātiādi puna visajjanaṃ.",
  "tika-vin07t:2860_2": "Tattha “vatthuvasenā”ti idaṃ “satta samathā dasa samathā hontī”ti imassa kāraṇavacanaṃ.",
  "tika-vin07t:2860_3": "“Pariyāyenā”ti idaṃ “dasa samathā satta samathā hontī”ti imassa kāraṇavacanaṃ. Catubbidhādhikaraṇasaṅkhātavatthuvasena",
  "tika-vin07t:2860_4": "ca desanākkamasaṅkhātapariyāyavasena cāti attho.",
  "tika-vin07t:2861": "Adhikaraṇapariyāyavāravaṇṇanā niṭṭhitā.",
  "tika-vin07t:2862": "Sādhāraṇavārādivaṇṇanā",
  "tika-vin07t:2863": "297. Sattame sādhāraṇavāre sādhāraṇāti vivādādhikaraṇassa vūpasamanakiccasādhāraṇā. Evaṃ sabbattha.",
  "tika-vin07t:2864": "298. Aṭṭhame tabbhāgiyavāre tabbhāgiyāti vivādādhikaraṇassa vūpasamanato tappakkhikā.",
  "tika-vin07t:2865": "Sādhāraṇavārādivaṇṇanā niṭṭhitā.",
  "tika-vin07t:2866": "Samathāsamathassasādhāraṇavāravaṇṇanā",
  "tika-vin07t:2867_0": "299. Navame samathāsamathasādhāraṇavāre “sabbe samathā ekatova adhikaraṇaṃ samenti",
  "tika-vin07t:2867_1": "udāhu nānā”ti pucchantena “samathā samathassa sādhāraṇā, samathā samathassa asādhāraṇā”ti",
  "tika-vin07t:2867_2": "vuttaṃ. Vivādādiadhikaraṇakkamena tabbūpasamahetubhūte samathe uddharanto “yebhuyyasikā”tiādimāha.",
  "tika-vin07t:2867_3": "Sammukhāvinayaṃ vinā kassaci samathassa asambhavā sesā chapi samathā sammukhāvinayassa",
  "tika-vin07t:2867_4": "sādhāraṇā vuttā, tesaṃ pana channaṃ aññamaññāpekkhābhāvato te aññamaññaṃ asādhāraṇā",
  "tika-vin07t:2867_5": "vuttā. Tabbhāgiyavārepi eseva nayo.",
  "tika-vin07t:2868": "Samathāsamathassasādhāraṇavāravaṇṇanā niṭṭhitā.",
  "tika-vin07t:2869": "Samathasammukhāvinayavārādivaṇṇanā",
  "tika-vin07t:2870": "301-3. Ekādasamavārepi sammukhāvinayotiādi pucchā. Yebhuyyasikā sativinayotiādi visajjanaṃ. Evaṃ vinayavāre kusala-vāre tato paresupi pucchāvisajjanaparicchedo veditabbo.",
  "tika-vin07t:2871_0": "Tattha sammukhāvinayo siyā kusalotiādīsu tasmiṃ tasmiṃ vinayakamme, vivādādimhi ca",
  "tika-vin07t:2871_1": "niyuttapuggalānaṃ samuppajjanakakusalādīnaṃ vasena sammukhāvinayādīnaṃ, vivādādīnañca",
  "tika-vin07t:2871_2": "kusalādibhāvo tena tena upacārena vutto. Yasmā panetassa sammukhāvinayo nāma saṅghasammukhatādayo",
  "tika-vin07t:2871_3": "honti, tesañca anavajjasabhāvattā akusale vijjamānepi akusalattūpacāro na yutto āpattādhikaraṇassa",
  "tika-vin07t:2871_4": "akusalattūpacāro viya, tasmā natthi sammukhāvinayo akusaloti attho.",
  "tika-vin07t:2872_0": "304. Tato paresu yattha yebhuyyasikā labbhati, tattha sammukhāvinayo labbhatītiādi",
  "tika-vin07t:2872_1": "sammukhāvinayassa itarehi samathehi niyamena saṃsaṭṭhataṃ, itaresaṃ pana channaṃ",
  "tika-vin07t:2872_2": "aññamaññaṃ saṃsaggābhāvañca dassetuṃ vuttaṃ.",
  "tika-vin07t:2873": "Samathasammukhāvinayavārādivaṇṇanā niṭṭhitā.",
  "tika-vin07t:2874": "Saṃsaṭṭhavārādivaṇṇanā",
  "tika-vin07t:2875_0": "306. Adhikaraṇanti vā samathāti vā ime dhammā saṃsaṭṭhātiādi samathānaṃ adhikaraṇesu",
  "tika-vin07t:2875_1": "eva yathārahaṃ pavattiṃ, adhikaraṇāni vinā tesaṃ visuṃ aṭṭhānañca dassetuṃ vuttaṃ.",
  "tika-vin07t:2875_2": "Vinibbhujitvā nānākaraṇaṃ paññāpetunti adhikaraṇato samathehi viyojetvā asaṃsaṭṭhe",
  "tika-vin07t:2875_3": "katvā nānākaraṇaṃ aññamaññaṃ asaṃsaṭṭhatāya ṭhitabhāvasaṅkhātaṃ nānattaṃ paññāpetuṃ",
  "tika-vin07t:2875_4": "adhikaraṇavūpasamakkhaṇe eva tesaṃ asaṃsaggaṃ paññāpetuṃ kiṃ sakkāti pucchati.",
  "tika-vin07t:2876_0": "Adhikaraṇantiādi gārayhavādadassanaṃ. So mā hevanti yo evaṃ vadati, so “mā evaṃ vadā”ti",
  "tika-vin07t:2876_1": "vacanīyo assa, na ca labbhati samathānaṃ aññatra adhikaraṇā vūpasamalakkhaṇanti pahānāvatthānasaṅkhātaṃ",
  "tika-vin07t:2876_2": "nānākaraṇaṃ paṭikkhipati. Lakkhaṇato pana adhikaraṇehi samathānaṃ nānākaraṇaṃ atthevāti",
  "tika-vin07t:2876_3": "daṭṭhabbaṃ. Samathā adhikaraṇehi sammantīti apalokanādīhi catūhi kiccādhikaraṇehi",
  "tika-vin07t:2876_4": "sabbepi samathā niṭṭhānaṃ gacchanti, nāññehīti imamatthaṃ sandhāya vuttaṃ. Teneva",
  "tika-vin07t:2876_5": "vakkhati “sammukhāvinayo vivādādhikaraṇena na sammati. Anuvāda…pe… āpattādhikaraṇena",
  "tika-vin07t:2876_6": "na sammati, kiccādhikaraṇena sammatī”tiādi.",
  "tika-vin07t:2877_0": "307-313. Vivādādhikaraṇaṃ katihi samathehi sammatītiādiko sammativāro. Tadanantaro",
  "tika-vin07t:2877_1": "sammatinasammativāro ca adhikaraṇehi samathānaṃ saṃsaṭṭhataṃ, visaṃsaṭṭhatañca dassetuṃ",
  "tika-vin07t:2877_2": "vutto. Samathā samathehi sammantītiādiko samathādhikaraṇavāro samathānaṃ aññamaññaṃ,",
  "tika-vin07t:2877_3": "adhikaraṇehi ca adhikaraṇānañca aññamaññaṃ, samathehi ca vūpasamāvūpasamaṃ dassetuṃ vutto.",
  "tika-vin07t:2878_0": "314. Samuṭṭhāpetivāro pana adhikaraṇehi adhikaraṇānaṃ uppattippakāradassanatthaṃ",
  "tika-vin07t:2878_1": "vutto. Na katamaṃ adhikaraṇanti attano sambhavamattena ekampi adhikaraṇaṃ na samuṭṭhāpetīti",
  "tika-vin07t:2878_2": "attho. Kathañcarahi samuṭṭhāpetīti āha “api cā”tiādi. Tattha jāyantīti anantarameva",
  "tika-vin07t:2878_3": "anuppajjitvā paramparapaccayā jāyantīti adhippāyo. “Dhammo adhammo”tiādinā ubhinnaṃ",
  "tika-vin07t:2878_4": "puggalānaṃ vivādapaccayā aññamaññakhemabhaṅgā honti, tappaccayā tesaṃ pakkhaṃ pariyesanena",
  "tika-vin07t:2878_5": "kalahaṃ vaḍḍhantānaṃ vivādo kañci mahāparisaṃ saṅghapariṇāyakaṃ lajjiṃ āgamma vūpasamaṃ",
  "tika-vin07t:2878_6": "gacchati. Tathā avūpasamante pana vivādo kamena vaḍḍhitvā sakalepi saṅghe vivādaṃ",
  "tika-vin07t:2878_7": "samuṭṭhāpeti, tato anuvādādīnīti evaṃ paramparakkamena vūpasamakāraṇābhāve cattāri",
  "tika-vin07t:2878_8": "adhikaraṇāni jāyanti. Taṃ sandhāyāha “saṅgho vivadati vivādādhikaraṇa”nti. Saṅghassa",
  "tika-vin07t:2878_9": "vivadato yo vivādo, taṃ vivādādhikaraṇaṃ hotīti attho. Esa nayo sesesupi.",
  "tika-vin07t:2879": "Saṃsaṭṭhavārādivaṇṇanā niṭṭhitā.",
  "tika-vin07t:2880": "Bhajativāravaṇṇanā",
  "tika-vin07t:2881_0": "318. Tadanantaravāre pana vivādādhikaraṇaṃ catunnaṃ adhikaraṇānantiādi adhikaraṇānaṃ",
  "tika-vin07t:2881_1": "vuttanayena aññamaññapaccayattepi saṃsaggabhāvadassanatthaṃ vuttaṃ. Vivādādhikaraṇaṃ",
  "tika-vin07t:2881_2": "catunnaṃ adhikaraṇānaṃ vivādādhikaraṇaṃ bhajatītiādīsu vivādādhikaraṇaṃ catūsu adhikaraṇesu",
  "tika-vin07t:2881_3": "vivādādhikaraṇabhāvameva bhajati, nāññādhikaraṇabhāvaṃ, catūsu adhikaraṇesu vivādādhikaraṇattameva",
  "tika-vin07t:2881_4": "nissitaṃ vivādādhikaraṇameva pariyāpannaṃ vivādādhikaraṇabhāveneva saṅgahitanti evamattho gahetabbo.",
  "tika-vin07t:2882_0": "319. Vivādādhikaraṇaṃ sattannaṃ samathānaṃ kati samathe bhajatītiādi pana catunnaṃ",
  "tika-vin07t:2882_1": "adhikaraṇānaṃ vūpasamane sati niyatasamathe dassetuṃ vuttaṃ. Tattha kati samathe",
  "tika-vin07t:2882_2": "bhajatīti attano upasamatthāya kittake samathe upagacchati, kittake samathe āgamma",
  "tika-vin07t:2882_3": "vūpasamaṃ gacchatīti attho. Kati samathapariyāpannanti attānaṃ vūpasametuṃ katisu",
  "tika-vin07t:2882_4": "samathesu tehi samānavasena paviṭṭhaṃ. Katihi samathehi saṅgahitanti vūpasamaṃ karontehi",
  "tika-vin07t:2882_5": "katihi samathehi vūpasamakaraṇatthaṃ saṅgahitaṃ.",
  "tika-vin07t:2883": "Bhajativāravaṇṇanā niṭṭhitā.",
  "tika-vin07t:2884": "Khandhakapucchāvāro",
  "tika-vin07t:2885": "Pucchāvissajjanāvaṇṇanā",
  "tika-vin07t:2886_0": "320. Upasampadakkhandhakanti pabbajjākhandhakaṃ. Saha niddesenāti saniddesaṃ. “Sanniddesa”nti",
  "tika-vin07t:2886_1": "vā pāṭho, so evattho. Nidānena ca niddesena ca saddhinti ettha paññattiṭṭhānapuggalādippakāsakaṃ",
  "tika-vin07t:2886_2": "nidānavacanaṃ nidānaṃ nāma, tannidānaṃ paṭicca niddiṭṭhasikkhāpadāni niddeso nāma,",
  "tika-vin07t:2886_3": "tehi avayavabhūtehi sahitaṃ taṃsamudāyabhūtaṃ khandhakaṃ pucchāmīti attho. Uttamāni",
  "tika-vin07t:2886_4": "padānīti āpattipaññāpakāni vacanāni adhippetāni. Tesaṃ…pe… kati āpattiyo hontīti",
  "tika-vin07t:2886_5": "tehi vacanehi paññattā kati āpattikkhandhā hontīti attho. Nanu āpattiyo nāma puggalānaññeva",
  "tika-vin07t:2886_6": "honti, na padānaṃ, kasmā pana “samukkaṭṭhapadānaṃ kati āpattiyo”ti sāmivasena niddeso",
  "tika-vin07t:2886_7": "katoti āha “yena yena hi padenā”tiādi. Pāḷiyaṃ uposathantiādi uposathakkhandhakādīnaññeva gahaṇaṃ.",
  "tika-vin07t:2887": "Pucchāvissajjanāvaṇṇanā niṭṭhitā.",
  "tika-vin07t:2888": "Ekuttarikanayaṃ",
  "tika-vin07t:2889": "Ekakavāravaṇṇanā",
  "tika-vin07t:2890_0": "321. Ekuttarikanaye pana ajānantena vītikkantāti paṇṇattiṃ vā vatthuṃ vā ajānantena",
  "tika-vin07t:2890_1": "vītikkantā pathavīkhaṇanasahaseyyādikā, sāpi pacchā āpannabhāvaṃ ñatvā paṭikammaṃ",
  "tika-vin07t:2890_2": "akarontassa antarāyikāva hoti.",
  "tika-vin07t:2891_0": "Pārivāsikādīhi pacchā āpannāti vattabhedesu dukkaṭāni sandhāya vuttaṃ. Tasmiṃ khaṇe",
  "tika-vin07t:2891_1": "āpajjitabbaantarāpattiyo sandhāyāti keci vadanti, tassa pubbāpattīnaṃantarāpatti-padeneva",
  "tika-vin07t:2891_2": "vakkhamānattā purimameva yuttataraṃ. Mūlavisuddhiyā antarāpattīti mūlāyapaṭikassanādīni",
  "tika-vin07t:2891_3": "akatvā sabbapaṭhamaṃ dinnaparivāsamānattavisuddhiyā caraṇakāle āpannaantarāpattisaṅkhātasaṅghādiseso.",
  "tika-vin07t:2891_4": "Agghavisuddhiyāti antarāpattiṃ āpannassa mūlāya paṭikassitvā odhānasamodhānavasena",
  "tika-vin07t:2891_5": "odhunitvā purimāpattiyā samodhāya tadagghavasena puna dinnaparivāsādisuddhiyā caraṇakāle",
  "tika-vin07t:2891_6": "puna āpannā antarāpatti.",
  "tika-vin07t:2892_0": "Saussāhenevāti punapi taṃ āpattiṃ āpajjitukāmatācittena, evaṃ desitāpi āpatti na",
  "tika-vin07t:2892_1": "vuṭṭhātīti adhippāyo. Dhuranikkhepaṃ akatvā āpajjane sikhāppattadosaṃ dassento āha",
  "tika-vin07t:2892_2": "“aṭṭhame vatthusmiṃ bhikkhuniyā pārājikamevā”ti. Na kevalañca bhikkhuniyā eva, bhikkhūnampi",
  "tika-vin07t:2892_3": "dhuranikkhepaṃ akatvā thokaṃ thokaṃ sappiādikaṃ theyyāya gaṇhantānaṃ pādagghanake",
  "tika-vin07t:2892_4": "puṇṇe pārājikameva. Keci pana “aṭṭhame vatthusmiṃ bhikkhuniyā pārājikameva hotīti",
  "tika-vin07t:2892_5": "vuttattā aṭṭhavatthukamevetaṃ sandhāya vutta”nti vadanti.",
  "tika-vin07t:2893_0": "Dhammikassa paṭissavassāti “idha vassaṃ vasissāmī”tiādinā gihīnaṃ sammukhā katassa",
  "tika-vin07t:2893_1": "dhammikassa paṭissavassa, adhammikassa pana “asukaṃ paharissāmī”tiādikassa paṭissavassa",
  "tika-vin07t:2893_2": "asaccāpanena āpatti natthi.",
  "tika-vin07t:2894_0": "Tathā coditoti adhammena codito, sayaṃ sacce, akuppe ca aṭṭhatvā paṭicchādentopi",
  "tika-vin07t:2894_1": "adhammacuditako eva. Pañcānantariyaniyatamicchādiṭṭhiyeva micchattaniyatā nāma. Cattāro",
  "tika-vin07t:2894_2": "maggā sammattaniyatā nāma.",
  "tika-vin07t:2895": "Ekakavāravaṇṇanā niṭṭhitā.",
  "tika-vin07t:2896": "Dukavāravaṇṇanā",
  "tika-vin07t:2897": "322. Dukesu sayameva sapuggaloti āha “mudupiṭṭhikassā”tiādi. Ādi-saddena aṅgajātacchedaattaghātādiāpattiyo saṅgahitā.",
  "tika-vin07t:2898_0": "Bhaṇḍāgārikacittakammāni vāti gahaṭṭhānaṃ bhaṇḍapaṭisāmanaṃ, itthipurisādipaṭibhānacittakammāni",
  "tika-vin07t:2898_1": "vā. “Cīvarādīni adento āpajjatī”ti idaṃ “upajjhāyena, bhikkhave, saddhivihāriko saṅgahetabbo",
  "tika-vin07t:2898_2": "anuggahetabbo…pe… patto dātabbo”tiādi vacanato anādariyena āmisasaṅgahaṃ akarontassa",
  "tika-vin07t:2898_3": "dukkaṭaṃ, bhikkhuniyā pācittiyañca sandhāya vuttaṃ. Nissaṭṭhacīvarādīnaṃ adānaāpattipi ettheva saṅgahitā.",
  "tika-vin07t:2899_0": "Pāḷiyaṃ desentoti sabhāgāpattiṃ, adesanāgāminiādiñca desento. Nidānuddese āpattiṃ",
  "tika-vin07t:2899_1": "anāvikaronto, na desento ca āpajjati nāma. Ovādaṃ agaṇhantoti bhikkhūhi bhikkhuniovādatthāya",
  "tika-vin07t:2899_2": "vuttaṃ vacanaṃ agaṇhanto bālagilānagamiyavivajjito. Attano paribhogatthaṃ dinnaṃ",
  "tika-vin07t:2899_3": "aññassa dāne, saṅghāṭiṃ apārupitvā santaruttarena gāmappavesanādīsu ca āpattiyopi",
  "tika-vin07t:2899_4": "aparibhogena āpajjitabbāpattiyova. Pamāṇanti saṅghabhedānantariyanipphattiyā lakkhaṇaṃ.",
  "tika-vin07t:2899_5": "Bālassāti nissayaggahaṇavidhiṃ ajānantassa lajjibālasseva. Lajjissāti byattassa nissayadāyakasabhāgataṃ",
  "tika-vin07t:2899_6": "parivīmaṃsantassa. Vinaye āgatā atthā venayikāti āha “dve atthā vinayasiddhā”ti.",
  "tika-vin07t:2900_0": "Pāḷiyaṃ appatto nissāraṇanti ettha pabbājanīyakammaṃ vihārato nissāraṇattā nissāraṇanti",
  "tika-vin07t:2900_1": "adhippetaṃ, tañca yasmā kuladūsakaṃ akaronto puggalo āpattibahulopi āveṇikalakkhaṇena",
  "tika-vin07t:2900_2": "appatto nāma hoti, tasmā appatto nissāraṇaṃ. Yasmā pana āpattādibahulassāpi “ākaṅkhamāno",
  "tika-vin07t:2900_3": "saṅgho pabbājanīyakammaṃ kareyyā”ti vuttaṃ, tasmā sunissārito, sabbathā pana suddho",
  "tika-vin07t:2900_4": "nirāpattiko dunnissāritoti daṭṭhabbo.",
  "tika-vin07t:2901": "Appatto osāraṇantiādīsu upasampadākammaṃ ettha osāraṇaṃ adhippetaṃ, tañca hatthacchinnādiko ekacco paṭikkhittattā appattopi sosārito, paṇḍakādiko dosāritoti attho.",
  "tika-vin07t:2902": "Dukavāravaṇṇanā niṭṭhitā.",
  "tika-vin07t:2903": "Tikavāravaṇṇanā",
  "tika-vin07t:2904_0": "323. Tikesu lohituppādāpattinti pārājikāpattiṃ. Āvusovādenāti “āvuso”ti ālapanena.",
  "tika-vin07t:2904_1": "Āpattinti dukkaṭāpattiṃ. Sesā rattiñceva divā cāti ettha aruṇuggamane āpajjitabbā",
  "tika-vin07t:2904_2": "paṭhamakathinādī sabbā āpattiyopi rattindivānaṃ vemajjheyeva āpajjitabbattā tatiyakoṭṭhāsaññeva",
  "tika-vin07t:2904_3": "paviṭṭhāti daṭṭhabbā. Atha vā uddhaste aruṇe āpajjitabbattā divā āpajjitabbesu eva",
  "tika-vin07t:2904_4": "paviṭṭhāti daṭṭhabbā, atthaṅgate sūriye bhikkhuniyo ovādanāpattiyo, pana rattandhakāre",
  "tika-vin07t:2904_5": "purisena saddhiṃ santiṭṭhanāpatti ca rattiyaññeva āpajjitabbā.",
  "tika-vin07t:2905_0": "Purebhattaṃ kulāni upasaṅkamanaanatirittabhojanādīni divā eva āpajjitabbāni. Keci",
  "tika-vin07t:2905_1": "pana “bhojanapaṭisaṃyuttāni sekhiyāni, gaṇabhojanādīni ca divā eva āpajjitabbānī”ti",
  "tika-vin07t:2905_2": "vadanti. Tasmā īdisā āpattiyo muñcitvā sesāva tatiyakoṭṭhāsaṃ bhajantīti veditabbaṃ.",
  "tika-vin07t:2906_0": "Na ūnadasavassoti dasavassassa bālasseva paññattasikkhāpadattā vuttaṃ. Saddhivihārikaantevāsikesu",
  "tika-vin07t:2906_1": "asammāvattanāpattiṃ, alajjīnaṃ nissayadānādimpi dasavassova āpajjati, vuṭṭhāpiniṃ",
  "tika-vin07t:2906_2": "dve vassāni ananubandhādimpi ūnadasavassā āpajjanti. Abyākatacittoti supantassa bhavaṅgacittaṃ sandhāya vuttaṃ.",
  "tika-vin07t:2907_0": "Appavārentoti anādariyena appavārento kenaci paccayena appavāretvā kāḷapakkhacātuddase",
  "tika-vin07t:2907_1": "saṅghe pavārente tattha anādariyena appavārento tameva āpattiṃ kāḷepi āpajjatīti",
  "tika-vin07t:2907_2": "juṇhe evāti niyamo na dissati, pacchimavassaṃvuttho pana pacchimakattikapuṇṇamiyameva",
  "tika-vin07t:2907_3": "pavāretuṃ labbhatīti tattha appavāraṇāpaccayā āpattiṃ āpajjamāno eva juṇhe āpajjatīti",
  "tika-vin07t:2907_4": "niyametabboti daṭṭhabbaṃ. Juṇhe kappatīti etthāpi eseva nayo.",
  "tika-vin07t:2908_0": "“Apaccuddharitvā hemante āpajjatī”ti iminā “vassānaṃ cātumāsaṃ adhiṭṭhātu”nti niyamavacaneneva",
  "tika-vin07t:2908_1": "apaccuddharantassa dukkaṭanti dasseti. Vassānupagamanaakaraṇīyena pakkamādayopi vasse",
  "tika-vin07t:2908_2": "eva āpajjati. Vatthikammādimpi gilāno eva. Adhotapādehi akkamanādīnipi anto eva āpajjati.",
  "tika-vin07t:2908_3": "Bhikkhuniyā anāpucchā ārāmappavesanādi ca antosīmāyameva. Nissayapaṭipannassa anāpucchādisāpakkamanādi",
  "tika-vin07t:2908_4": "ca bahisīmāyameva. Pātimokkhuddese santiyā āpattiyā anāvikaraṇāpattisamanubhāsanaūnavīsativassūpasampādanādisabbaadhammakammāpattiyopi",
  "tika-vin07t:2908_5": "saṅghe eva. Adhammena gaṇuposathādīsupi gaṇādimajjhe eva. Alajjissa santike nissayaggahaṇādipi",
  "tika-vin07t:2908_6": "puggalassa santike eva āpajjati.",
  "tika-vin07t:2909_0": "Tīṇi adhammikāni amūḷhavinayassa dānānīti yo ummattakopi vītikkamakāle, anummatto",
  "tika-vin07t:2909_1": "sañcicceva āpattiṃ āpajjitvā bhikkhūhi pacchā codito saramāno eva “na sarāmī”ti vadati,",
  "tika-vin07t:2909_2": "yo ca “supinaṃ viya sarāmī”ti vā musā vadati, yo ca ummattakakāle kataṃ sabbampi",
  "tika-vin07t:2909_3": "sabbesaṃ vaṭṭatīti vadati, imesaṃ tiṇṇaṃ dinnāni tīṇi amūḷhavinayassa dānāni adhammikāni.",
  "tika-vin07t:2910_0": "Apakatattoti vinaye apakataññū. Tenāha “āpattānāpattiṃ na jānātī”ti. “Diṭṭhiñca anissajjantānaṃyeva",
  "tika-vin07t:2910_1": "kammaṃ kātabba”nti idaṃ bhikkhūhi ovadiyamānassa diṭṭhiyā anissajjanapaccayā dukkaṭaṃ,",
  "tika-vin07t:2910_2": "pācittiyampi vā avassameva sambhavatīti vuttaṃ.",
  "tika-vin07t:2911": "Mukhālambarakaraṇādibhedoti mukhabherīvādanādippabhedo. Upaghātetīti vināseti. Bījaniggāhādiketi cittaṃ bījaniṃ gāhetvā anumodanādikaraṇeti attho.",
  "tika-vin07t:2912": "Tikavāravaṇṇanā niṭṭhitā.",
  "tika-vin07t:2913": "Catukkavāravaṇṇanā",
  "tika-vin07t:2914_0": "324. Catukkesu soti gihiparikkhāro. Avāpuraṇaṃ dātunti gabbhaṃ vivaritvā anto parikkhāraṭṭhapanatthāya",
  "tika-vin07t:2914_1": "vivaraṇakuñcikaṃ dātuṃ. Saṅghatthāya upanītaṃ sayameva anto paṭisāmitumpi vaṭṭati.",
  "tika-vin07t:2914_2": "Tenāha “anto ṭhapāpetuñca vaṭṭatī”ti.",
  "tika-vin07t:2915_0": "Ādikammikesu paṭhamaṃ purisaliṅgaṃ uppajjatīti āha “paṭhamaṃ uppannavasenā”ti. Pāḷiyaṃ",
  "tika-vin07t:2915_1": "anāpatti vassacchedassāti vassacchedasambandhiniyā anāpattiyā evamattho. Mantabhāsāti",
  "tika-vin07t:2915_2": "mantāya paññāya kathanaṃ. “Navamabhikkhunito paṭṭhāyā”ti idaṃ “anujānāmi, bhikkhave,",
  "tika-vin07t:2915_3": "aṭṭhannaṃ bhikkhunīnaṃ yathāvuḍḍhaṃ avasesānaṃ yathākatika”nti vacanato ādito aṭṭhannaṃ",
  "tika-vin07t:2915_4": "bhikkhunīnaṃ paccuṭṭhātabbattā vuttaṃ.",
  "tika-vin07t:2916": "“Idha na kappantīti vadantopi paccantimesu āpajjatī”tiādinā sañcicca kappiyaṃ akappiyanti vā akappiyaṃ kappiyanti vā kathentassa sabbattha dukkaṭanti dasseti.",
  "tika-vin07t:2917": "Pubbakaraṇanti vuccatīti aṭṭhakathāsu vuttaṃ, tāni idha parivāre uddhaṭānīti adhippāyo. Idhādhippetāni pana dassento “chandapārisuddhī”tiādimāha.",
  "tika-vin07t:2918": "Catukkavāravaṇṇanā niṭṭhitā.",
  "tika-vin07t:2919": "Pañcakavāravaṇṇanā",
  "tika-vin07t:2920_0": "325. Pañcakesu āpucchitvā cārassa abhāvoti piṇḍapātikassa “nimantito sabhatto”ti",
  "tika-vin07t:2920_1": "imassa aṅgassa abhāvā tena sikkhāpadena tassa sabbathā anāpattīti adhippāyo. Susānaṃ",
  "tika-vin07t:2920_2": "netvā puna ānītakanti susāne petakiccaṃ katvā nikkhantehi nhatvā chaḍḍitāni nivatthapārutavatthāni evaṃ vuccanti.",
  "tika-vin07t:2921_0": "Pāḷiyaṃ pañcahākārehīti pañcahi avahāraṅgehi. Vatthuto pana garukalahukabhedena pārājikathullaccayadukkaṭāni",
  "tika-vin07t:2921_1": "vuttāni. Itthipurisasaṃyogādikaṃ kilesasamudācārahetukaṃ paṭibhānacittakammaṃ nāma.",
  "tika-vin07t:2921_2": "Pañhāsahassaṃ pucchīti samathavipassanākammaṭṭhānesu pañhāsahassaṃ sammajjitvā ṭhitaṃ",
  "tika-vin07t:2921_3": "daharaṃ pucchi. Itaropi daharo attano gatamaggattā sabbaṃ vissajjesi, tena thero",
  "tika-vin07t:2921_4": "pasīdi. Vattaṃ paricchindīti vattaṃ niṭṭhāpesi. Kiṃ tvaṃ āvusotiādikaṃ thero khīṇāsavo",
  "tika-vin07t:2921_5": "sammajjanānisaṃsaṃ sabbesaṃ pākaṭaṃ kātuṃ avocāti daṭṭhabbaṃ.",
  "tika-vin07t:2922": "“Jaṇṇukehi patiṭṭhāya padacetiya”nti pāṭhaseso. Codanaṃ kāressāmīti bhagavatā attānaṃ codāpessāmi, attānaṃ niggaṇhāpessāmīti attho.",
  "tika-vin07t:2923_0": "Ettakaṃ gayhūpaganti ettakaṃ adhikaraṇavūpasamatthāya gahetabbavacananti yathā sutvā",
  "tika-vin07t:2923_1": "viññātuṃ sakkoti, evaṃ anuggaṇhantoti yojanā. Ettha ca “attano bhāsapariyantaṃ anuggahetvā",
  "tika-vin07t:2923_2": "parassa bhāsapariyantaṃ anuggahetvā”ti ekaṃ, “adhammena karotī”ti ekaṃ, “appaṭiññāyā”ti",
  "tika-vin07t:2923_3": "ekañca katvā purimehi dvīhi pañcaṅgāni veditabbāni. Vatthunti methunādivītikkamaṃ.",
  "tika-vin07t:2923_4": "Kathānusandhivinicchayānulomasandhivasena vatthuṃ na jānātīti codakena vā cuditakena",
  "tika-vin07t:2923_5": "vā vuttakathānusandhinā tesaṃ vacanapaṭivacanānurūpena vadanto kathānusandhinā vatthuṃ",
  "tika-vin07t:2923_6": "na jānāti nāma, tañca suttavibhaṅge vinītavatthusaṅkhātena vinicchayānulomeneva vadanto",
  "tika-vin07t:2923_7": "vinicchayānulomasandhivasena vatthuṃ na jānāti nāma. Ñattikammaṃ nāma hotīti ñattikammaṃ",
  "tika-vin07t:2923_8": "niṭṭhitaṃ nāma hotīti na jānātīti sambandho. Ñattiyā kammappattoti ñattiyā niṭṭhitāyapi",
  "tika-vin07t:2923_9": "kammappatto eva hoti. Anussāvanaṭṭhāne eva kammaṃ niṭṭhitaṃ hotīti ñattikammaṃ niṭṭhitaṃ",
  "tika-vin07t:2923_10": "nāma hoti, taṃ ñattiyā kāraṇaṃ na jānātīti attho.",
  "tika-vin07t:2924": "Pāḷiyaṃ pañca visuddhiyoti āpattito visuddhihetuttā, visuddhehi kattabbato ca pātimokkhuddesā vuttā.",
  "tika-vin07t:2925": "Pañcakavāravaṇṇanā niṭṭhitā.",
  "tika-vin07t:2926": "Chakkavārādivaṇṇanā",
  "tika-vin07t:2927_0": "326. Chakkādīsu pāḷiyaṃ cha agāravāti buddhadhammasaṅghasikkhāsu, appamāde, paṭisanthāre",
  "tika-vin07t:2927_1": "ca cha agāravā, tesu eva ca cha gāravā veditabbā. “Chabbassaparamatā dhāretabba”nti",
  "tika-vin07t:2927_2": "idaṃ vibhaṅge āgatassa paramassa dassanaṃ.",
  "tika-vin07t:2928": "328. Pāḷiyaṃ āgatehi sattahīti “pubbevassa hoti musā bhaṇissa”ntiādinā musāvādasikkhāpade āgatehi sattahi.",
  "tika-vin07t:2929": "329. Taṃ kutettha labbhāti taṃ anatthassa acaraṇaṃ ettha etasmiṃ puggale, lokasannivāse vā kuto kena kāraṇena sakkā laddhunti āghātaṃ paṭivineti.",
  "tika-vin07t:2930_0": "330. Sassato lokotiādinā vasenāti “sassato loko, asassato loko. Antavā loko, anantavā",
  "tika-vin07t:2930_1": "loko. Taṃ jīvaṃ taṃ sarīranti vā, aññaṃ jīvaṃ aññaṃ sarīranti vā. Hoti tathāgato",
  "tika-vin07t:2930_2": "parammaraṇā, na hoti tathāgato parammaraṇā. Hoti ca na hoti ca tathāgato parammaraṇā,",
  "tika-vin07t:2930_3": "neva hoti na na hoti tathāgato parammaraṇā”ti evaṃ āgatā dasa antaggāhikā diṭṭhiyo",
  "tika-vin07t:2930_4": "sandhāya vuttaṃ. Micchādiṭṭhiādayoti micchādiṭṭhimicchāsaṅkappādayo aṭṭhamicchāñāṇamicchāvimuttīhi",
  "tika-vin07t:2930_5": "saddhiṃ dasa micchattā. Tattha micchāñāṇanti micchādiṭṭhisampayutto moho. Avimuttasseva",
  "tika-vin07t:2930_6": "vimuttasaññitā micchāvimutti nāma.",
  "tika-vin07t:2931": "Viparītāti sammādiṭṭhiādayo sammāñāṇasammāvimuttipariyosānā dasa. Tattha sammāvimutti arahattaphalaṃ, taṃsampayuttaṃ pana ñāṇaṃ vā paccavekkhaṇañāṇaṃ vā sammāñāṇanti veditabbaṃ.",
  "tika-vin07t:2932": "Ekuttarikanayo niṭṭhito.",
  "tika-vin07t:2933": "Uposathādipucchāvissajjanāvaṇṇanā",
  "tika-vin07t:2934": "332. Uposathādipucchāsu pavāraṇagāthāti diṭṭhādīhi tīhi ṭhānehi pavāraṇāvācā eva. Evaṃ vuttānaṃ pana chandovicitilakkhaṇena vuttajātibhedā gāthā.",
  "tika-vin07t:2935": "Chakkavārādivaṇṇanā niṭṭhitā.",
  "tika-vin07t:2936": "Mahāvaggavaṇṇanānayo niṭṭhito.",
  "tika-vin07t:2937": "Paññattivaggo",
  "tika-vin07t:2938": "Paṭhamagāthāsaṅgaṇikaṃ",
  "tika-vin07t:2939": "Sattanagaresu paññattasikkhāpadavaṇṇanā",
  "tika-vin07t:2940": "335. Aḍḍhuḍḍhasatānīti paññāsādhikāni tīṇi satāni. Viggahapadena manussaviggahaṃ vuttaṃ.",
  "tika-vin07t:2941": "Atirekanti paṭhamakathinaṃ. Kāḷakanti suddhakāḷakaṃ. Bhūtanti bhūtārocanaṃ. Bhikkhunīsu ca akkosoti “yā pana bhikkhunī bhikkhuṃ akkoseyyā”ti vuttaṃ sikkhāpadaṃ.",
  "tika-vin07t:2942_0": "Dvepi ca bhedāti dve saṅghabhedasikkhāpadāni. Antaravāsakanāmena aññātikāya bhikkhuniyā",
  "tika-vin07t:2942_1": "hatthato cīvarapaṭiggahaṇaṃ vuttaṃ. Suttanti suttaṃ viññāpetvā vāyāpanaṃ. Vikāleti",
  "tika-vin07t:2942_2": "vikālabhojanaṃ. Cārittanti purebhattaṃ pacchābhattaṃ cārittaṃ. Nahānanti orenaddhamāsanahānaṃ.",
  "tika-vin07t:2943_0": "Cīvaraṃ datvāti samaggena saṅghena cīvaraṃ datvā khiyyanaṃ. Giragganti naccagītaṃ.",
  "tika-vin07t:2943_1": "Cariyāti antovassaṃ cārikacaraṇaṃ. Tatthevāti vassaṃvutthāya cārikaṃ apakkamitvā",
  "tika-vin07t:2943_2": "tattheva nivāsanaṃ paṭicca paññattasikkhāpadaṃ. Chandadānenāti pārivāsikena chandadānena.",
  "tika-vin07t:2944": "Pārājikāni cattārīti bhikkhunīnaṃ asādhāraṇāni. Soḷasāti ādito pañca sikkhāpadāni, kuladūsanañcāti cha, bhikkhunīnaṃ asādhāraṇāni dasa nissaggiyāni.",
  "tika-vin07t:2945_0": "Catuttiṃsāti paṭhamakathinasuddhakāḷakacīvarapaṭiggahaṇarūpiyacīvaravāyāpanakoseyyamissakaeḷakalomadhovāpanadutiyapattavajjitāni",
  "tika-vin07t:2945_1": "bhikkhuvibhaṅge dvāvīsati, bhikkhunīnaṃ asādhāraṇāni dvādasa cāti catuttiṃsa. Chapaññāsasatanti",
  "tika-vin07t:2945_2": "vesāliyādīsu paññattāni dvattiṃsasikkhāpadāni ṭhapetvā sesā chapaññāsasataṃ.",
  "tika-vin07t:2946_0": "Dasa gārayhāti vosāsaappaṭisaṃ viditasikkhāpadadvayañca ṭhapetvā sesāni dasa pāṭidesanīyāni.",
  "tika-vin07t:2946_1": "Dve sattati sekhiyāni surusurukārakasāmisenahatthenapānīyathālakapaṭiggahaṇasasitthakapattadhovanāni",
  "tika-vin07t:2946_2": "tīṇi ṭhapetvā sesāni sekhiyāni.",
  "tika-vin07t:2947_0": "Seyyāti anupasampannena sahaseyyasikkhāpadaṃ. Khaṇaneti pathavīkhaṇanaṃ. Gaccha devateti",
  "tika-vin07t:2947_1": "bhūtagāmasikkhāpadaṃ vuttaṃ. Sappāṇakaṃ siñcanti sappāṇodakasiñcanaṃ. Mahāvihāroti mahallakavihāro.",
  "tika-vin07t:2948": "Aññanti aññavādakaṃ. Dvāranti yāva dvārakosā aggaḷaṭṭhapanaṃ. Sahadhammoti sahadhammikaṃ vuccamāno. Payopānanti surusurukārakasikkhāpadaṃ.",
  "tika-vin07t:2949_0": "Eḷakalomoti eḷakalomadhovāpanaṃ. Patto cāti dutiyapatto. Ovādoti bhikkhunupassayaṃ",
  "tika-vin07t:2949_1": "upasaṅkamitvā ovādo. Bhesajjanti catumāsapaccayapavāraṇāsikkhāpadaṃ. Āraññikoti catutthapāṭidesanīyaṃ.",
  "tika-vin07t:2949_2": "Ovādoti ovādāya vā saṃvāsāya vā agamanaṃ.",
  "tika-vin07t:2950_0": "337. “Ye ca yāvatatiyakā”ti pañhassa “ime kho yāvatatiyakā”ti vissajjanaṃ vatvā tadanantaraṃ",
  "tika-vin07t:2950_1": "“sādhāraṇaṃ asādhāraṇa”ntiādipañhānaṃ vissajjane vattabbe yasmā taṃ avatvā “kati",
  "tika-vin07t:2950_2": "chedanakānī”tiādike aṭṭha pañhe antarā vissajjetvā tesaṃ anantarā “vīsaṃ dve satāni",
  "tika-vin07t:2950_3": "bhikkhūnaṃ…pe… chacattārīsā bhikkhūnaṃ, bhikkhunīhi asādhāraṇā”tiādinā ukkameneva",
  "tika-vin07t:2950_4": "sādhāraṇādipañhā vissajjitā, tasmā taṃ ukkamavissajjanakāraṇaṃ dassetuṃ “yasmā pana",
  "tika-vin07t:2950_5": "ye ca yāvatatiyakāti ayaṃ pañho”tiādimāha.",
  "tika-vin07t:2951_0": "338. Dhovanañca paṭiggahotiādigāthā aṭṭhakathācariyānaṃ gāthāva. Chabbassāni nisīdananti",
  "tika-vin07t:2951_1": "dve sikkhāpadāni. Dve lomāti tiyojanātikkamadhovāpanavasena dve eḷakalomasikkhāpadāni.",
  "tika-vin07t:2951_2": "Vassikā āraññakena cāti vassikasāṭikā pariyesanaaraññakesu senāsanesu viharaṇasikkhāpadena saha.",
  "tika-vin07t:2952_0": "Paṇītanti paṇītabhojanaviññāpanaṃ. Ūnanti ūnavīsativassūpasampādanaṃ. Mātugāmena",
  "tika-vin07t:2952_1": "saddhinti saṃvidhāya gamanaṃ vuttaṃ. Yā sikkhāti yaṃ sikkhāpadaṃ. Nisīdane ca yā",
  "tika-vin07t:2952_2": "sikkhāti pamāṇātikkantanisīdanakārāpane yaṃ sikkhāpadaṃ. Tathā vassikā yā ca sāṭikāti etthāpi.",
  "tika-vin07t:2953_0": "Pāḷiyaṃ sataṃ sattati chaccevime honti ubhinnaṃ asādhāraṇāti bhikkhūnaṃ bhikkhunīhi",
  "tika-vin07t:2953_1": "asādhāraṇā chacattārīsa, bhikkhunīnaṃ bhikkhūhi asādhāraṇā tiṃsādhikaṃ satañcāti",
  "tika-vin07t:2953_2": "evaṃ ubhinnaṃ asādhāraṇā ca chasattatiadhikaṃ sataṃ sikkhāpadānīti attho. Sataṃ sattati",
  "tika-vin07t:2953_3": "cattārīti ubhinnaṃ sādhāraṇasikkhānaṃ gaṇanā catusattatiadhikaṃ sataṃ sikkhāpadānīti attho.",
  "tika-vin07t:2954_0": "Vibhattiyoti āpattikkhandhā ceva uposathapavāraṇādayo ca adhippetā. Te hi pārājikādibhedena,",
  "tika-vin07t:2954_1": "bhikkhuuposathādibhedena ca vibhajīyanti. Tenāha “vibhattiyo”tiādi. Tesanti aṭṭhannaṃ",
  "tika-vin07t:2954_2": "pārājikādīnaṃ. Dvīhītiādi vivādādhikaraṇādīnaṃ samathehi vūpasamadassanaṃ.",
  "tika-vin07t:2955": "Sattanagaresu paññattasikkhāpadavaṇṇanā niṭṭhitā.",
  "tika-vin07t:2956": "Pārājikādiāpattivaṇṇanā",
  "tika-vin07t:2957_0": "339. Idanti “pārājikanti yaṃ vutta”ntiādinā vuttaṃ vacanaṃ sandhāya vadati. Idañhi",
  "tika-vin07t:2957_1": "heṭṭhā “garuka lahuka”ntiādinā uddhaṭapañhesu anāgatampi “sabbānipetāni viyākarohi,",
  "tika-vin07t:2957_2": "handa vākyaṃ suṇoma te”ti ettha yathāvuttāni aññānipi “sabbānipetāni viyākarohi,",
  "tika-vin07t:2957_3": "handa vākyaṃ suṇomā”ti evaṃ gahitamevāti dassento “iminā pana āyācanavacanena saṅgahitassā”tiādi vuttaṃ.",
  "tika-vin07t:2958_0": "Ativassatīti ovassati, vassodakaṃ pavisatīti attho. Dhammānanti yathā catupaccaye",
  "tika-vin07t:2958_1": "dhārayatīti dhammo, tesaṃ. Tenāha “saṅkhatadhammāna”nti. Gāthāsaṅgaṇikanti gāthāsaṅgaho,",
  "tika-vin07t:2958_2": "te te atthā gāthāhi saṅgahetvā gaṇīyanti kathīyanti etthāti hi gāthāsaṅgaṇikaṃ.",
  "tika-vin07t:2959": "Pārājikādiāpattivaṇṇanā niṭṭhitā.",
  "tika-vin07t:2960": "Paṭhamagāthāsaṅgaṇikavaṇṇanānayo niṭṭhito.",
  "tika-vin07t:2961": "Adhikaraṇabhedaṃ",
  "tika-vin07t:2962": "Ukkoṭanabhedādikathāvaṇṇanā",
  "tika-vin07t:2963_0": "341. “Alaṃ āvuso”ti attapaccatthike saññāpetvāti pattacīvarādiatthāya alaṃ bhaṇḍanādikaraṇanti",
  "tika-vin07t:2963_1": "vivādādīsu dosadassanamattena saññāpetvā aññamaññaṃ khamāpetvā vūpasamenti, na pana",
  "tika-vin07t:2963_2": "aññamaññaṃ āpattānāpattidassanavasenāti adhippāyo. Tenāha “pāḷimuttakavinicchayenevā”ti.",
  "tika-vin07t:2964": "Visamāni kāyakammādīni nissito bhikkhu visamanissito nāma, micchādiṭṭhinissito gahananissito, balavante purise nissito balavanissito nāmāti dassento “eko visamānī”tiādimāha.",
  "tika-vin07t:2965": "Ukkoṭanabhedādikathāvaṇṇanā niṭṭhitā.",
  "tika-vin07t:2966": "Adhikaraṇanidānādivaṇṇanā",
  "tika-vin07t:2967_0": "342. Āpattiṃ nissāya uppajjanakaāpattivasenāti paresaṃ, attano ca āpattiṃ paṭicchādentānaṃ",
  "tika-vin07t:2967_1": "vajjapaṭicchādīnaṃ pārājikādiāpattimeva sandhāya vuttaṃ, na sabbāpattiyo. Kiccaṃ",
  "tika-vin07t:2967_2": "nissāya uppajjanakakiccānanti ukkhepanīyādikammaṃ nissāya uppajjanakānaṃ tadanuvattikāya",
  "tika-vin07t:2967_3": "bhikkhuniyā yāvatatiyānussāvanānaṃ kiccānaṃ vasena, na sabbesaṃ kiccānaṃ vasenāti.",
  "tika-vin07t:2968_0": "344. Pāḷiyaṃ “katihi adhikaraṇehī”ti pucchāya “ekena adhikaraṇena kiccādhikaraṇenā”ti",
  "tika-vin07t:2968_1": "vuttaṃ. “Katisu ṭhānesū”ti pucchāya “tīsu ṭhānesu saṅghamajjhe, gaṇamajjhe, puggalassa",
  "tika-vin07t:2968_2": "santike”ti vuttaṃ. “Katihi samathehī”ti pucchāya “tīhi samathehī”ti vuttaṃ. Tīhipi",
  "tika-vin07t:2968_3": "etehi eko vūpasamanappakārova pucchito, vissajjito cāti veditabbo.",
  "tika-vin07t:2969_0": "348. Vivādādhikaraṇaṃ hoti anuvādādhikaraṇantiādīsu vivādādhikaraṇameva anuvādādhikaraṇādipi",
  "tika-vin07t:2969_1": "hotīti pucchāya vivādādhikaraṇaṃ vivādādhikaraṇameva hoti, anuvādādayo na hotīti vissajjanaṃ.",
  "tika-vin07t:2970": "Adhikaraṇanidānādivaṇṇanā niṭṭhitā.",
  "tika-vin07t:2971": "Sattasamathanānātthādivaṇṇanā",
  "tika-vin07t:2972": "354. Adhikaraṇapucchāvissajjane pāḷiyaṃ vipaccayatāya vohāroti virūpavipākāya aññamaññaṃ dukkhuppādanāya kāyavacīvohāro. Medhaganti vuddhippatto kalaho.",
  "tika-vin07t:2973": "Anusampavaṅkatāti vipatticodanāya anu anu saṃyujjanavasena ninnatā.",
  "tika-vin07t:2974_0": "Abbhussahanatāti ativiya sañjātussāhatā. Anubalappadānanti codakānampi upatthambhakaraṇaṃ.",
  "tika-vin07t:2974_1": "Kammasaṅgahābhāvenāti saṅghasammukhatādimattassa sammukhāvinayassa saṅghādīhi kattabbakiccesu saṅgahābhāvā.",
  "tika-vin07t:2975": "Sattasamathanānātthādivaṇṇanā niṭṭhitā.",
  "tika-vin07t:2976": "Adhikaraṇabhedavaṇṇanānayo niṭṭhito.",
  "tika-vin07t:2977": "Dutiyagāthāsaṅgaṇikaṃ",
  "tika-vin07t:2978": "Codanādipucchāvissajjanāvaṇṇanā",
  "tika-vin07t:2979_0": "359. Dutiyagāthāsaṅgaṇikāya “codanā kimatthāyā”tiādikā pucchā upālittherena katā.",
  "tika-vin07t:2979_1": "“Codanā sāraṇatthāyā”tiādivissajjanaṃ bhagavatā vuttaṃ. Upālitthero sayameva pucchitvā",
  "tika-vin07t:2979_2": "vissajjanaṃ akāsītipi vadanti.",
  "tika-vin07t:2980_0": "Mantaggahaṇanti tesaṃ vicāraṇāgahaṇaṃ, suttantikattherānaṃ, vinayadharattherānañca",
  "tika-vin07t:2980_1": "adhippāyagahaṇanti attho. Pāṭekkaṃ vinicchayasanniṭṭhāpanatthanti tesaṃ paccekaṃ",
  "tika-vin07t:2980_2": "adhippāyaṃ ñatvā tehi samuṭṭhāpitanayampi gahetvā vinicchayapariyosāpanatthanti adhippāyo.",
  "tika-vin07t:2981": "“Mā kho turito abhaṇī”tiādinā abhimukhe ṭhitaṃ kañci anuvijjakaṃ ovadantena viya therena anuvijjakavattaṃ kathitaṃ.",
  "tika-vin07t:2982_0": "Anuyuñjanavattanti anuyujjanakkamaṃ, taṃ pana yasmā sabbasikkhāpadavītikkamavisayepi",
  "tika-vin07t:2982_1": "taṃtaṃsikkhāpadānulomena kattabbaṃ, tasmā “sikkhāpadānulomika”nti vuttaṃ. Attano",
  "tika-vin07t:2982_2": "gatiṃ nāsetīti attano sugatigamanaṃ vināseti.",
  "tika-vin07t:2983_0": "Anusandhita-saddo bhāvasādhanoti āha “anusandhitanti kathānusandhī”ti. Vattānusandhitenāti",
  "tika-vin07t:2983_1": "etthāpi eseva nayo. Vattānusandhitenāti ācārānusandhinā, ācārena saddhiṃ samentiyā",
  "tika-vin07t:2983_2": "paṭiññāyāti attho. Tenāha “yā assa vattenā”tiādi.",
  "tika-vin07t:2984_0": "Pāḷiyaṃ sañcicca āpattintiādi alajjilajjilakkhaṇaṃ bhikkhubhikkhunīnaṃ vasena vuttaṃ",
  "tika-vin07t:2984_1": "tesaññeva sabbappakārato sikkhāpadādhikārattā. Sāmaṇerādīnampi sādhāraṇavasena pana",
  "tika-vin07t:2984_2": "sañcicca yathāsakaṃ sikkhāpadavītikkamanādikaṃ alajjilajjilakkhaṇaṃ veditabbaṃ.",
  "tika-vin07t:2985_0": "Kathānusandhivacananti cuditakaanuvijjakānaṃ kathāya anusandhiyuttaṃ vacanaṃ na jānāti,",
  "tika-vin07t:2985_1": "tehi ekasmiṃ kāraṇe vutte sayaṃ taṃ asallakkhetvā attano abhirucitameva asambandhitatthanti",
  "tika-vin07t:2985_2": "attho. Vinicchayānusandhivacanañcāti anuvijjakena katassa āpattānāpattivinicchayassa",
  "tika-vin07t:2985_3": "anuguṇaṃ, sambandhavacanañca.",
  "tika-vin07t:2986": "Codanādipucchāvissajjanāvaṇṇanā niṭṭhitā.",
  "tika-vin07t:2987": "Codanākaṇḍaṃ",
  "tika-vin07t:2988": "Anuvijjakakiccavaṇṇanā",
  "tika-vin07t:2989": "360. Pāḷiyaṃ yaṃ kho tvantiādīsu tvaṃ, āvuso, yaṃ imaṃ bhikkhuṃ codesi, taṃ kimhi dose codesi, katarāya vipattiyā codesīti attho. Evaṃ sabbattha.",
  "tika-vin07t:2990": "361. Asuddhaparisaṅkitoti asuddhāya aṭṭhāne uppannāya parisaṅkāya parisaṅkito. Tenāha “amūlakaparisaṅkito”ti.",
  "tika-vin07t:2991_0": "364. Pāḷiyaṃ uposatho sāmaggatthāyāti visuddhānaṃ bhikkhūnaṃ aññoññanirapekkho ahutvā",
  "tika-vin07t:2991_1": "uposatho uposathaṭṭhānaṃ sannipatitvā “pārisuddhiṃ āyasmanto ārocetha, parisuddhetthāyasmanto,",
  "tika-vin07t:2991_2": "parisuddho ahaṃ āvuso”tiādinā aññamaññaṃ parisuddhivīmaṃsanārocanavasena ayutte vivajjetvā",
  "tika-vin07t:2991_3": "yutteheva kāyacittasāmaggīkaraṇatthāya.",
  "tika-vin07t:2992": "Visuddhāya pavāraṇāti diṭṭhasutādīhi aññamaññaṃ kathāpetvā visuddhisampādanatthāyāti attho. Ubho eteti āmisapuggalanissayane ete ubho.",
  "tika-vin07t:2993": "Anuvijjakakiccavaṇṇanā niṭṭhitā.",
  "tika-vin07t:2994": "Cūḷasaṅgāmaṃ",
  "tika-vin07t:2995": "Anuvijjakassa paṭipattivaṇṇanā",
  "tika-vin07t:2996_0": "365. Tatra hīti tasmiṃ sannipāte. Attapaccatthikāti lajjipesalassa codakapāpagarahīpuggalassa",
  "tika-vin07t:2996_1": "anatthakāmā verīpuggalā. Sāsanapaccatthikāti attano anācārānuguṇaṃ buddhavacanaṃ",
  "tika-vin07t:2996_2": "pakāsento taṇhāgatikā, diṭṭhigatikā ca. Ajjhogāhetvāti alajjiabhibhavanavasena saṅghamajjhaṃ",
  "tika-vin07t:2996_3": "pavisitvā. So saṅgāmāvacaroti so codako saṅgāmāvacaro nāma. Diṭṭhasutamutampi rājakathādikanti",
  "tika-vin07t:2996_4": "diṭṭhasutavaseneva rājacorādikathaṃ, mutavasenapi annādikathañca akathentenāti yojetabbaṃ.",
  "tika-vin07t:2996_5": "Kappiyākappiyanissitā vātiādīsu rūpārūpapaṭicchedapadena sakalaabhidhammatthapiṭakattaṃ",
  "tika-vin07t:2996_6": "dasseti. Samathācārādīhi paṭisaṃyuttanti sakalasuttantapiṭakattaṃ. Tattha samathācāro",
  "tika-vin07t:2996_7": "nāma samathabhāvanākkamo. Tathā vipassanācāro. Ṭhānanisajjavattādinissitāti saṅghamajjhādīsu",
  "tika-vin07t:2996_8": "garucittīkāraṃ paccupaṭṭhapetvā ṭhānādikkamanissitā ceva cuddasamahāvattādivattanissitā",
  "tika-vin07t:2996_9": "ca, ādi-saddena appicchatādinissitā cāti attho. Pañhe uppanneti kenaci uppanne pañhe",
  "tika-vin07t:2996_10": "pucchite. Idañca upalakkhaṇamattaṃ, yaṃ kiñci upaṭṭhitaṃ dhammaṃ bhāsassūti adhippāyo.",
  "tika-vin07t:2997_0": "Kulapadeso nāma khattiyādijātiyampi kāsikarājakulādikulaviseso. Etamevāha “kulapadeso",
  "tika-vin07t:2997_1": "khattiyakulādivaseneva veditabbo”ti. Sannipātamaṇḍaleti attano anuvijjamānappakāraṃ",
  "tika-vin07t:2997_2": "saṅghassa ñāpanatthaṃ uṭṭhāya saṅghasannipātamajjhe ito cito ca paresaṃ mukhaṃ olokentena",
  "tika-vin07t:2997_3": "na caritabbaṃ. Yathānisinneneva dhammavinayānuguṇaṃ vinicchayaṃ yathā sabbe suṇanti,",
  "tika-vin07t:2997_4": "tathā vattabbanti attho.",
  "tika-vin07t:2998_0": "Pāḷiyaṃ acaṇḍikatenāti akatacaṇḍabhāvena, apharusenāti attho. “Hitānukampinā”ti etena",
  "tika-vin07t:2998_1": "mettāpubbabhāgo vutto. “Kāruṇikena bhavitabba”nti iminā appanāppattakaruṇā vuttā.",
  "tika-vin07t:2998_2": "“Hitaparisakkinā”ti iminā karuṇāpubbabhāgo. Tenāha “karuṇā ca karuṇāpubbabhāgo ca",
  "tika-vin07t:2998_3": "upaṭṭhāpetabboti ayaṃ padadvayepi adhippāyo”ti. Lajjiyāti lajjinī.",
  "tika-vin07t:2999_0": "Anuyogavattaṃ kathāpetvāti “kālena vakkhāmī”tiādinā vuttavattaṃ. Anuyuñjanācārakkameneva",
  "tika-vin07t:2999_1": "anuyuñjanaṃ anuyogavattaṃ nāma, taṃ kathāpetvā teneva kamena anuyuñjāpetvāti attho.",
  "tika-vin07t:2999_2": "Ujumaddavenāti ettha ajjhāharitabbapadaṃ dasseti “upacaritabbo”ti. “Dhammesu ca puggalesu",
  "tika-vin07t:2999_3": "cā”ti idaṃ “majjhattena bhavitabba”nti pakatena sambandhitabbanti āha “dhammesu ca",
  "tika-vin07t:2999_4": "puggalesu ca…pe… majjhattoti veditabbo”ti. Yañhi yattha katthaci kattabbaṃ, taṃ tattha",
  "tika-vin07t:2999_5": "atikkamanto majjhatto nāma na hoti, dhammesu ca gāravo kattabbo. Puggalesu pana mettābhāvena",
  "tika-vin07t:2999_6": "pakkhapātagāravo. Tasmā imaṃ vidhiṃ anatikkantova tesu majjhattoti veditabbo.",
  "tika-vin07t:3000_0": "366. Saṃsandanatthanti āpatti vā anāpatti vāti saṃsaye jāte saṃsanditvā nicchayakaraṇatthaṃ",
  "tika-vin07t:3000_1": "vuttanti adhippāyo. Atthadassanāyāti sādhetabbassa āpattādiupameyyatthassa codakacuditake",
  "tika-vin07t:3000_2": "attano paṭiññāya eva sarūpavibhāvanatthaṃ. Attho jānāpanatthāyāti evaṃ vibhāvito",
  "tika-vin07t:3000_3": "attho codakacuditakasaṅghānaṃ ñāpanatthāya nijjhāpanatthāya, sampaṭicchāpanatthāyāti",
  "tika-vin07t:3000_4": "attho. Puggalassa ṭhapanatthāyāti codakacuditake attano paṭiññāya eva āpattiyaṃ,",
  "tika-vin07t:3000_5": "anāpattiyaṃ vā patiṭṭhāpanatthāya. Sāraṇatthāyāti pamuṭṭhasarāpanatthāya. Savacanīyakaraṇatthāyāti",
  "tika-vin07t:3000_6": "dose sāritepi sampaṭicchitvā paṭikammaṃ akarontassa savacanīyakaraṇatthāya. “Na te",
  "tika-vin07t:3000_7": "apasādetabbā”ti idaṃ adhippetatthadassanaṃ. Tattha avisaṃvādakaṭṭhāne ṭhitā eva na",
  "tika-vin07t:3000_8": "apasādetabbā, na itareti daṭṭhabbaṃ.",
  "tika-vin07t:3001_0": "Appaccayaparinibbānatthāyāti āyatiṃ paṭisandhiyā akāraṇabhūtaparinibbānatthāya. Parinibbānañhi",
  "tika-vin07t:3001_1": "nāma khīṇāsavānaṃ sabbapacchimā cuticittakammajarūpasaṅkhātā khandhā, te ca sabbākārato",
  "tika-vin07t:3001_2": "samucchinnānusayatāya punabbhavāya anantarādipaccayā na honti aññehi ca taṇhādipaccayehi",
  "tika-vin07t:3001_3": "virahitattā. Tasmā “appaccayaparinibbāna”nti vuccati. Tanti vimuttiñāṇadassanaṃ.",
  "tika-vin07t:3001_4": "Tenevāha “tasmi”nti. Vinayamantanāti vinayavinicchayo. Sotāvadhānanti sotassa odahanaṃ,",
  "tika-vin07t:3001_5": "savananti attho. Tenāha “yaṃ uppajjati ñāṇa”nti. Yathāvuttāya vinayasaṃvarādikāraṇaparamparāya",
  "tika-vin07t:3001_6": "vimuttiyā eva padhānattā sā puna cittassa vimokkhoti uddhaṭoti āha “arahattaphalasaṅkhāto",
  "tika-vin07t:3001_7": "vimokkho”ti. Atha vā yo yaṃ kiñci dhammaṃ anupādiyitvā parinibbānavasena cittassa",
  "tika-vin07t:3001_8": "cittasantatiyā, tappaṭibaddhakammajarūpasantatiyā ca vimokkho vimuccanaṃ apunappavattivasena",
  "tika-vin07t:3001_9": "vigamo, etadatthāya etassa vigamassatthāya evāti evaṃ nigamanavasenapettha attho veditabbo.",
  "tika-vin07t:3002_0": "367. Anuyogavattagāthāsu kusalena buddhimatāti sammāsambuddhena. Katanti nibbattitaṃ,",
  "tika-vin07t:3002_1": "pakāsitanti attho. Tenevātiādīsu teneva katākatassa ajānaneva pubbāparaṃ ajānanassa,",
  "tika-vin07t:3002_2": "aññassapi bhikkhuno yaṃ katākataṃ hoti, tampi na jānātīti attho. Attano sadisāyāti",
  "tika-vin07t:3002_3": "yathāvuttehi dosehi yuttatāya attanā sadisāya.",
  "tika-vin07t:3003": "Anuvijjakassa paṭipattivaṇṇanā niṭṭhitā.",
  "tika-vin07t:3004": "Mahāsaṅgāmaṃ",
  "tika-vin07t:3005": "Voharantena jānitabbādivaṇṇanā",
  "tika-vin07t:3006_0": "368-374. Mahāsaṅgāme pāḷiyaṃ saṅgāmāvacarenāti anuvijjakaṃ sandhāya vuttaṃ. Vatthūti",
  "tika-vin07t:3006_1": "methunādivītikkamo. Nidānanti vesāliādipaññattiṭṭhānaṃ. Puggalo akārako jānitabboti",
  "tika-vin07t:3006_2": "ettha saṅghe vā gaṇe vā pariṇāyakabhūto puggaloti daṭṭhabbaṃ.",
  "tika-vin07t:3007_0": "375. Vissaṭṭhisikkhāpadanti nīlādidasannaṃ sukkānaṃ mocanavasena vuttaṃ sukkavissaṭṭhisikkhāpadaṃ.",
  "tika-vin07t:3007_1": "Tañhi telādimandavaṇṇānaṃ nīlādipacuravaṇṇānaṃ vasena “vaṇṇāvaṇṇā”ti vuttaṃ. Pacuratthe",
  "tika-vin07t:3007_2": "hi idha avaṇṇoti a-kāro.",
  "tika-vin07t:3008": "379. Yāva akaniṭṭhabrahmāno dvidhā hontīti ettha avihādisuddhāvāsikā aññabhūmīsu ariyā dhammavādīpakkhaṃ eva bhajanti, itare duvidhampīti daṭṭhabbaṃ.",
  "tika-vin07t:3009": "Voharantena jānitabbādivaṇṇanā niṭṭhitā.",
  "tika-vin07t:3010": "Kathinabhedaṃ",
  "tika-vin07t:3011": "Kathinaatthatādivaṇṇanā",
  "tika-vin07t:3012_0": "404. Kathine anāgatavasenāti udakāharaṇādipayoge uppanne pacchā dhovanādipubbakaraṇassa",
  "tika-vin07t:3012_1": "uppattito tappayogassa anāgatavaseneva anantarapaccayo. Paccayattañcassa kāriyabhūtassa",
  "tika-vin07t:3012_2": "yasmā nipphādetabbataṃ nissāya paccayā pavattā, na vinā tena, tasmā tena pariyāyena",
  "tika-vin07t:3012_3": "vuttaṃ, na sabhāvato sabbattha. Tenāha “payogassa hī”tiādi. Tattha payogassa sattavidhampi",
  "tika-vin07t:3012_4": "pubbakaraṇaṃ paccayo hotīti sambandho. Kāraṇamāha “yasmā”tiādi. Pubbakaraṇassatthāyāti",
  "tika-vin07t:3012_5": "pubbakaraṇassa nipphādanatthāya. Purejātapaccayeti purejātapaccayassa visaye. Esāti",
  "tika-vin07t:3012_6": "payogo. Dhovanādidhammesu ekampi attano purejātapaccayabhūtaṃ dhammaṃ na labhati,",
  "tika-vin07t:3012_7": "attano uppattito purejātassa pubbakaraṇassa abhāvāti attho. Labhatīti pacchājātapaccayaṃ",
  "tika-vin07t:3012_8": "pubbakaraṇaṃ labhati, pacchājātapaccayo hotīti attho.",
  "tika-vin07t:3013_0": "Pāḷiyaṃ pannarasa dhammā sahajātapaccayena paccayoti ettha pubbakaraṇassāti vā payogassāti",
  "tika-vin07t:3013_1": "vā aññassa kassaci paccayuppannassa aparāmaṭṭhattā pannarasa dhammā sayaṃ aññamaññasahajātapaccayena",
  "tika-vin07t:3013_2": "paccayoti evamattho gahetabbo, tehi saha uppajjanakassa aññassa abhāvā. Evaṃ upari",
  "tika-vin07t:3013_3": "sabbattha. Tenāha “sahajātapaccayaṃ panā”tiādi. Mātikā ca palibodhā cāti ettha ca-saddena",
  "tika-vin07t:3013_4": "pañcānisaṃsāni gahitānīti daṭṭhabbaṃ. Evaṃ mātikānañca palibodhānañcāti etthāpi.",
  "tika-vin07t:3013_5": "Tehipi attho anantarameva mātikādīhi saha jāyanti. Teneva “pannarasa dhammā sahajātapaccayena",
  "tika-vin07t:3013_6": "paccayo”ti vuttā. Āsāti cīvarāsā. Vatthūti āsāya nimittabhūtaṃ anuppannacīvaraṃ.",
  "tika-vin07t:3013_7": "“Dassāma karissāmā”ti hi dāyakehi paṭiññātacīvaraṃ nissāya anantaraṃ uppajjamānā",
  "tika-vin07t:3013_8": "cīvarāsā anantarapaccayādibhāvena vuttā. Āsānañca anāsānañcāti labbhamānakacīvare",
  "tika-vin07t:3013_9": "uppajjanakacīvarāsānañceva alabbhamāne cīvare uppajjanakaanāsānañca, āsānaṃ, tabbigamānañcāti",
  "tika-vin07t:3013_10": "attho. Khaṇe khaṇe uppattibhedaṃ sandhāya “āsāna”nti bahuvacanaṃ kataṃ, āsāya, anāsāya",
  "tika-vin07t:3013_11": "cāti attho. Tenāha “āsā ca anāsā cā”ti.",
  "tika-vin07t:3014": "Kathinaatthatādivaṇṇanā niṭṭhitā.",
  "tika-vin07t:3015": "Pubbakaraṇanidānādivibhāgavaṇṇanā",
  "tika-vin07t:3016_0": "406-7. Cha cīvarānīti khomādīsu chasu aññataraṃ sandhāya vuttaṃ. Sabbasaṅgāhikavasena",
  "tika-vin07t:3016_1": "pana “cīvarānī”ti bahuvacanaṃ kataṃ. Pāḷiyaṃ panettha vatthu, āsā ca anāsā cātiādīsu",
  "tika-vin07t:3016_2": "atthate kathine ānisaṃsavasena uppajjanakapaccāsācīvaraṃ “vatthū”ti vuttaṃ. Kathinacīvaraṃ",
  "tika-vin07t:3016_3": "hetupaccaya-saddehi vuttanti veditabbaṃ.",
  "tika-vin07t:3017_0": "408. Paccuddhāro tīhi dhammehītiādi kathinatthāratthāya ticīvarato aññaṃ vassikasāṭikādiṃ",
  "tika-vin07t:3017_1": "paccuddharituṃ, adhiṭṭhahitvā attharituñca na vaṭṭatīti dassanatthaṃ vuttaṃ. “Vacībhedenā”ti",
  "tika-vin07t:3017_2": "etena kevalaṃ kāyena kathinatthāro na ruhatīti dasseti.",
  "tika-vin07t:3018": "Pubbakaraṇanidānādivibhāgavaṇṇanā niṭṭhitā.",
  "tika-vin07t:3019": "Kathinādijānitabbavibhāgavaṇṇanā",
  "tika-vin07t:3020_0": "412. Yesu rūpādidhammesūti “purimavassaṃvutthā bhikkhū, pañcahi anūno saṅgho, cīvaramāso,",
  "tika-vin07t:3020_1": "dhammena samena samuppannaṃ cīvara”nti evamādīsu yesu rūpārūpadhammesu. Satīti santesu.",
  "tika-vin07t:3020_2": "Missībhāvoti saṃsaggatā samūhapaññattimattaṃ. Tenāha “na paramatthato eko dhammo atthī”ti.",
  "tika-vin07t:3021_0": "416. Ekato uppajjantīti kathinuddhārena saha uppajjamānārahā hontīti attho. Kathinatthārato",
  "tika-vin07t:3021_1": "hi pabhuti sabbe kathinuddhārā taṃ taṃ kāraṇantaramāgamma uppajjanti, tasmā sabbe",
  "tika-vin07t:3021_2": "ekuppādā nāma jātā. Tesu antarubbhārasahubbhārā dve eva taṃ vihāraṃ anatthatakathinavihārasadisaṃ",
  "tika-vin07t:3021_3": "karontā sayaṃ sakalena kathinatthārena saha nirujjhanti uddhārabhāvaṃ pāpuṇanti.",
  "tika-vin07t:3021_4": "Avasesā pana taṃ taṃ pāṭipuggalikameva kathinatthāraṃ dvinnaṃ palibodhānaṃ upacchindanavasena",
  "tika-vin07t:3021_5": "nirodhentā sayaṃ uddhārabhāvaṃ pāpuṇanti, na sakalaṃ kathinatthāraṃ. Kathinuddhārānañca",
  "tika-vin07t:3021_6": "nirodho nāma taṃ taṃ kāraṇamāgamma uddhārabhāvappatti, evañca uppatti nāma kathinuddhāro",
  "tika-vin07t:3021_7": "eva. Tenāha “sabbepi atthārena saddhiṃ ekato uppajjantī”tiādi. Tattha purimā dveti",
  "tika-vin07t:3021_8": "“ekuppādā ekanirodhā”ti pāḷiyaṃ paṭhamaṃ vuttā antarubbhārasahubbhārā dve. Tesūti",
  "tika-vin07t:3021_9": "pakkamanantikādīsu. Uddhārabhāvaṃ pattesūti uddhārabhāvappattisaṅkhātanirodhaṃ pattesūti",
  "tika-vin07t:3021_10": "attho. Atthāro tiṭṭhatīti katacīvaraṃ ādāya pakkantādipuggalaṃ ṭhapetvā tadavasesānaṃ",
  "tika-vin07t:3021_11": "palibodhasabbhāvato kathinatthāro tiṭṭhati.",
  "tika-vin07t:3022": "Kathinādijānitabbavibhāgavaṇṇanā niṭṭhitā.",
  "tika-vin07t:3023": "Paññattivaggavaṇṇanānayo niṭṭhito.",
  "tika-vin07t:3024": "Saṅgahavaggo",
  "tika-vin07t:3025": "Upālipañcakaṃ",
  "tika-vin07t:3026": "Nappaṭippassambhanavaggavaṇṇanā",
  "tika-vin07t:3027_0": "421. Samaggehi karaṇīyānīti vivādādhikaraṇehi pubbe asamaggā hutvā pacchā sāmaggiṃ",
  "tika-vin07t:3027_1": "upagatehi kattabbāni. Kiṃ pana asaññatamissaparisāya saddhiṃ lajjino sāmaggiṃ karontīti",
  "tika-vin07t:3027_2": "āha “uposathapavāraṇādīsu hī”tiādi. Tattha ṭhitāsūti uposathapavāraṇāsu appavattīsu.",
  "tika-vin07t:3027_3": "Upatthambho na dātabboti uparūpari appavattanatthāya mayampi uposathaṃ na karissāmātiādinā",
  "tika-vin07t:3027_4": "kalahassa upatthambho na dātabbo, dhammena vinayena sāmaggiṃ katvā samaggeheva asaññatā",
  "tika-vin07t:3027_5": "bhikkhū vinetabbāti adhippāyo. Tenāha “sace saṅgho accayaṃ desāpetvā”tiādi. Bhikkhuno",
  "tika-vin07t:3027_6": "nakkhamatīti kesuci puggalesu appamattakadosadassanena na ruccati. Diṭṭhāvikammampi",
  "tika-vin07t:3027_7": "katvāti “na metaṃ khamatī”ti sabhāgassa bhikkhuno attano diṭṭhiṃ āvikatvā. Upetabbāti",
  "tika-vin07t:3027_8": "sāsanahāniyā abhāvā sāmaggiṃ akopetvā kāyasāmaggī dātabbā, īdise ṭhāne alajjiparibhogo",
  "tika-vin07t:3027_9": "āpattikaro na hoti, vaṭṭatiyeva. Ye pana sāsanavināsāya paṭipannā, tehi saha na vattati,",
  "tika-vin07t:3027_10": "āpatti eva hoti sāsanavināso ca. Tenāha “yatra pana uddhamma”ntiādi. “Diṭṭhāvikammaṃ",
  "tika-vin07t:3027_11": "na vaṭṭatī”ti iminā diṭṭhiyā āvikatāyapi āpattiṃ dasseti.",
  "tika-vin07t:3028_0": "422. Kaṇhavācoti rāgadosādīhi kiliṭṭhavacano. Anatthakavacanassa dīpanaṃ pakāsanaṃ",
  "tika-vin07t:3028_1": "assāti anatthakadīpano. Mānaṃ nissāyāti vinicchayakaraṇaṃ tava bhāroti saṅghena bhāre",
  "tika-vin07t:3028_2": "akatepi “ahamevettha voharituṃ araharūpo”ti mānaṃ nissāya. Yathādiṭṭhiyāti anurūpaladdhiyā.",
  "tika-vin07t:3028_3": "Yassa hi atthassa yādisī diṭṭhi anurūpā, taṃ gahetvā na byākatāti attho.Assa attanoti",
  "tika-vin07t:3028_4": "adhammādiatthaṃ sandhāya vadati, na puggalaṃ, assa adhammādiatthasaṅkhātassa attano",
  "tika-vin07t:3028_5": "sarūpassa yā anurūpā diṭṭhīti attho. Laddhiṃ nikkhipitvāti anurūpaladdhiṃ chaḍḍetvā,",
  "tika-vin07t:3028_6": "aggahetvāti attho. Tenāha “adhammādīsu dhammādiladdhiko hutvā”ti. Atha vā attano",
  "tika-vin07t:3028_7": "laddhiṃ nigūhitvā puggalānuguṇaṃ tathā byākaronto na yathādiṭṭhiyā byākatā nāma.",
  "tika-vin07t:3028_8": "Imasmiṃ pakkhe adhammādīsu dhammādiladdhiko hutvāti ettha adhammādīsu dhammādiladdhiko",
  "tika-vin07t:3028_9": "viya hutvāti attho gahetabbo.",
  "tika-vin07t:3029": "Nappaṭippassambhanavaggavaṇṇanā niṭṭhitā.",
  "tika-vin07t:3030": "Vohāravaggādivaṇṇanā",
  "tika-vin07t:3031_0": "424. Kammañattīti kammabhūtā ñatti. Anussāvananirapekkhā ñattikammabhūtā ñattīti",
  "tika-vin07t:3031_1": "attho. Kammapādañatti nāma ñattidutiyakammādīsu anussāvanakammassa pādabhūtā adhiṭṭhānabhūtā",
  "tika-vin07t:3031_2": "ñatti. Navasu ṭhānesūti osāraṇādīsu navasu ṭhānesu. Dvīsu ṭhānesūti ñattidutiyañatticatutthakammesu.",
  "tika-vin07t:3032_0": "Suttānulomanti ubhatovibhaṅge suttānulomabhūte mahāpadese sandhāya vuttaṃ. Vinayānulomanti",
  "tika-vin07t:3032_1": "khandhakaparivārānulomabhūte mahāpadese. Suttantike cattāro mahāpadeseti suttābhidhammapiṭakesu",
  "tika-vin07t:3032_2": "anuññātapaṭikkhittasuttānulomavasena nayato gahetabbe cattāro atthe.",
  "tika-vin07t:3033": "425. Diṭṭhīnaṃ āvikammānīti āpattiladdhīnaṃ pakāsanāni, āpattidesanākammānīti attho.",
  "tika-vin07t:3034_0": "Yathā catūhi pañcahi diṭṭhi āvikatā hotīti yathā āvikate catūhi pañcahi ekībhūtehi",
  "tika-vin07t:3034_1": "ekassa puggalassa santike āpatti desitā nāma hoti, evaṃ desetīti attho. Evaṃ desento",
  "tika-vin07t:3034_2": "ca attanā saddhiṃ tayo vā cattāro vā bhikkhū gahetvā ekassa santike deseti. Evaṃ",
  "tika-vin07t:3034_3": "desetuṃ na vaṭṭati. Desitā ca āpatti na vuṭṭhāti, desanāpaccayā dukkaṭañca hoti.",
  "tika-vin07t:3034_4": "Dvinnaṃ tiṇṇaṃ pana ekato desetuṃ vaṭṭati.",
  "tika-vin07t:3035_0": "444. Adassanenāti imassa akappiyaṃ parivajjentānaṃ vinayadharānaṃ paṭipattiyā adassanena,",
  "tika-vin07t:3035_1": "tesaṃ diṭṭhānugatiṃ anāpajjanenātipi attho gahetabbo. Akappiye kappiyasaañatāyāti",
  "tika-vin07t:3035_2": "rajatādiakappiye tipuādisaññitāya. Pucchitvā vā aññesaṃ vā vuccamānaṃ asuṇanto āpajjatīti",
  "tika-vin07t:3035_3": "ettha pucchitvā asuṇanto vā pucchiyamānaṃ asuṇanto vāti paccekaṃ yojetabbaṃ. Ekarattātikkamādivasenāti",
  "tika-vin07t:3035_4": "adhiṭṭhitacīvarena vippavasitvā ekarattātikkamena pācittiyaṃ āpajjati. Ādi-saddena",
  "tika-vin07t:3035_5": "charattātikkamādīnaṃ saṅgaho.",
  "tika-vin07t:3036": "450. Anatthaṃ kalisāsananti anatthāvahaṃ kodhavacanaṃ āropento dosaṃ āropento upaddavāya parisakkatīti attho.",
  "tika-vin07t:3037": "454. Vohāraniruttiyanti tassa tassa atthassa vācakasadde pabhedagatañāṇappatto na hotīti attho.",
  "tika-vin07t:3038": "455. Parimaṇḍalabyañjanāropane kusalo na hotīti parimaṇḍalena padabyañjanena vatthuṃ, parehi vuttaṃ jānituñca asamatthoti attho.",
  "tika-vin07t:3039_0": "458. Anussāvanenāti anu anu kathanena. Tenāha “nanu tumhe”tiādi, yaṃ avocumha, svāyaṃ",
  "tika-vin07t:3039_1": "pakāsitoti sambandho. Tattha yanti idaṃ yasmā vacanāpekkhaṃ na hoti, vacanatthāpekkhameva,",
  "tika-vin07t:3039_2": "tasmā tena vacanena nānākaraṇābhāvaṃ pakāsayissāmāti yamatthaṃ avocumhāti attho gahetabbo.",
  "tika-vin07t:3039_3": "Teneva “svāya”nti pulliṅgavasena paṭiniddeso kato, tassa so ayaṃ nānākaraṇābhāvoti attho.",
  "tika-vin07t:3040_0": "467. Mañcapadādīsupi naḷāṭaṃ paṭihaññeyyāti andhakāre cammakhaṇḍaṃ paññapetvā vandituṃ",
  "tika-vin07t:3040_1": "onamantassa naḷāṭaṃ vā akkhi vā mañcādīsu paṭihaññati. Etena vandatopi āpattiabhāvaṃ",
  "tika-vin07t:3040_2": "vatvā vandanāya sabbathā paṭikkhepābhāvañca dīpeti. Evaṃ sabbattha suttantarehi appaṭikkhittesu.",
  "tika-vin07t:3040_3": "Naggādīsu pana vandituṃ na vaṭṭatīti. Ekato āvaṭṭoti ekasmiṃ dosāgatipakkhe parivatto",
  "tika-vin07t:3040_4": "paviṭṭhoti attho. Tenāha “sapattapakkhe ṭhito”ti. Vandiyamānoti onamitvā vandiyamāno.",
  "tika-vin07t:3040_5": "Vanditabbesu uddesācariyo, nissayācariyo ca yasmā navakāpi honti, tasmā te vuḍḍhā",
  "tika-vin07t:3040_6": "eva vandiyāti veditabbā.",
  "tika-vin07t:3041": "470. Pubbe vuttamevāti sahaseyyādipaṇṇattivajjaṃ. Itaranti sacittakaṃ.",
  "tika-vin07t:3042": "Vohāravaggādivaṇṇanā niṭṭhitā.",
  "tika-vin07t:3043": "Aparadutiyagāthāsaṅgaṇikaṃ",
  "tika-vin07t:3044": "Kāyikādiāpattivaṇṇanā",
  "tika-vin07t:3045_0": "474. “Kati āpattiyo”tiādinā upālittherena vinayassa pāṭavatthaṃ sayameva pucchitvā",
  "tika-vin07t:3045_1": "vissajjanaṃ kataṃ. Bhikkhunīnaṃyeva…pe… aṭṭhavatthukā nāmāti bhikkhunīnaṃ paññattā",
  "tika-vin07t:3045_2": "ekā eva āpatti aṭṭhavatthukā nāmāti attho.",
  "tika-vin07t:3046_0": "475. Kammañca kammapādakā cāti ettha yasmā ñattikammesu ñatti sayameva kammaṃ hoti,",
  "tika-vin07t:3046_1": "ñattidutiyañatticatutthesu kammesu anussāvanasaṅkhātassa kammassa ñattipādakabhāvena",
  "tika-vin07t:3046_2": "tiṭṭhati, tasmā imāni dve “ñattikiccānī”ti vuttāni.",
  "tika-vin07t:3047_0": "Pācittiyena saddhiṃ dukkaṭā katāti dasasupi sikkhāpadesu ekatoupasampannāya vasena",
  "tika-vin07t:3047_1": "vuttadukkaṭaṃ sandhāya vuttaṃ. Paṭhamasikkhāpadamhīti bhikkhunovādavaggassa paṭhamasikkhāpadavibhaṅge.",
  "tika-vin07t:3047_2": "Adhammakammeti bhikkhunovādakasammutikamme adhammakamme jāte āpajjitabbā dve āpattinavakā,",
  "tika-vin07t:3047_3": "dhammakamme dve āpattinavakāti cattāro navakā vuttā. Āmakadhaññaṃ viññāpetvā bhuñjantiyā",
  "tika-vin07t:3047_4": "viññāpanādipubbapayoge dukkaṭaṃ, ajjhohāre pācittiyaṃ. Pācittiyena saddhiṃ dukkaṭā katāyevāti vuttaṃ.",
  "tika-vin07t:3048_0": "Vijahantī tiṭṭhatītiādīsu yadā bhikkhuniyā ekena pādena hatthapāsaṃ vijahitvā ṭhatvā",
  "tika-vin07t:3048_1": "kiñci kammaṃ katvā tato aparena pādena vijahitvā ṭhātukāmatā uppajjati, tadā sā yathākkamaṃ",
  "tika-vin07t:3048_2": "“vijahantī tiṭṭhati, vijahitvā tiṭṭhatī”ti imaṃ vohāraṃ labhati. Aññathā hissā gāmūpacāramokkantiyā",
  "tika-vin07t:3048_3": "viseso na siyā hatthapāsavijahanassāpi gamanattā. Nisīdati vā nipajjati vāti etthāpi",
  "tika-vin07t:3048_4": "yathāvuttādhippāyena addhāsanena hatthapāsaṃ vijahantī nisīdati, sakalena vā āsanena",
  "tika-vin07t:3048_5": "vijahitvā nisīdati, addhasarīrena vijahantī nipajjati, sakalena sarīrena vijahitvā",
  "tika-vin07t:3048_6": "nipajjatīti yojetabbaṃ.",
  "tika-vin07t:3049": "Kāyikādiāpattivaṇṇanā niṭṭhitā.",
  "tika-vin07t:3050": "Pācittiyavaṇṇanā",
  "tika-vin07t:3051_0": "476. Sabbāni nānāvatthukānīti sappinavanītādīnaṃ pañcannaṃ vatthūnaṃ bhedena pācittiyāni",
  "tika-vin07t:3051_1": "pañca nānāvatthukāni. Esa nayo paṇītabhojanavisaye nava pācittiyānītiādīsupi. Etena",
  "tika-vin07t:3051_2": "bhesajjapaṇītabhojanasikkhāpadāni ekekasikkhāpadavasena paññattānipi vatthubhedena",
  "tika-vin07t:3051_3": "paccekaṃ pañcasikkhāpadanavasikkhāpadasadisāni bhikkhunīnaṃ pāṭidesanīyāpattiyo viyāti",
  "tika-vin07t:3051_4": "dasseti. Teneva “nānāvatthukānī”ti vuttaṃ. Sappiṃ eva paṭiggahetvā anekabhājanesu",
  "tika-vin07t:3051_5": "ṭhapetvā sattāhaṃ atikkāmentassa bhājanagaṇanāya sambhavantiyo bahukāpi āpattiyo",
  "tika-vin07t:3051_6": "ekavatthukā eva honti, evaṃ sappibhojanameva bahūsu ṭhānesu viññāpetvā ekato vā visuṃ",
  "tika-vin07t:3051_7": "visumeva vā bhuñjantassa āpattiyo ekavatthukā evāti daṭṭhabbā.",
  "tika-vin07t:3052": "Pāḷiyaṃ ekavācāya deseyya, vuttā ādiccabandhunāti ettha “deseyyāti vuttā”ti iti-saddaṃ ajjhāharitvā yojetabbaṃ. Evaṃ sesesupi.",
  "tika-vin07t:3053_0": "Bhedānuvattakānanti ettha ādi-saddo luttaniddiṭṭho. Yāvatatiyakā ca sabbe ubhatovibhaṅge",
  "tika-vin07t:3053_1": "āgatā, saṅghādisesasāmaññena ekaṃ, pācittiyasāmaññena ca ekaṃ katvā “yāvatatiyake",
  "tika-vin07t:3053_2": "tisso”ti vuttanti daṭṭhabbaṃ. Ettha ca ñattiyā dukkaṭaṃ, dvīhi kammavācāhi thullaccayāpi",
  "tika-vin07t:3053_3": "santi eva. Tāni mātikāya na āgatāni. Mātikāgatavasena hettha “tisso”ti vuttaṃ.",
  "tika-vin07t:3054_0": "Saṅghādīhīti saṅghagaṇapuggalehi kāraṇabhūtehi. Abbhuṇhasīloti parisuddhabhāvūpagamanena",
  "tika-vin07t:3054_1": "abhinavuppannasīlo. Abhinavuppannañhi “abbhuṇha”nti vuccati, parisuddhasīloti attho.",
  "tika-vin07t:3054_2": "Tenāha “pākatiko”ti.",
  "tika-vin07t:3055_0": "“Kosambakakkhandhake vuttānisaṃse”ti idaṃ kosambakakkhandhake “sace maṃ ime bhikkhū",
  "tika-vin07t:3055_1": "āpattiyā adassane ukkhipissanti, na mayā saddhiṃ uposathaṃ karissantī”tiādinā āpattiyā",
  "tika-vin07t:3055_2": "adassane ādīnavaṃ dassetvā paresampi saddhāya āpattidesanāvidhānamukhena sāmatthiyato",
  "tika-vin07t:3055_3": "pakāsito. Ekato uposathakaraṇa, pavāraṇākaraṇa, saṅghakammakaraṇa, āsanenisīdana,",
  "tika-vin07t:3055_4": "yāgupānenisīdana, bhattaggenisīdana, ekacchannesayana, yathāvuḍḍhaabhivādanādikaraṇasaṅkhāte",
  "tika-vin07t:3055_5": "aṭṭhānisaṃse sandhāya vuttaṃ.",
  "tika-vin07t:3056_0": "Catunnanti vinayapiṭake āgatānaṃ vasena vuttaṃ. Katamā pana sāti sā catubbidhā accayadesanā",
  "tika-vin07t:3056_1": "katamāti attho. Abhimārānanti māraṇatthāya payojitadhanuggahānaṃ. Upaṭṭhāyikāyāti",
  "tika-vin07t:3056_2": "sahaseyyasikkhāpadavatthusmiṃ āgatāya.",
  "tika-vin07t:3057_0": "Aṭṭhannaṃ bhikkhunīnanti therāsanato paṭṭhāya aṭṭhahi bhikkhunīhi itarāya āgatāya",
  "tika-vin07t:3057_1": "vuḍḍhāya bhikkhuniyā āsanaṃ dātabbaṃ. Aṭṭhannaṃ pana bhikkhunīnaṃ navakāya āgatāya",
  "tika-vin07t:3057_2": "adātumpi vaṭṭati. Tāya pana saṅghanavakāsane laddhokāse nisīditabbaṃ. Atha vā aṭṭhannaṃ",
  "tika-vin07t:3057_3": "vuḍḍhānaṃ bhikkhunīnaṃ itarāya navakatarāya āsanaṃ dātabbaṃ. Kammāni navāti osāraṇādīni nava eva.",
  "tika-vin07t:3058": "Pācittiyavaṇṇanā niṭṭhitā.",
  "tika-vin07t:3059": "Avandanīyapuggalādivaṇṇanā",
  "tika-vin07t:3060": "477. Dasa janāti “dasa ime, bhikkhave, avandiyā”tiādinā vuttā navakaanupasampannanānāsaṃvāsakamātugāmapaṇḍakā pañca, pārivāsikādayo ca pañcāti dasa janā.",
  "tika-vin07t:3061": "Dvādasa kammadosāti dosayuttakammāni dvādasāti attho. Kammasampattiyoti sampannakammāni, visuddhakammānīti attho. Etadevāti dhammena samaggameva.",
  "tika-vin07t:3062": "Anantaṃ nibbānaṃ ajini jinitvā paṭilabhatīti anantajinoti āha “pariyanta”iccādi. Svevāti so eva bhagavā.",
  "tika-vin07t:3063_0": "“Vinayaṃ paṭijānantassa, vinayāni suṇoma te”tiādinā upālitthereneva ekaṃ vinayadharaṃ",
  "tika-vin07t:3063_1": "sammukhe ṭhitaṃ pucchantena viya pucchitvā tena vissajjitaṃ viya vissajjanaṃ kataṃ.",
  "tika-vin07t:3063_2": "Tattha vinayaṃ paṭijānantassāti vinayaṃ jānāmīti paṭijānantassa. Vinayānīti vinaye",
  "tika-vin07t:3063_3": "tayā vuccamāne suṇoma.",
  "tika-vin07t:3064": "478. Pāḷiyaṃ pārājikātiādi ubhatovibhaṅgesu āgatesu aggahitaggahaṇavasena vuttaṃ.",
  "tika-vin07t:3065": "Avandanīyapuggalādivaṇṇanā niṭṭhitā.",
  "tika-vin07t:3066": "Sedamocanagāthā",
  "tika-vin07t:3067": "Avippavāsapañhāvaṇṇanā",
  "tika-vin07t:3068_0": "479. Sedamocanagāthāsu akappiyasambhogoti anupasampannehi saddhiṃ kātuṃ paṭikkhitto",
  "tika-vin07t:3068_1": "uposathādisaṃvāso eva vutto. Pañhā mesāti ettha ma-kāro padasandhikaro. Esāti ca",
  "tika-vin07t:3068_2": "liṅgavipallāsavasena vuttaṃ, pañho esoti attho. Pañha-saddo vā dviliṅgo daṭṭhabbo.",
  "tika-vin07t:3068_3": "Tenāha “esā pañhā”tiādi.",
  "tika-vin07t:3069_0": "Garubhaṇḍaṃ sandhāyāti garubhaṇḍena garubhaṇḍaparivattanaṃ sandhāya. Dasāti dasa",
  "tika-vin07t:3069_1": "avandiyapuggale. Ekādaseti abhabbapuggale. Sikkhāya asādhāraṇoti khurabhaṇḍaṃ dhāretuṃ",
  "tika-vin07t:3069_2": "anuññātasikkhāpadena bhikkhūhi asādhāraṇasikkhāpadoti attho.",
  "tika-vin07t:3070_0": "Ubbhakkhake na vadāmīti akkhato uddhaṃ sīse ṭhitamukhamaggepi pārājikaṃ sandhāya",
  "tika-vin07t:3070_1": "na vadāmi. Adhonābhinti nābhito heṭṭhā ṭhitavaccapassāvamaggepi vivajjiya aññasmiṃ",
  "tika-vin07t:3070_2": "sarīrappadese methunadhammapaccayā kathaṃ pārājiko siyāti attho.",
  "tika-vin07t:3071": "Chejjavatthunti pārājikaṃ.",
  "tika-vin07t:3072": "Avippavāsapañhāvaṇṇanā niṭṭhitā.",
  "tika-vin07t:3073": "Pārājikādipañhāvaṇṇanā",
  "tika-vin07t:3074_0": "480. Dussakuṭiādīnīti ādi-saddena acchataratipupaṭṭādīhi, tiṇapaṇṇādīhi ca paṭicchannakuṭiyo",
  "tika-vin07t:3074_1": "saṅgaṇhāti. Tādisāya hi kuṭiyā bahi ṭhatvā anto ṭhitāya itthiyā magge dussādinā santhataṃ",
  "tika-vin07t:3074_2": "katvā pavesentopi pārājiko siyā. Liṅgaparivattaṃ sandhāya vuttāti liṅge parivatte",
  "tika-vin07t:3074_3": "paṭiggahaṇassa vijahanato puna appaṭiggahetvā paribhuñjanāpattiṃ sandhāya vuttaṃ.",
  "tika-vin07t:3075": "Pāḷiyaṃ bhikkhū siyā vīsatiyā samāgatāti vīsatiyā saṅkhātāya bhikkhū samāgatā, etena sabbakammārahataṃ saṅghassa dasseti.",
  "tika-vin07t:3076_0": "Nivatthoti gāthāya antaravāsakena nivattho uttarāsaṅgena diguṇaṃ katvā pārutasaṅghāṭiyo.",
  "tika-vin07t:3076_1": "Iti tāni tīṇipi cīvarāni kāye gatāneva bhikkhuniyā bindumattaṃ kāḷakaṃ udakena dhovitamatte",
  "tika-vin07t:3076_2": "nissaggiyāni hontīti attho.",
  "tika-vin07t:3077_0": "Itthiṃ haneti gāthāya na mātubhūtaṃ itthiṃ haneyya, na pitubhūtaṃ purisaṃ haneyya.",
  "tika-vin07t:3077_1": "Anariyanti tañca anarahantameva haneyya, etena arahantaghātakopi na hotīti dasseti.",
  "tika-vin07t:3077_2": "Anantaraṃ phuseti ānantariyaṃ phusatīti attho.",
  "tika-vin07t:3078": "481. Suppatiṭṭhita-nigrodhasadisanti yojanavitthataṃ rukkhaṃ sandhāya vuttaṃ.",
  "tika-vin07t:3079": "Sattarasakesūti bhikkhunīnaṃ paññattasattarasasaṅghādisesesu.",
  "tika-vin07t:3080": "Pārājikādipañhāvaṇṇanā niṭṭhitā.",
  "tika-vin07t:3081": "Pañcavaggo",
  "tika-vin07t:3082": "Kammavaggavaṇṇanā",
  "tika-vin07t:3083_0": "483. Kammavagge ṭhapitauposathapavāraṇānaṃ kattikamāse sāmaggiyā katāya sāmaggīpavāraṇaṃ",
  "tika-vin07t:3083_1": "muñcitvā uposathaṃ kātuṃ na vaṭṭatīti āha “ṭhapetvā kattikamāsa”nti. Sace pana tesaṃ",
  "tika-vin07t:3083_2": "nānāsīmāsu mahāpavāraṇāya visuṃ pavāritānaṃ kattikamāsabbhantare sāmaggī hoti, sāmaggīuposatho",
  "tika-vin07t:3083_3": "eva tehi kattabbo, na pavāraṇā. Ekasmiṃ vasse katapavāraṇānaṃ puna pavāraṇāya avihitattā.",
  "tika-vin07t:3083_4": "Sāmaggīdivasoti anuposathadivase sāmaggīkaraṇaṃ sandhāya vuttaṃ. Sace pana cātuddasiyaṃ,",
  "tika-vin07t:3083_5": "pannarasiyaṃ vā saṅgho sāmaggiṃ karoti, tadā sāmaggīuposathadivaso na hoti, cātuddasīpannarasīuposathova",
  "tika-vin07t:3083_6": "hoti. Upari pavāraṇāyapi eseva nayo.",
  "tika-vin07t:3084_0": "Paccukkaḍḍhitvā ṭhapitadivasoti bhaṇḍanakārakehi upaddutā vā kenacideva karaṇīyena",
  "tika-vin07t:3084_1": "pavāraṇāsaṅgahaṃ vā katvā ṭhapito kāḷapakkhacātuddasīdivasova. Dve ca puṇṇamāsiyoti",
  "tika-vin07t:3084_2": "pubba-kattikapuṇṇamā, pacchimakattikapuṇṇamā cāti dve puṇṇamāsiyo. Evaṃ catubbidhampīti",
  "tika-vin07t:3084_3": "puṇṇamāsīdvayena saddhiṃ sāmaggīpavāraṇaṃ, cātuddasīpavāraṇañca sampiṇḍetvā vuttaṃ.",
  "tika-vin07t:3084_4": "Idañca pakaticārittavasena vuttaṃ. Tathārūpapaccaye pana sati ubhinnaṃ puṇṇamāsīnaṃ",
  "tika-vin07t:3084_5": "purimā dve cātuddasiyopi kāḷapakkhacātuddasiyā anantarā pannarasīpīti imepi tayo",
  "tika-vin07t:3084_6": "divasā pavāraṇādivasā evāti imaṃ sattavidhampi pavāraṇādivasaṃ ṭhapetvā aññasmiṃ",
  "tika-vin07t:3084_7": "divase pavāretuṃ na vaṭṭati.",
  "tika-vin07t:3085": "484. Anussāvanakammaṃ katvāti paṭhamaṃ anussāvanaṃ sāvetvā “esā ñattī”ti anussāvanānantarameva sakalaṃ ñattiṃ vatvā, pariyosāne “esā ñattī”ti vatvāti adhippāyo.",
  "tika-vin07t:3086_0": "485. Yvāyanti byañjanappabhedo adhippeto. Dasadhā byañjanabuddhiyā pabhedoti ettha",
  "tika-vin07t:3086_1": "dasadhā dasavidhena byañjanānaṃ pabhedoti yojetabbaṃ. Kenāyaṃ pabhedoti āha “byañjanabuddhiyā”ti.",
  "tika-vin07t:3086_2": "Yathādhippetatthabyañjanato byañjanasaṅkhātānaṃ akkharānaṃ janikā buddhi byañjanabuddhi,",
  "tika-vin07t:3086_3": "tāya byañjanabuddhiyā, akkharasamuṭṭhāpakacittabhedenevāti attho. Yaṃ vā saṃyogaparaṃ",
  "tika-vin07t:3086_4": "katvā vuccati, idampi garukanti yojanā.",
  "tika-vin07t:3087_0": "Tattha āyasmatotiādīsu yāni anantaritāni sa-kārama-kārādibyañjanāni “saṃyogo”ti vuccanti,",
  "tika-vin07t:3087_1": "so saṃyogo paro yassa a-kārādino, so saṃyogaparo nāma. Rassanti akārādibyañjanarahitaṃ",
  "tika-vin07t:3087_2": "saraṃ. Asaṃyogaparanti “yassa nakkhamatī”tiādīsu ya-kāra na-kārādibyañjanasahitasaraṃ",
  "tika-vin07t:3087_3": "sandhāya vuttaṃ. Ta-kārassa tha-kāraṃ akatvā vaggantare sithilameva katvā “suṇāṭu",
  "tika-vin07t:3087_4": "me”tiādiṃ vadantopi duruttaṃ karotiyeva ṭhapetvā anurūpaṃ ādesaṃ. Yañhi “saccikatthaparamatthenā”ti",
  "tika-vin07t:3087_5": "vattabbe “saccikaṭṭhaparamaṭṭhenā”ti ca “atthakathā”ti vattabbe “aṭṭhakathā”ti ca",
  "tika-vin07t:3087_6": "tattha tattha vuccati, tādisaṃ pāḷiaṭṭhakathāsu diṭṭhapayogaṃ, tadanurūpañca vattuṃ",
  "tika-vin07t:3087_7": "vaṭṭati, tato aññaṃ na vaṭṭati. Tenāha “anukkamāgataṃ paveṇiṃ avināsentenā”tiādi.",
  "tika-vin07t:3088_0": "Dīghe vattabbe rassantiādīsu “bhikkhūna”nti vattabbe “bhikkhuna”nti vā “bahūsū”ti",
  "tika-vin07t:3088_1": "vattabbe “bahusū”ti vā “nakkhamatī”ti vattabbe “na khamatī”ti vā “upasampadāpekkho”ti",
  "tika-vin07t:3088_2": "vattabbe “upasampadāpekho”ti vā evaṃ anurūpaṭṭhānesu eva dīgharassādi rassadīghādivasena",
  "tika-vin07t:3088_3": "parivattetuṃ vaṭṭati, na pana “nāgo”ti vattabbe “nago”ti vā “saṅgho”ti vattabbe “sagho”ti",
  "tika-vin07t:3088_4": "vā “tisso”ti vattabbe “tiso”ti vā “yācatī”ti vattabbe “yācantī”ti vā evaṃ ananurūpaṭṭhānesu",
  "tika-vin07t:3088_5": "vattuṃ. Sambandhaṃ, pana vavatthānañca sabbathāpi vaṭṭatīti gahetabbaṃ.",
  "tika-vin07t:3089": "486. Sesasīmāsupīti atimahatīādīsu dasasupi.",
  "tika-vin07t:3090_0": "488. Catuvaggakaraṇeti catuvaggena saṅghena kattabbe. Anissāritāti uposathaṭṭhapanādinā",
  "tika-vin07t:3090_1": "vā laddhinānāsaṃvāsakabhāvena vā na bahikatā. Aṭṭhakathāyañhi “apakatattassāti ukkhittakassa",
  "tika-vin07t:3090_2": "vā, yassa vā uposathapavāraṇā ṭhapitā hontī”ti vuttattā ṭhapitauposathapavāraṇo bhikkhu",
  "tika-vin07t:3090_3": "apakatatto evāti gahetabbaṃ. Parisuddhasīlāti pārājikaṃ anāpannā adhippetā. Parivāsādikammesu",
  "tika-vin07t:3090_4": "pana garukaṭṭhāpi apakatattā evāti gahetabbaṃ. Avasesā…pe… chandārahāva hontīti saṅghato",
  "tika-vin07t:3090_5": "hatthapāsaṃ vijahitvā ṭhite sandhāya vuttaṃ. Avijahitvā ṭhitā pana chandārahā na",
  "tika-vin07t:3090_6": "honti, tepi catuvaggādito adhikā hatthapāsaṃ vijahitvāva chandārahā honti. Tasmā",
  "tika-vin07t:3090_7": "saṅghato hatthapāsaṃ vijahitvā ṭhiteneva chando vā pārisuddhi vā dātabbā.",
  "tika-vin07t:3091": "Kammavaggavaṇṇanā niṭṭhitā.",
  "tika-vin07t:3092": "Apalokanakammakathāvaṇṇanā",
  "tika-vin07t:3093_0": "496. Etarahi sacepi sāmaṇerotiādīsu buddhādīnaṃ avaṇṇabhāsanampi akappiyādiṃ kappiyādibhāvena",
  "tika-vin07t:3093_1": "dīpanampi diṭṭhivipattiyaññeva pavisati. Teneva vakkhati “taṃ laddhiṃ nissajjāpetabbo”ti.",
  "tika-vin07t:3093_2": "Bhikkhūnampi eseva nayo. Micchādiṭṭhikoti buddhavacanādhippāyaṃ viparītato gaṇhanto,",
  "tika-vin07t:3093_3": "so eva antaggāhikāya diṭṭhiyā samannāgatoti ca vutto. Keci pana “sassatucchedānaṃ",
  "tika-vin07t:3093_4": "aññataradiṭṭhiyā samannāgato”ti vadanti, taṃ na yuttaṃ, sassatucchedaggāhassa sāmaṇerānaṃ",
  "tika-vin07t:3093_5": "liṅganāsanāya kāraṇattena heṭṭhā aṭṭhakathāyameva vuttattā, idha ca daṇḍakammanāsanāya eva adhippetattā.",
  "tika-vin07t:3094_0": "Tassāpi dātabboti vijjamānaṃ mukharādibhāvaṃ nissāya appaṭipucchitvāpi paṭiññaṃ aggahetvāpi",
  "tika-vin07t:3094_1": "āpattiṃ anāropetvāpi desitāyapi āpattiyā khuṃsanādito anoramantassa dātabbova. Oramantassa",
  "tika-vin07t:3094_2": "pana khamāpentassa na dātabbo.",
  "tika-vin07t:3095_0": "Brahmadaṇḍassa dānanti kharadaṇḍassa ukkaṭṭhadaṇḍassa dānaṃ. Tajjanīyādikamme hi",
  "tika-vin07t:3095_1": "kate ovādānusāsanippadānapaṭikkhepo natthi. Dinnabrahmadaṇḍe pana tasmiṃ saddhiṃ",
  "tika-vin07t:3095_2": "tajjanīyādikammakatehi paṭikkhittampi kātuṃ na vaṭṭati, “neva vattabbo”tiādinā ālāpasallāpādimattassāpi",
  "tika-vin07t:3095_3": "nakārena paṭikkhittattā. Tañhi disvā bhikkhū gīvaṃ parivattetvā olokanamattampi na",
  "tika-vin07t:3095_4": "karonti, evaṃ vivajjetabbaṃ nimmadanakaraṇatthameva tassa daṇḍassa anuññātattā. Teneva",
  "tika-vin07t:3095_5": "channattheropi ukkhepanīyādikammakatopi abhāyitvā brahmadaṇḍe dinne “saṅghenāhaṃ",
  "tika-vin07t:3095_6": "sabbathā vivajjito”ti mucchito papati. Yo pana brahmadaṇḍakatena saddhiṃ ñatvā saṃsaṭṭho",
  "tika-vin07t:3095_7": "avivajjetvā viharati, tassa dukkaṭamevāti gahetabbaṃ aññathā brahmadaṇḍavidhānassa",
  "tika-vin07t:3095_8": "niratthakatāpasaṅgato. Tenāti brahmadaṇḍakatena. Yathā tajjanīyādikammakatehi, evameva",
  "tika-vin07t:3095_9": "tato adhikampi saṅghaṃārādhentena sammāvattitabbaṃ. Tañca “sorato nivātavuttī”tiādinā",
  "tika-vin07t:3095_10": "sarūpato dassitameva. Tenāha “sammāvattitvā khamāpentassa brahmadaṇḍo paṭippassambhetabbo”ti.",
  "tika-vin07t:3096_0": "Yaṃ taṃ bhagavatā avandiyakammaṃ anuññātanti sambandho. “Tassa bhikkhuno daṇḍakammaṃ",
  "tika-vin07t:3096_1": "kātu”nti sāmaññato anuññātappakāraṃ dassetvā puna visesato anuññātappakāraṃ dassetuṃ",
  "tika-vin07t:3096_2": "“atha kho”tiādipāḷi uddhaṭāti veditabbaṃ. Imassa apalokanakammassa ṭhānaṃ hotīti",
  "tika-vin07t:3096_3": "apalokanakammassa sāmaññassa pavattiṭṭhānaṃ hotīti. Visesabyatirekena avijjamānampi",
  "tika-vin07t:3096_4": "tadaññattha appavattiṃ dassetuṃ visesanissitaṃ viya voharīyati. “Kammaññeva lakkhaṇa”nti",
  "tika-vin07t:3096_5": "iminā osāraṇādivasena gahitāvasesānaṃ sabbesaṃ apalokanakammassa sāmaññalakkhaṇavasena",
  "tika-vin07t:3096_6": "gahitattā kammaññeva lakkhaṇamassāti kammalakkhaṇanti nibbacanaṃ dasseti. Idañca",
  "tika-vin07t:3096_7": "vuttāvasesānaṃ kammānaṃ niṭṭhānaṭṭhānaṃ, saṅkhārakkhandhadhammāyatanāni viya vuttāvasesakhandhāyatanānanti",
  "tika-vin07t:3096_8": "daṭṭhabbaṃ. Teneva vakkhati “ayaṃ panettha pāḷimuttakopi kammalakkhaṇavinicchayo”tiādi.",
  "tika-vin07t:3096_9": "Yathā cettha, evaṃ upari ñattikammādīsupi kammalakkhaṇaṃ vuttanti veditabbaṃ. Tassa",
  "tika-vin07t:3096_10": "karaṇanti avandiyakammassa karaṇavidhānaṃ.",
  "tika-vin07t:3097": "“Na vanditabbo”ti iminā vandantiyā dukkaṭanti dassetīti daṭṭhabbaṃ. Saṅghena kataṃ katikaṃ ñatvā maddanaṃ viya hi saṅghasammutiṃ anādarena atikkamantassa āpatti eva hoti.",
  "tika-vin07t:3098": "Bhikkhusaṅghassāpi panetaṃ labbhatiyevāti avandiyakammassa upalakkhaṇamattena gahitattā bhikkhusaṅghassāpi kammalakkhaṇaṃ labbhati eva.",
  "tika-vin07t:3099_0": "Salākadānaṭṭhānaṃ salākaggaṃ nāma. Yāgubhattānaṃ bhājanaṭṭhānāni yāgaggabhattaggāni",
  "tika-vin07t:3099_1": "nāma. Etesupi hi ṭhānesu sabbo saṅgho uposathe viya sannipatito, kammañca vaggakammaṃ",
  "tika-vin07t:3099_2": "na hoti, “mayametaṃ na jānimhā”ti pacchā khiyyantāpi na honti. Khaṇḍasīmāya pana",
  "tika-vin07t:3099_3": "kate khiyyanti. Saṅghikapaccayañhi acchinnacīvarādīnaṃ dātuṃ apalokentehi upacārasīmaṭṭhānaṃ",
  "tika-vin07t:3099_4": "sabbesaṃ anumatiṃ gahetvāva kātabbaṃ. Yo pana visabhāgapuggalo dhammikaṃ apalokanaṃ",
  "tika-vin07t:3099_5": "paṭibāhati, taṃ upāyena bahiupacārasīmāgataṃ vā katvā khaṇḍasīmaṃ vā pavisitvā kātuṃ vaṭṭati.",
  "tika-vin07t:3100_0": "Yaṃ sandhāya “apalokanakammaṃ karotī”ti sāmaññato dasseti, taṃ apalokanakammaṃ sarūpato",
  "tika-vin07t:3100_1": "dassetumāha “acchinnacīvaraṃ”iccādi. Yadi apaloketvāva cīvaraṃ dātabbaṃ, kiṃ pana",
  "tika-vin07t:3100_2": "appamattakavissajjakasammutiyāti āha “appamattakavissajjanakena panā”tiādi. Nāḷi",
  "tika-vin07t:3100_3": "vā upaḍḍhanāḷi vāti divase divase apaloketvā dātabbassa pamāṇadassanaṃ. Tena yāpanamattameva",
  "tika-vin07t:3100_4": "apaloketabbaṃ, na adhikanti dasseti. Ekadivasaṃyeva vātiādi dasavīsatidivasānaṃ ekasmiṃ",
  "tika-vin07t:3100_5": "divaseyeva dātabbaparicchedadassanaṃ, tena yāva jīvanti vā yāva rogā vuṭṭhahatīti",
  "tika-vin07t:3100_6": "vā evaṃ apaloketuṃ na vaṭṭatīti dasseti. Iṇapalibodhanti iṇavatthuṃ dātuṃ vaṭṭatīti",
  "tika-vin07t:3100_7": "sambandho. Tañca iṇāyikehi palibuddhassa lajjipesalassa sāsanupakārakassa pamāṇayuttameva",
  "tika-vin07t:3100_8": "kappiyabhaṇḍaṃ niyametvā apaloketvā dātabbaṃ, na pana sahassaṃ vā satasahassaṃ vā",
  "tika-vin07t:3100_9": "mahāiṇaṃ. Tādisañhi bhikkhācariyavattena sabbehi bhikkhūhi tādisassa bhikkhuno pariyesitvā dātabbaṃ.",
  "tika-vin07t:3101_0": "Upanikkhepatoti cetiyapaṭijagganatthāya vaḍḍhiyā payojetvā kappiyakārakehi ṭhapitavatthuto.",
  "tika-vin07t:3101_1": "Saṅghikenapīti na kevalañca tatruppādato paccayadāyakehi catupaccayatthāya saṅghassa",
  "tika-vin07t:3101_2": "dinnavatthunāpīti attho.",
  "tika-vin07t:3102": "Saṅghabhattaṃ kātuṃ na vaṭṭatīti mahādānaṃ dentehipi kariyamānaṃ saṅghabhattaṃ viya kāretuṃ na vaṭṭatīti adhippāyo.",
  "tika-vin07t:3103_0": "“Yathāsukhaṃ paribhuñjituṃ ruccatī”ti vuttattā attano paribhogappahonakaṃ appaṃ vā",
  "tika-vin07t:3103_1": "bahuṃ vā gahetabbaṃ, adhikaṃ pana gahetuṃ na labhati. Uposathadivaseti nidassanamattaṃ,",
  "tika-vin07t:3103_2": "yasmiṃ kismiñci divasepi kataṃ sukatameva hoti. Karontena “yaṃ imasmiṃ vihāre antosīmāya",
  "tika-vin07t:3103_3": "saṅghasantakaṃ…pe… yathāsukhaṃ paribhuñjituṃ mayhaṃ ruccatī”ti evaṃ katikā kātabbā,",
  "tika-vin07t:3103_4": "tathā dvīhi tīhipi “āyasmantānaṃ ruccatī”ti vacanameva hettha viseso. Tesampīti rukkhānaṃ.",
  "tika-vin07t:3103_5": "Sā eva katikāti visuṃ katikā na kātabbāti attho.",
  "tika-vin07t:3104_0": "Tesanti rukkhānaṃ. Saṅgho sāmīti sambandho. Purimavihāreti purime yathāsukhaṃ paribhogatthāya",
  "tika-vin07t:3104_1": "katakatike vihāre. Pariveṇāni katvā jaggantīti yattha arakkhiyamāne phalāphalāni,",
  "tika-vin07t:3104_2": "rukkhā ca vinassanti, tādisaṃ ṭhānaṃ sandhāya vuttaṃ, tattha saṅghassa katikā na",
  "tika-vin07t:3104_3": "pavattīti adhippāyo. Ye pana rukkhā bījāni ropetvā ādito paṭṭhāya paṭijaggitā, tepi",
  "tika-vin07t:3104_4": "dasamabhāgaṃ datvā ropakeheva paribhuñjitabbā. Tehīti jaggakehi.",
  "tika-vin07t:3105_0": "Tatthāti tasmiṃ vihāre. Mūleti ādikāle, pubbeti attho. Dīghā katikāti aparicchinnakālā",
  "tika-vin07t:3105_1": "yathāsukhaṃ paribhogatthāya katikā. Nikkukkuccenāti “abhājitamida”nti kukkuccaṃ akatvāti",
  "tika-vin07t:3105_2": "attho. Khiyyanamattamevetanti tena khiyyanena bahuṃ khādantānaṃ doso natthi attano",
  "tika-vin07t:3105_3": "paribhogappamāṇasseva gahitattā, khiyyantepi attano pahonakaṃ gahetvā khāditabbanti adhippāyo.",
  "tika-vin07t:3106_0": "Gaṇhathāti na vattabbāti tathāvutte teneva bhikkhunā dinnaṃ viya maññeyyuṃ, taṃ nissāya",
  "tika-vin07t:3106_1": "micchājīvasambhavo hotīti vuttaṃ. Tenāha “anuvicaritvā”tiādi. Upaḍḍhabhāgoti ekabhikkhuno",
  "tika-vin07t:3106_2": "paṭivīsato upaḍḍhabhāgo. Dentena ca “ettakaṃ dātuṃ saṅgho anuññāsī”ti evaṃ attānaṃ",
  "tika-vin07t:3106_3": "parimocetvā yathā te saṅghe eva pasīdanti, evaṃ vatvā dātabbaṃ.",
  "tika-vin07t:3107_0": "Apaccāsīsantenāti gilānagamikissarādīnaṃ anuññātapuggalānampi attano santakaṃ dentena",
  "tika-vin07t:3107_1": "apaccāsīsanteneva dātabbaṃ, ananuññātapuggalānaṃ pana apaccāsīsantenāpi dātuṃ na",
  "tika-vin07t:3107_2": "vaṭṭatīti. Saṅghikameva yathākatitāya dāpetabbaṃ. Attano santakampi paccayadāyakādī",
  "tika-vin07t:3107_3": "sayameva vissāsena gaṇhanti, na vāretabbā, laddhakappiyanti tuṇhī bhavitabbaṃ. Pubbe",
  "tika-vin07t:3107_4": "vuttamevāti “kuddho hi so rukkhepi chindeyyā”tiādinā tuṇhībhāve kāraṇaṃ pubbe vuttameva.",
  "tika-vin07t:3107_5": "Tehi kataanatthābhāvepi kāruññena tuṇhī bhavituṃ vaṭṭati, “gaṇhathā”tiādi pana vattuṃ na vaṭṭati.",
  "tika-vin07t:3108_0": "Garubhaṇḍattā…pe… na dātabbanti jīvarukkhānaṃ ārāmaṭṭhānīyattā, dārūnañca gehasambhārānupagatattā",
  "tika-vin07t:3108_1": "“sabbaṃ tvameva gaṇhā”ti dātuṃ na vaṭṭatīti vuttaṃ. Akatāvāsaṃ vā katvāti pubbe avijjamānaṃ",
  "tika-vin07t:3108_2": "senāsanaṃ katvā jaggitakāle phalavāre sampatte.",
  "tika-vin07t:3109": "Apalokanakammakathāvaṇṇanā niṭṭhitā.",
  "tika-vin07t:3110": "Atthavasavaggādivaṇṇanā",
  "tika-vin07t:3111_0": "498. Vipākadukkhasaṅkhātānaṃ samparāyikaverānanti ettha pāṇātipātādiverena nibbattattā,",
  "tika-vin07t:3111_1": "verappattiyā hetuttā ca “vipākadukkhavedanā”ti vuttā. Pāṇātipātādipañcaveravinimuttānampi",
  "tika-vin07t:3111_2": "akusalānaṃ verehi saha ekato saṅgaṇhanatthaṃ “dasaakusalakammapathappabhedāna”nti puna vuttaṃ.",
  "tika-vin07t:3112_0": "499-500. Taṃ kammanti tajjanīyādikammameva, sattā āpattikkhandhā paññattaṃ nāmāti",
  "tika-vin07t:3112_1": "sambandho. Antarā kenaci apaññatte sikkhāpadeti imasmiṃ kappe ādito paṭṭhāya yāva",
  "tika-vin07t:3112_2": "amhākaṃ bhagavato abhisambodhi, tāva antarākāle kakusandhādiṃ ṭhapetvā kenaci apaññatte",
  "tika-vin07t:3112_3": "sikkhāpadeti attho. Vinītakathā sikkhāpadanti vinītavatthūni eva. Tāni hi taṃtaṃsikkhākoṭṭhāsānaṃ",
  "tika-vin07t:3112_4": "pakāsanato “sikkhāpada”nti ca āpattianāpattīnaṃ anupaññāpanato “anupaññatta”nti ca vuccanti.",
  "tika-vin07t:3113": "Atthavasavaggādivaṇṇanā niṭṭhitā.",
  "tika-vin07t:3114": "Saṅgahavaggavaṇṇanānayo niṭṭhito.",
  "tika-vin07t:3115": "Iti mahāvaggo, paññattivaggo, saṅgahavaggoti tīhi mahāvaggehi paṭimaṇḍito parivāroti veditabbo.",
  "tika-vin07t:3116": "Iti samantapāsādikāya vinayaṭṭhakathāya vimativinodaniyaṃ",
  "tika-vin07t:3117": "Parivāravaṇṇanānayo niṭṭhito.",
  "tika-vin07t:3118": "Nigamanakathāvaṇṇanā",
  "tika-vin07t:3119_0": "Avasānagāthāsu ubhatovibhaṅga-khandhaka-parivārehi vibhattattā vibhāgapaṭidesanā",
  "tika-vin07t:3119_1": "yasmiṃ vinayapiṭake. So ubhatovibhaṅga-khandhaka-parivāravibhattadesano āhāti yojanā.",
  "tika-vin07t:3119_2": "Tassāti vinayapiṭakassa.",
  "tika-vin07t:3120_0": "Satthu mahābodhīti dakkhiṇasākhaṃ sandhāya vadati. Yaṃ padhānagharaṃ nāma pariveṇaṃ,",
  "tika-vin07t:3120_1": "tattha cārupākārena sañcitaṃ parikkhittaṃ yaṃ pāsādaṃ kārayi, tatra tasmiṃ mahānigamasāmino",
  "tika-vin07t:3120_2": "pāsāde vasatāti yojetabbā.",
  "tika-vin07t:3121": "Buddhasiriṃ uddisitvā nissāya, tassa vā ajjhesanampi paṭicca yā iddhā paripuṇṇavinicchayatāya samiddhā vinayasaṃvaṇṇanā āraddhāti yojanā.",
  "tika-vin07t:3122_0": "Sirinivāsassāti siriyā nivāsanaṭṭhānabhūtassa siripālanāmakassa rañño. Jayasaṃvacchareti",
  "tika-vin07t:3122_1": "vijayayutte saṃvacchare. Āraddhakāladassanatthaṃ puna “jayasaṃvacchare ayaṃ āraddhā”ti vuttaṃ.",
  "tika-vin07t:3123": "Kāle vassanti yuttakāle vassanasīlo. Devoti megho.",
  "tika-vin07t:3124": "Nigamanakathāvaṇṇanā niṭṭhitā.",
  "tika-vin07t:3125": "Nigamanakathā",
  "tika-vin07t:3126": "Ettāvatā ca āraddhā, vinayaṭṭhakathāya yā;",
  "tika-vin07t:3127": "Vaṇṇanā nātivitthiṇṇā, paripuṇṇavinicchayā.",
  "tika-vin07t:3128": "Paññāsabhāṇavārāya, tantiyā parimāṇato;",
  "tika-vin07t:3129": "Samijjhaniṭṭhiparamā, yā vimativinodanī.",
  "tika-vin07t:3130": "Anantarāyena katā, ayaṃ niṭṭhamupāgatā;",
  "tika-vin07t:3131": "Yaṃ taṃ niṭṭhaṃ tathā sabbe, pāṇino samanorathā.",
  "tika-vin07t:3132": "Therehi vinayaññūhi, sucisallekhavuttihi;",
  "tika-vin07t:3133": "Avissatthātivitthiṇṇa-ganthabhīrū hipatthitaṃ.",
  "tika-vin07t:3134": "Karontena mayā evaṃ, vinayaatthavaṇṇanaṃ;",
  "tika-vin07t:3135": "Yaṃ pattaṃ kusalaṃ tena, patvā sambodhimuttamaṃ.",
  "tika-vin07t:3136": "Vinayatthaṃ pakāsetvā, yo sopāyena lakkhaṇaṃ;",
  "tika-vin07t:3137": "Sopāyaṃ vimaticcheda-ñāṇacakkhupadāyakaṃ.",
  "tika-vin07t:3138": "Viraddhatthavipallāsa-ganthavitthārahāniyā;",
  "tika-vin07t:3139": "Visuddhiṃ pāpayissāmi, satte saṃsāradukkhato.",
  "tika-vin07t:3140": "Lokiyehi ca bhogehi, guṇehi nikhilā pajā;",
  "tika-vin07t:3141": "Sabbehi sahitā hontu, ratā sambuddhasāsaneti.",
  "tika-vin07t:3142": "Vimativinodanīṭīkā niṭṭhitā."
}