{
  "atk-s0202a3:0": "4. Rājavaggo",
  "atk-s0202a3:1": "1. Ghaṭikārasuttavaṇṇanā",
  "atk-s0202a3:2_0": "282.Evaṁme sutanti ghaṭikārasuttaṁ. Tattha sitaṁ pātvākāsīti mahāmaggena gacchanto",
  "atk-s0202a3:2_1": "aññataraṁ bhūmippadesaṁ oloketvā – “atthi nu kho mayā cariyaṁ caramānena imasmiṁ",
  "atk-s0202a3:2_2": "ṭhāne nivutthapubba”nti āvajjanto addasa – “kassapabuddhakāle imasmiṁ ṭhāne vegaḷiṅgaṁ",
  "atk-s0202a3:2_3": "nāma gāmanigamo ahosi, ahaṁ tadā jotipālo nāma māṇavo ahosiṁ, mayhaṁ sahāyo ghaṭikāro",
  "atk-s0202a3:2_4": "nāma kumbhakāro ahosi, tena saddhiṁ mayā idha ekaṁ sukāraṇaṁ kataṁ, taṁ bhikkhusaṅghassa",
  "atk-s0202a3:2_5": "apākaṭaṁ paṭicchannaṁ, handa naṁ bhikkhusaṅghassa pākaṭaṁ karomī”ti maggā okkamma",
  "atk-s0202a3:2_6": "aññatarasmiṁ padese ṭhitakova sitapātukammamakāsi, aggaggadante dassetvā mandahasitaṁ",
  "atk-s0202a3:2_7": "hasi. Yathā hi lokiyamanussā uraṁ paharantā – “kuhaṁ kuha”nti hasanti, na evaṁ buddhā,",
  "atk-s0202a3:2_8": "buddhānaṁ pana hasitaṁ haṭṭhapahaṭṭhākāramattameva hoti.",
  "atk-s0202a3:3_0": "Hasitañca nāmetaṁ terasahi somanassasahagatacittehi hoti. Tattha lokiyamahājano akusalato",
  "atk-s0202a3:3_1": "catūhi, kāmāvacarakusalato catūhīti aṭṭhahi cittehi hasati, sekkhā akusalato diṭṭhisampayuttāni",
  "atk-s0202a3:3_2": "dve apanetvā chahi cittehi hasanti, khīṇāsavā catūhi sahetukakiriyacittehi ekena",
  "atk-s0202a3:3_3": "ahetukakiriyacittenāti pañcahi cittehi hasanti. Tesupi balavārammaṇe āpāthagate dvīhi",
  "atk-s0202a3:3_4": "ñāṇasampayuttacittehi hasanti, dubbalārammaṇe duhetukacittadvayena ca ahetukacittena",
  "atk-s0202a3:3_5": "cāti tīhi cittehi hasanti. Imasmiṁ pana ṭhāne kiriyāhetukamanoviññāṇadhātusomanassasahagatacittaṁ",
  "atk-s0202a3:3_6": "bhagavato haṭṭhapahaṭṭhākāramattaṁ hasitaṁ uppādesi.",
  "atk-s0202a3:4_0": "Taṁ panetaṁ hasitaṁ evaṁ appamattakampi therassa pākaṭaṁ ahosi. Kathaṁ? Tathārūpe",
  "atk-s0202a3:4_1": "hi kāle tathāgatassa catūhi dāṭhāhi catuddīpikamahāmeghamukhato sateratāvijjulatā",
  "atk-s0202a3:4_2": "viya virocamānā mahātālakkhandhapamāṇā rasmivaṭṭiyo uṭṭhahitvā tikkhattuṁ sīsavaraṁ",
  "atk-s0202a3:4_3": "padakkhiṇaṁ katvā dāṭhaggesuyeva antaradhāyanti. Tena saññāṇena āyasmā ānando bhagavato",
  "atk-s0202a3:4_4": "pacchato gacchamānopi sitapātubhāvaṁ jānāti.",
  "atk-s0202a3:5_0": "Bhagavantaṁ etadavocāti – “ettha kira kassapo bhagavā bhikkhusaṅghaṁ ovadi, catusaccappakāsanaṁ",
  "atk-s0202a3:5_1": "akāsi, bhagavatopi ettha nisīdituṁ ruciṁ uppādessāmi, evamayaṁ bhūmibhāgo dvīhi buddhehi",
  "atk-s0202a3:5_2": "paribhutto bhavissati, mahājano gandhamālādīhi pūjetvā cetiyaṭṭhānaṁ katvā paricaranto",
  "atk-s0202a3:5_3": "saggamaggaparāyaṇo bhavissatī”ti cintetvā etaṁ “tena hi, bhante,”tiādivacanaṁ avoca.",
  "atk-s0202a3:6_0": "283.Muṇḍakena samaṇakenāti muṇḍaṁ muṇḍoti, samaṇaṁ vā samaṇoti vattuṁ vaṭṭati, ayaṁ",
  "atk-s0202a3:6_1": "pana aparipakkañāṇattā brāhmaṇakule uggahitavohāravaseneva hīḷento evamāha. Sottisināninti",
  "atk-s0202a3:6_2": "sinānatthāya katasottiṁ. Sotti nāma kuruvindapāsāṇacuṇṇāni lākhāya bandhitvā kataguḷikakalāpakā",
  "atk-s0202a3:6_3": "vuccati, yaṁ sandhāya – “tena kho pana samayena chabbaggiyā bhikkhū kuruvindakasuttiyā",
  "atk-s0202a3:6_4": "nahāyantī”ti vuttaṁ. Taṁ ubhosu antesu gahetvā sarīraṁ ghaṁsanti. Evaṁ sammāti yathā",
  "atk-s0202a3:6_5": "etarahipi manussā “cetiyavandanāya gacchāma, dhammassavanatthāya gacchāmā”ti vuttā",
  "atk-s0202a3:6_6": "ussāhaṁ na karonti, “naṭasamajjādidassanatthāya gacchāmā”ti vuttā pana ekavacaneneva",
  "atk-s0202a3:6_7": "sampaṭicchanti, tatheva sinhāyitunti vutte ekavacanena sampaṭicchanto evamāha.",
  "atk-s0202a3:7_0": "284.Jotipālaṁ māṇavaṁ āmantesīti ekapasse ariyaparihārena paṭhamataraṁ nhāyitvā paccuttaritvā",
  "atk-s0202a3:7_1": "ṭhito tassa mahantena issariyaparihārena nhāyantassa nhānapariyosānaṁ āgametvā taṁ",
  "atk-s0202a3:7_2": "nivatthanivāsanaṁ kese vodake kurumānaṁ āmantesi. Ayanti āsannattā dassento āha.",
  "atk-s0202a3:7_3": "Ovaṭṭikaṁ vinivaṭṭhetvāti nāgabalo bodhisatto “apehi sammā”ti īsakaṁ parivattamānova",
  "atk-s0202a3:7_4": "tena gahitagahaṇaṁ vissajjāpetvāti attho. Kesesu parāmasitvā etadavocāti so kira",
  "atk-s0202a3:7_5": "cintesi – “ayaṁ jotipālo paññavā, sakiṁ dassanaṁ labhamāno tathāgatassa dassanepi",
  "atk-s0202a3:7_6": "pasīdissati, dhammakathāyapi pasīdissati, pasanno ca pasannākāraṁ kātuṁ sakkhissati,",
  "atk-s0202a3:7_7": "mittā nāma etadatthaṁ honti, yaṁkiñci katvā mama sahāyaṁ gahetvā dasabalassa santikaṁ",
  "atk-s0202a3:7_8": "gamissāmī”ti. Tasmā naṁ kesesu parāmasitvā etadavoca.",
  "atk-s0202a3:8_0": "Ittarajaccoti aññajātiko, mayā saddhiṁ asamānajātiko, lāmakajātikoti attho. Na vatidanti",
  "atk-s0202a3:8_1": "idaṁ amhākaṁ gamanaṁ na vata orakaṁ bhavissati na khuddakaṁ, mahantaṁ bhavissati.",
  "atk-s0202a3:8_2": "Ayañhi na attano thāmena gaṇhi, satthu thāmena gaṇhīti gahaṇasmiṁyeva niṭṭhaṁ agamāsi.",
  "atk-s0202a3:8_3": "Yāvatādohipīti ettha dokārahikārapikārā nipātā, yāvatuparimanti attho. Idaṁ vuttaṁ",
  "atk-s0202a3:8_4": "hoti – “vācāya ālapanaṁ ovaṭṭikāya gahaṇañca atikkamitvā yāva kesaggahaṇampi tattha",
  "atk-s0202a3:8_5": "gamanatthaṁ payogo kattabbo”ti.",
  "atk-s0202a3:9_0": "285.Dhammiyākathāyāti idha satipaṭilābhatthāya pubbenivāsapaṭisaṁyuttā dhammī kathā",
  "atk-s0202a3:9_1": "veditabbā. Tassa hi bhagavā, – “jotipāla, tvaṁ na lāmakaṭṭhānaṁ otiṇṇasatto, mahābodhipallaṅke",
  "atk-s0202a3:9_2": "pana sabbaññutaññāṇaṁ patthetvā otiṇṇosi, tādisassa nāma pamādavihāro na yutto”tiādinā",
  "atk-s0202a3:9_3": "nayena satipaṭilābhāya dhammaṁ kathesi. Parasamuddavāsītherā pana vadanti – “jotipāla,",
  "atk-s0202a3:9_4": "yathā ahaṁ dasapāramiyo pūretvā sabbaññutaññāṇaṁ paṭivijjhitvā vīsatisahassabhikkhuparivāro",
  "atk-s0202a3:9_5": "loke vicarāmi, evamevaṁ tvampi dasapāramiyo pūretvā sabbaññutaññāṇaṁ paṭivijjhitvā",
  "atk-s0202a3:9_6": "samaṇagaṇaparivāro loke vicarissasi. Evarūpena nāma tayā pamādaṁ āpajjituṁ na yutta”nti",
  "atk-s0202a3:9_7": "yathāssa pabbajjāya cittaṁ namati, evaṁ kāmesu ādīnavaṁ nekkhamme ca ānisaṁsaṁ kathesīti.",
  "atk-s0202a3:10_0": "286.Alattha kho, ānanda,…pe… pabbajjaṁ alattha upasampadanti pabbajitvā kimakāsi?",
  "atk-s0202a3:10_1": "Yaṁ bodhisattehi kattabbaṁ. Bodhisattā hi buddhānaṁ sammukhe pabbajanti. Pabbajitvā",
  "atk-s0202a3:10_2": "ca pana ittarasattā viya patitasiṅgā na honti, catupārisuddhisīle pana supatiṭṭhāya",
  "atk-s0202a3:10_3": "tepiṭakaṁ buddhavacanaṁ uggaṇhitvā terasa dhutaṅgāni samādāya araññaṁ pavisitvā gatapaccāgatavattaṁ",
  "atk-s0202a3:10_4": "pūrayamānā samaṇadhammaṁ karontā vipassanaṁ vaḍḍhetvā yāva anulomañāṇaṁ āhacca tiṭṭhanti,",
  "atk-s0202a3:10_5": "maggaphalatthaṁ vāyāmaṁ na karonti. Jotipālopi tatheva akāsi.",
  "atk-s0202a3:11_0": "287.Aḍḍhamāsupasampanneti kuladārakañhi pabbājetvā aḍḍhamāsampi avasitvā gate mātāpitūnaṁ",
  "atk-s0202a3:11_1": "soko na vūpasammati, sopi pattacīvaraggahaṇaṁ na jānāti, daharabhikkhusāmaṇerehi",
  "atk-s0202a3:11_2": "saddhiṁ vissāso na uppajjati, therehi saddhiṁ sineho na patiṭṭhāti, gatagataṭṭhāne",
  "atk-s0202a3:11_3": "anabhirati uppajjati. Ettakaṁ pana kālaṁ nivāse sati mātāpitaro passituṁ labhanti.",
  "atk-s0202a3:11_4": "Tena tesaṁ soko tanubhāvaṁ gacchati, pattacīvaraggahaṇaṁ jānāti, sāmaṇeradaharabhikkhūhi",
  "atk-s0202a3:11_5": "saddhiṁ vissāso jāyati, therehi saddhiṁ sineho patiṭṭhāti, gatagataṭṭhāne abhiramati,",
  "atk-s0202a3:11_6": "na ukkaṇṭhati. Tasmā ettakaṁ vasituṁ vaṭṭatīti aḍḍhamāsaṁ vasitvā pakkāmi.",
  "atk-s0202a3:12_0": "Paṇḍupuṭakassa sālinoti puṭake katvā sukkhāpitassa rattasālino. Tassa kira sālino",
  "atk-s0202a3:12_1": "vappakālato paṭṭhāya ayaṁ parihāro – kedārā suparikammakatā honti, tattha bījāni",
  "atk-s0202a3:12_2": "patiṭṭhāpetvā gandhodakena siñciṁsu, vappakāle vitānaṁ viya upari vatthakilañjaṁ",
  "atk-s0202a3:12_3": "bandhitvā paripakkakāle vīhisīsāni chinditvā muṭṭhimatte puṭake katvā yottabaddhe",
  "atk-s0202a3:12_4": "vehāsaṁyeva sukkhāpetvā gandhacuṇṇāni attharitvā koṭṭhakesu pūretvā tatiye vasse",
  "atk-s0202a3:12_5": "vivariṁsu. Evaṁ tivassaṁ parivutthassa sugandharattasālino apagatakāḷake suparisuddhe",
  "atk-s0202a3:12_6": "taṇḍule gahetvā khajjakavikatimpi bhattampi paṭiyādiyiṁsu. Taṁ sandhāya vuttaṁ paṇītaṁ",
  "atk-s0202a3:12_7": "khādanīyaṁ bhojanīyaṁ…pe… kālaṁ ārocāpesīti.",
  "atk-s0202a3:13_0": "288.Adhivuṭṭho meti kiṁ sandhāya vadati? Vegaḷiṅgato nikkhamanakāle ghaṭikāro attano",
  "atk-s0202a3:13_1": "santike vassāvāsaṁ vasanatthāya paṭiññaṁ aggahesi, taṁ sandhāya vadati. Ahudeva aññathattaṁ",
  "atk-s0202a3:13_2": "ahu domanassanti temāsaṁ dānaṁ dātuṁ, dhammañca sotuṁ, iminā ca niyāmena vīsati bhikkhusahassāni",
  "atk-s0202a3:13_3": "paṭijaggituṁ nālatthanti alābhaṁ ārabbha cittaññathattaṁ cittadomanassaṁ ahosi, na",
  "atk-s0202a3:13_4": "tathāgataṁ ārabbha. Kasmā? Sotāpannattā. So kira pubbe brāhmaṇabhatto ahosi. Athekasmiṁ",
  "atk-s0202a3:13_5": "samaye paccante kupite vūpasamanatthaṁ gacchanto uracchadaṁ nāma dhītaramāha – “amma",
  "atk-s0202a3:13_6": "amhākaṁ deve mā pamajjī”ti. Brāhmaṇā taṁ rājadhītaraṁ disvā visaññino ahesuṁ. Ke",
  "atk-s0202a3:13_7": "ime cāti vutte tumhākaṁ bhūmidevāti. Bhūmidevā nāma evarūpā hontīti niṭṭhubhitvā",
  "atk-s0202a3:13_8": "pāsādaṁ abhiruhi. Sā ekadivasaṁ vīthiṁ olokentī ṭhitā kassapassa bhagavato aggasāvakaṁ",
  "atk-s0202a3:13_9": "disvā pakkosāpetvā piṇḍapātaṁ datvā anumodanaṁ suṇamānāyeva sotāpannā hutvā “aññepi",
  "atk-s0202a3:13_10": "bhikkhū atthī”ti pucchitvā “satthā vīsatiyā bhikkhusahassehi saddhiṁ isipatane vasatī”ti",
  "atk-s0202a3:13_11": "ca sutvā nimantetvā dānaṁ adāsi.",
  "atk-s0202a3:14_0": "Rājā paccantaṁ vūpasametvā āgato. Atha naṁ paṭhamatarameva brāhmaṇā āgantvā dhītu",
  "atk-s0202a3:14_1": "avaṇṇaṁ vatvā paribhindiṁsu. Rājā pana dhītu jātakāleyeva varaṁ adāsi. Tassā “satta",
  "atk-s0202a3:14_2": "divasāni rajjaṁ dātabba”nti varaṁ gaṇhiṁsu. Athassā rājā satta divasāni rajjaṁ niyyātesi.",
  "atk-s0202a3:14_3": "Sā satthāraṁ bhojayamānā rājānaṁ pakkosāpetvā bahisāṇiyaṁ nisīdāpesi. Rājā satthu",
  "atk-s0202a3:14_4": "anumodanaṁ sutvāva sotāpanno jāto. Sotāpannassa ca nāma tathāgataṁ ārabbha āghāto",
  "atk-s0202a3:14_5": "natthi. Tena vuttaṁ – “na tathāgataṁ ārabbhā”ti.",
  "atk-s0202a3:15_0": "Yaṁ icchati taṁ haratūti so kira bhājanāni pacitvā kayavikkayaṁ na karoti, evaṁ pana",
  "atk-s0202a3:15_1": "vatvā dārutthāya vā mattikatthāya vā palālatthāya vā araññaṁ gacchati. Mahājanā “ghaṭikārena",
  "atk-s0202a3:15_2": "bhājanāni pakkānī”ti sutvā parisuddhataṇḍulaloṇadadhitelaphāṇitādīni gahetvā āgacchanti.",
  "atk-s0202a3:15_3": "Sace bhājanaṁ mahagghaṁ hoti, mūlaṁ appaṁ, yaṁ vā taṁ vā datvā gaṇhāmāti taṁ na gaṇhanti.",
  "atk-s0202a3:15_4": "Dhammiko vāṇijo mātāpitaro paṭijaggati, sammāsambuddhaṁ upaṭṭhahati, bahu no akusalaṁ",
  "atk-s0202a3:15_5": "bhavissatīti puna gantvā mūlaṁ āharanti. Sace pana bhājanaṁ appagghaṁ hoti, ābhataṁ",
  "atk-s0202a3:15_6": "mūlaṁ bahu, dhammiko vāṇijo, amhākaṁ puññaṁ bhavissatīti yathābhataṁ gharasāmikā",
  "atk-s0202a3:15_7": "viya sādhukaṁ paṭisāmetvā gacchanti. Evaṁguṇo pana kasmā na pabbajatīti. Rañño vacanapathaṁ",
  "atk-s0202a3:15_8": "pacchindanto andhe jiṇṇe mātāpitaro posetīti āha.",
  "atk-s0202a3:16_0": "289.Ko nu khoti kuhiṁ nu kho. Kumbhiyāti ukkhalito. Pariyogāti sūpabhājanato. Paribhuñjāti",
  "atk-s0202a3:16_1": "bhuñja. Kasmā panete evaṁ vadanti? Ghaṭikāro kira bhattaṁ pacitvā sūpaṁ sampādetvā",
  "atk-s0202a3:16_2": "mātāpitaro bhojetvā sayampi bhuñjitvā bhagavato vaḍḍhamānakaṁ bhattasūpaṁ paṭṭhapetvā",
  "atk-s0202a3:16_3": "āsanaṁ paññapetvā ādhārakaṁ upaṭṭhapetvā udakaṁ paccupaṭṭhapetvā mātāpitūnaṁ saññaṁ",
  "atk-s0202a3:16_4": "datvā araññaṁ gacchati. Tasmā evaṁ vadanti. Abhivissatthoti ativissattho. Pītisukhaṁna",
  "atk-s0202a3:16_5": "vijahatīti na nirantaraṁ vijahati, atha kho rattibhāge vā divasabhāge vā gāme vā",
  "atk-s0202a3:16_6": "araññe vā yasmiṁ yasmiṁ khaṇe – “sadevake nāma loke aggapuggalo mayhaṁ gehaṁ pavisitvā",
  "atk-s0202a3:16_7": "sahatthena āmisaṁ gahetvā paribhuñjati, lābhā vata me”ti anussarati, tasmiṁ tasmiṁ",
  "atk-s0202a3:16_8": "khaṇe pañcavaṇṇā pīti uppajjati. Taṁ sandhāya evaṁ vuttaṁ.",
  "atk-s0202a3:17_0": "290.Kaḷopiyāti pacchito. Kiṁ pana bhagavā evamakāsīti. Paccayo dhammiko, bhikkhūnaṁ",
  "atk-s0202a3:17_1": "patte bhattasadiso, tasmā evamakāsi. Sikkhāpadapaññattipi ca sāvakānaṁyeva hoti,",
  "atk-s0202a3:17_2": "buddhānaṁ sikkhāpadavelā nāma natthi. Yathā hi rañño uyyāne pupphaphalāni honti,",
  "atk-s0202a3:17_3": "aññesaṁ tāni gaṇhantānaṁ niggahaṁ karonti, rājā yathāruciyā paribhuñjati, evaṁsampadametaṁ.",
  "atk-s0202a3:17_4": "Parasamuddavāsītherā pana “devatā kira paṭiggahetvā adaṁsū”ti vadanti.",
  "atk-s0202a3:18_0": "291.Haratha, bhante, haratha bhadramukhāti amhākaṁ putto “kuhiṁ gatosī”ti vutte –",
  "atk-s0202a3:18_1": "“dasabalassa santika”nti vadati, kuhiṁ nu kho gacchati, satthu vasanaṭṭhānassa ovassakabhāvampi",
  "atk-s0202a3:18_2": "na jānātīti putte aparādhasaññino gahaṇe tuṭṭhacittā evamāhaṁsu.",
  "atk-s0202a3:19_0": "Temāsaṁ ākāsacchadanaṁ aṭṭhāsīti bhagavā kira catunnaṁ vassikānaṁ māsānaṁ ekaṁ māsaṁ",
  "atk-s0202a3:19_1": "atikkamitvā tiṇaṁ āharāpesi, tasmā evamāha. Ayaṁ panettha padattho – ākāsaṁ chadanamassāti",
  "atk-s0202a3:19_2": "ākāsacchadanaṁ. Na devotivassīti kevalaṁ nātivassi, yathā panettha pakatiyā ca nibbakosassa",
  "atk-s0202a3:19_3": "udakapātaṭṭhānabbhantare ekampi udakabindu nātivassi, evaṁ ghanachadanagehabbhantare",
  "atk-s0202a3:19_4": "viya na vātātapāpi ābādhaṁ akaṁsu, pakatiyā utupharaṇameva ahosi. Aparabhāge tasmiṁ",
  "atk-s0202a3:19_5": "nigame chaḍḍitepi taṁ ṭhānaṁ anovassakameva ahosi. Manussā kammaṁ karontā deve vassante",
  "atk-s0202a3:19_6": "tattha sāṭake ṭhapetvā kammaṁ karonti. Yāva kappuṭṭhānā taṁ ṭhānaṁ tādisameva bhavissati.",
  "atk-s0202a3:19_7": "Tañca kho pana na tathāgatassa iddhānubhāvena, tesaṁyeva pana guṇasampattiyā. Tesañhi",
  "atk-s0202a3:19_8": "– “sammāsambuddho kattha na labheyya, amhākaṁ nāma dvinnaṁ andhakānaṁ nivesanaṁ uttiṇaṁ",
  "atk-s0202a3:19_9": "kāresī”ti na tappaccayā domanassaṁ udapādi – “sadevake loke aggapuggalo amhākaṁ nivesanā",
  "atk-s0202a3:19_10": "tiṇaṁ āharāpetvā gandhakuṭiṁ chādāpesī”ti pana tesaṁ anappakaṁ balavasomanassaṁ udapādi.",
  "atk-s0202a3:19_11": "Iti tesaṁyeva guṇasampattiyā idaṁ pāṭihāriyaṁ jātanti veditabbaṁ.",
  "atk-s0202a3:20_0": "292.Taṇḍulavāhasatānīti ettha dve sakaṭāni eko vāhoti veditabbo. Tadupiyañca sūpeyyanti",
  "atk-s0202a3:20_1": "sūpatthāya tadanurūpaṁ telaphāṇitādiṁ. Vīsatibhikkhusahassassa temāsatthāya bhattaṁ",
  "atk-s0202a3:20_2": "bhavissatīti kira saññāya rājā ettakaṁ pesesi. Alaṁ me raññova hotūti kasmā paṭikkhipi?",
  "atk-s0202a3:20_3": "Adhigataappicchatāya. Evaṁ kirassa ahosi – “nāhaṁ raññā diṭṭhapubbo, kathaṁ nu kho",
  "atk-s0202a3:20_4": "pesesī”ti. Tato cintesi – “satthā bārāṇasiṁ gato, addhā so rañño vassāvāsaṁ yāciyamāno",
  "atk-s0202a3:20_5": "mayhaṁ paṭiññātabhāvaṁ ārocetvā mama guṇakathaṁ kathesi, guṇakathāya laddhalābho",
  "atk-s0202a3:20_6": "pana naṭena naccitvā laddhaṁ viya gāyakena gāyitvā laddhaṁ viya ca hoti. Kiṁ mayhaṁ",
  "atk-s0202a3:20_7": "iminā, kammaṁ katvā uppannena mātāpitūnampi sammāsambuddhassapi upaṭṭhānaṁ sakkā",
  "atk-s0202a3:20_8": "kātu”nti. Sesaṁ sabbattha uttānamevāti.",
  "atk-s0202a3:21": "Papañcasūdaniyā majjhimanikāyaṭṭhakathāya",
  "atk-s0202a3:22": "Ghaṭikārasuttavaṇṇanā niṭṭhitā.",
  "atk-s0202a3:23": "2. Raṭṭhapālasuttavaṇṇanā",
  "atk-s0202a3:24_0": "293.Evaṁme sutanti raṭṭhapālasuttaṁ. Tattha thullakoṭṭhikanti thullakoṭṭhaṁ paripuṇṇakoṭṭhāgāraṁ.",
  "atk-s0202a3:24_1": "So kira janapado niccasasso sadā bījabhaṇḍaṁ nikkhamati, khalabhaṇḍaṁ pavisati. Tena",
  "atk-s0202a3:24_2": "tasmiṁ nigame koṭṭhā niccapūrāva honti. Tasmā so thullakoṭṭhikanteva saṅkhaṁ gato.",
  "atk-s0202a3:25_0": "294.Raṭṭhapāloti kasmā raṭṭhapālo? Bhinnaṁ raṭṭhaṁ sandhāretuṁ pāletuṁ samatthoti",
  "atk-s0202a3:25_1": "raṭṭhapālo. Kadā panassetaṁ nāmaṁ uppannanti. Padumuttarasammāsambuddhakāle. Ito",
  "atk-s0202a3:25_2": "hi pubbe satasahassakappamatthake vassasatasahassāyukesu manussesu padumuttaro nāma",
  "atk-s0202a3:25_3": "satthā uppajjitvā bhikkhusatasahassaparivāro lokahitāya cārikaṁ cari, yaṁ sandhāya vuttaṁ –",
  "atk-s0202a3:26": "“Nagaraṁ haṁsavatī nāma, ānando nāma khattiyo;",
  "atk-s0202a3:27": "Sujātā nāma janikā, padumuttarassa satthuno”ti. ;",
  "atk-s0202a3:28_0": "Padumuttare pana anuppanne eva haṁsavatiyā dve kuṭumbikā saddhā pasannā kapaṇaddhikayācakādīnaṁ",
  "atk-s0202a3:28_1": "dānaṁ paṭṭhapayiṁsu. Tadā pabbatavāsino pañcasatā tāpasā haṁsavatiṁ anuppattā. Te",
  "atk-s0202a3:28_2": "dvepi janā tāpasagaṇaṁ majjhe bhinditvā upaṭṭhahiṁsu. Tāpasā kiñcikālaṁ vasitvā pabbatapādameva",
  "atk-s0202a3:28_3": "gatā. Dve saṅghattherā ohīyiṁsu. Tadā tesaṁ te yāvajīvaṁ upaṭṭhānaṁ akaṁsu. Tāpasesu",
  "atk-s0202a3:28_4": "bhuñjitvā anumodanaṁ karontesu eko sakkabhavanassa vaṇṇaṁ kathesi, eko bhūmindharanāgarājabhavanassa.",
  "atk-s0202a3:29_0": "Kuṭumbikesu eko sakkabhavanaṁ patthanaṁ katvā sakko hutvā nibbatto, eko nāgabhavane",
  "atk-s0202a3:29_1": "pālitanāgarājā nāma. Taṁ sakko attano upaṭṭhānaṁ āgataṁ disvā nāgayoniyaṁ abhiramasīti",
  "atk-s0202a3:29_2": "pucchi. So nābhiramāmīti āha. Tena hi padumuttarassa bhagavato dānaṁ datvā imasmiṁ",
  "atk-s0202a3:29_3": "ṭhāne patthanaṁ karohi, ubho sukhaṁ vasissāmāti. Nāgarājā satthāraṁ nimantetvā bhikkhusatasahassaparivārassa",
  "atk-s0202a3:29_4": "bhagavato sattāhaṁ mahādānaṁ dadamāno padumuttarassa dasabalassa puttaṁ uparevataṁ",
  "atk-s0202a3:29_5": "nāma sāmaṇeraṁ disvā sattame divase buddhappamukhassa saṅghassa dibbavatthāni datvā",
  "atk-s0202a3:29_6": "sāmaṇerassa ṭhānantaraṁ patthesi. Bhagavā anāgataṁ oloketvā – “anāgate gotamassa",
  "atk-s0202a3:29_7": "nāma buddhassa putto rāhulakumāro bhavissatī”ti disvā “samijjhissati te patthanā”ti",
  "atk-s0202a3:29_8": "kathesi. Nāgarājā tamatthaṁ sakkassa kathesi. Sakko tassa vacanaṁ sutvā tatheva sattāhaṁ",
  "atk-s0202a3:29_9": "dānaṁ datvā bhinnaṁ raṭṭhaṁ sandhāretuṁ pāletuṁ samatthakule nibbattitvā saddhāpabbajitaṁ",
  "atk-s0202a3:29_10": "raṭṭhapālaṁ nāma kulaputtaṁ disvā – “ahampi anāgate lokasmiṁ tumhādise buddhe uppanne",
  "atk-s0202a3:29_11": "bhinnaṁ raṭṭhaṁ sandhāretuṁ pāletuṁ samatthakule nibbattitvā ayaṁ kulaputto viya",
  "atk-s0202a3:29_12": "saddhāpabbajito raṭṭhapālo nāma bhaveyya”nti patthanamakāsi. Satthā samijjhanakabhāvaṁ",
  "atk-s0202a3:29_13": "ñatvā imaṁ gāthamāha –",
  "atk-s0202a3:30": "“Sarājikaṁ cātuvaṇṇaṁ, posetuṁ yaṁ pahossati;",
  "atk-s0202a3:31": "Raṭṭhapālakulaṁ nāma, tattha jāyissate aya”nti. –",
  "atk-s0202a3:32": "Evaṁ padumuttarasammāsambuddhakāle tassetaṁ nāmaṁ uppannanti veditabbaṁ.",
  "atk-s0202a3:33_0": "Etadahosīti kiṁ ahosi? Yathā yathā khotiādi. Tatrāyaṁ saṅkhepakathā – ahaṁ kho yena",
  "atk-s0202a3:33_1": "yena kāraṇena bhagavatā dhammaṁ desitaṁ ājānāmi, tena tena me upaparikkhato evaṁ",
  "atk-s0202a3:33_2": "hoti – “yadetaṁ sikkhattayabrahmacariyaṁ ekadivasampi akhaṇḍaṁ katvā carimakacittaṁ",
  "atk-s0202a3:33_3": "pāpetabbatāya ekantaparipuṇṇaṁ caritabbaṁ, ekadivasampi ca kilesamalena amalīnaṁ",
  "atk-s0202a3:33_4": "katvā carimakacittaṁ pāpetabbatāya ekantaparisuddhaṁ, saṅkhalikhitaṁ vilikhitasaṅkhasadisaṁ",
  "atk-s0202a3:33_5": "dhotasaṅkhasappaṭibhāgaṁ katvā caritabbaṁ, nayidaṁ sukaraṁ agāraṁ ajjhāvasatā agāramajjhe",
  "atk-s0202a3:33_6": "vasantena ekantaparipuṇṇaṁ…pe… carituṁ, yaṁnūnāhaṁ kesañca massuñca ohāretvā kāsāyarasapītatāya",
  "atk-s0202a3:33_7": "kāsāyāni brahmacariyaṁ carantānaṁ anucchavikāni vatthāni acchādetvā agārasmā nikkhamitvā",
  "atk-s0202a3:33_8": "anagāriyaṁ pabbajeyya”nti.",
  "atk-s0202a3:34_0": "Acirapakkantesu thullakoṭṭhikesu brāhmaṇagahapatikesu yena bhagavā tenupasaṅkamīti",
  "atk-s0202a3:34_1": "raṭṭhapālo anuṭṭhitesu tesu na bhagavantaṁ pabbajjaṁ yāci. Kasmā? Tatthassa bahū",
  "atk-s0202a3:34_2": "ñātisālohitā mittāmaccā santi, te – “tvaṁ mātāpitūnaṁ ekaputtako, na labbhā tayā",
  "atk-s0202a3:34_3": "pabbajitu”nti bāhāyampi gahetvā ākaḍḍheyyuṁ, tato pabbajjāya antarāyo bhavissatīti",
  "atk-s0202a3:34_4": "saheva parisāya uṭṭhahitvā thokaṁ gantvā puna kenaci sarīrakiccalesena nivattitvā",
  "atk-s0202a3:34_5": "bhagavantaṁ upasaṅkamma pabbajjaṁ yāci. Tena vuttaṁ – “atha kho raṭṭhapālo kulaputto",
  "atk-s0202a3:34_6": "acirapakkantesu thullakoṭṭhikesu…pe… pabbājetu maṁ bhagavā”ti. Bhagavā pana yasmā",
  "atk-s0202a3:34_7": "rāhulakumārassa pabbajitato pabhuti mātāpitūhi ananuññātaṁ puttaṁ na pabbājeti, tasmā",
  "atk-s0202a3:34_8": "naṁ pucchi anuññātosi pana tvaṁ, raṭṭhapāla, mātāpitūhi…pe… pabbajjāyāti.",
  "atk-s0202a3:35_0": "295.Ammatātāti ettha ammāti mātaraṁ ālapati, tātāti pitaraṁ. Ekaputtakoti ekova puttako,",
  "atk-s0202a3:35_1": "añño koci jeṭṭho vā kaniṭṭho vā natthi. Ettha ca ekaputtoti vattabbe anukampāvasena",
  "atk-s0202a3:35_2": "ekaputtakoti vuttaṁ. Piyoti pītijanako. Manāpoti manavaḍḍhanako. Sukhedhitoti sukhena",
  "atk-s0202a3:35_3": "edhito, sukhasaṁvaḍḍhitoti attho. Sukhaparibhatoti sukhena paribhato, jātakālato",
  "atk-s0202a3:35_4": "pabhuti dhātīhi aṅkato aṅkaṁ āharitvā dhāriyamāno assakarathakādīhi bālakīḷanakehi",
  "atk-s0202a3:35_5": "kīḷayamāno sādurasabhojanaṁ bhojayamāno sukhena parihaṭo. Na tvaṁ, tāta raṭṭhapāla,",
  "atk-s0202a3:35_6": "kassaci dukkhassa jānāsīti tvaṁ, tāta raṭṭhapāla appamattakampi kalabhāgaṁ dukkhassa",
  "atk-s0202a3:35_7": "na jānāsi na sarasīti attho. Maraṇenapi te mayaṁ akāmakā vinā bhavissāmāti sacepi",
  "atk-s0202a3:35_8": "tava amhesu jīvamānesu maraṇaṁ bhaveyya, tena te maraṇenapi mayaṁ akāmakā anicchakā",
  "atk-s0202a3:35_9": "na attano ruciyā vinā bhavissāma, tayā viyogaṁ pāpuṇissāmāti attho. Kiṁ pana mayaṁ",
  "atk-s0202a3:35_10": "tanti evaṁ sante kiṁ pana kiṁ nāma taṁ kāraṇaṁ, yena mayaṁ taṁ jīvantaṁ anujānissāma.",
  "atk-s0202a3:35_11": "Atha vā kiṁ pana mayaṁ tanti kena pana kāraṇena mayaṁ taṁ jīvantaṁ anujānissāmāti",
  "atk-s0202a3:35_12": "evamettha attho daṭṭhabbo.",
  "atk-s0202a3:36_0": "296.Tatthevāti yattha naṁ ṭhitaṁ mātāpitaro nānujāniṁsu, tattheva ṭhāne. Anantarahitāyāti",
  "atk-s0202a3:36_1": "kenaci attharaṇena anatthatāya. Paricārehīti gandhabbanaṭanāṭakādīni paccupaṭṭhapetvā",
  "atk-s0202a3:36_2": "tattha sahāyakehi saddhiṁ yathāsukhaṁ indriyāni cārehi sañcārehi, ito cito ca upanehīti",
  "atk-s0202a3:36_3": "vuttaṁ hoti. Atha vā paricārehīti gandhabbanaṭanāṭakādīni paccupaṭṭhapetvā sahāyakehi",
  "atk-s0202a3:36_4": "saddhiṁ laḷa upalaḷa rama, kīḷassūtipi vuttaṁ hoti. Kāme paribhuñjantoti attano puttadārehi",
  "atk-s0202a3:36_5": "saddhiṁ bhoge bhuñjanto. Puññāni karontoti buddhañca dhammañca saṅghañca ārabbha",
  "atk-s0202a3:36_6": "dānappadānādīni sugatimaggasaṁsodhakāni kusalakammāni karonto. Tuṇhī ahosīti kathānuppabandhavicchedanatthaṁ",
  "atk-s0202a3:36_7": "nirālāpasallāpo ahosi.",
  "atk-s0202a3:37_0": "Athassa mātāpitaro tikkhattuṁ vatvā paṭivacanampi alabhamānā sahāyake pakkosāpetvā",
  "atk-s0202a3:37_1": "“esa vo sahāyako pabbajitukāmo, nivāretha na”nti āhaṁsu. Tepi taṁ upasaṅkamitvā tikkhattuṁ",
  "atk-s0202a3:37_2": "avocuṁ, tesampi tuṇhī ahosi. Tena vuttaṁ – atha kho raṭṭhapālassa kulaputtassa sahāyakā…pe…",
  "atk-s0202a3:37_3": "tuṇhī ahosīti. Athassa sahāyakānaṁ tikkhattuṁ vatvā etadahosi – “sace ayaṁ pabbajjaṁ",
  "atk-s0202a3:37_4": "alabhamāno marissati, na koci guṇo labbhati. Pabbajitaṁ pana naṁ mātāpitaropi kālena",
  "atk-s0202a3:37_5": "kālaṁ passissanti, mayampi passissāma, pabbajjāpi ca nāmesā bhāriyā, divase divase",
  "atk-s0202a3:37_6": "mattikāpattaṁ gahetvā piṇḍāya caritabbaṁ, ekaseyyaṁ ekabhattaṁ brahmacariyaṁ atidukkaraṁ,",
  "atk-s0202a3:37_7": "ayañca sukhumālo nāgarikajātiyo, so taṁ carituṁ asakkonto puna idheva āgamissati,",
  "atk-s0202a3:37_8": "handassa mātāpitaro anujānāpessāmā”ti. Te tathā akaṁsu. Mātāpitaropi naṁ “pabbajitena",
  "atk-s0202a3:37_9": "ca pana te mātāpitaro uddassetabbā”ti imaṁ katikaṁ katvā anujāniṁsu. Tena vuttaṁ",
  "atk-s0202a3:37_10": "– “atha kho raṭṭhapālassa kulaputtassa sahāyakā yena raṭṭhapālassa kulaputtassa mātāpitaro…pe…",
  "atk-s0202a3:37_11": "anuññātosi mātāpitūhi…pe… uddassetabbā”ti. Tattha uddassetabbāti uddhaṁ dassetabbā,",
  "atk-s0202a3:37_12": "yathā taṁ kālena kālaṁ passanti, evaṁ āgantvā attānaṁ dassetabbā.",
  "atk-s0202a3:38_0": "299.Balaṁ gahetvāti sappāyabhojanāni bhuñjanto ucchādanādīhi ca kāyaṁ pariharanto",
  "atk-s0202a3:38_1": "kāyabalaṁ janetvā mātāpitaro vanditvā assumukhaṁ ñātiparivaṭṭaṁ pahāya yena bhagavā",
  "atk-s0202a3:38_2": "tenupasaṅkami…pe… pabbājetu maṁ, bhante, bhagavāti. Bhagavā samīpe ṭhitaṁ aññataraṁ",
  "atk-s0202a3:38_3": "bhikkhuṁ āmantesi – “tena hi bhikkhu raṭṭhapālaṁ pabbājehi ceva upasampādehi cā”ti.",
  "atk-s0202a3:38_4": "Sādhu, bhanteti kho so bhikkhu bhagavato paṭissutvā raṭṭhapālaṁ kulaputtaṁ jinadattiyaṁ",
  "atk-s0202a3:38_5": "saddhivihārikaṁ laddhā pabbājesi ceva upasampādesi ca. Tena vuttaṁ – “alattha kho",
  "atk-s0202a3:38_6": "raṭṭhapālo kulaputto bhagavato santike pabbajjaṁ, alattha upasampada”nti.",
  "atk-s0202a3:39_0": "Pahitattoviharantoti dvādasa saṁvaccharāni evaṁ viharanto. Neyyapuggalo hi ayamāyasmā,",
  "atk-s0202a3:39_1": "tasmā puññavā abhinīhārasampannopi samāno “ajja ajjeva arahatta”nti samaṇadhammaṁ",
  "atk-s0202a3:39_2": "karontopi dvādasame vasse arahattaṁ pāpuṇi.",
  "atk-s0202a3:40_0": "Yena bhagavā tenupasaṅkamīti mayhaṁ mātāpitaro pabbajjaṁ anujānamānā – “tayā kālena",
  "atk-s0202a3:40_1": "kālaṁ āgantvā amhākaṁ dassanaṁ dātabba”nti vatvā anujāniṁsu, dukkarakārikā kho pana",
  "atk-s0202a3:40_2": "mātāpitaro, ahañca yenajjhāsayena pabbajito, so me matthakaṁ patto, idāni bhagavantaṁ",
  "atk-s0202a3:40_3": "āpucchitvā attānaṁ mātāpitūnaṁ dassessāmīti cintetvā āpucchitukāmo upasaṅkami. Manasākāsīti",
  "atk-s0202a3:40_4": "“kiṁ nu kho raṭṭhapāle gate koci upaddavo bhavissatī”ti manasi akāsi. Tato “bhavissatī”ti",
  "atk-s0202a3:40_5": "ñatvā “sakkhissati nu kho raṭṭhapālo taṁ madditu”nti olokento tassa arahattasampattiṁ",
  "atk-s0202a3:40_6": "disvā “sakkhissatī”ti aññāsi. Tena vuttaṁ – yathā bhagavā aññāsi…pe… kālaṁ maññasīti.",
  "atk-s0202a3:41_0": "Migacīreti evaṁnāmake uyyāne. Tañhi raññā – “akāle sampattapabbajitānaṁ dinnameva",
  "atk-s0202a3:41_1": "idaṁ, yathāsukhaṁ paribhuñjantū”ti evamanuññātameva ahosi, tasmā thero – “mama āgatabhāvaṁ",
  "atk-s0202a3:41_2": "mātāpitūnaṁ ārocessāmi, te me pādadhovanauṇhodakapādamakkhanatelādīni pesissantī”ti",
  "atk-s0202a3:41_3": "cittampi anuppādetvā uyyānameva pāvisi. Piṇḍāya pāvisīti dutiyadivase pāvisi.",
  "atk-s0202a3:42_0": "Majjhimāyāti sattadvārakoṭṭhakassa gharassa majjhime dvārakoṭṭhake. Ullikhāpetīti",
  "atk-s0202a3:42_1": "kappakena kese paharāpeti. Etadavocāti – “ime samaṇakā amhākaṁ piyaputtakaṁ pabbājetvā",
  "atk-s0202a3:42_2": "corānaṁ hatthe nikkhipitvā viya ekadivasampi na dassāpenti, evaṁ pharusakārakā ete",
  "atk-s0202a3:42_3": "puna imaṁ ṭhānaṁ upasaṅkamitabbaṁ maññanti, ettova nikaḍḍhitabbā ete”ti cintetvā",
  "atk-s0202a3:42_4": "etaṁ “imehi muṇḍakehī”tiādivacanaṁ avoca. Ñātidāsīti ñātakānaṁ dāsī. Ābhidosikanti",
  "atk-s0202a3:42_5": "pārivāsikaṁ ekarattātikkantaṁ pūtibhūtaṁ. Tatthāyaṁ padattho – pūtibhāvadosena abhibhūtoti",
  "atk-s0202a3:42_6": "abhidoso, abhidosova ābhidosiko. Ekarattātikkantasseva nāmasaññā esā yadidaṁ ābhidosikoti,",
  "atk-s0202a3:42_7": "taṁ ābhidosikaṁ. Kummāsanti yavakummāsaṁ. Chaḍḍetukāmā hotīti yasmā antamaso dāsakammakārānaṁ",
  "atk-s0202a3:42_8": "gorūpānampi aparibhogāraho, tasmā naṁ kacavaraṁ viya bahi chaḍḍetukāmā hoti. Sacetanti",
  "atk-s0202a3:42_9": "sace etaṁ. Bhaginīti ariyavohārena attano dhātiṁ ñātidāsiṁ ālapati. Chaḍḍanīyadhammanti",
  "atk-s0202a3:42_10": "chaḍḍetabbasabhāvaṁ. Idaṁ vuttaṁ hoti – “bhagini etaṁ sace bahi chaḍḍanīyadhammaṁ",
  "atk-s0202a3:42_11": "nissaṭṭhapariggahaṁ, idha me patte ākirāhī”ti. Kiṁ pana evaṁ vattuṁ labbhati, viññatti",
  "atk-s0202a3:42_12": "vā payuttavācā vā na hotīti. Na hoti. Kasmā? Nissaṭṭhapariggahattā. Yañhi chaḍḍanīyadhammaṁ",
  "atk-s0202a3:42_13": "nissaṭṭhapariggahaṁ, yattha sāmikā anālayā honti, taṁ sabbaṁ “detha āharatha ākirathā”ti",
  "atk-s0202a3:42_14": "vattuṁ vaṭṭati. Teneva hi ayamāyasmā aggaariyavaṁsiko samānopi evamāha.",
  "atk-s0202a3:43_0": "Hatthānanti bhikkhāgahaṇatthaṁ pattaṁ upanāmayato maṇibandhato pabhuti dvinnampi",
  "atk-s0202a3:43_1": "hatthānaṁ. Pādānanti nivāsanantato paṭṭhāya dvinnampi pādānaṁ. Sarassāti sace taṁ",
  "atk-s0202a3:43_2": "bhaginīti vācaṁ nicchārayato sarassa ca. Nimittaṁ aggahesīti hatthapiṭṭhiādīni olokayamānā",
  "atk-s0202a3:43_3": "– “puttassa me raṭṭhapālassa viya suvaṇṇakacchapapiṭṭhisadisā imā hatthapādapiṭṭhiyo,",
  "atk-s0202a3:43_4": "haritālavaṭṭiyo viya suvaṭṭitā aṅguliyo, madhuro saro”ti gihikāle sallakkhitapubbaṁ",
  "atk-s0202a3:43_5": "ākāraṁ aggahesi sañjāni sallakkhesi. Tassa hāyasmato dvādasavassāni araññāvāsañceva",
  "atk-s0202a3:43_6": "piṇḍiyālopabhojanañca paribhuñjantassa aññādiso sarīravaṇṇo ahosi, tena naṁ sā ñātidāsī",
  "atk-s0202a3:43_7": "disvāva na sañjāni, nimittaṁ pana aggahesīti.",
  "atk-s0202a3:44_0": "300.Raṭṭhapālassa mātaraṁ etadavocāti therassa aṅgapaccaṅgāni saṇṭhāpetvā thaññaṁ",
  "atk-s0202a3:44_1": "pāyetvā saṁvaḍḍhitadhātīpi samānā pabbajitvā mahākhīṇāsavabhāvappattena sāmiputtena",
  "atk-s0202a3:44_2": "saddhiṁ – “tvaṁ nu kho, me bhante, putto raṭṭhapālo”tiādivacanaṁ vattuṁ avisahantī",
  "atk-s0202a3:44_3": "vegena gharaṁ pavisitvā raṭṭhapālassa mātaraṁ etadavoca. Yaggheti ārocanatthe nipāto.",
  "atk-s0202a3:44_4": "Saceje saccanti ettha jeti ālapane nipāto. Evañhi tasmiṁ dese dāsijanaṁ ālapanti,",
  "atk-s0202a3:44_5": "tasmā “tvañhi, bhoti dāsi, sace saccaṁ bhaṇasī”ti evamettha attho daṭṭhabbo.",
  "atk-s0202a3:45_0": "Upasaṅkamīti kasmā upasaṅkami? Mahākule itthiyo bahi nikkhamantā garahaṁ pāpuṇanti,",
  "atk-s0202a3:45_1": "idañca accāyikakiccaṁ, seṭṭhissa naṁ ārocessāmīti cinteti. Tasmā upasaṅkami. Aññataraṁ",
  "atk-s0202a3:45_2": "kuṭṭamūlanti tasmiṁ kira dese dānapatīnaṁ gharesu sālā honti, āsanāni cettha paññattāni",
  "atk-s0202a3:45_3": "honti, upaṭṭhāpitaṁ udakakañjiyaṁ. Tattha pabbajitā piṇḍāya caritvā nisīditvā bhuñjanti.",
  "atk-s0202a3:45_4": "Sace icchanti, dānapatīnampi santakaṁ gaṇhanti. Tasmā tampi aññatarassa kulassa īdisāya",
  "atk-s0202a3:45_5": "sālāya aññataraṁ kuṭṭamūlanti veditabbaṁ. Na hi pabbajitā kapaṇamanussā viya asāruppe",
  "atk-s0202a3:45_6": "ṭhāne nisīditvā bhuñjantīti.",
  "atk-s0202a3:46_0": "Atthināma tātāti ettha atthīti vijjamānatthe, nāmāti pucchanatthe maññanatthe vā",
  "atk-s0202a3:46_1": "nipāto. Idañhi vuttaṁ hoti – atthi nu kho, tāta raṭṭhapāla, amhākaṁ dhanaṁ, nanu",
  "atk-s0202a3:46_2": "mayaṁ niddhanāti vattabbā, yesaṁ no tvaṁ īdise ṭhāne nisīditvā ābhidosikaṁ kummāsaṁ",
  "atk-s0202a3:46_3": "paribhuñjissasi. Tathā atthi nu kho, tāta raṭṭhapāla, amhākaṁ jīvitaṁ, nanu mayaṁ",
  "atk-s0202a3:46_4": "matāti vattabbā, yesaṁ no tvaṁ īdise ṭhāne nisīditvā ābhidosikaṁ kummāsaṁ paribhuñjissasi.",
  "atk-s0202a3:46_5": "Tathā atthi maññe, tāta raṭṭhapāla, tava abbhantare sāsanaṁ nissāya paṭiladdho samaṇaguṇo,",
  "atk-s0202a3:46_6": "yaṁ tvaṁ subhojanarasasaṁvaḍḍhitopi imaṁ jigucchaneyyaṁ ābhidosikaṁ kummāsaṁ amatamiva",
  "atk-s0202a3:46_7": "nibbikāro paribhuñjissasīti. So pana gahapati dukkhābhitunnatāya etamatthaṁ paripuṇṇaṁ",
  "atk-s0202a3:46_8": "katvā vattumasakkonto – “atthi nāma, tāta raṭṭhapāla, ābhidosikaṁ kummāsaṁ paribhuñjissasī”ti",
  "atk-s0202a3:46_9": "ettakameva avaca. Akkharacintakā panettha idaṁ lakkhaṇaṁ vadanti – anokappanāmarisanatthavasenetaṁ",
  "atk-s0202a3:46_10": "atthisadde upapade “paribhuñjissasī”ti anāgatavacanaṁ kataṁ. Tassāyamattho – “atthi",
  "atk-s0202a3:46_11": "nāma…pe… paribhuñjissasi, idaṁ paccakkhampi ahaṁ na saddahāmi na marisayāmī”ti. Idaṁ",
  "atk-s0202a3:46_12": "ettakaṁ vacanaṁ gahapati therassa pattamukhavaṭṭiyaṁ gahetvā ṭhitakova kathesi. Theropi",
  "atk-s0202a3:46_13": "pitari pattamukhavaṭṭiyaṁ gahetvā ṭhiteyeva taṁ pūtikummāsaṁ paribhuñji sunakhavantasadisaṁ",
  "atk-s0202a3:46_14": "pūtikukkuṭaṇḍamiva bhinnaṭṭhāne pūtikaṁ vāyantaṁ. Puthujjanena kira tathārūpaṁ kummāsaṁ",
  "atk-s0202a3:46_15": "paribhuñjituṁ na sakkā. Thero pana ariyiddhiyaṁ ṭhatvā dibbojaṁ amatarasaṁ paribhuñjamāno",
  "atk-s0202a3:46_16": "viya paribhuñjitvā dhamakaraṇena udakaṁ gahetvā pattañca mukhañca hatthapāde ca dhovitvā",
  "atk-s0202a3:46_17": "kuto no gahapatītiādimāha.",
  "atk-s0202a3:47_0": "Tattha kuto noti kuto nu. Neva dānanti deyyadhammavasena neva dānaṁ alatthamha. Na",
  "atk-s0202a3:47_1": "paccakkhānanti “kiṁ, tāta raṭṭhapāla, kacci te khamanīyaṁ, kaccisi appakilamathena",
  "atk-s0202a3:47_2": "āgato, na tāva tāta gehe bhattaṁ sampādiyatī”ti evaṁ paṭisanthāravasena paccakkhānampi",
  "atk-s0202a3:47_3": "na alatthamha. Kasmā pana thero evamāha? Pitu anuggahena. Evaṁ kirassa ahosi – “yathā",
  "atk-s0202a3:47_4": "esa maṁ vadati, aññepi pabbajite evaṁ vadati maññe. Buddhasāsane ca pattantare padumaṁ",
  "atk-s0202a3:47_5": "viya bhasmāchanno aggi viya pheggupaṭicchanno candanasāro viya suttikāpaṭicchannaṁ",
  "atk-s0202a3:47_6": "muttaratanaṁ viya valāhakapaṭicchanno candimā viya mādisānaṁ paṭicchannaguṇānaṁ bhikkhūnaṁ",
  "atk-s0202a3:47_7": "anto natthi, tesupi na evarūpaṁ vacanaṁ pavattessati, saṁvare ṭhassatī”ti anuggahena evamāha.",
  "atk-s0202a3:48_0": "Ehi tātāti tāta tuyhaṁ gharaṁ mā hotu, ehi gharaṁ gamissāmāti vadati. Alanti thero",
  "atk-s0202a3:48_1": "ukkaṭṭhaekāsanikatāya paṭikkhipanto evamāha. Adhivāsesīti thero pana pakatiyā ukkaṭṭhasapadānacāriko",
  "atk-s0202a3:48_2": "svātanāyabhikkhaṁ nāma nādhivāseti, mātu anuggahena pana adhivāsesi. Mātu kirassa",
  "atk-s0202a3:48_3": "theraṁ anussaritvā mahāsoko uppajji, rodaneneva pakkakkhi viya jātā, tasmā thero",
  "atk-s0202a3:48_4": "“sacāhaṁ taṁ apassitvā gamissāmi, hadayampissā phāleyyā”ti anuggahena adhivāsesi.",
  "atk-s0202a3:48_5": "Kārāpetvāti ekaṁ hiraññassa, ekaṁ suvaṇṇassāti dve puñje kārāpetvā. Kīvamahantā pana",
  "atk-s0202a3:48_6": "puñjā ahesunti. Yathā orato ṭhito puriso pārato ṭhitaṁ majjhimappamāṇaṁ purisaṁ na",
  "atk-s0202a3:48_7": "passati, evaṁmahantā.",
  "atk-s0202a3:49_0": "301.Idaṁ te tātāti kahāpaṇapuñjañca suvaṇṇapuñjañca dassento āha. Mattikanti mātito",
  "atk-s0202a3:49_1": "āgataṁ, idaṁ te mātāmahiyā mātu imaṁ gehaṁ āgacchantiyā gandhamālādīnaṁ atthāya dinnaṁ",
  "atk-s0202a3:49_2": "dhananti attho. Aññaṁ pettikaṁ aññaṁ pitāmahanti yaṁ pana te pitu ca pitāmahānañca",
  "atk-s0202a3:49_3": "santakaṁ, taṁ aññaṁyeva, nihitañca payuttañca ativiya bahu. Ettha ca “pitāmaha”nti",
  "atk-s0202a3:49_4": "taddhitalopaṁ katvā vuttanti veditabbaṁ. “Petāmaha”nti vā pāṭho. Sakkātatonidānanti",
  "atk-s0202a3:49_5": "dhanahetu dhanapaccayā. Taṁ taṁ dhanaṁ rakkhantassa ca rājādīnaṁ vasena dhanaparikkhayaṁ",
  "atk-s0202a3:49_6": "pāpuṇantassa kassaci uppajjamānasokādayo sandhāya evamāha. Evaṁ vutte seṭṭhi gahapati",
  "atk-s0202a3:49_7": "– “ahaṁ imaṁ uppabbājessāmīti ānesiṁ, so dāni me dhammakathaṁ kātuṁ āraddho, ayaṁ",
  "atk-s0202a3:49_8": "na me vacanaṁ karissatī”ti uṭṭhāya gantvā assa orodhānaṁ dvāraṁ vivarāpetvā – “ayaṁ",
  "atk-s0202a3:49_9": "vo sāmiko, gacchatha yaṁ kiñci katvā naṁ gaṇhituṁ vāyamathā”ti uyyojesi. Suvaye ṭhitā",
  "atk-s0202a3:49_10": "nāṭakitthiyo nikkhamitvā theraṁ parivārayiṁsu, tāsu dve jeṭṭhakitthiyo sandhāya purāṇadutiyikātiādi",
  "atk-s0202a3:49_11": "vuttaṁ. Paccekaṁ pādesu gahetvāti ekekamhi pāde naṁ gahetvā.",
  "atk-s0202a3:50_0": "Kīdisānāma tā ayyaputta accharāyoti kasmā evamāhaṁsu? Tadā kira sambahule khattiyakumārepi",
  "atk-s0202a3:50_1": "brāhmaṇakumārepi seṭṭhiputtepi mahāsampattiyo pahāya pabbajante disvā pabbajjāguṇaṁ",
  "atk-s0202a3:50_2": "ajānantā kathaṁ samuṭṭhāpenti “kasmā ete pabbajantī”ti. Athaññe vadanti “devaccharādevanāṭakānaṁ",
  "atk-s0202a3:50_3": "kāraṇā”ti. Sā kathā vitthārikā ahosi. Taṁ gahetvā sabbā evamāhaṁsu. Atha thero paṭikkhipanto",
  "atk-s0202a3:50_4": "na kho mayaṁ bhaginītiādimāha. Samudācaratīti voharati vadati. Tattheva mucchitā",
  "atk-s0202a3:50_5": "papatiṁsūti taṁ bhaginivādena samudācarantaṁ disvā “mayaṁ ajja āgamissati, ajja āgamissatī”ti",
  "atk-s0202a3:50_6": "dvādasa vassāni bahi na nikkhantā, etaṁ nissāya no dārakā na laddhā, yesaṁ ānubhāvena",
  "atk-s0202a3:50_7": "jīveyyāma, ito camhā parihīnā aññato ca. Ayaṁ loko nāma attanova cintesi, tasmā tāpi",
  "atk-s0202a3:50_8": "“idāni mayaṁ anāthā jātā”ti attanova cintayamānā – “anatthiko dāni amhehi ayaṁ, so",
  "atk-s0202a3:50_9": "amhe pajāpatiyo samānā attanā saddhiṁ ekamātukucchiyā sayitadārikā viya maññatī”ti",
  "atk-s0202a3:50_10": "samuppannabalavasokā hutvā tasmiṁyeva padese mucchitā papatiṁsu, patitāti attho.",
  "atk-s0202a3:51_0": "Mā no viheṭhethāti mā amhe dhanaṁ dassetvā mātugāme ca uyyojetvā viheṭhayittha, vihesā",
  "atk-s0202a3:51_1": "hesā pabbajitānanti. Kasmā evamāha? Mātāpitūnaṁ anuggahena. So kira seṭṭhi – “pabbajitaliṅgaṁ",
  "atk-s0202a3:51_2": "nāma kiliṭṭhaṁ, pabbajjāvesaṁ hāretvā nhāyitvā tayo janā ekato bhuñjissāmā”ti maññamāno",
  "atk-s0202a3:51_3": "therassa bhikkhaṁ na deti. Thero – “mādisassa khīṇāsavassa āhārantarāyaṁ katvā ete",
  "atk-s0202a3:51_4": "bahuṁ apuññaṁ pasaveyyu”nti tesaṁ anuggahena evamāha.",
  "atk-s0202a3:52_0": "302.Gāthā abhāsīti gāthāyo abhāsi. Tattha passāti santike ṭhitajanaṁ sandhāya vadati.",
  "atk-s0202a3:52_1": "Cittanti cittavicittaṁ. Bimbanti attabhāvaṁ. Arukāyanti navannaṁ vaṇamukhānaṁ vasena",
  "atk-s0202a3:52_2": "vaṇakāyaṁ. Samussitanti tīṇi aṭṭhisatāni navahi nhārusatehi bandhitvā navahi maṁsapesisatehi",
  "atk-s0202a3:52_3": "limpitvā samantato ussitaṁ. Āturanti jarāturatāya rogāturatāya kilesāturatāya ca",
  "atk-s0202a3:52_4": "niccāturaṁ. Bahusaṅkappanti paresaṁ uppannapatthanāsaṅkappehi bahusaṅkappaṁ. Itthīnañhi",
  "atk-s0202a3:52_5": "kāye purisānaṁ saṅkappā uppajjanti, tesaṁ kāye itthīnaṁ. Susāne chaḍḍitakaḷevarabhūtampi",
  "atk-s0202a3:52_6": "cetaṁ kākakulalādayo patthayantiyevāti bahusaṅkappo nāma hoti. Yassa natthidhuvaṁ",
  "atk-s0202a3:52_7": "ṭhitīti yassa kāyassa māyāmarīcipheṇapiṇḍa udakapupphuḷādīnaṁ viya ekaṁseneva ṭhiti",
  "atk-s0202a3:52_8": "nāma natthi, bhijjanadhammatāva niyatā.",
  "atk-s0202a3:53_0": "Tacena onaddhanti allamanussacammena onaddhaṁ. Saha vatthebhi sobhatīti gandhādīhi",
  "atk-s0202a3:53_1": "maṇikuṇḍalehi ca cittakatampi rūpaṁ vatthehi saheva sobhati, vinā vatthehi jegucchaṁ",
  "atk-s0202a3:53_2": "hoti anolokanakkhamaṁ.",
  "atk-s0202a3:54_0": "Alattakakatāti alattakena rañjitā. Cuṇṇakamakkhitanti sāsapakakkena mukhapīḷakādīni",
  "atk-s0202a3:54_1": "nīharitvā loṇamattikāya duṭṭhalohitaṁ viliyāpetvā tilapiṭṭhena lohitaṁ pasādetvā",
  "atk-s0202a3:54_2": "haliddiyā vaṇṇaṁ sampādetvā cuṇṇakagaṇḍikāya mukhaṁ paharanti, tenesa ativiya virocati.",
  "atk-s0202a3:54_3": "Taṁ sandhāyetaṁ vuttaṁ.",
  "atk-s0202a3:55": "Aṭṭhāpadakatāti rasodakena makkhitvā nalāṭapariyante āvattanaparivatte katvā aṭṭhapadakaracanāya racitā. Añjanīti añjananāḷikā.",
  "atk-s0202a3:56_0": "Odahīti ṭhapesi. Pāsanti vākarājālaṁ. Nāsadāti na ghaṭṭayi. Nivāpanti nivāpasutte",
  "atk-s0202a3:56_1": "vuttanivāpatiṇasadisabhojanaṁ. Kandanteti viravamāne paridevamāne. Imāya hi gāthāya",
  "atk-s0202a3:56_2": "thero mātāpitaro migaluddake viya katvā dassesi, avasesañātake migaluddakaparisaṁ",
  "atk-s0202a3:56_3": "viya, hiraññasuvaṇṇaṁ vākarājālaṁ viya, attanā bhuttabhojanaṁ nivāpatiṇaṁ viya, attānaṁ",
  "atk-s0202a3:56_4": "mahāmigaṁ viya katvā dassesi. Yathā hi mahāmigo yāvadatthaṁ nivāpatiṇaṁ khāditvā",
  "atk-s0202a3:56_5": "pānīyaṁ pivitvā gīvaṁ ukkhipitvā disaṁ oloketvā “imaṁ nāma ṭhānaṁ gatassa sotthi",
  "atk-s0202a3:56_6": "bhavissatī”ti migaluddakānaṁ paridevantānaṁyeva vākaraṁ aghaṭṭayamānova uppatitvā",
  "atk-s0202a3:56_7": "araññaṁ pavisitvā ghanacchāyassa chattassa viya gumbassa heṭṭhā mandamandena vātena",
  "atk-s0202a3:56_8": "bījayamāno āgatamaggaṁ olokento tiṭṭhati, evameva thero imā gāthā bhāsitvā ākāseneva",
  "atk-s0202a3:56_9": "gantvā migacīre paccupaṭṭhāsi.",
  "atk-s0202a3:57_0": "Kasmā pana thero ākāsena gatoti. Pitā kirassa seṭṭhi sattasu dvārakoṭṭhakesu aggaḷaṁ",
  "atk-s0202a3:57_1": "dāpetvā malle āṇāpesi – “sace nikkhamitvā gacchati, hatthapādesu naṁ gahetvā kāsāyāni",
  "atk-s0202a3:57_2": "haritvā gihivesaṁ gaṇhāpethā”ti. Tasmā thero – “ete mādisaṁ mahākhīṇāsavaṁ hatthe",
  "atk-s0202a3:57_3": "vā pāde vā gahetvā apuññaṁ pasaveyyuṁ, taṁ nesaṁ mā ahosī”ti cintetvā ākāsena agamāsi.",
  "atk-s0202a3:57_4": "Parasamuddavāsittherānaṁ pana – “ṭhitakova imā gāthā bhāsitvā vehāsaṁ abbhuggantvā",
  "atk-s0202a3:57_5": "rañño korabyassa migacīre paccupaṭṭhāsī”ti ayaṁ vācanāmaggoyeva.",
  "atk-s0202a3:58_0": "303.Migavoti tassa uyyānapālassa nāmaṁ. Sodhentoti uyyānamaggaṁ samaṁ kāretvā antouyyāne",
  "atk-s0202a3:58_1": "tacchitabbayuttaṭṭhānāni tacchāpento sammajjitabbayuttāni ṭhānāni sammajjāpento vālukāokiraṇa-pupphavikiraṇa-puṇṇaghaṭaṭṭhapana-kadalikkhandhaṭhapanādīni",
  "atk-s0202a3:58_2": "ca karontoti attho. Yena rājā korabyo tenupasaṅkamīti amhākaṁ rājā sadā imassa kulaputtassa",
  "atk-s0202a3:58_3": "vaṇṇaṁ kathesi, passitukāmo etaṁ, āgatabhāvaṁ panassa na jānāti, mahā kho panāyaṁ",
  "atk-s0202a3:58_4": "paṇṇākāro, gantvā rañño ārocessāmīti cintetvā yena rājā korabyo tenupasaṅkami.",
  "atk-s0202a3:59_0": "Kittayamāno ahosīti so kira rājā theraṁ anussaritvā balamajjhepi nāṭakamajjhepi –",
  "atk-s0202a3:59_1": "“dukkaraṁ kataṁ kulaputtena tāva mahantaṁ sampattiṁ pahāya pabbajitvā punanivattitvā",
  "atk-s0202a3:59_2": "anapalokentenā”ti guṇaṁ kathesi, taṁ gahetvā ayaṁ evamāha. Vissajjethātivatvāti orodhamahāmattabalakāyādīsu",
  "atk-s0202a3:59_3": "yassa yaṁ anucchavikaṁ, tassa taṁ dāpetvāti attho. Ussaṭāya ussaṭāyāti ussitāya ussitāya,",
  "atk-s0202a3:59_4": "mahāmattamahāraṭṭhikādīnaṁ vasena uggatuggatameva parisaṁ gahetvā upasaṅkamīti attho.",
  "atk-s0202a3:59_5": "Idha bhavaṁ raṭṭhapālo hatthatthare nisīdatūti hatthattharo tanuko bahalapupphādiguṇaṁ",
  "atk-s0202a3:59_6": "katvā atthato abhilakkhito hoti, tādise anāpucchitvā nisīdituṁ na yuttanti maññamāno evamāha.",
  "atk-s0202a3:60_0": "304.Pārijuññānīti pārijuññabhāvā parikkhayā. Jiṇṇoti jarājiṇṇo. Vuḍḍhoti vayovuḍḍho.",
  "atk-s0202a3:60_1": "Mahallakoti jātimahallako. Addhagatoti addhānaṁ atikkanto. Vayoanuppattoti pacchimavayaṁ",
  "atk-s0202a3:60_2": "anuppatto. Pabbajatīti dhuravihāraṁ gantvā bhikkhū vanditvā, – “bhante, mayā daharakāle",
  "atk-s0202a3:60_3": "bahuṁ kusalaṁ kataṁ, idāni mahallakomhi, mahallakassa cesā pabbajjā nāma, cetiyaṅgaṇaṁ",
  "atk-s0202a3:60_4": "sammajjitvā appaharitaṁ katvā jīvissāmi, pabbājetha maṁ, bhante,”ti kāruññaṁ uppādento",
  "atk-s0202a3:60_5": "yācati, therā anukampāya pabbājenti. Taṁ sandhāyetaṁ vuttaṁ. Dutiyavārepi eseva nayo.",
  "atk-s0202a3:61_0": "Appābādhoti arogo. Appātaṅkoti niddukkho. Samavepākiniyāti samavipācaniyā. Gahaṇiyāti",
  "atk-s0202a3:61_1": "kammajatejodhātuyā. Tattha yassa bhuttabhutto āhāro jīrati, yassa vā pana puṭabhattaṁ",
  "atk-s0202a3:61_2": "viya tatheva tiṭṭhati, ubhopete na samavepākiniyā gahaṇiyā samannāgatā. Yassa pana",
  "atk-s0202a3:61_3": "bhuttakāle bhattacchando uppajjateva, ayaṁ samavepākiniyā samannāgato. Nātisītāya",
  "atk-s0202a3:61_4": "naccuṇhāyāti teneva kāraṇena nātisītāya naccuṇhāya. Anupubbenāti rājāno vā harantītiādinā",
  "atk-s0202a3:61_5": "anukkamena. Dutiyavāre rājabhayacorabhayachātakabhayādinā anukkamena.",
  "atk-s0202a3:62_0": "305.Dhammuddesā uddiṭṭhāti dhammaniddesā uddiṭṭhā. Upaniyyatīti jarāmaraṇasantikaṁ",
  "atk-s0202a3:62_1": "gacchati, āyukkhayena vā tattha niyyati. Addhuvoti dhuvaṭṭhānavirahito. Atāṇoti tāyituṁ",
  "atk-s0202a3:62_2": "samatthena virahito. Anabhissaroti asaraṇo abhisaritvā abhigantvā assāsetuṁ samatthena",
  "atk-s0202a3:62_3": "virahito. Assakoti nissako sakabhaṇḍavirahito. Sabbaṁ pahāya gamanīyanti sakabhaṇḍanti",
  "atk-s0202a3:62_4": "sallakkhitaṁ sabbaṁ pahāya lokena gantabbaṁ. Taṇhādāsoti taṇhāya dāso.",
  "atk-s0202a3:63_0": "306.Hatthisminti hatthisippe. Katāvīti katakaraṇīyo, sikkhitasikkho paguṇasippoti",
  "atk-s0202a3:63_1": "attho. Esa nayo sabbattha. Ūrubalīti ūrubalasampanno. Yassa hi phalakañca āvudhañca",
  "atk-s0202a3:63_2": "gahetvā parasenaṁ pavisitvā abhinnaṁ bhindato bhinnaṁ sandhārayato parahatthagataṁ",
  "atk-s0202a3:63_3": "rajjaṁ āharituṁ ūrubalaṁ atthi, ayaṁ ūrubalī nāma. Bāhubalīti bāhubalasampanno. Sesaṁ",
  "atk-s0202a3:63_4": "purimasadisameva. Alamattoti samatthaattabhāvo.",
  "atk-s0202a3:64": "Pariyodhāya vattissantīti uppannaṁ uppaddavaṁ odhāya avattharitvā vattissantīti sallakkhetvā gahitā.",
  "atk-s0202a3:65": "Saṁvijjatikho, bho raṭṭhapāla, imasmiṁ rājakule pahūtaṁ hiraññasuvaṇṇanti idaṁ so rājā upari dhammuddesassa kāraṇaṁ āharanto āha.",
  "atk-s0202a3:66": "Athāparaṁetadavocāti etaṁ “passāmi loke”tiādinā nayena catunnaṁ dhammuddesānaṁ anugītiṁ avoca.",
  "atk-s0202a3:67": "307. Tattha bhiyyova kāme abhipatthayantīti ekaṁ labhitvā dve patthayanti, dve labhitvā cattāroti evaṁ uttaruttari vatthukāmakilesakāme patthayantiyeva.",
  "atk-s0202a3:68": "Pasayhāti sapattagaṇaṁ abhibhavitvā. Sasāgarantanti saddhiṁ sāgarantena. Oraṁ samuddassāti yaṁ samuddassa orato sakaraṭṭhaṁ, tena atittarūpoti attho. Na hatthīti na hi atthi.",
  "atk-s0202a3:69_0": "Aho vatā noti aho vata nu, ayameva vā pāṭho. Amarāticāhūti amaraṁ iti ca āhu. Idaṁ",
  "atk-s0202a3:69_1": "vuttaṁ hoti – yaṁ mataṁ ñātī parivāretvā kandanti, taṁ – “aho vata amhākaṁ bhātā",
  "atk-s0202a3:69_2": "mato, putto mato”tiādīnipi vadanti.",
  "atk-s0202a3:70_0": "Phusanti phassanti maraṇaphassaṁ phusanti. Tatheva phuṭṭhoti yathā bālo, dhīropi",
  "atk-s0202a3:70_1": "tatheva maraṇaphassena phuṭṭho, aphuṭṭho nāma natthi, ayaṁ pana viseso. Bālo ca bālyā",
  "atk-s0202a3:70_2": "vadhitova setīti bālo bālabhāvena maraṇaphassaṁ āgamma vadhitova seti abhihatova",
  "atk-s0202a3:70_3": "sayati. Akataṁ vata me kalyāṇantiādivippaṭisāravasena calati vedhati vipphandati.",
  "atk-s0202a3:70_4": "Dhīro ca na vedhatīti dhīro sugatinimittaṁ passanto na vedhati na calati.",
  "atk-s0202a3:71_0": "Yāya vosānaṁ idhādhigacchatīti yāya paññāya imasmiṁ loke sabbakiccavosānaṁ arahattaṁ",
  "atk-s0202a3:71_1": "adhigacchati, sāva dhanato uttamatarā. Abyositattāti apariyositattā, arahattapattiyā,",
  "atk-s0202a3:71_2": "abhāvenāti attho. Bhavābhavesūti hīnappaṇītesu bhavesu.",
  "atk-s0202a3:72_0": "Upeti gabbhañca parañca lokanti tesu pāpaṁ karontesu yo koci satto paramparāya saṁsāraṁ",
  "atk-s0202a3:72_1": "āpajjitvā gabbhañca parañca lokaṁ upeti. Tassappapaññoti tassa tādisassa appapaññassa",
  "atk-s0202a3:72_2": "añño appapañño abhisaddahanto.",
  "atk-s0202a3:73": "Sakammunāhaññatīti attanā katakammavasena “kasāhipi tāletī”tiādīhi kammakāraṇāhi haññati. Pecca paramhi loketi ito gantvā paramhi apāyaloke.",
  "atk-s0202a3:74_0": "Virūparūpenāti vividharūpena, nānāsabhāvenāti attho. Kāmaguṇesūti diṭṭhadhammikasamparāyikesu",
  "atk-s0202a3:74_1": "sabbakāmaguṇesu ādīnavaṁ disvā. Daharāti antamaso kalalamattabhāvaṁ upādāya taruṇā.",
  "atk-s0202a3:74_2": "Vuḍḍhāti vassasatātikkantā. Apaṇṇakaṁ sāmaññameva seyyoti aviruddhaṁ advajjhagāmiṁ",
  "atk-s0202a3:74_3": "ekantaniyyānikaṁ sāmaññameva “seyyo, uttaritarañca paṇītatarañcā”ti upadhāretvā pabbajitosmi",
  "atk-s0202a3:74_4": "mahārājāti. Tasmā yaṁ tvaṁ vadasi – “kiṁ disvā vā sutvā vā”ti, idaṁ disvā ca sutvā",
  "atk-s0202a3:74_5": "ca pabbajitosmīti maṁ dhārehīti desanaṁ niṭṭhāpesīti.",
  "atk-s0202a3:75": "Papañcasūdaniyā majjhimanikāyaṭṭhakathāya",
  "atk-s0202a3:76": "Raṭṭhapālasuttavaṇṇanā niṭṭhitā.",
  "atk-s0202a3:77": "3. Maghadevasuttavaṇṇanā",
  "atk-s0202a3:78_0": "308.Evaṁme sutanti maghadevasuttaṁ. Tattha maghadevaambavaneti pubbe maghadevo nāma",
  "atk-s0202a3:78_1": "rājā taṁ ambavanaṁ ropesi. Tesu rukkhesu palujjamānesu aparabhāge aññepi rājāno ropesuṁyeva.",
  "atk-s0202a3:78_2": "Taṁ pana paṭhamavohāravasena maghadevambavananteva saṅkhaṁ gataṁ. Sitaṁ pātvākāsīti",
  "atk-s0202a3:78_3": "sāyanhasamaye vihāracārikaṁ caramāno ramaṇīyaṁ bhūmibhāgaṁ disvā – “vasitapubbaṁ",
  "atk-s0202a3:78_4": "nu kho me imasmiṁ okāse”ti āvajjanto – “pubbe ahaṁ maghadevo nāma rājā hutvā imaṁ",
  "atk-s0202a3:78_5": "ambavanaṁ ropesiṁ, ettheva pabbajitvā cattāro brahmavihāre bhāvetvā brahmaloke nibbattiṁ.",
  "atk-s0202a3:78_6": "Taṁ kho panetaṁ kāraṇaṁ bhikkhusaṅghassa apākaṭaṁ, pākaṭaṁ karissāmī”ti aggaggadante",
  "atk-s0202a3:78_7": "dassento sitaṁ pātu akāsi.",
  "atk-s0202a3:79_0": "Dhammo assa atthīti dhammiko. Dhammena rājā jātoti dhammarājā. Dhamme ṭhitoti dasakusalakammapathadhamme",
  "atk-s0202a3:79_1": "ṭhito. Dhammaṁ caratīti samaṁ carati. Tatra brāhmaṇagahapatikesūti yopi so pubbarājūhi",
  "atk-s0202a3:79_2": "brāhmaṇānaṁ dinnaparihāro, taṁ ahāpetvā pakatiniyāmeneva adāsi, tathā gahapatikānaṁ.",
  "atk-s0202a3:79_3": "Taṁ sandhāyetaṁ vuttaṁ. Pakkhassāti iminā pāṭihārikapakkhopi saṅgahito. Aṭṭhamīuposathassa",
  "atk-s0202a3:79_4": "hi paccuggamanānuggamanavasena sattamiyañca navamiyañca, cātuddasapannarasānaṁ paccuggamanānuggamanavasena",
  "atk-s0202a3:79_5": "terasiyañca pāṭipade cāti ime divasā pāṭihārikapakkhāti veditabbā. Tesupi uposathaṁ upavasi.",
  "atk-s0202a3:80_0": "309.Devadūtāti devoti maccu, tassa dūtāti devadūtā. Sirasmiñhi palitesu pātubhūtesu",
  "atk-s0202a3:80_1": "maccurājassa santike ṭhito viya hoti, tasmā palitāni maccudevassa dūtāti vuccanti.",
  "atk-s0202a3:80_2": "Devā viya dūtātipi devadūtā. Yathā hi alaṅkatapaṭiyattāya devatāya ākāse ṭhatvā “asukadivase",
  "atk-s0202a3:80_3": "marissatī”ti vutte taṁ tatheva hoti, evaṁ sirasmiṁ palitesu pātubhūtesu devatābyākaraṇasadisameva",
  "atk-s0202a3:80_4": "hoti. Tasmā palitāni devasadisā dūtāti vuccanti. Visuddhidevānaṁ dūtātipi devadūtā.",
  "atk-s0202a3:80_5": "Sabbabodhisattā hi jiṇṇabyādhitamatapabbajite disvāva saṁvegamāpajjitvā nikkhamma",
  "atk-s0202a3:80_6": "pabbajanti. Yathāha –",
  "atk-s0202a3:81": "“Jiṇṇañca disvā dukhitañca byādhitaṁ,",
  "atk-s0202a3:82": "Matañca disvā gatamāyusaṅkhayaṁ;",
  "atk-s0202a3:83": "Kāsāyavatthaṁ pabbajitañca disvā,",
  "atk-s0202a3:84": "Tasmā ahaṁ pabbajitomhi rājā”ti.",
  "atk-s0202a3:85": "Iminā pariyāyena palitāni visuddhidevānaṁ dūtattā devadūtāti vuccanti.",
  "atk-s0202a3:86_0": "Kappakassa gāmavaraṁ datvāti satasahassuṭṭhānakaṁ jeṭṭhakagāmaṁ datvā. Kasmā adāsi?",
  "atk-s0202a3:86_1": "Saṁviggamānasattā. Tassa hi añjalismiṁ ṭhapitāni palitāni disvāva saṁvego uppajjati.",
  "atk-s0202a3:86_2": "Aññāni caturāsītivassasahassāni āyu atthi, evaṁ santepi maccurājassa santike ṭhitaṁ",
  "atk-s0202a3:86_3": "viya attānaṁ maññamāno saṁviggo pabbajjaṁ roceti. Tena vuttaṁ –",
  "atk-s0202a3:87": "“Sire disvāna palitaṁ, maghadevo disampati;",
  "atk-s0202a3:88": "Saṁvegaṁ alabhī dhīro, pabbajjaṁ samarocayī”ti.",
  "atk-s0202a3:89": "Aparampi vuttaṁ –",
  "atk-s0202a3:90": "“Uttamaṅgaruhā mayhaṁ, ime jātā vayoharā;",
  "atk-s0202a3:91": "Pātubhūtā devadūtā, pabbajjāsamayo mamā”ti.",
  "atk-s0202a3:92_0": "Purisayugeti vaṁsasambhave purise. Kesamassuṁ ohāretvāti tāpasapabbajjaṁ pabbajantāpi",
  "atk-s0202a3:92_1": "hi paṭhamaṁ kesamassuṁ ohāretvā pabbajanti, tato paṭṭhāya vaḍḍhite kese bandhitvā",
  "atk-s0202a3:92_2": "jaṭākalāpadharā hutvā vicaranti. Bodhisattopi tāpasapabbajjaṁ pabbaji. Pabbajito",
  "atk-s0202a3:92_3": "pana anesanaṁ ananuyuñjitvā rājagehato āhaṭabhikkhāya yāpento brahmavihāraṁ bhāvesi.",
  "atk-s0202a3:92_4": "Tasmā so mettāsahagatenātiādi vuttaṁ.",
  "atk-s0202a3:93_0": "Kumārakīḷitaṁ kīḷīti aṅkena aṅkaṁ parihariyamāno kīḷi. Mālākalāpaṁ viya hi naṁ ukkhipitvāva",
  "atk-s0202a3:93_1": "vicariṁsu. Rañño maghadevassa putto…pe… pabbajīti imassa pabbajitadivase pañca maṅgalāni",
  "atk-s0202a3:93_2": "ahesuṁ. Maghadevarañño matakabhattaṁ, tassa rañño pabbajitamaṅgalaṁ, tassa puttassa",
  "atk-s0202a3:93_3": "chattussāpanamaṅgalaṁ, tassa puttassa uparajjamaṅgalaṁ, tassa puttassa nāmakaraṇamaṅgalanti",
  "atk-s0202a3:93_4": "ekasmiṁyeva samaye pañca maṅgalāni ahesuṁ, sakalajambudīpatale unnaṅgalamahosi.",
  "atk-s0202a3:94_0": "311.Puttapaputtakāti puttā ca puttaputtā cāti evaṁ pavattā tassa paramparā. Pacchimako",
  "atk-s0202a3:94_1": "ahosīti pabbajjāpacchimako ahosi. Bodhisatto kira brahmaloke nibbatto – “pavattati",
  "atk-s0202a3:94_2": "nu kho taṁ mayā manussaloke nihataṁ kalyāṇavatta”nti āvajjanto addasa – “ettakaṁ",
  "atk-s0202a3:94_3": "addhānaṁ pavattati, idāni na pavattissatī”ti. Na kho panāhaṁ mayhaṁ paveṇiyā ucchijjituṁ",
  "atk-s0202a3:94_4": "dassāmīti attano vaṁse jātaraññoyeva aggamahesiyā kucchismiṁ paṭisandhiṁ gahetvā",
  "atk-s0202a3:94_5": "attano vaṁsassa nemiṁ ghaṭento viya nibbatto, tenevassa nimīti nāmaṁ ahosi. Iti so",
  "atk-s0202a3:94_6": "pabbajitarājūnaṁ sabbapacchimako hutvā pabbajitoti pabbajjāpacchimako ahosi. Guṇehi",
  "atk-s0202a3:94_7": "pana atirekataro. Tassa hi sabbarājūhi atirekatarā dve guṇā ahesuṁ. Catūsu dvāresu",
  "atk-s0202a3:94_8": "satasahassaṁ satasahassaṁ vissajjetvā devasikaṁ dānaṁ adāsi, anuposathikassa ca dassanaṁ",
  "atk-s0202a3:94_9": "nivāresi. Anuposathikesu hi rājānaṁ passissāmāti gatesu dovāriko pucchati “tumhe",
  "atk-s0202a3:94_10": "uposathikā no vā”ti. Ye anuposathikā honti, te nivāreti “anuposathikānaṁ rājā dassanaṁ",
  "atk-s0202a3:94_11": "na detī”ti. “Mayaṁ janapadavāsino kāle bhojanaṁ kuhiṁ labhissāmā”tipi tattha vacanokāso",
  "atk-s0202a3:94_12": "natthi. Catūsu hi dvāresu rājaṅgaṇe ca anekāni bhattacāṭisahassāni paṭiyattāneva",
  "atk-s0202a3:94_13": "honti. Tasmā mahājano icchiticchitaṭṭhāne massuṁ kāretvā nhāyitvā vatthāni parivattetvā",
  "atk-s0202a3:94_14": "yathārucitaṁ bhojanaṁ bhuñjitvā uposathaṅgāni adhiṭṭhāya rañño gehadvāraṁ gacchati.",
  "atk-s0202a3:94_15": "Dovārikena “uposathikā tumhe”ti pucchitapucchitā “āma āmā”ti vadanti. Tena hi āgacchathāti",
  "atk-s0202a3:94_16": "pavesetvā rañño dasseti. Iti imehi dvīhi guṇehi atirekataro ahosi.",
  "atk-s0202a3:95_0": "312.Devānaṁ tāvatiṁsānanti tāvatiṁsabhavane nibbattadevānaṁ. Te kira devā videharaṭṭhe",
  "atk-s0202a3:95_1": "mithilanagaravāsino rañño ovāde ṭhatvā pañca sīlāni rakkhitvā uposathakammaṁ katvā",
  "atk-s0202a3:95_2": "tattha nibbattā rañño guṇakathaṁ kathenti. Te sandhāya vuttaṁ “devānaṁ tāvatiṁsāna”nti.",
  "atk-s0202a3:96_0": "Nisinnohotīti pāsādavarassa uparigato dānañca sīlañca upaparikkhamāno nisinno hoti.",
  "atk-s0202a3:96_1": "Evaṁ kirassa ahosi – “dānaṁ nu kho mahantaṁ udāhu sīlaṁ, yadi dānaṁ mahantaṁ, ajjhottharitvā",
  "atk-s0202a3:96_2": "dānameva dassāmi. Atha sīlaṁ, sīlameva pūrissāmī”ti. Tassa “idaṁ mahantaṁ idaṁ mahanta”nti",
  "atk-s0202a3:96_3": "nicchituṁ asakkontasseva sakko gantvā purato pāturahosi. Tena vuttaṁ atha kho, ānanda,…pe…",
  "atk-s0202a3:96_4": "sammukhe pāturahosīti. Evaṁ kirassa ahosi – “rañño kaṅkhā uppannā, tassa kaṅkhacchedanatthaṁ",
  "atk-s0202a3:96_5": "pañhañca kathessāmi, idhāgamanatthāya paṭiññañca gaṇhissāmī”ti. Tasmā gantvā sammukhe",
  "atk-s0202a3:96_6": "pāturahosi. Rājā adiṭṭhapubbaṁ rūpaṁ disvā bhīto ahosi lomahaṭṭhajāto. Atha naṁ sakko",
  "atk-s0202a3:96_7": "– “mā bhāyi, mahārāja, vissattho pañhaṁ puccha, kaṅkhaṁ te paṭivinodessāmī”ti āha.",
  "atk-s0202a3:97": "Rājā –",
  "atk-s0202a3:98": "“Pucchāmi taṁ mahārāja, sabbabhūtānamissara;",
  "atk-s0202a3:99": "Dānaṁ vā brahmacariyaṁ vā, katamaṁ su mahapphala”nti. –",
  "atk-s0202a3:100_0": "Pañhaṁ pucchi. Sakko – “dānaṁ nāma kiṁ, sīlameva guṇavisiṭṭhatāya mahantaṁ. Ahañhi",
  "atk-s0202a3:100_1": "pubbe, mahārāja, dasavassasahassāni dasannaṁ jaṭilasahassānaṁ dānaṁ datvā pettivisayato",
  "atk-s0202a3:100_2": "na mutto, sīlavantā pana mayhaṁ dānaṁ bhuñjitvā brahmaloke nibbattā”ti vatvā imā gāthā avoca –",
  "atk-s0202a3:101": "“Hīnena brahmacariyena, khattiye upapajjati;",
  "atk-s0202a3:102": "Majjhimena ca devattaṁ, uttamena visujjhati.",
  "atk-s0202a3:103": "Na hete sulabhā kāyā, yācayogena kenaci;",
  "atk-s0202a3:104": "Ye kāye upapajjanti, anāgārā tapassino”ti. ;",
  "atk-s0202a3:105_0": "Evaṁ rañño kaṅkhaṁ vinodetvā devalokagamanāya paṭiññāgahaṇatthaṁ lābhā te mahārājātiādimāha.",
  "atk-s0202a3:105_1": "Tattha avikampamānoti abhāyamāno. Adhivāsesīti ahaṁ mahājanaṁ kusalaṁ samādapemi,",
  "atk-s0202a3:105_2": "puññavantānaṁ pana vasanaṭṭhānaṁ disvā āgatena manussapathe sukhaṁ kathetuṁ hotīti adhivāsesi.",
  "atk-s0202a3:106_0": "313.Evaṁ bhaddantavāti evaṁ hotu bhaddakaṁ tava vacananti vatvā. Yojetvāti ekasmiṁyeva",
  "atk-s0202a3:106_1": "yuge sahassaassājānīye yojetvā. Tesaṁ pana pāṭiyekkaṁ yojanakiccaṁ natthi, manaṁ",
  "atk-s0202a3:106_2": "āgamma yuttāyeva honti. So pana dibbaratho diyaḍḍhayojanasatiko hoti, naddhito paṭṭhāya",
  "atk-s0202a3:106_3": "rathasīsaṁ paññāsayojanāni, akkhabandho paṇṇāsayojanāni, akkhabandhato paṭṭhāya pacchābhāgo",
  "atk-s0202a3:106_4": "paṇṇāsayojanāni, sabbo sattavaṇṇaratanamayo. Devaloko nāma uddhaṁ, manussaloko adho,",
  "atk-s0202a3:106_5": "tasmā heṭṭhāmukhaṁ rathaṁ pesesīti na sallakkhetabbaṁ. Yathā pana pakatimaggaṁ peseti,",
  "atk-s0202a3:106_6": "evameva manussānaṁ sāyamāsabhatte niṭṭhite candena saddhiṁ yuganaddhaṁ katvā pesesi,",
  "atk-s0202a3:106_7": "yamakacandā uṭṭhitā viya ahesuṁ. Mahājano disvā “yamakacandā uggatā”ti āha. Āgacchante",
  "atk-s0202a3:106_8": "āgacchante na yamakacandā, ekaṁ vimānaṁ, na vimānaṁ, eko rathoti. Rathopi āgacchanto",
  "atk-s0202a3:106_9": "āgacchanto pakatirathappamāṇova, assāpi pakatiassappamāṇāva ahesuṁ. Evaṁ rathaṁ āharitvā",
  "atk-s0202a3:106_10": "rañño pāsādaṁ padakkhiṇaṁ katvā pācīnasīhapañjaraṭṭhāne rathaṁ nivattetvā āgatamaggābhimukhaṁ",
  "atk-s0202a3:106_11": "katvā sīhapañjare ṭhatvāva ārohanasajjaṁ ṭhapesi.",
  "atk-s0202a3:107_0": "Abhiruha mahārājāti rājā – “dibbayānaṁ me laddha”nti na tāvadeva abhiruhi, nāgarānaṁ",
  "atk-s0202a3:107_1": "pana ovādaṁ adāsi “passatha tātā, yaṁ me sakkena devaraññā dibbaratho pesito, so",
  "atk-s0202a3:107_2": "ca kho na jātigottaṁ vā kulappadesaṁ vā paṭicca pesito, mayhaṁ pana sīlācāraguṇe",
  "atk-s0202a3:107_3": "pasīditvā pesito. Sace tumhepi sīlaṁ rakkhissatha, tumhākampi pesessati, evaṁ rakkhituṁ",
  "atk-s0202a3:107_4": "yuttaṁ nāmetaṁ sīlaṁ. Nāhaṁ devalokaṁ gantvā cirāyissāmi, appamattā hothā”ti mahājanaṁ",
  "atk-s0202a3:107_5": "ovaditvā pañcasu sīlesu patiṭṭhāpetvā rathaṁ abhiruhi. Tato mātali saṅgāhako “ahampi",
  "atk-s0202a3:107_6": "mahārājassa mamānucchavikaṁ karissāmī”ti ākāsamhi dve magge dassetvā apica mahārājātiādimāha.",
  "atk-s0202a3:108_0": "Tattha katamenāti, mahārāja, imesu maggesu eko nirayaṁ gacchati, eko devalokaṁ, tesu",
  "atk-s0202a3:108_1": "taṁ katamena nemi. Yenāti yena maggena gantvā yattha pāpakammantā pāpakānaṁ kammānaṁ",
  "atk-s0202a3:108_2": "vipākaṁ paṭisaṁvediyanti, taṁ ṭhānaṁ sakkā hoti passitunti attho. Dutiyapadepi eseva nayo. Jātakepi –",
  "atk-s0202a3:109": "“Kena taṁ nemi maggena, rājaseṭṭha disampati;",
  "atk-s0202a3:110": "Yena vā pāpakammantā, puññakammā ca ye narā”ti. –",
  "atk-s0202a3:111": "Gāthāya ayamevattho. Tenevāha –",
  "atk-s0202a3:112": "“Niraye tāva passāmi, āvāse pāpakamminaṁ;",
  "atk-s0202a3:113": "Ṭhānāni luddakammānaṁ, dussīlānañca yā gatī”ti. ;",
  "atk-s0202a3:114_0": "Ubhayeneva maṁ mātali nehīti mātali dvīhi maggehi maṁ nehi, ahaṁ nirayaṁ passitukāmo",
  "atk-s0202a3:114_1": "devalokampīti. Paṭhamaṁ katamena nemīti. Paṭhamaṁ nirayamaggena nehīti. Tato mātali",
  "atk-s0202a3:114_2": "attano ānubhāvena rājānaṁ pañcadasa mahāniraye dassesi. Vitthārakathā panettha –",
  "atk-s0202a3:115": "“Dassesi mātali rañño, duggaṁ vetaraṇiṁ nadiṁ;",
  "atk-s0202a3:116": "Kuthitaṁ khārasaṁyuttaṁ, tattaṁ aggisikhūpama”nti. –",
  "atk-s0202a3:117_0": "Jātake vuttanayena veditabbā. Nirayaṁ dassetvā rathaṁ nivattetvā devalokābhimukhaṁ",
  "atk-s0202a3:117_1": "gantvā bīraṇīdevadhītāya soṇadinnadevaputtassa gaṇadevaputtānañca vimānāni dassento",
  "atk-s0202a3:117_2": "devalokaṁ nesi. Tatrāpi vitthārakathā –",
  "atk-s0202a3:118": "“Yadi te sutā bīraṇī jīvaloke,",
  "atk-s0202a3:119": "Āmāyadāsī ahu brāhmaṇassa;",
  "atk-s0202a3:120": "Sā pattakāle atithiṁ viditvā,",
  "atk-s0202a3:121": "Mātāva puttaṁ sakimābhinandī;",
  "atk-s0202a3:122": "Saṁyamā saṁvibhāgā ca,",
  "atk-s0202a3:123": "Sā vimānasmi modatī”ti. –",
  "atk-s0202a3:124": "Jātake vuttanayeneva veditabbā.",
  "atk-s0202a3:125_0": "Evaṁ gacchato pana tassa rathanemi vaṭṭiyā cittakūṭadvārakoṭṭhakassa ummāre pahatamatteva",
  "atk-s0202a3:125_1": "devanagare kolāhalaṁ ahosi. Sakkaṁ devarājānaṁ ekakaṁyeva ohāya devasaṅgho mahāsattaṁ",
  "atk-s0202a3:125_2": "paccuggamanamakāsi, taṁ devatānaṁ ādaraṁ disvā sakko cittaṁ sandhāretuṁ asakkonto",
  "atk-s0202a3:125_3": "– “abhirama, mahārāja, devesu devānubhāvenā”ti āha. Evaṁ kirassa ahosi – “ayaṁ rājā",
  "atk-s0202a3:125_4": "ajja āgantvā ekadivaseneva devagaṇaṁ attano abhimukhamakāsi. Sace ekaṁ dve divase",
  "atk-s0202a3:125_5": "vasissati, na maṁ devā olokessantī”ti. So usūyamāno, “mahārāja, tuyhaṁ imasmiṁ devaloke",
  "atk-s0202a3:125_6": "vasituṁ puññaṁ natthi, aññesaṁ puññena vasāhī”ti iminā adhippāyena evamāha. Bodhisatto",
  "atk-s0202a3:125_7": "– “nāsakkhi jarasakko manaṁ sandhāretuṁ, paraṁ nissāya laddhaṁ kho pana yācitvā laddhabhaṇḍakaṁ",
  "atk-s0202a3:125_8": "viya hotī”ti paṭikkhipanto alaṁ mārisātiādimāha. Jātakepi vuttaṁ –",
  "atk-s0202a3:126": "“Yathā yācitakaṁ yānaṁ, yathā yācitakaṁ dhanaṁ;",
  "atk-s0202a3:127": "Evaṁsampadameve taṁ, yaṁ parato dānapaccayā;",
  "atk-s0202a3:128": "Na cāhametamicchāmi, yaṁ parato dānapaccayā”ti. –",
  "atk-s0202a3:129_0": "Sabbaṁ vattabbaṁ. Bodhisatto pana manussattabhāvena kativāre devalokaṁ gatoti. Cattāro",
  "atk-s0202a3:129_1": "– mandhāturājakāle sādhinarājakāle guttilavīṇāvādakakāle nimimahārājakāleti. So mandhātukāle",
  "atk-s0202a3:129_2": "devaloke asaṅkhyeyyaṁ kālaṁ vasi, tasmiñhi vasamāneyeva chattiṁsa sakkā caviṁsu.",
  "atk-s0202a3:129_3": "Sādhinarājakāle sattāhaṁ vasi, manussagaṇanāya satta vassasatāni honti. Guttilavīṇāvādakakāle",
  "atk-s0202a3:129_4": "ca nimirājakāle ca muhuttamattaṁ vasi, manussagaṇanāya satta divasāni honti.",
  "atk-s0202a3:130": "314.Tatthevamithilaṁ paṭinesīti paṭinetvā pakatisirigabbheyeva patiṭṭhāpesi.",
  "atk-s0202a3:131": "315.Kaḷārajanakoti tassa nāmaṁ. Kaḷāradantatāya pana kaḷārajanakoti vutto. Na so agārasmā anagāriyaṁ pabbajīti ettakamattameva na akāsi, sesaṁ sabbaṁ pākatikameva ahosi.",
  "atk-s0202a3:132_0": "316.Samucchedo hotīti ettha kalyāṇavattaṁ ko samucchindati, kena samucchinnaṁ, ko",
  "atk-s0202a3:132_1": "pavatteti, kena pavattitaṁ nāma hotīti ayaṁ vibhāgo veditabbo. Tattha sīlavā bhikkhu",
  "atk-s0202a3:132_2": "“na sakkā mayā arahattaṁ laddhu”nti vīriyaṁ akaronto samucchindati. Dussīlena samucchinnaṁ",
  "atk-s0202a3:132_3": "nāma hoti. Satta sekhā pavattenti. Khīṇāsavena pavattitaṁ nāma hoti. Sesaṁ sabbattha uttānamevāti.",
  "atk-s0202a3:133": "Papañcasūdaniyā majjhimanikāyaṭṭhakathāya",
  "atk-s0202a3:134": "Maghadevasuttavaṇṇanā niṭṭhitā.",
  "atk-s0202a3:135": "4. Madhurasuttavaṇṇanā",
  "atk-s0202a3:136_0": "317.Evaṁme sutanti madhurasuttaṁ. Tattha mahākaccānoti gihikāle ujjenikarañño purohitaputto",
  "atk-s0202a3:136_1": "abhirūpo dassanīyo pāsādiko suvaṇṇavaṇṇo ca. Madhurāyanti evaṁnāmake nagare. Gundāvaneti",
  "atk-s0202a3:136_2": "kaṇhakagundāvane. Avantiputtoti avantiraṭṭhe rañño dhītāya putto. Vuddho ceva arahā",
  "atk-s0202a3:136_3": "cāti daharaṁ arahantampi na tathā sambhāventi yathā mahallakaṁ, thero pana vuddho",
  "atk-s0202a3:136_4": "ceva ahosi arahā ca. Brāhmaṇā, bho kaccānāti so kira rājā brāhmaṇaladdhiko, tasmā",
  "atk-s0202a3:136_5": "evamāha. Brāhmaṇova seṭṭho vaṇṇotiādīsu jātigottādīnaṁ paññāpanaṭṭhāne brāhmaṇāva",
  "atk-s0202a3:136_6": "seṭṭhāti dasseti. Hīno añño vaṇṇoti itare tayo vaṇṇā hīnā lāmakāti vadati. Sukkoti",
  "atk-s0202a3:136_7": "paṇḍaro. Kaṇhoti kāḷako. Sujjhantīti jātigottādipaññāpanaṭṭhānesu sujjhanti. Brahmuno",
  "atk-s0202a3:136_8": "puttāti mahābrahmuno puttā. Orasā mukhato jātāti ure vasitvā mukhato nikkhantā, ure",
  "atk-s0202a3:136_9": "katvā saṁvaddhitāti vā orasā. Brahmajāti brahmato nibbattā. Brahmanimmitāti brahmunā",
  "atk-s0202a3:136_10": "nimmitā. Brahmadāyādāti brahmuno dāyādā. Ghosoyeva kho esoti vohāramattamevetaṁ.",
  "atk-s0202a3:137_0": "318.Ijjheyyāti samijjheyya, yattakāni dhanādīni pattheyya, tattakehissa manoratho",
  "atk-s0202a3:137_1": "pūreyyāti attho. Khattiyopissāssāti khattiyopi assa issariyasampattassa pubbuṭṭhāyī",
  "atk-s0202a3:137_2": "assa. Nesaṁ ettha kiñcīti na etesaṁ ettha kiñci.",
  "atk-s0202a3:138_0": "322.Āsanena vā nimanteyyāmāti nisinnāsanaṁ papphoṭetvā idha nisīdāti vadeyyāma. Abhinimanteyyāmapi",
  "atk-s0202a3:138_1": "nanti abhiharitvā taṁ nimanteyyāma. Tattha duvidho abhihāro vācāya ceva kāyena ca.",
  "atk-s0202a3:138_2": "“Tumhākaṁ icchiticchitakkhaṇe mamaṁ cīvarādīhi vadeyyātha yenattho”ti vadanto hi",
  "atk-s0202a3:138_3": "vācāya abhiharitvā nimanteti nāma. Cīvarādivekallaṁ sallakkhetvā “idaṁ gaṇhathā”ti",
  "atk-s0202a3:138_4": "tāni dento pana kāyena abhiharitvā nimanteti nāma. Tadubhayampi sandhāya “abhinimanteyyāmapi",
  "atk-s0202a3:138_5": "na”nti āha. Rakkhāvaraṇaguttinti rakkhāsaṅkhātañceva āvaraṇasaṅkhātañca guttiṁ. Yā",
  "atk-s0202a3:138_6": "panesā āvudhahatthe purise ṭhapentena rakkhā, sā dhammikā nāma saṁvihitā na hoti.",
  "atk-s0202a3:138_7": "Yathā pana avelāya kaṭṭhahārikāpaṇṇahārikādayo vihāraṁ na pavisanti, migaluddakādayo",
  "atk-s0202a3:138_8": "vihārasīmāya mige vā macche vā na gaṇhanti, evaṁ saṁvidahantena dhammikā nāma saṁvihitā",
  "atk-s0202a3:138_9": "hoti. Taṁ sandhāyāha “dhammika”nti.",
  "atk-s0202a3:139": "Evaṁsanteti evaṁ catunnampi vaṇṇānaṁ pabbajitānaṁ pabbajitasakkārena same samāne. Sesaṁ sabbattha uttānamevāti.",
  "atk-s0202a3:140": "Papañcasūdaniyā majjhimanikāyaṭṭhakathāya",
  "atk-s0202a3:141": "Madhurasuttavaṇṇanā niṭṭhitā.",
  "atk-s0202a3:142": "5. Bodhirājakumārasuttavaṇṇanā",
  "atk-s0202a3:143": "324.Evaṁme sutanti bodhirājakumārasuttaṁ. Tattha kokanadoti kokanadaṁ vuccati padumaṁ. So ca maṅgalapāsādo olokanakapadumaṁ dassetvā kato, tasmā kokanadoti saṅkhaṁ labhi.",
  "atk-s0202a3:144_0": "325.Yāva pacchimasopānakaḷevarāti ettha pacchimasopānakaḷevaranti paṭhamaṁ sopānaphalakaṁ",
  "atk-s0202a3:144_1": "vuttaṁ. Addasākhoti olokanatthaṁyeva dvārakoṭṭhake ṭhito addasa. Bhagavā tuṇhī ahosīti",
  "atk-s0202a3:144_2": "“kissa nu kho atthāya rājakumārena ayaṁ mahāsakkāro kato”ti āvajjanto puttapatthanāya",
  "atk-s0202a3:144_3": "katabhāvaṁ aññāsi. So hi rājakumāro aputtako, sutañcānena ahosi – “buddhānaṁ kira",
  "atk-s0202a3:144_4": "adhikāraṁ katvā manasā icchitaṁ labhantī”ti. So – “sacāhaṁ puttaṁ labhissāmi, sammāsambuddho",
  "atk-s0202a3:144_5": "mama celappaṭikaṁ akkamissati. No ce labhissāmi, na akkamissatī”ti patthanaṁ katvā",
  "atk-s0202a3:144_6": "santharāpesi. Atha bhagavā “nibbattissati nu kho etassa putto”ti āvajjetvā “na nibbattissatī”ti addasa.",
  "atk-s0202a3:145_0": "Pubbe kira so ekasmiṁ dīpe vasamāno samacchandena sakuṇapotake khādi. Sacassa mātugāmo",
  "atk-s0202a3:145_1": "aññova bhaveyya, puttaṁ labheyya. Ubhohi pana samānacchandehi hutvā pāpakammaṁ kataṁ,",
  "atk-s0202a3:145_2": "tenassa putto na nibbattissatīti aññāsi. Dusse pana akkante – “buddhānaṁ adhikāraṁ",
  "atk-s0202a3:145_3": "katvā patthitapatthitaṁ labhantīti loke anussavo, mayā ca mahāabhinīhāro kato, na",
  "atk-s0202a3:145_4": "ca puttaṁ labhāmi, tucchaṁ idaṁ vacana”nti micchāgahaṇaṁ gaṇheyya. Titthiyāpi – “natthi",
  "atk-s0202a3:145_5": "samaṇānaṁ akattabbaṁ nāma, celappaṭikaṁ maddantā āhiṇḍantī”ti ujjhāyeyyuṁ. Etarahi",
  "atk-s0202a3:145_6": "ca akkamantesu bahū bhikkhū paracittaviduno, te bhabbaṁ jānitvā akkamissanti, abhabbaṁ",
  "atk-s0202a3:145_7": "jānitvā na akkamissanti. Anāgate pana upanissayo mando bhavissati, anāgataṁ na jānissanti.",
  "atk-s0202a3:145_8": "Tesu akkamantesu sace patthitaṁ ijjhissati, iccetaṁ kusalaṁ. No ce ijjhissati, –",
  "atk-s0202a3:145_9": "“pubbe bhikkhusaṅghassa abhinīhāraṁ katvā icchiticchitaṁ labhanti, taṁ idāni na labhanti.",
  "atk-s0202a3:145_10": "Teyeva maññe bhikkhū paṭipattipūrakā ahesuṁ, ime paṭipattiṁ pūretuṁ na sakkontī”ti",
  "atk-s0202a3:145_11": "manussā vippaṭisārino bhavissantīti imehi kāraṇehi bhagavā akkamituṁ anicchanto tuṇhī",
  "atk-s0202a3:145_12": "ahosi. Sikkhāpadaṁ paññapesi “na, bhikkhave, celappaṭikā akkamitabbā”ti. Maṅgalatthāya",
  "atk-s0202a3:145_13": "paññattaṁ anakkamantesu pana akkamanatthāya anupaññattiṁ ṭhapesi – “gihī, bhikkhave,",
  "atk-s0202a3:145_14": "maṅgalikā, anujānāmi, bhikkhave, gihīnaṁ maṅgalatthāyā”ti.",
  "atk-s0202a3:146_0": "326.Pacchimaṁ janataṁ tathāgato anukampatīti idaṁ thero vuttesu kāraṇesu tatiyaṁ",
  "atk-s0202a3:146_1": "kāraṇaṁ sandhāyāha. Na kho sukhena sukhanti kasmā āha? Kāmasukhallikānuyogasaññī",
  "atk-s0202a3:146_2": "hutvā sammāsambuddho na akkami, tasmā ahampi satthārā samānacchando bhavissāmīti maññamāno evamāha.",
  "atk-s0202a3:147": "327.So kho ahantiādi “yāva rattiyā pacchime yāme”ti tāva mahāsaccake vuttanayena veditabbaṁ. Tato paraṁ yāva pañcavaggiyānaṁ āsavakkhayā pāsarāsisutte vuttanayena veditabbaṁ.",
  "atk-s0202a3:148_0": "343.Aṅkusagayhe sippeti aṅkusagahaṇasippe. Kusalo ahanti cheko ahaṁ. Kassa panāyaṁ",
  "atk-s0202a3:148_1": "santike sippaṁ uggaṇhīti? Pitu santike, pitāpissa pitu santikeva uggaṇhi. Kosambiyaṁ",
  "atk-s0202a3:148_2": "kira parantaparājā nāma rajjaṁ kāresi. Rājamahesī garubhārā ākāsatale raññā saddhiṁ",
  "atk-s0202a3:148_3": "bālātapaṁ tappamānā rattakambalaṁ pārupitvā nisinnā hoti, eko hatthiliṅgasakuṇo “maṁsapesī”ti",
  "atk-s0202a3:148_4": "maññamāno gahetvā ākāsaṁ pakkhandi. Sā “chaḍḍeyya ma”nti bhayena nissaddā ahosi,",
  "atk-s0202a3:148_5": "so taṁ pabbatapāde rukkhaviṭape ṭhapesi. Sā pāṇissaraṁ karontī mahāsaddamakāsi. Sakuṇo",
  "atk-s0202a3:148_6": "palāyi, tassā tattheva gabbhavuṭṭhānaṁ ahosi. Tiyāmarattiṁ deve vassante kambalaṁ",
  "atk-s0202a3:148_7": "pārupitvā nisīdi. Tato ca avidūre tāpaso vasati. So tassā saddena aruṇe uggate rukkhamūlaṁ",
  "atk-s0202a3:148_8": "āgato jātiṁ pucchitvā nisseṇiṁ bandhitvā otāretvā attano vasanaṭṭhānaṁ netvā yāguṁ",
  "atk-s0202a3:148_9": "pāyesi. Dārakassa meghautuñca pabbatautuñca gahetvā jātattā udenoti nāmaṁ akāsi.",
  "atk-s0202a3:148_10": "Tāpaso phalāphalāni āharitvā dvepi jane posesi.",
  "atk-s0202a3:149_0": "Sā ekadivasaṁ tāpasassa āgamanavelāya paccuggamanaṁ katvā itthikuttaṁ dassetvā tāpasaṁ",
  "atk-s0202a3:149_1": "sīlabhedaṁ āpādesi. Tesaṁ ekato vasantānaṁ kāle gacchante parantaparājā kālaṁ akāsi.",
  "atk-s0202a3:149_2": "Tāpaso rattibhāge nakkhattaṁ oloketvā rañño matabhāvaṁ ñatvā – “tuyhaṁ rājā mato,",
  "atk-s0202a3:149_3": "putto te kiṁ idha vasituṁ icchati, udāhu pettike rajje chattaṁ ussāpetu”nti pucchi.",
  "atk-s0202a3:149_4": "Sā puttassa ādito paṭṭhāya sabbaṁ pavattiṁ ācikkhitvā chattaṁ ussāpetukāmatañcassa",
  "atk-s0202a3:149_5": "ñatvā tāpasassa ārocesi. Tāpaso ca hatthiganthasippaṁ jānāti, kutonena laddhaṁ? Sakkassa",
  "atk-s0202a3:149_6": "santikā. Pubbe kirassa sakko upaṭṭhānaṁ āgantvā “kena kilamathā”ti pucchi. So “hatthiparissayo",
  "atk-s0202a3:149_7": "atthī”ti ārocesi. Tassa sakko hatthiganthañceva vīṇakañca datvā “palāpetukāmatāya",
  "atk-s0202a3:149_8": "sati imaṁ tantiṁ vādetvā imaṁ silokaṁ vadeyyātha, pakkositukāmatāya sati imaṁ silokaṁ",
  "atk-s0202a3:149_9": "vadeyyāthā”ti āha. Tāpaso taṁ sippaṁ kumārassa adāsi. So ekaṁ vaṭarukkhaṁ abhiruhitvā",
  "atk-s0202a3:149_10": "hatthīsu āgatesu tantiṁ vādetvā silokaṁ vadati, hatthī bhītā palāyiṁsu.",
  "atk-s0202a3:150_0": "So sippassa ānubhāvaṁ ñatvā punadivase pakkosanasippaṁ payojesi. Jeṭṭhakahatthī āgantvā",
  "atk-s0202a3:150_1": "khandhaṁ upanāmesi. So tassa khandhagato yuddhasamatthe taruṇahatthī uccinitvā kambalañca",
  "atk-s0202a3:150_2": "muddikañca gahetvā mātāpitaro vanditvā nikkhanto anupubbena taṁ taṁ gāmaṁ pavisitvā",
  "atk-s0202a3:150_3": "– “ahaṁ rañño putto, sampattiṁ atthikā āgacchantū”ti janasaṅgahaṁ katvā nagaraṁ parivāretvā",
  "atk-s0202a3:150_4": "– “ahaṁ rañño putto, mayhaṁ chattaṁ dethā”ti asaddahantānaṁ kambalañca muddikañca",
  "atk-s0202a3:150_5": "dassetvā chattaṁ ussāpesi. So hatthivittako hutvā “asukaṭṭhāne sundaro hatthī atthī”ti",
  "atk-s0202a3:150_6": "vutte gantvā gaṇhāti. Caṇḍapajjoto “tassa santike sippaṁ gaṇhissāmī”ti kaṭṭhahatthiṁ",
  "atk-s0202a3:150_7": "payojetvā tassa anto yodhe nisīdāpetvā taṁ hatthiṁ gahaṇatthāya āgataṁ gaṇhitvā tassa",
  "atk-s0202a3:150_8": "santike sippaṁ gahaṇatthāya dhītaraṁ uyyojesi. So tāya saddhiṁ saṁvāsaṁ kappetvā",
  "atk-s0202a3:150_9": "taṁ gahetvā attano nagaraṁyeva agamāsi. Tassā kucchiyaṁ uppanno ayaṁ bodhirājakumāro",
  "atk-s0202a3:150_10": "attano pitu santike sippaṁ uggaṇhi.",
  "atk-s0202a3:151_0": "344.Padhāniyaṅgānīti padhānaṁ vuccati padahanabhāvo, padhānamassa atthīti padhāniyo.",
  "atk-s0202a3:151_1": "Padhāniyassa bhikkhuno aṅgānīti padhāniyaṅgāni. Saddhoti saddhāya samannāgato. Sā",
  "atk-s0202a3:151_2": "panesā āgamanasaddhā adhigamasaddhā okappanasaddhā pasādasaddhāti catubbidhā. Tattha",
  "atk-s0202a3:151_3": "sabbaññubodhisattānaṁ saddhā abhinīhārato paṭṭhāya āgatattā āgamanasaddhā nāma. Ariyasāvakānaṁ",
  "atk-s0202a3:151_4": "paṭivedhena adhigatattā adhigamasaddhā nāma. Buddho dhammo saṅghoti vutte acalabhāvena",
  "atk-s0202a3:151_5": "okappanaṁ okappanasaddhā nāma. Pasāduppatti pasādasaddhā nāma, idha pana okappanasaddhā",
  "atk-s0202a3:151_6": "adhippetā. Bodhinti catumaggañāṇaṁ. Taṁ suppaṭividdhaṁ tathāgatenāti saddahati, desanāsīsameva",
  "atk-s0202a3:151_7": "cetaṁ, iminā pana aṅgena tīsupi ratanesu saddhā adhippetā. Yassa hi buddhādīsu pasādo",
  "atk-s0202a3:151_8": "balavā, tassa padhānaṁ vīriyaṁ ijjhati.",
  "atk-s0202a3:152_0": "Appābādhoti arogo. Appātaṅkoti niddukkho. Samavepākiniyāti samavipācaniyā. Gahaṇiyāti",
  "atk-s0202a3:152_1": "kammajatejodhātuyā. Nātisītāya nāccuṇhāyāti atisītagahaṇiko hi sītabhīrū hoti, accuṇhagahaṇiko",
  "atk-s0202a3:152_2": "uṇhabhīrū, tesaṁ padhānaṁ na ijjhati. Majjhimagahaṇikassa ijjhati. Tenāha “majjhimāya",
  "atk-s0202a3:152_3": "padhānakkhamāyā”ti. Yathābhūtaṁ attānaṁ āvikattāti yathābhūtaṁ attano aguṇaṁ pakāsetā.",
  "atk-s0202a3:152_4": "Udayatthagāminiyāti udayañca atthañca gantuṁ paricchindituṁ samatthāya, etena paññāsalakkhaṇapariggāhikaṁ",
  "atk-s0202a3:152_5": "udayabbayañāṇaṁ vuttaṁ. Ariyāyāti parisuddhāya. Nibbedhikāyāti anibbiddhapubbe lobhakkhandhādayo",
  "atk-s0202a3:152_6": "nibbijjhituṁ samatthāya. Sammādukkhakkhayagāminiyāti tadaṅgavasena kilesānaṁ pahīnattā",
  "atk-s0202a3:152_7": "yaṁ dukkhaṁ khīyati, tassa dukkhassa khayagāminiyā. Iti sabbehipi imehi padehi vipassanāpaññāva",
  "atk-s0202a3:152_8": "kathitā. Duppaññassa hi padhānaṁ na ijjhati. Imāni ca pañca padhāniyaṅgāni lokiyāneva veditabbāni.",
  "atk-s0202a3:153_0": "345.Sāyamanusiṭṭhopāto visesaṁ adhigamissatīti atthaṅgate sūriye anusiṭṭho aruṇuggamane",
  "atk-s0202a3:153_1": "visesaṁ adhigamissati. Pātamanusiṭṭho sāyanti aruṇuggamane anusiṭṭho sūriyatthaṅgamanavelāyaṁ.",
  "atk-s0202a3:153_2": "Ayañca pana desanā neyyapuggalavasena vuttā. Dandhapañño hi neyyapuggalo sattahi",
  "atk-s0202a3:153_3": "divasehi arahattaṁ pāpuṇāti, tikkhapañño ekadivasena, sesadivase majjhimapaññāvasena",
  "atk-s0202a3:153_4": "veditabbaṁ. Aho buddho aho dhammo aho dhammassa svākkhātatāti yasmā buddhadhammānaṁ",
  "atk-s0202a3:153_5": "uḷāratāya dhammassa ca svākkhātatāya pāto kammaṭṭhānaṁ kathāpetvā sāyaṁ arahattaṁ",
  "atk-s0202a3:153_6": "pāpuṇāti, tasmā pasaṁsanto evamāha. Yatra hi nāmāti vimhayatthe nipāto.",
  "atk-s0202a3:154_0": "346.Kucchimatīti āpannasattā. Yo me ayaṁ, bhante, kucchigatoti kiṁ panevaṁ saraṇaṁ",
  "atk-s0202a3:154_1": "gahitaṁ hotīti. Na hoti. Acittakasaraṇagamanaṁ nāma natthi, ārakkho panassa paccupaṭṭhitova",
  "atk-s0202a3:154_2": "hoti. Atha naṁ yadā mahallakakāle mātāpitaro, – “tāta, kucchigatameva taṁ saraṇaṁ",
  "atk-s0202a3:154_3": "gaṇhāpayimhā”ti sārenti, so ca sallakkhetvā “ahaṁ saraṇaṁ gato upāsako”ti satiṁ uppādeti,",
  "atk-s0202a3:154_4": "tadā saraṇaṁ gahitaṁ nāma hoti. Sesaṁ sabbattha uttānamevāti.",
  "atk-s0202a3:155": "Papañcasūdaniyā majjhimanikāyaṭṭhakathāya",
  "atk-s0202a3:156": "Bodhirājakumārasuttavaṇṇanā niṭṭhitā.",
  "atk-s0202a3:157": "6. Aṅgulimālasuttavaṇṇanā",
  "atk-s0202a3:158": "347.Evaṁme sutanti aṅgulimālasuttaṁ. Tattha aṅgulīnaṁ mālaṁ dhāretīti kasmā dhāreti? Ācariyavacanena. Tatrāyaṁ anupubbikathā –",
  "atk-s0202a3:159_0": "Ayaṁ kira kosalarañño purohitassa mantāṇiyā nāma brāhmaṇiyā kucchismiṁ paṭisandhiṁ",
  "atk-s0202a3:159_1": "aggahesi. Brāhmaṇiyā rattibhāge gabbhavuṭṭhānaṁ ahosi. Tassa mātukucchito nikkhamanakāle",
  "atk-s0202a3:159_2": "sakalanagare āvudhāni pajjaliṁsu, rañño maṅgalasakuntopi sirisayane ṭhapitā asilaṭṭhipi",
  "atk-s0202a3:159_3": "pajjali. Brāhmaṇo nikkhamitvā nakkhattaṁ olokento coranakkhattena jātoti rañño santikaṁ",
  "atk-s0202a3:159_4": "gantvā sukhaseyyabhāvaṁ pucchi.",
  "atk-s0202a3:160_0": "Rājā “kuto, me ācariya, sukhaseyyā? Mayhaṁ maṅgalāvudhaṁ pajjali, rajjassa vā jīvitassa",
  "atk-s0202a3:160_1": "vā antarāyo bhavissati maññe”ti. Mā bhāyi, mahārāja, mayhaṁ ghare kumāro jāto, tassānubhāvena",
  "atk-s0202a3:160_2": "na kevalaṁ tuyhaṁ nivesane, sakalanagarepi āvudhāni pajjalitānīti. Kiṁ bhavissati",
  "atk-s0202a3:160_3": "ācariyāti? Coro bhavissati mahārājāti. Kiṁ ekacorako, udāhu rajjadūsako coroti? Ekacorako",
  "atk-s0202a3:160_4": "devāti. Evaṁ vatvā ca pana rañño manaṁ gaṇhitukāmo āha – “māretha naṁ devā”ti. Ekacorako",
  "atk-s0202a3:160_5": "samāno kiṁ karissati? Karīsasahassakhette ekasālisīsaṁ viya hoti, paṭijaggatha nanti.",
  "atk-s0202a3:160_6": "Tassa nāmaggahaṇaṁ gaṇhantā sayane ṭhapitamaṅgalaasilaṭṭhi, chadane ṭhapitā sarā,",
  "atk-s0202a3:160_7": "kappāsapicumhi ṭhapitaṁ tālavaṇṭakaraṇasatthakanti ete pajjalantā kiñci na hiṁsiṁsu,",
  "atk-s0202a3:160_8": "tasmā ahiṁsakoti nāmaṁ akaṁsu. Taṁ sippuggahaṇakāle takkasīlaṁ pesayiṁsu.",
  "atk-s0202a3:161_0": "So dhammantevāsiko hutvā sippaṁ paṭṭhapesi. Vattasampanno kiṁkārapaṭissāvī manāpacārī",
  "atk-s0202a3:161_1": "piyavādī ahosi. Sesaantevāsikā bāhirakā ahesuṁ. Te – “ahiṁsakamāṇavakassa āgatakālato",
  "atk-s0202a3:161_2": "paṭṭhāya mayaṁ na paññāyāma, kathaṁ naṁ bhindeyyāmā”ti? Nisīditvā mantayantā – “sabbehi",
  "atk-s0202a3:161_3": "atirekapaññattā duppaññoti. Na sakkā vattuṁ, vattasampannattā dubbattoti. Na sakkā",
  "atk-s0202a3:161_4": "vattuṁ, jātisampannattā dujjātoti na sakkā vattuṁ, kinti karissāmā”ti? Tato ekaṁ",
  "atk-s0202a3:161_5": "kharamantaṁ mantayiṁsu “ācariyassa antaraṁ katvā naṁ bhindissāmā”ti tayo rāsī hutvā",
  "atk-s0202a3:161_6": "paṭhamaṁ ekacce ācariyaṁ upasaṅkamitvā vanditvā aṭṭhaṁsu. Kiṁ tātāti? Imasmiṁ gehe",
  "atk-s0202a3:161_7": "ekā kathā suyyatīti. Kiṁ tātāti? Ahiṁsakamāṇavo tumhākaṁ antare dubbhatīti maññāmāti.",
  "atk-s0202a3:161_8": "Ācariyo santajjetvā – “gacchatha vasalā, mā me puttaṁ mayhaṁ antare paribhindathā”ti",
  "atk-s0202a3:161_9": "niṭṭhubhi. Tato itare, atha itarehi tayopi koṭṭhāsā āgantvā tatheva vatvā – “amhākaṁ",
  "atk-s0202a3:161_10": "asaddahantā upaparikkhitvā jānāthā”ti āhaṁsu.",
  "atk-s0202a3:162_0": "Ācariyo sinehena vadante disvā “atthi maññe santhavo”ti paribhijjitvā cintesi “ghātemi",
  "atk-s0202a3:162_1": "na”nti. Tato cintesi – “sace ghātessāmi ‘disāpāmokkho ācariyo attano santikaṁ sippuggahaṇatthaṁ",
  "atk-s0202a3:162_2": "āgate māṇavake dosaṁ uppādetvā jīvitā voropetī’ti. Puna koci sippuggahaṇatthaṁ na",
  "atk-s0202a3:162_3": "āgamissati, evaṁ me lābho parihāyissati, atha naṁ sippassa pariyosānupacāroti vatvā",
  "atk-s0202a3:162_4": "jaṅghasahassaṁ ghātehīti vakkhāmi. Avassaṁ ettha eko uṭṭhāya taṁ ghātessatī”ti.",
  "atk-s0202a3:163_0": "Atha naṁ āha – “ehi tāta jaṅghasahassaṁ ghātehi, evaṁ te sippassa upacāro kato bhavissatī”ti.",
  "atk-s0202a3:163_1": "Mayaṁ ahiṁsakakule jātā, na sakkā ācariyāti. Aladdhupacāraṁ sippaṁ phalaṁ na deti",
  "atk-s0202a3:163_2": "tātāti. So pañcāvudhaṁ gahetvā ācariyaṁ vanditvā aṭaviṁ paviṭṭho. Aṭaviṁ pavisanaṭṭhānepi",
  "atk-s0202a3:163_3": "aṭavimajjhepi aṭavito nikkhamanaṭṭhānepi ṭhatvā manusse ghāteti. Vatthaṁ vā veṭhanaṁ",
  "atk-s0202a3:163_4": "vā na gaṇhāti. Eko dveti gaṇitamattameva karonto gacchati, gaṇanampi na uggaṇhāti.",
  "atk-s0202a3:163_5": "Pakatiyāpi paññavā esa, pāṇātipātino pana cittaṁ na patiṭṭhāti, tasmā anukkamena",
  "atk-s0202a3:163_6": "gaṇanampi na sallakkhesi, ekekaṁ aṅguliṁ chinditvā ṭhapeti. Ṭhapitaṭṭhāne aṅguliyo",
  "atk-s0202a3:163_7": "vinassanti, tato vijjhitvā aṅgulīnaṁ mālaṁ katvā dhāresi, teneva cassa aṅgulimāloti",
  "atk-s0202a3:163_8": "saṅkhā udapādi. So sabbaṁ araññaṁ nissañcāramakāsi, dāruādīnaṁ atthāya araññaṁ gantuṁ",
  "atk-s0202a3:163_9": "samattho nāma natthi.",
  "atk-s0202a3:164_0": "Rattibhāge antogāmampi āgantvā pādena paharitvā dvāraṁ ugghāteti. Tato sayiteyeva",
  "atk-s0202a3:164_1": "māretvā eko ekoti gahetvā gacchati. Gāmo osaritvā nigame aṭṭhāsi, nigamo nagare.",
  "atk-s0202a3:164_2": "Manussā tiyojanato paṭṭhāya gharāni pahāya dārake hatthesu gahetvā āgamma sāvatthiṁ",
  "atk-s0202a3:164_3": "parivāretvā khandhāvāraṁ bandhitvā rājaṅgaṇe sannipatitvā – “coro, te deva, vijite",
  "atk-s0202a3:164_4": "aṅgulimālo nāmā”tiādīni vadantā kandanti. Bhaggavo “mayhaṁ putto bhavissatī”ti ñatvā",
  "atk-s0202a3:164_5": "brāhmaṇiṁ āha – bhoti aṅgulimālo nāma coro uppanno, so na añño, tava putto ahiṁsakakumāro.",
  "atk-s0202a3:164_6": "Idāni rājā taṁ gaṇhituṁ nikkhamissati, kiṁ kattabbanti? Gaccha sāmi, puttaṁ me gahetvā",
  "atk-s0202a3:164_7": "ehīti. Nāhaṁ bhadde ussahāmi, catūsu hi janesu vissāso nāma natthi, coro me purāṇasahāyoti",
  "atk-s0202a3:164_8": "avissāsanīyo, sākhā me purāṇasanthatāti avissāsanīyā, rājā maṁ pūjetīti avissāsanīyo,",
  "atk-s0202a3:164_9": "itthī me vasaṁ gatāti avissāsanīyāti. Mātu hadayaṁ pana mudukaṁ hoti. Tasmā ahaṁ",
  "atk-s0202a3:164_10": "pana gantvā mayhaṁ puttaṁ ānessāmīti nikkhantā.",
  "atk-s0202a3:165_0": "Taṁdivasañca bhagavā paccūsasamaye lokaṁ volokento aṅgulimālaṁ disvā – “mayi gate",
  "atk-s0202a3:165_1": "etassa sotthi bhavissati. Agāmake araññe ṭhito catuppadikaṁ gāthaṁ sutvā mama santike",
  "atk-s0202a3:165_2": "pabbajitvā cha abhiññā sacchikarissati. Sace na gamissāmi, mātari aparajjhitvā anuddharaṇīyo",
  "atk-s0202a3:165_3": "bhavissati, karissāmissa saṅgaha”nti pubbaṇhasamayaṁ nivāsetvā piṇḍāya pavisitvā",
  "atk-s0202a3:165_4": "katabhattakicco taṁ saṅgaṇhitukāmo vihārā nikkhami. Etamatthaṁ dassetuṁ “atha kho",
  "atk-s0202a3:165_5": "bhagavā”tiādi vuttaṁ.",
  "atk-s0202a3:166_0": "348.Saṅkaritvā saṅkaritvāti saṅketaṁ katvā vaggavaggā hutvā. Hatthatthaṁ gacchantīti",
  "atk-s0202a3:166_1": "hatthe atthaṁ vināsaṁ gacchanti. Kiṁ pana te bhagavantaṁ sañjānitvā evaṁ vadanti",
  "atk-s0202a3:166_2": "asañjānitvāti? Asañjānitvā. Aññātakavesena hi bhagavā ekakova agamāsi. Coropi tasmiṁ",
  "atk-s0202a3:166_3": "samaye dīgharattaṁ dubbhojanena ca dukkhaseyyāya ca ukkaṇṭhito hoti. Kittakā panānena",
  "atk-s0202a3:166_4": "manussā māritāti? Ekenūnasahassaṁ. So pana idāni ekaṁ labhitvā sahassaṁ pūressatīti",
  "atk-s0202a3:166_5": "saññī hutvā yameva paṭhamaṁ passāmi, taṁ ghātetvā gaṇanaṁ pūretvā sippassa upacāraṁ",
  "atk-s0202a3:166_6": "katvā kesamassuṁ ohāretvā nhāyitvā vatthāni parivattetvā mātāpitaro passissāmīti",
  "atk-s0202a3:166_7": "aṭavimajjhato aṭavimukhaṁ āgantvā ekamantaṁ ṭhitova bhagavantaṁ addasa. Etamatthaṁ",
  "atk-s0202a3:166_8": "dassetuṁ “addasā kho”tiādi vuttaṁ.",
  "atk-s0202a3:167_0": "Iddhābhisaṅkhāraṁ abhisaṅkhāsīti mahāpathaviṁ ummiyo uṭṭhapento viya saṁharitvā aparabhāge",
  "atk-s0202a3:167_1": "akkamati, orabhāge valiyo nikkhamanti, aṅgulimālo sarakkhepamattaṁ muñcitvā gacchati.",
  "atk-s0202a3:167_2": "Bhagavā purato mahantaṁ aṅgaṇaṁ dassetvā sayaṁ majjhe hoti, coro ante. So “idāni",
  "atk-s0202a3:167_3": "naṁ pāpuṇitvā gaṇhissāmī”ti sabbathāmena dhāvati. Bhagavā aṅgaṇassa pārimante hoti,",
  "atk-s0202a3:167_4": "coro majjhe. So “ettha naṁ pāpuṇitvā gaṇhissāmī”ti vegena dhāvati. Bhagavā tassa",
  "atk-s0202a3:167_5": "purato mātikaṁ vā thalaṁ vā dasseti, etenupāyena tīṇi yojanāni gahetvā agamāsi. Coro",
  "atk-s0202a3:167_6": "kilami, mukhe kheḷo sussi, kacchehi sedā mucciṁsu. Athassa “acchariyaṁ vata bho”ti",
  "atk-s0202a3:167_7": "etadahosi. Migampīti migaṁ kasmā gaṇhāti? Chātasamaye āhāratthaṁ. So kira ekaṁ gumbaṁ",
  "atk-s0202a3:167_8": "ghaṭṭetvā mige uṭṭhāpeti. Tato cittaruciyaṁ migaṁ anubandhanto gaṇhitvā pacitvā khādati.",
  "atk-s0202a3:167_9": "Puccheyyanti yena kāraṇenāyaṁ gacchantova ṭhito nāma, ahañca ṭhitova aṭṭhito nāma,",
  "atk-s0202a3:167_10": "yaṁnūnāhaṁ imaṁ samaṇaṁ taṁ kāraṇaṁ puccheyyanti attho.",
  "atk-s0202a3:168_0": "349.Nidhāyāti yo vihiṁsanatthaṁ bhūtesu daṇḍo pavattayitabbo siyā, taṁ nidhāya apanetvā",
  "atk-s0202a3:168_1": "mettāya khantiyā paṭisaṅkhāya avihiṁsāya sāraṇīyadhammesu ca ṭhito ahanti attho.",
  "atk-s0202a3:168_2": "Tuvamaṭṭhitosīti pāṇesu asaññatattā ettakāni pāṇasahassāni ghātentassa tava mettā",
  "atk-s0202a3:168_3": "vā khanti vā paṭisaṅkhā vā avihiṁsā vā sāraṇīyadhammo vā natthi, tasmā tuvaṁ aṭṭhitosi,",
  "atk-s0202a3:168_4": "idāni iriyāpathena ṭhitopi niraye dhāvissasi, tiracchānayoniyaṁ pettivisaye asurakāye",
  "atk-s0202a3:168_5": "vā dhāvissasīti vuttaṁ hoti.",
  "atk-s0202a3:169_0": "Tato coro – “mahā ayaṁ sīhanādo, mahantaṁ gajjitaṁ, na idaṁ aññassa bhavissati, mahāmāyāya",
  "atk-s0202a3:169_1": "puttassa siddhatthassa samaṇarañño etaṁ gajjitaṁ, diṭṭho vatamhi maññe tikhiṇacakkhunā",
  "atk-s0202a3:169_2": "sammāsambuddhena, saṅgahakaraṇatthaṁ me bhagavā āgato”ti cintetvā cirassaṁ vata metiādimāha.",
  "atk-s0202a3:169_3": "Tattha mahitoti devamanussādīhi catupaccayapūjāya pūjito. Paccupādīti cirassaṁ kālassa",
  "atk-s0202a3:169_4": "accayena mayhaṁ saṅgahatthāya imaṁ mahāvanaṁ paṭipajji. Pahāya pāpanti pajahitvā pāpaṁ.",
  "atk-s0202a3:170_0": "Itvevāti evaṁ vatvāyeva. Āvudhanti pañcāvudhaṁ. Sobbheti samantato chinne. Papāteti",
  "atk-s0202a3:170_1": "ekato chinne. Naraketi phalitaṭṭhāne. Idha pana tīhipi imehi padehi araññameva vuttaṁ.",
  "atk-s0202a3:170_2": "Akirīti khipi chaḍḍesi.",
  "atk-s0202a3:171_0": "Tamehibhikkhūti tadā avocāti bhagavato imaṁ pabbājento kuhiṁ satthakaṁ labhissāmi,",
  "atk-s0202a3:171_1": "kuhiṁ pattacīvaranti pariyesanakiccaṁ natthi, kammaṁ pana olokesi. Athassa pubbe",
  "atk-s0202a3:171_2": "sīlavantānaṁ aṭṭhaparikkhārabhaṇḍakassa dinnabhāvaṁ ñatvā dakkhiṇahatthaṁ pasāretvā",
  "atk-s0202a3:171_3": "– “ehi bhikkhu svākkhāto dhammo, cara brahmacariyaṁ sammā dukkhassa antakiriyāyā”ti",
  "atk-s0202a3:171_4": "āha. So saha vacaneneva iddhimayapattacīvaraṁ paṭilabhi. Tāvadevassa gihiliṅgaṁ antaradhāyi,",
  "atk-s0202a3:171_5": "samaṇaliṅgaṁ pāturahosi.",
  "atk-s0202a3:172": "“Ticīvarañca patto ca, vāsi sūci ca bandhanaṁ;",
  "atk-s0202a3:173": "Parissāvanena aṭṭhete, yuttayogassa bhikkhuno”ti. –",
  "atk-s0202a3:174_0": "Evaṁ vuttā aṭṭha parikkhārā sarīrapaṭibaddhāva hutvā nibbattiṁsu. Eseva tassa ahu",
  "atk-s0202a3:174_1": "bhikkhubhāvoti esa ehibhikkhubhāvo tassa upasampannabhikkhubhāvo ahosi, na hi ehibhikkhūnaṁ",
  "atk-s0202a3:174_2": "visuṁ upasampadā nāma atthi.",
  "atk-s0202a3:175_0": "350.Pacchāsamaṇenāti bhaṇḍaggāhakena pacchāsamaṇena, teneva attano pattacīvaraṁ gāhāpetvā",
  "atk-s0202a3:175_1": "taṁ pacchāsamaṇaṁ katvā gatoti attho. Mātāpissa aṭṭhausabhamattena ṭhānena antaritā,",
  "atk-s0202a3:175_2": "– “tāta, ahiṁsaka kattha ṭhitosi, kattha nisinnosi, kuhiṁ gatosi? Mayā saddhiṁ na",
  "atk-s0202a3:175_3": "kathesi tātā”ti vadantī āhiṇḍitvā apassamānā ettova gatā.",
  "atk-s0202a3:176_0": "Pañcamattehiassasatehīti sace corassa parājayo bhavissati, anubandhitvā naṁ gaṇhissāmi.",
  "atk-s0202a3:176_1": "Sace mayhaṁ parājayo bhavissati, vegena palāyissāmīti sallahukena balena nikkhami.",
  "atk-s0202a3:176_2": "Yena ārāmoti kasmā ārāmaṁ agamāsi? So kira corassa bhāyati, cittena gantukāmo na",
  "atk-s0202a3:176_3": "gacchati, garahābhayena nikkhami. Tenassa etadahosi – “sammāsambuddhaṁ vanditvā nisīdissāmi,",
  "atk-s0202a3:176_4": "so pucchissati ‘kasmā balaṁ gahetvā nikkhantosī’ti. Athāhaṁ ārocessāmi, bhagavā hi",
  "atk-s0202a3:176_5": "maṁ na kevalaṁ samparāyikeneva atthena saṅgaṇhāti, diṭṭhadhammikenapi saṅgaṇhātiyeva.",
  "atk-s0202a3:176_6": "So sace mayhaṁ jayo bhavissati, adhivāsessati. Sace parājayo bhavissati ‘kiṁ te,",
  "atk-s0202a3:176_7": "mahārāja, ekaṁ coraṁ ārabbha gamanenā’ti vakkhati. Tato maṁ jano evaṁ sañjānissati",
  "atk-s0202a3:176_8": "– ‘rājā coraṁ gahetuṁ nikkhanto, sammāsambuddhena pana nivattito’ti” garahamokkhaṁ",
  "atk-s0202a3:176_9": "sampassamāno agamāsi.",
  "atk-s0202a3:177_0": "Kuto panassāti kasmā āha? Api nāma bhagavā tassa upanissayaṁ oloketvā taṁ ānetvā",
  "atk-s0202a3:177_1": "pabbājeyyāti bhagavato parigaṇhanatthaṁ āha. Raññoti na kevalaṁ raññoyeva bhayaṁ",
  "atk-s0202a3:177_2": "ahosi, avasesopi mahājano bhīto phalakāvudhāni chaḍḍetvā sammukhasammukhaṭṭhāneva",
  "atk-s0202a3:177_3": "palāyitvā nagaraṁ pavisitvā dvāraṁ pidhāya aṭṭālake āruyha olokento aṭṭhāsi. Evañca",
  "atk-s0202a3:177_4": "avoca – “aṅgulimālo ‘rājā mayhaṁ santikaṁ āgacchatī’ti ñatvā paṭhamataraṁ āgantvā",
  "atk-s0202a3:177_5": "jetavane nisinno, rājā tena gahito, mayaṁ pana palāyitvā muttā”ti. Natthi te ito",
  "atk-s0202a3:177_6": "bhayanti ayañhi idāni kunthakipillikaṁ jīvitā na voropeti, natthi te imassa santikā bhayanti attho.",
  "atk-s0202a3:178_0": "Kathaṁ gottoti? Kasmā pucchati? Pabbajitaṁ dāruṇakammena uppannanāmaṁ gahetvā voharituṁ",
  "atk-s0202a3:178_1": "na yuttaṁ, mātāpitūnaṁ gottavasena naṁ samudācarissāmīti maññamāno pucchi. Parikkhārānanti",
  "atk-s0202a3:178_2": "etesaṁ atthāya ahaṁ ussukkaṁ karissāmīti attho. Kathentoyeva ca udare baddhasāṭakaṁ",
  "atk-s0202a3:178_3": "muñcitvā therassa pādamūle ṭhapesi.",
  "atk-s0202a3:179_0": "351.Āraññikotiādīni cattāri dhutaṅgāni pāḷiyaṁ āgatāni. Therena pana terasapi samādinnāneva",
  "atk-s0202a3:179_1": "ahesuṁ, tasmā alanti āha. Yañhi mayaṁ, bhanteti kiṁ sandhāya vadati? “Hatthimpi dhāvantaṁ",
  "atk-s0202a3:179_2": "anubandhitvā gaṇhāmī”ti āgataṭṭhāne raññā pesitahatthādayo so evaṁ aggahesi. Rājāpi",
  "atk-s0202a3:179_3": "– “hatthīhiyeva naṁ parikkhipitvā gaṇhatha, asseheva, rathehevā”ti evaṁ anekavāraṁ",
  "atk-s0202a3:179_4": "bahū hatthādayo pesesi. Evaṁ gatesu pana tesu – “ahaṁ are aṅgulimālo”ti tasmiṁ uṭṭhāya",
  "atk-s0202a3:179_5": "saddaṁ karonte ekopi āvudhaṁ parivattetuṁ nāsakkhi, sabbeva koṭṭetvā māresi. Hatthī",
  "atk-s0202a3:179_6": "araññahatthī, assā araññaassā, rathāpi tattheva bhijjantīti idaṁ sandhāya rājā evaṁ vadati.",
  "atk-s0202a3:180_0": "Piṇḍāya pāvisīti na idaṁ paṭhamaṁ pāvisi. Itthidassanadivasaṁ sandhāya panetaṁ vuttaṁ.",
  "atk-s0202a3:180_1": "Devasikampi panesa pavisateva, manussā ca naṁ disvā uttasantipi palāyantipi dvārampi",
  "atk-s0202a3:180_2": "thakenti, ekacce aṅgulimāloti sutvāva palāyitvā araññaṁ vā pavisanti, gharaṁ vā pavisitvā",
  "atk-s0202a3:180_3": "dvāraṁ thakenti. Palāyituṁ asakkontā piṭṭhiṁ datvā tiṭṭhanti. Thero uḷuṅgayāgumpi",
  "atk-s0202a3:180_4": "kaṭacchubhikkhampi na labhati, piṇḍapātena kilamati. Bahi alabhanto nagaraṁ sabbasādhāraṇanti",
  "atk-s0202a3:180_5": "nagaraṁ pavisati. Yena dvārena pavisati, tattha aṅgulimālo āgatoti kūṭasahassānaṁ",
  "atk-s0202a3:180_6": "bhijjanakāraṇaṁ hoti. Etadahosīti kāruññappattiyā ahosi. Ekena ūnamanussasahassaṁ",
  "atk-s0202a3:180_7": "ghātentassa ekadivasampi kāruññaṁ nāhosi, gabbhamūḷhāya itthiyā dassanamatteneva",
  "atk-s0202a3:180_8": "kathaṁ uppannanti? Pabbajjābalena, pabbajjābalañhi etaṁ.",
  "atk-s0202a3:181_0": "Tena hīti yasmā te kāruññaṁ uppannaṁ, tasmāti attho. Ariyāya jātiyāti, aṅgulimāla,",
  "atk-s0202a3:181_1": "etaṁ tvaṁ mā gaṇhi, nesā tava jāti. Gihikālo esa, gihī nāma pāṇampi hananti, adinnādānādīnipi",
  "atk-s0202a3:181_2": "karonti. Idāni pana te ariyā nāma jāti. Tasmā tvaṁ “yato ahaṁ, bhagini, jāto”ti sace",
  "atk-s0202a3:181_3": "evaṁ vattuṁ kukkuccāyasi, tena hi “ariyāya jātiyā”ti evaṁ visesetvā vadāhīti uyyojesi.",
  "atk-s0202a3:182_0": "Taṁ itthiṁ etadavocāti itthīnaṁ gabbhavuṭṭhānaṭṭhānaṁ nāma na sakkā purisena upasaṅkamituṁ.",
  "atk-s0202a3:182_1": "Thero kiṁ karosīti? Aṅgulimālatthero saccakiriyaṁ katvā sotthikaraṇatthāya āgatoti",
  "atk-s0202a3:182_2": "ārocāpesi. Tato te sāṇiyā parikkhipitvā therassa bahisāṇiyaṁ pīṭhakaṁ paññāpesuṁ.",
  "atk-s0202a3:182_3": "Thero tattha nisīditvā – “yato ahaṁ bhagini sabbaññubuddhassa ariyāya jātiyā jāto”ti",
  "atk-s0202a3:182_4": "saccakiriyaṁ akāsi, saha saccavacaneneva dhamakaraṇato muttaudakaṁ viya dārako nikkhami.",
  "atk-s0202a3:182_5": "Mātāputtānaṁ sotthi ahosi. Imañca pana parittaṁ na kiñci parissayaṁ na maddati, mahāparittaṁ",
  "atk-s0202a3:182_6": "nāmetanti vuttaṁ. Therena nisīditvā saccakiriyakataṭṭhāne pīṭhakaṁ akaṁsu. Gabbhamūḷhaṁ",
  "atk-s0202a3:182_7": "tiracchānagatitthimpi ānetvā tattha nisajjāpenti, tāvadeva sukhena gabbhavuṭṭhānaṁ",
  "atk-s0202a3:182_8": "hoti. Yā dubbalā hoti na sakkā ānetuṁ, tassā pīṭhakadhovanaudakaṁ netvā sīse siñcanti,",
  "atk-s0202a3:182_9": "taṅkhaṇaṁyeva gabbhavuṭṭhānaṁ hoti, aññampi rogaṁ vūpasameti. Yāva kappā tiṭṭhanakapāṭihāriyaṁ kiretaṁ.",
  "atk-s0202a3:183_0": "Kiṁ pana bhagavā theraṁ vejjakammaṁ kārāpesīti? Na kārāpesi. Therañhi disvā manussā",
  "atk-s0202a3:183_1": "bhītā palāyanti. Thero bhikkhāhārena kilamati, samaṇadhammaṁ kātuṁ na sakkoti. Tassa",
  "atk-s0202a3:183_2": "anuggahena saccakiriyaṁ kāresi. Evaṁ kirassa ahosi – “idāni kira aṅgulimālatthero",
  "atk-s0202a3:183_3": "mettacittaṁ paṭilabhitvā saccakiriyāya manussānaṁ sotthibhāvaṁ karotīti manussā theraṁ",
  "atk-s0202a3:183_4": "upasaṅkamitabbaṁ maññissanti, tato bhikkhāhārena akilamanto samaṇadhammaṁ kātuṁ sakkhissatī”ti",
  "atk-s0202a3:183_5": "anuggahena saccakiriyaṁ kāresi. Na hi saccakiriyā vejjakammaṁ hoti. Therassāpi ca",
  "atk-s0202a3:183_6": "“samaṇadhammaṁ karissāmī”ti mūlakammaṭṭhānaṁ gahetvā rattiṭṭhānadivāṭṭhāne nisinnassa",
  "atk-s0202a3:183_7": "cittaṁ kammaṭṭhānābhimukhaṁ na gacchati, aṭaviyaṁ ṭhatvā manussānaṁ ghātitaṭṭhānameva",
  "atk-s0202a3:183_8": "pākaṭaṁ hoti. “Duggatomhi, khuddakaputtomhi, jīvitaṁ me dehi sāmīti maraṇabhītānaṁ",
  "atk-s0202a3:183_9": "vacanākāro ca hatthapādavikāro ca āpāthaṁ āgacchati, so vippaṭisārī hutvā tatova",
  "atk-s0202a3:183_10": "uṭṭhāya gacchati, athassa bhagavā taṁ jātiṁ abbohārikaṁ katvāvāyaṁ vipassanaṁ vaḍḍhetvā",
  "atk-s0202a3:183_11": "arahattaṁ gaṇhissatīti ariyāya jātiyā saccakiriyaṁ kāresi. Eko vūpakaṭṭhotiādi vatthasutte vitthāritaṁ.",
  "atk-s0202a3:184_0": "352.Aññenapi leḍḍu khittoti kākasunakhasūkarādīnaṁ paṭikkamāpanatthāya samantā sarakkhepamatte",
  "atk-s0202a3:184_1": "ṭhāne yena kenaci disābhāgena khitto āgantvā therasseva kāye patati. Kittake ṭhāne",
  "atk-s0202a3:184_2": "evaṁ hoti? Gaṇṭhikaṁ paṭimuñcitvā piṇḍāya caritvā paṭinivattetvā yāva gaṇṭhikapaṭimukkaṭṭhānaṁ",
  "atk-s0202a3:184_3": "āgacchati, tāva hoti. Bhinnena sīsenāti mahācammaṁ chinditvā yāva aṭṭhimariyādā bhinnena.",
  "atk-s0202a3:185_0": "Brāhmaṇāti khīṇāsavabhāvaṁ sandhāya āha. Yassa kho tvaṁ, brāhmaṇa, kammassa vipākenāti",
  "atk-s0202a3:185_1": "idaṁ sabhāgadiṭṭhadhammavedanīyakammaṁ sandhāya vuttaṁ. Kammañhi kariyamānameva tayo",
  "atk-s0202a3:185_2": "koṭṭhāse pūreti. Sattasu cittesu kusalā vā akusalā vā paṭhamajavanacetanā diṭṭhadhammavedanīyakammaṁ",
  "atk-s0202a3:185_3": "nāma hoti. Taṁ imasmiṁyeva attabhāve vipākaṁ deti. Tathā asakkontaṁ ahosikammaṁ,",
  "atk-s0202a3:185_4": "nāhosi kammavipāko, na bhavissati kammavipāko, natthi kammavipākoti imassa tikassa",
  "atk-s0202a3:185_5": "vasena ahosikammaṁ nāma hoti. Atthasādhikā sattamajavanacetanā upapajjavedanīyakammaṁ",
  "atk-s0202a3:185_6": "nāma. Taṁ anantare attabhāve vipākaṁ deti. Tathā asakkontaṁ vuttanayeneva taṁ ahosikammaṁ",
  "atk-s0202a3:185_7": "nāma hoti. Ubhinnamantare pañcajavanacetanā aparāpariyavedanīyakammaṁ nāma hoti.",
  "atk-s0202a3:185_8": "Taṁ anāgate yadā okāsaṁ labhati, tadā vipākaṁ deti. Sati saṁsārappavattiyā ahosikammaṁ",
  "atk-s0202a3:185_9": "nāma na hoti. Therassa pana upapajjavedanīyañca aparāpariyavedanīyañcāti imāni dve",
  "atk-s0202a3:185_10": "kammāni kammakkhayakarena arahattamaggena samugghāṭitāni, diṭṭhadhammavedanīyaṁ atthi.",
  "atk-s0202a3:185_11": "Taṁ arahattappattassāpi vipākaṁ detiyeva. Taṁ sandhāya bhagavā “yassa kho tva”ntiādimāha.",
  "atk-s0202a3:185_12": "Tasmā yassa khoti ettha yādisassa kho tvaṁ, brāhmaṇa, kammassa vipākenāti evaṁ attho veditabbo.",
  "atk-s0202a3:186_0": "Abbhā muttoti desanāsīsamattametaṁ, abbhā mahikā dhūmo rajo rāhūti imehi pana upakkilesehi",
  "atk-s0202a3:186_1": "mutto candimā idha adhippeto. Yathā hi evaṁ nirupakkileso candimā lokaṁ pabhāseti,",
  "atk-s0202a3:186_2": "evaṁ pamādakilesavimutto appamatto bhikkhu imaṁ attano khandhāyatanadhātulokaṁ pabhāseti,",
  "atk-s0202a3:186_3": "vihatakilesandhakāraṁ karoti.",
  "atk-s0202a3:187_0": "Kusalena pidhīyatīti maggakusalena pidhīyati appaṭisandhikaṁ karīyati. Yuñjati buddhasāsaneti",
  "atk-s0202a3:187_1": "buddhasāsane kāyena vācāya manasā ca yuttappayutto viharati. Imā tisso therassa udānagāthā nāma.",
  "atk-s0202a3:188_0": "Disā hi meti idaṁ kira thero attano parittāṇākāraṁ karonto āha. Tattha disā hi meti",
  "atk-s0202a3:188_1": "mama sapattā. Ye maṁ evaṁ upavadanti – “yathā mayaṁ aṅgulimālena māritānaṁ ñātakānaṁ",
  "atk-s0202a3:188_2": "vasena dukkhaṁ vediyāma, evaṁ aṅgulimālopi vediyatū”ti, te mayhaṁ disā catusaccadhammakathaṁ",
  "atk-s0202a3:188_3": "suṇantūti attho. Yuñjantūti kāyavācāmanehi yuttappayuttā viharantu. Ye dhammamevādapayantisantoti",
  "atk-s0202a3:188_4": "ye santo sappurisā dhammaṁyeva ādapenti samādapenti gaṇhāpenti, te manujā mayhaṁ",
  "atk-s0202a3:188_5": "sapattā bhajantu sevantu payirupāsantūti attho.",
  "atk-s0202a3:189_0": "Avirodhappasaṁsīnanti avirodho vuccati mettā, mettāpasaṁsakānanti attho. Suṇantu",
  "atk-s0202a3:189_1": "dhammaṁ kālenāti khaṇe khaṇe khantimettāpaṭisaṅkhāsāraṇīyadhammaṁ suṇantu. Tañca",
  "atk-s0202a3:189_2": "anuvidhīyantūti tañca dhammaṁ anukarontu pūrentu.",
  "atk-s0202a3:190_0": "Na hi jātu so mamaṁ hiṁseti yo mayhaṁ diso, so maṁ ekaṁseneva na hiṁseyya. Aññaṁ",
  "atk-s0202a3:190_1": "vā pana kiñci nanti na kevalaṁ maṁ, aññampi pana kañci puggalaṁ mā hiṁsantu mā viheṭhentu.",
  "atk-s0202a3:190_2": "Pappuyya paramaṁ santinti paramaṁ santibhūtaṁ nibbānaṁ pāpuṇitvā. Rakkheyya tasathāvareti",
  "atk-s0202a3:190_3": "tasā vuccanti sataṇhā, thāvarā nittaṇhā. Idaṁ vuttaṁ hoti – yo nibbānaṁ pāpuṇāti,",
  "atk-s0202a3:190_4": "so sabbaṁ tasathāvaraṁ rakkhituṁ samattho hoti. Tasmā mayhampi disā nibbānaṁ pāpuṇantu,",
  "atk-s0202a3:190_5": "evaṁ maṁ ekaṁseneva na hiṁsissantīti. Imā tisso gāthā attano parittaṁ kātuṁ āha.",
  "atk-s0202a3:191_0": "Idāni attanova paṭipattiṁ dīpento udakañhi nayantinettikāti āha. Tattha nettikāti",
  "atk-s0202a3:191_1": "ye mātikaṁ sodhetvā bandhitabbaṭṭhāne bandhitvā udakaṁ nayanti. Usukārāti usukārakā.",
  "atk-s0202a3:191_2": "Namayantīti telakañjikena makkhetvā kukkuḷe tāpetvā unnatunnataṭṭhāne namentā ujuṁ",
  "atk-s0202a3:191_3": "karonti. Tejananti kaṇḍaṁ. Tañhi issāso tejaṁ karoti, parañca tajjeti, tasmā tejananti",
  "atk-s0202a3:191_4": "vuccati. Attānaṁ damayantīti yathā nettikā ujumaggena udakaṁ nayanti, usukārā tejanaṁ,",
  "atk-s0202a3:191_5": "tacchakā ca dāruṁ ujuṁ karonti, evamevaṁ paṇḍitā attānaṁ damenti ujukaṁ karonti nibbisevanaṁ karonti.",
  "atk-s0202a3:192_0": "Tādināti iṭṭhāniṭṭhādīsu nibbikārena – “pañcahākārehi bhagavā tādī, iṭṭhāniṭṭhe tādī,",
  "atk-s0202a3:192_1": "vantāvīti tādī, cattāvīti tādī, tiṇṇāvīti tādī, tanniddesāti tādī”ti evaṁ tādilakkhaṇappattena",
  "atk-s0202a3:192_2": "satthārā. Bhavanettīti bhavarajju, taṇhāyetaṁ nāmaṁ. Tāya hi goṇā viya gīvāya rajjuyā,",
  "atk-s0202a3:192_3": "sattā hadaye baddhā taṁ taṁ bhavaṁ nīyanti, tasmā bhavanettīti vuccati. Phuṭṭhokammavipākenāti",
  "atk-s0202a3:192_4": "maggacetanāya phuṭṭho. Yasmā hi maggacetanāya kammaṁ paccati vipaccati ḍayhati, parikkhayaṁ",
  "atk-s0202a3:192_5": "gacchati, tasmā sā kammavipākoti vuttā. Tāya hi phuṭṭhattā esa aṇaṇo nikkileso jāto,",
  "atk-s0202a3:192_6": "na dukkhavedanāya aṇaṇo. Bhuñjāmīti cettha theyyaparibhogo iṇaparibhogo dāyajjaparibhogo",
  "atk-s0202a3:192_7": "sāmiparibhogoti cattāro paribhogā veditabbā. Tattha dussīlassa paribhogo theyyaparibhogo",
  "atk-s0202a3:192_8": "nāma. So hi cattāro paccaye thenetvā bhuñjati. Vuttampi cetaṁ “theyyāya vo, bhikkhave,",
  "atk-s0202a3:192_9": "raṭṭhapiṇḍo bhutto”ti. Sīlavato pana apaccavekkhaṇaparibhogo iṇaparibhogo nāma. Sattannaṁ",
  "atk-s0202a3:192_10": "sekkhānaṁ paribhogo dāyajjaparibhogo nāma. Khīṇāsavassa paribhogo sāmiparibhogo nāma.",
  "atk-s0202a3:192_11": "Idha kilesaiṇānaṁ abhāvaṁ sandhāya “aṇaṇo”ti vuttaṁ. “Aniṇo”tipi pāṭho. Sāmiparibhogaṁ",
  "atk-s0202a3:192_12": "sandhāya “bhuñjāmi bhojana”nti vuttaṁ.",
  "atk-s0202a3:193_0": "Kāmaratisanthavanti duvidhesupi kāmesu taṇhāratisanthavaṁ mā anuyuñjatha mā karittha.",
  "atk-s0202a3:193_1": "Nayidaṁ dummantitaṁ mamāti yaṁ mayā sammāsambuddhaṁ disvā pabbajissāmīti mantitaṁ,",
  "atk-s0202a3:193_2": "taṁ mama mantitaṁ na dummantitaṁ. Saṁvibhattesu dhammesūti ahaṁ satthāti evaṁ loke",
  "atk-s0202a3:193_3": "uppannehi ye dhammā saṁvibhattā, tesu dhammesu yaṁ seṭṭhaṁ nibbānaṁ, tadeva ahaṁ",
  "atk-s0202a3:193_4": "upagamaṁ upagato sampatto, tasmā mayhaṁ idaṁ āgamanaṁ svāgataṁ nāma gatanti. Tisso",
  "atk-s0202a3:193_5": "vijjāti pubbenivāsadibbacakkhuāsavakkhayapaññā. Kataṁbuddhassa sāsananti yaṁ buddhassa",
  "atk-s0202a3:193_6": "sāsane kattabbakiccaṁ atthi, taṁ sabbaṁ mayā kataṁ. Tīhi vijjāhi navahi ca lokuttaradhammehi",
  "atk-s0202a3:193_7": "desanaṁ matthakaṁ pāpesīti.",
  "atk-s0202a3:194": "Papañcasūdaniyā majjhimanikāyaṭṭhakathāya",
  "atk-s0202a3:195": "Aṅgulimālasuttavaṇṇanā niṭṭhitā.",
  "atk-s0202a3:196": "7. Piyajātikasuttavaṇṇanā",
  "atk-s0202a3:197_0": "353.Evaṁme sutanti piyajātikasuttaṁ. Tattha neva kammantā paṭibhantīti na sabbena",
  "atk-s0202a3:197_1": "sabbaṁ paṭibhanti, pakatiniyāmena pana na paṭibhanti. Dutiyapadepi eseva nayo. Ettha",
  "atk-s0202a3:197_2": "ca na paṭibhātīti na ruccati. Āḷāhananti susānaṁ. Aññathattanti vivaṇṇatāya aññathābhāvo.",
  "atk-s0202a3:197_3": "Indriyāni nāma manoviññeyyā dhammā, patiṭṭhitokāsaṁ pana sandhāya idaṁ vuttaṁ. Piyajātikāti",
  "atk-s0202a3:197_4": "piyato jāyanti. Piyappabhāvikāti piyato pabhavanti.",
  "atk-s0202a3:198_0": "355.Sace taṁ, mahārājāti tassa atthaṁ asallakkhayamānāpi satthari saddhāya evaṁ vadati.",
  "atk-s0202a3:198_1": "Cara pireti apehi amhākaṁ pare, anajjhattikabhūteti attho. Atha vā cara pireti parato",
  "atk-s0202a3:198_2": "gaccha, mā idha tiṭṭhātipi attho.",
  "atk-s0202a3:199_0": "356.Dvidhāchetvāti asinā dve koṭṭhāse karonto chinditvā. Attānaṁupphālesīti teneva",
  "atk-s0202a3:199_1": "asinā attano udaraṁ phālesi. Yadi hi tassa sā appiyā bhaveyya, idāni aññaṁ mātugāmaṁ",
  "atk-s0202a3:199_2": "gaṇhissāmīti attānaṁ na ghāteyya. Yasmā panassa sā piyā ahosi, tasmā paralokepi tāya",
  "atk-s0202a3:199_3": "saddhiṁ samaṅgibhāvaṁ patthayamāno evamakāsi.",
  "atk-s0202a3:200_0": "357.Piyā te vajirīti evaṁ kirassā ahosi – “sacāhaṁ, ‘bhūtapubbaṁ, mahārāja, imissāyeva",
  "atk-s0202a3:200_1": "sāvatthiyaṁ aññatarissā itthiyā’tiādikathaṁ katheyyaṁ, ‘ko te evaṁ akāsi, apehi natthi",
  "atk-s0202a3:200_2": "eta’nti maṁ paṭisedheyya, vattamāneneva naṁ saññāpessāmī”ti cintetvā evamāha. Vipariṇāmaññathābhāvāti",
  "atk-s0202a3:200_3": "ettha maraṇavasena vipariṇāmo, kenaci saddhiṁ palāyitvā gamanavasena aññathābhāvo veditabbo.",
  "atk-s0202a3:201": "Vāsabhāyāti vāsabhā nāma rañño ekā devī, taṁ sandhāyāha.",
  "atk-s0202a3:202_0": "Piyāte ahanti kasmā sabbapacchā āha? Evaṁ kirassā ahosi – “ayaṁ rājā mayhaṁ kupito,",
  "atk-s0202a3:202_1": "sacāhaṁ sabbapaṭhamaṁ ‘piyā te aha’nti puccheyyaṁ, ‘na me tvaṁ piyā, cara pire’ti",
  "atk-s0202a3:202_2": "vadeyya, evaṁ sante kathā patiṭṭhānaṁ na labhissatī”ti kathāya patiṭṭhānatthaṁ sabbapacchā",
  "atk-s0202a3:202_3": "pucchi. Kāsikosalesu chaḍḍitabhāvena vipariṇāmo, paṭirājūnaṁ hatthagamanavasena aññathābhāvo veditabbo.",
  "atk-s0202a3:203": "Ācamehīti ācamanodakaṁ dehi. Ācamitvā hatthapāde dhovitvā mukhaṁ vikkhāletvā satthāraṁ namassitukāmo evamāha. Sesaṁ sabbattha uttānamevāti.",
  "atk-s0202a3:204": "Papañcasūdaniyā majjhimanikāyaṭṭhakathāya",
  "atk-s0202a3:205": "Piyajātikasuttavaṇṇanā niṭṭhitā.",
  "atk-s0202a3:206": "8. Bāhitikasuttavaṇṇanā",
  "atk-s0202a3:207_0": "358.Evaṁme sutanti bāhitikasuttaṁ. Tattha ekapuṇḍarīkaṁ nāganti evaṁnāmakaṁ hatthiṁ.",
  "atk-s0202a3:207_1": "Tassa kira phāsukānaṁ upari tālaphalamattaṁ paṇḍaraṭṭhānaṁ atthi, tenassa ekapuṇḍarīkoti",
  "atk-s0202a3:207_2": "nāmaṁ akaṁsu. Sirivaḍḍhaṁ mahāmattanti paccekahatthiṁ abhiruhitvā kathāphāsukatthaṁ",
  "atk-s0202a3:207_3": "saddhiṁ gacchantaṁ evaṁnāmakaṁ mahāmattaṁ. Āyasmānoti ettha noti pucchāya nipāto.",
  "atk-s0202a3:207_4": "Mahāmatto therassa saṅghāṭipattadhāraṇākāraṁ sallakkhetvā “evaṁ, mahārājā”ti āha.",
  "atk-s0202a3:208_0": "359.Opārambhoti upārambhaṁ dosaṁ āropanāraho. Kiṁ pucchāmīti rājā pucchati. Sundarivatthusmiṁ",
  "atk-s0202a3:208_1": "uppannamidaṁ suttaṁ, taṁ pucchāmīti pucchati. Yañhi mayaṁ, bhanteti, bhante, yaṁ",
  "atk-s0202a3:208_2": "mayaṁ viññūhīti idaṁ padaṁ gahetvā pañhena paripūretuṁ nāsakkhimhā, taṁ kāraṇaṁ āyasmatā",
  "atk-s0202a3:208_3": "evaṁ vadantena paripūritaṁ.",
  "atk-s0202a3:209_0": "360.Akusaloti akosallasambhūto. Sāvajjoti sadoso. Sabyābajjhoti sadukkho. Dukkhavipākoti",
  "atk-s0202a3:209_1": "idha nissandavipāko kathito. Tassāti tassa evaṁ attabyābādhādīnaṁ atthāya pavattakāyasamācārassa.",
  "atk-s0202a3:210_0": "Sabbākusaladhammapahīno kho, mahārāja, tathāgato kusaladhammasamannāgatoti ettha",
  "atk-s0202a3:210_1": "sabbesaṁyeva akusalānaṁ dhammānaṁ pahānaṁ vaṇṇetīti. Āma vaṇṇetīti vutte yathā pucchā,",
  "atk-s0202a3:210_2": "tathā attho vutto bhaveyya. Evaṁ byākaraṇaṁ pana na bhāriyaṁ. Appahīnaakusalopi hi",
  "atk-s0202a3:210_3": "pahānaṁ vaṇṇeyya, bhagavā pana pahīnākusalatāya yathākārī tathāvādīti dassetuṁ evaṁ",
  "atk-s0202a3:210_4": "byākāsi. Sukkapakkhepi eseva nayo.",
  "atk-s0202a3:211": "362.Bāhitikāti bāhitiraṭṭhe uṭṭhitavatthassetaṁ nāmaṁ. Soḷasasamā āyāmenāti āyāmena samasoḷasahatthā. Aṭṭhasamā vitthārenāti vitthārena samaaṭṭhahatthā.",
  "atk-s0202a3:212_0": "363.Bhagavatopādāsīti bhagavato niyyātesi. Datvā ca pana gandhakuṭiyaṁ vitānaṁ katvā",
  "atk-s0202a3:212_1": "bandhi. Tato paṭṭhāya gandhakuṭi bhiyyosomattāya sobhi. Sesaṁ sabbattha uttānameva.",
  "atk-s0202a3:212_2": "Neyyapuggalassa pana vasena ayaṁ desanā niṭṭhitāti.",
  "atk-s0202a3:213": "Papañcasūdaniyā majjhimanikāyaṭṭhakathāya",
  "atk-s0202a3:214": "Bāhitikasuttavaṇṇanā niṭṭhitā.",
  "atk-s0202a3:215": "9. Dhammacetiyasuttavaṇṇanā",
  "atk-s0202a3:216_0": "364.Evaṁme sutanti dhammacetiyasuttaṁ. Tattha medāḷupanti nāmetaṁ tassa, tassa hi",
  "atk-s0202a3:216_1": "nigamassa medavaṇṇā pāsāṇā kirettha ussannā ahesuṁ, tasmā medāḷupanti saṅkhaṁ gataṁ.",
  "atk-s0202a3:216_2": "Senāsanaṁ panettha aniyataṁ, tasmā na taṁ vuttaṁ. Nagarakanti evaṁnāmakaṁ sakyānaṁ",
  "atk-s0202a3:216_3": "nigamaṁ. Kenacideva karaṇīyenāti na aññena karaṇīyena, ayaṁ pana bandhulasenāpatiṁ",
  "atk-s0202a3:216_4": "saddhiṁ dvattiṁsāya puttehi ekadivaseneva gaṇhathāti āṇāpesi, taṁdivasañcassa bhariyāya",
  "atk-s0202a3:216_5": "mallikāya pañcahi bhikkhusatehi saddhiṁ bhagavā nimantito, buddhappamukhe bhikkhusaṅghe",
  "atk-s0202a3:216_6": "gharaṁ āgantvā nisinnamatte “senāpati kālaṅkato”ti sāsanaṁ āharitvā mallikāya adaṁsu.",
  "atk-s0202a3:216_7": "Sā paṇṇaṁ gahetvā mukhasāsanaṁ pucchi. “Raññā ayye senāpati saddhiṁ dvattiṁsāya puttehi",
  "atk-s0202a3:216_8": "ekappahāreneva gahāpito”ti ārocesuṁ. Mahājanagataṁ mā karitthāti ovaṭṭikāya paṇṇaṁ",
  "atk-s0202a3:216_9": "katvā bhikkhusaṅghaṁ parivisi. Tasmiṁ samaye ekā sappicāṭi nīharitā, sā ummāre āhacca",
  "atk-s0202a3:216_10": "bhinnā, taṁ apanetvā aññaṁ āharāpetvā bhikkhusaṅghaṁ parivisi.",
  "atk-s0202a3:217_0": "Satthā katabhattakicco kathāsamuṭṭhāpanatthaṁ – “sappicāṭiyā bhinnapaccayā na cintetabba”nti",
  "atk-s0202a3:217_1": "āha. Tasmiṁ samaye mallikā paṇṇaṁ nīharitvā bhagavato purato ṭhapetvā – “bhagavā",
  "atk-s0202a3:217_2": "imaṁ dvattiṁsāya puttehi saddhiṁ senāpatino matasāsanaṁ, ahaṁ etampi na cintayāmi,",
  "atk-s0202a3:217_3": "sappicāṭipaccayā kiṁ cinteyyāmī”ti āha. Bhagavā – “mallike, mā cintayi, anamatagge",
  "atk-s0202a3:217_4": "saṁsāre nāma vattamānānaṁ hoti eta”nti aniccatādipaṭisaṁyuttaṁ dhammakathaṁ katvā",
  "atk-s0202a3:217_5": "agamāsi. Mallikā dvattiṁsasuṇisāyo pakkosāpetvā ovādaṁ adāsi. Rājā mallikaṁ pakkosāpetvā",
  "atk-s0202a3:217_6": "“senāpatino amhākaṁ antare bhinnadoso atthi natthī”ti pucchi. Natthi sāmīti. So tassā",
  "atk-s0202a3:217_7": "vacanena tassa niddosabhāvaṁ ñatvā vippaṭisārī balavadomanassaṁ uppādesi. So – “evarūpaṁ",
  "atk-s0202a3:217_8": "nāma adosakārakaṁ maṁ sambhāvayitvā āgataṁ sahāyakaṁ vināsesi”nti tato paṭṭhāya pāsāde",
  "atk-s0202a3:217_9": "vā nāṭakesu vā rajjasukhesu vā cittassādaṁ alabhamāno tattha tattha vicarituṁ āraddho.",
  "atk-s0202a3:217_10": "Etadeva kiccaṁ ahosi. Idaṁ sandhāya vuttaṁ “kenacideva karaṇīyenā”ti.",
  "atk-s0202a3:218_0": "Dīghaṁkārāyananti dīghakārāyano nāma bandhulasenāpatissa bhāgineyyo “etassa me mātulo",
  "atk-s0202a3:218_1": "adosakārako nikkāraṇena ghātito”ti raññā senāpatiṭṭhāne ṭhapito. Taṁ sandhāyetaṁ",
  "atk-s0202a3:218_2": "vuttaṁ. Mahaccā rājānubhāvenāti mahatā rājānubhāvena, dharaṇitalaṁ bhindanto viya",
  "atk-s0202a3:218_3": "sāgaraṁ parivattento viya vicittavesasobhena mahatā balakāyenāti attho. Pāsādikānīti",
  "atk-s0202a3:218_4": "dassaneneva saha rañjanakāni. Pasādanīyānīti tasseva vevacanaṁ. Atha vā pāsādikānīti",
  "atk-s0202a3:218_5": "pasādajanakāni. Appasaddānīti nissaddāni. Appanigghosānīti avibhāvitatthena nigghosena",
  "atk-s0202a3:218_6": "rahitāni. Vijanavātānīti vigatajanavātāni. Manussarāhasseyyakānīti manussānaṁ rahassakammānucchavikāni,",
  "atk-s0202a3:218_7": "rahassamantaṁ mantentānaṁ anurūpānīti attho. Paṭisallānasāruppānīti nilīyanabhāvassa",
  "atk-s0202a3:218_8": "ekībhāvassa anucchavikāni. Yattha sudaṁ mayanti na tena tattha bhagavā payirupāsitapubbo,",
  "atk-s0202a3:218_9": "tādisesu pana payirupāsitapubbo, tasmā yādisesu sudaṁ mayanti ayamettha attho.",
  "atk-s0202a3:219_0": "Atthi, mahārājāti paṇḍito senāpati “rājā bhagavantaṁ mamāyatī”ti jānāti, so sace",
  "atk-s0202a3:219_1": "maṁ rājā “kahaṁ bhagavā”ti vadeyya, adandhāyantena ācikkhituṁ yuttanti carapurise",
  "atk-s0202a3:219_2": "payojetvā bhagavato nivāsanaṭṭhānaṁ ñatvāva viharati. Tasmā evamāha. Ārāmaṁ pāvisīti",
  "atk-s0202a3:219_3": "bahinigame khandhāvāraṁ bandhāpetvā kārāyanena saddhiṁ pāvisi.",
  "atk-s0202a3:220_0": "366.Vihāroti gandhakuṭiṁ sandhāyāhaṁsu. Āḷindanti pamukhaṁ. Ukkāsitvāti ukkāsitasaddaṁ",
  "atk-s0202a3:220_1": "katvā. Aggaḷanti kavāṭaṁ. Ākoṭehīti agganakhena īsakaṁ kuñcikacchiddasamīpe koṭehīti",
  "atk-s0202a3:220_2": "vuttaṁ hoti. Dvāraṁ kira atiupari amanussā, atiheṭṭhā dīghajātikā koṭenti. Tathā",
  "atk-s0202a3:220_3": "akoṭetvā majjhe chiddasamīpe koṭetabbaṁ, idaṁ dvārakoṭṭakavattanti dīpentā vadanti.",
  "atk-s0202a3:220_4": "Tatthevāti bhikkhūhi vuttaṭṭhāneyeva. Khaggañca uṇhīsañcāti desanāmattametaṁ,",
  "atk-s0202a3:221": "Vālabījanimuṇhīsaṁ, khaggaṁ chattañcupāhanaṁ;",
  "atk-s0202a3:222": "Oruyha rājā yānamhā, ṭhapayitvā paṭicchadanti. –",
  "atk-s0202a3:223_0": "Āgatāni pana pañcapi rājakakudhabhaṇḍāni adāsi. Kasmā pana adāsīti. Atigaruno sammāsambuddhassa",
  "atk-s0202a3:223_1": "santikaṁ uddhatavesena gantuṁ na yuttanti ca, ekakova upasaṅkamitvā attano rucivasena",
  "atk-s0202a3:223_2": "sammodissāmi cāti. Pañcasu hi rājakakudhabhaṇḍesu nivattitesu tvaṁ nivattāti vattabbaṁ",
  "atk-s0202a3:223_3": "na hoti, sabbe sayameva nivattanti. Iti imehi dvīhi kāraṇehi adāsi. Rahāyatīti rahassaṁ",
  "atk-s0202a3:223_4": "karoti nigūhati. Ayaṁ kirassa adhippāyo “pubbepi ayaṁ rājā samaṇena gotamena saddhiṁ",
  "atk-s0202a3:223_5": "catukkaṇṇamantaṁ mantetvā mayhaṁ mātulaṁ saddhiṁ dvattiṁsāya puttehi gaṇhāpesi, idānipi",
  "atk-s0202a3:223_6": "catukkaṇṇamantaṁ mantetukāmo, kacci nu kho maṁ gaṇhāpessatī”ti. Evaṁ kopavasenassa etadahosi.",
  "atk-s0202a3:224_0": "Vivaribhagavā dvāranti na bhagavā uṭṭhāya dvāraṁ vivari, vivaratūti pana hatthaṁ",
  "atk-s0202a3:224_1": "pasāresi. Tato – “bhagavā tumhehi anekesu kappakoṭīsu dānaṁ dadamānehi na sahatthā",
  "atk-s0202a3:224_2": "dvāravivaraṇakammaṁ kata”nti sayameva dvāraṁ vivaṭaṁ. Taṁ pana yasmā bhagavato manena",
  "atk-s0202a3:224_3": "vivaṭaṁ, tasmā “vivari bhagavā dvāra”nti vattuṁ vaṭṭati. Vihāraṁ pavisitvāti gandhakuṭiṁ",
  "atk-s0202a3:224_4": "pavisitvā. Tasmiṁ pana paviṭṭhamatteyeva kārāyano pañca rājakakudhabhaṇḍāni gahetvā",
  "atk-s0202a3:224_5": "khandhāvāraṁ gantvā viṭaṭūbhaṁ āmantesi “chattaṁ samma ussāpehī”ti. Mayhaṁ pitā kiṁ",
  "atk-s0202a3:224_6": "gatoti? Pitaraṁ mā puccha, sace tvaṁ na ussāpesi, taṁ gaṇhitvā ahaṁ ussāpemīti. “Ussāpemi",
  "atk-s0202a3:224_7": "sammā”ti sampaṭicchi. Kārāyano rañño ekaṁ assañca asiñca ekameva ca paricārikaṁ itthiṁ",
  "atk-s0202a3:224_8": "ṭhapetvā – “sace rājā jīvitena atthiko, mā āgacchatū”ti viṭaṭūbhassa chattaṁ ussāpetvā",
  "atk-s0202a3:224_9": "taṁ gahetvā sāvatthimeva gato.",
  "atk-s0202a3:225_0": "367.Dhammanvayoti paccakkhañāṇasaṅkhātassa dhammassa anunayo anumānaṁ, anubuddhīti",
  "atk-s0202a3:225_1": "attho. Idāni yenassa dhammanvayena “sammāsambuddho bhagavā”tiādi hoti, taṁ dassetuṁ",
  "atk-s0202a3:225_2": "idha panāhaṁ, bhantetiādimāha. Tattha āpāṇakoṭikanti pāṇoti jīvitaṁ, taṁ mariyādaṁ",
  "atk-s0202a3:225_3": "anto karitvā, maraṇasamayepi carantiyeva, taṁ na vītikkamantīti vuttaṁ hoti. “Apāṇakoṭika”ntipi",
  "atk-s0202a3:225_4": "pāṭho, ājīvitapariyantanti attho. Yathā ekacce jīvitahetu atikkamantā pāṇakoṭikaṁ",
  "atk-s0202a3:225_5": "katvā caranti, na evanti attho. Ayampi kho me, bhanteti buddhasubuddhatāya dhammasvākkhātatāya",
  "atk-s0202a3:225_6": "saṅghasuppaṭipannatāya ca etaṁ evaṁ hoti, evañhi me, bhante, ayaṁ bhagavati dhammanvayo",
  "atk-s0202a3:225_7": "hotīti dīpeti. Eseva nayo sabbattha.",
  "atk-s0202a3:226_0": "369.Naviya maññe cakkhuṁ bandhanteti cakkhuṁ abandhante viya. Apāsādikañhi disvā",
  "atk-s0202a3:226_1": "puna olokanakiccaṁ na hoti, tasmā so cakkhuṁ na bandhati nāma. Pāsādikaṁ disvā punappunaṁ",
  "atk-s0202a3:226_2": "olokanakiccaṁ hoti, tasmā so cakkhuṁ bandhati nāma. Ime ca apāsādikā, tasmā evamāha.",
  "atk-s0202a3:226_3": "Bandhukarogo noti kularogo. Amhākaṁ kule jātā evarūpā hontīti vadanti. Uḷāranti mahesakkhaṁ.",
  "atk-s0202a3:226_4": "Pubbenāparanti pubbato aparaṁ visesaṁ. Tattha kasiṇaparikammaṁ katvā samāpattiṁ nibbattento",
  "atk-s0202a3:226_5": "uḷāraṁ pubbe visesaṁ sañjānāti nāma, samāpattiṁ padaṭṭhānaṁ katvā vipassanaṁ vaḍḍhetvā",
  "atk-s0202a3:226_6": "arahattaṁ gaṇhanto uḷāraṁ pubbato aparaṁ visesaṁ sañjānāti nāma.",
  "atk-s0202a3:227_0": "370.Ghātetāyaṁ vā ghātetunti ghātetabbayuttakaṁ ghātetuṁ. Jāpetāyaṁ vā jāpetunti",
  "atk-s0202a3:227_1": "dhanena vā jāpetabbayuttakaṁ jāpetuṁ jānituṁ adhanaṁ kātuṁ. Pabbājetāyaṁ vā pabbājetunti",
  "atk-s0202a3:227_2": "raṭṭhato vā pabbājetabbayuttakaṁ pabbājetuṁ.",
  "atk-s0202a3:228_0": "373.Isidattapurāṇāti isidatto ca purāṇo ca. Tesu eko brahmacārī, eko sadārasantuṭṭho.",
  "atk-s0202a3:228_1": "Mamabhattāti mama santakaṁ bhattaṁ etesanti mamabhattā. Mamayānāti mama santakaṁ",
  "atk-s0202a3:228_2": "yānaṁ etesanti mamayānā. Jīvikāya dātāti jīvitavuttiṁ dātā. Vīmaṁsamānoti upaparikkhamāno.",
  "atk-s0202a3:228_3": "Tadā kira rājā niddaṁ anokkantova okkanto viya hutvā nipajji. Atha te thapatayo “katarasmiṁ",
  "atk-s0202a3:228_4": "disābhāge bhagavā”ti pucchitvā “asukasmiṁ nāmā”ti sutvā mantayiṁsu – “yena sammāsambuddho,",
  "atk-s0202a3:228_5": "tena sīse kate rājā pādato hoti. Yena rājā, tena sīse kate satthā pādato hoti, kiṁ",
  "atk-s0202a3:228_6": "karissāmā”ti? Tato nesaṁ etadahosi – “rājā kuppamāno yaṁ amhākaṁ deti, taṁ acchindeyya.",
  "atk-s0202a3:228_7": "Na kho pana mayaṁ sakkoma jānamānā satthāraṁ pādato kātu”nti rājānaṁ pādato katvā",
  "atk-s0202a3:228_8": "nipajjiṁsu. Taṁ sandhāya ayaṁ rājā evamāha.",
  "atk-s0202a3:229_0": "374.Pakkāmīti gandhakuṭito nikkhamitvā kārāyanassa ṭhitaṭṭhānaṁ gato, taṁ tattha",
  "atk-s0202a3:229_1": "adisvā khandhāvāraṭṭhānaṁ gato, tatthāpi aññaṁ adisvā taṁ itthiṁ pucchi. Sā sabbaṁ",
  "atk-s0202a3:229_2": "pavattiṁ ācikkhi. Rājā – “na idāni mayā ekakena tattha gantabbaṁ, rājagahaṁ gantvā",
  "atk-s0202a3:229_3": "bhāgineyyena saddhiṁ āgantvā mayhaṁ rajjaṁ gaṇhissāmī”ti rājagahaṁ gacchanto antarāmagge",
  "atk-s0202a3:229_4": "kaṇājakabhattañceva bhuñji, bahalaudakañca pivi. Tassa sukhumālapakatikassa āhāro",
  "atk-s0202a3:229_5": "na sammā pariṇāmi. So rājagahaṁ pāpuṇantopi vikāle dvāresu pihitesu pāpuṇi. “Ajja",
  "atk-s0202a3:229_6": "sālāyaṁ sayitvā sve mayhaṁ bhāgineyyaṁ passissāmī”ti bahinagare sālāya nipajji. Tassa",
  "atk-s0202a3:229_7": "rattibhāge uṭṭhānāni pavattiṁsu, katipayavāre bahi nikkhami. Tato paṭṭhāya padasā",
  "atk-s0202a3:229_8": "gantuṁ asakkonto tassā itthiyā aṅke nipajjitvā balavapaccūse kālamakāsi. Sā tassa",
  "atk-s0202a3:229_9": "matabhāvaṁ ñatvā – “dvīsu rajjesu rajjaṁ kāretvā idāni parassa bahinagare anāthasālāya",
  "atk-s0202a3:229_10": "anāthakālakiriyaṁ katvā nipanno mayhaṁ sāmi kosalarājā”tiādīni vadamānā uccāsaddena",
  "atk-s0202a3:229_11": "paridevituṁ ārabhi. Manussā sutvā rañño ārocesuṁ. Rājā āgantvā disvā sañjānitvā āgatakāraṇaṁ",
  "atk-s0202a3:229_12": "ñatvā mahāparihārena sarīrakiccaṁ karitvā “viṭaṭūbhaṁ gaṇhissāmī”ti bheriṁ carāpetvā",
  "atk-s0202a3:229_13": "balakāyaṁ sannipātesi. Amaccā pādesu patitvā – “sace, deva, tumhākaṁ mātulo arogo",
  "atk-s0202a3:229_14": "assa, tumhākaṁ gantuṁ yuttaṁ bhaveyya, idāni pana viṭaṭūbhopi tumhe nissāya chattaṁ",
  "atk-s0202a3:229_15": "ussāpetuṁ arahatiyevā”ti saññāpetvā nivāresuṁ.",
  "atk-s0202a3:230_0": "Dhammacetiyānīti dhammassa cittīkāravacanāni. Tīsu hi ratanesu yattha katthaci cittīkāre",
  "atk-s0202a3:230_1": "kate sabbattha katoyeva hoti, tasmā bhagavati cittīkāre kate dhammopi katova hotīti",
  "atk-s0202a3:230_2": "bhagavā “dhammacetiyānī”ti āha. Ādibrahmacariyakānīti maggabrahmacariyassa ādibhūtāni,",
  "atk-s0202a3:230_3": "pubbabhāgapaṭipattibhūtānīti attho. Sesaṁ sabbattha uttānamevāti.",
  "atk-s0202a3:231": "Papañcasūdaniyā majjhimanikāyaṭṭhakathāya",
  "atk-s0202a3:232": "Dhammacetiyasuttavaṇṇanā niṭṭhitā.",
  "atk-s0202a3:233": "10. Kaṇṇakatthalasuttavaṇṇanā",
  "atk-s0202a3:234_0": "375.Evaṁme sutanti kaṇṇakatthalasuttaṁ. Tattha uruññāyanti uruññāti tassa raṭṭhassapi",
  "atk-s0202a3:234_1": "nagarassapi etadeva nāmaṁ, bhagavā uruññānagaraṁ upanissāya viharati. Kaṇṇakatthale",
  "atk-s0202a3:234_2": "migadāyeti tassa nagarassa avidūre kaṇṇakatthalaṁ nāma eko ramaṇīyo bhūmibhāgo atthi,",
  "atk-s0202a3:234_3": "so migānaṁ abhayatthāya dinnattā migadāyoti vuccati, tasmiṁ kaṇṇakatthale migadāye.",
  "atk-s0202a3:234_4": "Kenacideva karaṇīyenāti na aññena, anantarasutte vuttakaraṇīyeneva. Somā ca bhaginī",
  "atk-s0202a3:234_5": "sakulā ca bhaginīti imā dve bhaginiyo rañño pajāpatiyo. Bhattābhihāreti bhattaṁ abhiharaṇaṭṭhāne.",
  "atk-s0202a3:234_6": "Rañño bhuñjanaṭṭhānañhi sabbāpi orodhā kaṭacchuādīni gahetvā rājānaṁ upaṭṭhātuṁ gacchanti,",
  "atk-s0202a3:234_7": "tāpi tatheva agamaṁsu.",
  "atk-s0202a3:235_0": "376.Kiṁ pana, mahārājāti kasmā evamāha? Rañño garahaparimocanatthaṁ. Evañhi parisā",
  "atk-s0202a3:235_1": "cinteyya – “ayaṁ rājā āgacchamānova mātugāmānaṁ sāsanaṁ āroceti, mayaṁ attano dhammatāya",
  "atk-s0202a3:235_2": "bhagavantaṁ daṭṭhuṁ āgatoti maññāma, ayaṁ pana mātugāmānaṁ sāsanaṁ gahetvā āgato,",
  "atk-s0202a3:235_3": "mātugāmadāso maññe, esa pubbepi imināva kāraṇena āgacchatī”ti. Pucchito pana so attano",
  "atk-s0202a3:235_4": "āgamanakāraṇaṁ kathessati, evamassa ayaṁ garahā na uppajjissatīti garahamocanatthaṁ evamāha.",
  "atk-s0202a3:236_0": "378.Abbhudāhāsīti kathesi. Sakidevasabbaṁ ussati sabbaṁ dakkhitīti yo ekāvajjanena",
  "atk-s0202a3:236_1": "ekacittena atītānāgatapaccuppannaṁ sabbaṁ ussati vā dakkhiti vā, so natthīti attho.",
  "atk-s0202a3:236_2": "Ekena hi cittena atītaṁ sabbaṁ jānissāmīti āvajjitvāpi atītaṁ sabbaṁ jānituṁ na sakkā,",
  "atk-s0202a3:236_3": "ekadesameva jānāti. Anāgatapaccuppannaṁ pana tena cittena sabbeneva sabbaṁ na jānātīti.",
  "atk-s0202a3:236_4": "Esa nayo itaresu. Evaṁ ekacittavasenāyaṁ pañho kathito. Heturūpanti hetusabhāvaṁ",
  "atk-s0202a3:236_5": "kāraṇajātikaṁ. Saheturūpanti sakāraṇajātikaṁ. Samparāyikāhaṁ, bhanteti samparāyaguṇaṁ",
  "atk-s0202a3:236_6": "ahaṁ, bhante, pucchāmi.",
  "atk-s0202a3:237_0": "379.Pañcimānīti imasmiṁ sutte pañca padhāniyaṅgāni lokuttaramissakāni kathitāni.",
  "atk-s0202a3:237_1": "Kathinaṅgaṇavāsīcūḷasamuddatthero pana “tumhākaṁ, bhante, kiṁ ruccatī”ti vutte “mayhaṁ",
  "atk-s0202a3:237_2": "lokuttarānevāti ruccatī”ti āha. Padhānavemattatanti padhānanānattaṁ. Aññādisameva",
  "atk-s0202a3:237_3": "hi puthujjanassa padhānaṁ, aññādisaṁ sotāpannassa, aññādisaṁ sakadāgāmino, aññādisaṁ",
  "atk-s0202a3:237_4": "anāgāmino, aññādisaṁ arahato, aññādisaṁ asītimahāsāvakānaṁ, aññādisaṁ dvinnaṁ aggasāvakānaṁ,",
  "atk-s0202a3:237_5": "aññādisaṁ paccekabuddhānaṁ, aññādisaṁ sabbaññubuddhānaṁ. Puthujjanassa padhānaṁ sotāpannassa",
  "atk-s0202a3:237_6": "padhānaṁ na pāpuṇāti…pe… paccekabuddhassa padhānaṁ sabbaññubuddhassa padhānaṁ na",
  "atk-s0202a3:237_7": "pāpuṇāti. Imamatthaṁ sandhāya “padhānavemattataṁ vadāmī”ti āha. Dantakāraṇaṁ gaccheyyunti",
  "atk-s0202a3:237_8": "yaṁ akūṭakaraṇaṁ, anavacchindanaṁ, dhurassa acchindananti dantesu kāraṇaṁ dissati,",
  "atk-s0202a3:237_9": "taṁ kāraṇaṁ upagaccheyyunti attho. Dantabhūminti dantehi gantabbabhūmiṁ. Assaddhotiādīsu",
  "atk-s0202a3:237_10": "puthujjanasotāpannasakadāgāmianāgāmino cattāropi assaddhā nāma. Puthujjano hi sotāpannassa",
  "atk-s0202a3:237_11": "saddhaṁ appattoti assaddho, sotāpanno sakadāgāmissa, sakadāgāmī anāgāmissa, anāgāmī",
  "atk-s0202a3:237_12": "arahato saddhaṁ appattoti assaddho, ābādho arahatopi uppajjatīti pañcapi bahvābādhā",
  "atk-s0202a3:237_13": "nāma honti. Ariyasāvakassa pana saṭho māyāvīti nāmaṁ natthi. Teneva thero – “pañca",
  "atk-s0202a3:237_14": "padhāniyaṅgāni lokuttarāni kathitānīti mayhaṁ ruccatī”ti āha. Assakhaḷuṅkasuttante",
  "atk-s0202a3:237_15": "pana – “tayo ca, bhikkhave, assakhaḷuṅke tayo ca purisakhaḷuṅke desessāmī”ti ettha",
  "atk-s0202a3:237_16": "ariyasāvakassāpi sambodhināmaṁ āgataṁ, tassa vasena lokuttaramissakā kathitāti vuttaṁ.",
  "atk-s0202a3:237_17": "Puthujjano pana sotāpattimaggavīriyaṁ asampatto…pe… anāgāmī arahattamaggavīriyaṁ",
  "atk-s0202a3:237_18": "asampattoti kusītopi assaddho viya cattārova honti, tathā duppañño.",
  "atk-s0202a3:238_0": "Evaṁ panettha opammasaṁsandanaṁ veditabbaṁ – adantahatthiādayo viya hi maggapadhānarahito",
  "atk-s0202a3:238_1": "puggalo. Dantahatthiādayo viya maggapadhānavā. Yathā adantā hatthiādayo kūṭākāraṁ",
  "atk-s0202a3:238_2": "akatvā avicchinditvā dhuraṁ apātetvā dantagamanaṁ vā gantuṁ dantabhūmiṁ vā pattuṁ",
  "atk-s0202a3:238_3": "na sakkonti, evamevaṁ maggapadhānarahito maggapadhānavatā pattabbaṁ pāpuṇituṁ nibbattetabbaṁ",
  "atk-s0202a3:238_4": "guṇaṁ nibbattetuṁ na sakkoti. Yathā pana dantahatthiādayo kūṭākāraṁ akatvā avicchinditvā",
  "atk-s0202a3:238_5": "dhuraṁ apātetvā dantagamanaṁ vā gantuṁ dantabhūmiṁ vā pattuṁ sakkonti, evamevaṁ maggapadhānavā",
  "atk-s0202a3:238_6": "maggapadhānavatā pattabbaṁ pāpuṇituṁ nibbattetabbaṁ guṇaṁ nibbattetuṁ sakkoti. Idaṁ",
  "atk-s0202a3:238_7": "vuttaṁ hoti – “sotāpattimaggapadhānavā sotāpattimaggapadhānavatā pattokāsaṁ pāpuṇituṁ",
  "atk-s0202a3:238_8": "nibbattetabbaṁ guṇaṁ nibbattetuṁ sakkoti…pe… arahattamaggapadhānavā arahattamaggapadhānavatā",
  "atk-s0202a3:238_9": "pattokāsaṁ pāpuṇituṁ nibbattetabbaṁ guṇaṁ nibbattetuṁ sakkotī”ti.",
  "atk-s0202a3:239_0": "380.Sammappadhānāti maggapadhānena sammappadhānā. Na kiñci nānākaraṇaṁ vadāmi yadidaṁ",
  "atk-s0202a3:239_1": "vimuttiyā vimuttinti yaṁ ekassa phalavimuttiyā itarassa phalavimuttiṁ ārabbha nānākaraṇaṁ",
  "atk-s0202a3:239_2": "vattabbaṁ siyā, taṁ na kiñci vadāmīti attho. Acciyā vā accinti acciyā vā accimhi.",
  "atk-s0202a3:239_3": "Sesapadadvayepi eseva nayo, bhummatthe hi etaṁ upayogavacanaṁ. Kiṁ pana tvaṁ, mahārājāti,",
  "atk-s0202a3:239_4": "mahārāja, kiṁ tvaṁ? “Santi devā cātumahārājikā, santi devā tāvatiṁsā…pe… santi devā",
  "atk-s0202a3:239_5": "paranimmitavasavattino, santi devā tatuttari”nti evaṁ devānaṁ atthibhāvaṁ na jānāsi,",
  "atk-s0202a3:239_6": "yena evaṁ vadesīti. Tato atthibhāvaṁ jānāmi, manussalokaṁ pana āgacchanti nāgacchantīti",
  "atk-s0202a3:239_7": "idaṁ pucchanto yadi vā te, bhantetiādimāha. Sabyābajjhāti sadukkhā, samucchedappahānena",
  "atk-s0202a3:239_8": "appahīnacetasikadukkhā. Āgantāroti upapattivasena āgantāro. Abyābajjhāti samucchinnadukkhā.",
  "atk-s0202a3:239_9": "Anāgantāroti upapattivasena anāgantāro.",
  "atk-s0202a3:240_0": "381.Pahotīti sakkoti. Rājā hi puññavantampi lābhasakkārasampannaṁ yathā na koci upasaṅkamati,",
  "atk-s0202a3:240_1": "evaṁ karonto tamhā ṭhānā cāvetuṁ sakkoti. Taṁ apuññavantampi sakalagāmaṁ piṇḍāya",
  "atk-s0202a3:240_2": "caritvā yāpanamattaṁ alabhantaṁ yathā lābhasakkārasampanno hoti, evaṁ karonto tamhā",
  "atk-s0202a3:240_3": "ṭhānā cāvetuṁ sakkoti. Brahmacariyavantampi itthīhi saddhiṁ sampayojetvā sīlavināsaṁ",
  "atk-s0202a3:240_4": "pāpento balakkārena vā uppabbājento tamhā ṭhānā cāvetuṁ sakkoti. Abrahmacariyavantampi",
  "atk-s0202a3:240_5": "sampannakāmaguṇaṁ amaccaṁ bandhanāgāraṁ pavesetvā itthīnaṁ mukhampi passituṁ adento",
  "atk-s0202a3:240_6": "tamhā ṭhānā cāveti nāma. Raṭṭhato pana yaṁ icchati, taṁ pabbājeti nāma.",
  "atk-s0202a3:241_0": "Dassanāyapi nappahontīti kāmāvacare tāva abyābajjhe deve sabyābajjhā devā cakkhuviññāṇadassanāyapi",
  "atk-s0202a3:241_1": "nappahonti. Kasmā? Arahato tattha ṭhānābhāvato. Rūpāvacare pana ekavimānasmiṁyeva",
  "atk-s0202a3:241_2": "tiṭṭhanti ca nisīdanti cāti cakkhuviññāṇadassanāya pahonti, etehi diṭṭhaṁ pana sallakkhitaṁ",
  "atk-s0202a3:241_3": "paṭividdhaṁ lakkhaṇaṁ daṭṭhuṁ sallakkhituṁ paṭivijjhituṁ na sakkontīti ñāṇacakkhunā",
  "atk-s0202a3:241_4": "dassanāya nappahonti, uparideve ca cakkhuviññāṇadassanenāpīti.",
  "atk-s0202a3:242_0": "382.Ko nāmo ayaṁ, bhanteti rājā theraṁ jānantopi ajānanto viya pucchati. Kasmā? Pasaṁsitukāmatāya.",
  "atk-s0202a3:242_1": "Ānandarūpoti ānandasabhāvo. Brahmapucchāpi vuttanayeneva veditabbā. Atha kho aññataro",
  "atk-s0202a3:242_2": "purisoti sā kira kathā viṭaṭūbheneva kathitā, te “tayā kathitā, tayā kathitā”ti kupitā",
  "atk-s0202a3:242_3": "aññamaññaṁ imasmiṁyeva ṭhāne attano attano balakāyaṁ uṭṭhāpetvā kalahampi kareyyunti",
  "atk-s0202a3:242_4": "nivāraṇatthaṁ so rājapuriso etadavoca. Sesaṁ sabbattha uttānameva. Ayaṁ pana desanā",
  "atk-s0202a3:242_5": "neyyapuggalassa vasena niṭṭhitāti.",
  "atk-s0202a3:243": "Papañcasūdaniyā majjhimanikāyaṭṭhakathāya",
  "atk-s0202a3:244": "Kaṇṇakatthalasuttavaṇṇanā niṭṭhitā.",
  "atk-s0202a3:245": "Catutthavaggavaṇṇanā niṭṭhitā."
}