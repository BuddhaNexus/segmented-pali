{
  "tika-s0401t10:0": "13. Ekapuggalavaggavaṇṇanā",
  "tika-s0401t10:1_0": "170.Ekapuggalassāti ekapuggalavaggassa. Tenāha – ‘‘paṭhame’’ti. Ekoti gaṇanaparicchedo,",
  "tika-s0401t10:1_1": "tato eva dutiyādipaṭikkhepattho. Padhānāsahāyatthopi ekasaddo hotīti tannivattanatthaṁ",
  "tika-s0401t10:1_2": "‘‘gaṇanaparicchedo’’ti āha. Sammutiyā desanā sammutidesanā. Paramatthassa desanā",
  "tika-s0401t10:1_3": "paramatthadesanā. Tatthāti sammutiparamatthadesanāsu, na sammutiparamatthesu. Tenāha",
  "tika-s0401t10:1_4": "– ‘‘evarūpā sammutidesanā, evarūpā paramatthadesanā’’ti. Tatridaṁ sammutiparamatthānaṁ",
  "tika-s0401t10:1_5": "lakkhaṇaṁ – yasmiṁ bhinne, buddhiyā vā avayavavinibbhoge kate na taṁsamaññā, sā ghaṭapaṭādippabhedā",
  "tika-s0401t10:1_6": "sammuti, tabbipariyāyena paramatthā. Na hi kakkhaḷaphusanādisabhāve so nayo labbhati.",
  "tika-s0401t10:1_7": "Tattha rūpādidhammasamūhaṁ santānavasena pavattamānaṁ upādāya puggalavohāroti puggaloti",
  "tika-s0401t10:1_8": "sammutidesanā. Sesapadesupi eseva nayo. Uppādavayavanto sabhāvadhammā na niccāti",
  "tika-s0401t10:1_9": "aniccāti āha – ‘‘aniccanti paramatthadesanā’’ti. Esa nayo sesapadesupi. Nanu khandhadesanāpi",
  "tika-s0401t10:1_10": "sammutidesanāva. Rāsaṭṭho vā hi khandhaṭṭho koṭṭhāsaṭṭho vāti? Saccametaṁ, ayaṁ pana",
  "tika-s0401t10:1_11": "khandhasamaññā phassādīsu pavattatajjāpaññatti viya paramatthasannissayā tassa āsannatarā,",
  "tika-s0401t10:1_12": "puggalasamaññādayo viya na dūreti paramatthasaṅgahā vuttā. Khandhasīsena vā tadupādānasabhāvadhammā",
  "tika-s0401t10:1_13": "eva gahitā. Nanu ca sabhāvadhammā sabbepi sammutimukheneva desanaṁ ārohanti, na samukhenāti",
  "tika-s0401t10:1_14": "sabbāpi desanā sammutidesanāva siyāti? Nayidamevaṁ, desetabbadhammavibhāgena desanāvibhāgassa",
  "tika-s0401t10:1_15": "adhippetattā. Na hi saddo kenaci pavattinimittena vinā atthaṁ pakāsetīti.",
  "tika-s0401t10:2_0": "Sammutivasenadesanaṁ sutvāti ‘‘idhekacco puggalo attantapo hoti attaparitāpānuyogamanuyutto’’tiādinā",
  "tika-s0401t10:2_1": "(pu. pa. 174) sammutimukhena pavattitadesanaṁ sutamayañāṇuppādavasena sutvā. Atthaṁ",
  "tika-s0401t10:2_2": "paṭivijjhitvāti tadanusārena catusaccasaṅkhātaṁ atthaṁ saha vipassanāya maggapaññāya",
  "tika-s0401t10:2_3": "paṭivijjhitvā. Mohaṁ pahāyāti tadekaṭṭhakilesehi saddhiṁ anavasesaṁ mohaṁ pajahitvā.",
  "tika-s0401t10:2_4": "Visesanti aggaphalanibbānasaṅkhātaṁ visesaṁ. Tesanti tādisānaṁ veneyyānaṁ. Paramatthavasenāti",
  "tika-s0401t10:2_5": "‘‘pañcimāni, bhikkhave, indriyānī’’tiādinā (saṁ. ni. 5.471-476 ādayo) paramatthadhammavasena.",
  "tika-s0401t10:2_6": "Sesaṁ anantaranaye vuttasadisameva.",
  "tika-s0401t10:3_0": "Tatrāti tassaṁ sammutivasena paramatthavasena ca desanāyaṁ. Desabhāsākusaloti nānādesabhāsāsu",
  "tika-s0401t10:3_1": "kusalo. Tiṇṇaṁ vedānanti nidassanamattaṁ, tiṇṇaṁ vedānaṁ sippuggahaṇaṭṭhānānampīti",
  "tika-s0401t10:3_2": "adhippāyo. Teneva sippuggahaṇaṁ parato vakkhati. Sippāni vā vijjāṭṭhānabhāvena vedantogadhāni",
  "tika-s0401t10:3_3": "katvā ‘‘tiṇṇaṁ vedāna’’nti vuttaṁ. Kathetabbabhāvena ṭhitāni, na katthaci sannicitabhāvenāti",
  "tika-s0401t10:3_4": "vedānampi kathetabbabhāveneva ṭhānaṁ dīpento ‘‘guhā tīṇi nihitā na gayhantī’’tiādimicchāvādaṁ",
  "tika-s0401t10:3_5": "paṭikkhipati. Nānāvidhā desabhāsā etesanti nānādesabhāsā.",
  "tika-s0401t10:4_0": "Paramo uttamo attho paramattho, dhammānaṁ yathābhūtasabhāvo. Lokasaṅketamattasiddhā",
  "tika-s0401t10:4_1": "sammuti. Yadi evaṁ kathaṁ sammutikathāya saccatāti āha – ‘‘lokasammutikāraṇā’’ti,",
  "tika-s0401t10:4_2": "lokasamaññaṁ nissāya pavattanatoti attho. Lokasamaññā hi abhinivesena viññeyyā, nāññāpanā",
  "tika-s0401t10:4_3": "ekaccassa sutassa sāvanā viya na musā anatidhāvitabbato tassā. Tenāha bhagavā – ‘‘janapadaniruttiṁ",
  "tika-s0401t10:4_4": "nābhiniveseyya, samaññaṁ nātidhāvaye’’ti. Dhammānanti sabhāvadhammānaṁ. Bhūtakāraṇāti",
  "tika-s0401t10:4_5": "yathābhūtakāraṇā yathābhūtaṁ nissāya pavattanato. Sammutiṁ voharantassāti ‘‘puggalo,",
  "tika-s0401t10:4_6": "satto’’tiādinā lokasamaññaṁ kathentassa.",
  "tika-s0401t10:5_0": "Hirottappadīpanatthanti lokapālanakicce hirottappadhamme kiccato pakāsetuṁ. Tesañhi",
  "tika-s0401t10:5_1": "kiccaṁ sattasantāne eva pākaṭaṁ hotīti puggalādhiṭṭhānāya kathāya taṁ vattabbaṁ.",
  "tika-s0401t10:5_2": "Esa nayo sesesupi. Yasmiñhi cittuppāde kammaṁ uppannaṁ, taṁsantāne eva tassa phalassa",
  "tika-s0401t10:5_3": "uppatti kammassakatā. Evañhi kataviññāṇanāso akatāgamo ca natthīti sā puggalādhiṭṭhānāya",
  "tika-s0401t10:5_4": "eva desanāya dīpetabbā. Tehi sattehi kātabbapuññakiriyā paccattapurisakāro. Sopi",
  "tika-s0401t10:5_5": "santānavasena niṭṭhapetabbato puggalādhiṭṭhānāya eva kathāya dīpetabbo. Ānantariyadīpanatthanti",
  "tika-s0401t10:5_6": "cutianantaraṁ phalaṁ anantaraṁ nāma, tasmiṁ anantare niyuttāni taṁnibbattanena anantarakaraṇasīlāni,",
  "tika-s0401t10:5_7": "anantarakaraṇapayojanāni vāti ānantariyāni, mātughātādīni, tesaṁ dīpanatthaṁ. Tānipi",
  "tika-s0401t10:5_8": "hi santānavasena niṭṭhapetabbato ‘‘mātaraṁ jīvitā voropetī’’tiādinā (paṭṭhā. 1.1.423)",
  "tika-s0401t10:5_9": "puggalādhiṭṭhānāya eva kathāya dīpetabbāni, tathā ‘‘so mettāsahagatena cetasā ekaṁ",
  "tika-s0401t10:5_10": "disaṁ pharitvā viharatī’’tiādinā (dī. ni. 1.556; 3.308; ma. ni. 1.77; 2.309; 3.230;",
  "tika-s0401t10:5_11": "vibha. 642-643) ‘‘so anekavihitaṁ pubbenivāsaṁ anussarati ekampi jāti’’ntiādinā (dī.",
  "tika-s0401t10:5_12": "ni. 1.244-245; ma. ni. 1.148, 384, 431; pārā. 12), ‘‘atthi dakkhiṇā dāyakato visujjhati,",
  "tika-s0401t10:5_13": "no paṭiggāhakato’’tiādinā (ma. ni. 3.381) ca pavattā brahmavihārapubbenivāsadakkhiṇāvisuddhikathā",
  "tika-s0401t10:5_14": "puggalādhiṭṭhānā eva katvā dīpetabbā sattasantānavisayattā. ‘‘Aṭṭha purisapuggalā",
  "tika-s0401t10:5_15": "(saṁ. ni. 1.249) na samayavimutto puggalo’’tiādinā (pu. pa. 2) ca paramatthakathaṁ",
  "tika-s0401t10:5_16": "kathentopi lokasammutiyā appahānatthaṁ puggalakathaṁ katheti. Etena vuttāvasesāya",
  "tika-s0401t10:5_17": "kathāya puggalādhiṭṭhānabhāve payojanaṁ sāmaññavasena saṅgahitanti daṭṭhabbaṁ. Kāmañcetaṁ",
  "tika-s0401t10:5_18": "sabbaṁ apariññātavatthukānaṁ vasena vuttaṁ, pariññātavatthukānampi pana evaṁ desanā sukhāvahā hoti.",
  "tika-s0401t10:6_0": "Ekapuggaloti visiṭṭhasamācārāpassayavirahito ekapuggalo. Buddhānañhi sīlādiguṇena",
  "tika-s0401t10:6_1": "sadevake loke visiṭṭho nāma koci natthi, tathā sadisopi samānakāle. Tenāha – ‘‘na",
  "tika-s0401t10:6_2": "imasmiṁ loke parasmiṁ vā pana buddhena seṭṭho sadiso ca vijjatī’’ti (vi. va. 1047;",
  "tika-s0401t10:6_3": "kathā. 799), tasmā sadisopi koci natthi. Hīnopi apassayabhūto nattheva. Tena vuttaṁ",
  "tika-s0401t10:6_4": "– ‘‘visiṭṭhasamācārāpassayavirahito ekapuggalo’’ti. Ye ca sīlādiguṇehi natthi etesaṁ",
  "tika-s0401t10:6_5": "samāti asamā, purimakā sammāsambuddhā. Tehi samo majjhe bhinnasuvaṇṇanekkhaṁ viya",
  "tika-s0401t10:6_6": "nibbisiṭṭhoti asamasamaṭṭhenapi ekapuggalo aññassa tādisassa abhāvā. Tena vuttaṁ",
  "tika-s0401t10:6_7": "– ‘‘asadisaṭṭhenā’’tiādi.",
  "tika-s0401t10:7_0": "Sattaloko adhippeto sattanikāye uppajjanato. Manussaloke eva uppajjati devabrahmalokānaṁ",
  "tika-s0401t10:7_1": "buddhānaṁ uppattiyā anokāsabhāvato. Kāmadevaloke tāva nuppajjati brahmacariyavāsassa",
  "tika-s0401t10:7_2": "aṭṭhānabhāvato tathā anacchariyabhāvato. Acchariyadhammā hi buddhā bhagavanto. Tesaṁ",
  "tika-s0401t10:7_3": "sā acchariyadhammatā devattabhāve ṭhitānaṁ loke na pākaṭā hoti yathā manussabhūtānaṁ.",
  "tika-s0401t10:7_4": "Devabhūte hi sammāsambuddhe dissamānaṁ buddhānubhāvaṁ devānubhāvatova loke dahati,",
  "tika-s0401t10:7_5": "na buddhānubhāvato. Tathā sati ‘‘ayaṁ sammāsambuddho’’ti nādhimuccati na sampasīdati,",
  "tika-s0401t10:7_6": "issarakuttaggāhaṁ na vissajjeti, devattabhāvassa ca cirakālāvaṭṭhānato ekaccasassatavādato",
  "tika-s0401t10:7_7": "na parimuccati. Brahmaloke nuppajjatīti etthāpi eseva nayo. Sattānaṁ tādisaggāhavinimocanatthañhi",
  "tika-s0401t10:7_8": "buddhā bhagavanto manussasugatiyaṁyeva uppajjanti, na devasugatiyaṁ. Yasmā imaṁ cakkavāḷaṁ",
  "tika-s0401t10:7_9": "majjhe katvā iminā saddhiṁ cakkavāḷānaṁ dasasahassasseva jātikkhettabhāvo dīpito",
  "tika-s0401t10:7_10": "ito aññassa buddhānaṁ uppattiṭṭhānassa tepiṭake buddhavacane āgataṭṭhānassa abhāvato.",
  "tika-s0401t10:7_11": "Tasmā vuttaṁ – ‘‘imasmiṁyeva cakkavāḷe uppajjatī’’ti.",
  "tika-s0401t10:8_0": "Idha uppajjantopi kasmā jambudīpe eva uppajjati, na sesadīpesūti? Keci tāva āhu –",
  "tika-s0401t10:8_1": "‘‘yasmā pathaviyā nābhibhūtā buddhabhāvasahā acalaṭṭhānabhūtā bodhimaṇḍabhūmi jambudīpe",
  "tika-s0401t10:8_2": "eva , tasmā jambudīpe eva uppajjatī’’ti. Eteneva ‘‘tattha majjhimadese eva uppajjatī’’ti",
  "tika-s0401t10:8_3": "etampi saṁvaṇṇitanti daṭṭhabbaṁ tathā itaresampi avijahitaṭṭhānānaṁ tattheva labbhanato.",
  "tika-s0401t10:8_4": "Yasmā purimabuddhānaṁ mahābodhisattānaṁ paccekabuddhānañca nibbattiyā sāvakabodhisattānaṁ",
  "tika-s0401t10:8_5": "sāvakabodhiyā abhinīhāro sāvakapāramiyā sambharaṇaparipācanañca buddhakkhettabhūte",
  "tika-s0401t10:8_6": "imasmiṁyeva cakkavāḷe jambudīpe eva ijjhati, na aññattha. Veneyyajanavinayanattho",
  "tika-s0401t10:8_7": "ca buddhuppādo, tasmā aggasāvakamahāsāvakādiveneyyavisesāpekkhāya imasmiṁ jambudīpe",
  "tika-s0401t10:8_8": "eva buddhā nibbattanti, na sesadīpesu. Ayañca nayo sabbabuddhānaṁ āciṇṇasamāciṇṇoti",
  "tika-s0401t10:8_9": "tesaṁ uttamapurisānaṁ tattheva uppatti sampatticakkānaṁ viya aññamaññūpanissayatāya",
  "tika-s0401t10:8_10": "daṭṭhabbā. Tena vuttaṁ – aṭṭhakathāyaṁ ‘‘tīsu dīpesu buddhā na nibbattanti, jambudīpe",
  "tika-s0401t10:8_11": "eva nibbattantīti dīpaṁ passī’’ti (dī. ni. aṭṭha. 2.17; bu. vaṁ. aṭṭha. 27 avidūrenidānakathā).",
  "tika-s0401t10:9_0": "Ubhayampidaṁ vippakatavacanameva uppādakiriyāya vattamānakālikattā. Uppajjamānoti",
  "tika-s0401t10:9_1": "vā uppajjituṁ samattho. Sattiattho cāyaṁ māna-saddo. Yāvatā hi sāmatthiyena mahābodhisattānaṁ",
  "tika-s0401t10:9_2": "carimabhave uppatti icchitabbā, tatthakena bodhisambhārasambhūtena paripuṇṇena samannāgatoti",
  "tika-s0401t10:9_3": "attho. Bhedoti viseso. Tameva hi tividhaṁ visesaṁ dassetuṁ – ‘‘esa hī’’tiādi vuttaṁ.",
  "tika-s0401t10:9_4": "Aṭṭhaṅgasamannāgatassa mahābhinīhārassa siddhakālato paṭṭhāya mahābodhisatto buddhabhāvāya",
  "tika-s0401t10:9_5": "niyatabhāvappattatāya bodhisambhārapaṭipadaṁ paṭipajjamāno yathāvuttasāmatthiyayogena",
  "tika-s0401t10:9_6": "uppajjamāno nāmāti attho uppādassa ekantikattā. Pariyesantoti vicinanto. Paripakkagate",
  "tika-s0401t10:9_7": "ñāṇeti iminā tato pubbe ñāṇassa aparipakkatāya eva laddhāvasarāya kammapilotiyā vasena",
  "tika-s0401t10:9_8": "bodhisatto tathā mahāpadhānaṁ padahīti dasseti. Arahattaphalakkhaṇe uppanno nāma",
  "tika-s0401t10:9_9": "‘‘uppanno hotī’’ti vattabbattā. Āgatova nāma hetusampadāya sammadeva nipphannattā.",
  "tika-s0401t10:10_0": "Hitatthāyāti lokiyalokuttarassa hitassa siddhiyā. Sukhatthāyāti etthāpi eseva nayo.",
  "tika-s0401t10:10_1": "Tassāti tassa sattalokassa. So panāyaṁ sattaloko yena anukkamena dhammābhisamayaṁ",
  "tika-s0401t10:10_2": "pāpuṇi, taṁ teneva anukkamena dassento ‘‘mahābodhimaṇḍe’’tiādimāha. Yāvajjadivasāti",
  "tika-s0401t10:10_3": "ettha ajja-saddena sāsanassa avaṭṭhānakālaṁ vadati. Devamanussānanti ukkaṭṭhaniddesoti",
  "tika-s0401t10:10_4": "dassetuṁ – ‘‘na kevala’’ntiādi vuttaṁ. Etesampīti nāgasupaṇṇādīnampi.",
  "tika-s0401t10:11_0": "Ayaṁ pucchāti iminā ‘‘katamo’’ti padassa sāmaññato pucchābhāvo dassito, na visesatoti",
  "tika-s0401t10:11_1": "tassa pucchāvisesabhāvañāpanatthaṁ mahāniddese (mahāni. 150) āgatā sabbāpi pucchā",
  "tika-s0401t10:11_2": "atthuddhāranayena dasseti ‘‘pucchā ca nāmesā’’tiādinā. Adiṭṭhaṁ jotīyati etāyāti",
  "tika-s0401t10:11_3": "adiṭṭhajotanā. Diṭṭhaṁ saṁsandīyati etāyāti diṭṭhasaṁsandanā. Saṁsandanañca sākacchāvasena",
  "tika-s0401t10:11_4": "vinicchayakaraṇaṁ. Vimatiṁ chindati etāyāti vimaticchedanā. Anumatiyā pucchā anumatipucchā.",
  "tika-s0401t10:11_5": "‘‘Taṁ kiṁ maññatha, bhikkhave’’tiādi pucchāya ‘‘kā tumhākaṁ anumatī’’ti anumati pucchitā",
  "tika-s0401t10:11_6": "hoti. Kathetukamyatāpucchāti kathetukamyatāya pucchā. Lakkhaṇanti ñātuṁ icchito yo",
  "tika-s0401t10:11_7": "koci sabhāvo. Aññātanti yena kenaci ñāṇena aññātabhāvamāha. Adiṭṭhanti dassanabhūtena",
  "tika-s0401t10:11_8": "ñāṇena paccakkhaṁ viya adiṭṭhataṁ. Atulitanti ‘‘ettakaṁ eta’’nti tulābhūtena atulitataṁ.",
  "tika-s0401t10:11_9": "Atīritanti tīraṇabhūtena akatañāṇakiriyāsamāpanataṁ. Avibhūtanti ñāṇassa apākaṭabhāvaṁ.",
  "tika-s0401t10:11_10": "Avibhāvitanti ñāṇena apākaṭakatabhāvaṁ.",
  "tika-s0401t10:12_0": "Yehi guṇavisesehi nimittabhūtehi bhagavati ‘‘tathāgato’’ti ayaṁ samaññā pavattā,",
  "tika-s0401t10:12_1": "taṁdassanatthaṁ ‘‘aṭṭhahi kāraṇehi bhagavā tathāgato’’tiādi vuttaṁ. Guṇavisesanemittikāneva",
  "tika-s0401t10:12_2": "hi bhagavato sabbāni nāmāni. Yathāha –",
  "tika-s0401t10:13": "‘‘Asaṅkhyeyyāni nāmāni, saguṇena mahesino;",
  "tika-s0401t10:14": "Guṇena nāmamuddheyyaṁ, api nāmasahassato’’ti. (dha. sa. aṭṭha. 1313; udā. aṭṭha. 53; paṭi. ma. aṭṭha. 1.1.76);",
  "tika-s0401t10:15_0": "Tathā āgatoti ettha ākāraniyamanavasena opammasampaṭipādanattho tathā-saddo. Sāmaññajotanāpi",
  "tika-s0401t10:15_1": "hi visese avatiṭṭhatīti. Paṭipadāgamanattho āgata-saddo, na ñāṇagamanattho ‘‘tathalakkhaṇaṁ",
  "tika-s0401t10:15_2": "āgato’’tiādīsu (dī. ni. aṭṭha. 1.7; ma. ni. aṭṭha. 1.12; saṁ. ni. aṭṭha. 2.3.78;",
  "tika-s0401t10:15_3": "a. ni. aṭṭha. 1.1.170; udā. aṭṭha. 18) viya, nāpi kāyagamanattho ‘‘āgato kho mahāsamaṇo,",
  "tika-s0401t10:15_4": "magadhānaṁ giribbaja’’ntiādīsu (mahāva. 63) viya. Tattha yadākāraniyamanavasena opammasampaṭipādanattho",
  "tika-s0401t10:15_5": "tathā-saddo, taṁkaruṇāpadhānattā mahākaruṇāmukhena purimabuddhānaṁ āgamanappaṭipadaṁ",
  "tika-s0401t10:15_6": "udāharaṇavasena sāmaññato dassento yaṁ-taṁ-saddānaṁ ekantasambandhabhāvato ‘‘yathā",
  "tika-s0401t10:15_7": "sabbaloka…pe… āgatā’’ti sādhāraṇato vatvā puna taṁ paṭipadaṁ mahāpadhānasuttādīsu",
  "tika-s0401t10:15_8": "(dī. ni. 2.1 ādayo) sambahulaniddesena supākaṭānaṁ āsannānañca vipassiādīnaṁ channaṁ",
  "tika-s0401t10:15_9": "sammāsambuddhānaṁ vasena nidassento ‘‘yathā vipassī bhagavā’’tiādimāha. Tattha yena",
  "tika-s0401t10:15_10": "abhinīhārenāti manussattaliṅgasampattihetusatthudassanapabbajjāabhiññādiguṇasampattiadhikāracchandānaṁ",
  "tika-s0401t10:15_11": "vasena aṭṭhaṅgasamannāgatena mahāpaṇidhānena. Sabbesañhi buddhānaṁ kāyappaṇidhānaṁ",
  "tika-s0401t10:15_12": "imināva abhinīhārena samijjhatīti. Evaṁ mahābhinīhāravisesena ‘‘tathāgato’’ti padassa",
  "tika-s0401t10:15_13": "atthaṁ dassetvā idāni pāramipūraṇavasena dassetuṁ – ‘‘yathā vipassī bhagavā…pe… kassapo",
  "tika-s0401t10:15_14": "bhagavā dānapāramiṁ pūretvā’’tiādimāha.",
  "tika-s0401t10:16_0": "Ettha ca suttantikānaṁ mahābodhippaṭipadāya kosallajananatthaṁ kā panetā pāramiyo,",
  "tika-s0401t10:16_1": "kenaṭṭhena pāramiyo, katividhā cetā, ko tāsaṁ kamo, kāni lakkhaṇarasapaccupaṭṭhānapadaṭṭhānāni,",
  "tika-s0401t10:16_2": "ko paccayo, ko saṁkileso, kiṁ vodānaṁ, ko paṭipakkho, kā paṭipatti, ko vibhāgo, ko",
  "tika-s0401t10:16_3": "saṅgaho, ko sampādanūpāyo, kittakena kālena sampādanaṁ, ko ānisaṁso, kiñcetāsaṁ phalanti",
  "tika-s0401t10:16_4": "pāramīsu ayaṁ vitthārakathā veditabbā. Sā panesā icchantena dīghāgamaṭīkāyaṁ (dī.",
  "tika-s0401t10:16_5": "ni. ṭī. 1.7) vuttanayeneva veditabbā, na idha dassitā. Yathāvuttāya paṭipadāya yathāvuttavibhāgānaṁ",
  "tika-s0401t10:16_6": "pāramīnaṁ pūritabhāvaṁ sandhāyāha – ‘‘samatiṁsa pāramiyo pūretvā’’ti.",
  "tika-s0401t10:17_0": "Satipi mahāpariccāgānaṁ dānapāramibhāve pariccāgavisesabhāvadassanatthañceva sudukkarabhāvadassanatthañca",
  "tika-s0401t10:17_1": "mahāpariccāgehi visuṁ gahaṇaṁ. Tatoyeva ca aṅgapariccāgato visuṁ nayanapariccāgaggahaṇaṁ,",
  "tika-s0401t10:17_2": "pariccāgabhāvasāmaññepi dhanarajjapariccāgato puttadārapariccāgaggahaṇañca kataṁ.",
  "tika-s0401t10:17_3": "Gatapaccāgatikavattasaṅkhātāya pubbabhāgappaṭipadāya saddhiṁ abhiññāsamāpattinipphādanaṁ",
  "tika-s0401t10:17_4": "pubbayogo. Dānādīsuyeva sātisayappaṭipattinipphādanaṁ pubbacariyā, yā vā cariyāpiṭakasaṅgahitā.",
  "tika-s0401t10:17_5": "‘‘Abhinīhāro pubbayogo, dānādippaṭipatti vā kāyavivekavasena ekacariyā vā pubbacariyā’’ti",
  "tika-s0401t10:17_6": "keci. Dānādīnañceva appicchatādīnañca saṁsāranibbānesu ādīnavānisaṁsānañca vibhāvanavasena",
  "tika-s0401t10:17_7": "sattānaṁ bodhittaye patiṭṭhāpanaparipācanavasena ca pavattā kathā dhammakkhānaṁ.",
  "tika-s0401t10:17_8": "Ñātīnaṁ atthacariyā ñātatthacariyā. Sāpi karuṇāyanavaseneva. Ādi-saddena lokatthacariyādayo",
  "tika-s0401t10:17_9": "saṅgaṇhāti. Kammassakatañāṇavasena anavajjakammāyatanasippāyatanavijjāṭṭhānaparicayavasena",
  "tika-s0401t10:17_10": "khandhāyatanādiparicayavasena lakkhaṇattayatīraṇavasena ca ñāṇacāro buddhicariyā.",
  "tika-s0401t10:17_11": "Sā pana atthato paññāpāramīyeva, ñāṇasambhāradassanatthaṁ visuṁ gahaṇaṁ. Koṭīti pariyanto,",
  "tika-s0401t10:17_12": "ukkaṁsoti attho. Cattāro satipaṭṭhāne bhāvetvāti sambandho. Tattha bhāvetvāti uppādetvā.",
  "tika-s0401t10:17_13": "Brūhetvāti vaḍḍhetvā. Satipaṭṭhānādiggahaṇena āgamanappaṭipadaṁ matthakaṁ pāpetvā",
  "tika-s0401t10:17_14": "dasseti. Vipassanāsahagatā eva vā satipaṭṭhānādayo daṭṭhabbā. Ettha ca ‘‘yena abhinīhārenā’’tiādinā",
  "tika-s0401t10:17_15": "āgamanappaṭipadāya ādiṁ dasseti, ‘‘dānapārami’’ntiādinā majjhaṁ, ‘‘cattāro satipaṭṭhāne’’tiādinā",
  "tika-s0401t10:17_16": "pariyosānanti veditabbaṁ.",
  "tika-s0401t10:18_0": "Sampatijātoti muhuttajāto nikkhantamatto. Nikkhantamattañhi mahāsattaṁ paṭhamaṁ brahmāno",
  "tika-s0401t10:18_1": "suvaṇṇajālena paṭiggaṇhiṁsu, tesaṁ hatthato cattāro mahārājāno ajinappaveṇiyā, tesaṁ",
  "tika-s0401t10:18_2": "hatthato manussā dukūlacumbaṭakena paṭiggaṇhiṁsu, manussānaṁ hatthato muccitvā pathaviyaṁ",
  "tika-s0401t10:18_3": "patiṭṭhito. Yathāhātiādinā mahāpadānadesanāya vuttavacanaṁ nidasseti. Setamhi chatteti",
  "tika-s0401t10:18_4": "dibbasetacchatte. Anudhāriyamāneti dhāriyamāne. Ettha ca chattaggahaṇeneva khaggādīni",
  "tika-s0401t10:18_5": "pañca kakudhabhaṇḍāni vuttānevāti daṭṭhabbaṁ. Khaggatālavaṇṭamorahatthakavālabījaniuṇhīsapaṭṭāpi",
  "tika-s0401t10:18_6": "hi chattena saha tadā upaṭṭhitā ahesuṁ. Chattādīniyeva ca tadā paññāyiṁsu, na chattādiggāhakā.",
  "tika-s0401t10:18_7": "Sabbā ca disāti dasa disā, nayidaṁ sabbadisāvilokanaṁ sattapadavītihāruttarakālaṁ.",
  "tika-s0401t10:18_8": "Mahāsatto hi manussānaṁ hatthato muccitvā puratthimaṁ disaṁ olokesi, tattha devamanussā",
  "tika-s0401t10:18_9": "gandhamālādīhi pūjayamānā, ‘‘mahāpurisa, idha tumhehi sadisopi natthi, kuto uttaritaro’’ti",
  "tika-s0401t10:18_10": "āhaṁsu. Evaṁ catasso disā catasso anudisā heṭṭhā uparīti sabbā disā anuviloketvā",
  "tika-s0401t10:18_11": "sabbattha attanā sadisaṁ adisvā ‘‘ayaṁ uttarā disā’’ti sattapadavītihārena agamāsi.",
  "tika-s0401t10:18_12": "Āsabhinti uttamaṁ. Aggoti sabbapaṭhamo. Jeṭṭhoti seṭṭhoti ca tasseva vevacanaṁ. Ayamantimā",
  "tika-s0401t10:18_13": "jāti, natthi dāni punabbhavoti imasmiṁ attabhāve pattabbaṁ arahattaṁ byākāsi. ‘‘Anekesaṁ",
  "tika-s0401t10:18_14": "visesādhigamānaṁ pubbanimittabhāvenā’’ti saṁkhittena vuttamatthaṁ ‘‘yañhī’’tiādinā",
  "tika-s0401t10:18_15": "vitthārato dasseti. Tattha etthāti –",
  "tika-s0401t10:19": "‘‘Anekasākhañca sahassamaṇḍalaṁ,",
  "tika-s0401t10:20": "Chattaṁ marū dhārayumantalikkhe;",
  "tika-s0401t10:21": "Suvaṇṇadaṇḍā vītipatanti cāmarā,",
  "tika-s0401t10:22": "Na dissare cāmarachattagāhakā’’ti. (su. ni. 693) –",
  "tika-s0401t10:23_0": "Imissā gāthāya. Sabbaññutaññāṇameva sabbattha appaṭihatacāratāya anāvaraṇañāṇanti",
  "tika-s0401t10:23_1": "āha – ‘‘sabbaññutānāvaraṇañāṇapaṭilābhassā’’ti. Tathā ayaṁ bhagavāpi gato…pe… pubbanimittabhāvenāti",
  "tika-s0401t10:23_2": "etena abhijātiyaṁ dhammatāvasena uppajjanakavisesā sabbabodhisattānaṁ sādhāraṇāti",
  "tika-s0401t10:23_3": "dasseti. Pāramitānissandā hi teti.",
  "tika-s0401t10:24_0": "Vikkamīti agamāsi. Marūti devā. Samāti vilokanasamatāya samā sadisiyo. Mahāpuriso",
  "tika-s0401t10:24_1": "hi yathā ekaṁ disaṁ vilokesi, evaṁ sesadisāpi, na katthaci vilokane vibandho tassa",
  "tika-s0401t10:24_2": "ahosīti. Samāti vā viloketuṁ yuttāti attho. Na hi tadā bodhisattassa virūpabībhacchavisamarūpāni",
  "tika-s0401t10:24_3": "viloketuṁ ayuttāni disāsu upaṭṭhahantīti.",
  "tika-s0401t10:25_0": "‘‘Evaṁ tathā gato’’ti kāyagamanaṭṭhena gatasaddena tathāgatasaddaṁ niddisitvā idāni",
  "tika-s0401t10:25_1": "ñāṇagamanaṭṭhena taṁ dassetuṁ – ‘‘atha vā’’tiādimāha. Tattha nekkhammenāti alobhappadhānena",
  "tika-s0401t10:25_2": "kusalacittuppādena. Kusalā hi dhammā idha nekkhammaṁ, na pabbajjādayo. ‘‘Paṭhamajjhānenā’’ti",
  "tika-s0401t10:25_3": "ca vadanti. Pahāyāti pajahitvā. Gato adhigato, paṭipanno uttarivisesanti attho. Pahāyāti",
  "tika-s0401t10:25_4": "vā pahānahetu, pahānalakkhaṇaṁ vā. Hetulakkhaṇattho hi ayaṁ pahāyasaddo. Kāmacchandādippahānahetukañhi",
  "tika-s0401t10:25_5": "‘‘gato’’ti ettha vuttaṁ gamanaṁ avabodho, paṭipatti eva vā kāmacchandādippahānena",
  "tika-s0401t10:25_6": "ca lakkhīyati. Esa nayo padāletvātiādīsupi. Abyāpādenāti mettāya. Ālokasaññāyāti",
  "tika-s0401t10:25_7": "vibhūtaṁ katvā manasikaraṇena upaṭṭhitaālokasañjānanena. Avikkhepenāti samādhinā.",
  "tika-s0401t10:25_8": "Dhammavavatthānenāti kusalādidhammānaṁ yāthāvanicchayena. ‘‘Sappaccayanāmarūpavavatthānenā’’tipi",
  "tika-s0401t10:25_9": "vadanti. Evaṁ kāmacchandādinīvaraṇappahānena ‘‘abhijjhaṁ loke pahāyā’’tiādinā (vibha.",
  "tika-s0401t10:25_10": "508) vuttāya paṭhamajjhānassa pubbabhāgappaṭipadāya bhagavato tathāgatabhāvaṁ dassetvā",
  "tika-s0401t10:25_11": "idāni saha upāyena aṭṭhahi samāpattīhi aṭṭhārasahi ca mahāvipassanāhi taṁ dassetuṁ",
  "tika-s0401t10:25_12": "– ‘‘ñāṇenā’’tiādimāha. Nāmarūpapariggahakaṅkhāvitaraṇānañhi vibandhabhūtassa mohassa",
  "tika-s0401t10:25_13": "dūrīkaraṇena ñātapariññāyaṁ ṭhitassa aniccasaññādayo sijjhanti, tathā jhānasamāpattīsu",
  "tika-s0401t10:25_14": "abhiratinimittena pāmojjena tattha anabhiratiyā vinoditāya jhānādīnaṁ samadhigamoti",
  "tika-s0401t10:25_15": "samāpattivipassanānaṁ arativinodanaavijjāpadālanādiupāyo, uppaṭipāṭiniddeso pana",
  "tika-s0401t10:25_16": "nīvaraṇasabhāvāya avijjāya heṭṭhā nīvaraṇesupi saṅgahadassanatthanti daṭṭhabbo. Samāpattivihārappavesavibandhanena",
  "tika-s0401t10:25_17": "nīvaraṇāni kavāṭasadisānīti āha – ‘‘nīvaraṇakavāṭaṁ ugghāṭetvā’’ti.",
  "tika-s0401t10:26_0": "‘‘Rattiṁ vitakketvā vicāretvā divā kammante payojetī’’ti (ma. ni. 1.251) vuttaṭṭhāne",
  "tika-s0401t10:26_1": "vitakkavicārā dhūmāyanā adhippetāti āha – ‘‘vitakkavicāradhūma’’nti. Kiñcāpi paṭhamajjhānūpacāreyeva",
  "tika-s0401t10:26_2": "dukkhaṁ, catutthajjhānopacāreyeva ca sukhaṁ pahīyati, atisayappahānaṁ pana sandhāyāha",
  "tika-s0401t10:26_3": "– ‘‘catutthajjhānena sukhadukkhaṁ pahāyā’’ti. Rūpasaññāti saññāsīsena rūpāvacarajjhānāni",
  "tika-s0401t10:26_4": "ceva tadārammaṇāni ca vuttāni. Rūpāvacarajjhānampi hi ‘‘rūpa’’nti vuccati uttarapadalopena",
  "tika-s0401t10:26_5": "‘‘rūpī rūpāni passatī’’tiādīsu (ma. ni. 2.248; 3.312; dha. sa. 248; paṭi. ma. 1.209).",
  "tika-s0401t10:26_6": "Tassa ārammaṇampi kasiṇarūpaṁ ‘‘rūpa’’nti vuccati purimapadalopena ‘‘bahiddhā rūpāni",
  "tika-s0401t10:26_7": "passati suvaṇṇadubbaṇṇānī’’tiādīsu (dī. ni. 2.173-174; ma. ni. 2.249; dha. sa. 244-245).",
  "tika-s0401t10:26_8": "Tasmā idha rūpe rūpajjhāne taṁsahagatasaññā rūpasaññāti evaṁ saññāsīsena rūpāvacarajjhānāni",
  "tika-s0401t10:26_9": "vuttāni. Rūpaṁ saññā assāti rūpasaññaṁ, rūpassa nāmanti vuttaṁ hoti. Evaṁ pathavīkasiṇādibhedassa",
  "tika-s0401t10:26_10": "tadārammaṇassa cetaṁ adhivacananti veditabbaṁ. Paṭighasaññāti cakkhādīnaṁ vatthūnaṁ",
  "tika-s0401t10:26_11": "rūpādīnaṁ ārammaṇānañca paṭighātena paṭihananena visayivisayasamodhāne samuppannā",
  "tika-s0401t10:26_12": "dvipañcaviññāṇasahagatā saññā paṭighasaññā. Nānattasaññāyoti nānatte gocare pavattā",
  "tika-s0401t10:26_13": "saññā, nānattā vā saññā nānattasaññā, aṭṭha kāmāvacarakusalasaññā, dvādasa akusalasaññā,",
  "tika-s0401t10:26_14": "ekādasa kāmāvacarakusalavipākasaññā, dve akusalavipākasaññā, ekādasa kāmāvacarakiriyasaññāti",
  "tika-s0401t10:26_15": "etāsaṁ catucattālīsasaññānametaṁ adhivacanaṁ. Etā hi yasmā rūpasaññādibhede nānatte",
  "tika-s0401t10:26_16": "nānāsabhāve gocare pavattanti, yasmā ca nānattā nānāsabhāvā aññamaññaṁ asadisā, tasmā",
  "tika-s0401t10:26_17": "‘‘nānattasaññā’’ti vuccanti.",
  "tika-s0401t10:27_0": "Aniccassa, aniccanti vā anupassanā aniccānupassanā, tebhūmakadhammānaṁ aniccataṁ",
  "tika-s0401t10:27_1": "gahetvā pavattāya anupassanāyetaṁ nāmaṁ. Niccasaññanti saṅkhatadhamme ‘‘niccā sassatā’’ti",
  "tika-s0401t10:27_2": "pavattaṁ micchāsaññaṁ. Saññāsīsena diṭṭhicittānampi gahaṇaṁ daṭṭhabbaṁ. Esa nayo",
  "tika-s0401t10:27_3": "ito paresupi. Nibbidānupassanāyāti saṅkhāresu nibbijjanākārena pavattāya anupassanāya.",
  "tika-s0401t10:27_4": "Nandinti sappītikataṇhaṁ. Virāgānupassanāyāti saṅkhāresu virajjanākārena pavattāya",
  "tika-s0401t10:27_5": "anupassanāya. Nirodhānupassanāyāti saṅkhārānaṁ nirodhassa anupassanāya. ‘‘Te saṅkhārā",
  "tika-s0401t10:27_6": "nirujjhantiyeva, āyatiṁ samudayavasena na uppajjantī’’ti evaṁ vā anupassanā nirodhānupassanā.",
  "tika-s0401t10:27_7": "Tenevāha – ‘‘nirodhānupassanāya nirodheti, no samudetī’’ti. Muccitukamyatā hi ayaṁ",
  "tika-s0401t10:27_8": "balappattāti. Paṭinissajjanākārena pavattā anupassanā paṭinissaggānupassanā. Paṭisaṅkhā",
  "tika-s0401t10:27_9": "santiṭṭhanā hi ayaṁ. Ādānanti niccādivasena gahaṇaṁ. Santatisamūhakiccārammaṇānaṁ",
  "tika-s0401t10:27_10": "vasena ekattaggahaṇaṁ ghanasaññā. Āyūhanaṁ abhisaṅkharaṇaṁ. Avatthāvisesāpatti vipariṇāmo.",
  "tika-s0401t10:27_11": "Dhuvasaññanti thirabhāvaggahaṇaṁ. Nimittanti samūhādighanavasena sakiccaparicchedatāya",
  "tika-s0401t10:27_12": "ca saṅkhārānaṁ saviggahaggahaṇaṁ. Paṇidhinti rāgādipaṇidhiṁ. Sā panatthato taṇhāvasena",
  "tika-s0401t10:27_13": "saṅkhāresu nanditā. Abhinivesanti attānudiṭṭhiṁ.",
  "tika-s0401t10:28_0": "Aniccadukkhādivasena sabbadhammatīraṇaṁ adhipaññādhammavipassanā. Sārādānābhinivesanti",
  "tika-s0401t10:28_1": "asāre sāraggahaṇavipallāsaṁ. Issarakuttādivasena loko samuppannoti abhiniveso sammohābhiniveso.",
  "tika-s0401t10:28_2": "Keci pana ‘‘ahosiṁ nu kho ahamatītamaddhānantiādinā pavattasaṁsayāpatti sammohābhiniveso’’ti",
  "tika-s0401t10:28_3": "vadanti. Saṅkhāresu leṇatāṇabhāvaggahaṇaṁ ālayābhiniveso. ‘‘Ālayaratā ālayasammuditā’’ti",
  "tika-s0401t10:28_4": "(dī. ni. 2.64; ma. ni. 1.281; 2.337; saṁ. ni. 1.172; mahāva. 7) vacanato ālayo taṇhā,",
  "tika-s0401t10:28_5": "sāyeva cakkhādīsu rūpādīsu ca abhinivesavasena pavattiyā ālayābhinivesoti keci. ‘‘Evaṁvidhā",
  "tika-s0401t10:28_6": "saṅkhārā paṭinissajjīyantī’’ti pavattaṁ ñāṇaṁ paṭisaṅkhānupassanā. Vaṭṭato vigatattā",
  "tika-s0401t10:28_7": "vivaṭṭaṁ, nibbānaṁ. Tattha ārammaṇakaraṇasaṅkhātena anupassanena pavattiyā vivaṭṭānupassanā,",
  "tika-s0401t10:28_8": "gotrabhū. Saṁyogābhinivesanti saṁyujjanavasena saṅkhāresu abhinivisanaṁ. Diṭṭhekaṭṭheti",
  "tika-s0401t10:28_9": "diṭṭhiyā sahajātekaṭṭhe pahānekaṭṭhe ca. Oḷāriketi uparimaggavajjhe kilese apekkhitvā",
  "tika-s0401t10:28_10": "vuttaṁ, aññathā dassanapahātabbāpi dutiyamaggavajjhehi oḷārikāti. Aṇusahagateti aṇubhūte.",
  "tika-s0401t10:28_11": "Idaṁ heṭṭhimamaggavajjhe apekkhitvā vuttaṁ. Sabbakileseti avasiṭṭhasabbakilese. Na",
  "tika-s0401t10:28_12": "hi paṭhamādimaggehipi pahīnā kilesā puna pahīyantīti.",
  "tika-s0401t10:29_0": "Kakkhaḷattaṁ kathinabhāvo. Paggharaṇaṁ dravabhāvo. Lokiyavāyunā bhastāya viya yena",
  "tika-s0401t10:29_1": "taṁtaṁkalāpassa uddhumāyanaṁ, thaddhabhāvo vā, taṁ vitthambhanaṁ. Vijjamānepi kalāpantarabhūtānaṁ",
  "tika-s0401t10:29_2": "kalāpantarabhūtehi phuṭṭhabhāve taṁtaṁbhūtavivittatā rūpapariyanto ākāsoti yesaṁ",
  "tika-s0401t10:29_3": "yo paricchedo, tehi so asamphuṭṭhova, aññathā bhūtānaṁ paricchedabhāvo na siyā byāpitabhāvāpattito.",
  "tika-s0401t10:29_4": "Yasmiṁ kalāpe bhūtānaṁ paricchedo, tehi asamphuṭṭhabhāvo asamphuṭṭhalakkhaṇaṁ. Tenāha",
  "tika-s0401t10:29_5": "– bhagavā ākāsadhātuniddese (dha. sa. 637) ‘‘asamphuṭṭho catūhi mahābhūtehī’’ti.",
  "tika-s0401t10:30_0": "Virodhipaccayasannipāte visadisuppatti ruppanaṁ. Cetanāpadhānattā saṅkhārakkhandhadhammānaṁ",
  "tika-s0401t10:30_1": "cetanāvasenetaṁ vuttaṁ – ‘‘saṅkhārānaṁ abhisaṅkharaṇalakkhaṇa’’nti. Tathā hi suttantabhājanīye",
  "tika-s0401t10:30_2": "saṅkhārakkhandhavibhaṅge (vibha. 92) ‘‘cakkhusamphassajā cetanā’’tiādinā cetanāva",
  "tika-s0401t10:30_3": "vibhattā. Abhisaṅkharalakkhaṇā ca cetanā. Yathāha – ‘‘tattha katamo puññābhisaṅkhāro,",
  "tika-s0401t10:30_4": "kusalā cetanā kāmāvacarā’’tiādi. Pharaṇaṁ savipphārikatā. Assaddhiyeti assaddhiyahetu.",
  "tika-s0401t10:30_5": "Nimittatthe bhummaṁ. Esa nayo kosajjetiādīsu. Vūpasamalakkhaṇanti kāyacittapariḷāhūpasamalakkhaṇaṁ.",
  "tika-s0401t10:30_6": "Līnuddhaccarahite adhicitte pavattamāne paggahaniggahasampahaṁsanesu abyāvaṭatāya",
  "tika-s0401t10:30_7": "ajjhupekkhanaṁ paṭisaṅkhānaṁ pakkhapātupacchedato.",
  "tika-s0401t10:31_0": "Musāvādādīnaṁ visaṁvādanādikiccatāya lūkhānaṁ apariggāhakānaṁ paṭipakkhabhāvato pariggāhakasabhāvā",
  "tika-s0401t10:31_1": "sammāvācā, siniddhabhāvato sampayuttadhamme sammāvācāpaccayasubhāsitānaṁ sotārañca",
  "tika-s0401t10:31_2": "puggalaṁ pariggaṇhātīti sā pariggahalakkhaṇā. Kāyikakiriyā kiñci kattabbaṁ samuṭṭhāpeti,",
  "tika-s0401t10:31_3": "sayañca samuṭṭhahanaṁ ghaṭanaṁ hotīti sammākammantasaṅkhātā viratīpi samuṭṭhānalakkhaṇā",
  "tika-s0401t10:31_4": "daṭṭhabbā, sampayuttadhammānaṁ vā ukkhipanaṁ samuṭṭhāpanaṁ kāyikakiriyāya bhārukkhipanaṁ",
  "tika-s0401t10:31_5": "viya. Jīvamānassa sattassa, sampayuttadhammānaṁ vā jīvitindriyapavattiyā, ājīvasseva",
  "tika-s0401t10:31_6": "vā suddhi vodānaṁ. ‘‘Saṅkhārā’’ti idha cetanā adhippetāti vuttaṁ – ‘‘saṅkhārānaṁ",
  "tika-s0401t10:31_7": "cetanālakkhaṇa’’nti. Namanaṁ ārammaṇābhimukhabhāvo. Āyatanaṁ pavattanaṁ. Āyatanavasena",
  "tika-s0401t10:31_8": "hi āyasaṅkhātānaṁ cittacetasikānaṁ pavatti. Taṇhāya hetulakkhaṇanti vaṭṭassa janakahetubhāvo,",
  "tika-s0401t10:31_9": "maggassa pana nibbānasampāpakattanti ayametesaṁ viseso.",
  "tika-s0401t10:32_0": "Tathalakkhaṇaṁ aviparītasabhāvo. Ekaraso aññamaññanātivattanaṁ anūnādhikabhāvo. Yuganaddhā",
  "tika-s0401t10:32_1": "samathavipassanāva. ‘‘Saddhāpaññā paggahāvikkhepā’’tipi vadanti. Khayoti kilesakkhayo",
  "tika-s0401t10:32_2": "maggo. Anuppādapariyosānatāya anuppādo phalaṁ. Passaddhi kilesavūpasamo. Chandassāti",
  "tika-s0401t10:32_3": "kattukāmatāchandassa. Mūlalakkhaṇaṁ patiṭṭhābhāvo. Samuṭṭhānalakkhaṇaṁ ārammaṇappaṭipādakatāya",
  "tika-s0401t10:32_4": "sampayuttadhammānaṁ uppattihetutā. Samodhānaṁ visayādisannipātena gahetabbākāro,",
  "tika-s0401t10:32_5": "yā saṅgatīti vuccati. Samaṁ, saha odahanti anena sampayuttadhammāti vā samodhānaṁ,",
  "tika-s0401t10:32_6": "phasso. Samosaranti sannipatanti etthāti samosaraṇaṁ. Vedanāya vinā appavattamānā",
  "tika-s0401t10:32_7": "sampayuttadhammā vedanānubhavananimittaṁ samosaṭā viya hontīti evaṁ vuttaṁ. Gopānasīnaṁ",
  "tika-s0401t10:32_8": "kūṭaṁ viya sampayuttānaṁ pāmokkhabhāvo pamukhalakkhaṇaṁ. Tato, tesaṁ vā sampayuttadhammānaṁ",
  "tika-s0401t10:32_9": "uttari padhānanti tatuttari. Paññuttarā hi kusalā dhammā. Vimuttiyāti phalassa. Tañhi",
  "tika-s0401t10:32_10": "sīlādiguṇasārassa paramukkaṁsabhāvena sāraṁ. Ayañca lakkhaṇavibhāgo chadhātupañcajhānaṅgādivasena",
  "tika-s0401t10:32_11": "taṁtaṁsuttapadānusārena porāṇaṭṭhakathāyaṁ āgatanayena ca katoti daṭṭhabbaṁ. Tathā",
  "tika-s0401t10:32_12": "hi pubbe vuttopi koci dhammo pariyāyantarappakāsanatthaṁ puna dassito, tato eva ca",
  "tika-s0401t10:32_13": "‘‘chandamūlakā kusalā dhammā manasikārasamuṭṭhānā phassasamodhānā vedanāsamosaraṇā’’ti,",
  "tika-s0401t10:32_14": "‘‘paññuttarā kusalā dhammā’’ti, ‘‘vimuttisāramidaṁ brahmacariya’’nti, ‘‘nibbānogadhañhi,",
  "tika-s0401t10:32_15": "āvuso, brahmacariyaṁ nibbānapariyosāna’’nti (saṁ. ni. 5.512) ca suttapadānaṁ vasena",
  "tika-s0401t10:32_16": "‘‘chandassa mūlalakkhaṇa’’ntiādi vuttaṁ.",
  "tika-s0401t10:33_0": "Tathadhammānāma cattāri ariyasaccāni aviparītasabhāvattā. Tathāni taṁsabhāvattā,",
  "tika-s0401t10:33_1": "avitathāni amusāsabhāvattā, anaññathāni aññākārarahitattā. Jātipaccayasambhūtasamudāgataṭṭhoti",
  "tika-s0401t10:33_2": "jātipaccayā sambhūtaṁ hutvā sahitassa attano paccayānurūpassa uddhaṁ uddhaṁ āgatabhāvo,",
  "tika-s0401t10:33_3": "anupavattatthoti attho. Atha vā sambhūtaṭṭho ca samudāgataṭṭho ca sambhūtasamudāgataṭṭho,",
  "tika-s0401t10:33_4": "na jātito jarāmaraṇaṁ na hoti, na ca jātiṁ vinā aññato hotīti jātipaccayasambhūtaṭṭho,",
  "tika-s0401t10:33_5": "itthañca jātito samudāgacchatīti jātipaccayasamudāgataṭṭho. Yā yā jāti yathā yathā",
  "tika-s0401t10:33_6": "paccayo hoti, tadanurūpaṁ pātubhāvoti attho. Avijjāya saṅkhārānaṁ paccayaṭṭhoti etthāpi",
  "tika-s0401t10:33_7": "na avijjā saṅkhārānaṁ paccayo na hoti, na ca avijjaṁ vinā saṅkhārā uppajjanti. Yā",
  "tika-s0401t10:33_8": "yā avijjā yesaṁ yesaṁ saṅkhārānaṁ yathā yathā paccayo hoti, ayaṁ avijjāya saṅkhārānaṁ",
  "tika-s0401t10:33_9": "paccayaṭṭho, paccayabhāvoti attho.",
  "tika-s0401t10:34_0": "Bhagavā taṁ jānāti passatīti sambandho. Tenāti bhagavatā. Taṁ vibhajjamānanti yojetabbaṁ.",
  "tika-s0401t10:34_1": "Tanti rūpāyatanaṁ. Iṭṭhāniṭṭhādīti ādi-saddena majjhattaṁ saṅgaṇhāti, tathā atītānāgatapaccuppannaparittaajjhattabahiddhātadubhayādibhedaṁ.",
  "tika-s0401t10:34_2": "Labbhamānakapadavasenāti ‘‘rūpāyatanaṁ diṭṭhaṁ, saddāyatanaṁ sutaṁ, gandhāyatanaṁ",
  "tika-s0401t10:34_3": "rasāyatanaṁ phoṭṭhabbāyatanaṁ mutaṁ, sabbaṁ rūpaṁ manasā viññāta’’nti (dha. sa. 966)",
  "tika-s0401t10:34_4": "vacanato diṭṭhapadañca viññātapadañca rūpārammaṇe labbhati. Anekehi nāmehīti ‘‘rūpārammaṇaṁ",
  "tika-s0401t10:34_5": "iṭṭhaṁ aniṭṭhaṁ majjhattaṁ parittaṁ atītaṁ anāgataṁ paccuppannaṁ ajjhattaṁ bahiddhā",
  "tika-s0401t10:34_6": "diṭṭhaṁ viññātaṁ rūpaṁ rūpāyatanaṁ rūpadhātu vaṇṇanibhā sanidassanaṁ sappaṭighaṁ",
  "tika-s0401t10:34_7": "nīlaṁ pītaka’’nti evamādīhi anekehi nāmehi. Terasahi vārehīti rūpakaṇḍe āgate terasa",
  "tika-s0401t10:34_8": "niddesavāre sandhāyāha. Dvepaññāsāya nayehīti ekekasmiṁ vāre catunnaṁ catunnaṁ vavatthāpananayānaṁ",
  "tika-s0401t10:34_9": "vasena dvipaññāsāya nayehi. Tathamevāti aviparītadassitāya appaṭivattiyadesanatāya",
  "tika-s0401t10:34_10": "ca tathameva hoti. Jānāmi abbhaññāsinti vattamānātītakālesu ñāṇappavattidassanena",
  "tika-s0401t10:34_11": "anāgatepi ñāṇappavatti vuttāyevāti daṭṭhabbā. Vidita-saddo anāmaṭṭhakālaviseso veditabbo",
  "tika-s0401t10:34_12": "‘‘diṭṭhaṁ sutaṁ muta’’ntiādīsu (dī. ni. 3.188; ma. ni. 1.7-8; saṁ. ni. 3.208; a.",
  "tika-s0401t10:34_13": "ni. 4.23) viya. Na upaṭṭhāsīti attattaniyavasena na upagañchi . Yathā rūpārammaṇādayo",
  "tika-s0401t10:34_14": "dhammā yaṁsabhāvā yaṁpakārā ca, tathā ne passati jānāti gacchatīti tathāgatoti evaṁ",
  "tika-s0401t10:34_15": "padasambhavo veditabbo. Keci pana ‘‘niruttinayena pisodarādipakkhepena vā dassīsaddassa",
  "tika-s0401t10:34_16": "lopaṁ, āgata-saddassa cāgamaṁ katvā tathāgato’’ti vaṇṇenti.",
  "tika-s0401t10:35_0": "Yaṁ rattinti yassaṁ rattiyaṁ. Accantasaṁyoge cetaṁ upayogavacanaṁ. Tiṇṇaṁ mārānanti",
  "tika-s0401t10:35_1": "kilesābhisaṅkhāradevaputtasaṅkhātānaṁ tiṇṇaṁ mārānaṁ. Anupavajjanti niddosatāya na",
  "tika-s0401t10:35_2": "upavajjaṁ. Anūnanti pakkhipitabbābhāvena na ūnaṁ. Anadhikanti apanetabbābhāvena na",
  "tika-s0401t10:35_3": "adhikaṁ. Sabbākāraparipuṇṇanti atthabyañjanādisampattiyā sabbākārena paripuṇṇaṁ.",
  "tika-s0401t10:35_4": "No aññathāti ‘‘tathevā’’ti vuttamevatthaṁ byatirekena sampādeti. Tena yadatthaṁ bhāsitaṁ,",
  "tika-s0401t10:35_5": "tadatthanipphādanato yathā bhāsitaṁ bhagavatā, tathevāti aviparītadesanataṁ dasseti.",
  "tika-s0401t10:35_6": "Gadatthoti etena tathaṁ gadatīti tathāgatoti da-kārassa ta-kāraṁ katvā niruttinayena",
  "tika-s0401t10:35_7": "vuttanti dasseti. Tathā gatamassāti tathāgato. Gatanti ca kāyassa vācāya vā pavattīti",
  "tika-s0401t10:35_8": "attho. Tathāti ca vutte yaṁ-taṁ-saddānaṁ abyabhicāritasambandhatāya yathāti ayamattho",
  "tika-s0401t10:35_9": "upaṭṭhitoyeva hoti. Kāyavācākiriyānañca aññamaññānulomena vacanicchāyaṁ kāyassa vācā,",
  "tika-s0401t10:35_10": "vācāya ca kāyo sambandhabhāvena upatiṭṭhatīti imamatthaṁ dassento āha – ‘‘bhagavato",
  "tika-s0401t10:35_11": "hī’’tiādi. Imasmiṁ pana atthe tathāvāditāya tathāgatoti ayampi attho siddho hoti.",
  "tika-s0401t10:35_12": "So pana pubbe pakārantarena dassitoti āha – ‘‘evaṁ tathākāritāya tathāgato’’ti.",
  "tika-s0401t10:36_0": "Tiriyaṁ aparimāṇāsu lokadhātūsūti etena yadeke ‘‘tiriyaṁ viya upari adho ca santi",
  "tika-s0401t10:36_1": "lokadhātuyo’’ti vadanti, taṁ paṭisedheti. Desanāvilāsoyeva desanāvilāsamayo yathā",
  "tika-s0401t10:36_2": "‘‘puññamayaṁ dānamaya’’ntiādīsu (dī. ni. 3.305; itivu. 60; netti. 33). Nipātānaṁ",
  "tika-s0401t10:36_3": "vācakasaddasannidhāne tadatthajotanabhāvena pavattanato gata-saddoyeva avagatatthaṁ",
  "tika-s0401t10:36_4": "atītatthañca vadatīti āha – ‘‘gatoti avagato atīto’’ti. Atha vā abhinīhārato paṭṭhāya",
  "tika-s0401t10:36_5": "yāva sambodhi, etthantare mahābodhiyānapaṭipattiyā hānaṭṭhānasaṁkilesanivattīnaṁ",
  "tika-s0401t10:36_6": "abhāvato yathā paṇidhānaṁ, tathā gato abhinīhārānurūpaṁ paṭipannoti tathāgato. Atha",
  "tika-s0401t10:36_7": "vā mahiddhikatāya paṭisambhidānaṁ ukkaṁsādhigamena anāvaraṇañāṇatāya ca katthacipi",
  "tika-s0401t10:36_8": "paṭighātābhāvato yathā ruci, tathā kāyavācācittānaṁ gatāni gamanāni pavattiyo etassāti",
  "tika-s0401t10:36_9": "tathāgato. Yasmā ca loke vidhayuttagatapakārasaddā samānatthā dissanti, tasmā yathāvidhā",
  "tika-s0401t10:36_10": "vipassiādayo bhagavanto, ayampi bhagavā tathāvidhoti tathāgato. Yathā yuttā ca te",
  "tika-s0401t10:36_11": "bhagavanto, ayampi bhagavā tathā yuttoti tathāgato. Atha vā yasmā saccaṁ tatvaṁ tacchaṁ",
  "tika-s0401t10:36_12": "tathanti ñāṇassetaṁ adhivacanaṁ, tasmā tathena ñāṇena āgatoti tathāgatoti evampi",
  "tika-s0401t10:36_13": "tathāgatasaddassa attho veditabbo.",
  "tika-s0401t10:37": "‘‘Pahāya kāmādimale yathā gatā,",
  "tika-s0401t10:38": "Samādhiñāṇehi vipassiādayo;",
  "tika-s0401t10:39": "Mahesino sakyamunī jutindharo,",
  "tika-s0401t10:40": "Tathāgato tena tathāgato mato.",
  "tika-s0401t10:41": "‘‘Tathañca dhātāyatanādilakkhaṇaṁ,",
  "tika-s0401t10:42": "Sabhāvasāmaññavibhāgabhedato;",
  "tika-s0401t10:43": "Sayambhuñāṇena jinoyamāgato,",
  "tika-s0401t10:44": "Tathāgato vuccati sakyapuṅgavo.",
  "tika-s0401t10:45": "‘‘Tathāni saccāni samantacakkhunā,",
  "tika-s0401t10:46": "Tathā idappaccayatā ca sabbaso;",
  "tika-s0401t10:47": "Anaññaneyyena yato vibhāvitā,",
  "tika-s0401t10:48": "Yāthāvato tena jino tathāgato.",
  "tika-s0401t10:49": "‘‘Anekabhedāsupi lokadhātusu,",
  "tika-s0401t10:50": "Jinassa rupāyatanādigocare;",
  "tika-s0401t10:51": "Vicittabhede tathameva dassanaṁ,",
  "tika-s0401t10:52": "Tathāgato tena samantalocano.",
  "tika-s0401t10:53": "‘‘Yato ca dhammaṁ tathameva bhāsati,",
  "tika-s0401t10:54": "Karoti vācāyanulomamattano;",
  "tika-s0401t10:55": "Guṇehi lokaṁ abhibhuyyirīyati,",
  "tika-s0401t10:56": "Tathāgato tenapi lokanāyako.",
  "tika-s0401t10:57": "‘‘Yathābhinīhāramato yathāruci,",
  "tika-s0401t10:58": "Pavattavācā tanucittabhāvato;",
  "tika-s0401t10:59": "Yathāvidhā yena purā mahesino,",
  "tika-s0401t10:60": "Tathāvidho tena jino tathāgato’’ti. (dī. ni. ṭī. 1.7) –",
  "tika-s0401t10:61": "Saṅgahagāthā mukhamattameva, kasmā? Appamādapadaṁ viya sakalakusaladhammasampaṭipattiyā sabbabuddhaguṇānaṁ saṅgāhakattā. Tenevāha – ‘‘sabbākārenā’’tiādi. Sesamettha uttānatthameva.",
  "tika-s0401t10:62_0": "171. Dutiye uppattīti paṭhamāya jātiyā nibbattiṁ vatvā ariyāya jātiyā nibbattiṁ dassetuṁ",
  "tika-s0401t10:62_1": "– ‘‘nipphattī’’ti āha. Tadā hissa buddhabhāvanipphattīti. ‘‘Dullabho’’tiādiṁ vatvā",
  "tika-s0401t10:62_2": "kāraṇassa dūrasambhārabhāvato tattha kāraṇaṁ dassento ‘‘ekavāra’’ntiādimāha. Idaṁ",
  "tika-s0401t10:62_3": "vuttaṁ hoti – tattha vāragaṇanā nāma māsasaṁvaccharakappagaṇanādikā, kappānaṁ ekaṁ",
  "tika-s0401t10:62_4": "asaṅkhyeyyaṁ dve asaṅkhyeyyāni tīṇi asaṅkhyeyyānipi pāramiyo pūretvāpi buddhena bhavituṁ",
  "tika-s0401t10:62_5": "na sakkā, heṭṭhimakoṭiyā pana cattāri asaṅkhyeyyāni kappasatasahassañca nirantaraṁ",
  "tika-s0401t10:62_6": "dasa pāramiyo pūretvā buddhabhāvaṁ pattuṁ sakkā, na ito aññathāti iminā kāraṇena",
  "tika-s0401t10:62_7": "dullabho pātubhāvo buddhānanti.",
  "tika-s0401t10:63_0": "172. Tatiye niccaṁ na hotīti abhiṇhappavattikaṁ na hoti kadācideva sambhavato. Yebhuyyena",
  "tika-s0401t10:63_1": "manussā acchariyaṁ disvā accharaṁ paharanti, taṁ sandhāya vuttaṁ – ‘‘accharaṁ paharitvā",
  "tika-s0401t10:63_2": "passitabbo’’ti. Samannāgatattāti etena acchariyā guṇadhammā etasmiṁ santīti acchariyoti",
  "tika-s0401t10:63_3": "dasseti. Apica ādito pabhuti abhinīhārāvaho, tato parampi anaññasādhāraṇe guṇadhamme",
  "tika-s0401t10:63_4": "āciṇṇavāti acchariyoti āha – ‘‘āciṇṇamanussotipi acchariyamanusso’’tiādi. Mahābodhiñāṇameva",
  "tika-s0401t10:63_5": "maṇḍabhūtaṁ mahābodhimaṇḍo. Sabbaññutaññāṇapadaṭṭhānañhi maggañāṇaṁ, maggañāṇapadaṭṭhānañca",
  "tika-s0401t10:63_6": "sabbaññutaññāṇaṁ ‘‘mahābodhī’’ti vuccati. Anivattakenāti bodhiyā niyatabhāvāpattiyā",
  "tika-s0401t10:63_7": "mahābodhisattabhāvato anivattanasabhāvena. Buddhakārakadhammānaṁ pūraṇampi na aññassa",
  "tika-s0401t10:63_8": "kassaci āciṇṇantiādinā hetuavatthāya phalāvatthāya sattānaṁ upakārāvatthāya cāti",
  "tika-s0401t10:63_9": "tīsupi avatthāsu lokanātho anaññasādhāraṇānaṁ guṇadhammānaṁ āciṇṇatāya acchariyamanusso vuttoti dasseti.",
  "tika-s0401t10:64_0": "173. Catutthe kāle kiriyāti kālakiriyā. Katarasmiṁ kāle kīdisī kiriyā. Sāmaññajotanā",
  "tika-s0401t10:64_1": "hi visese avatiṭṭhati, visesatthinā ca viseso anuppayojitabboti āha – ‘‘ekasmiṁ kāle",
  "tika-s0401t10:64_2": "pākaṭā kiriyā’’ti. Katarasmiṁ pana ekasmiṁ kāle, kathañca pākaṭāti? Kappānaṁ satasahassādhikāni",
  "tika-s0401t10:64_3": "anekāni asaṅkhyeyyāni abhikkamitvā yathādhippetamanorathapāripūrivasena samupaladdhe",
  "tika-s0401t10:64_4": "ekasmiṁ kāle, sadevaloke ativiya acchariyamanussassa parinibbānanti accantapākaṭā.",
  "tika-s0401t10:64_5": "Anutāpakarāti cetodukkhāvahā. Dasasahassacakkavāḷesūti vuttaṁ tassa buddhakkhettabhāvena",
  "tika-s0401t10:64_6": "paricchinnattā, tadaññesañca avisayattā.",
  "tika-s0401t10:65_0": "174. Pañcame dutiyassa buddhassāti dutiyassa sabbaññubuddhassa abhāvā. Sutabuddho",
  "tika-s0401t10:65_1": "nāma sutamayena ñāṇena bujjhitabbassa buddhattā. Catusaccabuddho nāma catunnaṁ ariyasaccānaṁ",
  "tika-s0401t10:65_2": "anavasesato buddhattā. Paccekabuddho nāma paccekaṁ attanoyeva yathā catusaccasambodho",
  "tika-s0401t10:65_3": "hoti, evaṁ buddhattā. Sammāsambuddho eva hi yathā sadevakassa lokassa catusaccasambodho",
  "tika-s0401t10:65_4": "hoti, evaṁ saccāni abhisambujjhati. Cattāri vā aṭṭha vā soḷasa vāti idaṁ katamahābhinīhārānaṁ",
  "tika-s0401t10:65_5": "mahābodhisattānaṁ paññādhikasaddhādhikavīriyādhikavibhāgavasena vuttaṁ. ‘‘Paññādhikānañhi",
  "tika-s0401t10:65_6": "saddhā mandā hoti, paññā tikkhā. Saddhādhikānaṁ paññā majjhimā hoti. Vīriyādhikānaṁ",
  "tika-s0401t10:65_7": "paññā mandā, paññānubhāvena ca sammāsambodhi adhigantabbā’’ti aṭṭhakathāyaṁ vuttaṁ.",
  "tika-s0401t10:65_8": "Avisesena pana vimuttiparipācanīyadhammānaṁ tikkhamajjhimamudubhāvena tayopete bhedā",
  "tika-s0401t10:65_9": "yuttāti vadanti. Tividhā hi bodhisattā abhinīhārakkhaṇe bhavanti ugghaṭitaññuvipañcitaññuneyyabhedena.",
  "tika-s0401t10:65_10": "Tesu ugghaṭitaññū sammāsambuddhassa sammukhā cātuppadikaṁ gāthaṁ suṇanto tatiyapade",
  "tika-s0401t10:65_11": "apariyositeyeva chahi abhiññāhi saha paṭisambhidāhi arahattaṁ pattuṁ samatthūpanissayo",
  "tika-s0401t10:65_12": "hoti. Dutiyo satthu sammukhā ekaṁ gāthaṁ suṇanto apariyositeyeva catutthapade chahi",
  "tika-s0401t10:65_13": "abhiññāhi arahattaṁ pattuṁ samatthūpanissayo hoti. Itaro bhagavato sammukhā cātuppadikagāthaṁ",
  "tika-s0401t10:65_14": "sutvā pariyositāya gāthāya chahi abhiññāhi arahattaṁ pattuṁ samatthūpanissayo hoti.",
  "tika-s0401t10:65_15": "Tayopete vinā kālabhedena katābhinīhārā laddhabyākaraṇā pāramiyo pūrento yathākkamaṁ",
  "tika-s0401t10:65_16": "yathāvuttabhedena kālena sammāsambodhiṁ pāpuṇanti, tesu tesu pana kālabhedesu aparipuṇṇesu",
  "tika-s0401t10:65_17": "te te mahāsattā divase divase vessantaradānasadisaṁ dānaṁ dentāpi tadanurūpaṁ sīlādisesapāramidhamme",
  "tika-s0401t10:65_18": "ācinantāpi antarā buddhā bhavissantīti akāraṇametaṁ. Kasmā? Ñāṇassa aparipaccanato.",
  "tika-s0401t10:65_19": "Paricchinnakālanipphāditaṁ viya hi sassaṁ paricchinnakāle nipphāditā sammāsambodhi",
  "tika-s0401t10:65_20": "tadantarā sabbussāhena vāyamantenapi na sakkā pāpuṇitunti pāramipūrī yathāvuttakālavisesena",
  "tika-s0401t10:65_21": "sampajjatīti veditabbaṁ. Saddhinti samānakāle.",
  "tika-s0401t10:66_0": "Asahāyoti nippariyāyato vuttaṁ. Sahaayanaṭṭho hi sahāyaṭṭho. Paṭipattivasena bhagavatā",
  "tika-s0401t10:66_1": "saha samaṁ ayanaṁ nāma kassacipi nattheva. Hatthādiavayavato paṭi paṭi minitabbato",
  "tika-s0401t10:66_2": "paṭimā vuccati attabhāvo. Samattho nāma natthīti devo vā māro vā brahmā vā koci natthi.",
  "tika-s0401t10:66_3": "Paṭisamoti paṭinidhibhāvena samo. Paṭibhāgaṁ dātunti ‘‘cattāro satipaṭṭhānā’’tiādinā",
  "tika-s0401t10:66_4": "vuttassa dhammabhāgassa dhammakoṭṭhāsassa paṭipakkhabhūtaṁ katvā bhāgaṁ koṭṭhāsaṁ",
  "tika-s0401t10:66_5": "paṭivacanaṁ dātuṁ samattho nāma natthi. Natthi etassa sīlādiguṇehi paṭibimbabhūto",
  "tika-s0401t10:66_6": "puggaloti appaṭipuggalo. Tenāha – ‘‘añño kocī’’tiādi. Tisahassimahāsahassīnaṁ vibhāgo",
  "tika-s0401t10:66_7": "parato āvi bhavissati. Sesamettha suviññeyyameva.",
  "tika-s0401t10:67_0": "175. Chaṭṭhādīsu tasmiṁ puggaleti sammāsambuddhe. Tanti paññācakkhu. Pātubhūtameva",
  "tika-s0401t10:67_1": "hoti tassa sahassa uppajjanato. Uppattīti uppajjanaṁ. Nipphattīti parivuddhi. Kīvarūpassāti",
  "tika-s0401t10:67_2": "kīdisassa. Sāvakavisayeva hatthagataṁ paññācakkhu nāma dvinnaṁ aggasāvakānaṁyevāti",
  "tika-s0401t10:67_3": "āha – ‘‘sāriputtattherassā’’tiādi. Samādhipaññāti samādhisahagatā paññā. ‘‘Samādhisaṁvattanikā",
  "tika-s0401t10:67_4": "khippanisantiādivisesāvahā paññā’’ti keci. Ālokoti paññāāloko eva. Tathā obhāso.",
  "tika-s0401t10:67_5": "Tīṇipīti tīṇipi suttāni. Lokiyalokuttaramissakānīti pubbabhāgapaññāya adhippetattā vuttaṁ.",
  "tika-s0401t10:68_0": "Uttamadhammānanti attano uttaritarassa abhāvena seṭṭhadhammānaṁ. Daṭṭhabbato dassanaṁ,",
  "tika-s0401t10:68_1": "bhagavato rūpakāyo. Tatthapi visesato rūpāyatanaṁ. Tenāha – ‘‘cakkhuviññāṇena daṭṭhuṁ",
  "tika-s0401t10:68_2": "labhatī’’ti. Natthi ito uttaranti anuttaraṁ, tadeva anuttariyaṁ, dassanañca taṁ anuttariyañcāti",
  "tika-s0401t10:68_3": "dassanānuttariyaṁ. Sesapadesupi eseva nayo. Ayaṁ pana padaviseso – suyyatīti savanaṁ,",
  "tika-s0401t10:68_4": "bhagavato vacanaṁ. Labbhatīti lābho, bhagavati saddhā. Sikkhitabbato sikkhā. Sīlasamādhipaññāparicaraṇaṁ",
  "tika-s0401t10:68_5": "pāricariyā, upaṭṭhānaṁ. Anussaraṇaṁ anussati, satthu guṇānussaraṇaṁ. Imesanti yathāvuttānaṁ",
  "tika-s0401t10:68_6": "channaṁ anuttariyānaṁ. Pātubhāvo hotīti tathāgatassa pātubhāvā tappaṭibaddhattā tabbisayattā",
  "tika-s0401t10:68_7": "ca pātubhāvo hoti. ‘‘Dassanānuttariya’’nti ca sadevake loke uttaritarassa bhagavato",
  "tika-s0401t10:68_8": "rūpassa na dassanamattaṁ adhippetaṁ, atha kho tassa rūpadassanamukhena aveccappasādena",
  "tika-s0401t10:68_9": "buddhaguṇe okappetvā ogāhetvā dassanaṁ daṭṭhabbaṁ. Tenāha – ‘‘āyasmā hī’’tiādi. Idampi",
  "tika-s0401t10:68_10": "dassanānuttariyanti pubbe vuttato nibbisesattā vuttaṁ. Dasabalaṁ dassanāya labhitvāti",
  "tika-s0401t10:68_11": "ānandatthero viya pasādabhattimettāpubbakaṁ dasabalaṁ dassanāya labhitvā. Dassanaṁ",
  "tika-s0401t10:68_12": "vaḍḍhetvāti dassanamukhena pavattaṁ vipassanācāraṁ vaḍḍhetvā. Dassanamukhena yāva",
  "tika-s0401t10:68_13": "anulomañāṇaṁ vipassanācāraṁ vaḍḍhetvā tadanantaraṁ aṭṭhamakamahābhūmiṁ okkamanto",
  "tika-s0401t10:68_14": "dassanaṁ sotāpattimaggaṁ pāpeti nāma. Idha parato pavattaṁ dassanaṁ dassanameva nāma,",
  "tika-s0401t10:68_15": "mūladassanaṁ pana saccadassanassapi kāraṇabhāvato dassanānuttariyaṁ nāma. Esa nayo sesānuttariyesupi.",
  "tika-s0401t10:69_0": "Dasabale saddhaṁ paṭilabhatīti sammāsambuddhe bhagavati saddhaṁ paṭilabhati. Tisso",
  "tika-s0401t10:69_1": "sikkhā sikkhitvāti tisso pubbabhāgasikkhā sikkhitvā. Paricaratīti upaṭṭhānaṁ karoti.",
  "tika-s0401t10:69_2": "‘‘Itipi so bhagavā’’tiādinā buddhānussativasena anussatijjhānaṁ uppādetvā taṁ padaṭṭhānaṁ",
  "tika-s0401t10:69_3": "katvā vipassanaṁ vaḍḍhento ‘‘anussatiṁ vaḍḍhetvā’’ti vutto.",
  "tika-s0401t10:70_0": "Sacchikiriyāhotīti paccakkhakaraṇaṁ hoti. Maggakkhaṇe hi labbhamānā paṭisambhidā",
  "tika-s0401t10:70_1": "phalakkhaṇe sacchikatā nāma hoti tato paraṁ atthādīsu yathicchitaṁ viniyogakkhamabhāvato.",
  "tika-s0401t10:70_2": "Catassoti gaṇanaparicchedo. Paṭisambhidāti pabhedā. Kassa pana pabhedāti? ‘‘Atthe",
  "tika-s0401t10:70_3": "ñāṇaṁ atthapaṭisambhidā’’tiādivacanato (vibha. 718-721) ñāṇassetā pabhedā. Tasmā",
  "tika-s0401t10:70_4": "catasso paṭisambhidāti cattāro ñāṇappabhedāti attho. Atthapaṭisambhidāti atthe paṭisambhidā,",
  "tika-s0401t10:70_5": "atthapabhedassa salakkhaṇavibhāvanavavatthānakaraṇasamatthaṁ atthe pabhedagataṁ ñāṇanti",
  "tika-s0401t10:70_6": "attho. Tathā dhammapabhedassa salakkhaṇavibhāvanavavatthānakaraṇasamatthaṁ dhamme",
  "tika-s0401t10:70_7": "pabhedagataṁ ñāṇaṁ dhammapaṭisambhidā. Niruttipabhedassa salakkhaṇavibhāvanavavatthānakaraṇasamatthaṁ",
  "tika-s0401t10:70_8": "niruttābhilāpe pabhedagataṁ ñāṇaṁ niruttipaṭisambhidā. Paṭibhānapabhedassa salakkhaṇavibhāvanavavatthānakaraṇasamatthaṁ",
  "tika-s0401t10:70_9": "paṭibhāne pabhedagataṁ ñāṇaṁ paṭibhānapaṭisambhidā.",
  "tika-s0401t10:71_0": "Atthesu ñāṇantiādīsu atthoti saṅkhepato hetuphalaṁ. Tañhi hetuvasena araṇīyaṁ gantabbaṁ",
  "tika-s0401t10:71_1": "pattabbaṁ, tasmā ‘‘attho’’ti vuccati. Pabhedato pana yaṁ kiñci paccayuppannaṁ, nibbānaṁ,",
  "tika-s0401t10:71_2": "bhāsitattho, vipāko, kiriyāti ime pañca dhammā ‘‘attho’’ti veditabbā. Taṁ atthaṁ",
  "tika-s0401t10:71_3": "paccavekkhantassa tasmiṁ pabhedagataṁ ñāṇaṁ atthapaṭisambhidā. Dhammoti saṅkhepato",
  "tika-s0401t10:71_4": "paccayo. So hi yasmā tanti dahati vidahati pavatteti ceva pāpeti ca ṭhapeti ca, tasmā",
  "tika-s0401t10:71_5": "‘‘dhammo’’ti vuccati. Pabhedato pana yo koci phalanibbattako hetu ariyamaggo bhāsitaṁ",
  "tika-s0401t10:71_6": "kusalaṁ akusalanti pañcavidhoti veditabbo, taṁ dhammaṁ paccavekkhantassa tasmiṁ dhamme",
  "tika-s0401t10:71_7": "pabhedagataṁ ñāṇaṁ dhammapaṭisambhidā.",
  "tika-s0401t10:72_0": "Atthadhammaniruttābhilāpe ñāṇanti tasmiṁ atthe ca dhamme ca sabhāvaniruttisaddaṁ",
  "tika-s0401t10:72_1": "ārammaṇaṁ katvā paccavekkhantassa tasmiṁ sabhāvaniruttiabhilāpe pabhedagataṁ ñāṇaṁ.",
  "tika-s0401t10:72_2": "Evamayaṁ niruttipaṭisambhidā saddārammaṇā nāma jātā, na paññattiārammaṇā. Kasmā?",
  "tika-s0401t10:72_3": "Yasmā saddaṁ sutvā ‘‘ayaṁ sabhāvanirutti, ayaṁ na sabhāvaniruttī’’ti pajānāti. Paṭisambhidāpatto",
  "tika-s0401t10:72_4": "hi ‘‘phasso’’ti vutte ‘‘ayaṁ sabhāvaniruttī’’ti jānāti, ‘‘phassā’’ti vā ‘‘phassa’’nti",
  "tika-s0401t10:72_5": "vā vutte ‘‘ayaṁ na sabhāvaniruttī’’ti jānāti. Vedanādīsupi eseva nayo. Ayaṁ panesa",
  "tika-s0401t10:72_6": "nāmākhyātopasaggābyayapadampi jānātiyeva sabhāvaniruttiyā yāthāvato jānanato. Ñāṇesu",
  "tika-s0401t10:72_7": "ñāṇanti sabbatthakañāṇaṁ ārammaṇaṁ katvā paccavekkhantassa pabhedagataṁ ñāṇaṁ.",
  "tika-s0401t10:73_0": "Imā pana catasso paṭisambhidā sekkhabhūmiyaṁ asekkhabhūmiyanti dvīsu ṭhānesu pabhedaṁ",
  "tika-s0401t10:73_1": "gacchanti. Adhigamo pariyatti savanaṁ paripucchā pubbayogoti imehi pañcahi kāraṇehi",
  "tika-s0401t10:73_2": "visadā honti. Adhigamo nāma saccappaṭivedho. Pariyatti nāma buddhavacanaṁ. Tañhi",
  "tika-s0401t10:73_3": "gaṇhantassa paṭisambhidā visadā honti. Savanaṁ nāma dhammassavanaṁ. Sakkaccaṁ dhammaṁ",
  "tika-s0401t10:73_4": "suṇantassapi hi paṭisambhidā visadā honti. Paripucchā nāma aṭṭhakathā. Uggahitapāḷiyā",
  "tika-s0401t10:73_5": "atthaṁ kathentassapi hi paṭisambhidā visadā honti. Pubbayogo nāma pubbayogāvacaratā.",
  "tika-s0401t10:73_6": "Haraṇapaccāharaṇanayena paṭipākaṭakammaṭṭhānassapi paṭisambhidā visadā hontīti. Lokiyalokuttarā",
  "tika-s0401t10:73_7": "vāti ettha tisso paṭisambhidā lokiyā, atthapaṭisambhidā siyā lokiyā, siyā lokuttarāti",
  "tika-s0401t10:73_8": "evaṁ vibhajitvā attho veditabbo.",
  "tika-s0401t10:74_0": "Buddhuppādeyevāti avadhāraṇena buddhuppāde eva labbhanato, abuddhuppāde alabbhanato",
  "tika-s0401t10:74_1": "anaññasādhāraṇo paṭivedho adhippeto. Evañca katvā ‘‘mahato cakkhussā’’tiādīsu paññāmahattādikampi",
  "tika-s0401t10:74_2": "anaññasādhāraṇameva adhippetanti daṭṭhabbaṁ. Tathā vijjāvimuttiphalasacchikiriyādayopi",
  "tika-s0401t10:74_3": "paresaṁ tabbhāvāvahā daṭṭhabbā. Yā kāci dhātuyo lokiyā lokuttarā vā, sabbā tā imāheva",
  "tika-s0401t10:74_4": "saṅgahitā, ettheva antogadhāti vuttaṁ – ‘‘imāva aṭṭhārasa dhātuyo nānāsabhāvato nānādhātuyo’’ti.",
  "tika-s0401t10:74_5": "Svāyamattho anekadhātunānādhātuñāṇavibhaṅgena (vibha. 751) dīpetabbo. ‘‘Sacchikiriyā’’ti",
  "tika-s0401t10:74_6": "vuttattā ‘‘vijjāti phale ñāṇa’’nti vuttaṁ.",
  "tika-s0401t10:75_0": "187. Yasmā cakkati aparāparaṁ parivattatīti cakkaṁ, tasmā iriyāpathāpi aparāparaṁ",
  "tika-s0401t10:75_1": "parivattanaṭṭhena cakkasadisattā cakkanti vuttā, tathā patirūpadesavāsādisampattiyo.",
  "tika-s0401t10:75_2": "Tato paṭṭhāya dhammacakkaṁ abhinīharati nāmāti ettha tadā mahāsatto attānaṁ abhinīhārayogaṁ",
  "tika-s0401t10:75_3": "karonto ‘‘dhammacakkaṁ abhinīharati nāmā’’ti vutto tato paṭṭhāya dhammacakkābhinīhāravibandhakaradhammānuppajjanato.",
  "tika-s0401t10:75_4": "Abhinīhaṭaṁ nāmāti etthapi ayameva nayo. Arahattamaggaṁ paṭivijjhantopi dhammacakkaṁ",
  "tika-s0401t10:75_5": "uppādetiyeva nāma tadatthaṁ ñāṇaṁ paripācetīti katvā. Arahattaphalakkhaṇe dhammacakkaṁ",
  "tika-s0401t10:75_6": "uppāditaṁ nāma tasmiṁ khaṇe dhammacakkassa uppādanāya kātabbakiccassa kassaci abhāvā.",
  "tika-s0401t10:75_7": "Paṭivedhañāṇañhi idha ‘‘dhammacakka’’nti adhippetaṁ. Idāni desanāñāṇavasena dhammacakkaṁ",
  "tika-s0401t10:75_8": "dassetuṁ – ‘‘kadā pavatteti nāmā’’tiādimāha. Na kevalaṁ therasseva, atha kho sabbesampi",
  "tika-s0401t10:75_9": "sāsanikānaṁ dhammakathā bhagavato dhammadesanā catunnaṁ ariyasaccānaṁ catunnañca",
  "tika-s0401t10:75_10": "ekattādinayānaṁ avirādhanatoti dassetuṁ – ‘‘yo hi koci bhikkhu vā’’tiādi āraddhaṁ.",
  "tika-s0401t10:75_11": "Sesaṁ suviññeyyameva.",
  "tika-s0401t10:76": "Ekapuggalavaggavaṇṇanā niṭṭhitā."
}