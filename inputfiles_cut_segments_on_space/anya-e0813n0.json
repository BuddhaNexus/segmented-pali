{
  "anya-e0813n0:0": "Namo tassa bhagavato arahato sammāsambuddhassa.",
  "anya-e0813n0:1": "Bālāvatāra",
  "anya-e0813n0:2": "Paṇāma",
  "anya-e0813n0:3": "[Ka]",
  "anya-e0813n0:4": "Sabbaṃ niruttipathapāragataṃ sabuddhaṃ,",
  "anya-e0813n0:5": "Buddhaṃ tilokatilakaṃ hatapāpadhammaṃ;",
  "anya-e0813n0:6": "Dhammaṃ vimuttisukhadaṃ vihatāghasaṃghaṃ,",
  "anya-e0813n0:7": "Saṃghaṃ ca niccamabhivandiya dakkhiṇeyyaṃ.",
  "anya-e0813n0:8": "[Kha]",
  "anya-e0813n0:9": "Vuddhippattosmi muddho mama varagaravo sīlapaññādisobhe,",
  "anya-e0813n0:10": "Candādicceva suddhe varajinaṭhapite sāsanābbhe patīte;",
  "anya-e0813n0:11": "Nissāyevā tipemā paṇamiya sirasā niccamesaṃ saritvā,",
  "anya-e0813n0:12": "Pādambhoje guṇagge hataduritamalo ānubhāvena tassā.",
  "anya-e0813n0:13": "[Ga]",
  "anya-e0813n0:14": "Porāṇa sīhaḷa padattha vinicchayañca,",
  "anya-e0813n0:15": "Sabbampi māgadhaniruttinayaṃ pasatthaṃ;",
  "anya-e0813n0:16": "Aññañca nekavidha sakkata saddasatthaṃ,",
  "anya-e0813n0:17": "Pāramparābhata matañca nisamma sammā.",
  "anya-e0813n0:18": "[Gha]",
  "anya-e0813n0:19": "Bālāvatāra varamāgadha saddasatthe,",
  "anya-e0813n0:20": "Dubbodha nekapadaattha vinicchayena;",
  "anya-e0813n0:21": "Atthāya ādhunika bālaparamparāya,",
  "anya-e0813n0:22": "Bālāvatāra varagaṇṭhipadaṃ karissaṃ.",
  "anya-e0813n0:23": "[Ṅa]",
  "anya-e0813n0:24": "Niccaṃ ye mettha bālā varahadayayutā suṭṭhu nikkhittanettā,",
  "anya-e0813n0:25": "Puṇṇe nānānayānaṃ suratarusadise dhīrapāsaṃsiye ve;",
  "anya-e0813n0:26": "Gambhīraṃ duttaraṃ te jinavacanudadhiṃ tiṇṇathāmā bhaveyyuṃ,",
  "anya-e0813n0:27": "Laddhopāyā ca candaṃ taditarapacuraṃ sakkataṃ sotukāmā.",
  "anya-e0813n0:28": "[Ca]",
  "anya-e0813n0:29": "Ganthanipphattiyā sesa – dukkarattaṃ yathāvato;",
  "anya-e0813n0:30": "Jānanti kusalā dhīrā, nekasatthantarādisu;",
  "anya-e0813n0:31": "Ganthesu guṇadosampi, teyeva vidurā sadā.",
  "anya-e0813n0:32": "[Cha]",
  "anya-e0813n0:33": "Tasmā ettha pamādādi – dosaleso bhave yadi;",
  "anya-e0813n0:34": "Porāṇāceraladdhīhi, vilomaṃ vā bhaveyya ce.",
  "anya-e0813n0:35": "[Ja]",
  "anya-e0813n0:36": "Ganthantaraṃ vigāhetvā, vicāretvā punappunaṃ;",
  "anya-e0813n0:37": "Yuttimeva ca gaṇhantu, hutvā vīmaṃsabuddhikāti.",
  "anya-e0813n0:38": "Paṇāma",
  "anya-e0813n0:39": "1. Buddhaṃ tidhā bhivanditvā, buddhambuja vilocanaṃ.",
  "anya-e0813n0:40": "Bālāvatāraṃ bhāsissaṃ, bālānaṃ buddhivuddhiyā.",
  "anya-e0813n0:41": "1. Sandhi kaṇḍa",
  "anya-e0813n0:42": "Saññā",
  "anya-e0813n0:43": "2. Akkharāpādayo ekacattālīsaṃ.",
  "anya-e0813n0:44_0": "Akkharāpi akārādayo ekacattālīsaṃ suttantopakārā. Taṃ yathā-a ā-i ī-u ū-e o, ka kha",
  "anya-e0813n0:44_1": "ga gha ṅa, ca cha ja jha ña, ṭa ṭha ḍa ḍha ṇa, ta tha da dha na, pa pha ba bha ma,",
  "anya-e0813n0:44_2": "ya ra la va sa ha ḷa aṃ-iti.",
  "anya-e0813n0:45": "3. Tatthodantāsarā aṭṭha.",
  "anya-e0813n0:46": "Tattha akkharesu okārantā aṭṭha sarā nāma. Tattheti vattate.",
  "anya-e0813n0:47": "4. Lahumattā tayo rassā.",
  "anya-e0813n0:48": "Tattha saresu lahumattā a, i, u iti tayo rassā.",
  "anya-e0813n0:49": "5. Aññe dīghā.",
  "anya-e0813n0:50": "Tattha saresu rassehaññe dīghā.",
  "anya-e0813n0:51": "Saṃyogato pubbe eo rassā ivoccante, anantarā byañjanā saṃyogo. Ettha, seyyo, oṭṭho, sotthi.",
  "anya-e0813n0:52": "6. Sesā byañjanā.",
  "anya-e0813n0:53": "Sare ṭhapetvā sesā kādayo niggahītantā byañjanā.",
  "anya-e0813n0:54": "7. Vaggā pañcapañcaso mantā.",
  "anya-e0813n0:55": "Byañjanānaṃ kādayo makārantā pañcapañcaso akkharavanto vaggā.",
  "anya-e0813n0:56_0": "8. Vaggānaṃ paṭhamadutiyā so cāghoso. Ḷantāññe ghosā. Ghosāghosasaññā ca “parasamaññā",
  "anya-e0813n0:56_1": "payoge”ti saṅgahītā. Evaṃ liṅga, sabbanāma, pada, upasagga, nipāta, taddhita, ākhyāta,",
  "anya-e0813n0:56_2": "kammappavacanīyādisaññā ca.",
  "anya-e0813n0:57": "9. Aṃiti niggahītaṃ.",
  "anya-e0813n0:58": "Aṃiti akārato paraṃ yo bindu sūyate, taṃ niggahītaṃ nāma.",
  "anya-e0813n0:59": "Bindu cūḷāmaṇākāro, niggahītanti vuccate.",
  "anya-e0813n0:60": "Kevalassā ppayogattā, akāro sannidhīyate.",
  "anya-e0813n0:61": "10. A, kavagga, hā kaṇḍajā, i, cavagga, yā tālujā, u, pavaggā oṭṭhajā, ṭavagga, ra, ḷā muddhajā, tavagga, la, sā dantajā, e kaṇṭhatālujo, o kaṇṭhoṭṭhajo, vo dantoṭṭhajo.",
  "anya-e0813n0:62": "Saññā",
  "anya-e0813n0:63": "Sarasandhi",
  "anya-e0813n0:64": "11. Loka aggoityasmiṃ – “pubbamadhoṭhita massaraṃ sarena viyojaye”ti pubbabyañjanaṃ sarato puthakkātabbaṃ.",
  "anya-e0813n0:65": "Sarā sare lopaṃ.",
  "anya-e0813n0:66": "Anantare sare pare sarā lopaṃ papponti.",
  "anya-e0813n0:67": "“Nare paraṃ yutte”ti assaro byañjano parakkharaṃ netabbo lokaggo.",
  "anya-e0813n0:68": "Saretyasmiṃ opasilesiko kāsasattamī, tato vaṇṇakālabyavadhāne kāriyaṃ na hoti. Yathā-maṃ ahā sīti, “pamādamanuyuñjantī”tyādigāthāyaṃ ‘janā appamāda’nti ca. Evaṃ sabbasandhīsu.",
  "anya-e0813n0:69": "Anantaraṃ parassa sarassa lopaṃ vakkhati, tasmānena pubbassa lopo ñāyati, teneva sattamīniddiṭṭhassa paratāpi gamyate.",
  "anya-e0813n0:70": "12. Saretyadhikāro. Pana ime pana imetīha-sarā lopaṃ itveva.",
  "anya-e0813n0:71": "Vā paro asarūpo.",
  "anya-e0813n0:72": "Asamānarūpāsaramhā paro saro vā lupyate, paname, panime.",
  "anya-e0813n0:73": "13. Bandhussa iva, na upetītīdha –",
  "anya-e0813n0:74": "Kvacāsavaṇṇaṃ lutte.",
  "anya-e0813n0:75": "Sare lutte parasarassa kvaci asavaṇṇo hotīti i u iccetesaṃ ṭhānāsannā e o. Bandhusseva. Nopeti.",
  "anya-e0813n0:76": "14. Tatra ayaṃ, yāni idha, bahu upakāraṃ, saddhā idha, tathā upamantyetasmiṃ –",
  "anya-e0813n0:77": "Dīghaṃ.",
  "anya-e0813n0:78": "Sare lutte paro saro kvaci ṭhānāsannaṃ dīghaṃ yāti. Tatrāyaṃ, yānīdha, bahūpakāraṃ, saddhīdha, tathūpamaṃ.",
  "anya-e0813n0:79": "15. Kiṃsu idhetyatra –",
  "anya-e0813n0:80": "Pubbo ca.",
  "anya-e0813n0:81": "Sare lutte pubbo ca kvaci dīghaṃ yāti. Kiṃ sūdha.",
  "anya-e0813n0:82": "16. Te ajja, te ahaṃtettha –",
  "anya-e0813n0:83": "Yamedantassādeso.",
  "anya-e0813n0:84": "Sare pare antassa ekārassa kvaci yo ādeso hoti, tyajja, “dīgha”nti byañjane pare kvaci dīgho, tyāhaṃ.",
  "anya-e0813n0:85": "Kvacīti kiṃ. Nettha.",
  "anya-e0813n0:86": "17. So assa, anu etityettha –",
  "anya-e0813n0:87": "Vamodudantānaṃ.",
  "anya-e0813n0:88": "Sare pare anto kārukārānaṃ kvaci vo ādeso hoti. Svassa, anveti.",
  "anya-e0813n0:89": "Kvacīti kiṃ. Tayassu, sametāyasmā.",
  "anya-e0813n0:90": "18. Idha ahaṃ tīdha –",
  "anya-e0813n0:91": "Do dhassa ca.",
  "anya-e0813n0:92": "Sare pare dhassa kvaci do hoti. Dīghe – idāhaṃ. Kvacīti kiṃ. Idheva. Cakārena byañjanepi, idha bhikkhave.",
  "anya-e0813n0:93": "19. Pati antuṃ, vutti assetīha –",
  "anya-e0813n0:94": "Ivaṇṇo yannavā.",
  "anya-e0813n0:95": "Sare pare ivaṇṇassa yo navā hoti. Kata yakārassa tissa “sabbo cantī”ti kvaci cādese “paradvebhāvo ṭhāne”ti sarato parabyañjanassa ṭhānāsannavasā dvittaṃ. Paccantaṃ, vutyassa.",
  "anya-e0813n0:96": "Navāti kiṃ. Paṭaggi,",
  "anya-e0813n0:97": "Ettha “kvaci paṭi patisse”ti patissa paṭi, vaṇṇaggahaṇaṃ sabbattha rassadīgha saṅgahaṇatthaṃ.",
  "anya-e0813n0:98": "20. Yathā evetīha –",
  "anya-e0813n0:99": "Evādissa ri pubbo ca rasso.",
  "anya-e0813n0:100": "Sarato parassa evassādiekāro rittaṃ navā yāti. Pubbo ca ṭhānāsannaṃ rassaṃ. Yathariva. Yatheva.",
  "anya-e0813n0:101": "21. Na imassa, ti aṅgikaṃ, lahu essati, attha atthaṃ, ito āyati, tasmā iha, sabbhi eva, cha abhiññā, putha eva, pā evatīha vā tveva –",
  "anya-e0813n0:102": "Ya va ma da na ta ra ḷā cāgamā.",
  "anya-e0813n0:103_0": "Sare pare yādayo āgamā vā honti, cakārena go ca. Nayimassa, tivaṅgikaṃ, lahumessati,",
  "anya-e0813n0:103_1": "attadatthaṃ, itonāyati, tasmātiha, sabbhireva, chaḷabhiñā, puthageva, “rassa”nti",
  "anya-e0813n0:103_2": "byañjane pare kvaci rasso. Pageva.",
  "anya-e0813n0:104": "Vāti kiṃ. Cha abhiññā, putha eva, pā eva.",
  "anya-e0813n0:105": "Ettha “sare kvacī”ti sarānaṃ pakati hoti, sassarūpameva, na vikārotyattho.",
  "anya-e0813n0:106": "22. Abhi uggatotyatra –",
  "anya-e0813n0:107": "“Abbho abhī”ti abhissa abbho. Abbhuggato.",
  "anya-e0813n0:108": "Sarasandhi",
  "anya-e0813n0:109": "Byañjanasandhi",
  "anya-e0813n0:110": "23. Byañjanetyadhikāro. Kvacītveva. So bhikkhu, kacci nu tvaṃ, jānema tantīha –",
  "anya-e0813n0:111": "Lopañca tatrākāro.",
  "anya-e0813n0:112": "Byañjane pare sarānaṃ kvaci lopohoti, tatra lutte ṭhāne akārāgamo, cakārena okārukārāpi. Sabhikkhu kaccino tvaṃ, jānemu taṃ.",
  "anya-e0813n0:113": "Kvacīti kiṃ, somuni.",
  "anya-e0813n0:114": "24. Ughoso, ākhātantīha – dvebhāve ṭhāne itveva.",
  "anya-e0813n0:115": "Vagge ghosāghosānaṃ tatiyapaṭhamā.",
  "anya-e0813n0:116": "Vagge ghosāghosānaṃ catutthadutiyānaṃ tabbagge tatiyapaṭhamā honti yathāsaṅkhyaṃ yutte ṭhāne, ugghoso, rasse akkhātaṃ.",
  "anya-e0813n0:117": "25. Para sahassaṃ, atippakhotīha – “kvaci o byañjane”ti okārāgamo. Parosahassaṃ. Gāgame ca, atippagokho.",
  "anya-e0813n0:118": "26. Ava naddhātyatra – “o avasse”ti kvaci avassa o. Onaddhā.",
  "anya-e0813n0:119": "Kvacīti kiṃ. Avasussatu.",
  "anya-e0813n0:120": "Byañjanasandhi.",
  "anya-e0813n0:121": "Niggahītasandhi",
  "anya-e0813n0:122": "27. Niggahītantyadhikāro. Kiṃ kato, saṃ jāto, saṃ ṭhito, taṃ dhanaṃ, taṃ mittantiha –",
  "anya-e0813n0:123": "Vaggantaṃ vā vagge.",
  "anya-e0813n0:124": "Vaggabyañjane pare bindussa tabbagganto vā hoti. Kiṅkato, sañjāto, saṇṭhito, tandhanaṃ, tammittaṃ.",
  "anya-e0813n0:125": "Vāti kiṃ. Na taṃ kammaṃ.",
  "anya-e0813n0:126": "Vākāreneva le lo ca. Pulliṅgaṃ.",
  "anya-e0813n0:127": "28. Vātyadhikāro. Evaṃ assa, etaṃ avocetīha –",
  "anya-e0813n0:128": "Madā sare.",
  "anya-e0813n0:129": "Sare pare binduno ma dā vā honti. Evamassa, etadavoca.",
  "anya-e0813n0:130": "Vāti kiṃ. Maṃ ajini.",
  "anya-e0813n0:131": "29. Taṃ eva, taṃ hītīha –",
  "anya-e0813n0:132": "Eheñaṃ.",
  "anya-e0813n0:133": "Ekāre, he ca pare binduno ño vā hoti. Dvitte – taññeva, tameva. Tañhi, taṃ hi.",
  "anya-e0813n0:134": "30. Saṃyogotīha –",
  "anya-e0813n0:135": "Saye ca.",
  "anya-e0813n0:136": "Yakāre pare tena saha binduno ño vā hoti. Dvitte – saññogo, saṃyogo.",
  "anya-e0813n0:137": "31. Cakkhu aniccaṃ, ava sirotīha - āgamo, kvacitveva.",
  "anya-e0813n0:138": "Niggahītañca.",
  "anya-e0813n0:139": "Sare, byañjane vā pare kvaci bindvāgamo hoti. Cakkhuṃaniccaṃ, avaṃsiro.",
  "anya-e0813n0:140": "32. Vidūnaṃ aggaṃ, tāsaṃ ahaṃtīha –",
  "anya-e0813n0:141": "“Kvaci lopaṃ”ti sare bindulopo, vidūnaggaṃ. Dīghetāsāhaṃ.",
  "anya-e0813n0:142": "33. Buddhānaṃ sāsanaṃ, saṃ rāgotīha –",
  "anya-e0813n0:143": "“Byañjane ce”ti bindulopo, buddhānasāsanaṃ. Dīghesārāgo.",
  "anya-e0813n0:144": "34. Bījaṃ ivetīha –",
  "anya-e0813n0:145": "Paro vā saro.",
  "anya-e0813n0:146": "Binduto paro saro vā lupyate, bījaṃva.",
  "anya-e0813n0:147": "35. Evaṃ assetīha –",
  "anya-e0813n0:148": "Byañjano ca visaññogo.",
  "anya-e0813n0:149": "Binduto pare sare lutte saṃyogo byañjano vinaṭṭhasaṃyogo hotīti pubbasalopo. Evaṃsa.",
  "anya-e0813n0:150": "Niggahītasandhi.",
  "anya-e0813n0:151": "Vomissaka sandhī",
  "anya-e0813n0:152": "36. Anupadiṭṭhānaṃ vuttayogato.",
  "anya-e0813n0:153": "Idhāniddiṭṭhā sandhayo vuttānusārena ñe yyā, yathā – yadi evaṃ, bodhi aṅgātīha – yādese iminā suttena dayakārasaṃyogassa jo, dhayakārasaṃyogassa jho, dvitte – yajjevaṃ, bojjhaṅgā.",
  "anya-e0813n0:154": "37. Asadisasaṃyoge ekasarūpatā ca.",
  "anya-e0813n0:155": "Pari esanātīha – yādese rakārassa yo, payyesa nā.",
  "anya-e0813n0:156": "38. Vaṇṇānaṃ bahuttaṃ, viparītatā ca.",
  "anya-e0813n0:157": "Sarati, iti eva, sā itthī, busaṃ eva, bahu ābādho, adhi abhavi, sukhaṃ, dukkhaṃ, jīvotīha –",
  "anya-e0813n0:158": "Māgamo sakāre akārassa u ca, sumarati.",
  "anya-e0813n0:159": "Issa vo, itveva.",
  "anya-e0813n0:160": "Paralope ākārassa o, sotthī.",
  "anya-e0813n0:161": "Mādese, pubbadīghe ca ekārassa i. Busāmiva.",
  "anya-e0813n0:162": "Vādese havakāravipariyayo. Bahvābādho.",
  "anya-e0813n0:163": "Adhissa kvaci addho, dīghe-addhābhavi.",
  "anya-e0813n0:164": "Binduno, okārassa ca e. Sukhe, dukkhe, jīve.",
  "anya-e0813n0:165": "39. Radānaṃ ḷo, paṭibodho, pariḷāho.",
  "anya-e0813n0:166": "40. Sare, byañjane vā pare binduno kvaci mo. Mama abhāsi, buddhama saraṇaṃ, pubbe mo paraṃ na netabbo ayuttattā.",
  "anya-e0813n0:167": "41. Binduto parasarāna maññassaratāpi.",
  "anya-e0813n0:168": "Taṃ iminā, evaṃ imaṃ, kiṃ ahaṃ tīha-issa a. Tadaminā.",
  "anya-e0813n0:169": "Issa u, akārassa ca e, bindulopādo. Evumaṃ, kehaṃ.",
  "anya-e0813n0:170": "42. Vākyasukhuccāraṇatthaṃ, chandahānitthañca vaṇṇalopopi.",
  "anya-e0813n0:171": "Paṭisaṅkhāya yonisotīha – pubbayalopo, paṭisaṅkhāyoniso.",
  "anya-e0813n0:172": "43. Alābūnityādo akāralopo. Lābūni sīdanti, silā plavanti.",
  "anya-e0813n0:173": "44. Vutyabhedāya vikāropi.",
  "anya-e0813n0:174": "Akaramhase tetyādo sakāre garuno ekārassa iminā lahuakāro, akaramhasa te kiccaṃ.",
  "anya-e0813n0:175": "45. Akkharaniyamo chandaṃ, garulahuniyamo bhave vutti,",
  "anya-e0813n0:176": "Dīgho, saṃyogādipubbo rasso ca garu, lahu tu rasso. Yathā- ā, assa, aṃ, a.",
  "anya-e0813n0:177": "46.",
  "anya-e0813n0:178": "Evamaññāpi viññeyyā, saṃhitā tantiyā hitā;",
  "anya-e0813n0:179": "Saṃhitāti ca vaṇṇānaṃ, sannidhabyavadhānato.",
  "anya-e0813n0:180": "Vomissakasandhi.",
  "anya-e0813n0:181": "2. Nāmakaṇḍa",
  "anya-e0813n0:182": "Pulliṅga",
  "anya-e0813n0:183": "47. “Jinavacanayuttaṃ hī”ti sabbatthādhikāro.",
  "anya-e0813n0:184": "Liṅgañca nipaccate.",
  "anya-e0813n0:185": "Dhātuppaccayavibhattivajjitamatthayuttaṃ saddarūpaṃ liṅgaṃ nāma, jinavacanayoggaṃ liṅgaṃ idha ṭhapīyati nipphādīyati ca.",
  "anya-e0813n0:186": "48. Buddhaiti ṭhite –",
  "anya-e0813n0:187": "Tato ca vibhattiyo.",
  "anya-e0813n0:188": "Tasmā liṅgā parā vibhattiyo honti. Cakārena tāsaṃ ekavacanādipaṭhamādisaññā ca.",
  "anya-e0813n0:189_0": "“Si yo aṃ yo nā hi sa naṃ smā hi sa naṃ smiṃ sū” ti vibhattiyo. Si yo iti paṭhamā,",
  "anya-e0813n0:189_1": "aṃ yo iti dutiyā, nā hi iti tatiyā, sa naṃ iti catutthī, smā hi iti pañcamī, sa naṃ",
  "anya-e0813n0:189_2": "iti chaṭṭhī, smiṃ su iti sattamī.",
  "anya-e0813n0:190": "Liṅgatthe paṭhamā.",
  "anya-e0813n0:191_0": "Yo kammakattādivattantaramappatto sassarūpaṭṭho suddho, so liṅgattho nāma, tassābhidhānamatte",
  "anya-e0813n0:191_1": "paṭhamāvibhatti hoti. Tassāpaniyame ekamhi vattabbe ekavacanaṃ si, vuccate nenetivacanaṃ,",
  "anya-e0813n0:191_2": "ekassatthassa vacanaṃ ekavacanaṃ. Evaṃ bahuvacanaṃ.",
  "anya-e0813n0:192": "Atotveva.",
  "anya-e0813n0:193": "So.",
  "anya-e0813n0:194": "Akārantā parassa sissa o hoti.",
  "anya-e0813n0:195": "Saralopo mādesappaccayādimhi saralope tu pakati.",
  "anya-e0813n0:196": "Aṃādīsu paresu sarassa lopo hoti, tasmiṃ kate tu kvacādinā asavaṇṇe patte pakati hoti.",
  "anya-e0813n0:197": "Naye paraṃ yutte. Evamupari saralopādi. Buddho.",
  "anya-e0813n0:198": "Bahumhi vattabbe bahuvacanaṃ yo.",
  "anya-e0813n0:199": "Ato vātveva.",
  "anya-e0813n0:200": "Sabbayonīnamāe.",
  "anya-e0813n0:201": "Akārantā paresaṃ paṭhamadutiyāyonīnaṃ yathāsaṅkhyaṃ āe vā honti. Buddhā.",
  "anya-e0813n0:202": "Vāti kiṃ. Aggayo.",
  "anya-e0813n0:203": "49. Liṅgatthe paṭhamātveva.",
  "anya-e0813n0:204": "Ālapane ca.",
  "anya-e0813n0:205": "Abhimukhīkaraṇamālapanaṃ, tadadhike liṅgatthe paṭhamā hoti.",
  "anya-e0813n0:206": "“Ālapane si gasañño”ti sissa gasaññā. Geitveva.",
  "anya-e0813n0:207": "Akārā pitādyantānamā.",
  "anya-e0813n0:208": "Ge pare akāro pitusatthuattarājādīnamanto ca āttaṃ yāti.",
  "anya-e0813n0:209": "“Ākāro vā”ti ge pare ākārassa rasso vā.",
  "anya-e0813n0:210": "Sesato lopaṃ gasīpi.",
  "anya-e0813n0:211": "So siṃ syā ca sakhāto gassevātyādiniddiṭṭhehaññe avaṇṇivaṇṇuvaṇṇokārantā sesā, tehi pare gasī lupyante. He - buddha, buddhā. Yo - buddhā.",
  "anya-e0813n0:212": "50. Kammatthe dutiyā.",
  "anya-e0813n0:213": "Yaṃ karoti, taṃ kammaṃ nāma. Tattha dutiyā hoti. Aṃbuddhaṃ. Yossa e-buddhe.",
  "anya-e0813n0:214": "51. Tatiyātveva.",
  "anya-e0813n0:215": "Kattari ca.",
  "anya-e0813n0:216": "Yo karoti, sa kattā nāma. Tattha tatiyā hoti. Nā.",
  "anya-e0813n0:217": "Ato nena.",
  "anya-e0813n0:218": "Akārā paro nā enaṃ yāti. Buddhena.",
  "anya-e0813n0:219": "Hi.",
  "anya-e0813n0:220": "Suhisvakāro e.",
  "anya-e0813n0:221": "Suhisu paresvakārassa e hoti.",
  "anya-e0813n0:222": "Smāhisminnaṃ mhābhimhi vā.",
  "anya-e0813n0:223": "Sabbasaddehi paresaṃ smāhisminnaṃ yathāsaṅkhyaṃ mhābhimhiiccete vā honti. Buddhebhi, buddhehi.",
  "anya-e0813n0:224": "52. Karaṇe tatiyā.",
  "anya-e0813n0:225": "Yena vā kayirate, taṃ karaṇaṃ nāma. Tattha tatiyā hoti. Sabbaṃ kattusamaṃ.",
  "anya-e0813n0:226": "53. Sampadāne catutthī.",
  "anya-e0813n0:227": "Yassa dātukāmo rocate, dhārayate vā, taṃ sampadānaṃ nāma. Tattha catutthī hoti. Sa.",
  "anya-e0813n0:228": "Ato vātveva.",
  "anya-e0813n0:229": "Āya catutthekavacanassa tu.",
  "anya-e0813n0:230": "Akārā parassa catutthekavacanassa āyo vā hoti. Buddhāya.",
  "anya-e0813n0:231": "“Sāgamo se”ti se sakārāgamo. Buddhassa. Naṃ.",
  "anya-e0813n0:232": "Dīghantveva.",
  "anya-e0813n0:233": "Sunaṃhisu ca.",
  "anya-e0813n0:234": "Sunaṃhisu paresu sarādīnaṃ dīgho hoti. Casaddena kvaci na. Buddhānaṃ.",
  "anya-e0813n0:235": "54. Apādāne pañcamī.",
  "anya-e0813n0:236": "Yasmādapeti, bhayamādatte vā, tadapādānaṃ nāma, tattha pañcamī hoti. Smā.",
  "anya-e0813n0:237": "Ato āetveva.",
  "anya-e0813n0:238": "55. Smāsminnaṃ vā.",
  "anya-e0813n0:239": "Akārā paresaṃ smāsminnaṃ āe vā honti. Buddhā, buddhamhā, buddhasmā. Buddhebhi, buddhehi.",
  "anya-e0813n0:240": "56. Sāmismiṃ chaṭṭhī.",
  "anya-e0813n0:241": "Yassa vā pariggaho, taṃ sāmī nāma. Tattha chaṭṭhī hoti. Buddhassa. Buddhānaṃ.",
  "anya-e0813n0:242": "57. Okāse sattamī.",
  "anya-e0813n0:243": "Yodhāro, tamokāsaṃ nāma. Tattha sattamī hoti. Smiṃ-buddhe, buddhamhi, buddhasmiṃ. Su-buddhesu.",
  "anya-e0813n0:244": "58.",
  "anya-e0813n0:245": "Buddho buddha sukhaṃ dadāti sarato buddhaṃ tato dukkaraṃ,",
  "anya-e0813n0:246": "Kiṃ buddhena mahiddhayopi munayo buddhena jātāsukhī;",
  "anya-e0813n0:247": "Buddhasseva manaṃ dade padamahaṃ buddhā labheyyāccutaṃ,",
  "anya-e0813n0:248": "Buddhassiddhi na kiṃ kare bhavabhave bhattyatthu buddhe mama.",
  "anya-e0813n0:249": "59. Ito paraṃ tatiyāpañcamīnañca catutthīchaṭṭhīnañca sarūpattā pañcamīchaṭṭhiyo bhīyo upekkhante.",
  "anya-e0813n0:250": "60. Atta, si.",
  "anya-e0813n0:251": "Brahmattasakharājādito tveva.",
  "anya-e0813n0:252": "Syā ca.",
  "anya-e0813n0:253": "Brahmādito sissa ā hoti. Attā.",
  "anya-e0813n0:254": "“Yonamāno”ti brahmādito yonaṃ ānottaṃ. Attāno.",
  "anya-e0813n0:255": "61. He - atta, attā. Yo, attāno.",
  "anya-e0813n0:256": "62. “Brahmattasakharājādito amāna”nti brahmādito aṃvacanassa ānaṃ vā hoti. Attānaṃ, attaṃ. Attāno.",
  "anya-e0813n0:257": "63. Attena, attanā. Pakkhe-jinavacanānurodhena enābhāvo.",
  "anya-e0813n0:258": "“Attānto hismimanattaṃ”ti himhi attantassa ano. Attanehi. Evaṃ karaṇe.",
  "anya-e0813n0:259": "64. “Sassa no”ti nokāro. Attano. Attānaṃ.",
  "anya-e0813n0:260": "65. Amhatumhantu rājabrahmattasakha satthupitādīhi smā nāva.",
  "anya-e0813n0:261": "Amhādito smā nā iva hoti. Attanā.",
  "anya-e0813n0:262": "66. “Tato sminnī”ti smino ni. Attani. “Anatta”nti bhāvaniddesena sumhi ca ano. Attanesu.",
  "anya-e0813n0:263": "67. Rājā attāva. Nā.",
  "anya-e0813n0:264": "Savibhattissa rājassetveva.",
  "anya-e0813n0:265": "Nāmhi raññā vā.",
  "anya-e0813n0:266": "Nāmhi savibhattissa rājasaddassa raññā vā hoti. Raññā, rājena.",
  "anya-e0813n0:267": "Rājassa rāju sunaṃhisu ca.",
  "anya-e0813n0:268": "Sunaṃ hisu paresu rājassa rāju hoti, cakārena kvaci na.",
  "anya-e0813n0:269": "“Sunaṃhisu ceti” dīghe - rājūbhi, rājūhi, rājebhi, rājehi.",
  "anya-e0813n0:270": "68. Savibhattissetyadhikāro.",
  "anya-e0813n0:271": "“Rājassa rañño rājino se”ti se rañño rājino honti. Rañño, rājino.",
  "anya-e0813n0:272": "“Raññaṃ namhi vā”ti namhi raññaṃ vā. Raññaṃ, rājūnaṃ, rājānaṃ.",
  "anya-e0813n0:273": "69. Smāssanātulyattā-nāmhi raññā vā. Raññā, rājamhā, rājasmā.",
  "anya-e0813n0:274": "70. “Smimhi raññe rājinī”ti smimhi raññe rājini honti. Raññe, rājini. Rājūsu, rājesu.",
  "anya-e0813n0:275": "71. Guṇavantu, si.",
  "anya-e0813n0:276": "Savibhattissa ntussetveva.",
  "anya-e0813n0:277": "“Ā simhī”ti simhi savibhattissa ntussa ā. Guṇavā.",
  "anya-e0813n0:278": "Yomhi paṭhametveva.",
  "anya-e0813n0:279": "Ntussa nto.",
  "anya-e0813n0:280": "Paṭhame yomhi savibhattissa ntussa ntokāro hoti. Guṇavanto.",
  "anya-e0813n0:281": "Sunaṃhisu attaṃtveva.",
  "anya-e0813n0:282": "Ntussanto yosu ca.",
  "anya-e0813n0:283": "Sunaṃhisu, yosu, cakārena aññesupi paresu ntussanto attaṃ yāti. Guṇavantā.",
  "anya-e0813n0:284": "72. Savibhattissetyadhikāro. Aṃitveva.",
  "anya-e0813n0:285": "Avaṇṇo ca ge.",
  "anya-e0813n0:286": "Ge pare savibhattissa ntussa aṃaā honti. Heguṇavaṃ,guṇava, guṇavā. Yo - guṇavanto, guṇavantā.",
  "anya-e0813n0:287": "73. Attaṃ – guṇavantaṃ. Guṇavante.",
  "anya-e0813n0:288": "74. “Totitā sasmiṃ nāsvī”ti savibhattissa ntussa nāmhi tā, se tokāro, smimhi ti ca vā. Guṇavatā, guṇavantena. Guṇavantebhi, guṇavantehi.",
  "anya-e0813n0:289": "75. Guṇavato, guṇavantassa.",
  "anya-e0813n0:290": "“Namhi taṃ vā”ti namhi ntussa taṃ vā. Guṇavataṃ, guṇavantānaṃ. Smā nāva.",
  "anya-e0813n0:291": "76. Guṇavati, guṇavante, guṇavantamhi, guṇavantasmiṃ, guṇavantesu.",
  "anya-e0813n0:292": "77. Gacchanta, si.",
  "anya-e0813n0:293": "“Simhi gacchantādīnaṃ ntasaddo a”nti ntasaddassa aṃvā, silopo. Gacchaṃ, sissa o – gacchanto.",
  "anya-e0813n0:294": "Gacchantādīnaṃ ntasaddotveva.",
  "anya-e0813n0:295": "Sesesuntuva.",
  "anya-e0813n0:296": "Vuttaṃ hitvā sesesu gacchantādīnaṃ ntasaddo ntu iva daṭṭhabbo. Gacchanto, gacchantāiccādi.",
  "anya-e0813n0:297": "Sesaṃ guṇavantusamaṃ.",
  "anya-e0813n0:298": "78. Gacchantādayo nāma antappaccayantā.",
  "anya-e0813n0:299": "79. Aggi, silopo.",
  "anya-e0813n0:300": "“Ivaṇṇuvaṇṇā jhalā”ti ivaṇṇuvaṇṇānaṃ yathāsaṅkhyaṃ jhalasaññā.",
  "anya-e0813n0:301": "Jhalato vātveva.",
  "anya-e0813n0:302": "Ghapato ca yonaṃ lopo.",
  "anya-e0813n0:303": "Ghapajhalato yonaṃ lopo vā hoti.",
  "anya-e0813n0:304": "Yosu katanikāralopesu dīghaṃ.",
  "anya-e0813n0:305": "Kato nikāro lopo ca yesaṃ tesu yosu sarānaṃ dīgho hoti. Aggī. Pakkhe-attantveva.",
  "anya-e0813n0:306": "Yo svakatarasso jho.",
  "anya-e0813n0:307": "Yosu akatarasso jho attaṃ yāti. Aggayo. Tathālapane.",
  "anya-e0813n0:308": "80. Aṃ mo niggahītaṃ jhalapehi.",
  "anya-e0813n0:309": "Jhalapato aṃ mo ca binduṃ yanti. Aggiṃ. Aggī, aggayo.",
  "anya-e0813n0:310": "81. Agginā. Dīghe-aggībhi, aggīhi.",
  "anya-e0813n0:311": "82. “Jhalato sassa no vā”ti sassa nottaṃ vā. Aggino, aggissa. Aggīnaṃ.",
  "anya-e0813n0:312": "83. “Jhalato ce”ti smāssa nā. Agginā.",
  "anya-e0813n0:313": "84. Aggimhi, aggismiṃ. Aggīsu.",
  "anya-e0813n0:314": "85. Ādi aggīva. Smiṃno pana “ādito o ce”ti aṃ, o ca vā. Ādi, ādo, ādimhi, ādismiṃ. Ādīsu.",
  "anya-e0813n0:315": "86. Daṇḍī, si.",
  "anya-e0813n0:316": "“Agho rassa”mādinā rasse sampatte “na sismimanapuṃsakānī”ti simhi anapuṃsakānaṃ na rasso. Silopo, daṇḍī, yolope – daṇḍī. Pakkhe –",
  "anya-e0813n0:317": "Agho rassamekavacanayosvapi ca.",
  "anya-e0813n0:318": "Ekavacanayosu jhalapā rassaṃ yanti.",
  "anya-e0813n0:319": "Jhato katarassātveva.",
  "anya-e0813n0:320": "Yonaṃ no.",
  "anya-e0813n0:321": "Katassā jhato yonaṃ nottaṃ hoti. Daṇḍino.",
  "anya-e0813n0:322": "87. “Jhalapā rassa”nti ge pare jhalapānaṃ rasso. Hedaṇḍi. Daṇḍī, daṇḍino.",
  "anya-e0813n0:323": "88. Vā aṃitveva.",
  "anya-e0813n0:324": "“Naṃ jhato katarassā”ti aṃiccassa naṃ vā. Daṇḍinaṃ, daṇḍiṃ. Daṇḍī, daṇḍino.",
  "anya-e0813n0:325": "89. Daṇḍinā. Daṇḍībhi, daṇḍīhi.",
  "anya-e0813n0:326": "90. Daṇḍino, daṇḍissa. Daṇḍīnaṃ.",
  "anya-e0813n0:327": "91. Jhato katarassātveva.",
  "anya-e0813n0:328": "“Sminnī”ti smino ni. Daṇḍini. Daṇḍīsu.",
  "anya-e0813n0:329": "92. Bhikkhu, silopo.",
  "anya-e0813n0:330": "Vā yonaṃtveva.",
  "anya-e0813n0:331": "“Lato vo kāro ce”ti lato yonaṃ vottaṃ vā.",
  "anya-e0813n0:332": "Attaṃ akatarassotveva.",
  "anya-e0813n0:333": "Vevosu lo ca.",
  "anya-e0813n0:334": "Vevosu akatarasso lo attaṃ yāti. Bhikkhavo, pakkhe – yolopa dīghā. Bhikkhū.",
  "anya-e0813n0:335": "93. He-bhikkhu.",
  "anya-e0813n0:336": "“Akatarassā lato yvālapanassa vevo”ti ālapane yossa vevokārā, attaṃ. Bhikkhave, bhikkhavo, bhikkhū.",
  "anya-e0813n0:337": "94. Bhikkhuṃ. Bhikkhavo, bhikkhū. Sesaṃ aggīva.",
  "anya-e0813n0:338": "95. Evaṃ jantu. Jantū, jantavo.",
  "anya-e0813n0:339": "“Lato vokāro ce”tīha kāraggahaṇena yonaṃ nottaṃ, cakārena kvaci vononamabhāvova viseso. Jantuno, jantuyo.",
  "anya-e0813n0:340": "96. Satthu, si.",
  "anya-e0813n0:341": "“Satthupitādīnamā sismiṃ silopo ce”ti satthādyantassa ā, silopo ca. Satthā.",
  "anya-e0813n0:342": "Satthupitādīnantyadhikāro.",
  "anya-e0813n0:343": "Aññesvārattaṃ.",
  "anya-e0813n0:344": "Sitoññesu satthādyantassa āro hoti.",
  "anya-e0813n0:345": "Tato yonamo tu.",
  "anya-e0813n0:346": "Tato ārato yonaṃ o hoti. Satthāro.",
  "anya-e0813n0:347": "97. He-sattha, satthā. Satthāro.",
  "anya-e0813n0:348": "98. Satthāraṃ. Satthāre, satthāro.",
  "anya-e0813n0:349": "99. “Nā ā”ti ārato nāssa ā. Satthārā. Satthārebhi, satthārehi.",
  "anya-e0813n0:350": "100. U sasmiṃ salopo ca.",
  "anya-e0813n0:351": "Se satthādyantassa u hoti salopo ca vā. Satthu, satthuno, satthussa.",
  "anya-e0813n0:352": "“Vā namhī”ti namhi āro vā. Satthārānaṃ.",
  "anya-e0813n0:353": "“Satthunāttañce”ti namhi satthādyantassa attaṃ vā. Dīghesatthānaṃ.",
  "anya-e0813n0:354": "101. “Tato smimī”ti ārato smino i. “Āro rassamīkāre”ti imhi ārassa rasso. Satthari. Satthāresu. Evaṃ nattādi.",
  "anya-e0813n0:355": "102. Pitā sattheva. “Pitādīnamasimhī”ti sitoññesu ārassa rassova viseso. Pitaro.",
  "anya-e0813n0:356": "Namhi – pitūnantipi hoti. Evaṃ bhātuppabhutayo.",
  "anya-e0813n0:357": "103. Abhibhū. Rasse-abhibhuvo. Yolopeabhibhū. Sesaṃ bhikkhūva, rassova viseso.",
  "anya-e0813n0:358": "104. Evaṃ sabbaññū. Pubbeva yonaṃ nokāro ca. Sabbaññuno, sabbaññū.",
  "anya-e0813n0:359": "105. Go.",
  "anya-e0813n0:360": "Gāvaitveva.",
  "anya-e0813n0:361": "“Yosu ce”ti gosaddokārassa āvo, “tato yonamo tu”tīha tusaddena yonaṃ o. Gāvo. Tathālapane.",
  "anya-e0813n0:362": "106. Avamhi ca.",
  "anya-e0813n0:363": "Amhi pare gosaddokārassa āvaavā honti, casaddena hinaṃvajjitesu sesesupi.",
  "anya-e0813n0:364": "107. “Āvassu vā”ti amhi āvantassa uttaṃ vā, gāhvaṃ, gāvaṃ, gavaṃ. Yo-gāvo. Gāvena, gavena. Gobhi, gohi.",
  "anya-e0813n0:365": "108. “Gāva se”ti se ossa āvo. Gāvassa, gavassa. “Tato na”mādo cakārena naṃiccassa aṃ, ossa avo ca. Gavaṃ.",
  "anya-e0813n0:366": "109. “Suhināsu ce”tīha cakārena gossa gu ca. Dvitte-gunnaṃ, gonaṃ. Gāvā, gavā, gāvamhā, gavamhā, gāvasmā, gavasmā. Gobhi, gohi.",
  "anya-e0813n0:367": "110. Gāve, gave, gāvamhi, gavamhi, gāvasmiṃ, gavasmiṃ. Gāvesu, gavesu, gosu.",
  "anya-e0813n0:368": "Pulliṅgā.",
  "anya-e0813n0:369": "Itthiliṅga",
  "anya-e0813n0:370": "111. Kaññā. Silopo.",
  "anya-e0813n0:371": "“Ā gho”ti itthiyaṃ ākārassa ghasaññā. Yo lope – kaññā. Pakkhe – kaññāyo.",
  "anya-e0813n0:372": "112. “Ghate ce”ti gassa e. He-kaññe. Kaññā, kaññāyo.",
  "anya-e0813n0:373": "113. Kaññaṃ. Kaññā, kaññāyo.",
  "anya-e0813n0:374": "114. Āya ekavacanassetveva.",
  "anya-e0813n0:375": "“Ghato nādīna”nti nādekavacanānamāyo. Kaññāya. Kaññābhi, kaññāhi.",
  "anya-e0813n0:376": "115. Kaññāya. Kaññānaṃ.",
  "anya-e0813n0:377": "116. Ghapato smiṃ yaṃ vā.",
  "anya-e0813n0:378": "Ghapehi smino yaṃ vā hoti. Kaññāyaṃ, kaññāya. Kaññāsu.",
  "anya-e0813n0:379": "117. Ratti, silopo.",
  "anya-e0813n0:380": "“Te itthikhyā po”ti itthiyamivaṇṇuvaṇṇānaṃ pasaññā. Yolopadīghā. Rattī. Pakkhe – rattiyo. Tathālapane.",
  "anya-e0813n0:381": "118. Rattiṃ, rattī. Rattiyo.",
  "anya-e0813n0:382": "119. Ekavacanassa nādīnantveva.",
  "anya-e0813n0:383": "“Pato yā”ti nādekavacanānaṃ yā. Rattiyā. Rattībhi, rattīhi.",
  "anya-e0813n0:384": "120. Rattiyā. Rattīnaṃ.",
  "anya-e0813n0:385": "121. Rattiyaṃ, rattiyā. Rattīsu.",
  "anya-e0813n0:386": "122. Nadī. Sesaṃ rattīva. Aghattā rassova viseso.",
  "anya-e0813n0:387": "123. Yāgu rattīva.",
  "anya-e0813n0:388": "124. Mātu, dhītu, duhitvādayo piteva.",
  "anya-e0813n0:389": "125. Jambū nadīva.",
  "anya-e0813n0:390": "Kaññaiti ṭhite –",
  "anya-e0813n0:391": "Itthiyamato āpaccayo.",
  "anya-e0813n0:392": "Itthiyaṃ vattamānā akārantato āpaccayo hoti. Saralopapakalyādi. Kaññā.",
  "anya-e0813n0:393": "“Dhātuppaccayavibhatti vajjitamatthavaṃ liṅga”nti vacanato paccayantassāliṅgattā taddhitādisutte cakārena nāmamiva kate – syādi. Evaṃ īinīsu.",
  "anya-e0813n0:394": "Evaṃ ajā, eḷakā, kokilā, assā, mūsikā, balākā, mandā, jarāiccādi.",
  "anya-e0813n0:395": "126. Itthiyantyadhikāro.",
  "anya-e0813n0:396": "Nadādito vā ī.",
  "anya-e0813n0:397": "Itthiyaṃ nadādito vā anadādito vā ī hoti. Nadī, nagarī, kumārī, brāhmaṇī, taruṇī, kukkuṭī, itthī iccādi.",
  "anya-e0813n0:398": "“Mātulādīnamānattamīkāre”ti īmhi mātulādyantassa āno. Mātulānītyādi.",
  "anya-e0813n0:399": "Anadādito vā ī. Sakhī, hatthī.",
  "anya-e0813n0:400": "Bhavato bhoto.",
  "anya-e0813n0:401": "Īmhi bhavantassa bhoto hoti. Bhotī.",
  "anya-e0813n0:402": "127. “Ṇa va ṇikaṇeyya ṇantūhī”ti ī. Mānavī, nāvikī, venateyyī, gotamī.",
  "anya-e0813n0:403": "128. “Ntussa tamīkāre”ti ntussa to vā. Guṇavatī, guṇavantī. Dhitimatī, dhitimantī.",
  "anya-e0813n0:404": "Ntassa ntubyapadeso. Mahatī, mahantī.",
  "anya-e0813n0:405": "129. Patibhikkhurājīkārantehi inī.",
  "anya-e0813n0:406": "Patyādīhi īkārantehi ca itthiyaṃ inī hoti.",
  "anya-e0813n0:407_0": "“Patissinīmhī”ti patyantassa atte saralopādo tukārena lopābhāvo. “Vā paro asarūpā”ti",
  "anya-e0813n0:407_1": "ilopo, dīgho ca. Gahapatānī, bhikkhunī, rājinī, medhāvinī, tapassinī, dhammacāriṇī,",
  "anya-e0813n0:407_2": "bhayadassāvinī, bhuttāvinītyādi.",
  "anya-e0813n0:408": "Itthiliṅgā.",
  "anya-e0813n0:409": "Napuṃsakaliṅga",
  "anya-e0813n0:410": "130. Citta, si.",
  "anya-e0813n0:411": "Napuṃsakehi ato niccanteva.",
  "anya-e0813n0:412": "Siṃ.",
  "anya-e0813n0:413": "Akāranteti napuṃsakehi sissa nicaṃ aṃ hoti. Cittaṃ.",
  "anya-e0813n0:414": "Yonaṃ ni napuṃsakehitveva.",
  "anya-e0813n0:415": "Ato niccaṃ.",
  "anya-e0813n0:416": "Akārantehi na puṃsakehi yonaṃ niccaṃ ni hoti, nissa ā. Cittā. Pakkhe – yosvādinā dīghe – cittāni.",
  "anya-e0813n0:417": "131. Galope – he – citta. Cittā, cittāni.",
  "anya-e0813n0:418": "132. Cittaṃ. Nissa e – citte, cittāni. Sesaṃ buddhova.",
  "anya-e0813n0:419": "133. Mana, si, manaṃ.",
  "anya-e0813n0:420": "Nā vātveva.",
  "anya-e0813n0:421": "134. Manogaṇādito sminnānamiā.",
  "anya-e0813n0:422": "Manādito sminnānaṃ iā vā honti.",
  "anya-e0813n0:423": "Sa sare vāgamo.",
  "anya-e0813n0:424": "Vibhatyādese sare pare manādito sāgamo vā hoti. Manasā.",
  "anya-e0813n0:425": "135. Sassa co",
  "anya-e0813n0:426": "Manādito sassa o hoti, casaddena smāssa ā ca. Manaso, manasā.",
  "anya-e0813n0:427": "136. Manasi. Sesaṃ cittaṃva.",
  "anya-e0813n0:428": "137.",
  "anya-e0813n0:429": "Manaṃ siraṃ uraṃ tejaṃ, rajaṃ ojaṃ vayaṃ payaṃ;",
  "anya-e0813n0:430": "Yasaṃ tapaṃ vacaṃ cetaṃ, evamādi manogaṇo.",
  "anya-e0813n0:431": "138. Guṇavantu, si.",
  "anya-e0813n0:432": "“Aṃ napuṃsake”ti simhi savibhattissa ntussa aṃ. Guṇavaṃ. Ntussa tte – guṇavantāni.",
  "anya-e0813n0:433": "139. Yotoññaṃ pumeva. Evaṃ gacchaṃ.",
  "anya-e0813n0:434": "140. Aṭṭhi.",
  "anya-e0813n0:435": "Vātveva.",
  "anya-e0813n0:436": "“Yonanni napuṃsakehī”ti yonaṃ ni vā. Aṭṭīni. Jhattā yolope – aṭṭhī. Tathālapane.",
  "anya-e0813n0:437": "141. Aṭṭhiṃ, aṭṭhīni, aṭṭhī. Sesaṃ aggīva.",
  "anya-e0813n0:438": "142. Daṇḍī, si.",
  "anya-e0813n0:439": "Aghattā rasso, daṇḍi. Yotoññaṃ pumeva.",
  "anya-e0813n0:440": "143. Āyu aṭṭhīva.",
  "anya-e0813n0:441": "Napuṃsakaliṅgā.",
  "anya-e0813n0:442": "Pumitthiliṅga",
  "anya-e0813n0:443": "144. Pumitthiliṅgā – ghaṭa, kaṭa, yaṭṭhi, muṭṭhi, sindhu, reṇuppabhutayo dvipada catuppada jātivācino ca.",
  "anya-e0813n0:444": "Yathā – ghaṭo, īpaccaye-ghaṭī. Eso yaṭṭhi, esā yaṭṭhiccādi.",
  "anya-e0813n0:445": "Dvipadajātivācino yathā – khattiyo. Āpaccaye- khattiyā, samaṇo, īmhi-samaṇīiccādi.",
  "anya-e0813n0:446": "Catuppadajātivācino yathā – gajo, ā-gajā, byaggho, īmhi - byagghīiccādi.",
  "anya-e0813n0:447": "Pumanapuṃsakaliṅga",
  "anya-e0813n0:448_0": "145. Pumanapuṃsakaliṅgā – dhamma, kamma, brahma, kusuma saṅgama, paduma, assama,",
  "anya-e0813n0:448_1": "vihāra, sarīra, suvaṇṇa, vaṇṇa, kahāpaṇa, bhavana, bhuvana, yobbana, bhusana, āsana,",
  "anya-e0813n0:448_2": "sayana, odana, ākāsa, upavāsa, māsa, divasa, rasa, thala, phala, raṭṭha ambu, madhvādayo.",
  "anya-e0813n0:449": "Itthinapuṃsakaliṅga",
  "anya-e0813n0:450": "146. Itthinapuṃsakaliṅgā – nagara, accippamukhā.",
  "anya-e0813n0:451": "Sabbaliṅga",
  "anya-e0813n0:452": "147. Sabbaliṅgā – taṭa puṭa patta maṇḍala kalasā dayo, nāmīkatā, sabbanāmāni ca. Yathā – taṭo, īmhi – taṭī, taṭamiccādi.",
  "anya-e0813n0:453": "Nāmīkatā yathā – devadatto, ā – devadattā devadattamiccādi.",
  "anya-e0813n0:454": "Sabbanāma",
  "anya-e0813n0:455": "148. Sabba, katara, katama, ubhaya, itara, añña, aññatara, aññatama, pubba, para, apara, dakkhiṇa, uttara, eka, ya, ta, eta, ima, amu, kiṃ, tumha, amha-iti sabbanāmāni.",
  "anya-e0813n0:456": "Sabbo buddhova. Ayaṃ viseso.",
  "anya-e0813n0:457": "Yotveva.",
  "anya-e0813n0:458": "Sabbanāmakārate paṭhamo.",
  "anya-e0813n0:459": "Sabbādīnamakārato paro paṭhamo yo ettaṃ yāti sabbe.",
  "anya-e0813n0:460": "“Tayo neva ca sabbanāmehī”ti nisedhā sasmāsminnaṃ āya ā e na honti. Sabbassa.",
  "anya-e0813n0:461": "Sabbato naṃ saṃsānaṃ.",
  "anya-e0813n0:462": "Sabbādito naṃiccassa saṃsānaṃ honti.",
  "anya-e0813n0:463": "Akāro eitveva.",
  "anya-e0813n0:464": "Sabbanāmānaṃ namhi ca.",
  "anya-e0813n0:465": "Namhi sabbādīnamakārassa e hoti. Sabbesaṃ, sabbesānaṃ.",
  "anya-e0813n0:466": "149. Itthiyaṃ ā, sabbā kaññāva. Ayaṃ viseso. Vātveva.",
  "anya-e0813n0:467": "Ghapato smiṃsānaṃ saṃsā.",
  "anya-e0813n0:468": "Ghapasaññāto sabbādito smiṃsānaṃ saṃsā vā honti.",
  "anya-e0813n0:469": "“Saṃsāsvekavacanesu ce”ti sāgamo.",
  "anya-e0813n0:470": "Gho rassaṃ.",
  "anya-e0813n0:471": "Ekavacanasaṃsāsu gho rassaṃ yāti. Sabbassā, sabbāya. Sabbāsaṃ, sabbāsānaṃ. Sabbassaṃ, sabbāyaṃ. Sabbāsu.",
  "anya-e0813n0:472": "Netāhi smimāyayā.",
  "anya-e0813n0:473": "Ghapaññāhi sabbādīhi smino āya yā na honti.",
  "anya-e0813n0:474": "150. Napuṃsake – sabbaṃ. Sabbāni. Evaṃ dutiyā.",
  "anya-e0813n0:475": "Sabbādayo napuṃsake tatiyādīsu sakasakapumasamā. Evaṃ ya - saddantā.",
  "anya-e0813n0:476": "151. Pubbaparāparehi tu smino “yadanupapannā nipātanā sijjhantī”ti anitthiyaṃ e vā. Pubbe, pubbasmiṃiccādi.",
  "anya-e0813n0:477": "Ekasaddo saṅkhyātulyaññāsahāyattho. Yadā saṅkhyattho, tadekavacano, aññattha sabbavacano ca.",
  "anya-e0813n0:478": "Yādīnamālapanaṃ natthi.",
  "anya-e0813n0:479": "152. Ta, si.",
  "anya-e0813n0:480": "Simhi saṃ anapuṃsakassetveva.",
  "anya-e0813n0:481": "Etatesaṃ to.",
  "anya-e0813n0:482": "Simhi anapuṃsakānaṃ etataiccetesaṃ takārassa sa hoti. So.",
  "anya-e0813n0:483": "Tassa vā nattaṃ sabbattha.",
  "anya-e0813n0:484": "Tiliṅgesu sabbādīnaṃ takārassa no vā hoti. Ne, te. Sesaṃ sabbasamaṃ, nattaṃva viseso.",
  "anya-e0813n0:485": "153. Itthiyaṃ – sā, nā, nāyo, tā, tāyoiccādi.",
  "anya-e0813n0:486": "Vātveva.",
  "anya-e0813n0:487": "Tato sassa ssāya.",
  "anya-e0813n0:488": "Tāetāimāhi sassa ssāyo vā hoti.",
  "anya-e0813n0:489": "Saṃsāsvekavacanesu iitveva.",
  "anya-e0813n0:490": "Tassā vā.",
  "anya-e0813n0:491": "Ekavacanasaṃsāsu tāsaddassa ā ittaṃ vā yāti. Tissāya, tissā, tassā, tāya. Tāsaṃ, tāsānaṃ. Tissaṃ, tassaṃ, tāyaṃ. Tāsu.",
  "anya-e0813n0:492": "154. Napuṃsake – taṃiccādi.",
  "anya-e0813n0:493": "155. Eso. Sesaṃ sabbasamaṃ.",
  "anya-e0813n0:494": "156. Itthiyaṃ – esā.",
  "anya-e0813n0:495": "Saṃsāsvekavacanesvetveva.",
  "anya-e0813n0:496": "Etimāsami.",
  "anya-e0813n0:497": "Ekavacanasaṃsāsu etāimānamantassa i hoti. Etissāya, etisā, etāya. Etāsaṃ, etāsānaṃ. Etissaṃ, etassaṃ, etāyaṃ. Etāsu. Sesaṃ sabbāva.",
  "anya-e0813n0:498": "157. Napuṃsake – etaṃ iccādi.",
  "anya-e0813n0:499": "158. Ima, si.",
  "anya-e0813n0:500": "“Anapuṃsakassāyaṃ simhī”ti imassa ayaṃ. Silopo. Ayaṃ, ime. Imaṃ, ime.",
  "anya-e0813n0:501": "“Animi nāmhi ce”ti imassa ano, imi ca. Anena, iminā.",
  "anya-e0813n0:502": "“Sabbassimasse vā”ti sunaṃhisu evā. Ehi, imehi. Vā smāsasmiṃsaṃsāsvattantveva.",
  "anya-e0813n0:503": "Imasaddassa ca.",
  "anya-e0813n0:504": "Sasmāsmiṃsaṃsāsu imassa attaṃ vā hoti. Assa, imassa. Esaṃ, esānaṃ, imesaṃ, imesānaṃ. Asmā, imamhā, imasmā. Ehi, imehi. Asmiṃ, imamhi, imasmiṃ. Esu, imesu.",
  "anya-e0813n0:505": "Attapakkhe – “na timehi katākārehī”ti smāsminnaṃ mhāmhi na sijjhante.",
  "anya-e0813n0:506": "159. Itthiyaṃ – ayaṃ. Sesaṃ etāva, saṃsāsvattaṃva viseso.",
  "anya-e0813n0:507": "160. Napuṃsake – savibhattissa vātveva.",
  "anya-e0813n0:508": "“Imassidamaṃsisu napuṃsake”ti imassa idaṃ vā. Idaṃ, imaṃ ime, imāni. Evaṃ dutiyā.",
  "anya-e0813n0:509": "161. Amu, si.",
  "anya-e0813n0:510": "Vā anapuṃsakassa simhitveva.",
  "anya-e0813n0:511": "“Amussa mo saṃ”ti massa so vā, silopo. Asu.",
  "anya-e0813n0:512": "“Sabbato ko”ti sabbanāmato kāgamo. “So”ti o, amuko, pakkhe – amu. Amū, amuyo.",
  "anya-e0813n0:513": "Pubbeva yonaṃ vokāro na. Amuṃ. Amū, amuyo. Sesaṃ bhikkhūva sabbādikāriyāññatra.",
  "anya-e0813n0:514": "162. Itthiyaṃ – asu. Sesaṃ yāgusamaṃ. Visesoyaṃ – amussā, amuyā. Amūsaṃ, amūsānaṃ. Amussaṃ, amuyaṃ. Amūsu.",
  "anya-e0813n0:515": "163. Napuṃsake – savibhattissa aṃsisu napuṃsaketveva.",
  "anya-e0813n0:516": "“Amussāduṃ”ti aduṃ. Aduṃ. Amū, amūni. Evaṃ dutiyā.",
  "anya-e0813n0:517": "164. “Sesesu ce”ti sabbattha kissa ko. Ko, kā, kaṃ iccādi. Liṅgattaye sabbasamo.",
  "anya-e0813n0:518": "165. Tumha, si, amha, si.",
  "anya-e0813n0:519": "Savibhattissa tumhamhānantyadhikāro.",
  "anya-e0813n0:520": "Tvamahaṃ simhi ca.",
  "anya-e0813n0:521": "Simhi savibhattīnaṃ tumhamhānaṃ tvaṃ ahaṃ honti. Casaddena tumhassa tuvaṃ ca. Tvaṃ, tuvaṃ, ahaṃ. Yo – tumhe.",
  "anya-e0813n0:522": "“Mayaṃ yomhi paṭhame”ti amhassa mayaṃ hoti. Mayaṃ.",
  "anya-e0813n0:523": "166. “Taṃmamamhī”ti amhi taṃ maṃ honti.",
  "anya-e0813n0:524": "“Tavaṃ mamañca navā”ti amhi tavaṃ mamañca navā.",
  "anya-e0813n0:525": "“Tumhassa tuvaṃ tvamamhī”ti tumhassa tuvaṃ, tvañca. Taṃ, tavaṃ, tuvaṃ, tvaṃ, maṃ, mamaṃ.",
  "anya-e0813n0:526": "Ākantveva.",
  "anya-e0813n0:527": "“Vā yoppaṭhamo”ti dutiyāyossa ākaṃ vā. Tumhākaṃ, tumhe. Amhākaṃ, amhe.",
  "anya-e0813n0:528": "167. “Nāmhi tayā mayā”ti nāmhi tayā mayā honti. “Tayātayīnaṃ takāro tvattaṃvā”ti tassa tvo vā. Tvayā, tayā, mayā. Tumhehi, amhehi.",
  "anya-e0813n0:529": "168. “Tava mama se”ti se tava mama honti.",
  "anya-e0813n0:530": "“Tuyhaṃ mayhaṃ ce”ti se tuyhaṃ mayhañca.",
  "anya-e0813n0:531": "“Sassaṃ”ti sassa aṃ vā.",
  "anya-e0813n0:532": "“Amhassa mamaṃ savibhattissa se”ti se amhassa mamaṃ ca. Tava, tuyhaṃ, tumhaṃ, mama, mayhaṃ, amhaṃ, mamaṃ.",
  "anya-e0813n0:533": "“Tumhamhehi namākaṃ”ti naṃvacanassa ākaṃ. Tumhākaṃ, amhākaṃ. Smānāva.",
  "anya-e0813n0:534": "169. “Tumhāmhānaṃ tayi mayī”ti smimhi tayi mayi honti. Tve kate - tvayi, tayi, mayi, tumhesu, amhesu. Liṅgattaye samaṃ.",
  "anya-e0813n0:535": "170. Navātveva.",
  "anya-e0813n0:536": "Padato dutiyā catutthī chaṭṭhīsu vono.",
  "anya-e0813n0:537": "Atthajjotakā vaṇṇā padaṃ, dutiyā catutthī chaṭṭhī bahuvacanesu paresu padasmā paresaṃ savibhattīnaṃ tumhāmhānaṃ vonokārā navā honti.",
  "anya-e0813n0:538": "Rakkhatu vo, passatu no, dadāti vo, dadāhi no, saddhā vo, satthā no.",
  "anya-e0813n0:539": "Navāti kiṃ, eso amhākaṃ satthā.",
  "anya-e0813n0:540": "171. Padatotyadhikāro.",
  "anya-e0813n0:541": "“Temekavacanesu ce”ti catutthīchaṭṭhekavacanesu te me honti. Dadāmi te, dadāhi me, idaṃ te, ayaṃ me.",
  "anya-e0813n0:542": "“Naamhī”ti amhi nisedho. Passetha taṃ, ajini maṃ.",
  "anya-e0813n0:543": "“Vā tatiye ce”ti tatiyekavacane te me vā honti. Kataṃ te tayā vā. Kataṃ me mayā vā.",
  "anya-e0813n0:544": "“Bahuvacanesu vono”ti tatiyābahuvacanesu vo no honti. Bahuvacane paṭhame yomhi ca. Kataṃ vo, kataṃ no, gāmaṃ vo gaccheyyātha, gāmaṃ no gaccheyyāma.",
  "anya-e0813n0:545": "Saṅkhyā",
  "anya-e0813n0:546": "172. Saṅkhyā vuccate.",
  "anya-e0813n0:547": "Ekasaddo sabbanāmesu vutto.",
  "anya-e0813n0:548": "173. Dvādayo aṭṭhārasantā bahuvacanantā.",
  "anya-e0813n0:549": "Savibhattissa, itthipumanapuṃsakasaṅkhyanti cādhikāro.",
  "anya-e0813n0:550": "“Yosu dvinnaṃ dve ce”ti dvissa dve hoti. Dve, dve, dvībhi, dvīhi.",
  "anya-e0813n0:551": "No ca dvādito namhi.",
  "anya-e0813n0:552": "Namhi dvādito nakārāgamo hoti. Dvinnaṃ, dvīsu, liṅgattaye samaṃ.",
  "anya-e0813n0:553": "174. Ticatunnaṃ tisso catasso tayo cattāro tīṇi cattāri.",
  "anya-e0813n0:554": "Yosu itthipumanapuṃsakesu savibhattīnaṃ ticatunnaṃ tisso catasso ādayo honti. Tayo, tayo, tībhi, tīhi, tinnaṃ.",
  "anya-e0813n0:555": "“Iṇṇamiṇṇannaṃ tīhi saṅkhyāhī”ti tisaddato naṃiccassa iṇṇaṃ iṇṇannaṃ ca. Tiṇṇaṃ, tiṇṇannaṃ, tīsu.",
  "anya-e0813n0:556": "175. Itthiyaṃ-tisso, tisso, tībhi, tīhi.",
  "anya-e0813n0:557": "“No cā”do cakārena namhi ssaṃāgamo, vaggantetissanaṃ, tīsu.",
  "anya-e0813n0:558": "176. Napuṃsake-tīṇi, tīṇi, tīhi.",
  "anya-e0813n0:559": "177. Cattāro.",
  "anya-e0813n0:560": "“Osare ce”tīha cakārena yosu ussa uro. “Tato yonamotū”tīha tukārena yonaṃ o. Caturo. Evaṃ dutiyā. Catūhi, catunnaṃ, catūsu.",
  "anya-e0813n0:561": "178. Itthiyaṃ, catasso, catasso, catūhi. Pubbeva ssaṃāgamo. Yadādinā ussa attaṃ. Catassannaṃ, catūsu.",
  "anya-e0813n0:562": "179. Napuṃsake, cattāri, cattāri.",
  "anya-e0813n0:563": "180. “Pañcādīna makāro”ti yosu savibhattissa pañcādyantassa attaṃ. Pañca, pañca.",
  "anya-e0813n0:564": "“Pañcādīna mattaṃ”ti sunaṃhisu pañcādyantassa attaṃ. Edīghānamapavādoyaṃ. Pañcahi, pañcannaṃ, pañcasu. Liṅgattaye samaṃ.",
  "anya-e0813n0:565": "181. Evaṃ cha satta aṭṭha nava dasādayo aṭṭhārasantā.",
  "anya-e0813n0:566": "182. Vīsatyādayo ānavutiyā itthiliṅgā ekavacanantā, vīsati rattīva. Evaṃ tiṃsati.",
  "anya-e0813n0:567": "Cattālīsaṃ paññāsaṃ saddehi parāsaṃ sabbāsaṃ vibhattīnaṃ “sabbāsamā”dotīha ādisaddena lopo, saṭṭhi vīsatī va. Evaṃ sattati asīti navuti.",
  "anya-e0813n0:568": "Sataṃ napuṃsakamekavacanantaṃ. Evaṃ sahassādi.",
  "anya-e0813n0:569": "Koṭi vīsatīva.",
  "anya-e0813n0:570": "183. Rāsibhede tu sabbattha bahuvacanampi. Yathā-dvevīsatiyo buddhadantā. Tisso vīsatiyo dinaghaṭikā. Evamaññatra.",
  "anya-e0813n0:571": "Eseso etantippasiddhi, lokassa hoti yatthatthesu.",
  "anya-e0813n0:572": "Thīpumanapuṃsakānityuccante, tānimāni lokenātthā.",
  "anya-e0813n0:573": "Aliṅga",
  "anya-e0813n0:574": "184. Aliṅgā vuccante.",
  "anya-e0813n0:575": "Kvaci to pañcamyatthe.",
  "anya-e0813n0:576": "Liṅgato pañcamyatthe kvaci toppaccayo hoti.",
  "anya-e0813n0:577_0": "“Tvādayo vibhattisaññāyo”ti toppabhutidānyantānaṃ vibhattisaññā. Tasmā tadantānampi",
  "anya-e0813n0:577_1": "vibhatyantattā padattaṃ siddhanti na puna vibhatti. Corasmā corato. Evaṃ pitito,",
  "anya-e0813n0:577_2": "ettha “pitādīna masimhi” tyatrāsimhiggahaṇena tomhi pitādīnaṃ ussa i.",
  "anya-e0813n0:578": "Imassi thandānihatodhesu ca.",
  "anya-e0813n0:579": "Thaṃādīsu paresu imassa i hoti. Ito.",
  "anya-e0813n0:580": "“Sabbassetassākāro vā”ti tothesvetassa attaṃ vā, ato, etto. Pakkhe- “saralopā”dinā akāralopo.",
  "anya-e0813n0:581": "“Tratothesu ce”ti kissa ku. Kuto.",
  "anya-e0813n0:582": "“Kvaci to”ti suttadvidhākaraṇena sattamyatthe ca to hoti, ādismiṃ, ādito.",
  "anya-e0813n0:583_0": "185. “Tratha sattamiyā sabbanāmehī”ti sattamyatthe trathappaccayā honti. Sabbasmiṃ,",
  "anya-e0813n0:583_1": "sabbatra, sabbattha, dvittaṃ. Evaṃ atra, attha. Ettha “tre nicca”nti pubbe etassa a. Kutra, kuttha.",
  "anya-e0813n0:584": "“Sesesu ce”ti kādese-kattha.",
  "anya-e0813n0:585": "186. “Kismā vo ce”ti vappaccayo. “Kissa ka vece”ti ko, kakārākāralopo. Kva.",
  "anya-e0813n0:586": "187. “Hiṃ haṃ hiñcana”nti kasmā hiṃ ādipaccayā. “Ku hiṃ haṃsu ce”ti kissa ku. Cakārena hiñcanaṃ dācanaṃsu ca. Kuhiṃ, kuhaṃ, kuhiñcanaṃ.",
  "anya-e0813n0:587": "188. “Tamhā ce”ti hiṃhaṃ. Tahiṃ, tahaṃ.",
  "anya-e0813n0:588": "189. “Yato hiṃ”ti hiṃ. Yahiṃ.",
  "anya-e0813n0:589": "190. “Imasmā hadhā ce”ti hadhā. Iha, idha.",
  "anya-e0813n0:590": "191. “Sabbato dhī”ti dhi. Sabbadhi.",
  "anya-e0813n0:591": "192. Kāletyadhikāro.",
  "anya-e0813n0:592": "“Kiṃsabbaññekayakuhi dādācana”nti kiṃ ādito dā, dācanaṃ ca. Kasmiṃ kāle kadā, kudācanaṃ.",
  "anya-e0813n0:593": "“Sabbassa so dāmhi vā”ti sabbassa so vā. Sadā, sabbadā.",
  "anya-e0813n0:594": "193. “Tamhā dāni ce”ti dāni, dā ca. Tadāni, tadā.",
  "anya-e0813n0:595": "194. Yadādinā imasaddā, samānāparehi ca yathāsaṅkhyaṃ jja jjuppaccayā, ima, samānānaṃ a, sā ca. Ajja, sajju, aparajju.",
  "anya-e0813n0:596": "195. “Imasmā rahidhunādāni ce”ti rahyādippaccayā. “Eta rahimhī”ti imassa eto. Etarahi.",
  "anya-e0813n0:597": "“A dhunāmhi ce”ti imassa a. Adhunā, idāni.",
  "anya-e0813n0:598": "196. Lopaṃ itveva.",
  "anya-e0813n0:599": "Sabbāsamāvusopasagganipātādīhi ca.",
  "anya-e0813n0:600": "Etehi parā sabbā vibhattī lupyante. Tvaṃ āvuso, tumhe āvuso.",
  "anya-e0813n0:601": "Upasagganipāta",
  "anya-e0813n0:602": "197. Upasagganipātā vuccante.",
  "anya-e0813n0:603": "Pa parā ni nī u du saṃ vi ava anu pari adhi abhi pati su ā ati api apa upa ete vīsatyupasaggā.",
  "anya-e0813n0:604_0": "Ca na va vā mā hi dhi ci ku tu nu ce re he sve ve vo kho no to yaṃ naṃ taṃ kiṃ handa",
  "anya-e0813n0:604_1": "kira eva kīva yāva tāva vata vatha atha aṅga iṅgha taggha āma nāma nūna puna pana",
  "anya-e0813n0:604_2": "āha saha sakkā labbhā heṭṭhā ārā dūrā divā navā vinā nānā addhā mudhā micchā pacchā",
  "anya-e0813n0:604_3": "āvi sakkhi sacci sacchi bahi yadi iti kinti atthi sotthi khalu nanu kimu assu yagghe",
  "anya-e0813n0:604_4": "sace have suve are pure namo tiro adho atho aho raho hīyo bhīyo anto pāto sudaṃ kallaṃ",
  "anya-e0813n0:604_5": "evaṃ dhuvaṃ alaṃ halaṃ sayaṃ sāyaṃ samaṃ sāmaṃ kāmaṃ pāraṃ oraṃ ciraṃ huraṃ ahaṃ",
  "anya-e0813n0:604_6": "sahaṃ uccaṃ nīcaṃ sakiṃ saddhiṃ, athavā antarā ārakā bāhirā bahiddhā yāvatā tāvatā",
  "anya-e0813n0:604_7": "samantā sāmantā āmantā sammukhā carahi tarahi sampati āyati upari yāvade tāvade tiriyaṃ",
  "anya-e0813n0:604_8": "sanikaṃ sasakkaṃ ettāvatā parammukhā kittāvatā etarahi aññadatthu seyyathidaṃ appevanāma",
  "anya-e0813n0:604_9": "bhīyosomattāya iccādayo nipātā.",
  "anya-e0813n0:605": "198. Sadisā ye tiliṅgesu, sabbāsu ca vibhattīsu.",
  "anya-e0813n0:606": "Vacanesu ca sabbesu, te nipātāti kittitā.",
  "anya-e0813n0:607": "Yathā – uccaṃ rukkho, latā, gharaṃ vā, uccaṃ rukkho. He rukkha, rukkhaṃ, rukkhena, rukkhassa, rukkhasmā, rukkhe vā iccādi. Uccaṃ rukkho, rukkhā vā iccādi. Evaṃ latā, gharāni.",
  "anya-e0813n0:608": "199.",
  "anya-e0813n0:609": "Ubhayesu vibhatyatta -",
  "anya-e0813n0:610": "Kriyadesa samaya disāguṇatthehi;",
  "anya-e0813n0:611": "Sabbāpi yathāyogaṃ,",
  "anya-e0813n0:612": "Vibhattiyoññehi tuppaṭhamā.",
  "anya-e0813n0:613_0": "Taṃ yathā – adhiantosaddehi sattamī. Sayaṃsaddā tatiyā, chaṭṭhī ca. Namosaddā paṭhamā,",
  "anya-e0813n0:613_1": "dutiyā ca. Pāraṃsaddā sattamī. Divāsaddā paṭhamā, dutiyā, sattamī ca. Heṭṭhāsaddā",
  "anya-e0813n0:613_2": "sattamī. Uccaṃsaddā sabbāpi. Pasaddā ca casaddā ca paṭhamā, hesaddā ālapane paṭhamā. Tathāññehipi.",
  "anya-e0813n0:614": "200. Upasaggā sabbepi saddantarena saha payujjante. Nipātā tu keci visumpi. Yathā – pahāro, paharati, sā ca so ca bhāsati vā karoti vā, sotthityādi.",
  "anya-e0813n0:615": "201. Ekekaliṅgaṃ dviliṅgaṃ, tiliṅgaṃ cāpyaliṅgikaṃ.",
  "anya-e0813n0:616": "Catudheti nāmaṃ nāmaṃ, namatyatthanti kittitaṃ.",
  "anya-e0813n0:617": "Nāmikaṃ.",
  "anya-e0813n0:618": "3. Samāsakaṇḍa",
  "anya-e0813n0:619": "Samāsalakkhaṇādi",
  "anya-e0813n0:620": "202. Nāmānaṃ samāso yuttatthotyadhikāro. Samāsoti bhinnatthānaṃ padāna mekatthatā. Yuttatthoti aññamaññasambandhattho.",
  "anya-e0813n0:621": "Vibhāsātyadhikātabbaṃ vākyatthaṃ.",
  "anya-e0813n0:622": "Kammadhārayasamāsa",
  "anya-e0813n0:623": "203. “Mahanto ca so vīro cā”ti vākye –",
  "anya-e0813n0:624": "Dvipade tulyādhikaraṇe kammadhārayo.",
  "anya-e0813n0:625": "Bhinnappavattinimittā saddā ekasmiṃ vatthuni pavattā tulyādhikaraṇā, visesanavisesassabhūtā samānādhikaraṇā dve padā yadā samasyante, tadā so samāso kammadhārayo",
  "anya-e0813n0:626": "Nāma, idha vā samāsasuttāni saññādvārena samāsavidhāyakāni.",
  "anya-e0813n0:627_0": "Aggahitavisesanā buddhi visessamhi na uppajjatīti visesanaṃ pubbaṃ hoti, samāseneva",
  "anya-e0813n0:627_1": "tulyādhikaraṇattassa vuttattā tappakāsanatthaṃ payuttā samāsato atirittā ca so iccete",
  "anya-e0813n0:627_2": "“vuttaṭṭhānamappayogo”ti ñāyā nappayujjante. Evamaññatra.",
  "anya-e0813n0:628": "Tesaṃ vibhattiyo lopā ca.",
  "anya-e0813n0:629": "Tesaṃ yuttatthānaṃ samāsānaṃ pubbuttarapadānaṃ vibhattī lupyante, cakārena kvaci na.",
  "anya-e0813n0:630": "Tato mahanta vīra iti ca rūpappasaṅge –",
  "anya-e0813n0:631": "Pakati cassa sarantassa.",
  "anya-e0813n0:632": "Vibhattīsu luttāsu sarantassa pubbabhūtassa, parabhūtassa ca assa samāsapadassa pakati hotītīha luttākārā punānīyante.",
  "anya-e0813n0:633": "Tato mahanta vīraiti ṭhite –",
  "anya-e0813n0:634": "“Mahataṃ mahā tulyādhikaraṇe pade”ti mahantassa mahā.",
  "anya-e0813n0:635": "Taddhita samāsa kitakā nāmaṃvātavetunādīsu ca.",
  "anya-e0813n0:636": "Taddhitādayo nāmaṃ iva daṭṭhabbā taveppabhutipaccaye vajjetvā.",
  "anya-e0813n0:637": "Tato vatticchāya syādi. Mahāvīro, mahāvīrāiccādi.",
  "anya-e0813n0:638": "204. Kammadhārayo dvando ca, tappuriso ca lābhino.",
  "anya-e0813n0:639": "Tayo parapade liṅgaṃ, bahubbīhi padantare.",
  "anya-e0813n0:640": "205. Rattā ca sā paṭī cāti rattapaṭī, mahantī ca sā saddhā cāti mahāsaddhā. Ettha “kammadhārayasaññe ce”ti pubbapade pumeva kate āīpaccayānaṃ nivutti.",
  "anya-e0813n0:641": "206. Nīlañca taṃ uppalañcāti nīluppalaṃ, satthīva satthi, satthi ca sā sāmā cāti satthisāmā. Mukhameva cando mukhacando.",
  "anya-e0813n0:642": "Visesanavisessānaṃ yathecchattā kvaci visesanaṃ paraṃ hoti, khattiyabhūtoiccādi, icchā ca yathātanti.",
  "anya-e0813n0:643": "Ubhe tappurisa samāsa",
  "anya-e0813n0:644": "207. Nasaddā si, tassa lopo. Na suro asuro.",
  "anya-e0813n0:645": "Ettha kammadhāraye kate – “ubhe tappurisā”ti tappurisasaññā. “Attannassa tappurise”ti nassa a. Na asso anasso. Ettha “sare ana”ti nassa ana.",
  "anya-e0813n0:646_0": "208. “Nāmānaṃ samāso”ti sutte dvidhākate ayuttatthānampi kvaci samāso. Na puna geyyā",
  "anya-e0813n0:646_1": "apunageyyā gāthetyādi. Ettha geyyena sambandho na-saddo ayuttatthenāpi punena yogavibhāgabalā samasyate.",
  "anya-e0813n0:647": "Digusamāsa",
  "anya-e0813n0:648": "209. Tayo lokā samāhaṭā tilokaṃ.",
  "anya-e0813n0:649": "Ettha “saṅkhyāpubbo digū”ti kammadhārayassa digusaññā. ‘Digussekattaṃ”ti ekattaṃ, napuṃsakattañca.",
  "anya-e0813n0:650": "Suddhatappurisasamāsa",
  "anya-e0813n0:651": "210. Tappurisā tveva.",
  "anya-e0813n0:652": "Amādayo parapadehi.",
  "anya-e0813n0:653": "Dutiyantādayo parapadehi nāmehi yadā samasyante, tadā so samāso tappuriso nāma.",
  "anya-e0813n0:654": "Gāmaṃ gato gāmagato.",
  "anya-e0813n0:655": "“Passa vāsiṭṭha gāmaṃ, gato tisso sāvatthiṃ”tya trāyuttatthatāya na samāso. Tathā ññatra ñeyyaṃ.",
  "anya-e0813n0:656": "211. Raññā hato rājahato.",
  "anya-e0813n0:657": "Kiccantehi bhīyo adhikatthavacane.",
  "anya-e0813n0:658_0": "Tabba, anīya, ṇya, teyya, riccappaccayā kiccā. Thutinindatthamajjhāropitatthaṃ vacanaṃ",
  "anya-e0813n0:658_1": "adhikatthavacanaṃ. Soṇaleyyo kūpoiccādi. Soṇehi yathā liyhate, tathā puṇṇattā thuti.",
  "anya-e0813n0:658_2": "Tehi ucchiṭṭhattā nindā ca.",
  "anya-e0813n0:659": "Dadhinā upasittaṃ bhojanaṃ dadhibhojanaṃ, samāsapadeneva upasittakriyāya kathanā natthetthāyuttatthatā. Upasittasaddāppayogo pubbeva.",
  "anya-e0813n0:660": "212. Karaṇe tu-asinā kalaho asikalaho.",
  "anya-e0813n0:661": "213. Buddhassa deyyaṃ buddhaddeyyaṃ, parassapadaṃ, ettha vibhatyalopo. Evaṃ attanopadamiccādi.",
  "anya-e0813n0:662": "214. Corasmā bhayaṃ corabhayaṃ. Evaṃ baddhanamuttoccādi.",
  "anya-e0813n0:663": "215. Rañño putto rājaputto.",
  "anya-e0813n0:664_0": "“Brāhmaṇassa kaṇhā dantā” iccatra dantāpekkhā chaṭṭhīti kaṇhena sambandhābhāvā na",
  "anya-e0813n0:664_1": "samāso. Yadā tu kaṇhā ca te dantā ceti kammadhārayo, tadā chaṭṭhī kaṇhadantāpekkhāti",
  "anya-e0813n0:664_2": "brāhmaṇakaṇhadantāti samāso hoteva.",
  "anya-e0813n0:665_0": "216. “Rañño māgadhassa dhana” ntyatra raññoti chaṭṭhī dhana mapekkhate, na māgadhaṃ.",
  "anya-e0813n0:665_1": "Rājā eva māgadhasaddena vuccateti bhedābhāvā sambandhābhāvoti tulyādhikaraṇena māgadhena",
  "anya-e0813n0:665_2": "saha rājā na samasyate. Dviṭṭho hi sambandho.",
  "anya-e0813n0:666_0": "Rañño asso puriso ce” tya tra rañño asso, rañño puriso ti ca paccekaṃ sambandhato",
  "anya-e0813n0:666_1": "sāpekkhatā atthīti na samāso. “Asso ca puriso cā”ti dvande kate tu rājassapurisāti",
  "anya-e0813n0:666_2": "hoteva, aññānapekkhattā.",
  "anya-e0813n0:667": "“Rañño garuputto” iccatra rājāpekkhinopi garuno",
  "anya-e0813n0:668": "Puttena saha samāso, gamakattā. Gamakattampi samāsassa nibandhanaṃ. Tattha garuno puttoti viggaho, evamaññatra.",
  "anya-e0813n0:669": "217. Rūpe saññā rūpasaññā.",
  "anya-e0813n0:670": "Kvaci nindāyaṃ - kūpe maṇḍūko viya kūpamaṇḍūko. Evaṃ nagarakāko iccādi. Atropamāya nindā gamyate.",
  "anya-e0813n0:671": "Antevāsiko tyādo vibhattyalopo.",
  "anya-e0813n0:672": "Bahubbīhisamāsa",
  "anya-e0813n0:673": "218. Aññapadatthesu bahubbīhi.",
  "anya-e0813n0:674": "Appaṭhamantāna maññesaṃ padānaṃ atthesu dve vā bahūni vā nāmāni yadā samasyante, tadā so samāso bahubbīhi nāma.",
  "anya-e0813n0:675": "Āgatā samaṇā yaṃ sā āgatasamaṇo, vihāro.",
  "anya-e0813n0:676": "219. Jitāni indriyāni yena so jitindriyo, bhagavā. Āhito aggi yena so āhitaggi. Agyāhito vātyādo yathecchaṃ visesanassa paratā.",
  "anya-e0813n0:677": "220. Karaṇe tu-chinno rukkho yena so chinnarukkho, pharasu.",
  "anya-e0813n0:678": "221. Dinno suṅko yassa so dinnasuṅko, rājā.",
  "anya-e0813n0:679": "222. Niggatā janā yasmā so niggatajano, gāmo.",
  "anya-e0813n0:680": "223. Dasa balāni yassa so dasabalo, bhagavā. Natthi samo yassa so asamo. Ettha “attannassā”ti yogavibhāgena nassa a.",
  "anya-e0813n0:681": "Pahūtā jivhā yassa so pahūtajivho, mahantī paññā yassa so mahāpañño. Dvīsu “itthiyambhāsitapumitthīpumāva ce”ti pumbhāvātidesā pubbuttarapadesu āīppaccayānamabhāvo.",
  "anya-e0813n0:682_0": "224. “Kvaci samāsantagatānamakāranto”ti antassa attaṃ. Kāraggahaṇena ā i ca. Itthiyamivaṇṇantā,",
  "anya-e0813n0:682_1": "tvantehi ca kappaccayopi. Yathā - visālaṃ akkhi yassa so visālakkho, paccakkhadhammā,",
  "anya-e0813n0:682_2": "silopo. Sobhano gandho yassa so sugandhi. Bahukantiko, bahunadiko, samuddo. Ettha",
  "anya-e0813n0:682_3": "yadādinā rasso. Bahukattuko. Mattā bahavo mātaṅgā yasmiṃ taṃ mattabahumātaṅgaṃ, vanaṃ.",
  "anya-e0813n0:683": "Tulyādhikaraṇo.",
  "anya-e0813n0:684": "225. Suvaṇṇassa viya vaṇṇo yassa so suvaṇṇavaṇṇo. Vajiraṃ pāṇimhi yassa so vajirapāṇi. Urasi lomāni yassa so urasilomo. Ettha vibhatyalopo.",
  "anya-e0813n0:685": "“Atthesū”ti bahuttaggahaṇena kvaci paṭhamantānampi. Saha hetunā yo vattate so sahetuko, “yadā” dinā sahassa so.",
  "anya-e0813n0:686": "226. Satta vā aṭṭha vā sattaṭṭha, māsā, etthaññapadattho vā saddassattho. Dakkhiṇassā ca pubbassā ca disāya yaṃ antarālaṃ, sā dakkhiṇapubbā, disā.",
  "anya-e0813n0:687": "Bhinnādhikaraṇo.",
  "anya-e0813n0:688": "Appaṭhamantānanti kiṃ, desito buddhena yo dhammo.",
  "anya-e0813n0:689": "Dvandasamāsa",
  "anya-e0813n0:690": "227. Nāmānaṃ samuccayo dvando.",
  "anya-e0813n0:691": "Samuccayo, ti piṇḍīkaraṇaṃ ekavibhattikānaṃ nāmānaṃ yo samuccayo, so dvando nāma, idaṃ suttaṃ bahuvacanavisayaṃ.",
  "anya-e0813n0:692": "Cando ca sūriyo ca candasūriyā. Tiṭṭhanti tyādi-",
  "anya-e0813n0:693": "Kriyāsambandhasāmaññato atthetthāpekatthatā, evaṃ naranāriyo, akkharapadāni.",
  "anya-e0813n0:694": "228. Tathā dvande pāṇi turiya yogga senaṅga khuddajantuka vividha viruddha visabhāgatthādīnañca.",
  "anya-e0813n0:695": "Vividhenākārena viruddhā vividhaviruddhā, sabhāgā sadisā, vividhā ca te sabhāgā ceti visabhāgā. Yathā digusamāse, tathā dvande pāṇyaṅgatthādīnaṃ ekattaṃ, napuṃsakattañca hoti.",
  "anya-e0813n0:696": "Cakkhusotaṃ, gītavāditaṃ, yuganaṅgalaṃ, hatthassaṃ, asicammaṃ, ḍaṃsamakasaṃ, kokālūkaṃ.",
  "anya-e0813n0:697": "Nāmarūpaṃ, nāmaṃ namanalakkhaṇaṃ, rūpaṃ ruppanalakkhaṇaṃ. Evamete dhammā lakkhaṇato vividhā, paramatthato sabhāgā ca.",
  "anya-e0813n0:698": "Ādisaddenāññatthāpi. Yathā - bhinnaliṅgānaṃ - itthipumaṃ. Yadādinā rasso, dāsidāsaṃ, pattacīvaraṃ. Gaṅgāsoṇaṃ.",
  "anya-e0813n0:699": "Saṅkhyāparimāṇānaṃ - tikacatukkaṃ.",
  "anya-e0813n0:700": "Sippīnaṃ - veṇarathakāraṃ.",
  "anya-e0813n0:701": "Luddakānaṃ - sākuntika māgavikaṃ.",
  "anya-e0813n0:702": "Appāṇijātīnaṃ - ārasatthi.",
  "anya-e0813n0:703": "Ekajjhāyanabrāhmaṇānaṃ - kaṭhakālāpaṃ iccādi.",
  "anya-e0813n0:704": "229. Vibhāsā rukkha tiṇa pasu dhana dhañña janapadādīnañca.",
  "anya-e0813n0:705": "Dvande rukkhādīnaṃ ekattaṃ napuṃsakattañca vā hoti.",
  "anya-e0813n0:706": "Dhavakhadiraṃ, dhavakhadirā, muñjapabbajaṃ, muñjapabbajā, ajeḷakaṃ, ajeḷakā, hiraññasuvaṇṇaṃ, hiraññasuvaṇṇāni, sāliyavaṃ, sāliyavā.",
  "anya-e0813n0:707": "Kāsikosalaṃ kāsikosalā.",
  "anya-e0813n0:708": "Ādisaddena aññesupi vā. Yathā – niccavirodhīnamaddabbānaṃ - kusalākusalaṃ, kusalākusalāni.",
  "anya-e0813n0:709": "Sakuṇīnaṃ - bakabalākaṃ, bakabalākā.",
  "anya-e0813n0:710": "Byañjanānaṃ - dadhighataṃ, dadhighatāni.",
  "anya-e0813n0:711": "Disānaṃ - pubbāparaṃ, pubbāparā iccādi.",
  "anya-e0813n0:712": "Abyayībhāvasamāsa",
  "anya-e0813n0:713": "230. Adhisaddā smiṃ, tassa lopo. Adhisaddena tulyādhikaraṇattā itthisaddāpismiṃ. Niccasamāsattā ādhārabhūtāyamitthiyanti padantarena viggaho. Adhi itthiyanti ṭhite –",
  "anya-e0813n0:714": "Upasagganipātapubbako abyayībhāvo.",
  "anya-e0813n0:715": "Upasaggādipubbako saddo vibhatyatthādīsu samāso hoti, abyayībhāvasañño ca.",
  "anya-e0813n0:716": "“So napuṃsakaliṅgo”ti abyayībhāvo napuṃsakaliṅgo, yadādinā ekavacano ca.",
  "anya-e0813n0:717": "“Saro rasso napuṃsake”ti rasso.",
  "anya-e0813n0:718": "Aññasmā lopo ca.",
  "anya-e0813n0:719": "Anakārantā abyayībhāvā parā sabbā vibhattī lujjare. Adhitthi, vibhattīnamattho ādhārādi.",
  "anya-e0813n0:720": "Idhādhisaddo ādhārevattate, adhitthiiccetaṃ padaṃ itthiya miccetamatthaṃ vadati.",
  "anya-e0813n0:721": "Samīpaṃ nagarassa upanagaraṃ. “Aṃvibhattīnamakārantabyayībhāvā”ti vibhattīnaṃ kvaci aṃ.",
  "anya-e0813n0:722": "Kvacīti kiṃ. Upanagare.",
  "anya-e0813n0:723": "Abhāvo makkhikānaṃ nimmakkhikaṃ rasso. Anupubbo therānaṃ anutheraṃ, anatikkamma sattiṃ yathāsatti.",
  "anya-e0813n0:724": "Ye ye buḍḍhā yathābuḍḍhaṃ, vicchāyaṃ.",
  "anya-e0813n0:725": "Yattako paricchedo jīvassa yāvajīvaṃ, avadhāraṇe.",
  "anya-e0813n0:726": "Ā pabbatā khettaṃ āpabbataṃ khettaṃ, mariyādāyaṃ, vajjamānā sīmā mariyādā, pabbataṃ vinātyattho.",
  "anya-e0813n0:727": "Ā jalantā sītaṃ ājalantaṃ sītaṃ, abhividhimhi, gayhamānā sīmā abhividhi, jalantena sahetyattho.",
  "anya-e0813n0:728": "Āsaddayoge “dhātunāmā”dinā apādānavidhāneneva vākyampi siddhaṃ. Tathāññatra.",
  "anya-e0813n0:729_0": "231. “Uttamo vīro pavīro” iccādo pana pubbapadatthappadhānattābhāvābyayībhāvābhāvo",
  "anya-e0813n0:729_1": "kammadhārayoeva. Evaṃ visiṭṭho dhammo abhidhammo. Kucchitaṃ annaṃ kadannaṃ. Etttha",
  "anya-e0813n0:729_2": "“kada kussā”ti sare kussa kadādeso.",
  "anya-e0813n0:730": "Appakaṃ lavaṇaṃ kālavaṇaṃ, ettha “kāppatthesu cā”ti kussa kā, bahuvacanenāññatrāpi kvaci. Kucchito puriso kāpuriso, kupuriso vā, evamasurādi.",
  "anya-e0813n0:731": "Pubbaparūbhayamaññapadattha - ppadhānābyayībhāva samāso;",
  "anya-e0813n0:732": "Kammadhārayaka tappurisā dve, dvendo ca bahubbīhi ca ñeyyā.",
  "anya-e0813n0:733": "Samāso.",
  "anya-e0813n0:734": "4. Taddhitakaṇḍa",
  "anya-e0813n0:735": "Apaccataddhita",
  "anya-e0813n0:736": "232. Vāṇapacce.",
  "anya-e0813n0:737": "Chaṭṭhantā saddā “tassāpacca”miccasmiṃ atthe ṇo vā hoti. Vāti vākyatthaṃ. Ṇenevāpaccatthassa vuttattā apaccasaddāppayogo.",
  "anya-e0813n0:738": "“Tesaṃ vibhatyā” do tesaṃgahaṇena vibhattilopo. Tathottaratra.",
  "anya-e0813n0:739": "“Tesaṃ ṇo lopaṃ”ti paccayānaṃ ṇassa lopo.",
  "anya-e0813n0:740": "“Vuddhādisarassa vā saṃyogantassa saṇe ce”ti saṇakāre pare asaṃyogantassādisarassa vuddhi.",
  "anya-e0813n0:741": "Tassāpaniyame –",
  "anya-e0813n0:742": "Ayuvaṇṇānañcāyo vuddhi.",
  "anya-e0813n0:743": "Akārivaṇṇuvaṇṇānaṃ āeovuddhiyo honti, casaddena kvaci na.",
  "anya-e0813n0:744": "Saralopādi, taddhitattā nāmamiva kate syādi.",
  "anya-e0813n0:745": "Taddhitābhidheyyaliṅga–vibhattivacanā siyuṃ.",
  "anya-e0813n0:746": "Samūhabhāvajā bhīyo, sakatthe ṇyo napuṃsake.",
  "anya-e0813n0:747": "Tā tutthiyaṃ nipātā te, dhāmithaṃpaccayantakā.",
  "anya-e0813n0:748": "Vasiṭṭhassāpaccaṃ poso vāsiṭṭho, itthī vāsiṭṭhī, napuṃsakaṃ vāsiṭṭhaṃ. Vikappavidhānato taddhitena samāsassāccantaṃ bādhāyā bhāvā vasiṭṭhā paccantipi hoti.",
  "anya-e0813n0:749": "Napuṃsakena vāpīti, saddasatthavidū viduṃ.",
  "anya-e0813n0:750": "233. Vā apacceti cādhikāro.",
  "anya-e0813n0:751": "Ṇāyana ṇāna vacchādito.",
  "anya-e0813n0:752": "Vacchādito gottagaṇato ṇāyano ṇāno ca vā hoti.",
  "anya-e0813n0:753": "Apaccaṃ paputtappabhuti gottaṃ. Kaccassāpaccaṃ kaccāyano, kaccāno vā. Saṃyogantattā na vuddhi.",
  "anya-e0813n0:754_0": "234. “Ṇeyyo kattikādīhī”ti ṇeyyo, vinatāya apaccaṃ venateyyo vinateyyo vā. Na pakkhe",
  "anya-e0813n0:754_1": "vuddhi, ṇeyyoti yogavibhāgena “tassa dīyate” tyatthepi ṇeyyo, dakkhiṇā dīyate yassa so dakkhiṇeyyo.",
  "anya-e0813n0:755": "235. Ato ṇi vā.",
  "anya-e0813n0:756": "Akārantato apacce ṇi vā hoti, puna vāsaddena ṇiko, akārantā anakārantā ca bopi.",
  "anya-e0813n0:757": "Dakkhi, sakyaputtiko, maṇḍabbo, bhātubbo. Dvittaṃ.",
  "anya-e0813n0:758": "236. “Ṇavo pagvādīhī” ti ṇavo. Manuno apaccaṃ māṇavo.",
  "anya-e0813n0:759": "237. “Ṇera vidhavādito”ti ṇero, sāmaṇero.",
  "anya-e0813n0:760": "Saṃsaṭṭhādianekatthataddhita",
  "anya-e0813n0:761_0": "238. “Yena vā saṃsaṭṭhaṃ tarati carati vahati ṇiko”ti ṇiko. Vākārena nekatthenekapaccayā",
  "anya-e0813n0:761_1": "ca. Ghatena saṃsaṭṭho ghātiko, odano. Uḷūpena taratīti oḷūpiko, uḷūpiko vā, na pakkhe vuddhi.",
  "anya-e0813n0:762": "Sakaṭena caratīti sākaṭiko. Sīsena vahatīti sīsiko, na vuddhi.",
  "anya-e0813n0:763_0": "Itthiliṅgato eyyako, ṇako ca. Campāyaṃ jāto campeyyako. Evaṃ bārāṇaseyyako. Ṇako",
  "anya-e0813n0:763_1": "– kusinārāyaṃ vasatīti kosinārako. Janapadato ṇako ca – magadhesu vasati, tesaṃ issaro vā māgadhako.",
  "anya-e0813n0:764": "Tajjātiyā visiṭṭhatthe ājānīyo. Assajātiyā visiṭṭho assājānīyo. Ño - agganti jānitabbaṃ aggaññaṃ, dvittaṃ.",
  "anya-e0813n0:765": "239. Tamadhīte tena katādisannidhānaniyogasippabhaṇḍa jīvikatthesu ca.",
  "anya-e0813n0:766_0": "Taṃ adhīte iccādīsvatthesu ādisaddena hatādīsu ca ṇiko vā hoti. Abhidhammamadhīteti",
  "anya-e0813n0:766_1": "ābhidhammiko, abhidhammiko vā, na pakkhe vuddhi. Vacasā kataṃ kammaṃ vācasikaṃ. Evaṃ mānasikaṃ, ettha –",
  "anya-e0813n0:767": "“Sa sare vāgamo”tīhānuvattitādisaddena sāgamo.",
  "anya-e0813n0:768": "Sarīre sannidhānā vedanā sārīrikā. Dvāre niyutto dovāriko, ettha- “māyūnamāgamo ṭhāne”ti vakārato pubbe okārāgamo.",
  "anya-e0813n0:769_0": "Sippanti gītādikalā, vīṇā assa sippanti veṇiko, atra vīṇeti vīṇāvādanaṃ. Gandho assa",
  "anya-e0813n0:769_1": "bhaṇḍanti gandhiko, mage hantvā jīvatīti māgaviko, vakārāgamo. Jālena hato jāliko,",
  "anya-e0813n0:769_2": "suttena baddho suttiko, cāpo assa āyudhanti cāpiko, vāto assa ābādho atthīti vā vātiko,",
  "anya-e0813n0:769_3": "buddhe pasanno buddhiko, vatthena kītaṃ bhaṇḍaṃ vatthikaṃ.",
  "anya-e0813n0:770": "Kumbho assa parimāṇaṃ, ta marahati, tesaṃ rāsi vā kumbhiko. Akkhena dibbatīti akkhiko, magadhesu vasati, jātoti vā māgadhiko iccādi.",
  "anya-e0813n0:771": "240. Ṇa rāgā tena rattaṃ tassedamaññatthesu ca.",
  "anya-e0813n0:772": "Tena rattaṃ tyādyatthesu ṇo vā hoti. Kasāvena rattaṃ kāsāvaṃ.",
  "anya-e0813n0:773": "Evaṃ nīlaṃ pītamiccādi. Na vuddhi, mahisassa idaṃ māhisaṃ, siṅgaṃ.",
  "anya-e0813n0:774_0": "Evaṃ rājaporisaṃ, ettha “ayuvaṇṇānañcā” do puna vuddhiggahaṇena uttarapadassa vuddhi.",
  "anya-e0813n0:774_1": "Magadhehi āgato, tatra jāto, tesaṃ issaro, te assa nivāsoti vā māgadho, kattikādīhi",
  "anya-e0813n0:774_2": "yutto kattiko, māso.",
  "anya-e0813n0:775": "Buddho assa devatāti buddho. Byākaraṇaṃ avecca adhīteti veyyākaraṇo. Ettha “māyūnamā”dinā yakārato pubbe e āgamo, yassa dvittaṃ. Sagarehi nibbatto sāgaroiccādi.",
  "anya-e0813n0:776": "241. Jātādīnamimiyā ca.",
  "anya-e0813n0:777": "Jātādīsu imo iyo ca hoti, casaddena kiyo ca. Pacchā jāto pacchimo, manussajātiyā jāto manussajātiyo. Ante niyutto antimo, antiyo.",
  "anya-e0813n0:778": "Evaṃ andhakiyo. Putto assa atthīti puttimo, puttiyo. Evaṃ kappiyo.",
  "anya-e0813n0:779": "242. “Tadassaṭṭhānamīyo ce”ti īyo, cakārena hitādyatthepi, bandhanassa ṭhānaṃ bandhanīyaṃ, caṅkamanassa hitaṃ caṅkamanīyaṃ.",
  "anya-e0813n0:780": "243. “Ālu tabbahule”ti ālu. Abhijjhābahulo abhijjhālu.",
  "anya-e0813n0:781": "Visesataddhita",
  "anya-e0813n0:782": "244. Visese taratamissikiyiṭṭhā.",
  "anya-e0813n0:783": "Atisayatthe tarādayo honti.",
  "anya-e0813n0:784": "Ayametesaṃ atisayena pāpoti pāpataro, pāpatamo, pāpissiko, pāpiyo, pāpiṭṭho vā.",
  "anya-e0813n0:785": "“Vuddhassa jo iyiṭṭhesū”ti vuddhassa jādese – “saralopā”do pakatiggahaṇena pakatyabhāvā issa e. Jeyyo, jeṭṭho.",
  "anya-e0813n0:786": "Evaṃ “pasatthassa so ce”ti sādese seyyo, seṭṭho.",
  "anya-e0813n0:787": "Assatthitaddhita",
  "anya-e0813n0:788": "245. “Tadassatthīti vī ce”ti vī. Medhā assa atthīti medhāvī.",
  "anya-e0813n0:789": "246. Evaṃ “tapādito sī”ti sī, dvittaṃ, tapassī.",
  "anya-e0813n0:790": "247. “Daṇḍādito ika ī”ti iko, ī ca. Daṇḍiko, daṇḍī.",
  "anya-e0813n0:791": "248. “Guṇādito vantū”ti vantu. Guṇavā, paññavā. Yadādinā rasso.",
  "anya-e0813n0:792": "249. “Satyādīhi mantū”ti mantu. Satimā, bhānumā.",
  "anya-e0813n0:793": "250. “Āyussukārāsmantumhī”ti ussa asa. Āyasmā.",
  "anya-e0813n0:794": "251. “Saddhādito ṇa” iti ṇo. Saddho.",
  "anya-e0813n0:795": "252. “Tappakativacane mayo”ti mayo. Suvaṇṇena pakataṃ sovaṇṇamayaṃ, suvaṇṇamayaṃ vā. Pakkhe - yadādinā vuddhi.",
  "anya-e0813n0:796": "Etesamo lope.",
  "anya-e0813n0:797": "Vibhattilope manādīnamantassa o hoti. Manomayaṃ.",
  "anya-e0813n0:798": "Saṅkhyātaddhita",
  "anya-e0813n0:799": "253. Saṅkhyāpūraṇe tyadhikāro.",
  "anya-e0813n0:800": "“Dvitīhi tiyo”ti tiyo, “tiye dutāpi ce”ti dvitīnaṃ dutā. Dvinnaṃ pūraṇo dutiyo, evaṃ tatiyo.",
  "anya-e0813n0:801": "254. “Catucchehi thaṭhā”ti thaṭhā. Catuttho, chaṭṭho.",
  "anya-e0813n0:802": "255. Tesamaḍḍhūpapadena aḍḍhuḍḍha divaḍḍha diyaḍḍhāḍḍhatiyā.",
  "anya-e0813n0:803": "Catuttha dutiya tatiyānaṃ aḍḍhūpapadena saha aḍḍhuḍḍha divaḍḍha diyaḍḍhāḍḍhatiyā honti.",
  "anya-e0813n0:804": "Aḍḍhena catuttho aḍḍhuḍḍho, aḍḍhena dutiyo divaḍḍho, diyaḍḍho vā, aḍḍhena tatiyo aḍḍhatiyo.",
  "anya-e0813n0:805": "256. “Saṅkhyāpūraṇe mo”ti mo, pañcamo. Itthiyaṃ pañcannaṃ pūraṇī pañcamī.",
  "anya-e0813n0:806": "Eko ca dasa cāti dvande kate –",
  "anya-e0813n0:807": "Dvekaṭṭhānamākāro vā.",
  "anya-e0813n0:808": "Saṅkhyāne uttarapade dviekaaṭṭhaiccetesa mantassa ā vā hoti. Ekādasa pañcīva. Evaṃ dvādasa.",
  "anya-e0813n0:809": "Yadādinā tissa teādese “ekādito dassa ra saṅkhyāne”ti dasasadde dassa ro. Terasa.",
  "anya-e0813n0:810": "257. “Catūpapadassa lopo tuttarapadādicassa cucopi navā”ti catusadde tussa lopo cassa cu ca. Cuddasa.",
  "anya-e0813n0:811": "“Dase so niccañce”ti chassa soādese – “ḷa darānaṃ”ti dasasadde dassa ḷo. Soḷasa, aṭṭhārasa.",
  "anya-e0813n0:812": "258. “Vīsati dasesu bā dvissa tū”ti dvissa bā. Bāvīsati, ekādasannaṃ pūraṇo ekādasamo.",
  "anya-e0813n0:813": "259. “Ekādito dasassī”ti itthiyaṃ ī. Ekādasī iccādi.",
  "anya-e0813n0:814": "“Dvādito konekatthe ce”ti ko, dve parimāṇāni asseti dvikaṃ. Evaṃ tikādi.",
  "anya-e0813n0:815": "260. “Samūhatthe kaṇṇā”ti kaṇa ca, ṇo ca. Manussānaṃ samūho mānussako, mānusso vā.",
  "anya-e0813n0:816": "Ṇe kate – “jhalānamiyuvā sare vā” tīha vākārena issa ayādese – dvayaṃ, tayaṃ. Evaṃ “gāmajanabandhusahāyādīhi tā”ti tā. Gāmatā, nāgaratā.",
  "anya-e0813n0:817": "Bhāvataddhita",
  "anya-e0813n0:818": "261. Ṇyattatā bhāve tu.",
  "anya-e0813n0:819": "Bhāvatthe ṇyattatā honti. Tusaddena ttano ca. Sakatthādīsupi ṇyo, sakatthe tā ca.",
  "anya-e0813n0:820": "262.",
  "anya-e0813n0:821": "Hontyasmā saddañāṇāni,",
  "anya-e0813n0:822": "Bhāvo sā saddavuttiyā;",
  "anya-e0813n0:823": "Nimittabhūtaṃ nāmañca,",
  "anya-e0813n0:824": "Jāti dabbaṃ kriyā guṇo.",
  "anya-e0813n0:825_0": "263. Yathā – candassa bhāvo candattaṃ. Iha nāmavasā candasaddo candaddabbe vattate,",
  "anya-e0813n0:825_1": "nimittassa rūpānugatañca ñāṇaṃ. Evaṃ manussattanti manussajātivasā. Yadādinā īssa",
  "anya-e0813n0:825_2": "rasse – daṇḍittanti daṇḍaddabbasambandhā. Pācakattanti pacanakriyāsambandhā. Nīlattanti nīlaguṇavasā.",
  "anya-e0813n0:826": "Evaṃ ṇyādīsupi yathāyogaṃ ñeyyaṃ. Ṇyo.",
  "anya-e0813n0:827": "Avaṇṇo ye lopañca.",
  "anya-e0813n0:828": "Ye pare avaṇṇo lupyate, cakārena ikāropi.",
  "anya-e0813n0:829_0": "Yavataṃ talaṇadakārānaṃ byañjanāni calaña jakāratta”nti yakārayuttānaṃ tādīnaṃ cādayo,",
  "anya-e0813n0:829_1": "kāraggahaṇena sakapabhamādito parayakārassa pubbena saha kvaci pubbarūpañca, dvittaṃ.",
  "anya-e0813n0:829_2": "Paṇḍiccaṃ, kosallaṃ, sāmaññaṃ, sohajjaṃ, porissaṃ, nepakkaṃ, sāruppaṃ, osabbhaṃ, opammaṃ.",
  "anya-e0813n0:830": "Āttañca.",
  "anya-e0813n0:831": "Iuiccetesaṃ ā hoti, rikārāgamo ca ṭhāne.",
  "anya-e0813n0:832": "Saralopādinā ilopo. Isino bhāvo.",
  "anya-e0813n0:833": "Ārissaṃ. Evaṃ mudutā, arahatā, ntassa yadādinā lopo.",
  "anya-e0813n0:834": "Puthujjanattanaṃ, akiñcanameva ākiñcaññaṃ, kuṇḍaniyā apaccaṃ koṇḍañño, ettha vuddhādo vākārena saṃyogantassāpi vuddhi.",
  "anya-e0813n0:835": "Padāya hitaṃ pajjaṃ, dhanāyaṃ saṃvattanikaṃ dhaññaṃ, satito sambhūtaṃ saccaṃ, ilopo, tīsu na vuddhi. Devo eva devatā.",
  "anya-e0813n0:836": "264. “Ṇa visamādīhī”ti bhāve ṇo. Vesamaṃ. Ujuno bhāvo ajjavaṃ. Ettha ussa ātte parūkārassa yadādinā avo.",
  "anya-e0813n0:837": "265. “Ramaṇīyādito kaṇti kaṇa. Mānaññakaṃ.",
  "anya-e0813n0:838": "Abyayataddhita",
  "anya-e0813n0:839": "266. “Vibhāge dhā ce”ti dhā, cakārena soppaccayo ca. Ekena vibhāgena ekadhā, nipātattā silopo. Padavibhāgena padaso.",
  "anya-e0813n0:840": "267. “Sabbanāmehi pakāravacane tu thā”ti thā. Tukārena thattā ca. Sabbo pakāro, sabbena pakārena vā sabbathā. Evaṃ aññathattā.",
  "anya-e0813n0:841": "268. “Kimimehi tha”nti thaṃ, kādese-kathaṃ. Iādese-itthaṃ, thanti yogavibhāgena thaṃ-bahutthaṃ.",
  "anya-e0813n0:842_0": "269. Amalinaṃ malinaṃ karotītyādyatthe-abhūtatabbhāve gamyamāne karabhūyoge sati",
  "anya-e0813n0:842_1": "nāmato yadādinā īppaccayo, malinīkaroti setaṃ. Abhasmano bhasmano karaṇanti bhasmīkaraṇaṃ",
  "anya-e0813n0:842_2": "kaṭṭhassa. Amalino malino bhavatīti malinībhavati seto. Īppaccayantopi nipāto. Abhūtatabbhāveti",
  "anya-e0813n0:842_3": "kiṃ, ghaṭaṃ karoti, ghaṭo bhavati.",
  "anya-e0813n0:843": "Karabhūyogeti kiṃ, amalino malino jāyate.",
  "anya-e0813n0:844": "Avatthāvatovatthayā, bhūtassaññāya vatthuno.",
  "anya-e0813n0:845": "Tāyāvatthāya bhavanaṃ, abhūtatabbhavaṃ viduṃ.",
  "anya-e0813n0:846": "Taddhito."
}