{
  "tika-vin04t5:0": "Saṅghādisesakaṇḍo",
  "tika-vin04t5:1_0": "Imekho panāti idāni vattabbānaṁ abhimukhīkaraṇaṁ. Āyasmantoti sannipatitānaṁ piyavacanena",
  "tika-vin04t5:1_1": "ālapanaṁ. Terasāti gaṇanaparicchedo. Saṅghādisesāti evaṁnāmakā. Dhammāti āpattiyo.",
  "tika-vin04t5:1_2": "Uddesaṁ āgacchantīti sarūpena uddisitabbataṁ āgacchanti, na nidāne viya “yassa siyā",
  "tika-vin04t5:1_3": "āpattī”ti sādhāraṇavacanamattena.",
  "tika-vin04t5:2": "1. Sukkavissaṭṭhisikkhāpadavaṇṇanā",
  "tika-vin04t5:3_0": "Saṁvijjati cetanā assāti sañcetanā, sañcetanāva sañcetanikā, sañcetanā vā assa atthīti",
  "tika-vin04t5:3_1": "sañcetanikā. Sukkavissaṭṭhīti sukkassa vissaṭṭhi, rāgūpatthambhādīsu yena kenaci",
  "tika-vin04t5:3_2": "aṅgajāte kammaññataṁ patte ārogyādīsu yaṁkiñci apadisitvā ajjhattarūpādīsu yattha",
  "tika-vin04t5:3_3": "katthaci mocanassādacetanāya nimitte upakkamantassa āsayadhātunānattato nīlādivasena",
  "tika-vin04t5:3_4": "dasavidhesu sukkesu yassa kassaci sukkassa ṭhānā cāvanāti attho. Aññatra supinantāti",
  "tika-vin04t5:3_5": "yā supine sukkavissaṭṭhi hoti, taṁ ṭhapetvā. Saṅghādisesoti yā aññatra supinantā",
  "tika-vin04t5:3_6": "sañcetanikā sukkavissaṭṭhi, ayaṁ saṅghādiseso nāma āpattinikāyoti attho. Vacanattho",
  "tika-vin04t5:3_7": "panettha saṅgho ādimhi ceva sese ca icchitabbo assāti saṅghādiseso. Kiṁ vuttaṁ hoti",
  "tika-vin04t5:3_8": "– imaṁ āpattiṁ āpajjitvā vuṭṭhātukāmassa yaṁ taṁ āpattivuṭṭhānaṁ, tassa ādimhi ceva",
  "tika-vin04t5:3_9": "parivāsadānatthāya, ādito sese majjhe mānattadānatthāya mūlāya paṭikassanena vā saha",
  "tika-vin04t5:3_10": "mānattadānatthāya, avasāne abbhānatthāya ca saṅgho icchitabbo, na hettha ekampi kammaṁ",
  "tika-vin04t5:3_11": "vinā saṅghena sakkā kātuṁ. Iti saṅgho ādimhi ceva sese ca icchitabbo assāti saṅghādisesoti.",
  "tika-vin04t5:4_0": "Sāvatthiyaṁ seyyasakaṁ ārabbha upakkamitvā asucimocanavatthusmiṁ paññattaṁ, “aññatra",
  "tika-vin04t5:4_1": "supinantā”ti ayamettha anupaññatti, asādhāraṇapaññatti, anāṇattikaṁ. Sace pana parena",
  "tika-vin04t5:4_2": "attano aṅgajāte upakkamaṁ kāretvā mocāpeti, āpajjatiyeva. Cetetvā antamaso ākāse",
  "tika-vin04t5:4_3": "kaṭikampanenapi nimitte upakkamantassa sace na muccati, thullaccayaṁ. Sace pana antamaso",
  "tika-vin04t5:4_4": "yaṁ ekā khuddakamakkhikā piveyya, tattakampi ṭhānato muccati, dakasotaṁ anotiṇṇepi",
  "tika-vin04t5:4_5": "saṅghādiseso. Ṭhānato pana cutaṁ avassameva dakasotaṁ otarati, tasmā “dakasotaṁ otiṇṇamatte",
  "tika-vin04t5:4_6": "bahi nikkhante vā anikkhante vā saṅghādiseso”ti aṭṭhakathāsu vuttaṁ. Anupakkamantassa",
  "tika-vin04t5:4_7": "ca, amocanādhippāyassa ca, supinaṁ passantassa ca, ummattakādīnañca muttepi anāpatti.",
  "tika-vin04t5:4_8": "Sīlavipatti, cetanā, upakkamo, muccananti imānettha tīṇi aṅgāni. Samuṭṭhānādīni paṭhamapārājike vuttasadisānevāti.",
  "tika-vin04t5:5": "Sukkavissaṭṭhisikkhāpadavaṇṇanā niṭṭhitā.",
  "tika-vin04t5:6": "2. Kāyasaṁsaggasikkhāpadavaṇṇanā",
  "tika-vin04t5:7_0": "Dutiye otiṇṇoti yakkhādīhi viya sattā anto uppajjantena rāgena vā otiṇṇo, kūpādīni",
  "tika-vin04t5:7_1": "viya sattā asamapekkhitvā rajjanīye ṭhāne rajjanto sayaṁ vā rāgaṁ otiṇṇo, kāyasaṁsaggarāgasamaṅgissetaṁ",
  "tika-vin04t5:7_2": "adhivacanaṁ. Vipariṇatena cittenāti parisuddhabhavaṅgasantatisaṅkhātaṁ pakatiṁ vijahitvā",
  "tika-vin04t5:7_3": "aññathā pavattena, virūpaṁ vā pariṇatena yathā parivattamānaṁ virūpaṁ hoti, evaṁ",
  "tika-vin04t5:7_4": "vuttarāgavasena parivattetvā ṭhitena cittenāti attho. Mātugāmena saddhinti tadahujātāyapi",
  "tika-vin04t5:7_5": "jīvamānakamanussitthiyā saddhiṁ. Kāyasaṁsaggaṁ samāpajjeyyāti hatthaggahaṇādikaāyasampayogaṁ",
  "tika-vin04t5:7_6": "kāyamissībhāvaṁ samāpajjeyya. Hatthaggāhaṁ vātiādi panassa vitthārena atthadassanaṁ.",
  "tika-vin04t5:7_7": "Tattha hattho nāma kapparato paṭṭhāya yāva agganakhā. Veṇī nāma vinandhitvā vā avinandhitvā",
  "tika-vin04t5:7_8": "vā suddhakesehi vā nīlādivaṇṇasuttakusumakahāpaṇamālāsuvaṇṇacīrakamuttāvaḷiādīsu",
  "tika-vin04t5:7_9": "aññataramissehi vā katakesakalāpassetaṁ adhivacanaṁ. Veṇiggahaṇena cettha kesāpi",
  "tika-vin04t5:7_10": "gahitāyeva saddhiṁ lomehi. Iti vuttalakkhaṇassa hatthassa gahaṇaṁ hatthaggāho, veṇiyā",
  "tika-vin04t5:7_11": "gahaṇaṁ veṇiggāho. Avasesassa sarīrassa parāmasanaṁ aññatarassa vā aññatarassa vā",
  "tika-vin04t5:7_12": "aṅgassa parāmasanaṁ nāma. Yo taṁ hatthaggāhaṁ vā veṇiggāhaṁ vā aññatarassa vā aññatarassa",
  "tika-vin04t5:7_13": "vā aṅgassa parāmasanaṁ samāpajjeyya, tassa saṅghādiseso nāma āpattinikāyo hotīti.",
  "tika-vin04t5:8_0": "Sāvatthiyaṁ udāyittheraṁ ārabbha kāyasaṁsaggasamāpajjanavatthusmiṁ paññattaṁ, asādhāraṇapaññatti,",
  "tika-vin04t5:8_1": "anāṇattikaṁ, itthiyā itthisaññino antamaso lomena lomaṁ phusantassāpi, itthiyā vā",
  "tika-vin04t5:8_2": "phusiyamānassa sevanādhippāyena vāyamitvā phassaṁ paṭijānantassa saṅghādiseso. Ekena",
  "tika-vin04t5:8_3": "pana hatthena gahetvā dutiyena hatthena divasampi tattha tattha phusantassa ekāva",
  "tika-vin04t5:8_4": "āpatti, aggahetvā phusanto pana sace sīsato yāva pādā, tāva kāyato hatthaṁ amocentoyeva",
  "tika-vin04t5:8_5": "phusati, ekāva āpatti, pañcannaṁ aṅgulīnaṁ ekato gahaṇepi ekāyeva. Sace pana nānitthīnaṁ",
  "tika-vin04t5:8_6": "pañcaṅguliyo ekato gaṇhāti, pañca āpattiyo. Itthiyā vematikassa, paṇḍakapurisatiracchānagatasaññissa",
  "tika-vin04t5:8_7": "ca thullaccayaṁ, tathā kāyena kāyappaṭibaddhena, amanussitthipaṇḍakehi ca saddhiṁ",
  "tika-vin04t5:8_8": "kāyasaṁsaggepi. Manussitthiyā pana kāyappaṭibaddhena kāyappaṭibaddhādīsu, purisakāyaphusanādīsu",
  "tika-vin04t5:8_9": "ca dukkaṭaṁ. Itthiyā phusiyamānassa sevanādhippāyassāpi kāyena avāyamitvā phassaṁ",
  "tika-vin04t5:8_10": "paṭijānantassa, mokkhādhippāyena itthiṁ phusantassa, asañcicca, assatiyā, ajānantassa,",
  "tika-vin04t5:8_11": "asādiyantassa, ummattakādīnañca anāpatti. Sīlavipatti, manussitthī, itthisaññitā,",
  "tika-vin04t5:8_12": "kāyasaṁsaggarāgo, tena rāgena vāyāmo, hatthaggāhādisamāpajjananti imānettha pañca",
  "tika-vin04t5:8_13": "aṅgāni. Samuṭṭhānādīni paṭhamapārājike vuttasadisānevāti.",
  "tika-vin04t5:9": "Kāyasaṁsaggasikkhāpadavaṇṇanā niṭṭhitā.",
  "tika-vin04t5:10": "3. Duṭṭhullavācāsikkhāpadavaṇṇanā",
  "tika-vin04t5:11_0": "Tatiye otiṇṇatā ca vipariṇatacittatā ca duṭṭhullavācassādarāgavasena veditabbā. Mātugāmanti",
  "tika-vin04t5:11_1": "duṭṭhullāduṭṭhullasaṁlakkhaṇasamatthaṁ manussitthiṁ. Duṭṭhullāhivācāhīti vaccamaggapassāvamaggemethunadhammappaṭisaṁyuttāhi",
  "tika-vin04t5:11_2": "vācāhi. Obhāseyyāti avabhāseyya, vaṇṇāvaṇṇayācanaāyācanapucchanapaṭipucchanaācikkhaṇānusāsanaakkosanavasena",
  "tika-vin04t5:11_3": "nānappakāraṁ asaddhammavacanaṁ vadeyya. Yathā tanti ettha nti nipātamattaṁ, yathā",
  "tika-vin04t5:11_4": "yuvā yuvatinti attho. Etena obhāsane nirāsaṅkabhāvaṁ dasseti. Methunupasaṁhitāhītiidaṁ",
  "tika-vin04t5:11_5": "duṭṭhullavācāya sikhāpattalakkhaṇadassanaṁ. Saṅghādisesoti dvinnaṁ maggānaṁ vasena",
  "tika-vin04t5:11_6": "vaṇṇāvaṇṇehi vā methunayācanādīhi vā “sikharaṇīsi, saṁbhinnāsi, ubhatobyañjanakāsī”ti",
  "tika-vin04t5:11_7": "imesu tīsu aññatarena akkosavacanena vā mātugāmaṁ obhāsantassa saṅghādiseso nāma",
  "tika-vin04t5:11_8": "āpattinikāyo hotīti.",
  "tika-vin04t5:12_0": "Sāvatthiyaṁ udāyittheraṁ ārabbha duṭṭhullavācāhi obhāsanavatthusmiṁ paññattaṁ, asādhāraṇapaññatti,",
  "tika-vin04t5:12_1": "anāṇattikaṁ, itthiyā itthisaññino antamaso hatthamuddāyapi vuttanayena obhāsantassa",
  "tika-vin04t5:12_2": "sace sā tamatthaṁ tasmiṁyeva khaṇe jānāti, saṅghādiseso. Paṇḍake thullaccayaṁ. Tasmiṁyeva",
  "tika-vin04t5:12_3": "itthisaññino dukkaṭaṁ. Punappunaṁ obhāsantassa, sambahulā ca itthiyo ekavācāya obhāsantassa",
  "tika-vin04t5:12_4": "vācāgaṇanāya ceva itthigaṇanāya ca āpattiyo. Sace yaṁ itthiṁ obhāsati, sā na jānāti,",
  "tika-vin04t5:12_5": "thullaccayaṁ. Adhakkhakaṁ ubbhajāṇumaṇḍalaṁ ādissa vaṇṇādibhaṇanepi thullaccayaṁ.",
  "tika-vin04t5:12_6": "Paṇḍake dukkaṭaṁ, ubbhakkhakaṁ adhojāṇumaṇḍalaṁ kāyappaṭibaddhañca ādissa vaṇṇādibhaṇane",
  "tika-vin04t5:12_7": "sabbattha dukkaṭaṁ. Atthadhammaanusāsanipurekkhārānaṁ ummattakādīnañca anāpatti.",
  "tika-vin04t5:12_8": "Sīlavipatti, manussitthī, itthisaññitā, duṭṭhullavācassādarāgo, tena rāgena obhāsanaṁ,",
  "tika-vin04t5:12_9": "taṅkhaṇavijānananti imānettha pañca aṅgāni. Adinnādānasamuṭṭhānaṁ, kiriyaṁ, saññāvimokkhaṁ,",
  "tika-vin04t5:12_10": "sacittakaṁ, lokavajjaṁ, kāyakammaṁ, vacīkammaṁ, akusalacittaṁ, dvivedananti.",
  "tika-vin04t5:13": "Duṭṭhullavācāsikkhāpadavaṇṇanā niṭṭhitā.",
  "tika-vin04t5:14": "4. Attakāmasikkhāpadavaṇṇanā",
  "tika-vin04t5:15_0": "Catutthe otiṇṇatā ca vipariṇatacittatā ca attakāmapāricariyāvasena veditabbā. Mātugāmassa",
  "tika-vin04t5:15_1": "santiketi duṭṭhullobhāsane vuttappakārāya itthiyā samīpe. Attakāmapāricariyāyāti",
  "tika-vin04t5:15_2": "methunadhammasaṅkhātena kāmena pāricariyā kāmapāricariyā, attano atthāya kāmapāricariyā",
  "tika-vin04t5:15_3": "attakāmapāricariyā, attanā vā kāmitā icchitāti attakāmā, sayaṁ methunarāgavasena",
  "tika-vin04t5:15_4": "patthitāti attho, attakāmā ca sā pāricariyā cāti attakāmapāricariyā, tassā attakāmapāricariyāya.",
  "tika-vin04t5:15_5": "Vaṇṇaṁ bhāseyyāti guṇaṁ ānisaṁsaṁ pakāseyya. Etadaggantiādi tassā attakāmapāricariyāya",
  "tika-vin04t5:15_6": "vaṇṇabhāsanākāranidassanaṁ. Tatrāyaṁ padasambandhavaseneva saṅkhepattho – yā mādisaṁ",
  "tika-vin04t5:15_7": "pāṇātipātādīhi virahitattā sīlavantaṁ methunadhammā virahitattā brahmacāriṁ tadubhayenāpi",
  "tika-vin04t5:15_8": "kalyāṇadhammaṁ etena dhammena paricareyya abhirameyya, tassā evaṁ mādisaṁ paricarantiyā",
  "tika-vin04t5:15_9": "yā ayaṁ pāricariyā nāma, etadaggaṁ pāricariyānanti. Methunupasaṁhitena saṅghādisesoti",
  "tika-vin04t5:15_10": "evaṁ attakāmapāricariyāya vaṇṇaṁ bhāsanto ca “arahasi tvaṁ mayhaṁ methunadhammaṁ",
  "tika-vin04t5:15_11": "dātu”ntiādinā methunappaṭisaṁyutteneva vacanena yo bhāseyya, tassa saṅghādiseso.",
  "tika-vin04t5:16_0": "Sāvatthiyaṁ udāyittheraṁ ārabbha attakāmapāricariyāya vaṇṇabhāsanavatthusmiṁ paññattaṁ,",
  "tika-vin04t5:16_1": "asādhāraṇapaññatti, anāṇattikaṁ, itthiyā itthisaññino antamaso hatthamuddāyapi vuttanayeneva",
  "tika-vin04t5:16_2": "attakāmapāricariyāya vaṇṇaṁ bhāsantassa sace sā tamatthaṁ tasmiṁyeva khaṇe jānāti,",
  "tika-vin04t5:16_3": "saṅghādiseso. No ce jānāti, thullaccayaṁ. Paṇḍake paṇḍakasaññinopi thullaccayaṁ.",
  "tika-vin04t5:16_4": "Tasmiṁyeva itthisaññino dukkaṭaṁ. Cīvarādīhi vatthukāmehi pāricariyāya vaṇṇaṁ bhāsantassa",
  "tika-vin04t5:16_5": "ummattakādīnañca anāpatti. Sīlavipatti, manussitthī, itthisaññitā, attakāmapāricariyāya",
  "tika-vin04t5:16_6": "rāgo, tena rāgena vaṇṇabhaṇanaṁ, taṅkhaṇavijānananti imānettha pañca aṅgāni. Samuṭṭhānādīni",
  "tika-vin04t5:16_7": "duṭṭhullobhāsane vuttasadisānevāti.",
  "tika-vin04t5:17": "Attakāmasikkhāpadavaṇṇanā niṭṭhitā.",
  "tika-vin04t5:18": "5. Sañcarittasikkhāpadavaṇṇanā",
  "tika-vin04t5:19_0": "Pañcame sañcarittanti itthipurisānaṁ antare saṁcaraṇabhāvaṁ. Samāpajjeyyāti sammā",
  "tika-vin04t5:19_1": "paṭiggaṇhanavīmaṁsanapaccāharaṇāni karonto āpajjeyya. Itthiyā vātiādi samāpajjanākāradassanaṁ.",
  "tika-vin04t5:19_2": "Tattha itthiyā vā purisamatinti purisena vā tassa mātāpitādīhi vā pesito purisassa",
  "tika-vin04t5:19_3": "matiṁ adhippāyaṁ itthiyā āroceyyāti attho. Purisassa vā itthimatinti itthiyā vā tassā",
  "tika-vin04t5:19_4": "mātāpitādīhi vā pesito itthiyā matiṁ adhippāyaṁ purisassa āroceyyāti attho. Jāyattane",
  "tika-vin04t5:19_5": "vā jārattane vāti jāyabhāve vā jārabhāve vā. Purisassa hi matiṁ itthiyā ārocento",
  "tika-vin04t5:19_6": "jāyattane āroceti, itthiyā matiṁ purisassa ārocento jārattane āroceti. Apica purisasseva",
  "tika-vin04t5:19_7": "matiṁ itthiyā ārocento jāyattane vā āroceti nibaddhabhariyabhāve, jārattane vā micchācārabhāve,",
  "tika-vin04t5:19_8": "tenevassa padabhājane “jāyattane vāti jāyā bhavissasi, jārattane vāti jārī bhavissasī”ti",
  "tika-vin04t5:19_9": "vuttaṁ. Eteneva upāyena itthiyā matiṁ purisassa ārocanepi “pati bhavissasi, jāro",
  "tika-vin04t5:19_10": "bhavissasī”ti vattabbatā veditabbā. Antamaso taṅkhaṇikāyapīti sabbantimena paricchedena",
  "tika-vin04t5:19_11": "yā ayaṁ taṅkhaṇe muhuttamatte saṁvasitabbato “taṅkhaṇikā”ti vuccati, muhuttikāti",
  "tika-vin04t5:19_12": "attho. Tassāpi “muhuttikā bhavissasī”ti evaṁ purisassa matiṁ ārocentassa saṅghādiseso,",
  "tika-vin04t5:19_13": "eteneva upāyena “muhuttiko bhavissasī”ti evaṁ purisassa itthimatiṁ ārocentopi saṅghādisesaṁ",
  "tika-vin04t5:19_14": "āpajjatīti veditabbo.",
  "tika-vin04t5:20_0": "Sāvatthiyaṁ udāyittheraṁ ārabbha sañcarittasamāpajjanavatthusmiṁ paññattaṁ, “antamaso",
  "tika-vin04t5:20_1": "taṅkhaṇikāyapī”ti ayamettha anupaññatti, sādhāraṇapaññatti, “paṭiggaṇhāti, vīmaṁsati,",
  "tika-vin04t5:20_2": "antevāsiṁ paccāharāpetī”tiiminā nayena sāṇattikaṁ, aññatra nālaṁvacanīyāya yāya kāyaci",
  "tika-vin04t5:20_3": "itthiyā antamaso mātuyāpi purisamatiṁ ārocento “hohi kira bhariyā dhanakkītā”ti vattukāmo",
  "tika-vin04t5:20_4": "sacepi chandavāsinīādīsu aññatarākārena ārocetvā tāya “sādhū”ti sampaṭicchitepi asampaṭicchitepi",
  "tika-vin04t5:20_5": "puna āgantvā yena pahito, tassa taṁ pavattiṁ āroceti, saṅghādisesaṁ āpajjati. Sā",
  "tika-vin04t5:20_6": "pana tassa bhariyā hotu vā, mā vā, akāraṇametaṁ. Sacepi yassā santikaṁ pesito, taṁ",
  "tika-vin04t5:20_7": "adisvā aññatarassa avassārocanakassa “ārocehī”ti vatvā paccāharati, āpajjatiyeva.",
  "tika-vin04t5:20_8": "“Māturakkhitaṁ brūhī”ti pesitassa pana gantvā aññaṁ piturakkhitādīsu aññataraṁ vadantassa",
  "tika-vin04t5:20_9": "visaṅketaṁ hoti, purisassa vā itthiyā vā vacanaṁ “sādhū”ti kāyena vā vācāya vā ubhayena",
  "tika-vin04t5:20_10": "vā paṭiggaṇhitvā tassā itthiyā vā purisassa vā ārocetvā vā ārocāpetvā vā puna yena",
  "tika-vin04t5:20_11": "pesito, tassa taṁ pavattiṁ sayaṁ ārocentassa vā aññena ārocāpentassa vā saṅghādiseso.",
  "tika-vin04t5:20_12": "Ettāvatā hi “paṭiggaṇhāti, vīmaṁsati, paccāharatī”tiidaṁ aṅgattayaṁ sampāditameva",
  "tika-vin04t5:20_13": "hoti, ito pana yehi kehici dvīhi aṅgehi, paṇḍake ca aṅgattayenāpi thullaccayaṁ. Ekena",
  "tika-vin04t5:20_14": "dukkaṭaṁ. Saṅghassa vā cetiyassa vā gilānassa vā kiccena gacchantassa, ummattakādīnañca anāpatti.",
  "tika-vin04t5:21": "Sīlavipatti, yesu sañcarittaṁ samāpajjati, tesaṁ manussajātikatā, na nālaṁvacanīyatā,",
  "tika-vin04t5:22_0": "Paṭiggaṇhanavīmaṁsanapaccāharaṇānīti imānettha pañca aṅgāni. Chasamuṭṭhānaṁ, paṇṇattiṁ",
  "tika-vin04t5:22_1": "vā alaṁvacanīyabhāvaṁ vā ajānantassa kāyavikārena sāsanaṁ gahetvā tatheva vīmaṁsitvā",
  "tika-vin04t5:22_2": "tatheva paccāharantassa kāyato samuṭṭhāti. “Itthannāmā āgamissati, tassā cittaṁ jāneyyāthā”ti",
  "tika-vin04t5:22_3": "kenaci vutte “sādhū”ti sampaṭicchitvā taṁ āgataṁ vatvā puna tasmiṁ purise āgate ārocentassa",
  "tika-vin04t5:22_4": "kāyena kiñci akatattā vācato samuṭṭhāti. Vācāya “sādhū”ti sāsanaṁ gahetvā aññena",
  "tika-vin04t5:22_5": "karaṇīyena tassā gharaṁ gantvā aññattha vā gamanakāle taṁ disvā vacībhedena vīmaṁsitvā",
  "tika-vin04t5:22_6": "punapi aññeneva kāraṇena tato apakkamma kadācideva taṁ purisaṁ disvā ārocentassāpi",
  "tika-vin04t5:22_7": "vācato samuṭṭhāti. Paṇṇattiṁ ajānantassa pana khīṇāsavassāpi pituvacanena gantvā",
  "tika-vin04t5:22_8": "alaṁvacanīyaṁ mātarampi “ehi me pitaraṁ upaṭṭhāhī”ti vatvā paccāharantassa kāyavācato",
  "tika-vin04t5:22_9": "samuṭṭhāti. Imāni tīṇi acittakasamuṭṭhānāni. Tadubhayaṁ pana jānitvā eteheva tīhi",
  "tika-vin04t5:22_10": "nayehi samāpajjantassa tāneva tīṇi tadubhayajānanacittena sacittakāni honti, kiriyaṁ,",
  "tika-vin04t5:22_11": "nosaññāvimokkhaṁ, acittakaṁ, paṇṇattivajjaṁ, kāyakammaṁ, vacīkammaṁ, kusalādivasena",
  "tika-vin04t5:22_12": "cettha tīṇi cittāni, sukhādivasena tisso vedanāti.",
  "tika-vin04t5:23": "Sañcarittasikkhāpadavaṇṇanā niṭṭhitā.",
  "tika-vin04t5:24": "6. Kuṭikārasikkhāpadavaṇṇanā",
  "tika-vin04t5:25_0": "Chaṭṭhe saññācikāya panāti ettha saññācikā nāma sayaṁ pavattitayācanā vuccati, tasmā",
  "tika-vin04t5:25_1": "saññācikāyāti attano yācanāyāti vuttaṁ hoti, sayaṁ yācitakehi upakaraṇehīti attho.",
  "tika-vin04t5:25_2": "Ettha ca yaṁkiñci parapariggahitakaṁ mūlacchedavasena yācituṁ na vaṭṭati, tāvakālikaṁ",
  "tika-vin04t5:25_3": "pana vaṭṭati. Sahāyatthāya kammakaraṇatthāya “purisaṁ dethā”ti vattuṁ vaṭṭati, purisattakarampi",
  "tika-vin04t5:25_4": "yācituṁ vaṭṭati, purisattakaro nāma vaḍḍhakiādinā purisena kātabbaṁ hatthakammaṁ.",
  "tika-vin04t5:25_5": "Taṁ “purisattakaraṁ dehī”ti vā “hatthakammaṁ dehī”ti vā vatvā yācituṁ vaṭṭati. Hatthakammaṁ",
  "tika-vin04t5:25_6": "nāma kiñci vatthu na hoti, tasmā “kiṁ, bhante, āgatatthā”ti pucchite vā apucchite",
  "tika-vin04t5:25_7": "vā yācituṁ vaṭṭati, viññattipaccayā doso natthi, migaluddakādayo pana sakakammaṁ",
  "tika-vin04t5:25_8": "na yācitabbā. Kuṭinti ullittādīsu aññataraṁ. Tattha ullittā nāma ṭhapetvā thambhatulāpiṭṭhasaṅghāṭavātapānadhūmacchiddādibhedaṁ",
  "tika-vin04t5:25_9": "alepokāsaṁ avasese lepokāse kuṭṭehi saddhiṁ ghaṭetvā chadanassa anto sudhāya vā mattikāya",
  "tika-vin04t5:25_10": "vā littā. Avalittā nāma tatheva vuttanayeneva chadanassa bahi littā. Ullittāvalittā",
  "tika-vin04t5:25_11": "nāma tatheva chadanassa anto ca bahi ca littā. Kārayamānenāti sayaṁ vā karontena,",
  "tika-vin04t5:25_12": "āṇattiyā vā kārāpentena. Asāmikanti kāretā dāyakena virahitaṁ. Attuddesanti “mayhaṁ",
  "tika-vin04t5:25_13": "vāsāgāraṁ esā”ti evaṁ attā uddeso etissāti attuddesā, taṁ attuddesaṁ. Pamāṇikā kāretabbāti",
  "tika-vin04t5:25_14": "pamāṇayuttā kāretabbā. Tatridaṁ pamāṇanti tassā kuṭiyā idaṁ pamāṇaṁ. Dīghasoti dīghato.",
  "tika-vin04t5:25_15": "Dvādasa vidatthiyo sugatavidatthiyātiettha sugatavidatthi nāma idāni majjhimassa",
  "tika-vin04t5:25_16": "purisassa tisso vidatthiyo, vaḍḍhakihatthena diyaḍḍho hattho hoti. Minantena pana",
  "tika-vin04t5:25_17": "kuṭiyā bahikuṭṭe paṭhamaṁ dinnaṁ mahāmattikapariyantaṁ aggahetvā thusapiṇḍapariyantena",
  "tika-vin04t5:25_18": "dvādasa vidatthiyo minetabbā, sace thusapiṇḍakena anatthiko hoti, mahāmattikalepeneva",
  "tika-vin04t5:25_19": "niṭṭhāpeti, sveva paricchedo. Tiriyanti vitthārato. Sattantarāti kuṭṭassa bahiantaṁ",
  "tika-vin04t5:25_20": "aggahetvā abbhantarimena antena satta sugatavidatthiyo pamāṇanti vuttaṁ hoti. Ettha",
  "tika-vin04t5:25_21": "ca kesaggamattampi dīghato hāpetvā tiriyaṁ, tiriyato vā hāpetvā dīghaṁ vaḍḍhetuṁ",
  "tika-vin04t5:25_22": "na vaṭṭati, ko pana vādo ubhatovaḍḍhane. Yā pana dīghato saṭṭhihatthāpi hoti, tiriyato",
  "tika-vin04t5:25_23": "tihatthā vā ūnakacatuhatthā vā, yattha pamāṇayutto mañco ito cito ca na parivaṭṭati,",
  "tika-vin04t5:25_24": "pacchimakoṭiyā catuhatthavitthārā na hoti, ayaṁ kuṭisaṅkhyaṁ na gacchati, tasmā vaṭṭati.",
  "tika-vin04t5:25_25": "Bhikkhūabhinetabbā vatthudesanāyāti yasmiṁ padese kuṭiṁ kāretukāmo hoti, taṁ sodhetvā",
  "tika-vin04t5:25_26": "padabhājane vuttanayena saṅghaṁ tikkhattuṁ yācitvā sabbe vā saṅghapariyāpannā saṅghena",
  "tika-vin04t5:25_27": "vā sammatā dve tayo bhikkhū tattha vatthudesanatthāya netabbā. Tehi bhikkhūhi vatthu",
  "tika-vin04t5:25_28": "desetabbaṁ anārambhaṁ saparikkamananti tehi bhikkhūhi kipillikādīnaṁ āsayādīhi terasahi,",
  "tika-vin04t5:25_29": "pubbaṇṇāparaṇṇanissitādīhi soḷasahi upaddavehi virahitattā anārambhaṁ, dvīhi vā catūhi",
  "tika-vin04t5:25_30": "vā balibaddhehi yuttena sakaṭena ekaṁ cakkaṁ nibbodakapatanaṭṭhāne ekaṁ bahi katvā",
  "tika-vin04t5:25_31": "āvijjhituṁ sakkuṇeyyatāya saparikkamananti sallakkhetvā sace saṅghapahonakā honti,",
  "tika-vin04t5:25_32": "tattheva, no ce, saṅghamajjhaṁ gantvā tena bhikkhunā yācitehi ñattidutiyena kammena",
  "tika-vin04t5:25_33": "vatthu desetabbaṁ. Sārambhe cetiādi paṭipakkhanayena veditabbaṁ.",
  "tika-vin04t5:26_0": "Āḷaviyaṁ āḷavike bhikkhū ārabbha saññācikāya kuṭikaraṇavatthusmiṁ paññattaṁ, asādhāraṇapaññatti,",
  "tika-vin04t5:26_1": "sāṇattikaṁ, “adesitavatthukaṁ pamāṇātikkantaṁ kuṭiṁ kāressāmī”ti upakaraṇatthaṁ araññaṁ",
  "tika-vin04t5:26_2": "gamanato paṭṭhāya sabbapayogesu dukkaṭaṁ, “idāni dvīhi piṇḍehi niṭṭhānaṁ gamissatī”ti",
  "tika-vin04t5:26_3": "tesu paṭhamapiṇḍadāne thullaccayaṁ, dutiyadānena lepe ghaṭite sace adesitavatthukā",
  "tika-vin04t5:26_4": "eva vā pamāṇātikkantā eva vā hoti, eko saṅghādiseso, dve ca dukkaṭāni. Ubhayavippannā,",
  "tika-vin04t5:26_5": "dve saṅghādisesā, dve ca dukkaṭāni. Sace pana dvārabandhaṁ vā vātapānaṁ vā aṭṭhapetvāva",
  "tika-vin04t5:26_6": "mattikāya limpati, ṭhapite ca tasmiṁ lepo na ghaṭiyati, rakkhati tāva. Puna limpantassa",
  "tika-vin04t5:26_7": "pana ghaṭitamatte saṅghādiseso. Sace taṁ ṭhapiyamānaṁ paṭhamadinnalepena saddhiṁ",
  "tika-vin04t5:26_8": "nirantarameva hutvā tiṭṭhati, paṭhamameva saṅghādiseso. Kevalaṁ sārambhāya dukkaṭaṁ,",
  "tika-vin04t5:26_9": "tathā aparikkamanāya. Vippakataṁ kuṭiṁ aññassa dadato ca, bhūmiṁ samaṁ katvā bhindantassa",
  "tika-vin04t5:26_10": "ca, leṇaguhātiṇakuṭipaṇṇacchadanagehesu aññataraṁ kārentassa, kuṭimpi aññassa vāsatthāya,",
  "tika-vin04t5:26_11": "vāsāgāraṁ ṭhapetvā uposathāgārādīsu aññataratthāya kārentassa ca ummattakādīnañca",
  "tika-vin04t5:26_12": "anāpatti. Sīlavipatti, ullittādīnaṁ aññataratā, heṭṭhimapamāṇasambhavo, adesitavatthukatā,",
  "tika-vin04t5:26_13": "pamāṇātikkantatā, attuddesikatā, vāsāgāratā, lepaghaṭanāti imānettha cha vā satta",
  "tika-vin04t5:26_14": "vā aṅgāni. Chasamuṭṭhānaṁ, kiriyañca, kiriyākiriyañca. Idañhi vatthuṁ desāpetvā pamāṇātikkantaṁ",
  "tika-vin04t5:26_15": "vā karoto kiriyato samuṭṭhāti, adesāpetvā karoto kiriyākiriyato samuṭṭhāti. Sesamettha",
  "tika-vin04t5:26_16": "sañcaritte vuttasadisamevāti.",
  "tika-vin04t5:27": "Kuṭikārasikkhāpadavaṇṇanā niṭṭhitā.",
  "tika-vin04t5:28": "7. Vihārakārasikkhāpadavaṇṇanā",
  "tika-vin04t5:29_0": "Sattame mahallakanti sasāmikabhāvena saññācitakuṭito mahantabhāvo etassa atthīti",
  "tika-vin04t5:29_1": "mahallako, yasmā vā vatthuṁ desāpetvā pamāṇātikkamenāpi kātuṁ vaṭṭati, tasmā pamāṇamahantatāyapi",
  "tika-vin04t5:29_2": "mahallako, taṁ mahallakaṁ. Yasmā panassa taṁ pamāṇamahantattaṁ sasāmikattāva labbhati,",
  "tika-vin04t5:29_3": "tasmā tadatthadassanatthaṁ “mahallako nāma vihāro sasāmiko vuccatī”ti evamassa padabhājane",
  "tika-vin04t5:29_4": "vuttaṁ. Sesaṁ sabbaṁ kuṭikārasikkhāpade vuttasadisaṁ, sasāmikabhāvamattameva hi viseso.",
  "tika-vin04t5:30": "Kosambiyaṁ channattheraṁ ārabbha cetiyarukkhaṁ chedāpanavatthusmiṁ paññattabhāvo, akiriyamattato samuṭṭhānabhāvo, ekasaṅghādisesatā ca ettha viseso.",
  "tika-vin04t5:31": "Vihārakārasikkhāpadavaṇṇanā niṭṭhitā.",
  "tika-vin04t5:32": "8. Duṭṭhadosasikkhāpadavaṇṇanā",
  "tika-vin04t5:33_0": "Aṭṭhame duṭṭho dosoti dūsito ceva dūsako ca. Uppanne hi dose puggalo tena dosena",
  "tika-vin04t5:33_1": "dūsito hoti, pakatibhāvaṁ jahāpito, tasmā “duṭṭho”ti vuccati. Parañca dūseti vināseti,",
  "tika-vin04t5:33_2": "tasmā “doso”ti vuccati. Iti “duṭṭho doso”ti ekassevetaṁ puggalassa ākāranānattena",
  "tika-vin04t5:33_3": "nidassanaṁ. Appatītoti nappatīto, pītisukhādīhi vivajjito, na abhisaṭoti attho. Amūlakenāti",
  "tika-vin04t5:33_4": "yaṁ codakena cuditakamhi puggale adiṭṭhaṁ assutaṁ aparisaṅkitaṁ, idaṁ etesaṁ dassanasavanaparisaṅkāsaṅkhātānaṁ",
  "tika-vin04t5:33_5": "mūlānaṁ abhāvato amūlakaṁ nāma. Taṁ pana so āpanno vā hotu, anāpanno vā, etaṁ idha",
  "tika-vin04t5:33_6": "appamāṇaṁ. Ettha ca adiṭṭhaṁ nāma attano pasādacakkhunā vā dibbacakkhunā vā adiṭṭhaṁ,",
  "tika-vin04t5:33_7": "assutaṁ nāma tatheva kenaci vuccamānaṁ na sutaṁ, aparisaṅkitaṁ nāma attano vā parassa",
  "tika-vin04t5:33_8": "vā diṭṭhasutamutavasena cetasā aparisaṅkitaṁ, iti evarūpena amūlakena. Pārājikenāti",
  "tika-vin04t5:33_9": "bhikkhuno anurūpesu ekūnavīsatiyā aññatarena, padabhājane pana pārājikuddese āgatāneva",
  "tika-vin04t5:33_10": "gahetvā “catunnaṁ aññatarenā”ti vuttaṁ. Anuddhaṁseyyāti dhaṁseyya viddhaṁseyya padhaṁseyya",
  "tika-vin04t5:33_11": "abhibhaveyya. Taṁ pana anuddhaṁsanaṁ yasmā attanā codentopi parena codāpentopi karoti,",
  "tika-vin04t5:33_12": "tasmāssa padabhājane “codeti vā codāpeti vā”ti vuttaṁ. Tattha vatthusandassanā āpattisandassanā",
  "tika-vin04t5:33_13": "saṁvāsappaṭikkhepo sāmīcippaṭikkhepoti saṅkhepato catasso codanā. Tāsu vatthusandassanā",
  "tika-vin04t5:33_14": "nāma “tvaṁ methunaṁ dhammaṁ paṭisevī”tiādinā nayena pavattā. Āpattisandassanā nāma",
  "tika-vin04t5:33_15": "“tvaṁ methunadhammāpattiṁ āpanno”tiādinā nayena pavattā. Saṁvāsappaṭikkhepo nāma",
  "tika-vin04t5:33_16": "“natthi tayā saddhiṁ uposatho vā pavāraṇā vā saṅghakammaṁ vā”ti evaṁ pavatto. Ettāvatā",
  "tika-vin04t5:33_17": "pana sīsaṁ na eti, “assamaṇosī”tiādīhi vacanehi saddhiṁ ghaṭiteyeva sīsaṁ eti. Sāmīcippaṭikkhepo",
  "tika-vin04t5:33_18": "nāma abhivādanapaccuṭṭhānaañjalikammasāmīcikammabījanikammādīnaṁ akaraṇaṁ, taṁ paṭipātiyā",
  "tika-vin04t5:33_19": "vandanādīni karoto ekassa akatvā sesānaṁ karaṇakāle veditabbaṁ. Ettāvatā ca codanā",
  "tika-vin04t5:33_20": "nāma hoti, āpatti pana sīsaṁ na eti. “Kasmā mama vandanādīni na karosī”ti pucchite",
  "tika-vin04t5:33_21": "pana “assamaṇosī”tiādivacanehi saddhiṁ ghaṭiteyeva sīsaṁ eti, tasmā yo bhikkhu bhikkhuṁ",
  "tika-vin04t5:33_22": "samīpe ṭhatvā “tvaṁ methunaṁ dhammaṁ paṭisevī”ti vā “assamaṇosī”ti vā ādīhi vacanehi",
  "tika-vin04t5:33_23": "hatthamuddāya eva vā etamatthaṁ dīpento sayaṁ vā codeti, gahaṭṭhapabbajitesu vā aññatarena",
  "tika-vin04t5:33_24": "codāpeti, ayaṁ anuddhaṁseti nāma. Appeva nāma naṁ imamhā brahmacariyā cāveyyanti",
  "tika-vin04t5:33_25": "api eva nāma naṁ puggalaṁ imamhā seṭṭhacariyā apaneyyaṁ. “Sādhu vatassa sacāhaṁ imaṁ",
  "tika-vin04t5:33_26": "puggalaṁ imamhā brahmacariyā cāveyya”nti iminā adhippāyena anuddhaṁseyyāti vuttaṁ",
  "tika-vin04t5:33_27": "hoti. Etena ekaṁ cāvanādhippāyaṁ gahetvā avasesā akkosādhippāyo kammādhippāyo vuṭṭhānādhippāyo",
  "tika-vin04t5:33_28": "uposathaṭṭhapanādhippāyo pavāraṇaṭṭhapanādhippāyo anuvijjanādhippāyo dhammakathādhippāyoti",
  "tika-vin04t5:33_29": "satta adhippāyā paṭikkhittā honti. Tato aparena samayenāti yasmiṁ samaye anuddhaṁsito",
  "tika-vin04t5:33_30": "hoti, tato aññasmiṁ samaye. Samanuggāhīyamāno vāti anuvijjakena kiṁ te diṭṭhantiādinā",
  "tika-vin04t5:33_31": "nayena anuvijjiyamāno upaparikkhiyamāno. Asamanuggāhīyamāno vāti diṭṭhādīsu kenaci",
  "tika-vin04t5:33_32": "vatthunāvā anuvijjakādīsu yena kenaci puggalena vā avuccamāno. Imesaṁ pana padānaṁ",
  "tika-vin04t5:33_33": "parato “bhikkhu ca dosaṁ patiṭṭhātī”ti iminā sambandho. Idañhi vuttaṁ hoti – evaṁ",
  "tika-vin04t5:33_34": "samanuggāhīyamāno vā asamanuggāhīyamāno vā bhikkhu ca dosaṁ patiṭṭhāti paṭicca tiṭṭhati",
  "tika-vin04t5:33_35": "paṭijānāti, saṅghādisesoti. Idañca amūlakabhāvassa pākaṭakāladassanatthaṁ vuttaṁ.",
  "tika-vin04t5:33_36": "Āpattiṁ pana anuddhaṁsitakkhaṇeyeva āpajjati. Amūlakañceva taṁ adhikaraṇaṁ hotīti",
  "tika-vin04t5:33_37": "ettha pana diṭṭhamūlādīnaṁ abhāvena amūlakaṁ, samathehi adhikaraṇīyabhāvena adhikaraṇaṁ.",
  "tika-vin04t5:33_38": "Yañhi adhikicca ārabbha paṭicca sandhāya samathā pavattanti, taṁ adhikaraṇaṁ. Idha",
  "tika-vin04t5:33_39": "pana pārājikasaṅkhātaṁ āpattādhikaraṇameva adhippetaṁ. Yadi hi taṁ adhikaraṇaṁ diṭṭhādīhi",
  "tika-vin04t5:33_40": "mūlehi amūlakañceva hoti, ayaṁ codetuṁ āgato bhikkhu ca dosaṁ patiṭṭhāti paṭicca",
  "tika-vin04t5:33_41": "tiṭṭhati, “tucchakaṁ mayā bhaṇita”ntiādīni vadanto paṭijānāti, tassa bhikkhuno anuddhaṁsitakkhaṇeyeva",
  "tika-vin04t5:33_42": "saṅghādisesoti, ayaṁ sikkhāpadassa padānukkamena attho.",
  "tika-vin04t5:34_0": "Rājagahe mettiyabhūmajake bhikkhū ārabbha amūlakena pārājikena anuddhaṁsanavatthusmiṁ",
  "tika-vin04t5:34_1": "paññattaṁ, sādhāraṇapaññatti, sāṇattikaṁ, katūpasampadaṁ suddhaṁ vā asuddhaṁ vā puggalaṁ",
  "tika-vin04t5:34_2": "yena pārājikena codeti, taṁ “ayaṁ anajjhāpanno”ti ñatvā cāvanādhippāyena “karotu",
  "tika-vin04t5:34_3": "me āyasmā okāsaṁ, ahaṁ taṁ vattukāmo”ti evaṁ okāsaṁ akāretvā codentassa sace so taṅkhaṇeyeva",
  "tika-vin04t5:34_4": "jānāti “maṁ codetī”ti, vācāya vācāya saṅghādiseso ceva dukkaṭañca. Okāsaṁ kāretvā",
  "tika-vin04t5:34_5": "codentassa saṅghādisesoyeva. Hatthamuddāya sammukhā codentassāpi eseva nayo. Parammukhā",
  "tika-vin04t5:34_6": "codentassa pana sīsaṁ na eti. Attanā samīpe ṭhatvā aññaṁ bhikkhuṁ āṇāpeti, so tassa",
  "tika-vin04t5:34_7": "vacanena taṁ codeti, codāpakasseva vuttanayena āpattiyo. Atha sopi “mayā diṭṭhaṁ",
  "tika-vin04t5:34_8": "sutaṁ atthī”ti codeti, dvinnampi jānānaṁ tatheva āpattiyo. Akkosādhippāyena pana",
  "tika-vin04t5:34_9": "okāsaṁ akāretvā vadantassa vuttanayeneva pācittiyañceva dukkaṭañca. Okāsaṁ kāretvā",
  "tika-vin04t5:34_10": "vadantassa pācittiyameva. Kammādhippāyena asammukhā sattavidhampi kammaṁ karontassa",
  "tika-vin04t5:34_11": "dukkaṭameva. Vuṭṭhānādhippāyena “tvaṁ itthannāmaṁ āpattiṁ āpanno, taṁ paṭikarohī”ti",
  "tika-vin04t5:34_12": "vadantassa, uposathaṁ vā pavāraṇaṁ vā ṭhapentassa ca okāsakammaṁ natthi, ṭhapanakkhettaṁ",
  "tika-vin04t5:34_13": "pana jānitabbaṁ, anuvijjakassāpi osaṭe vatthusmiṁ “atthetaṁ tavā”ti anuvijjanādhippāyena",
  "tika-vin04t5:34_14": "vadantassa okāsakammaṁ natthi, dhammakathikassāpi “yo idañca idañca karoti, ayaṁ",
  "tika-vin04t5:34_15": "assamaṇo”tiādinā nayena anodisakaṁ dhammaṁ kathentassa okāsakammaṁ natthi. Sace pana",
  "tika-vin04t5:34_16": "odissa niyametvā “asuko ca asuko ca assamaṇo anupāsako”ti katheti, āsanato oruyha",
  "tika-vin04t5:34_17": "āpattiṁ desetvā gantabbaṁ. Ummattakādīnañca anāpatti, sīlavipatti, yaṁ codeti vā",
  "tika-vin04t5:34_18": "codāpeti vā, tassa “upasampanno”ti saṅkhyupagamanaṁ, tasmiṁ suddhasaññitā, yena pārājikena",
  "tika-vin04t5:34_19": "codeti, tassa diṭṭhādivasena amūlakatā, cāvanādhippāyena sammukhācodanā, tassa taṅkhaṇavijānananti",
  "tika-vin04t5:34_20": "imānettha pañca aṅgāni. Samuṭṭhānādīni adinnādānasadisāni. Vedanā panettha dukkhāyevāti.",
  "tika-vin04t5:35": "Duṭṭhadosasikkhāpadavaṇṇanā niṭṭhitā.",
  "tika-vin04t5:36": "9. Aññabhāgiyasikkhāpadavaṇṇanā",
  "tika-vin04t5:37_0": "Navame aññabhāgiyassātiādīsu aññabhāgassa idaṁ, aññabhāgo vā assa atthīti aññabhāgiyaṁ.",
  "tika-vin04t5:37_1": "Adhikaraṇanti ādhāro veditabbo, vatthu adhiṭṭhānanti vuttaṁ hoti. Yo hi so aṭṭhuppattiyaṁ",
  "tika-vin04t5:37_2": "“dabbo mallaputto nāmā”ti chagalako vutto. So yvāyaṁ āyasmato dabbassa mallaputtassa",
  "tika-vin04t5:37_3": "bhāgo koṭṭhāso pakkho manussajāti ceva bhikkhubhāvo ca, tato aññassa bhāgassa koṭṭhāsassa",
  "tika-vin04t5:37_4": "pakkhassa hoti tiracchānajātiyā ceva chagalakabhāvassa ca, so vā aññabhāgo assa atthi,",
  "tika-vin04t5:37_5": "tasmā aññabhāgiyasaṅkhyaṁ labhati. Yasmā ca tesaṁ “imaṁ mayaṁ dabbaṁ mallaputtaṁ",
  "tika-vin04t5:37_6": "nāma karomā”ti vadantānaṁ tassa nāmakaraṇasaññāya ādhāro vatthu adhiṭṭhānaṁ, tasmā",
  "tika-vin04t5:37_7": "“adhikaraṇa”nti veditabbo. Tañhi sandhāya “saccaṁ kira tumhe, bhikkhave, dabbaṁ mallaputtaṁ",
  "tika-vin04t5:37_8": "aññabhāgiyassa adhikaraṇassā”tiādi vuttaṁ. Na vivādādhikaraṇādīsu aññataraṁ, kasmā?",
  "tika-vin04t5:37_9": "Asambhavato. Na hi mettiyabhūmajakā catunnaṁ adhikaraṇānaṁ kassaci aññabhāgiyassa",
  "tika-vin04t5:37_10": "adhikaraṇassa kiñcidesaṁ lesamattaṁ uppādiyiṁsu, na ca catunnaṁ adhikaraṇānaṁ leso",
  "tika-vin04t5:37_11": "nāma atthi. Jātilesādayo hi puggalānaṁyeva lesā vuttā, na vivādādhikaraṇādīnaṁ. Tañca",
  "tika-vin04t5:37_12": "“dabbo mallaputto”ti nāmaṁ tassa aññabhāgiyādhikaraṇabhāve ṭhitassa chagalakassa",
  "tika-vin04t5:37_13": "koci deso hoti theraṁ pārājikena dhammena anuddhaṁsetuṁ lesamatto, ettha ca dissati",
  "tika-vin04t5:37_14": "apadissati “assa aya”nti voharīyatīti deso, jātiādīsu aññatarakoṭṭhāsassetaṁ adhivacanaṁ.",
  "tika-vin04t5:37_15": "Aññampi vatthuṁ lissati silissati vohāramatteneva īsakaṁ allīyatīti leso, jātiādīnaṁyeva",
  "tika-vin04t5:37_16": "aññatarakoṭṭhāsassetaṁ adhivacanaṁ. Padabhājane pana yassa aññabhāgiyassa adhikaraṇassa",
  "tika-vin04t5:37_17": "kiñcidesaṁ lesamattaṁ upādāya pārājikena dhammena anuddhaṁseyya, taṁ yasmā aṭṭhuppattivaseneva",
  "tika-vin04t5:37_18": "āvibhūtaṁ, tasmā taṁ avibhajitvā yāni “adhikaraṇa”nti vacanasāmaññato atthuddhāravasena",
  "tika-vin04t5:37_19": "pavattāni cattāri adhikaraṇāni, tesaṁ aññabhāgiyatā ca tabbhāgiyatā ca yasmā apākaṭā,",
  "tika-vin04t5:37_20": "jānitabbā ca vinayadharehi, tasmā tañca avasāne āpattaññabhāgiyena codanañca āvikātuṁ",
  "tika-vin04t5:37_21": "“aññabhāgiyassa adhikaraṇassāti āpattaññabhāgiyaṁ vā hoti adhikaraṇaññabhāgiyaṁ vā”tiādi",
  "tika-vin04t5:37_22": "vuttaṁ, sesā vinicchayakathā aṭṭhame vuttasadisāyeva. Ayaṁ pana viseso – idaṁ aññabhāgiyassa",
  "tika-vin04t5:37_23": "adhikaraṇassa kiñcidesaṁ lesamattaṁ upādāya pārājikena dhammena anuddhaṁsanavatthusmiṁ",
  "tika-vin04t5:37_24": "paññattaṁ, idha ca āpattaññabhāgiyacodanāya tathāsaññinopi anāpatti. Aṅgesu ca aññabhāgiyassa",
  "tika-vin04t5:37_25": "adhikaraṇassa kiñcidesaṁ lesamattaṁ upādiyanatā adhikāti.",
  "tika-vin04t5:38": "Aññabhāgiyasikkhāpadavaṇṇanā niṭṭhitā.",
  "tika-vin04t5:39": "10. Saṅghabhedasikkhāpadavaṇṇanā",
  "tika-vin04t5:40_0": "Dasame samaggassa saṅghassāti sahitassa bhikkhusaṅghassa, cittena ca sarīrena ca",
  "tika-vin04t5:40_1": "aviyuttassāti attho. Tenevassa padabhājane “samaggo nāma saṅgho samānasaṁvāsako samānasīmāyaṁ",
  "tika-vin04t5:40_2": "ṭhito”ti vuttaṁ. Samānasaṁvāsako hi samacittatāya cittena aviyutto hoti, samānasīmāyaṁ",
  "tika-vin04t5:40_3": "ṭhito kāyasāmaggidānato sarīrena aviyutto. Bhedāya parakkameyyāti “kathaṁ nāmāyaṁ",
  "tika-vin04t5:40_4": "bhijjeyyā”ti bhedanatthāya vāyāmeyya. Bhedanasaṁvattanikaṁ vā adhikaraṇanti bhedanassa",
  "tika-vin04t5:40_5": "saṅghabhedassa atthāya saṁvattanikaṁ kāraṇaṁ. Imasmiñhi okāse “kāmahetu kāmanidānaṁ",
  "tika-vin04t5:40_6": "kāmādhikaraṇa”nti ādīsu viya kāraṇaṁ “adhikaraṇa”nti adhippetaṁ. Taṁ bhedakaravatthuvasena",
  "tika-vin04t5:40_7": "aṭṭhārasavidhaṁ. Samādāyāti gahetvā. Paggayha tiṭṭheyyāti taṁ saṅghabhedassa atthāya",
  "tika-vin04t5:40_8": "saṁvattanikaṁ saṅghabhedanibbattisamatthaṁ kāraṇaṁ gahetvā dīpeyya ceva nappaṭinissajjeyya",
  "tika-vin04t5:40_9": "ca. Bhikkhūhi evamassa vacanīyoti ye taṁ paggayha tiṭṭhantaṁ sammukhā passanti, ye",
  "tika-vin04t5:40_10": "vā “asukasmiṁ nāma vihāre”ti suṇanti, tehi sabbantimena paricchedena aḍḍhayojanamattaṁ",
  "tika-vin04t5:40_11": "gantvāpi yvāyaṁ anantare “māyasmā”tiādivacanakkamo vutto, evamassa vacanīyo. Disvā",
  "tika-vin04t5:40_12": "vā sutvā vā avadantānaṁ dukkaṭaṁ. Ettha ca māiti padaṁ “parakkamī”tipadena “aṭṭhāsī”tipadena",
  "tika-vin04t5:40_13": "ca saddhiṁ “mā parakkami, mā aṭṭhāsī”ti yojetabbaṁ. Sametāyasmā saṅghenāti āyasmā",
  "tika-vin04t5:40_14": "saṅghena saddhiṁ sametu samāgacchatu, ekaladdhiko hotūti attho. Kiṁ kāraṇā? Samaggo",
  "tika-vin04t5:40_15": "hi saṅgho…pe… viharatīti. Tattha sammodamānoti aññamaññasampattiyā suṭṭhu modamāno.",
  "tika-vin04t5:40_16": "Avivadamānoti “ayaṁ dhammo, nāyaṁ dhammo”ti evaṁ na vivadamāno. Eko uddeso assāti",
  "tika-vin04t5:40_17": "ekuddeso, ekato pavattapātimokkhuddesoti attho. Phāsu viharatīti sukhaṁ viharati.",
  "tika-vin04t5:40_18": "Evaṁ visumpi saṅghamajjhepi tikkhattuṁ vuccamānassa appaṭinissajjato dukkaṭaṁ. Evañca",
  "tika-vin04t5:40_19": "sotiādimhi samanubhāsitabboti samanubhāsanakammaṁ kātabbaṁ. Iccetaṁ kusalanti iti",
  "tika-vin04t5:40_20": "etaṁ paṭinissajjanaṁ kusalaṁ khemaṁ sotthibhāvo tassa bhikkhuno. No cepaṭinissajjeyya,",
  "tika-vin04t5:40_21": "saṅghādisesoti ettha samanubhāsanakammapariyosāne appaṭinissajjantassa saṅghādiseso.",
  "tika-vin04t5:40_22": "Sesaṁ uttānapadatthameva.",
  "tika-vin04t5:41_0": "Rājagahe devadattaṁ ārabbha saṅghabhedāya parakkamanavatthusmiṁ paññattaṁ, sādhāraṇapaññatti,",
  "tika-vin04t5:41_1": "anāṇattikaṁ, samanubhāsanakamme kariyamāne appaṭinissajjantassa ñattipariyosāne dukkaṭaṁ,",
  "tika-vin04t5:41_2": "dvīhi kammavācāhi dve thullaccayā, “yassa nakkhamati, so bhāseyyā”ti evaṁ yya-kārapattāya",
  "tika-vin04t5:41_3": "tatiyakammavācāya tañca dukkaṭaṁ te ca thullaccayā paṭippassambhanti, saṅghādisesoyeva",
  "tika-vin04t5:41_4": "tiṭṭhati. Asamanubhāsiyamānassa ca paṭinissajjantassa ca ummattakādīnañca anāpatti.",
  "tika-vin04t5:41_5": "Sīlavipatti, bhedāya parakkamanaṁ, dhammakammena samanubhāsanaṁ, kammavācāpariyosānaṁ,",
  "tika-vin04t5:41_6": "appaṭinissajjananti imānettha cattāri aṅgāni. Samanubhāsanasamuṭṭhānaṁ, akiriyaṁ,",
  "tika-vin04t5:41_7": "saññāvimokkhaṁ, sacittakaṁ, lokavajjaṁ, kāyakammaṁ, vacīkammaṁ, akusalacittaṁ, dukkhavedananti.",
  "tika-vin04t5:42": "Saṅghabhedasikkhāpadavaṇṇanā niṭṭhitā.",
  "tika-vin04t5:43": "11. Bhedānuvattakasikkhāpadavaṇṇanā",
  "tika-vin04t5:44_0": "Ekādasame tasseva kho panāti yo saṅghabhedāya parakkamati, tasseva. Anuvattakāti",
  "tika-vin04t5:44_1": "tassa diṭṭhiṁ khantiṁ ruciṁ gahaṇena anupaṭipajjanakā. Vaggaṁ asāmaggipakkhiyavacanaṁ",
  "tika-vin04t5:44_2": "vadantīti vaggavādakā. Yasmā pana tiṇṇaṁ uddhaṁ kammārahā na honti. Na hi saṅgho",
  "tika-vin04t5:44_3": "saṅghassa kammaṁ karoti, tasmā “eko vā dve vā tayo vā”ti vuttaṁ. Jānāti noti amhākaṁ",
  "tika-vin04t5:44_4": "chandādīni jānāti. Bhāsatīti “evaṁ karomā”ti amhehi saddhiṁ bhāsati. Amhākampetaṁ",
  "tika-vin04t5:44_5": "khamatīti yaṁ so karoti, etaṁ amhākampi ruccati. Sametāyasmantānaṁ saṅghenāti āyasmantānaṁ",
  "tika-vin04t5:44_6": "cittaṁ saṅghena saddhiṁ sametu samāgacchatu, ekībhāvaṁ gacchatūti vuttaṁ hoti. Sesaṁ",
  "tika-vin04t5:44_7": "padatthato uttānameva. Vinicchayakathāpettha dasame vuttasadisāyeva.",
  "tika-vin04t5:45_0": "Ayaṁ pana viseso – idaṁ rājagahe sambahule bhikkhū ārabbha devadattassa saṅghabhedāya",
  "tika-vin04t5:45_1": "parakkamantassa anuvattanavatthusmiṁ paññattaṁ, aṅgesu ca yathā tattha parakkamanaṁ,",
  "tika-vin04t5:45_2": "evaṁ idha anuvattanaṁ daṭṭhabbanti.",
  "tika-vin04t5:46": "Bhedānuvattakasikkhāpadavaṇṇanā niṭṭhitā.",
  "tika-vin04t5:47": "12. Dubbacasikkhāpadavaṇṇanā",
  "tika-vin04t5:48_0": "Dvādasame dubbacajātikoti dubbacasabhāvo, vattuṁ asakkuṇeyyoti attho. Uddesapariyāpannesūti",
  "tika-vin04t5:48_1": "uddese pariyāpannesu antogadhesu, “yassa siyā āpatti, so āvikareyyā”ti evaṁ saṅgahitattā",
  "tika-vin04t5:48_2": "anto pātimokkhassa vattamānesūti attho. Sahadhammikaṁ vuccamānoti sahadhammikena",
  "tika-vin04t5:48_3": "vuccamāno, kāraṇatthe cetaṁ upayogavacanaṁ. Pañcahi sahadhammikehi sikkhitabbattā,",
  "tika-vin04t5:48_4": "tesaṁ vā santakattā “sahadhammika”nti laddhanāmena buddhapaññattena sikkhāpadena",
  "tika-vin04t5:48_5": "vuccamānoti attho. Viramathāyasmanto mama vacanāyāti yena vacanena maṁ vadatha, tato",
  "tika-vin04t5:48_6": "mama vacanato viramatha, mā maṁ taṁ vacanaṁ vadathāti vuttaṁ hoti. Vadatu saha dhammenāti",
  "tika-vin04t5:48_7": "sahadhammikena sikkhāpadena, sahadhammena vā aññenapi pāsādikabhāvasaṁvattanikena",
  "tika-vin04t5:48_8": "vacanena vadetu. Yadidanti vuddhikāraṇadassanatthe nipāto, tena yaṁ idaṁ aññamaññassa",
  "tika-vin04t5:48_9": "hitavacanaṁ, āpattito ca vuṭṭhāpanaṁ, tena aññamaññavacanena aññamaññavuṭṭhāpanena.",
  "tika-vin04t5:48_10": "Evaṁ saṁvaddhāhi tassa bhagavato parisāti evaṁ parisāya vuddhikāraṇaṁ dassitaṁ hoti.",
  "tika-vin04t5:48_11": "Sesaṁ uttānatthameva. Vinicchayakathāpi dasame vuttasadisāyeva.",
  "tika-vin04t5:49": "Ayaṁ pana viseso – idaṁ kosambiyaṁ channattheraṁ ārabbha attānaṁ avacanīyakaraṇavatthusmiṁ paññattaṁ, aṅgesu ca yathā tattha parakkamanaṁ, evaṁ idha avacanīyakaraṇatā daṭṭhabbāti.",
  "tika-vin04t5:50": "Dubbacasikkhāpadavaṇṇanā niṭṭhitā.",
  "tika-vin04t5:51": "13. Kuladūsakasikkhāpadavaṇṇanā",
  "tika-vin04t5:52_0": "Terasame gāmaṁ vā nigamaṁvāti ettha nagarampi gāme antogadhameva. Upanissāya viharatītitattha",
  "tika-vin04t5:52_1": "paṭibaddhacīvarādipaccayatāya taṁ nissāya vasati. Pupphadānādīhi manussānaṁ saddhaṁ",
  "tika-vin04t5:52_2": "vināsento kulāni dūsetīti kuladūsako. Mālāvaccharopanādayo pāpakā samācārā assāti",
  "tika-vin04t5:52_3": "pāpasamācāro. So bhikkhūti so kuladūsako bhikkhu. Āyasmā khokuladūsako…pe… alaṁ te",
  "tika-vin04t5:52_4": "idha vāsenāti imināssa pabbājanīyakammārahataṁ dasseti. Pabbājanīyakammakato panesa",
  "tika-vin04t5:52_5": "yasmiṁ gāme vā nigame vā kuladūsakakammaṁ kataṁ, yasmiñca vihāre vasati, neva tasmiṁ",
  "tika-vin04t5:52_6": "gāme vā nigame vā carituṁ labhati, na vihāre vasituṁ. Evañca so bhikkhūtiettha soti",
  "tika-vin04t5:52_7": "pabbājanīyakammakato adhippeto. Chandena gacchantīti chandagāmino, esa nayo sesesu.",
  "tika-vin04t5:52_8": "So bhikkhūti so “chandagāmino”tiādīni vadamāno. Tassa vacanassa paṭinissaggāya evaṁ",
  "tika-vin04t5:52_9": "vacanīyo, na kuladūsananivāraṇatthāya. Kuladūsanakammena hi so āpajjitabbā āpattiyo",
  "tika-vin04t5:52_10": "pubbeva āpanno, evaṁ panassa visumpi saṅghamajjhepi vuccamānassa appaṭinissajjato",
  "tika-vin04t5:52_11": "aparaṁ dukkaṭaṁ. Evañca sotiādi ito pubbe vuttañca avuttañca sabbaṁ uttānatthameva.",
  "tika-vin04t5:52_12": "Vinicchayakathāpi dasame vuttasadisāyeva.",
  "tika-vin04t5:53_0": "Ayaṁ pana viseso – idaṁ sāvatthiyaṁ assajipunabbasuke bhikkhū ārabbha chandagāmitādīhi",
  "tika-vin04t5:53_1": "pāpanavatthusmiṁ paññattaṁ, aṅgesu ca yathā tattha parakkamanaṁ, evaṁ idha chandādīhi",
  "tika-vin04t5:53_2": "pāpanaṁ daṭṭhabbanti.",
  "tika-vin04t5:54": "Kuladūsakasikkhāpadavaṇṇanā niṭṭhitā.",
  "tika-vin04t5:55": "Nigamanavaṇṇanā",
  "tika-vin04t5:56_0": "Uddiṭṭhākho…pe… evametaṁ dhārayāmītiettha paṭhamaṁ āpatti etesanti paṭhamāpattikā,",
  "tika-vin04t5:56_1": "paṭhamaṁ vītikkamanakkhaṇeyeva āpajjitabbāti attho. Itare pana yathā tatiye ca catutthe",
  "tika-vin04t5:56_2": "ca divase hotīti ettha “tatiyako, catutthako”ti vuccati, evaṁ yāvatatiye samanubhāsanakamme",
  "tika-vin04t5:56_3": "hontīti yāvatatiyakāti veditabbā. Yāvatīhanti yattakāni ahāni. Jānaṁ paṭicchādetīti",
  "tika-vin04t5:56_4": "jānanto paṭicchādeti. Tatthāyaṁ paṭicchādanalakkhaṇassa mātikā – āpatti ca hoti,",
  "tika-vin04t5:56_5": "āpattisaññī ca, pakatatto ca hoti, pakatattasaññī ca, anantarāyiko ca hoti, anantarāyikasaññī",
  "tika-vin04t5:56_6": "ca, pahu ca hoti, pahusaññī ca, chādetukāmo ca hoti, chādeti cāti. Tattha āpatti",
  "tika-vin04t5:56_7": "ca hoti, āpattisaññī cāti yaṁ āpattiṁ āpanno, sā terasannaṁ aññatarā hoti, sopi ca",
  "tika-vin04t5:56_8": "tattha vatthuvasena vā “idaṁ bhikkhūnaṁ na vaṭṭatī”ti nāmamattavasena vā “ayaṁ itthannāmā",
  "tika-vin04t5:56_9": "āpattī”ti āpattisaññīyeva hutvā “na dāni naṁ kassaci ārocessāmī”ti evaṁ chādetukāmova",
  "tika-vin04t5:56_10": "dhuraṁ nikkhipitvā aruṇaṁ uṭṭhāpeti, channā hoti āpatti. Sace panettha anāpattisaññī",
  "tika-vin04t5:56_11": "vā hoti, aññāpattikkhandhasaññī vā, vematiko vā, acchannāva hoti. Pakatattoti anukkhitto",
  "tika-vin04t5:56_12": "samānasaṁvāsako. So ce pakatattasaññī hutvā vuttanayeneva chādeti, channā hoti. Anantarāyikoti",
  "tika-vin04t5:56_13": "yassa dasasu rājacoraaggiudakamanussaamanussavāḷasarīsapajīvitabrahmacariyantarāyesu",
  "tika-vin04t5:56_14": "ekopi natthi, so ce anantarāyikasaññī chādeti, channā hoti. Pahūti yo sakkoti bhikkhuno",
  "tika-vin04t5:56_15": "santikaṁ gantuñceva ārocetuñca, so ce pahusaññī hutvā chādeti, channā hoti. Chādetukāmo",
  "tika-vin04t5:56_16": "ca hoti, chādeti cātiidaṁ uttānameva. Sacepi hi so sabhāgaṁ disvā “ayaṁ me upajjhāyo",
  "tika-vin04t5:56_17": "vā ācariyo vā”ti lajjāya nāroceti, channāva hoti. Upajjhāyādibhāvo hi idha appamāṇaṁ,",
  "tika-vin04t5:56_18": "sabhāgamattameva pamāṇaṁ. Ayaṁ “jānaṁ paṭicchādetī”tipadassa saṅkhepato atthavinicchayo.",
  "tika-vin04t5:57_0": "Tāvatīhanti tattakāni ahāni, paṭicchāditadivasato paṭṭhāya yāva ārocitadivaso, tāva",
  "tika-vin04t5:57_1": "divasapakkhamāsasaṁvaccharavasena yattako kālo atikkanto, tattakaṁ kālanti attho.",
  "tika-vin04t5:57_2": "Akāmā parivatthabbanti na kāmena na vasena, atha kho akāmena avasena parivāsaṁ samādāya",
  "tika-vin04t5:57_3": "vatthabbaṁ. Tattha paṭicchannaparivāso suddhantaparivāso samodhānaparivāso cāti tividho",
  "tika-vin04t5:57_4": "parivāso. Tattha paṭicchannaparivāso tāva yathāpaṭicchannāya āpattiyā dātabbo. Kassaci",
  "tika-vin04t5:57_5": "hi ekāhappaṭicchannā āpatti hoti, kassaci dvīhādippaṭicchannā. Kassaci ekā āpatti",
  "tika-vin04t5:57_6": "hoti, kassaci dve vā tisso vā taduttari vā. Tasmā paṭicchannaparivāsaṁ dentena paṭhamameva",
  "tika-vin04t5:57_7": "vuttanayena paṭicchannabhāvaṁ ñatvā tato paṭicchannadivase ca āpattiyo ca sallakkhetvā",
  "tika-vin04t5:57_8": "sace ekā ekāhappaṭicchannā hoti, “ahaṁ, bhante, ekaṁ āpattiṁ āpajjiṁ sañcetanikaṁ",
  "tika-vin04t5:57_9": "sukkavissaṭṭhiṁ ekāhappaṭicchanna”nti evaṁ parivāsaṁ yācāpetvā khandhake āgatanayena",
  "tika-vin04t5:57_10": "kammavācaṁ vatvā parivāso dātabbo. Atha dvīhatīhādippaṭicchannā hoti, dvīhappaṭicchannaṁ",
  "tika-vin04t5:57_11": "tīhappaṭicchannaṁ catūhappaṭicchannaṁ pañcāhappaṭicchannaṁ…pe… cuddasāhappaṭicchannantievaṁ",
  "tika-vin04t5:57_12": "yāva cuddasadivasāni divasavasena yojanā kātabbā, pañcadasadivasappaṭicchannāyaṁ",
  "tika-vin04t5:57_13": "“pakkhappaṭicchanna”nti yojanā kātabbā. Tato yāva ekūnatiṁsatimo divaso, tāva “atirekapakkhappaṭicchanna”nti,",
  "tika-vin04t5:57_14": "tato māsappaṭicchannaṁ atirekamāsappaṭicchannaṁ dvemāsappaṭicchannaṁ atirekadvemāsappaṭicchannaṁ",
  "tika-vin04t5:57_15": "temāsappaṭicchannaṁ…pe… atirekaekādasamāsappaṭicchannanti evaṁ yojanā kātabbā. Saṁvacchare",
  "tika-vin04t5:57_16": "puṇṇe “ekasaṁvaccharappaṭicchanna”nti, tato paraṁ atirekasaṁvaccharaṁ dvesaṁvaccharaṁ",
  "tika-vin04t5:57_17": "evaṁ yāva saṭṭhisaṁvaccharaatirekasaṭṭhisaṁvaccharappaṭicchannanti, tato vā bhiyyopi",
  "tika-vin04t5:57_18": "vatvā yojanā kātabbā.",
  "tika-vin04t5:58_0": "Sace pana dve tisso taduttari vā āpattiyo honti, yathā “ekaṁ āpatti”nti vuttaṁ, evaṁ",
  "tika-vin04t5:58_1": "“dve āpattiyo, tisso āpattiyo”ti vattabbaṁ. Tato paraṁ pana sataṁ vā hotu, sahassaṁ",
  "tika-vin04t5:58_2": "vā, “sambahulā”ti vattuṁ vaṭṭati. Nānāvatthukāsupi “ahaṁ, bhante, sambahulā saṅghādisesā",
  "tika-vin04t5:58_3": "āpattiyo āpajjiṁ ekaṁ sukkavissaṭṭhiṁ ekaṁ kāyasaṁsaggaṁ ekaṁ duṭṭhullavācaṁ ekaṁ",
  "tika-vin04t5:58_4": "attakāmaṁ ekaṁ sañcarittaṁ ekāhappaṭicchannāyo”ti evaṁ gaṇanavasena vā, “ahaṁ, bhante,",
  "tika-vin04t5:58_5": "sambahulā saṅghādisesā āpattiyo āpajjiṁ nānāvatthukāyo ekāhappaṭicchannāyo”ti evaṁ",
  "tika-vin04t5:58_6": "vatthukittanavasena vā, “ahaṁ, bhante, sambahulā saṅghādisesā āpattiyo āpajjiṁ ekāhappaṭicchannāyo”ti",
  "tika-vin04t5:58_7": "evaṁ nāmamattavasena vā yojanā kātabbā. Tattha nāmaṁ duvidhaṁ sajātisādhāraṇaṁ sabbasādhāraṇañca,",
  "tika-vin04t5:58_8": "tattha saṅghādisesoti sajātisādhāraṇaṁ, āpattīti sabbasādhāraṇaṁ, tasmā “sambahulā",
  "tika-vin04t5:58_9": "āpattiyo āpajjiṁ ekāhappaṭicchannāyo”ti evaṁ sabbasādhāraṇanāmavasenāpi vattuṁ vaṭṭati.",
  "tika-vin04t5:58_10": "Idañhi parivāsādivinayakammaṁ vatthuvasena gottavasena nāmavasena āpattivasena ca",
  "tika-vin04t5:58_11": "kātuṁ vaṭṭatiyeva. Tattha sukkavissaṭṭhīti vatthu ceva gottañca, saṅghādisesoti nāmañceva",
  "tika-vin04t5:58_12": "āpatti ca, tattha “sukkavissaṭṭhiṁ kāyasaṁsagga”ntiādivacanenāpi “nānāvatthukāyo”tivacanenāpi",
  "tika-vin04t5:58_13": "vatthu ceva gottañca gahitaṁ hoti, “saṅghādiseso”tivacanenāpi “āpattiyo”tivacanenāpi",
  "tika-vin04t5:58_14": "nāmañceva āpatti ca gahitā hoti, tasmā etesu yassa kassaci vasena kammavācā kātabbā.",
  "tika-vin04t5:59_0": "Kammavācāpariyosāne ca sace appabhikkhuko āvāso hoti, sakkā ratticchedaṁ anāpajjantena",
  "tika-vin04t5:59_1": "vasituṁ, tattheva “parivāsaṁ samādiyāmi, vattaṁ samādiyāmī”ti tikkhattuṁ vattaṁ samādātabbaṁ,",
  "tika-vin04t5:59_2": "samādiyitvā tattheva saṅghassa ārocetvā puna āgatāgatānaṁ bhikkhūnaṁ ārocentena vattabhedañca",
  "tika-vin04t5:59_3": "ratticchedañca akatvā parivasitabbaṁ. Sace na sakkā hoti parivāsaṁ sodhetuṁ, nikkhittavattena",
  "tika-vin04t5:59_4": "vasitukāmo hoti, tattheva saṅghamajjhe, ekapuggalassa vā santike “parivāsaṁ nikkhipāmi,",
  "tika-vin04t5:59_5": "vattaṁ nikkhipāmī”ti parivāso nikkhipitabbo, ekapadenāpi cettha nikkhitto hoti parivāso,",
  "tika-vin04t5:59_6": "dvīhi pana sunikkhittoyeva, samādānepi eseva nayo. Nikkhittakālato paṭṭhāya pakatattaṭṭhāne",
  "tika-vin04t5:59_7": "tiṭṭhati, athānena paccūsasamaye ekena bhikkhunā saddhiṁ parikkhittassa vihārassa",
  "tika-vin04t5:59_8": "parikkhepato, aparikkhittassa parikkhepārahaṭṭhānato dve leḍḍupāte atikkamitvā mahāmaggato",
  "tika-vin04t5:59_9": "okkamma gumbena vā vatiyā vā paṭicchannaṭṭhāne nisīditvā antoaruṇeyeva vattaṁ samādiyitvā",
  "tika-vin04t5:59_10": "ārocetabbaṁ. Yampi aññaṁ bhikkhuṁ passati, tassāpi ārocetabbameva. Aruṇe uṭṭhite",
  "tika-vin04t5:59_11": "tassa santike vattaṁ nikkhipitvā vihāraṁ gantabbaṁ. Sace so pure aruṇeyeva kenaci",
  "tika-vin04t5:59_12": "karaṇīyena gato, vihāraṁ gantvā yaṁ sabbapaṭhamaṁ bhikkhuṁ passati, tassa ārocetvā",
  "tika-vin04t5:59_13": "nikkhipitabbaṁ. Evaṁ sallakkhetvā yāva rattiyo pūrenti, tāva parivatthabbaṁ, ayaṁ",
  "tika-vin04t5:59_14": "saṅkhepato paṭicchannaparivāsavinicchayo, vitthāro pana samantapāsādikāya vinayasaṁvaṇṇanāya",
  "tika-vin04t5:59_15": "vuttanayeneva veditabbo.",
  "tika-vin04t5:60_0": "Itaresu pana dvīsu “āpattipariyantaṁ na jānāti, rattipariyantaṁ na jānātī”ti imasmiṁ",
  "tika-vin04t5:60_1": "vatthusmiṁ khandhake anuññāto suddhantaparivāso nāma, so duvidho cūḷasuddhanto mahāsuddhantoti,",
  "tika-vin04t5:60_2": "duvidhopi cesa rattiparicchedaṁ sakalaṁ vā ekaccaṁ vā ajānantassa ca assarantassa",
  "tika-vin04t5:60_3": "ca tattha vematikassa ca dātabbo. Āpattipariyantaṁ pana “ettikā ahaṁ āpattiyo āpanno”ti",
  "tika-vin04t5:60_4": "jānātu vā, mā vā, akāraṇametaṁ. Tassa dānavidhi khandhake āgato, vinicchayakathā",
  "tika-vin04t5:60_5": "pana vitthārato samantapāsādikāyaṁ vuttā. Itaro pana samodhānaparivāso nāma, so tividho",
  "tika-vin04t5:60_6": "hoti odhānasamodhāno agghasamodhāno missakasamodhānoti. Tattha odhānasamodhāno nāma",
  "tika-vin04t5:60_7": "antarāpattiṁ āpajjitvā paṭicchādentassa parivutthadivase odhunitvā makkhetvā purimāya",
  "tika-vin04t5:60_8": "āpattiyā mūladivasaparicchede pacchā āpannaṁ āpattiṁ samodahitvā dātabbaparivāso",
  "tika-vin04t5:60_9": "vuccati. Agghasamodhāno nāma sambahulāsu āpattīsu yā ekā vā dve vā tisso vā sambahulā",
  "tika-vin04t5:60_10": "vā āpattiyo sabbacirappaṭicchannāyo, tāsaṁ agghena samodhāya tāsaṁ rattiparicchedavasena",
  "tika-vin04t5:60_11": "avasesānaṁ ūnatarappaṭicchannānaṁ āpattīnaṁ dātabbaparivāso vuccati. Missakasamodhāno",
  "tika-vin04t5:60_12": "nāma nānāvatthukāyo āpattiyo ekato katvā dātabbaparivāso vuccati, ayaṁ tividhepi",
  "tika-vin04t5:60_13": "samodhānaparivāse saṅkhepakathā, vitthāro pana samantapāsādikāyaṁ vutto, idaṁ “parivatthabba”nti",
  "tika-vin04t5:60_14": "padassa vinicchayakathāmukhaṁ.",
  "tika-vin04t5:61_0": "Uttari chārattanti parivāsato uttari cha rattiyo. Bhikkhumānattāyāti bhikkhūnaṁ mānabhāvāya,",
  "tika-vin04t5:61_1": "ārādhanatthāyāti vuttaṁ hoti. Paṭipajjitabbanti vattitabbaṁ. Bhikkhumānattañca panetaṁ",
  "tika-vin04t5:61_2": "paṭicchannāpaṭicchannavasena duvidhaṁ. Tattha yassa appaṭicchannāpatti hoti, tassa",
  "tika-vin04t5:61_3": "parivāsaṁ adatvā mānattameva dātabbaṁ, idaṁ appaṭicchannamānattaṁ. Yassa paṭicchannā",
  "tika-vin04t5:61_4": "hoti, tassa parivāsapariyosāne dātabbaṁ mānattaṁ paṭicchannamānattanti vuccati, idaṁ",
  "tika-vin04t5:61_5": "idha adhippetaṁ. Ubhinnampi panetesaṁ dānavidhi vinicchayakathā ca samantapāsādikāyaṁ",
  "tika-vin04t5:61_6": "vuttanayena veditabbā, ayaṁ panettha saṅkhepo. Sace ayaṁ vattaṁ nikkhipitvā paccūsasamaye",
  "tika-vin04t5:61_7": "samādātuṁ gacchati, sabbantimena paricchedena catūhi bhikkhūhi saddhiṁ parivāse vuttappakāraṁ",
  "tika-vin04t5:61_8": "padesaṁ gantvā “mānattaṁ samādiyāmi, vattaṁ samādiyāmī”ti samādiyitvā nesaṁ ārocetvā",
  "tika-vin04t5:61_9": "tato tesu gatesu vā agatesu vā purimanayena paṭipajjitabbaṁ. Yattha siyā vīsatigaṇoti",
  "tika-vin04t5:61_10": "ettha vīsatisaṅgho gaṇo assāti vīsatigaṇo. Tatrāti yatra sabbantimena paricchedena",
  "tika-vin04t5:61_11": "vīsatigaṇo bhikkhusaṅgho atthi, tattha. Abbhetabboti abhietabbo, sampaṭicchitabbo,",
  "tika-vin04t5:61_12": "abbhānakammavasena osāretabboti vuttaṁ hoti. Avhātabboti vā attho. Abbhānakammaṁ",
  "tika-vin04t5:61_13": "pana pāḷivasena khandhake vinicchayavasena samantapāsādikāyaṁ vuttaṁ. Anabbhitoti",
  "tika-vin04t5:61_14": "na abbhito asampaṭicchito, akatabbhānakammoti vuttaṁ hoti. Anavhātoti vā attho. Te",
  "tika-vin04t5:61_15": "ca bhikkhū gārayhāti ye ūnabhāvaṁ ñatvā abbhenti, te bhikkhū ca garahitabbā, sātisārā",
  "tika-vin04t5:61_16": "sadosā dukkaṭaṁ āpajjantīti attho. Ayaṁ tattha sāmīcīti ayaṁ tattha anudhammatā lokuttaradhammaṁ",
  "tika-vin04t5:61_17": "anugatā ovādānusāsanī sāmīci dhammatā. Sesamettha vuttanayamevāti.",
  "tika-vin04t5:62": "Kaṅkhāvitaraṇiyā pātimokkhavaṇṇanāya",
  "tika-vin04t5:63": "Saṅghādisesavaṇṇanā niṭṭhitā."
}