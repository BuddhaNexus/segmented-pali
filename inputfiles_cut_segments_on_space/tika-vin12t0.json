{
  "tika-vin12t0:0": " Namo tassa bhagavato arahato sammāsambuddhassa",
  "tika-vin12t0:1": "Vinayapiṭake",
  "tika-vin12t0:2": "Pācityādiyojanā",
  "tika-vin12t0:3": "Pācittiyayojanā",
  "tika-vin12t0:4": "Mahākāruṇikaṁ nāthaṁ, abhinatvā samāsato;",
  "tika-vin12t0:5": "Pācityādivaṇṇanāya, karissāmatthayojanaṁ.",
  "tika-vin12t0:6": "5. Pācittiyakaṇḍaṁ",
  "tika-vin12t0:7": "1. Musāvādasikkhāpada-atthayojanā",
  "tika-vin12t0:8_0": "Khuddakānanti sukhumāpattipakāsakattā appakānaṁ, gaṇanato vā pacurattā bahukānaṁ.",
  "tika-vin12t0:8_1": "Yesaṁ sikkhāpadānanti sambandho. ‘‘Yesa’’nti padaṁ ‘‘saṅgaho’’ti pade sāmyatthachaṭṭhī.",
  "tika-vin12t0:8_2": "Saṅgahīyate saṅgaho. ‘‘Navahi vaggehī’’tipadaṁ ‘‘saṅgaho, suppatiṭṭhito’’ti padadvaye",
  "tika-vin12t0:8_3": "karaṇaṁ. Dānīti kālavācako sattamyantanipāto idāni-pariyāyo, imasmiṁ kāleti attho.",
  "tika-vin12t0:8_4": "Tesanti khuddakānaṁ, ayaṁ vaṇṇanāti sambandho. Bhavatīti ettha ti-saddo ekaṁsatthe",
  "tika-vin12t0:8_5": "anāgatakāliko hoti ‘‘nirayaṁ nūna gacchāmi, ettha me natthi saṁsayo’’tiādīsu (jā.",
  "tika-vin12t0:8_6": "2.22.331) viya. Kiñcāpettha hi yathā ekaṁsavācako nūnasaddo atthi, na evaṁ ‘‘bhavatī’’ti",
  "tika-vin12t0:8_7": "pade, atthato pana ayaṁ vaṇṇanā nūna bhavissatīti attho gahetabbo. Atha vā avassambhāviyatthe",
  "tika-vin12t0:8_8": "anāgatakālavācako hoti ‘‘dhuvaṁ buddho bhavāmaha’’ntiādīsu (bu. vaṁ. 2.109-114) viya.",
  "tika-vin12t0:8_9": "Kāmañhettha yathā avassambhāviyatthavācako dhuvasaddo atthi, na evaṁ ‘‘bhavatī’’ti",
  "tika-vin12t0:8_10": "pade, atthato pana dhuvaṁ bhavissati ayaṁ vaṇṇanāti attho gahetabboti daṭṭhabbaṁ.",
  "tika-vin12t0:9_0": "1.‘‘Tatthā’’ti padaṁ ‘‘musāvādavaggassā’’ti pade niddhāraṇasamudāyo, tesu navasu",
  "tika-vin12t0:9_1": "vaggesūti attho. Paṭhamasikkhāpadeti vā, tesu khuddakesu sikkhāpadesūti attho. Sakyānaṁ",
  "tika-vin12t0:9_2": "puttoti bhaginīhi saṁvāsakaraṇato lokamariyādaṁ chindituṁ, jātisambhedato vā rakkhituṁ",
  "tika-vin12t0:9_3": "sakkuṇantīti sakyā. Sākavanasaṇḍe nagaraṁ māpentīti vā sakyā, pubbarājāno. Tesaṁ",
  "tika-vin12t0:9_4": "vaṁse bhūtattā etarahipi rājāno sakyā nāma, tesaṁ puttoti attho. ‘‘Buddhakāle’’ti",
  "tika-vin12t0:9_5": "padaṁ ‘‘pabbajiṁsū’’ti pade ādhāro. Sakyakulato nikkhamitvāti sambandho. ‘‘Vādakkhitto’’tyādinā",
  "tika-vin12t0:9_6": "vādena khitto, vādamhi vāti atthaṁ dasseti. Yatra yatrāti yassaṁ yassaṁ diṭṭhiyaṁ",
  "tika-vin12t0:9_7": "pavattatīti sambandho. Avajānitvāti paṭissavena viyogaṁ katvā. Avasaddo hi viyogatthavācako.",
  "tika-vin12t0:9_8": "‘‘Apajānitvā’’tipi pāṭho, paṭiññātaṁ apanītaṁ katvāti attho. Dosanti ayuttidosaṁ,",
  "tika-vin12t0:9_9": "sallakkhento hutvāti sambandho. Kathento kathentoti antasaddo mānasaddakāriyo. Kathiyamāno",
  "tika-vin12t0:9_10": "kathiyamānoti hi attho. Paṭijānitvāti paṭiññātaṁ katvā. Ānisaṁsanti niddosaṁ guṇaṁ.",
  "tika-vin12t0:9_11": "Paṭipubbo carasaddo paṭicchādanatthoti āha ‘‘paṭicarati paṭicchādetī’’ti. ‘‘Kiṁ pana",
  "tika-vin12t0:9_12": "rūpaṁ niccaṁ vā aniccaṁ vā’’ti vutte ‘‘anicca’’nti vadati. Kasmāti vutte ‘‘jānitabbato’’ti",
  "tika-vin12t0:9_13": "vadati. Yadi evaṁ nibbānampi jānitabbattā aniccaṁ nāma siyāti vutte attano hetumhi",
  "tika-vin12t0:9_14": "dosaṁ disvā ahaṁ ‘‘jānitabbato’’ti hetuṁ na vadāmi, ‘‘jātidhammato’’ti pana vadāmi.",
  "tika-vin12t0:9_15": "Tayā pana dussutattā evaṁ vuttanti vatvā aññenaññaṁ paṭicarati. ‘‘Kurundiya’’nti",
  "tika-vin12t0:9_16": "padaṁ ‘‘vutta’’nti pade ādhāro. Etassāti ‘‘rūpaṁ aniccaṁ jānitabbato’’ti vacanassa.",
  "tika-vin12t0:9_17": "Tatrāti kurundiyaṁ. Tassāti paṭijānanāvajānanassa. ‘‘Paṭicchādanattha’’nti padaṁ",
  "tika-vin12t0:9_18": "‘‘bhāsatī’’tipade sampadānaṁ. ‘‘Mahāaṭṭhakathāya’’ntipadaṁ ‘‘vutta’’nti pade ādhāro.",
  "tika-vin12t0:9_19": "‘‘Divāṭṭhānādīsū’’ti padaṁ upanetabbaṁ. Idaṁ ‘‘asukasmiṁ nāmapadese’’ti pade niddhāraṇasamudāyo.",
  "tika-vin12t0:10_0": "3. Sammā vadati anenāti saṁvādanaṁ, ujujātikacittaṁ, na saṁvādanaṁ visaṁvādanaṁ,",
  "tika-vin12t0:10_1": "vañcanādhippāyavasappavattaṁ cittanti dassento āha ‘‘visaṁvādanacitta’’nti. ‘‘Vācā’’tyādinā",
  "tika-vin12t0:10_2": "vacati etāyāti vācāti atthaṁ dasseti . Hīti daḷhīkaraṇajotakaṁ, tadaminā saccanti",
  "tika-vin12t0:10_3": "attho. ‘‘Vācāyevā’’ti padaṁ ‘‘byappatho’’ti pade tulyatthaṁ, ‘‘vuccatī’’ti pade kammaṁ.",
  "tika-vin12t0:10_4": "Pathasaddaparattā vācāsaddassa byādeso kato. Suddhacetanā kathitāti sambandho. Taṁsamuṭṭhitasaddasahitāti",
  "tika-vin12t0:10_5": "tāya cetanāya samuṭṭhitena saddena saha pavattā cetanā kathitāti yojanā.",
  "tika-vin12t0:11_0": "‘‘Eva’’nti padaṁ ‘‘dassetvā’’ti pade nidassanaṁ, karaṇaṁ vā. ‘‘Dassetvā’’ti padaṁ",
  "tika-vin12t0:11_1": "‘‘dassento āhā’’ti padadvaye pubbakālakiriyā. Anteti ‘‘vācā’’tiādīnaṁ pañcannaṁ padānaṁ",
  "tika-vin12t0:11_2": "avasāne. ‘‘Āhā’’ti ettha vattamāna-tivacanassa akāro paccuppannakālavācakena ‘‘idānī’’ti",
  "tika-vin12t0:11_3": "padena yojitattā. ‘‘Tatthā’’ti padaṁ ‘‘attho veditabbo’’ti pade ādhāro. Etthāti ‘‘adiṭṭhaṁ",
  "tika-vin12t0:11_4": "diṭṭhaṁ me’’tiādīsu. ‘‘Pāḷiya’’nti padaṁ ‘‘desanā katā’’ti pade ādhāro. Nissitaviññāṇavasena",
  "tika-vin12t0:11_5": "avatvā nissayapasādavasena ‘‘cakkhunā diṭṭha’’nti vuttanti āha ‘‘oḷārikenevā’’ti.",
  "tika-vin12t0:12_0": "4.Tassāti ‘‘tīhākārehī’’tiādivacanassa. ‘‘Attho’’ti padaṁ ‘‘veditabbo’’ti pade kammaṁ.",
  "tika-vin12t0:12_1": "Hīti visesajotakaṁ, visesaṁ kathayissāmīti attho. Tatthāti catutthapārājike. Idhāti imasmiṁ sikkhāpade.",
  "tika-vin12t0:13": "9.Ādīnampīti pisaddo sampiṇḍanattho.",
  "tika-vin12t0:14_0": "11. Mandasaddo jaḷatthavācakoti āha ‘‘mandattā jaḷattā’’ti. Yo pana aññaṁ bhaṇatīti",
  "tika-vin12t0:14_1": "sambandho. ‘‘Sāmaṇerenā’’ti padaṁ ‘‘vutto’’ti pade kattā. Apisaddo pucchāvācako,",
  "tika-vin12t0:14_2": "‘‘passitthā’’ti padena yojetabbo, api passitthāti attho. ‘‘Adiṭṭhaṁ diṭṭhaṁ me’’tiādivacanato",
  "tika-vin12t0:14_3": "aññā pūraṇakathāpi tāva atthīti dassento āha ‘‘aññā pūraṇakathā nāma hotī’’ti. Appatāya",
  "tika-vin12t0:14_4": "ūnassa atthassa pūraṇavasena pavattā kathā pūraṇakathā. Esā pūraṇakathā nāma kāti",
  "tika-vin12t0:14_5": "āha ‘‘eko’’tiādi. Esā hi gāme appakampi telaṁ vā pūvakhaṇḍaṁ vā passitvā vā labhitvā",
  "tika-vin12t0:14_6": "vā bahukaṁ katvā pūraṇavasena kathitattā pūraṇakathā nāma. Bahukāni telāni vā pūve",
  "tika-vin12t0:14_7": "vā passantopi labhantopi appakaṁ katvā ūnavasena kathitattā ūnakathāpi atthīti sakkā",
  "tika-vin12t0:14_8": "vattuṁ. Aṭṭhakathāsu pana avuttattā vīmaṁsitvā gahetabbaṁ. Bahukāya pūraṇassa atthassa",
  "tika-vin12t0:14_9": "ūnavasena pavattā kathā ūnakathāti viggaho kātabboti. Paṭhamaṁ.",
  "tika-vin12t0:15": "2. Omasavāda sikkhāpadaṁ",
  "tika-vin12t0:16": "12. Dutiye masadhātu vijjhanatthe pavattati ‘‘omaṭṭhaṁ ummaṭṭha’’ntiādīsu (saṁ. ni. aṭṭha. 1.1.21) viyāti dassento āha ‘‘omasantīti ovijjhantī’’ti.",
  "tika-vin12t0:17_0": "13. ‘‘Idaṁ vatthu’’nti padaṁ ‘‘āharī’’ti pade kammaṁ. Nanditabboti nando vaṇṇabalādi,",
  "tika-vin12t0:17_1": "so etassatthīti nandī. Visālāni mahantāni visāṇāni etassatthīti visālo, nandī ca",
  "tika-vin12t0:17_2": "so visālo ceti nandivisāloti vacanatthaṁ dasseti ‘‘nandivisālo nāmā’’tiādinā. Soti",
  "tika-vin12t0:17_3": "nandivisālo, ‘‘āhā’’ti pade kattā. Tatthevāti yuñjitaṭṭhāneyeva. Ahetukapaṭisandhikālepīti",
  "tika-vin12t0:17_4": "pi-saddo anuggahatthavācako, pageva dvihetuka tihetuka paṭisandhikāleti attho. ‘‘Tena",
  "tika-vin12t0:17_5": "cā’’ti cakārassa avuttasampiṇḍanatthattā ‘‘attano kammena cā’’ti atthaṁ sampiṇḍetīti",
  "tika-vin12t0:17_6": "āha ‘‘attano kammena cā’’ti. Attanoti nandivisālassa.",
  "tika-vin12t0:18_0": "15.Etthāti etissaṁ padabhājaniyaṁ, ‘‘āhā’’ti pade ādhāro. ‘‘Yasmā’’ti padaṁ vibhajitukāmo’’ti",
  "tika-vin12t0:18_1": "pade hetu. Aṭṭhuppattiyaṁyeva ‘‘hīnenāpī’’ti vatvā padabhājaniyaṁ avuttattā idaṁ",
  "tika-vin12t0:18_2": "vuttanti daṭṭhabbaṁ. Veṇukārajātīti vilīvakārajāti. Nesādajātīti ettha kevaṭṭajātipi saṅgahitā.",
  "tika-vin12t0:19": "Pu vuccati karīsaṁ, taṁ kusati apanetīti pukkuso. Pupphaṁ vuccati karīsaṁ, kusumaṁ vā, taṁ chaḍḍetīti pupphachaḍḍako.",
  "tika-vin12t0:20": "Kuṭati chindatīti koṭṭho, soyeva koṭṭhako. Yakārabhakāre ekato yojetvā ‘‘yabhā’’ti yo akkoso atthi, eso hīno nāma akkosoti yojanā.",
  "tika-vin12t0:21": "16.Sabbapadesūti nāmādīsu sabbapadesu. Etthāti imasmiṁ sikkhāpade. Alikanti asaccaṁ, micchāvācanti sambandho. Yopi vadatīti yojanā.",
  "tika-vin12t0:22_0": "26.Pariharitvāti parimukhaṁ kathanaṁ apanetvā. Davaṁ parihāsaṁ kāmetīti davakāmo,",
  "tika-vin12t0:22_1": "tassa bhāvo davakamyaṁ, taṁyeva davakamyatā. Anupasampannanti ettha akārassa sadisatthamaggahetvā",
  "tika-vin12t0:22_2": "aññatthova gahetabboti āha ‘‘ṭhapetvā bhikkhu’’ntiādi. Yadi hi sadisattho bhaveyya,",
  "tika-vin12t0:22_3": "sāmaṇerova anupasampanno nāma siyā saṇṭhānena ca purisabhāvena ca sadisattā, tasmā",
  "tika-vin12t0:22_4": "aññatthova gahetabboti daṭṭhabbaṁ. Sabbasattāti ettha sabbasaddo anavasesattho manusse",
  "tika-vin12t0:22_5": "upādāya vacanatthajānanājānanapakatikānaṁ sabbasattānampi gahitattā.",
  "tika-vin12t0:23_0": "35. Atthapurekkhāro nāmāti veditabboti sambandho. Sikkhāpadamapekkhiya napuṁsakaliṅgavasena",
  "tika-vin12t0:23_1": "‘‘kiriya’’ntiādi vuttaṁ. Āpattimapekkhiya itthiliṅgavasena ‘‘kiriyā’’tiādi vuttaṁ.",
  "tika-vin12t0:23_2": "Vajjakammasaddā sikkhāpadamapekkhantāpi āpatti, mapekkhantāpi niyatanapuṁsakaliṅgattā",
  "tika-vin12t0:23_3": "napuṁsakāyeva, tasmā te dve āpattiṭṭhāne na vuttāti daṭṭhabbanti. Dutiyaṁ.",
  "tika-vin12t0:24": "3. Pesuññasikkhāpadaṁ",
  "tika-vin12t0:25_0": "36. Tatiye ‘‘jātabhaṇḍanāna’’nti vattabbe agyāhitotiādīsu viya visesanaparanipātavasena",
  "tika-vin12t0:25_1": "‘‘bhaṇḍanajātāna’’nti vuttanti āha ‘‘sañjātabhaṇḍanāna’’nti. ‘‘Pubbabhāgo’’ti vatvā",
  "tika-vin12t0:25_2": "tassa sarūpaṁ dasseti ‘‘iminā ca iminā cā’’tiādinā. Viruddhaṁ vadati etenāti vivādo,",
  "tika-vin12t0:25_3": "viggāhikakathā , taṁ āpannāti vivādāpannā, tesaṁ. Pisati sañcuṇṇetīti pisuṇo, puggalo,",
  "tika-vin12t0:25_4": "tassa idanti pesuññaṁ, vacananti atthaṁ dassento āha ‘‘pesuññanti pisuṇavāca’’nti.",
  "tika-vin12t0:26": "37.Bhikkhupesuññeti bhikkhūnaṁ santikaṁ upasaṁhaṭe pesuññavacaneti chaṭṭhīsamāso.",
  "tika-vin12t0:27": "38. ‘‘Disvā’’ti padaṁ ‘‘bhaṇantassā’’ti pade pubbakālakiriyā, dassanaṁ hutvāti attho. Tatiyaṁ.",
  "tika-vin12t0:28": "4. Padasodhammasikkhāpadaṁ",
  "tika-vin12t0:29": "44. Catutthe paṭimukhaṁ ādarena suṇantīti patissā, na patissā appatissāti dassento āha ‘‘appatissavā’’ti.",
  "tika-vin12t0:30_0": "45. ‘‘Padaso’’ti ettha so-paccayo vicchatthavācakoti āha ‘‘padaṁ pada’’nti. Tatthāti",
  "tika-vin12t0:30_1": "tesu catubbidhesu. Padaṁ nāma idha atthajotakaṁ vā vibhatyantaṁ vā na hoti, atha",
  "tika-vin12t0:30_2": "kho lokiyehi lakkhito gāthāya catutthaṁso pādova adhippetoti āha ‘‘padanti eko gāthāpādo’’ti.",
  "tika-vin12t0:30_3": "Anu pacchā vuttapadattā dutiyapādo anupadaṁ nāma. Anu sadisaṁ byañjanaṁ anubyañjananti",
  "tika-vin12t0:30_4": "atthaṁ dasseti ‘‘anubyañjana’’ntiādinā. Byañjanasaddo pada-pariyāyo. Yaṁkiñci padaṁ",
  "tika-vin12t0:30_5": "anubyañjanaṁ nāma na hoti, purimapadena pana sadisaṁ pacchimapadameva anubyañjanaṁ nāma.",
  "tika-vin12t0:31_0": "Vācento hutvā niṭṭhāpetīti yojanā. ‘‘Ekamekaṁ pada’’nti padaṁ ‘‘niṭṭhāpetī’’ti pade",
  "tika-vin12t0:31_1": "kāritakammaṁ. ‘‘Therenā’’ti padaṁ ‘‘vutte’’ti pade kattā, ‘‘ekato’’ti pade sahattho.",
  "tika-vin12t0:31_2": "Sāmaṇero apāpuṇitvā bhaṇatīti sambandho. Mattamevāti ettha evasaddo mattasaddassa",
  "tika-vin12t0:31_3": "avadhāraṇatthaṁ dasseti, tena pakāraṁ paṭikkhipati. ‘‘Anicca’’nti ca ‘‘aniccā’’ti",
  "tika-vin12t0:31_4": "ca dvinnaṁ padānaṁ satipi liṅgavisesatte anubyañjanattā āpattimokkho natthīti āha",
  "tika-vin12t0:31_5": "‘‘anubyañjanagaṇanāya pācittiyā’’ti.",
  "tika-vin12t0:32_0": "Brahmajālādīnīti ettha ādisaddena sāmaññaphalasuttādīni dīghasuttāni (dī. ni. 1.150",
  "tika-vin12t0:32_1": "ādayo) saṅgahitāni. Casaddena oghataraṇasuttādīni saṁyuttasuttāni (saṁ. ni. 1.1)",
  "tika-vin12t0:32_2": "ca cittapariyādānasuttādīni aṅguttarasuttāni (a. ni. 1.2 ādayo) ca saṅgahitāni. Soti",
  "tika-vin12t0:32_3": "devatābhāsito veditabboti yojanā.",
  "tika-vin12t0:33_0": "Kiñcāpi vadatīti sambandho. Ettha ca kiñcāpisaddo garahatthavācako, panasaddo anuggahatthavācako.",
  "tika-vin12t0:33_1": "Meṇḍakamilindapañhesūti meṇḍakapañhe ca milindapañhe ca. Yanti suttaṁ vuttanti sambandho.",
  "tika-vin12t0:33_2": "Ārammaṇakathā buddhikakathā daṇḍakakathā ñāṇavatthukathāti yojetabbaṁ peyyālavasena",
  "tika-vin12t0:33_3": "vuttattā. Imāyo pakaraṇāni nāmāti vadanti. Mahāpaccariyādīsu vatvā pariggahitoti",
  "tika-vin12t0:33_4": "yojanā. Yanti suttaṁ.",
  "tika-vin12t0:34_0": "48.Tatrāti ‘‘ekato uddisāpento’’ti vacane. Uddisāpentīti ācariyaṁ desāpenti bahukattāramapekkhiya",
  "tika-vin12t0:34_1": "bahuvacanavasena vuttaṁ. Tehīti upasampannānupasampannehi. Dvepīti upasampanno ca anupasampanno ca.",
  "tika-vin12t0:35": "Upacāranti dvādasahatthūpacāraṁ. Yesanti bhikkhūnaṁ. Palāyanakaganthanti parivajjetvā gacchantaṁ pakaraṇaṁ. Sāmaṇero gaṇhātīti yojanā.",
  "tika-vin12t0:36_0": "Opātetīti avapāteti, gaḷitāpetīti attho. Suttepīti veyyākaraṇasuttepi. Tanti yebhuyyena",
  "tika-vin12t0:36_1": "paguṇaganthaṁ. Parisaṅkamānanti sārajjamānaṁ. Yaṁ pana vacanaṁ vuttanti sambandho.",
  "tika-vin12t0:36_2": "Kiriyasamuṭṭhānattāti imassa sikkhāpadassa kiriyasamuṭṭhānattāti. Catutthaṁ.",
  "tika-vin12t0:37": "5. Sahaseyyasikkhāpadaṁ",
  "tika-vin12t0:38": "49. Pañcame muṭṭhā sati etesanti muṭṭhassatī. Natthi sampajānaṁ etesanti asampajānā. Bhavaṅgotiṇṇakāleti niddokkamanakāle.",
  "tika-vin12t0:39_0": "50. ‘‘Pakatiyā’’ti padaṁ ‘‘dentī’’ti pade visesanaṁ. Te bhikkhū dentīti sambandho.",
  "tika-vin12t0:39_1": "‘‘Gāravenā’’ti padañca ‘‘sikkhākāmatāyā’’ti padañca ‘‘dentī’’ti pade hetu. Sīsassa",
  "tika-vin12t0:39_2": "upadhānaṁ ussīsaṁ, tassa karīyate ussīsakaraṇaṁ, taṁyeva attho payojanaṁ ussīsakaraṇattho,",
  "tika-vin12t0:39_3": "tadatthāya. Tatrāti purimavacanāpekkhaṁ, ‘‘sikkhākāmatāyā’’ti vacaneti attho. Nidassananti",
  "tika-vin12t0:39_4": "seso. Atha vā sikkhākāmatāyāti paccatte bhummavacanaṁ. ‘‘Idampissa hoti sīlasmi’’ntiādīsu",
  "tika-vin12t0:39_5": "(dī. ni. 1.195 ādayo) viya. Idampi sikkhākāmatāya ayaṁ sikkhākāmatā sikkhākāmabhāvo",
  "tika-vin12t0:39_6": "hotīti yojanā. Esa nayo ‘‘tatridaṁ samantapāsādikāya samantapāsādikattasmi’’ntiādīsupi.",
  "tika-vin12t0:39_7": "Bhikkhū khipantīti yojanā. Tanti āyasmantaṁ rāhulaṁ. Athāti khipanato pacchā. Idanti",
  "tika-vin12t0:39_8": "vatthu. Sammuñcanikacavarachaḍḍanakāni sandhāya vuttaṁ. Tenāyasmatā rāhulena pātitaṁ",
  "tika-vin12t0:39_9": "nu khoti yojanā. So panāyasmā gacchatīti sambandho. Aparibhogā aññesanti aññehi na paribhuñjitabbā.",
  "tika-vin12t0:40_0": "51.Hīti saccaṁ, yasmā vā. Sayanaṁ seyyā, kāyapasāraṇakiriyā, sayanti etthāti seyyā,",
  "tika-vin12t0:40_1": "mañcapīṭhādi. Tadubhayampi ekasesena vā sāmaññaniddesena vā ekato katvā ‘‘sahaseyya’’nti",
  "tika-vin12t0:40_2": "vuttanti dassento āha ‘‘seyyā’’tiādi. Tatthāti dvīsu seyyāsu. Tasmāti yasmā dve seyyā",
  "tika-vin12t0:40_3": "dassitā, tasmā. ‘‘Sabbacchannā’’tiādinā lakkhaṇaṁ vuttanti yojanā. Pākaṭavohāranti",
  "tika-vin12t0:40_4": "loke viditaṁ vacanaṁ. Dussakuṭiyanti dussena chāditakuṭiyaṁ. Aṭṭhakathāsu yathāvutte",
  "tika-vin12t0:40_5": "pañcavidhacchadaneyeva gayhamāne ko dosoti āha ‘‘pañcavidhacchadaneyevā’’tiādi. Yaṁ",
  "tika-vin12t0:40_6": "pana senāsanaṁ parikkhittanti sambandho. Pākārena vāti iṭṭhakasilādārunā vā. Aññena",
  "tika-vin12t0:40_7": "vāti kilañjādinā vā. Vatthenapīti pisaddo pageva iṭṭhakādināti dasseti. Yassāti senāsanasaṅkhātāya",
  "tika-vin12t0:40_8": "seyyāya. Uparīti vā samantatoti vā yojanā. Ekena dvārena pavisitvā sabbapāsādassa",
  "tika-vin12t0:40_9": "vaḷañjitabbataṁ sandhāya vuttaṁ ‘‘ekūpacāro’’ti. Satagabbhaṁ vā catussālaṁ ekūpacāraṁ",
  "tika-vin12t0:40_10": "hotīti sambandho. Tanti senāsanasaṅkhātaṁ seyyaṁ.",
  "tika-vin12t0:41_0": "Tatthāti senāsanasaṅkhātāyaṁ seyyāyaṁ. Sambahulā sāmaṇerā sace honti, eko bhikkhu",
  "tika-vin12t0:41_1": "sace hotīti yojanā. ‘‘Sāmaṇerā’’ti idaṁ paccāsannavasena vuttaṁ, upalakkhaṇavasena",
  "tika-vin12t0:41_2": "vā aññehipi sahaseyyānaṁ āpattisambhavato. Teti sāmaṇerā. Sabbesanti bhikkhūnaṁ.",
  "tika-vin12t0:41_3": "Tassāti sāmaṇerassa. Eseva nayoti eso eva nayo, na añño nayoti attho. Atha vā eseva",
  "tika-vin12t0:41_4": "nayoti eso iva nayo, eso etādiso nayo iva ayaṁ nayo daṭṭhabboti attho.",
  "tika-vin12t0:42_0": "Api cāti ekaṁsena. Etthāti imasmiṁ sikkhāpade. Catukkanti ekāvāsaekānupasampannaṁ,",
  "tika-vin12t0:42_1": "ekāvāsanānupasampannaṁ, nānāvāsaekānupasampannaṁ, nānāvāsanānupasampannanti catusamūhaṁ,",
  "tika-vin12t0:42_2": "catuparimāṇaṁ vā. Yoti bhikkhu. Hisaddo vitthārajotako, taṁ vacanaṁ vitthārayissāmīti",
  "tika-vin12t0:42_3": "attho, vitthāro mayā vuccateti vā. Devasikanti divase divase. Ṇikapaccayo hi vicchatthavācako.",
  "tika-vin12t0:42_4": "Yopi sahaseyyaṁ kappeti, tassāpi āpattīti yojetabbo. Tatrāti ‘‘tiracchānagatenāpī’’ti vacane.",
  "tika-vin12t0:43": "‘‘Apadānaṁ ahimacchā, dvipadānañca kukkuṭī;",
  "tika-vin12t0:44": "Catuppadānaṁ majjārī, vatthu pārājikassimā’’ti. (pārā. aṭṭha. 1.55);",
  "tika-vin12t0:45": "Imaṁ gāthaṁ sandhāya vuttaṁ ‘‘vuttanayenevā’’ti. Tasmāti yasmā veditabbo, tasmā. Godhāti kuṇḍo. Biḷāloti ākhubhujo. Maṅgusoti nakulo.",
  "tika-vin12t0:46_0": "Asambaddhabhittikassa katapāsādassāti yojanā. Tulāti ettha tulā nāma thambhāna, mupari",
  "tika-vin12t0:46_1": "dakkhiṇuttaravitthāravasena ṭhapito dāruviseso thalati thambhesu patiṭṭhātīti katvā.",
  "tika-vin12t0:46_2": "Tā pana heṭṭhimaparicchedato tisso, ukkaṭṭhaparicchedena pana pañcasattanavādayo.",
  "tika-vin12t0:46_3": "Nānūpacāre pāsādeti sambandho.",
  "tika-vin12t0:47_0": "Vāḷasaṅghāṭādīsūti vāḷarūpaṁ dassetvā katesu saṅghāṭādīsu. Ādisaddena tulaṁ saṅgaṇhāti.",
  "tika-vin12t0:47_1": "Ettha ca saṅghāṭo nāma tulāna, mupari pubbapacchimāyāmavasena ṭhapito kaṭṭhaviseso",
  "tika-vin12t0:47_2": "sammā ghaṭenti ettha gopānasyādayoti katvā. Te pana tayo honti. Nibbakosabbhantareti",
  "tika-vin12t0:47_3": "chadanakoṭiabbhantare. Parimaṇḍalaṁ vā caturassaṁ vā senāsanaṁ hotīti sambandho.",
  "tika-vin12t0:47_4": "Tatrāti tasmiṁ senāsane. Aparicchinno gabbhassa upacāro etesanti aparicchinnagabbhūpacārā",
  "tika-vin12t0:47_5": "sabbagabbhā, te pavisantīti attho. Nipannānaṁ bhikkhūnanti yojanā. Tatrāti tasmiṁ",
  "tika-vin12t0:47_6": "pamukhe. Pamukhassa sabbacchannattā, sabbaparicchannattā ca āpattiṁ karotīti yojanā.",
  "tika-vin12t0:47_7": "Nanu pamukhe channameva atthi, no paricchannanti āha ‘‘gabbhaparikkhepo’’tiādi. Hīti saccaṁ.",
  "tika-vin12t0:48_0": "Yaṁ pana andhakaṭṭhakathāyaṁ vuttanti sambandho. Jagatīti pathaviyā ca mandirālindavatthussa",
  "tika-vin12t0:48_1": "ca nāmametaṁ. Idha pana mandirālindavatthusaṅkhātā bhūbhedā gahitā. Tatthāti andhakaṭṭhakathāyaṁ.",
  "tika-vin12t0:48_2": "Kasmā pāḷiyā na sametīti āha ‘‘dasahatthubbedhāpī’’tiādi. Hīti yasmā. Tatthāti andhakaṭṭhakathāyaṁ.",
  "tika-vin12t0:48_3": "Yepi mahāpāsādā hontīti yojanā. Tesupīti mahāpāsādesupi.",
  "tika-vin12t0:49_0": "Sudhāchadanamaṇḍapassāti ettha ‘‘sudhā’’ti idaṁ upalakkhaṇavasena vuttaṁ yena kenaci",
  "tika-vin12t0:49_1": "chadanamaṇḍapassāpi adhippetattā. Maṇḍaṁ vuccati sūriyarasmi, taṁ pāti rakkhati,",
  "tika-vin12t0:49_2": "tato vā jananti maṇḍapaṁ. Nanu ekūpacāraṁ hoti pākārassa chiddattāti āha ‘‘na hī’’tiādi.",
  "tika-vin12t0:49_3": "Hīti saccaṁ, yasmā vā. Vaḷañjanatthāya evāti evakāro yojetabbo. Tenāha ‘‘na vaḷañjanūpacchedanatthāyā’’ti.",
  "tika-vin12t0:49_4": "Atha vā ‘‘saddantaratthāpohanena saddo atthaṁ vadatī’’ti (udā. aṭṭha. 1; dī. ni.",
  "tika-vin12t0:49_5": "ṭi. 1.1; ma. ni. ṭī. 1.mūlapariyāyasuttavaṇṇanā; saṁ. ni. ṭī. 1.1.oghataraṇasuttavaṇṇanā;",
  "tika-vin12t0:49_6": "a. ni. ṭī. 1.1.rupādivaggavaṇṇanā) vuttattā ‘‘na vaḷañjanūpacchedanatthāyā’’ti vuttaṁ.",
  "tika-vin12t0:49_7": "Kavāṭanti ettha dvārameva adhippetaṁ pariyāyena vuttattā, asati ca dvāre kavāṭassābhāvato.",
  "tika-vin12t0:49_8": "Saṁvaraṇavivaraṇakāle kavati saddaṁ karotīti kavāṭaṁ.",
  "tika-vin12t0:50_0": "Tatrāti ‘‘ekūpacārattā’’ti vacane. Yassāti paravādino. Anuyogo siyāti yojanā. Idhāti",
  "tika-vin12t0:50_1": "imasmiṁ sahaseyyasikkhāpade, vuttanti sambandho. Tatthāti pihitadvāre gabbhe. Soti",
  "tika-vin12t0:50_2": "paravādī. Sabbacchannattā āpatti iti vutteti yojanā. Eseva nayo ‘‘sabbaparicchannatā",
  "tika-vin12t0:50_3": "na hotī’’ti etthāpi. Paccāgamissatīti pati āgamissati, puna āgamissatīti attho.",
  "tika-vin12t0:51_0": "Byañjanamattenevāti ‘‘sabbacchannā’’tiādiakkharapadamatteneva, na atthavasena. ‘‘Evañca",
  "tika-vin12t0:51_1": "satī’’ti iminā abyāpitadosaṁ dasseti. Tatoti anāpattito, parihāyeyyāti sambandho.",
  "tika-vin12t0:51_2": "Tasmāti yasmā aniyatesu vuttaṁ, tasmā. Tatthāti aniyatesu. Idhāpīti imasmiṁ sikkhāpadepi.",
  "tika-vin12t0:51_3": "Yaṁ yanti senāsanaṁ. Sabbatthāti sabbesu senāsanesu, sahaseyyāpatti hotīti sambandho.",
  "tika-vin12t0:52": "53. Dvīsu aṭṭhakathāvādesu mahāaṭṭhakathāvādova yuttoti so pacchā vutto.",
  "tika-vin12t0:53": "Imināpīti senambamaṇḍapenāpi. Etanti jagatiyā aparikkhittataṁ. Yathāti yaṁsaddattho tatiyantanipāto, yena senambamaṇḍapenāti atthoti. Pañcamaṁ.",
  "tika-vin12t0:54": "6. Dutiyasahaseyyasikkhāpadaṁ",
  "tika-vin12t0:55_0": "55. Chaṭṭhe āgantukā vasanti etthāti āvasatho, āvasatho ca so agārañceti āvasathāgāranti",
  "tika-vin12t0:55_1": "dassento āha ‘‘āgantukānaṁ vasanāgāra’’nti. Manussānaṁ santikā vacanaṁ sutvāti vacanaseso",
  "tika-vin12t0:55_2": "yojetabbo. Sāṭakanti uttarasāṭakaṁ, nivatthavatthantipi vadanti. Accāgammāti tvāpaccayantapadassa",
  "tika-vin12t0:55_3": "sambandhaṁ dassetumāha ‘‘pavatto’’ti. Yathā omasavādasikkhāpade akkosetukāmatāya",
  "tika-vin12t0:55_4": "khattiyaṁ ‘‘caṇḍālo’’ti vadato alikaṁ bhaṇatopi musāvādasikkhāpadena anāpatti, omasavādasikkhāpadeneva",
  "tika-vin12t0:55_5": "āpatti, evamidhāpi mātugāmena saha sayato paṭhamasahaseyyasikkhāpadena anāpatti,",
  "tika-vin12t0:55_6": "imināva āpattīti daṭṭhabbanti. Chaṭṭhaṁ.",
  "tika-vin12t0:56": "7. Dhammadesanāsikkhāpadaṁ",
  "tika-vin12t0:57_0": "60. Sattame mahādvāreti bahi ṭhite mahādvāre. Āgamma, pavisitvā vā vasanaṭṭhānattā",
  "tika-vin12t0:57_1": "ovarako āvasatho nāmāti āha ‘‘ovarakadvāre’’ti. Suniggatenāti suṭṭhu bahi nikkhamitvā",
  "tika-vin12t0:57_2": "gatena saddena. ‘‘Aññātu’’nti padassa ‘‘na ñātu’’nti atthaṁ paṭikkhipanto āha ‘‘ājānitu’’nti.",
  "tika-vin12t0:57_3": "Iminā nakāravikāro aiti nipāto na hoti, āiti upasaggoti pana dasseti. ‘‘Viññunā purisenā’’ti",
  "tika-vin12t0:57_4": "ettakameva avatvā ‘‘purisaviggahenā’’ti vadanto manussapurisaviggahaṁ gahetvā ṭhitena",
  "tika-vin12t0:57_5": "yakkhena petena tiracchānagatena saddhiṁ ṭhitāya mātugāmassa desetuṁ na vaṭṭatīti",
  "tika-vin12t0:57_6": "dasseti. Na yakkhenāti yakkhena saddhiṁ ṭhitāya mātugāmassa desetuṁ na vaṭṭatīti",
  "tika-vin12t0:57_7": "yojanā. Esa nayo ‘‘na petena, na tiracchānagatenā’’ti etthāpi.",
  "tika-vin12t0:58_0": "66.Chappañcavācāhīti ettha ‘‘pañcā’’ti vācāsiliṭṭhavasena vuttaṁ kassaci payojanassābhāvā.",
  "tika-vin12t0:58_1": "Tatthāti ‘‘chappañcavācāhī’’ti pade. Eko gāthāpādo ekā vācāti vadanto cuṇṇiye vibhatyantaṁ",
  "tika-vin12t0:58_2": "ekaṁ padaṁ ekā vācā nāmāti dasseti, atthajotakapadaṁ vā vākyapadaṁ vā na gahetabbaṁ.",
  "tika-vin12t0:58_3": "‘‘Ekaṁ padaṁ pāḷito, pañca aṭṭhakathāto’’ti iminā ‘‘dve padāni pāḷito, cattāri aṭṭhakathāto’’tiādinayopi",
  "tika-vin12t0:58_4": "gahetabbo. Chapadānatikkamoyeva hi pamāṇaṁ. Tasminti ettha sati vibhattivipallāse",
  "tika-vin12t0:58_5": "liṅgassāpi vipallāso hoti ‘‘tasmi’’nti pulliṅgena vuttattā. Sati ca vibhattivipallāse",
  "tika-vin12t0:58_6": "‘‘tassā’’ti itthiliṅgabhāvena pavattā. ‘‘Mātugāmassā’’ti niyatapulliṅgāpekkhanassa",
  "tika-vin12t0:58_7": "asambhavato atthavasena ‘‘ekissā’’ti itthiliṅgabhāvena vuttaṁ. Iminā bhedaliṅganissito",
  "tika-vin12t0:58_8": "visesanavisesyopi atthīti dasseti. Tumhākanti niddhāraṇasamudāyo. ‘‘Suṇāthā’’ti avatvā",
  "tika-vin12t0:58_9": "ābhogopi vaṭṭatīti āha ‘‘paṭhama’’ntiādi. Paṭhamanti ca paṭhamameva. Tena vuttaṁ",
  "tika-vin12t0:58_10": "‘‘na pacchā’’ti. Puṭṭho hutvā bhikkhu kathetīti yojanāti. Sattamaṁ.",
  "tika-vin12t0:59": "8. Bhūtārocanasikkhāpadaṁ",
  "tika-vin12t0:60_0": "67. Aṭṭhame tatthāti catutthapārājikasikkhāpade. Idhāti bhūtārocanasikkhāpade. Hīti",
  "tika-vin12t0:60_1": "saccaṁ, yasmā vā. Payuttavācāti paccayehi yuttā vācā. Tathāti tato guṇārocanakāraṇā,",
  "tika-vin12t0:60_2": "ariyā sādiyiṁsūti yojanā.",
  "tika-vin12t0:61_0": "Yatasaddānaṁ niccasambandhattā vuttaṁ ‘‘ye’’tiādi. Sabbepīti puthujjanāriyāpi. Bhūtanti",
  "tika-vin12t0:61_1": "vijjamānaṁ. Kasmā sabbepi paṭijāniṁsu, nanu ariyehi attano guṇānaṁ anārocitattā na",
  "tika-vin12t0:61_2": "paṭijānitabbanti āha ‘‘ariyānampī’’tiādi. Hīti saccaṁ, yasmā vā. Ariyānampi abbhantare",
  "tika-vin12t0:61_3": "uttarimanussadhammo yasmā bhūto hoti, tasmā sabbepi ‘‘bhūtaṁ bhagavā’’ti paṭijāniṁsūti",
  "tika-vin12t0:61_4": "yojanā. Yasmā bhāsito viya hoti, tasmāti yojanā. Ariyā paṭijāniṁsūti sambandho. Anādīnavadassinoti",
  "tika-vin12t0:61_5": "dosassa adassanadhammā. Tehīti ariyehi, bhāsitoti sambandho. Yaṁ piṇḍapātaṁ uppādesunti",
  "tika-vin12t0:61_6": "yojanā. Aññeti puthujjanā. Sabbasaṅgāhikenevāti sabbesaṁ puthujjanāriyānaṁ saṅgahaṇe",
  "tika-vin12t0:61_7": "pavatteneva. Sikkhāpadavibhaṅgepīti sikkhāpadassa padabhājaniyepi. Tatthāti catutthapārājike.",
  "tika-vin12t0:61_8": "Idhāti imasmiṁ sikkhāpade.",
  "tika-vin12t0:62_0": "77. Uttarimanussadhammameva sandhāya vuttaṁ, na sutādiguṇanti attho. Antarā vāti",
  "tika-vin12t0:62_1": "parinibbānakālato aññasmiṁ kāle vā. Atikaḍḍhiyamānenāti atinippīḷiyamānena. Ummattakassātiidaṁ",
  "tika-vin12t0:62_2": "panāti ettha iti-saddo ādyattho. Tena ‘‘khittacittassā’’tiādiṁ saṅgaṇhāti. Diṭṭhisampannānanti",
  "tika-vin12t0:62_3": "maggapaññāya, phalapaññāya ca sampannānaṁ. Anāpattīti pācittiyāpattiyā anāpatti na",
  "tika-vin12t0:62_4": "vattabbā, āpattiyeva hoti, tasmā ‘‘ummattakassa anāpattī’’ti na vattabbanti adhippāyoti. Aṭṭhamaṁ.",
  "tika-vin12t0:63": "9. Duṭṭhullārocanasikkhāpadaṁ",
  "tika-vin12t0:64_0": "78. Navame tatrāti tassaṁ ‘‘duṭṭhullā nāmā’’tiādipāḷiyaṁ, tāsu vā pāḷiaṭṭhakathāsu.",
  "tika-vin12t0:64_1": "Vicāraṇāti vīmaṁsanā. Upasampannasaddeti upasampannasaddatthabhāve . Ettha hi sadde",
  "tika-vin12t0:64_2": "vuccamāne avinābhāvato saddena atthopi vutto, vināpi bhāvapaccayena bhāvatthassa",
  "tika-vin12t0:64_3": "ñātabbattā bhāvopi gahetabbo, tasmā vuttaṁ ‘‘upasampannasaddatthabhāve’’ti. Eseva",
  "tika-vin12t0:64_4": "nayo ‘‘duṭṭhullasadde’’ti etthāpi. Etaṁ parimāṇaṁ yassāti etaṁ, ‘‘terasa saṅghādisesā’’ti",
  "tika-vin12t0:64_5": "vacanaṁ. Etaṁ eva vattabbaṁ, na ‘‘cattāri ca pārājikānī’’ti idanti attho. Tatthāti",
  "tika-vin12t0:64_6": "pāḷiyaṁ. Kassaci vimati bhaveyya, kiṁ bhaveyyāti yojanā. Āpattiṁ ārocentena akkosantassa",
  "tika-vin12t0:64_7": "samānattā vuttaṁ ‘‘evaṁ satī’’tiādi. Pācittiyameva cāti casaddo byatirekattho, na",
  "tika-vin12t0:64_8": "dukkaṭaṁ āpajjatīti attho. Hīti saccaṁ. Etanti pācittiyāpajjanataṁ, ‘‘asuddho hoti…pe…",
  "tika-vin12t0:64_9": "omasavādassā’’ti vacanaṁ vā, vuttanti sambandho. Etthāti pāḷiyaṁ. Aṭṭhakathācariyāveti",
  "tika-vin12t0:64_10": "ettha evakāro aṭṭhānayogo, pamāṇanti ettha yojetabbo, kāraṇamevāti attho. Tena vuttaṁ",
  "tika-vin12t0:64_11": "‘‘na aññā vicāraṇā’’ti. Atha vā aññāti sāmyatthe paccattavacanametaṁ, na aññesaṁ",
  "tika-vin12t0:64_12": "vicāraṇā pamāṇanti attho. Evañhi sati evakāro ṭhānayogova. Pubbepi cāti ganthārambhakālepi ca.",
  "tika-vin12t0:65_0": "Etanti aṭṭhakathācariyānaṁ pamāṇataṁ. Saṁvaratthāya eva, anāpajjanatthāya eva ca",
  "tika-vin12t0:65_1": "anuññātanti yojanā. Tenāha ‘‘na tassa’’tyādi. Tasmāti yasmā bhikkhubhāvo nāma na",
  "tika-vin12t0:65_2": "atthi, tasmā suvuttamevāti sambandho.",
  "tika-vin12t0:66_0": "80.Sāti bhikkhusammuti, saṅghena kātabbāti yojanā. Katthacīti kismiñci ṭhāne. Idhāti",
  "tika-vin12t0:66_1": "imasmiṁ sikkhāpade. ‘‘Vuttattā’’ti padaṁ ‘‘kātabbā’’ti pade hetu. Esāti eso bhikkhu.",
  "tika-vin12t0:66_2": "Hitesitāyāti hitassa esitāya, atthassa icchatāyāti attho.",
  "tika-vin12t0:67": "82.Sesānīti ādimhi pañcasikkhāpadato sesāni upari pañca sikkhāpadāni. Assāti anupasampannassa. Ghaṭetvāti sambandhaṁ katvāti. Navamaṁ.",
  "tika-vin12t0:68": "10. Pathavīkhaṇanasikkhāpadaṁ",
  "tika-vin12t0:69_0": "86. Dasame bhagavā dassetīti yojanā. Etthāti pathaviyaṁ. Tatthāti tesu pāsāṇādīsu.",
  "tika-vin12t0:69_1": "Muṭṭhippamāṇatoti khaṭakapamāṇato. Sāti adaḍḍhapathavī. Hatthikucchiyanti evaṁnāmake",
  "tika-vin12t0:69_2": "ṭhāne. Ekapacchipūraṁ pathavinti sambandho. Tesaṁyevāti appapaṁsuappamattikāpadānaṁ",
  "tika-vin12t0:69_3": "eva. Hīti saccaṁ, yasmā vā. Etanti yebhuyyenapāsāṇādipañcakaṁ. Tanti kusītaṁ. Āṇāpetvāti",
  "tika-vin12t0:69_4": "ettha ‘‘āṇa pesane’’ti dhātupāṭhesu vuttattā āṇadhātuyeva pesanasaṅkhātaṁ hetvatthaṁ",
  "tika-vin12t0:69_5": "vadati, na ṇāpepaccayo, so pana dhātvattheyeva vattati. Na hi tassa visuṁ vutto abhidheyyo",
  "tika-vin12t0:69_6": "atthi dhātvatthato aññassa abhidheyyassābhāvā. Tāvāti paṭhamaṁ pāḷimuttakavinicchayassa, tato vā.",
  "tika-vin12t0:70_0": "Pokkharaṁ padumaṁ netīti pokkharaṇī. ‘‘Sodhentehī’’ti padaṁ ‘‘ussiñcituṁ apanetu’’nti",
  "tika-vin12t0:70_1": "padesu bhāvakattā. Yoti ‘‘tanukaddamo’’ti padena yojetabbo. Yo tanukaddamoti hi attho.",
  "tika-vin12t0:70_2": "Kuṭehīti ghaṭehi. Ussiñcitunti ukkhipitvā, uddharitvā vā siñcituṁ. Tatrāti sukkhakaddame,",
  "tika-vin12t0:70_3": "‘‘yo’’ti pade avayavīādhāro. Yoti sukkhakaddamo.",
  "tika-vin12t0:71_0": "Taṭanti kūlaṁ. Udakasāmantāti udakassa samīpe. Omakacatumāsanti catumāsato ūnakaṁ.",
  "tika-vin12t0:71_1": "Ovaṭṭhanti devena ovassitaṁ hoti saceti yojanā. Patatīti taṭaṁ patati. Udakeyevāti",
  "tika-vin12t0:71_2": "pakatiudakeyeva. Udakassāti vassodakassa. Tatthāti pāsāṇapiṭṭhiyaṁ. Paṭhamamevāti",
  "tika-vin12t0:71_3": "soṇḍikhaṇanato paṭhamaṁ eva. Udake pariyādiṇṇeti udake sukkhe. Pacchāti udakapūrato",
  "tika-vin12t0:71_4": "pacchā. Tatthāti soṇḍiyaṁ. Udakeyevāti mūlaudakeyeva. Udakanti āgantukaudakaṁ. Allīyatīti",
  "tika-vin12t0:71_5": "piṭṭhipāsāṇe laggati. Tampīti sukhumarajampi. Akatapabbhāreti vaḷañjena akate pabbhāre.",
  "tika-vin12t0:71_6": "Upacikāhi vamīyati, gharagoḷikādayo vā satte vamatīti vammiko.",
  "tika-vin12t0:72_0": "Gāvīnaṁ khuro kaṇṭakasadisattā gokaṇṭako nāma, tena chinno kaddamo ‘‘gokaṇṭako’’ti",
  "tika-vin12t0:72_1": "vuccati. Acchadanaṁ vā vinaṭṭhacchadanaṁ vā purāṇasenāsanaṁ hotīti yojanā. Tatoti",
  "tika-vin12t0:72_2": "purāṇasenāsanato, gaṇhituṁ vaṭṭatīti sambandho. Avasesanti vinaṭṭhacchadanato. Avasesaṁ",
  "tika-vin12t0:72_3": "iṭṭhakaṁ gaṇhāmi iti saññāyāti yojetabbo. Tenāti iṭṭhakādinā. Yā yāti mattikā. Atintāti",
  "tika-vin12t0:72_4": "anallā, akilinnāti attho.",
  "tika-vin12t0:73_0": "Tasminti mattikāpuñje. Sabboti sakalo mattikāpuñjo. Assāti mattikāpuñjassa. ‘‘Kappiyakārakehī’’ti",
  "tika-vin12t0:73_1": "padaṁ ‘‘apanāmetvā’’ti pade kāritakammaṁ. Kasmā vaṭṭatīti āha ‘‘udakenā’’tiādi. Hīti saccaṁ, yasmā vā.",
  "tika-vin12t0:74": "Tatthāti mattikāpākāre. Aññampīti maṇḍapathambhato aññampi. Tena apadesenāti tena pāsāṇādipavaṭṭanalesena.",
  "tika-vin12t0:75_0": "Passāvadhārāyāti muttasotāya. Kattarayaṭṭhiyāti kattaradaṇḍena. Ettha hi kattarayati",
  "tika-vin12t0:75_1": "aṅgapaccaṅgānaṁ sithilabhāvena sithilo hutvā bhavatīti katvā kattaro vuccati jiṇṇamanusso,",
  "tika-vin12t0:75_2": "tena ekantato gahetabbattā kattarena gahitā yaṭṭhi, kattarassa yaṭṭhīti vā katvā",
  "tika-vin12t0:75_3": "kattarayaṭṭhi vuccati kattaradaṇḍo. Dantajapaṭhamakkharena sajjhāyitabbo. Vīriyasampaggahaṇatthanti",
  "tika-vin12t0:75_4": "vīriyassa suṭṭhu paggaṇhanatthaṁ, vīriyassa ukkhipanatthanti attho. Keci bhikkhūti yojanā.",
  "tika-vin12t0:76_0": "87.Tatrāpīti iṭṭhakakapālādīsupi. Hīti saccaṁ. Tesaṁ anupādānattāti tesaṁ iṭṭhakādīnaṁ",
  "tika-vin12t0:76_1": "aggissa anindhanattā. Hīti saccaṁ, yasmāvā. Tānīti iṭṭhakādīni. Avisayattāti āpattiyā",
  "tika-vin12t0:76_2": "anokāsattā. Tiṇukkanti tiṇamayaṁ ukkaṁ. Tatthevāti mahāpaccariyaṁ eva. Arīyati agginipphādanatthaṁ",
  "tika-vin12t0:76_3": "ghaṁsīyati etthāti araṇī, heṭṭhā nimanthanīyadāru. Saha dhanunā eti pavattatīti sahito,",
  "tika-vin12t0:76_4": "upari nimanthanadāru. Araṇī ca sahito ca araṇīsahito, tena aggiṁ nibbattetvāti yojanā.",
  "tika-vin12t0:76_5": "Yathā kariyamāne na ḍayhati, tathā karohīti sambandho.",
  "tika-vin12t0:77_0": "88.Āvāṭaṁjānāti āvāṭaṁ kātuṁ, khaṇituṁ vā jānāhīti attho. ‘‘Evaṁ mahāmattikaṁ jāna,",
  "tika-vin12t0:77_1": "thusamattikaṁ jānā’’ti etthāpi yathālābhaṁ sampadānavācakapadaṁ ajjhāharitvā yojanā",
  "tika-vin12t0:77_2": "kātabbā. Sāti pathavī. Tenāti pavaṭṭanādināti. Dasamaṁ.",
  "tika-vin12t0:78": "Musāvādavaggo paṭhamo.",
  "tika-vin12t0:79": "2. Bhūtagāmavaggo",
  "tika-vin12t0:80": "1. Bhūtagāmasikkhāpada-atthayojanā",
  "tika-vin12t0:81_0": "89. Dutiyavaggassa paṭhame tassāti devatāya. Ukkhittaṁ pharasunti uddhaṁ khittaṁ",
  "tika-vin12t0:81_1": "kuṭhāriṁ. Niggahetunti saṇṭhātuṁ, nivattetuṁ vā. Cakkhuvisayātīteti pasādacakkhussa",
  "tika-vin12t0:81_2": "gocarātikkante. Mahārājasantikāti vessavaṇamahārājassa santikā. Thanamūleyevāti thanasamīpeyeva.",
  "tika-vin12t0:81_3": "Himavanteti himauggiraṇe vane, himayutte vā. Tatthāti himavante, devatāsannipāte",
  "tika-vin12t0:81_4": "vā. Rukkhadhammoti rukkhasabhāvo. Rukkhadhammo ca nāma chedanabhedanādīsu rukkhānaṁ",
  "tika-vin12t0:81_5": "acetanattā kopassa akaraṇaṁ, tasmiṁ rukkhadhamme ṭhitā devatā rukkhadhamme ṭhitā",
  "tika-vin12t0:81_6": "nāma, chedanabhedanādīsu rukkhassa viya rukkhaṭṭhakadevatāya akopanaṁ rukkhadhamme",
  "tika-vin12t0:81_7": "ṭhitā nāmāti adhippāyo. Tatthāti tāsu sannipātadevatāsu. Itīti imassa alabhanassa,",
  "tika-vin12t0:81_8": "imasmiṁ alabhane vā, ādīnavanti sambandho. Bhagavato cāti ca-saddo ‘‘pubbacarita’’nti",
  "tika-vin12t0:81_9": "ettha yojetabbo. Imañca ādīnavaṁ addasa, bhagavato pubbacaritañca anussarīti vākyasampiṇḍanavasena",
  "tika-vin12t0:81_10": "yojanā kātabbā. Tenāti dassanānussaraṇakāraṇena. Assāti devatāya. Saṁvijjati pitā",
  "tika-vin12t0:81_11": "assāti sapitiko, putto. (Tāvāti ativiya, paṭisañcikkhantiyāti sambandho) ‘‘mariyādaṁ",
  "tika-vin12t0:81_12": "bandhissatī’’ti vatvā tassa atthaṁ dassento āha ‘‘sikkhāpadaṁ paññapessatī’’ti. Iti",
  "tika-vin12t0:81_13": "paṭisañcikkhantiyā assā devatāya etadahosīti yojanā.",
  "tika-vin12t0:82_0": "Yoti yo koci jano. Veti ekantena. Uppatitanti uppajjanavasena attano upari patitaṁ.",
  "tika-vin12t0:82_1": "Bhantanti bhamantaṁ dhāvantaṁ, vārayeti nivāreyya niggaṇheyyāti attho. Tanti janaṁ.",
  "tika-vin12t0:82_2": "Ayaṁ panettha yojanā – sārathi bhantaṁ rathaṁ vāraye iva, tathā yo ve uppatitaṁ kodhaṁ",
  "tika-vin12t0:82_3": "vāraye, taṁ ahaṁ sārathiṁ iti brūmi. Itaro kodhanivārakato añño rājauparājādīnaṁ",
  "tika-vin12t0:82_4": "sārathibhūto jano rasmiggāho rajjuggāho nāmāti.",
  "tika-vin12t0:83_0": "Dutiyagāthāya vejjo visaṭaṁ vitthataṁ sappavisaṁ sappassa āsīvisassa visaṁ garaḷaṁ",
  "tika-vin12t0:83_1": "osadhehi bhesajjena, mantena ca vineti iva, tathā yo bhikkhave uppatitaṁ kodhaṁ mettāya",
  "tika-vin12t0:83_2": "vineti, so bhikkhu urago bhujago purāṇaṁ pure bhavaṁ jiṇṇaṁ purāṇattā jiṇṇaṁ tacaṁ",
  "tika-vin12t0:83_3": "jahāti iva, tathā orapāraṁ apārasaṅkhātaṁ pañcorambhāgiyasaṁyojanaṁ jahātīti yojanā kātabbā.",
  "tika-vin12t0:84_0": "Tatrāti dvīsu gāthāsu. Vatthu pana vinaye ārūḷhanti yojanā. Athāti pacchā. Yassa",
  "tika-vin12t0:84_1": "devaputtassāti yena devaputtena. Pariggahoti paricchinditvā gahito. Soti devaputto.",
  "tika-vin12t0:84_2": "Tatoti upagamanato. Yadā hoti, tadāti yojanā. Mahesakkhadevatāsūti mahāparivārāsu",
  "tika-vin12t0:84_3": "devatāsu, mahātejāsu vā. Paṭikkamantīti apenti. Devatā yampi pañhaṁ pucchantīti yojanā.",
  "tika-vin12t0:84_4": "Tatthevāti attano vasanaṭṭhāneyeva. Upaṭṭhānanti upaṭṭhānatthāya, sampadānatthe cetaṁ",
  "tika-vin12t0:84_5": "upayogavacanaṁ. Atha vā upagantvā tiṭṭhati etthāti upaṭṭhānaṁ, bhagavato samīpaṭṭhānaṁ,",
  "tika-vin12t0:84_6": "taṁ āgantvāti attho. Nanti taṁ, ayameva vā pāṭho.",
  "tika-vin12t0:85_0": "90. ‘‘Bhavantī’’ti iminā virūḷhe mūle nīlabhāvaṁ āpajjitvā vaḍḍhamānake taruṇarukkhagacchādike",
  "tika-vin12t0:85_1": "dasseti. ‘‘Ahuvatthu’’nti iminā pana vaḍḍhitvā ṭhite mahantarukkhagacchādike dasseti.",
  "tika-vin12t0:85_2": "‘‘Ahuvatthu’’nti ca hiyyattanisaṅkhātāya tthuṁ-vibhattiyā hū-dhātussa ūkārassa uvādeso",
  "tika-vin12t0:85_3": "hoti. Potthakesu pana ‘‘ahuvatī’’ti pāṭho dissati, so apāṭhoti daṭṭhabbo. ‘‘Jāyantī’’ti",
  "tika-vin12t0:85_4": "iminā bhū-dhātussa sattatthabhāvaṁ dasseti , ‘‘vaḍḍhantī’’ti iminā vaḍḍhanatthabhāvaṁ.",
  "tika-vin12t0:85_5": "Etanti ‘‘bhūtagāmo’’ti nāmaṁ. Pīyate yathākāmaṁ paribhuñjīyate, pātabbaṁ paribhuñjitabbanti",
  "tika-vin12t0:85_6": "vā pātabyaṁ, pāsaddo yathākāmaparibhuñjanattho. Tenāha – ‘‘chedanabhedanādīhi yathāruci",
  "tika-vin12t0:85_7": "paribhuñjitabbatāti attho’’ti.",
  "tika-vin12t0:86_0": "91. ‘‘Idānī’’ti padaṁ ‘‘āhā’’ti pade kālasattamī. Yasminti bīje. Tanti bījaṁ. Pañca",
  "tika-vin12t0:86_1": "bījajātānīti ettha jātasaddassa tabbhāvatthataṁ sandhāya aṭṭhakathāsu evaṁ vuttaṁ.",
  "tika-vin12t0:86_2": "Tabbhāvatthassa ‘‘mūle jāyantī’’ti imāya pāḷiyā asaṁsandanataṁ sandhāya vuttaṁ saṅgahakārena",
  "tika-vin12t0:86_3": "‘‘na samentī’’ti. Aṭṭhakathācariyānaṁ matena sati jātasaddassa tabbhāvatthabhāve",
  "tika-vin12t0:86_4": "‘‘mūle jāyantī’’tiādīsu mūle mūlāni jāyantīti doso bhaveyyāti manasi katvā āha ‘‘na",
  "tika-vin12t0:86_5": "hī’’tiādi. Hīti saccaṁ, yasmā vā. Tānīti rukkhādīni. Tassāti ‘‘bhūtagāmo nāma pañca",
  "tika-vin12t0:86_6": "bījajātānī’’ti padassa. Etanti ‘‘bījajātānī’’ti nāmaṁ. Bījesu jātāni bījajātānīti",
  "tika-vin12t0:86_7": "vutte ‘‘mūle jāyantī’’tiādinā sameti. Etenāti ‘‘bījato’’tiādinā saṅgahoti sambandho.",
  "tika-vin12t0:87_0": "‘‘Yehī’’ti padaṁ ‘‘jātattā’’ti pade apādānaṁ, hetu vā ‘‘vuttānī’’ti pade karaṇaṁ,",
  "tika-vin12t0:87_1": "kattā vā. Tesanti bījānaṁ. Rukkhādīnaṁ viruhanaṁ janetīti bījaṁ. ‘‘Bījato’’tiādinā",
  "tika-vin12t0:87_2": "kāriyopacārena kāraṇassa dassitattā kāraṇūpacāraṁ padīpeti. Aññānipi yāni vā pana",
  "tika-vin12t0:87_3": "gacchavallirukkhādīni atthi saṁvijjanti, tāni gacchavallirukkhādīni jāyanti sañjāyantīti",
  "tika-vin12t0:87_4": "yojanā. Tānīti gacchavallirukkhādīni . Tañca mūlaṁ, pāḷiyaṁ vuttahaliddādi ca atthi,",
  "tika-vin12t0:87_5": "sabbampi etaṁ mūlabījaṁ nāmāti sambandho. Etthāti bījesu, khandhabījesu vā.",
  "tika-vin12t0:88_0": "92.Saññāvasenāti ‘‘bīja’’nti saññāvasena. ‘‘Tatthā’’ti padaṁ ‘‘veditabbo’’ti pade",
  "tika-vin12t0:88_1": "ādhāro. ‘‘Yathā’’tiādinā kāraṇopacārena kāriyassa vuttattā phalūpacāraṁ dasseti.",
  "tika-vin12t0:88_2": "Yaṁ bījaṁ vuttaṁ, taṁ dukkaṭavatthūti yojanā. Yadetaṁ ādipadanti yojetabbaṁ. Tenāti",
  "tika-vin12t0:88_3": "ādipadena. Ravīyati bhagavatā kathīyatīti rutaṁ, pāḷi, tassa anurūpaṁ yathārutaṁ,",
  "tika-vin12t0:88_4": "pāḷianatikkantanti attho.",
  "tika-vin12t0:89_0": "Etthāti ‘‘bīje bījasaññī’’tiādipade, imasmiṁ sikkhāpade vā. Udake ṭhāti pavattatīti",
  "tika-vin12t0:89_1": "udakaṭṭho, evaṁ thalaṭṭhopi. Tatthāti udakaṭṭhathalaṭṭhesu. Sāsapassa mattaṁ pamāṇaṁ",
  "tika-vin12t0:89_2": "assa sevālassāti sāsapamattiko. Tilassa bījapamāṇaṁ assa sevālassāti tilabījako.",
  "tika-vin12t0:89_3": "Pamāṇatthe ko. Ādisaddena saṅkhapaṇakādayo sevāle saṅgaṇhāti. Tattha tilabījapamāṇo",
  "tika-vin12t0:89_4": "jalasaṇṭhito nīlādivaṇṇayutto sevālo tilabījaṁ nāma, sapatto appakaṇḍo ukkhalipidhānādipamāṇo",
  "tika-vin12t0:89_5": "samūlo eko sevālaviseso saṅkho nāma, bhamarasaṇṭhāno nīlavaṇṇo eko sevālaviseso paṇako",
  "tika-vin12t0:89_6": "nāma. Udakaṁ sevatīti sevālo. Tatthāti sevālesu. Yoti sevālo. Patiṭṭhitaṁ sevālanti",
  "tika-vin12t0:89_7": "sambandho. Yattha katthacīti mūle vā naḷe vā patte vā. Uddharitvāti uppāṭetvā. ‘‘Hatthehī’’ti",
  "tika-vin12t0:89_8": "padaṁ ‘‘viyūhitvā’’ti pade karaṇaṁ. Hīti saccaṁ, yasmā vā. Tassāti sevālassa. Ettāvatāti",
  "tika-vin12t0:89_9": "ito cito ca viyūhanamattena. Yo sevālo nikkhamati, taṁ sevālanti yojanā. Parissāvanantarenāti",
  "tika-vin12t0:89_10": "parissāvanachiddena. Uppalāni asmiṁ gaccheti uppalinī. Padumāni asmiṁ gaccheti paduminī,",
  "tika-vin12t0:89_11": "ino, itthiliṅgajotako ī. Tatthevāti udakeyeva. Tānīti vallītiṇāni. Hīti saccaṁ, yasmā",
  "tika-vin12t0:89_12": "vā. Anantakoti sāsapamattiko sevālo. So hi natthi attato anto lāmako sevālo etassāti",
  "tika-vin12t0:89_13": "katvā ‘‘anantako’’ti vuccati. Attanāyeva hi sukhumo, tato sukhumo sevālo natthīti",
  "tika-vin12t0:89_14": "adhippāyo. Tatthāti dukkaṭavatthubhāve. Tampīti ‘‘sampuṇṇabhūtagāmaṁ na hotī’’ti",
  "tika-vin12t0:89_15": "vacanampi. Pisaddo mahāpaccariādiaṭṭhakathācariyānaṁ vacanāpekkho. Hīti saccaṁ, yasmā",
  "tika-vin12t0:89_16": "vā. Na āgato, tasmā na sametīti yojanā. Athāti tasmiṁ anāgate. Etanti anantakasevālādiṁ.",
  "tika-vin12t0:89_17": "Gacchissatīti vadeyyāti sambandho. Tampīti ‘‘gacchissatī’’ti vacanampi. Pisaddo purimaṭṭhakathācariyānaṁ vacanāpekkho.",
  "tika-vin12t0:90_0": "Abhūtagāmamūlattātādisassa bījagāmassāti ettha bījagāmo tividho hoti – yo sayaṁ bhūtagāmato",
  "tika-vin12t0:90_1": "hutvā aññampi bhūtagāmaṁ janeti, ambaṭṭhiādiko. Yo pana sayaṁ bhūtagāmato hutvā aññaṁ",
  "tika-vin12t0:90_2": "pana bhūtagāmaṁ na janeti, tālanāḷikerādikhāṇu. Yo pana sayampi bhūtagāmato ahutvā",
  "tika-vin12t0:90_3": "aññampi bhūtagāmaṁ na janeti. Pānīyaghaṭādīnaṁ bahi sevāloti. Bhūtagāmo pana catubbidho",
  "tika-vin12t0:90_4": "hoti – yo sayaṁ bījagāmato hutvā aññampi bījagāmaṁ janeti, etarahi ambarukkhādiko.",
  "tika-vin12t0:90_5": "Yo pana sayaṁ bījagāmato ahutvāva aññaṁ bījagāmaṁ janeti, ādikappakāle ambarukkhādiko.",
  "tika-vin12t0:90_6": "Yo pana sayaṁ bījagāmato hutvā aññaṁ pana bījagāmaṁ na janeti, nīlavaṇṇo phalitakadalīrukkhādiko.",
  "tika-vin12t0:90_7": "Yo pana sayampi bījagāmato ahutvā aññampi bījagāmaṁ na janeti, idha vutto anantakasevālādikoti.",
  "tika-vin12t0:90_8": "Tattha catutthaṁ bhūtagāmaṁ sandhāya vuttaṁ ‘‘abhūtagāmamūlakattā tādisassa bījassā’’ti.",
  "tika-vin12t0:90_9": "Ayaṁ pana tatiyabījagāmassa ca catutthabhūtagāmassa ca viseso – tatiyabījagāme mūlapaṇṇāni",
  "tika-vin12t0:90_10": "na paññāyanti, catutthabhūtagāme tāni paññāyantīti. Mūlapaṇṇānaṁ apaññāyanattā bījagāmoti",
  "tika-vin12t0:90_11": "vutto, tesaṁ paññāyanattā bhūtagāmoti vutto. Itarathā hi virodho bhaveyyāti. Attano",
  "tika-vin12t0:90_12": "vāde pācittiyabhāvato garukaṁ, mahāpaccariādīnaṁ vāde dukkaṭamattabhāvato lahukaṁ. Etanti ṭhānaṁ.",
  "tika-vin12t0:91_0": "Evaṁ udakaṭṭhaṁ dassetvā thalaṭṭhaṁ dassento āha ‘‘thalaṭṭhe’’tiādi. Thalaṭṭhe vinicchayo",
  "tika-vin12t0:91_1": "evaṁ veditabboti yojanā. Tatthāti haritakhāṇūsu. Uddhaṁ vaḍḍhatīti navasākhāniggamanena",
  "tika-vin12t0:91_2": "chinnato upari vaḍḍhati. Soti khāṇu. Phalitāya kadaliyā khāṇu bījagāmena saṅgahitoti",
  "tika-vin12t0:91_3": "yojanā. Phalaṁ sañjātaṁ etissāti phalitā. Tathāti ‘‘bhūtagāmeneva saṅgahitā’’ti padāni",
  "tika-vin12t0:91_4": "ākaḍḍhati. Yadāti yasmiṁ kāle. Ratanappamāṇāpīti hatthappamāṇāpi. Athāti apādānattho,",
  "tika-vin12t0:91_5": "tato rāsikaraṇato aññanti attho. Bhūmiyaṁ nikhaṇantīti sambandho. ‘‘Mūlesu ceva paṇṇesu",
  "tika-vin12t0:91_6": "cā’’ti ettha casaddo samuccayatthova, na vikappatthoti āha ‘‘mūlamattesu panā’’tiādi.",
  "tika-vin12t0:92_0": "Bījānīti mūlādibījāni. Ṭhapitāni hontīti sambandho. ‘‘Uparī’’ti padena heṭṭhā mūlāni",
  "tika-vin12t0:92_1": "cāti atthaṁ nayena ñāpeti. Na aṅkure niggatamatteyeva , atha kho harite nīlapaṇṇavaṇṇe",
  "tika-vin12t0:92_2": "jāteyeva bhūtagāmasaṅgaho kātabboti āha ‘‘harite’’tiādi. Tālaṭṭhīnaṁ mūlanti sambandho.",
  "tika-vin12t0:92_3": "Dantasūci viyāti hatthidantasūci viya. Yathā asampuṇṇabhūtagāmo tatiyo koṭṭhāso na",
  "tika-vin12t0:92_4": "āgato, na evaṁ amūlakabhūtagāmo. So pana āgatoyevāti āha ‘‘amūlakabhūtagāme’’ti.",
  "tika-vin12t0:92_5": "Amūlikalatā viya amūlakabhūtagāme saṅgahaṁ gacchatīti attho.",
  "tika-vin12t0:93_0": "Vandākāti rukkhādanī. Sā hi sayaṁ rukkhaṁ nissāya jāyantīpi attano nissayānaṁ rukkhānaṁ",
  "tika-vin12t0:93_1": "adanattā bhakkhanattā vadīyati thutīyatīti ‘‘vandākā’’ti vuccati. Aññā vāti vandākāya",
  "tika-vin12t0:93_2": "aññā vā. Tanti vandākādiṁ. Tatoti rukkhato. Vananti khuddako gaccho. Pagumboti mahāgaccho.",
  "tika-vin12t0:93_3": "Daṇḍakoti rukkho daṇḍayogato. Tassāpīti amūlikalatāyapi. Ayameva vinicchayoti vandākādikassa",
  "tika-vin12t0:93_4": "vinicchayo viya ayaṁ vinicchayo daṭṭhabboti yojanā. ‘‘Dve tīṇi pattānī’’ti vuttattā",
  "tika-vin12t0:93_5": "ekapatto sañjāyantopi aggabījasaṅgahaṁ gacchatīti attho. ‘‘Anupasampannenā’’ti padaṁ",
  "tika-vin12t0:93_6": "‘‘littassā’’ti pade kattā. Nidāghasamayeti gimhakāle. Abbohārikoti āpattiyā aṅganti",
  "tika-vin12t0:93_7": "na voharitabbo. Voharituṁ na arahatīti attho. Etanti abbohārikataṁ, ‘‘sace…pe… pamajjitabbā’’ti vacanaṁ vā.",
  "tika-vin12t0:94_0": "Ahiṁ sappaṁ chādetīti ahicchattaṁ, taṁyeva ahicchattakaṁ. Yathākathañci hi byuppatti,",
  "tika-vin12t0:94_1": "ruḷhiyā atthavinicchayo. Tasmāti tato vikopanato. Tatthāti ahicchattake. Heṭṭhā ‘‘udakapappaṭako’’ti",
  "tika-vin12t0:94_2": "vatvā idha ‘‘rukkhapappaṭikāyapī’’ti vuttattā pappaṭakasaddo dviliṅgoti daṭṭhabbo.",
  "tika-vin12t0:94_3": "Tanti pappaṭikaṁ. Ṭhitaṁ niyyāsanti sambandho. Evaṁ ‘‘lagga’’nti etthāpi. Hatthakukkuccenāti",
  "tika-vin12t0:94_4": "hatthalolena. ‘‘Chindantassāpī’’ti pade hetu.",
  "tika-vin12t0:95": "Vāsatthikenāti vāsaṁ icchantena. ‘‘Ocināpetabbā’’ti pade kattā. Uppāṭentehīti uddharantehi. Tesanti sāmaṇerānaṁ. Sākhaṁ gahitanti sambandho. Ṭhapitassa siṅgīverassāti yojanā.",
  "tika-vin12t0:96_0": "Chijjanakanti chijjanayuttaṁ, chijjanārahanti attho. ‘‘Caṅkamitaṭṭhānaṁ dassessāmī’’ti",
  "tika-vin12t0:96_1": "iminā vattasīsena caṅkamanaṁ vaṭṭatīti dasseti. ‘‘Bhijjatī’’ti iminā abhijjamāne",
  "tika-vin12t0:96_2": "gaṇṭhipi kātabboti dasseti. Dārumakkaṭakanti makkaṭassa hattho makkaṭo upacārena,",
  "tika-vin12t0:96_3": "makkaṭo viyāti makkaṭako, sadisatthe ko. Dārusaṅkhāto makkaṭako dārumakkaṭako. Taṁ",
  "tika-vin12t0:96_4": "ākoṭentīti sambandho. Aniyāmitattāti imanti aniyāmitattā vacanassa. Idaṁ mahāsāmaññaṁ,",
  "tika-vin12t0:96_5": "visesasāmaññampi vaṭṭatīti āha ‘‘nāmaṁ gahetvāpī’’tiādi. Sabbanti sabbaṁ vacanaṁ.",
  "tika-vin12t0:97_0": "‘‘Imaṁ jānātiādīsū’’ti padaṁ ‘‘evamattho daṭṭhabbo’’ti pade ādhāro. Imaṁ mūlabhesajjaṁ",
  "tika-vin12t0:97_1": "jānāti imaṁ mūlabhesajjaṁ yojituṁ jānāti yojanā. Ettāvatāti ‘‘imaṁ jānā’’tiādivacanamattena.",
  "tika-vin12t0:97_2": "Kappiyanti samaṇavohārena, vohārassa vā yuttaṁ anurūpaṁ. Etthāti ‘‘kappiyaṁ kātabba’’nti",
  "tika-vin12t0:97_3": "vacane. Nibbaṭṭabījamevāti phalato nibbaṭṭetvā visuṁ kataṁ bījaṁ eva. Tatthāti sutte.",
  "tika-vin12t0:97_4": "Karontena bhikkhunā kātabbanti yojanā. ‘‘Kappiyanti vatvāvā’’ti iminā paṭhamaṁ katvā",
  "tika-vin12t0:97_5": "aggisatthanakhāni uddharitvā pacchā vattuṁ na vaṭṭatīti dasseti. Lohamayasatthassāti",
  "tika-vin12t0:97_6": "ayatambādilohamayassa satthassa. Tehīti manussādīnaṁ nakhehi. Tehīti assādīnaṁ khurehi.",
  "tika-vin12t0:97_7": "Tehīti hatthinakhehi. Yehīti nakhehi. Tatthajātakehipīti tasmiṁ satthe jātakehipi,",
  "tika-vin12t0:97_8": "nakhehīti sambandho.",
  "tika-vin12t0:98_0": "Tatthāti purimavacanāpekkhaṁ. ‘‘Kappiyaṁ karontenā’’tiādivacanamapekkhati. ‘‘Ucchuṁ",
  "tika-vin12t0:98_1": "kappiyaṁ karissāmī’’ti ucchumeva vijjhati, pageva. ‘‘Dāruṁ kappiyaṁ karissāmī’’ti",
  "tika-vin12t0:98_2": "ucchuṁ vijjhati, ‘‘dāruṁ kappiyaṁ karissāmī’’ti dārumeva vā vijjhati, vaṭṭati ekābaddhattāti",
  "tika-vin12t0:98_3": "vadanti. Tanti rajjuṁ vā valliṁ vā. Sabbaṁ khaṇḍanti sambandho. Tatthāti maricapakkesu.",
  "tika-vin12t0:98_4": "Kaṭāhanti ekāya bhājanavikatiyā nāmametaṁ. Idha pana bījānaṁ bhājanabhāvena taṁsadisattā",
  "tika-vin12t0:98_5": "phalapheggupi ‘‘kaṭāha’’nti vuccati. Ekābaddhanti kaṭāhena ekato ābaddhaṁ.",
  "tika-vin12t0:99_0": "Tānīti tiṇāni. Tenāti rukkhapavaṭṭanādinā. Tatrāti tasmiṁ ṭhapanapātanaṭṭhāne. ‘‘Manussaviggahapārājikavaṇṇanāya’’nti",
  "tika-vin12t0:99_1": "padaṁ ‘‘vutta’’nti pade sāmaññādhāro. Bhikkhu ajjhotthaṭo hotīti sambandho. Opāteti",
  "tika-vin12t0:99_2": "āvāṭe. So hi avapatanaṭṭhānattā ‘‘opāto’’ti vuccati. Rukkhanti ajjhotthaṭarukkhaṁ.",
  "tika-vin12t0:99_3": "Bhūminti opātathirabhūmiṁ. Jīvitahetūti nimittatthe paccattavacanaṁ, jīvitakāraṇāti",
  "tika-vin12t0:99_4": "attho. ‘‘Bhikkhunā’’ti padaṁ ‘‘nikkhāmetu’’nti pade bhāvakattā, kāritakattā vā. ‘‘Ajjhotthaṭabhikkhu’’nti",
  "tika-vin12t0:99_5": "vā ‘‘opātabhikkhu’’nti vā kāritakammaṁ ajjhāharitabbaṁ. Tatthāti anāpattibhāve, anāpattibhāvassa",
  "tika-vin12t0:99_6": "vā. Etassāti suttassa. Paro pana kāruññena karotīti sambandho. Etampīti kāruññampi.",
  "tika-vin12t0:99_7": "Hīti saccaṁ, yasmā vāti. Paṭhamaṁ.",
  "tika-vin12t0:100": "2. Aññavādakasikkhāpadaṁ",
  "tika-vin12t0:101_0": "94. Dutiye anācāranti acaritabbaṁ kāyavacīdvāravītikkamaṁ. Sabbanāmassa aniyamatthattā",
  "tika-vin12t0:101_1": "idha vacananti āha ‘‘aññena vacanena aññaṁ vacana’’nti. Soti bhikkhu, vadatīti sambandho.",
  "tika-vin12t0:101_2": "Koti ko puggalo. Kinti kiṁ āpattiṁ. Kisminti kismiṁ vatthusmiṁ. Kinti kiṁ kammaṁ.",
  "tika-vin12t0:101_3": "Kanti kaṁ puggalaṁ. Kinti kiṁ vacanaṁ.",
  "tika-vin12t0:102_0": "Etthāti ‘‘ko āpanno’’tiādipāḷiyaṁ. ‘‘Bhikkhūhī’’ti padaṁ ‘‘vutto’’ti pade kattā.",
  "tika-vin12t0:102_1": "Asāruppanti bhikkhūnaṁ asāruppaṁ. Esoti eso attho, vibhavoti attho. Etanti vatthu.",
  "tika-vin12t0:102_2": "Bhaṇanto vā hutvā aññenaññaṁ paṭicaratīti sambandho. Etthāti paṭicchannāsane. Sotanti",
  "tika-vin12t0:102_3": "sotadvāraṁ. Cakkhunti cakkhudvāraṁ.",
  "tika-vin12t0:103_0": "98.Aññanti pucchitatthato aññaṁ apucchitamatthaṁ. Bhāvappadhānoyaṁ kattuniddesoti",
  "tika-vin12t0:103_1": "āha ‘‘aññenaññaṁ paṭicaraṇassetaṁ nāma’’nti. Tuṇhībhāvassāti abhāsanassa. Ātyūpasaggo",
  "tika-vin12t0:103_2": "luttaniddiṭṭhoti āha ‘‘āropetū’’ti. Evaṁ ‘‘aropite’’ti etthapi. Tenāha ‘‘anāropite’’ti.",
  "tika-vin12t0:104": "101.Tanti aññavādakavihesakaropanakammaṁ. Assāti bhaveyya, hoti vā.",
  "tika-vin12t0:105": "102.Kinti kiṁ vacanaṁ. Yenāti yena byādhinā kathetuṁ na sakkoti, tādiso byādhi mukhe hotīti yojanā. Tappaccayāti tato kathitakāraṇāti. Dutiyaṁ.",
  "tika-vin12t0:106": "3. Ujjhāpanakasikkhāpadaṁ",
  "tika-vin12t0:107_0": "103. Tatiye bhikkhū ujjhāpentīti ettha ‘‘bhikkhū’’ti kāritakammattā karaṇatthe upayogavacananti",
  "tika-vin12t0:107_1": "āha ‘‘tehi bhikkhūhī’’ti. Okāraviparīto ukāroti ca jhesaddo ñāṇatthoti ca dassento",
  "tika-vin12t0:107_2": "āha ‘‘avajānāpentī’’ti. ‘‘Taṁ āyasmanta’’nti padaṁ ‘‘avajānāpentī’’ti pade dhātukammaṁ.",
  "tika-vin12t0:107_3": "Anekatthattā dhātūnaṁ jhesaddo olokanattho ca cintanattho ca hoti, tenāha ‘‘olokāpentī’’tiādi.",
  "tika-vin12t0:107_4": "Etthāti ‘‘bhikkhū ujjhāpentī’’ti pade. Chandāyāti chandatthaṁ. Yesaṁ senāsanāni ca",
  "tika-vin12t0:107_5": "paññapeti, bhattāni ca uddisati, tesaṁ attani pematthanti attho. Aṭṭhakathāyaṁ pana",
  "tika-vin12t0:107_6": "‘‘chandāyāti chandenā’’ti vuttaṁ. Iminā liṅgavipallāsanayo vutto. Paresaṁ attano",
  "tika-vin12t0:107_7": "pemenāti attho. Pakkhapātenāti attano pakkhe pātāpanena.",
  "tika-vin12t0:108": "105. Ujjhāpenti anenāti ujjhāpanakaṁ. Khiyyanti anenāti khiyyanakanti dassento āha ‘‘yena vacanenā’’tiādi.",
  "tika-vin12t0:109_0": "106. Upasampannaṁ saṅghena sammataṁ maṅkukattukāmoti sambandhaṁ dassento āha ‘‘upasampannaṁ",
  "tika-vin12t0:109_1": "saṅghena sammata’’ntiādi. Sambajjhanaṁ sambandho, kātabboti yojanā. Upasampannassa",
  "tika-vin12t0:109_2": "saṅghena sammatassa avaṇṇaṁ kattukāmo ayasaṁ kattukāmoti vibhattivipariṇāmena sambandhaṁ",
  "tika-vin12t0:109_3": "dassento āha ‘‘vibhattivipariṇāmo kātabbo’’ti. ‘‘Vasenā’’ti padaṁ vibhattivipariṇāmo",
  "tika-vin12t0:109_4": "kātabbo’’ti pade visesanaṁ. Yasmā viseso natthi, tasmā katanti yojanā. Tanti ‘‘khiyyanaka’’nti",
  "tika-vin12t0:109_5": "padaṁ. So ca bhikkhūti ujjhāpanako ca khiyyanako ca so ca bhikkhu. Athāti tasmā ujjhāpanakakhiyyanakakarattā.",
  "tika-vin12t0:109_6": "Assāti bhikkhuno. Assāti bhaveyya.",
  "tika-vin12t0:110_0": "‘‘Upasampanna’’nti padaṁ ‘‘ujjhāpetī’’ti pade dhātukammaṁ ‘‘anupasampanna’’nti padaṁ",
  "tika-vin12t0:110_1": "kāritakammaṁ, ‘‘anupasampanna’’nti padaṁ ‘‘ujjhāpetī’’ti kāritakiriyaṁ apekkhitvā",
  "tika-vin12t0:110_2": "kammaṁ hoti. ‘‘Khiyyatī’’ti suddhakiriyāya apekkhāya vibhattivipallāso hotīti āha",
  "tika-vin12t0:110_3": "‘‘tassa vā’’tiādi. Tassāti anupasampannassa santiketi sambandho. Tanti saṅghena sammataṁ",
  "tika-vin12t0:110_4": "upasampannaṁ. ‘‘Saṅghena asammata’’nti ettha na apalokanakammena asammataṁ, kammavācāya",
  "tika-vin12t0:110_5": "pana asammatanti āha ‘‘kammavācāyā’’tiādi. Dve tayo hutvā kammavācāya sammanitumasakkuṇeyyattā",
  "tika-vin12t0:110_6": "asammatanti ca dassento āha ‘‘yatrā’’tiādi. Yatrāti yasmiṁ vihāre. ‘‘Anupasampannaṁ",
  "tika-vin12t0:110_7": "saṅghena sammata’’nti ettha anupasampannassa sammutiyo dātumasakkuṇeyyattā pubbavohāravasena",
  "tika-vin12t0:110_8": "sammatanti vuttanti dassento āha ‘‘kiñcāpī’’tiādi. Tanti anupasampannabhāve ṭhitaṁ.",
  "tika-vin12t0:110_9": "Byattassāti viyattassa. Saṅghena vā katoti yojanāti. Tatiyaṁ.",
  "tika-vin12t0:111": "4. Paṭhamasenāsanasikkhāpadaṁ",
  "tika-vin12t0:112_0": "108. Catutthe himameva himanto, himante niyutto hemantiko, kāloti āha ‘‘hemantakāle’’ti.",
  "tika-vin12t0:112_1": "Otāpentā pakkamiṁsūti sambandho. Kālasaddassa sambandhisaddattā sambandhāpekkhoti",
  "tika-vin12t0:112_2": "āha ‘‘yassa kassacī’’ti. Himavassenāti himena ca vassena ca.",
  "tika-vin12t0:113_0": "110. ‘‘Vassiko’’ti na saṅketāti avassikasaṅketā. ‘‘Aṭṭha māse’’ti sāmaññato vuttepi",
  "tika-vin12t0:113_1": "‘‘avassikasaṅkete’’ti visesitattā hemantikagimhikamāsāyeva gahetabbāti āha ‘‘cattāro",
  "tika-vin12t0:113_2": "hemantike’’tiādi. Yatthāti yasmiṁ rukkhe. Na ūhadantīti sambandho. ‘‘Kākā vā’’ti",
  "tika-vin12t0:113_3": "ettha vāsaddo sampiṇḍanattho. Tenāha ‘‘aññe vā sakuntā’’ti. Tasmāti yasmā anujānāti,",
  "tika-vin12t0:113_4": "tasmā. Yatthāti yasmiṁ rukkhe, vissamitvā gacchantīti yojanā. Yasminti rukkhe, katvā",
  "tika-vin12t0:113_5": "vasantīti yojanā. Aṭṭha māse evāti sambhavato āha ‘‘yesu janapadesū’’tiādi . Tesupīti",
  "tika-vin12t0:113_6": "janapadesupi. Avassikasaṅkete evāti sambhavato āha ‘‘yatthā’’tiādi. Yatthāti yesu",
  "tika-vin12t0:113_7": "janapadesu. ‘‘Vigatavalāhakaṁ visuddhaṁ nabhaṁ hotī’’ti iminā sace avigatavalāhakaṁ",
  "tika-vin12t0:113_8": "avisuddhaṁ nabhaṁ hoti, nikkhipituṁ na vaṭṭatīti dīpeti. ‘‘Evarūpe kāle’’ti padaṁ",
  "tika-vin12t0:113_9": "‘‘nikkhipituṁ vaṭṭatī’’ti pade ādhāro.",
  "tika-vin12t0:114_0": "Abbhokāsikenāpīti abbhokāsadhutaṅgayuttenāpi. Pisaddo rukkhamūlikassa apekkhako.",
  "tika-vin12t0:114_1": "Vattaṁ vitthārento āha ‘‘tassa hī’’tiādi. Tassāti abbhokāsikassa. Hisaddo vitthārajotako.",
  "tika-vin12t0:114_2": "Tatthevāti puggalikamañcakeyeva. Saṅghikaṁ mañcanti sambandho. Vītamañcakoti vāyitamañcako.",
  "tika-vin12t0:114_3": "Tasminti vītamañcake. Purāṇamañcako nassantopi anagghoti āha ‘‘purāṇamañcako gahetabbo’’ti.",
  "tika-vin12t0:114_4": "Cammena avanahitabboti onaddho, so eva onaddhako. Gahetvā ca pana paññapetvā nipajjituṁ",
  "tika-vin12t0:114_5": "na vaṭṭatīti yojanā. Asamayeti vassikasaṅkhāte akāle. Catugguṇenāpīti catupaṭalenapi.",
  "tika-vin12t0:114_6": "Vaṭṭanti valāhakā āvaṭṭanti asmiṁ samayeti vaṭṭulo, so eva vaṭṭaliko, sattāhaṁ vaṭṭaliko,",
  "tika-vin12t0:114_7": "sattāho vā vaṭṭaliko sattāhavaṭṭaliko, so ādi yesaṁ tānīti sattāhavaṭṭalikādīni.",
  "tika-vin12t0:114_8": "Ādisaddena sattāhato ūnādhikāni gahetabbāni. Kāyānugatikattāti kāyaṁ anugamakattā",
  "tika-vin12t0:114_9": "kāyasadisattāti attho.",
  "tika-vin12t0:115_0": "Paṇṇakuṭīsūti paṇṇena chāditakuṭīsu. Sabhāgabhikkhūnanti attanā sabhāgabhikkhūnaṁ,",
  "tika-vin12t0:115_1": "santikanti sambandho. Anovassake ṭhāneti yojanā. Laggetvāti lambetvā, ayameva vā",
  "tika-vin12t0:115_2": "pāṭho. ‘‘Sammajjani’’nti padaṁ ‘‘gahetvā’’ti pade avuttakammaṁ, ‘‘ṭhapetabbā’’ti",
  "tika-vin12t0:115_3": "pade vuttakammaṁ. Dhovitvāti sammajjaniṁ suddhaṁ katvā. Uposathāgārādīsūtiādisaddena",
  "tika-vin12t0:115_4": "pariveṇādīni gahetabbāni.",
  "tika-vin12t0:116_0": "Yo pana bhikkhu gantukāmo hoti, tenāti yojanā. Tatthāti sālāyaṁ. Yattha katthacīti",
  "tika-vin12t0:116_1": "yasmiṁ kismiñci ṭhāne. Pākatikaṭṭhāneti pakatiyā gahitaṭṭhāne. Tatra tatrevāti tesu",
  "tika-vin12t0:116_2": "tesu cetiyaṅgaṇādīsuyeva . Asanasālanti asanti bhakkhanti assaṁ sālāyanti asanā,",
  "tika-vin12t0:116_3": "asanā ca sā sālā ceti asanasālā, bhojanasālāti attho. Tatrāti tassa sammajjantassa,",
  "tika-vin12t0:116_4": "tasmiṁ ‘‘vattaṁ jānitabba’’nti pāṭhe vā. Majjhatoti pavittato, suddhaṭṭhānatoti attho.",
  "tika-vin12t0:116_5": "Pādaṭṭhānābhimukhāti sammajjantassa pādaṭṭhānaṁ abhimukhā. Vālikā haritabbāti paṁsu",
  "tika-vin12t0:116_6": "ca vālikā ca apanetabbā. Sammuñcanīsalākāya paraṁ pelletabbāti adhippāyo. Bahīti",
  "tika-vin12t0:116_7": "sammajjitabbatalato bahi.",
  "tika-vin12t0:117_0": "111.Masārakotīti ettha itisaddo nāmapariyāyo, masārako nāmāti attho. Evaṁ bundikābaddhotītiādīsupi.",
  "tika-vin12t0:117_1": "Pāde masitvā vijjhitvā tattha aṭaniyo pavesetabbā etthāti masārako. Bundo eva bundiko,",
  "tika-vin12t0:117_2": "pādo, tasmiṁ ābaddhā bandhitā aṭanī yassāti bundikābaddho. Kuḷīrassa pādo viya pādo",
  "tika-vin12t0:117_3": "yassāti kuḷīrapādako, yathā kuḷīro vaṅkapādo hoti, evaṁ vaṅkapādoti vuttaṁ hoti.",
  "tika-vin12t0:117_4": "Āhacca aṅge vijjhitvā tattha pavesito pādo yassāti āhaccapādako. Āṇinti aggakhilaṁ.",
  "tika-vin12t0:117_5": "Mañcati puggalaṁ dhāretīti mañco. Pīṭhati visamadukkhaṁ hiṁsatīti pīṭhaṁ. Paṇavoti",
  "tika-vin12t0:117_6": "eko tūriyaviseso, tassa saṇṭhānaṁ katvāti attho. Tañhi etarahi buddhapaṭimassa pallaṅkasaṇṭhānaṁ",
  "tika-vin12t0:117_7": "hoti. Tanti kocchaṁ. Karonti kirāti sambandho. Etthāti senāsanaparibhoge. Hīti saccaṁ.",
  "tika-vin12t0:117_8": "Tanti kocchaṁ mahagghaṁ hoti, mahagghattā bhaddapīṭhantipi vuccati. Yenāti yena bhikkhunā.",
  "tika-vin12t0:117_9": "‘‘Thāmamajjhimassā’’ti padena pamāṇamajjhimaṁ nivatteti.",
  "tika-vin12t0:118_0": "Etthāti ‘‘anāpucchaṁ vā gaccheyyā’’ti pade. Thero āṇāpetīti yojanā. Āṇāpetīti ca",
  "tika-vin12t0:118_1": "āṇa-dhātuyā eva pesanasaṅkhātassa hetvatthassa vācakattā ṇāpesaddo svatthova. Soti",
  "tika-vin12t0:118_2": "daharo. Tathāti yathā therena vutto, tathā katvāti attho. Tatthāti divāṭṭhāne, mañcapīṭhe",
  "tika-vin12t0:118_3": "vā. Tatoti ṭhapanakālato. Paribundheti hiṁ setīti palibodho, parisaddo upasaggo,",
  "tika-vin12t0:118_4": "so vikāravasena aññathā jāto. So palibodho aññattha āvāsādiko, idha pana santharāpitamañcādiko.",
  "tika-vin12t0:118_5": "Sāyanti sāyanhe, bhummatthe cetaṁ upayogavacanaṁ. Thero bhaṇatīti sambandho. Tatthāti",
  "tika-vin12t0:118_6": "mañcapīṭhe. ‘‘Bālo hotī’’ti vatvā tassa atthaṁ dassento āha ‘‘anuggahitavatto’’ti.",
  "tika-vin12t0:118_7": "Anuggahitaṁ vattaṁ yenāti anuggahitavatto, thero. Tajjetīti ubbejeti. Tasminti dahare. Assāti therassa.",
  "tika-vin12t0:119_0": "Āṇattikkhaṇeyevāti therassa pesanakkhaṇeyeva. Daharo vadatīti yojanā. ‘‘Thero’’ti",
  "tika-vin12t0:119_1": "padaṁ ‘‘vatvā gacchatī’’ti padadvaye kattā, ‘‘kāretabbo’’ti pade kammaṁ. Nanti mañcapīṭhaṁ,",
  "tika-vin12t0:119_2": "‘‘paññapetvā’’tipadamapekkhiya evaṁ vuttaṁ. Nanti daharaṁ vā. ‘‘Vatvā’’ti padamapekkhiya",
  "tika-vin12t0:119_3": "evaṁ vuttaṁ. Tatthevāti mañcapīṭheyeva. Assāti therassa. Tatthāti divāṭṭhāne. Bhojanasālato",
  "tika-vin12t0:119_4": "aññattha gacchantoti bhojanasālato nikkhamitvā mañcapīṭhapaññāpanaṭṭhānato aññaṁ",
  "tika-vin12t0:119_5": "ṭhānaṁ gacchanto, theroti yojanā. Tatthevāti divāṭṭhāneyeva. Yatricchatīti yaṁ ṭhānaṁ",
  "tika-vin12t0:119_6": "gantumicchatīti attho. Antarasannipāteti sakalaṁ ahorattaṁ asannipātetvā antare sannipāte satīti yojanā.",
  "tika-vin12t0:120_0": "Tatthāti tasmiṁ ṭhāne. Āgantukā gaṇhantīti sambandho. Tatoti gaṇhanato. Tesanti āgantukānaṁ",
  "tika-vin12t0:120_1": ". Yehīti āvāsiko vā hotu, āgantuko vā, yehi bhikkhūhi. Teti nisinnakabhikkhū. Uddhaṁ",
  "tika-vin12t0:120_2": "pāḷipāṭhaṁ sāreti pavattetīti ussārako. Dhammakathāyaṁ sādhūti dhammakathiko. Tasminti",
  "tika-vin12t0:120_3": "ussārake vā dhammakathike vā. Ahorattanti aho ca ratti ca ahorattaṁ, accantasaṁyogapadaṁ.",
  "tika-vin12t0:120_4": "Itarasminti paṭhamaṁ nisinnabhikkhuto aññasmiṁ bhikkhumhīti yojanā. Antoupacāraṭṭheyevāti",
  "tika-vin12t0:120_5": "leḍḍupātasaṅkhātassa upacārassa anto ṭhiteyeva, anādare cetaṁ bhummaṁ. Sabbatthāti",
  "tika-vin12t0:120_6": "āpattivāraanāpattivāresu.",
  "tika-vin12t0:121_0": "112. Cimilikaṁ vātiādīsu vinicchayo evaṁ veditabboti yojanā. Tanti cimilikattharaṇaṁ.",
  "tika-vin12t0:121_1": "Uttari attharitabbanti uttarattharaṇanti dassento āha ‘‘uttarattharaṇaṁ nāmā’’tiādi.",
  "tika-vin12t0:121_2": "Bhūmiyanti sudhādiparikammena akatāyaṁ pakatibhūmiyaṁ. Cammakhaṇḍoti ettha cammaṁyeva",
  "tika-vin12t0:121_3": "ante khaṇḍattā chinnattā cammakhaṇḍoti vuccati. Nanu sīhacammādīni na kappantīti",
  "tika-vin12t0:121_4": "āha ‘‘aṭṭhakathāsu hī’’tiādi. Hīti saccaṁ. Tasmāti yasmā na dissati, tasmā. Pariharaṇeyevāti",
  "tika-vin12t0:121_5": "attano santakanti paricchinditvā, puggalikanti vā pariggahetvā taṁ taṁ ṭhānaṁ haraṇeyeva.",
  "tika-vin12t0:121_6": "Pādo puñchīyati sodhīyati etāyāti pādapuñchanīti katvā rajjupilotikāyo pādapuñchanīti",
  "tika-vin12t0:121_7": "vuccatīti āha ‘‘pādapuñchanī nāmā’’tiādi. Mayasaddalopaṁ katvā phalakapīṭhanti vuttanti",
  "tika-vin12t0:121_8": "āha ‘‘phalakapīṭhaṁ nāma phalakamayaṁ pīṭha’’nti. Phalakañca pīṭhañca phalakapīṭhanti",
  "tika-vin12t0:121_9": "vā dassetuṁ vuttaṁ ‘‘atha vā’’ti. Etenāti ‘‘phalakapīṭha’’nti padena. ‘‘Saṅgahita’’nti",
  "tika-vin12t0:121_10": "pade karaṇaṁ, kattā vā. Bījanipattakanti caturassabījanīyeva sakuṇapattasadisattā",
  "tika-vin12t0:121_11": "bījanipattakaṁ, sadisatthe ko. ‘‘Ajjhokāse’’ti padaṁ ‘‘pacitvā’’ti pade ādhāro. Aggisālāyanti",
  "tika-vin12t0:121_12": "agginā pacanasālāyaṁ. Pabbhāreti leṇasadise pabbhāre. Yatthāti yasmiṁ ṭhāne.",
  "tika-vin12t0:122": "Yasminti puggale. ‘‘Attano puggalikamiva hotī’’ti iminā anāpattīti dasseti.",
  "tika-vin12t0:123_0": "113. Yo bhikkhu vā lajjī hoti, tathārūpaṁ bhikkhuṁ vā ti yojanā. ‘‘Lajjī hotī’’ti",
  "tika-vin12t0:123_1": "vatvā tassa atthaṁ dassento āha ‘‘attano palibodhaṁ viya maññatī’’ti. Yoti āpucchako",
  "tika-vin12t0:123_2": "bhikkhu. ‘‘Kenaci upaddutaṁ hotī’’ti saṅkhepena vuttamatthaṁ vitthārento āha ‘‘sacepi",
  "tika-vin12t0:123_3": "hī’’tiādi. Hisaddo vitthārajotako. Vuḍḍhataro bhikkhu gaṇhātīti sambandho. Taṁ padesanti",
  "tika-vin12t0:123_4": "senāsanaṭṭhapitaṭṭhānaṁ. Āpadāsūti vipattīsūti. Catutthaṁ.",
  "tika-vin12t0:124": "5. Dutiyasenāsanasikkhāpadaṁ",
  "tika-vin12t0:125_0": "116. Pañcame mañcakabhisīti mañce attharitabbo mañcako, soyeva bhisīti mañcakabhisi.",
  "tika-vin12t0:125_1": "Evaṁ pīṭhakabhisipi. Pāvāro kojavoti dveyeva paccattharaṇanti vuttāti āha ‘‘pāvāro’’tiādi.",
  "tika-vin12t0:125_2": "Vuttanti aṭṭhakathāsu vuttaṁ. Dutiyātikkameti dutiyapādātikkame. Senāsanatoti sace",
  "tika-vin12t0:125_3": "ekaṁ senāsanaṁ hoti, tato. Atha bahūni senāsanāni honti, sabbapacchimasenāsanato.",
  "tika-vin12t0:125_4": "Eko leḍḍupāto senāsanassa upacāro hoti, eko parikkhepārahoti āha ‘‘dve leḍḍupātā’’ti.",
  "tika-vin12t0:126_0": "Sace bhikkhu, sāmaṇero, ārāmiko cāti tayo honti, bhikkhuṁ anāpucchitvā sāmaṇero vā",
  "tika-vin12t0:126_1": "ārāmiko vā na āpucchitabbo. Atha sāmaṇero, ārāmiko cāti dve honti, sāmaṇeraṁ anāpucchitvā",
  "tika-vin12t0:126_2": "ārāmikova na āpucchitabboti dassento āha ‘‘bhikkhumhi satī’’tiādi. Tīsupi asantesu",
  "tika-vin12t0:126_3": "āpucchitabbavidhiṁ dassetuṁ vuttaṁ ‘‘tasmimpi asatī’’tiādi. Yenāti upāsakena, ‘‘kārito’’ti",
  "tika-vin12t0:126_4": "pade kattā. Tassāti vihārasāmikassa. Tasmimpi asati gantabbanti yojanā. Pāsāṇesūti",
  "tika-vin12t0:126_5": "pāsāṇaphalakesu. Sace ussahatīti sace sakkoti. Ussahantena bhikkhunā ṭhapetabbanti",
  "tika-vin12t0:126_6": "yojanā. Tepīti upāsakāpi, na sampaṭicchantīti sambandho. Tatthāti dārubhaṇḍādīsu.",
  "tika-vin12t0:127_0": "Paricchedākārena veṇīyati dissatīti pariveṇaṁ. ‘‘Atha kho’’ti padaṁ ‘‘veditabba’’nti",
  "tika-vin12t0:127_1": "pade arucilakkhaṇaṁ. ‘‘Āsanne’’ti iminā upacārasaddassa upaṭṭhānatthaaññaropanatthe",
  "tika-vin12t0:127_2": "nivatteti. Yasmā vammikarāsiyeva hoti, tasmāti yojanā. Upacinantīti upacikā, tāhi",
  "tika-vin12t0:127_3": "nimittabhūtāhi palujjati nassatīti attho. Senāsananti vihāraṁ. Khāyitunti khādituṁ,",
  "tika-vin12t0:127_4": "ayameva vā pāṭho. Tanti mañcapīṭhaṁ. Mañcapīṭhaṁ vihāre apaññapetvā vihārūpacāre",
  "tika-vin12t0:127_5": "paññāpanassa visesaphalaṁ dassetuṁ āha ‘‘vihārūpacāre panā’’tiādi. Vihārūpacāre paññapitanti sambandho.",
  "tika-vin12t0:128_0": "118. ‘‘Gacchantenā’’ti padaṁ ‘‘gantabba’’nti pade kattā. Tathevāti yathā purimabhikkhu",
  "tika-vin12t0:128_1": "karoti, tatheva. Vasantena bhikkhunā paṭisāmetabbanti yojanā. Rattiṭṭhānanti rattiṁ vasanaṭṭhānaṁ.",
  "tika-vin12t0:129_0": "Yā dīghasālā vā yā paṇṇasālā vā upacikānaṁ uṭṭhānaṭṭhānaṁ hoti, tatoti yojanā. Tasminti",
  "tika-vin12t0:129_1": "dīghasālādike. Hīti saccaṁ , yasmā vā, santiṭṭhantīti sambandho. Siluccayoti pabbato,",
  "tika-vin12t0:129_2": "tasmiṁ leṇaṁ siluccayaleṇaṁ, pabbataguhāti attho. Upacikāsaṅkāti upacikānaṁ uṭṭhānaṭṭhānanti",
  "tika-vin12t0:129_3": "āsaṅkā. Tatoti pāsāṇapiṭṭhiyaṁ vā pāsāṇathambhesu vā katasenāsanādito. Āgantuko yo",
  "tika-vin12t0:129_4": "bhikkhu anuvattanto vasatīti sambandho. Soti āgantuko bhikkhu. Puna soti āgantuko",
  "tika-vin12t0:129_5": "bhikkhuyeva. Tatoti gahetvā issariyena vasanato. Ubhopīti āvāsikopi āgantukopi dve",
  "tika-vin12t0:129_6": "bhikkhū. Tesūti dvīsu tīsu. Pacchimassāti sabbapacchimassa. Ābhogenāti ābhogamattena",
  "tika-vin12t0:129_7": "mutti natthi, āpucchitabbamevāti adhippāyo. Aññatoti aññāvāsato. Aññatrāti aññasmiṁ",
  "tika-vin12t0:129_8": "āvāse. Tatthevāti ānītāvāseyeva. Tenāti vuḍḍhatarena, ‘‘sampaṭicchite’’ti pade kattā.",
  "tika-vin12t0:129_9": "Sampaṭicchiteti vuḍḍhatarena sampaṭicchitepi itarassa gantuṁ vaṭṭati āpucchitattāti",
  "tika-vin12t0:129_10": "vadanti. Naṭṭhaṁ vāti naṭṭhe vā senāsane sati gīvā na hotīti yojanā. Aññassāti avissāsikapuggalassa.",
  "tika-vin12t0:129_11": "Naṭṭhānīti naṭṭhesu mañcapīṭhesu santesu.",
  "tika-vin12t0:130_0": "Vuḍḍhataro bhikkhu ca issariyo ca yakkho ca sīho ca vāḷamigo ca kaṇhasappo ca vuḍḍha…pe…",
  "tika-vin12t0:130_1": "kaṇhasappā, te ādayo yesaṁ teti vuḍḍha…pe… kaṇhasappādayo, tesu. Ādisaddena petādayo",
  "tika-vin12t0:130_2": "saṅgaṇhāti. Yatthāti yasmiṁ ṭhāne. Assāti bhikkhuno. ‘‘Palibuddho’’ti padassa atthaṁ",
  "tika-vin12t0:130_3": "dassetuṁ vuttaṁ ‘‘upadduto’’ti. Pañcamaṁ.",
  "tika-vin12t0:131": "6. Anupakhajjasikkhāpadaṁ",
  "tika-vin12t0:132_0": "119. Chaṭṭhe rūmbhitvāti nivāretvā, āvaraṇaṁ katvāti attho. Vassaggenāti vassagaṇanāya.",
  "tika-vin12t0:132_1": "Anupakhajjāti ettha khada hiṁsāyanti dhātupāṭhesu (saddanītidhātumālāyaṁ 15 dakārantadhātu)",
  "tika-vin12t0:132_2": "vuttattā khadasaddo hiṁsattho hoti. Anusamīpaṁ upagantvā khadanaṁ hiṁ sanaṁ nāma",
  "tika-vin12t0:132_3": "anusamīpaṁ pavisanamevāti dassento āha ‘‘anupavisitvā’’ti.",
  "tika-vin12t0:133_0": "120. ‘‘Jāna’’nti ettha jānanākāraṁ dassetuṁ vuttaṁ ‘‘anuṭṭhāpanīyo aya’’nti. Tenevāti",
  "tika-vin12t0:133_1": "jānanahetunā eva. Assāti ‘‘jāna’’ntipadassa. Hīti vitthārajotako. Saṅgho pana detīti",
  "tika-vin12t0:133_2": "sambandho. Yassāti vuḍḍhādīsu aññatarassa. Etthāti vuḍḍhagilānādīsu. Gilānassapi",
  "tika-vin12t0:133_3": "detīti yojanā. ‘‘Gilāno’’ti padaṁ ‘‘na pīḷetabbo, anukampitabbo’’tipadadvaye vuttakammaṁ.",
  "tika-vin12t0:133_4": "‘‘Kāmañcā’’ti padassa anuggahatthajotakattā panasaddo garahatthajotako.",
  "tika-vin12t0:134": "121. Mañcapīṭhānaṁ upacāro nāmāti sambandho. Yatoti yato kutoci ṭhānato. Yāva mañcapīṭhaṁ atthi, tāva upacāro nāmāti yojanā. Tasmiṁ upacāre ṭhitassa bhikkhuno upacāreti sambandho.",
  "tika-vin12t0:135": "‘‘Abhinisīdati vā abhinipajjati vā’’ti ettha vāsaddassa aniyamavikappatthaṁ dassetuṁ vuttaṁ ‘‘abhinisīdanamattenā’’tiādi.",
  "tika-vin12t0:136_0": "122.Itoti vārato. Idhāti imasmiṁ pācittiyavāre. Yathā vutto, evanti sambandho. Sabbatthevāti",
  "tika-vin12t0:136_1": "sabbesu eva vihārapariveṇesu. Assāti visabhāgapuggalassa. Idhāpīti imasmimpi sikkhāpade.",
  "tika-vin12t0:136_2": "Tatthāti vissāsikapuggale.",
  "tika-vin12t0:137": "123. Pāḷiyaṁ ‘‘āpadāsū’’tipadaṁ ‘‘pavisatī’’ti ajjhāhārapadena sambandhitabbanti āha ‘‘āpadāsūtiādī’’ti. Chaṭṭhaṁ.",
  "tika-vin12t0:138": "7. Nikkaḍḍhanasikkhāpadaṁ",
  "tika-vin12t0:139_0": "126. Sattame ye pāsādā vā yāni vā catussālānīti yojanā. Catasso bhūmiyo etesanti",
  "tika-vin12t0:139_1": "catubhūmakā. Evaṁ pañcabhūmakā. Koṭṭhakānīti dvārakoṭṭhakāni. ‘‘Pāsādā’’tipadamapekkhiya",
  "tika-vin12t0:139_2": "vuttaṁ ‘‘ye’’tipadaṁ, ‘‘catussālānī’’tipade apekkhite ‘‘yānī’’ti liṅgavipallāso hoti.",
  "tika-vin12t0:139_3": "Senāsanesu ekena payogena bahuke dvāre bhikkhuṁ atikkāmetīti sambandho. Nānāpayogehi",
  "tika-vin12t0:139_4": "nānādvāre bhikkhuṁ atikkāmentassāti yojanā. ‘‘Dvāragaṇanāyā’’tiiminā payogagaṇanāyātipi",
  "tika-vin12t0:139_5": "atthaṁ ñāpeti atthato pākaṭattā. Anāmasitvāti achupitvā.",
  "tika-vin12t0:140": "Ettakānīti etapamāṇāni. Tassāti nikkaḍḍhiyamānassa bhikkhussa. Gāḷhanti daḷhaṁ.",
  "tika-vin12t0:141": "127.Idhāpīti imasmimpi sikkhāpade. Pisaddo purimasikkhāpadāpekkho. Sabbatthāti sabbesu sikkhāpadesu. Yatrāti yasmiṁ sikkhāpade.",
  "tika-vin12t0:142_0": "128.Soti bhaṇḍanakārakakalahakārako bhikkhu. Hīti saccaṁ, yasmā vā. Pakkhanti attano",
  "tika-vin12t0:142_1": "pakkhaṁ. Nikkaḍḍhiyamānapuggalapakkhe ummattakassa nikkaḍḍhati vā nikkaḍḍhāpeti vāti",
  "tika-vin12t0:142_2": "sambandhitabbaṁ. Nikkaḍḍhakapuggalapakkhe ummattakassa anāpattīti sambandhitabbanti. Sattamaṁ.",
  "tika-vin12t0:143": "8. Vehāsakuṭisikkhāpadaṁ",
  "tika-vin12t0:144_0": "129. Aṭṭhame acchannatalattā upari vehāso etissāti uparivehāsā, sā ca sā kuṭi ceti",
  "tika-vin12t0:144_1": "uparivehāsakuṭīti dassento āha ‘‘upariacchannatalāyā’’ti. Tassā kuṭiyā sarūpaṁ dassetuṁ",
  "tika-vin12t0:144_2": "vuttaṁ ‘‘dvibhūmikakuṭiyā vā’’tiādi. ‘‘Mañca’’nti padaṁ ‘‘abhī’’tiupasaggena sambandhitabbanti",
  "tika-vin12t0:144_3": "āha ‘‘abhibhavitvā’’ti. ‘‘Nisīdatī’’ti kiriyāpadena vā yojetabboti āha ‘‘bhummatthe",
  "tika-vin12t0:144_4": "vā’’tiādi. Etanti ‘‘mañca’’ntipade etaṁ vacanaṁ upayogavacanaṁ. Atha vā etanti ‘‘mañca’’ntipadaṁ",
  "tika-vin12t0:144_5": "upayogavacanavantaṁ. Ettha ca pacchimasambandhe abhītyūpasaggo padālaṅkāramatto padavibhūsanamattoti",
  "tika-vin12t0:144_6": "āha ‘‘abhīti idaṁ panā’’tiādi. Padasobhaṇatthanti padassa alaṅkāratthaṁ vibhūsanatthaṁ",
  "tika-vin12t0:144_7": "padassa phullitatthanti adhippāyo. Nipatitvāti ettha nītyūpasaggo dhātvatthānuvattakoti",
  "tika-vin12t0:144_8": "āha ‘‘patitvā’’ti. Atha vā nikkhantatthavācakoti āha ‘‘nikkhamitvā vā’’ti. Iminā",
  "tika-vin12t0:144_9": "nītyūpasaggassa dhātvatthavisesakataṁ dīpeti, nikkhanto hutvā patitvāti attho. Hīti",
  "tika-vin12t0:144_10": "yasmā. Āṇīti aggakhīlā.",
  "tika-vin12t0:145_0": "131. Yā kuṭi sīsaṁ na ghaṭṭeti, sā asīsaghaṭṭā nāmāti yojanā. ‘‘Pamāṇamajjhimassā’’tiiminā",
  "tika-vin12t0:145_1": "thāmamajjhimaṁ nivatteti. Sabbaheṭṭhimāhīti sabbesaṁ dabbasambhārānaṁ heṭṭhā ṭhitāhi.",
  "tika-vin12t0:145_2": "Tulāhīti gehathambhānamupari vitthāravasena ṭhitehi kaṭṭhavisesehi. Iminā aṭṭhakathāvacanena",
  "tika-vin12t0:145_3": "ca tulāya sarūpaṁ pākaṭaṁ. Keci pana tulāya sarūpaṁ aññathā vadanti. Etenāti ‘‘majjhimassa",
  "tika-vin12t0:145_4": "purisassa asīsaghaṭṭā’’tivacanena dassitā hotīti sambandho. Hīti saccaṁ. Yā kāci",
  "tika-vin12t0:145_5": "kuṭi vuccatīti yojanā. Uparīti dvibhūmikakuṭiyaṁ bhūmito upari bhūmiyaṁ. Acchannatalāti",
  "tika-vin12t0:145_6": "anullocatalā, avitānatalāti attho. Idha panāti imasmiṁ pana sikkhāpade.",
  "tika-vin12t0:146_0": "133.Hīti saccaṁ, yasmā vā. Yāyanti yā ayaṁ kuṭi. Tatthāti tassaṁ sīsaghaṭṭakuṭiyaṁ.",
  "tika-vin12t0:146_1": "Anoṇatena bhikkhunāti yojanā. Yassāti kuṭiyā. Aparibhoganti na paribhuñjitabbaṁ,",
  "tika-vin12t0:146_2": "na paribhuñjanārahanti attho. Patāṇīti patanassa nivāraṇā āṇi aggakhīlā. Sā hi ābandhaṁ",
  "tika-vin12t0:146_3": "nayati pavattetīti āṇīti vuccati. Yatthāti yasmiṁ mañcapīṭhe . Na nippatantīti nikkhanto",
  "tika-vin12t0:146_4": "hutvā na patanti. Āhaccapādaketi aṅge āhanitvā vijjhitvā tattha pavesitapādake. Nāgadantakādīsūti",
  "tika-vin12t0:146_5": "nāgassa danto viyāti nāgadantako, sadisatthe ko, so ādi yesaṁ teti nāgadantakādayo,",
  "tika-vin12t0:146_6": "tesu. Ādisaddena bhittikhīlādayo saṅgaṇhātīti. Aṭṭhamaṁ.",
  "tika-vin12t0:147": "9. Mahallakavihārasikkhāpadaṁ",
  "tika-vin12t0:148_0": "135. Navame piṭṭhasaṅghāṭassāti dvārabāhāya. Sā hi piṭṭhe dvinnaṁ kavāṭānaṁ saṁ ekato",
  "tika-vin12t0:148_1": "ghāṭo ghaṭanaṁ samāgamo etassatthīti piṭṭhasaṅghāṭoti vuccati. Kurundiyaṁ vuttanti",
  "tika-vin12t0:148_2": "sambandho. Mahāaṭṭhakathāyaṁ vuttanti yojanā. Tanti mahāaṭṭhakathāya vuttavacanaṁ.",
  "tika-vin12t0:148_3": "Evaṁ ‘‘tadevā’’ti etthāpi. Hīti saccaṁ, yasmā vā. Bhagavatāpīti na mahāaṭṭhakathācariyehi",
  "tika-vin12t0:148_4": "eva vuttaṁ, atha kho bhagavatāpi katoti yojanā. Dvārabandhena aggaḷassa avinābhāvato",
  "tika-vin12t0:148_5": "‘‘aggaḷaṭṭhapanāyā’’ti vuttepi aggaḷena saha dvārabandhaṭṭhapanāyāti atthova gahetabboti",
  "tika-vin12t0:148_6": "āha ‘‘sakavāṭakadvārabandhaṭṭhapanāyā’’ti. Aggaḷoti kavāṭaphalako. Imamevatthanti",
  "tika-vin12t0:148_7": "mayā vuttaṁ imaṁ eva atthaṁ sandhāyāti sambandho. Etthāti ‘‘aggaḷaṭṭhapanāyā’’tivacane.",
  "tika-vin12t0:148_8": "Adhippāyoti bhagavato abhisandhi. Hi-saddo vitthārajotako. Kampatīti bhusaṁ kampati.",
  "tika-vin12t0:148_9": "Calatīti īsaṁ calati. Tenāti tena sithilapatanahetunā. Mātikāyaṁ, padabhājanīyañca",
  "tika-vin12t0:148_10": "‘‘aggaḷaṭṭhapanāyā’’tipadassa sambandhābhāvato tassa sambandhaṁ dassetuṁ vuttaṁ ‘‘tatthā’’tiādi.",
  "tika-vin12t0:148_11": "Tattha tatthāti ‘‘aggaḷaṭṭhapanāyā’’tivacane na vuttanti sambandho. Atthassa kāraṇassa",
  "tika-vin12t0:148_12": "uppatti atthuppatti, sāyeva aṭṭhuppattīti vuccati tthakārassa ṭṭhakāraṁ katvā. Adhikārato daṭṭhabboti yojanā.",
  "tika-vin12t0:149_0": "Yaṁ pana vacanaṁ vuttanti sambandho. Yassāti mahāvihārassa. Uparīti dvārato upari.",
  "tika-vin12t0:149_1": "Tīsu disāsūti ubhosu passesu, uparīti tīsu disāsu. Tatrāpīti khuddake vihārepi. Sāti",
  "tika-vin12t0:149_2": "bhitti. Aparipūraupacārāpīti samantā kavāṭapamāṇena aparipūraupacārāpi. Ukkaṭṭhaparicchedenāti",
  "tika-vin12t0:149_3": "ukkaṁsapamāṇena. Hatthapāsato atirekaṁ na limpitabboti adhippāyo. Tīsu disāsu eva",
  "tika-vin12t0:149_4": "limpitabbo na hoti, lepokāse sati adhobhāgepi limpitabboti āha ‘‘sace panassā’’tiādi.",
  "tika-vin12t0:149_5": "Assāti vihārassa. Ālokaṁ sandhenti pidahantīti ‘‘ālokasandhī’’ti vutte vātapānakavāṭakāyevāti",
  "tika-vin12t0:149_6": "dassento āha ‘‘vātapānakavāṭakā vuccantī’’ti. Vātaṁ pivatīti vātapānaṁ, dvāraṁ, tasmiṁ",
  "tika-vin12t0:149_7": "ṭhitā kavāṭakā vātapānakavāṭakā. Teti vātapānakavāṭakā paharantīti sambandho. Etthāti",
  "tika-vin12t0:149_8": "ālokasandhimhi. Sabbadisāsūti ubhosu passesu, heṭṭhā, uparīti catūsu disāsu. ‘‘Tasmā’’tipadaṁ",
  "tika-vin12t0:149_9": "‘‘limpitabbo vā lepāpetabbo vā’’tipadadvaye hetu. Etthāti ‘‘ālokasandhiparikammāyā’’tipade.",
  "tika-vin12t0:150": "Imināti setavaṇṇādinā. Sabbametanti etaṁ sabbaṁ setavaṇṇādikaṁ.",
  "tika-vin12t0:151_0": "Yanti kiccaṁ. Kattabbaṁ kiccanti sambandho. Saddantarabyavahitopi dvattisaddo pariyāyasaddena",
  "tika-vin12t0:151_1": "samāso hotīti āha ‘‘chadanassa dvattipariyāya’’nti. Dve vā tayo vā pariyāyā samāhaṭāti",
  "tika-vin12t0:151_2": "dvattipariyāyaṁ, samāhāre digu, tisadde pare dvissa akāro hoti. Parikkhepoti anukkamena",
  "tika-vin12t0:151_3": "parikkhepo. Apatyūpasaggassa paṭisedhavācakattā ‘‘aharite’’ti vuttaṁ. Etthāti ‘‘apaharite’’ti",
  "tika-vin12t0:151_4": "pade. ‘‘Harita’’nti iminā adhippetanti sambandho. Ādikappakāle aparaṇṇato pubbe pavattaṁ",
  "tika-vin12t0:151_5": "annaṁ pubbaṇṇaṁ, aparasmiṁ pubbaṇṇato pacchā pavattaṁ annaṁ aparaṇṇaṁ, nakāradvayassa",
  "tika-vin12t0:151_6": "ṇakāradvayaṁ katvā. Tenevāti adhippetattā eva.",
  "tika-vin12t0:152_0": "Vuttanti vapitaṁ, yathā ‘‘sumedhabhūto bhagavā’’tiettha bodhiṁ asampattopi bodhisatto",
  "tika-vin12t0:152_1": "sumedhabhūto ‘‘bhagavā’’ti vuccati avassambhāviyattā, evaṁ haritaṁ asampattampi khettaṁ",
  "tika-vin12t0:152_2": "‘‘harita’’nti vuccati avassambhāviyattāti atthaṁ dasseti ‘‘yasmimpi khette’’tiādinā.",
  "tika-vin12t0:153_0": "Ahariteyevāti haritavirahe eva khetteti yojanā. Tatrāpīti aharitakhettepi. ‘‘Piṭṭhivaṁsassā’’tipadaṁ",
  "tika-vin12t0:153_1": "‘‘passe’’tipade sāmyatthachaṭṭhī, iminā pakatigehaṁ dasseti. ‘‘Kūṭāgārakaṇṇikāyā’’tipadaṁ",
  "tika-vin12t0:153_2": "‘‘upari, thūpikāyā’’tipade sāmyatthachaṭṭhī, iminā ekakūṭayutte māḷādike dasseti.",
  "tika-vin12t0:153_3": "Ṭhitaṁ bhikkhunti sambandho. Nisinnakaṁ yaṁkañci jananti yojanā. Tassāti ṭhitaṭṭhānassa.",
  "tika-vin12t0:153_4": "Antoti abbhantare, hi yasmā ayaṁ okāso patanokāsoti yojanā.",
  "tika-vin12t0:154_0": "136.Chāditaṁ nāmāti ettha chāditasaddo bhāvattho hoti, tenāha ‘‘chādana’’nti. Ujukamevāti",
  "tika-vin12t0:154_1": "chadanuṭṭhāpanato uddhaṁ ujukaṁ eva. Tanti chādanaṁ. Apanetvāpīti nāsetvāpi. Tasmāti",
  "tika-vin12t0:154_2": "yasmā labbhati, tasmā, pakkamitabbanti sambandho. Parikkhepenāti parivārena chādentassāti",
  "tika-vin12t0:154_3": "yojanā. Idhāpīti pariyāyachādanepi adhiṭṭhahitvāti sambandho. Tuṇhībhūtenāti tuṇhībhūto",
  "tika-vin12t0:154_4": "hutvā. Chadanuparīti chadanassa upari. Hīti saccaṁ. ‘‘Tato ce uttari’’nti ettha tato",
  "tika-vin12t0:154_5": "dvattipariyāyato uparīti dassento āha ‘‘tiṇṇaṁ maggānaṁ vā’’tiādi.",
  "tika-vin12t0:155": "137. Karena hatthena lunitabbo, chinditabbo, lātabbo gahetabboti vā karaḷoti kate atthapakaraṇādito tiṇamuṭṭhi evāti āha ‘‘tiṇamuṭṭhiya’’nti. Navamaṁ.",
  "tika-vin12t0:156": "10. Sappāṇakasikkhāpadaṁ",
  "tika-vin12t0:157_0": "140. Dasame ‘‘jāna’’nti gacchantādigaṇoti āha ‘‘jānanto’’ti. Saṁ vijjati pāṇo etthāti",
  "tika-vin12t0:157_1": "sapāṇakaṁ. Etanti udakaṁ. Sayaṁ jānantopi parena jānāpentopi jānātiyeva nāmāti āha",
  "tika-vin12t0:157_2": "‘‘yathā tathā vā’’ti. Sapāṇakaṁ udakanti karaṇatthe cetaṁ upayogavacanaṁ, tenāha",
  "tika-vin12t0:157_3": "‘‘tena udakenā’’ti. Pubbeti pathavikhaṇanasikkhāpadādike.",
  "tika-vin12t0:158_0": "Tatthāti ‘‘siñceyya vā siñcāpeyya vā’’tipade. Dhāranti sotaṁ. Mātikaṁ pamukhanti",
  "tika-vin12t0:158_1": "mātikaṁ abhimukhaṁ. Tattha tatthāti tasmiṁ tasmiṁ ṭhāne. Aññato ṭhānato aññaṁ ṭhānaṁ",
  "tika-vin12t0:158_2": "netīti yojanā. ‘‘Sapāṇakaṁ udaka’’nti sāmaññavacanassapi visese avaṭṭhānato, visesatthinā",
  "tika-vin12t0:158_3": "ca visesassa anupayojitabbato idha visesaudakanti sandhāyabhāsitatthaṁ dassento āha",
  "tika-vin12t0:158_4": "‘‘idaṁ panā’’tiādi. Idaṁ pana na vuttanti sambandho. Yanti udakaṁ ‘‘gacchatī’’tipade",
  "tika-vin12t0:158_5": "kattā. Yatthāti yasmiṁ udaketi. Dasamaṁ.",
  "tika-vin12t0:159": "Bhūtagāmavaggo dutiyo.",
  "tika-vin12t0:160": "3. Ovādavaggo",
  "tika-vin12t0:161": "1. Ovādasikkhāpada-atthayojanā",
  "tika-vin12t0:162_0": "144. Bhikkhunivaggassa paṭhame tesanti therānaṁ. Mahākulehi nikkhamitvā pabbajitāti",
  "tika-vin12t0:162_1": "yojanā. Kuladhītaro vijjamānaguṇaṁ kathayantīti sambandho. ‘‘Ñātimanussāna’’ntipadaṁ",
  "tika-vin12t0:162_2": "‘‘kathayantī’’tipade sampadānaṁ. Kutoti kassa therassa santikāti attho. Tesanti therānaṁ",
  "tika-vin12t0:162_3": "guṇanti sambandho. ‘‘Kathetu’’ntipadamapekkhitvā ‘‘vijjamānaguṇe’’ti vattabbe avatvā",
  "tika-vin12t0:162_4": "‘‘vaṭṭantī’’tipadamapekkhiya ‘‘vijjamānaguṇā’’ti vuttaṁ. Hīti saccaṁ, yasmā vā. Tatoti",
  "tika-vin12t0:162_5": "kathanakāraṇā abhihariṁsūti sambandho. Tenāti abhiharaṇahetunā.",
  "tika-vin12t0:163_0": "Tesanti chabbaggiyānaṁ. Tāsūti bhikkhunīsu. ‘‘Bhikkhuniyo’’tipadaṁ ‘‘upasaṅkamitvā’’tipade",
  "tika-vin12t0:163_1": "kammaṁ. Chabbaggiyānaṁ bhikkhunīsu upasaṅkamanaṁ lābhataṇhāya hoti, bhikkhunīnaṁ",
  "tika-vin12t0:163_2": "chabbaggīsu upasaṅkamanaṁ calacittatāya hotīti aññamaññūpasaṅkamantānaṁ viseso. Tiracchānabhūtā",
  "tika-vin12t0:163_3": "kathā tiracchānakathā niratthakakathāti dassento āha ‘‘tiracchānakathantī’’ti. Saggamaggagamanepīti",
  "tika-vin12t0:163_4": "pisaddo mokkhagamane pana kā nāma kathāti dasseti. Rājāno ārabbha pavattā kathā rājakathā.",
  "tika-vin12t0:163_5": "Ādisaddena corakathādayo saṅgaṇhāti.",
  "tika-vin12t0:164_0": "147.Te bhikkhūti chabbaggiyā bhikkhū bhaveyyunti sambandho. Adiṭṭhaṁ saccaṁ yehīti",
  "tika-vin12t0:164_1": "adiṭṭhasaccā, tesaṁ bhāvo adiṭṭhasaccattaṁ, tasmā adiṭṭhasaccattā bandhitvāti yojanā.",
  "tika-vin12t0:164_2": "Nesanti chabbaggiyānaṁ. Aññeneva upāyenāti aladdhasammutito aññeneva laddhasammutisaṅkhātena",
  "tika-vin12t0:164_3": "kāraṇena kattukāmoti sambandho. Paratoti parasmiṁ pacchā, uparīti attho. Karonto",
  "tika-vin12t0:164_4": "vāti paribāhire karonto eva hutvā āhāti yojanā. Hīti saccaṁ, yasmā vā. Yasmā na bhūtapubbāni,",
  "tika-vin12t0:164_5": "iti tasmā paribāhiraṁ karonto vāti attho.",
  "tika-vin12t0:165_0": "Tatthāti ‘‘anujānāmī’’tiādivacane. Sīlavāti ettha vantusaddo pasaṁsatthe ca atisayatthe",
  "tika-vin12t0:165_1": "ca niccayogatthe ca hoti. Tassāti laddhasammutikassa. Tanti sīlaṁ. Pātimokkhasaṁvarasaddānaṁ",
  "tika-vin12t0:165_2": "kammadhārayabhāvaṁ, tehi ca saṁvutasaddassa tappurisabhāvaṁ dassetuṁ vuttaṁ ‘‘pātimokkhovā’’tiādi.",
  "tika-vin12t0:165_3": "Tattha evasaddena kammadhārayabhāvaṁ, enasaddena ca tappurisabhāvaṁ dassetīti daṭṭhabbaṁ.",
  "tika-vin12t0:166_0": "Vattatīti attabhāvaṁ pavatteti. Kāritapaccayo hi adassanaṁ gato. Iminā iriyāpathavihāra",
  "tika-vin12t0:166_1": "dibbavihāra brahmavihāra ariyavihāresu catūsu vihāresu attabhāvavattanaṁ iriyāpathavihāraṁ",
  "tika-vin12t0:166_2": "dasseti. Hīti saccaṁ. Etanti ‘‘pātimokkhasaṁvarasaṁvuto viharatī’’tivacanaṁ. Vibhaṅgeti jhānavibhaṅge.",
  "tika-vin12t0:167_0": "‘‘Sīla’’ntiādīni aṭṭha padāni tulyādhikaraṇāni. Ayaṁ panettha sambandho – sīlaṁ kusalānaṁ",
  "tika-vin12t0:167_1": "dhammānaṁ samāpattiyā patiṭṭhā ādi caraṇaṁ saṁyamo saṁvaro mokkhaṁ pamokkhanti. Samāpattiyāti",
  "tika-vin12t0:167_2": "samāpattatthāya. ‘‘Upeto’’tiādīni satta padāni aññamaññavevacanāni. Tattha upapannoti",
  "tika-vin12t0:167_3": "yutto anuyutto. Samannāgatoti samantato anu punappunaṁ āgatoti samannāgato, samaṅgībhūtoti",
  "tika-vin12t0:167_4": "attho. Ettha hi saṁsaddo samantatthavācako, anusaddo naupacchinnatthavācako. Tenāti",
  "tika-vin12t0:167_5": "tena kāraṇena. Pāletīti attabhāvaṁ bādhanato rakkhati. Yapetīti attabhāvo pavattati.",
  "tika-vin12t0:167_6": "Yāpetīti attabhāvaṁ pavattāpeti. Yapa yāpane. Yāpanaṁ pavattananti hi dhātupāṭhesu",
  "tika-vin12t0:167_7": "vuttaṁ (saddanītidhātumālāyaṁ 18 pakārantadhātu). Viharatīti ettha eko ākāratthavācako",
  "tika-vin12t0:167_8": "itisaddo luttaniddiṭṭho, iti vuccati, iti vuttanti vā yojanā.",
  "tika-vin12t0:168_0": "Ācāragocarasaddānaṁ dvandabhāvaṁ, tehi ca sampannasaddassa tappurisabhāvaṁ dassento",
  "tika-vin12t0:168_1": "āha ‘‘ācāragocarasampanno’’tiādi. Tattha casaddena dvandabhāvaṁ, enasaddena ca tappurisabhāvaṁ",
  "tika-vin12t0:168_2": "dasseti. Aṇusaddo appattho, mattasaddo pamāṇatthoti āha ‘‘appamattakesū’’ti. ‘‘Dassanasīlo’’tiiminā",
  "tika-vin12t0:168_3": "‘‘dassāvī’’tiettha āvīsaddassa tassīlatthabhāvaṁ dasseti. ‘‘Samādāyā’’ti ettha saṁpubbaāpubbassa",
  "tika-vin12t0:168_4": "dāsaddassa kammāpekkhattā tassa kammaṁ dassetuṁ vuttaṁ ‘‘taṁ taṁ sikkhāpada’’nti.",
  "tika-vin12t0:168_5": "Iminā ‘‘sikkhāpadesū’’ti upayogatthe bhummavacananti dasseti. Atha vā sikkhāpadesūti",
  "tika-vin12t0:168_6": "niddhāraṇatthe bhummavacanametaṁ. ‘‘Taṁ taṁ sikkhāpada’’nti kammaṁ pana ajjhāharitabbanti",
  "tika-vin12t0:168_7": "dasseti. ‘‘Samādāyā’’ti ettha saṁsaddassa ca āpubbassa dāsaddassa ca yakārassa ca",
  "tika-vin12t0:168_8": "atthaṁ dassetuṁ ‘‘sādhukaṁ gahetvā’’ti vuttaṁ. Etthāti imissaṁ aṭṭhakathāyaṁ. Vitthāro",
  "tika-vin12t0:168_9": "pana gahetabboti yojanā. Yoti kulaputto.",
  "tika-vin12t0:169_0": "Assāti laddhasammutikassa. Yaṁ taṁ bahu sutaṁ nāma atthi, taṁ na sutamattamevāti",
  "tika-vin12t0:169_1": "yojanā. Mañjūsāyanti peḷāyaṁ. Sā hi sāmikassa sadhanattaṁ maññate imāyāti ‘‘mañjūsā’’ti",
  "tika-vin12t0:169_2": "vuccati. Mañjūsāyaṁ ratanaṁ sannicitaṁ viya sutaṁ sannicitaṁ asmiṁ puggaleti yojanā,",
  "tika-vin12t0:169_3": "etenāti ‘‘sannicita’’ntipadena, dassetīti sambandho. Soti laddhasammutiko bhikkhu.",
  "tika-vin12t0:169_4": "Sannicitaratanassevāti sannicitaratanassa iva. Tanti ‘‘ye te dhammā’’tiādivacanaṁ.",
  "tika-vin12t0:169_5": "Etthāti imasmiṁ sikkhāpade. Assāti laddhasammutikassa bhikkhuno. Tatthāti ‘‘vacasā",
  "tika-vin12t0:169_6": "paricitā’’tiādivacane. Evamattho veditabboti yojanā. Paguṇāti ujukā. Ujuko hi ajimhattā",
  "tika-vin12t0:169_7": "pakaṭṭho uttamo guṇoti atthena ‘‘paguṇo’’ti vuccati. Anupekkhitāti punappunaṁ upagantvā",
  "tika-vin12t0:169_8": "ikkhitā, passitā dassitāti attho. Atthatoti abhidheyyatthato, aṭṭhakathātoti attho.",
  "tika-vin12t0:169_9": "Kāraṇatoti dhammato, pāḷitoti attho. Diṭṭhisaddassa paññāsaddavevacanattā ‘‘paññāyā’’ti",
  "tika-vin12t0:169_10": "vuttaṁ. Supaccakkhakatāti suṭṭhu akkhānaṁ indriyānaṁ paṭimukhaṁ katā.",
  "tika-vin12t0:170_0": "‘‘Bahussuto’’ti ettha bahussutassa tividhabhāvaṁ dassento āha ‘‘ayaṁ panā’’tiādi.",
  "tika-vin12t0:170_1": "Nissayato muccatīti nissayamuccanako. Parisaṁ upaṭṭhāpetīti parisupaṭṭhāko. Bhikkhuniyo",
  "tika-vin12t0:170_2": "ovadatīti bhikkhunovādako. Tatthāti tividhesu bahussutesu. Nissayamuccanakena ettakaṁ",
  "tika-vin12t0:170_3": "uggahetabbanti sambandho. Upasampadāyāti upasampādetvā. Pañca vassāni etassāti pañcavasso.",
  "tika-vin12t0:170_4": "Tena uggahetabbanti yojanā. Sabbantimenāti sabbesaṁ paricchedānaṁ ante lāmake pavattena.",
  "tika-vin12t0:170_5": "Paguṇāti ajimhā ujukā. Vācuggatāti tasseva vevacanaṁ. Yassa hi pāḷipāṭhā sajjhāyanakāle",
  "tika-vin12t0:170_6": "paguṇā honti, tassa vācuggatā. Yassa vā pana vācuggatā honti, tassa paguṇā. Tasmā",
  "tika-vin12t0:170_7": "tāni padāni aññamaññakāraṇavevacanāni. Pakkhadivasesūti juṇhapakkhakāḷapakkhapariyāpannesu",
  "tika-vin12t0:170_8": "divasesu. Dhammasāvanatthāyāti sampattānaṁ parisānaṁ dhammassa sāvanatthāya suṇāpanatthāyāti",
  "tika-vin12t0:170_9": "adhippāyo. Sāvanatthāyāti ettha yupaccayaparattā kāritapaccayo lopo hotīti daṭṭhabbaṁ.",
  "tika-vin12t0:170_10": "Tasmā sāvīyate suṇāpīyate sāvananti vacanattho kātabbo. Bhāṇavārā uggahetabbāti sambandho.",
  "tika-vin12t0:170_11": "Sampattānanti attano santikaṁ sampattānaṁ. Parikathanatthāyāti parissaṅgena āliṅganena",
  "tika-vin12t0:170_12": "kathanatthaṁ, appasaddasaṅkhātāya vācāya kathanatthanti attho. ‘‘Kathāmaggo’’ti vuttattā",
  "tika-vin12t0:170_13": "vatthukathāyeva adhippetā, na suttasaṅkhāto pāḷipāṭho. Anu pacchā, punappunaṁ vā",
  "tika-vin12t0:170_14": "dāyakā modanti etāyāti anumodanā. Jhānaṁ vā maggo vā phalaṁ vā samaṇadhammo nāma.",
  "tika-vin12t0:170_15": "Tassa karaṇatthaṁ uggahetabbanti yojanā. Hīti saccaṁ, yasmā vā. Catūsu disāsu apaṭihatoti",
  "tika-vin12t0:170_16": "cātuddiso, apaṭihatatthe ṇapaccayo.",
  "tika-vin12t0:171_0": "Parisupaṭṭhāpakena kātabbāti yojanā. Abhivinayeti aññamaññaparicchinne vinayapiṭake.",
  "tika-vin12t0:171_1": "Dve vibhaṅgāti bhikkhuvibhaṅgo ca bhikkhunivibhaṅgo ca. Asakkontena parisupaṭṭhāpakena",
  "tika-vin12t0:171_2": "bhikkhunāti sambandho. Evaṁ attano atthāya uggahetabbaṁ dassetvā idāni parisāya atthāya",
  "tika-vin12t0:171_3": "uggahetabbaṁ dassento āha ‘‘parisāya panā’’tiādi. Abhidhammeti aññamaññaparicchinne",
  "tika-vin12t0:171_4": "suttantapiṭake eva, na abhidhammapiṭake. Tayo vaggāti sagāthāvaggo nidānavaggo khandhavaggoti",
  "tika-vin12t0:171_5": "tayo vaggā. Vāsaddo aniyamavikappattho. Ekanti ekaṁ nipātaṁ. Tato tatoti nikāyato.",
  "tika-vin12t0:171_6": "Samuccayaṁ katvāti rāsiṁ katvā. Na vuttanti aṭṭhakathāsu na kathitaṁ. Yassa pana",
  "tika-vin12t0:171_7": "natthi, so na labhatīti yojanā. Suttante cāti suttantapiṭake pana. Uggahitoti sarūpakathanena",
  "tika-vin12t0:171_8": "gahito, uccāritoti attho. Disāpāmokkhoti disāsu ṭhitānaṁ bhikkhuādīnaṁ pāmokkho.",
  "tika-vin12t0:171_9": "Yena kāmaṁ gamoti yathākāmaṁ gamo.",
  "tika-vin12t0:172_0": "Catūsu nikāyesūti khuddakanikāyato aññesu dīghanikāyādīsu. Ekassāti aññatarassa ekassa",
  "tika-vin12t0:172_1": ". Ekanikāyenāti ekasmiṁ nikāye laddhanayena. Hīti saccaṁ, yasmā vā. Tatthāti catuppakaraṇassa",
  "tika-vin12t0:172_2": "aṭṭhakathāyaṁ. Nānatthanti nānāpayojanaṁ. Tanti vinayapiṭakaṁ. Ettāvatāti ettakapamāṇena",
  "tika-vin12t0:172_3": "paguṇena. Hotīti itisaddo parisamāpanattho. Iti parisamāpanaṁ veditabbanti yojanā.",
  "tika-vin12t0:173_0": "Ubhayāni kho panassāti ādi pana vuttanti sambandho. Aññasminti vinayapiṭakato itarasmiṁ.",
  "tika-vin12t0:173_1": "Tatthāti ‘‘ubhayāni kho panassā’’tiādivacane. Yathā yenākārena āgatāni, taṁ ākāraṁ",
  "tika-vin12t0:173_2": "dassetunti yojanā. Padapaccābhaṭṭhasaṅkaradosavirahitānīti padānaṁ paccābhaṭṭhasaṅkarabhūtehi",
  "tika-vin12t0:173_3": "dosehi virahitāni. Ettha ca padapaccābhaṭṭhanti padānaṁ paṭinivattitvā ābhassanaṁ",
  "tika-vin12t0:173_4": "gaḷanaṁ, cutanti attho. Padasaṅkaranti padānaṁ vipatti, vināsoti attho. ‘‘Suttaso’’ti",
  "tika-vin12t0:173_5": "sāmaññato vuttepi khandhakaparivārasuttaṁ eva gahetabbanti āha ‘‘khandhakaparivārato’’ti.",
  "tika-vin12t0:173_6": "Anubyañjanasoti ettha byañjanasaddo akkharassa ca padassa ca vācakoti āha ‘‘akkharapadapāripūriyā",
  "tika-vin12t0:173_7": "cā’’ti. Hīti saccaṁ, yasmā vā.",
  "tika-vin12t0:174_0": "‘‘Sithiladhanitādīna’’ntipadaṁ ‘‘vacanenā’’tipade kammaṁ, ‘‘vacanenā’’tipadaṁ ‘‘sampannāgato’’tipade",
  "tika-vin12t0:174_1": "hetu, ‘‘vissaṭṭhāya anelagaḷāya atthassa viññāpaniyā’’tipadāni ‘‘vācāyā’’tipade visesanāni.",
  "tika-vin12t0:174_2": "Sithiladhanitādīnanti ādisaddena niggahitavimuttasambandhavavatthitadīgha rassa garu",
  "tika-vin12t0:174_3": "lahu saṅkhātā aṭṭha byañjanabuddhiyo saṅgaṇhāti. Yathāvidhānavacanenāti akkharacintakānaṁ",
  "tika-vin12t0:174_4": "yathā saṁvidahanavacanena. Vācāyeva karīyati kathīyati uccārīyati vākkaraṇaṁ cakārassa",
  "tika-vin12t0:174_5": "kakāraṁ katvā. Hīti tadeva yuttaṁ. Mātugāmo yasmā sarasampattirato, tasmā hīḷetīti",
  "tika-vin12t0:174_6": "yojanā. ‘‘Sarasampattirahita’’ntipadaṁ ‘‘vacana’’ntipade visesanabhāvena visesaṁ",
  "tika-vin12t0:174_7": "katvā ‘‘hīḷetī’’tipade hetubhāvena sampajjanato hetuantogadhavisesananti daṭṭhabbaṁ.",
  "tika-vin12t0:174_8": "Sabbāsanti bhikkhunīnaṁ. ‘‘Sīlācārasampattiyā’’tiiminā jāti gotta rūpa bhogādinātiatthaṁ",
  "tika-vin12t0:174_9": "nivatteti. Kāraṇañcāti aṭṭhakathañca. Tajjetvāti ubbejetvā. Tāsanti bhikkhunīnaṁ.",
  "tika-vin12t0:174_10": "Gihikāleti bhikkhunovādakassa gihikāle anajjhāpannapubbo hotīti sambandho. Hi tadeva",
  "tika-vin12t0:174_11": "yuttaṁ. ‘‘Mātugāmo’’tipadaṁ ‘‘na karotī’’tipade suddhakattā, ‘‘uppādetī’’tipade hetukattā.",
  "tika-vin12t0:174_12": "Ṭhitassa bhikkhuno dhammadesanāyāpīti yojanā. Apisaddo garahattho. Visabhāgehīti",
  "tika-vin12t0:174_13": "viruddhehi vatthārammaṇehi. Ayuttaṭṭhāneti pabbajitānaṁ ananurūpaṭṭhāne. Chandarāganti",
  "tika-vin12t0:174_14": "balavataṇhaṁ. Tenāti tena hetunā.",
  "tika-vin12t0:175": "‘‘Ettha cā’’tiādimhi ayaṁ pana saṅgaho –",
  "tika-vin12t0:176": "‘‘Sīlavā bahussuto ca, svāgato ca suvācako;",
  "tika-vin12t0:177": "Piyo paṭibalo cāpi, najjhāpanno ca vīsatī’’ti.",
  "tika-vin12t0:178_0": "148.Vatthusminti aṭṭhuppattiyaṁ. Kakāralopaṁ katvā garudhammāti vuccantīti āha ‘‘garukehi",
  "tika-vin12t0:178_1": "dhammehī’’ti. Teti garudhammā. Hīti yasmā. ‘‘Ekato’’ti sāmaññena vuttavacanassa visesena",
  "tika-vin12t0:178_2": "gahetabbataṁ dassetuṁ vuttaṁ ‘‘bhikkhunīnaṁ santike’’ti. Yathāvatthukamevāti pācittiyameva.",
  "tika-vin12t0:178_3": "Tañhi vatthussa āpattikāraṇassa anurūpaṁ pavattattā ‘‘yathāvatthuka’’nti vuccati.",
  "tika-vin12t0:179_0": "149.Pātoti pageva, paṭhamanti attho. Asammaṭṭhaṁ sammajjītabbanti sambandho. Asammajjane",
  "tika-vin12t0:179_1": "dosaṁ pākaṭaṁ karonto āha ‘‘asammaṭṭhaṁ hī’’tiādi. Hīti tappākaṭīkaraṇajotako. Tanti",
  "tika-vin12t0:179_2": "pariveṇaṁ. Disvā bhaveyyunti sambandho. Tenāti asotukāmānaṁ viya bhavanahetunā. Pariveṇasammajjanassa",
  "tika-vin12t0:179_3": "ānisaṁsaṁ dassetvā pānīyaparibhojanīyaupaṭṭhānassa tameva dassento āha ‘‘anto gāmato",
  "tika-vin12t0:179_4": "panā’’ti ādi. Tasminti pānīyaparibhojanīye.",
  "tika-vin12t0:180_0": "Sākhābhaṅgampīti bhañjitabbasākhampi. Dutiyoti viññū puriso dutiyo. Nisīditabbaṭṭhānaṁ",
  "tika-vin12t0:180_1": "dassento āha ‘‘nisīditabba’’ntiādi. ‘‘Vihāramajjhe’’ti sāmaññato vatvā visesato dassetuṁ",
  "tika-vin12t0:180_2": "vuttaṁ ‘‘dvāre’’ti. Osaranti avasaranti etthāti osaraṇaṁ, tañca taṁ ṭhānañceti osaraṇaṭṭhānaṁ,",
  "tika-vin12t0:180_3": "tasmiṁ. Samaggatthāti ettha saṁpubbo ca āpubbo ca gamusaddo hoti, tato hiyyattanīsaṅkhātaṁ",
  "tika-vin12t0:180_4": "tthavacanaṁ vā hoti, pañcamīsaṅkhātassa thavacanassa tthattaṁ vā hoti, saṁyogaparattā",
  "tika-vin12t0:180_5": "ā upasaggo rasso ca hoti, iti atthaṁ dassento āha ‘‘sammā āgatatthā’’ti. Tattha ‘‘sammā’’tipadena",
  "tika-vin12t0:180_6": "saṁsaddassa atthaṁ dasseti, ‘‘ā’’itipadena ātyūpasaggaṁ, ‘‘gata’’itipadena gamudhātuṁ,",
  "tika-vin12t0:180_7": "‘‘ttha’’itipadena hiyyattanīsaṅkhātaṁ tthavacanaṁ vā, pañcamīsaṅkhātassa thavacanassa",
  "tika-vin12t0:180_8": "tthattaṁ vā dasseti. Ayaṁ panetthattho – samaṁ tumhe āgatatthāti. Pañcamīsaṅkhātassa",
  "tika-vin12t0:180_9": "thavacanassa tthattakāle samaṁ tumhe āgā attha bhavathāti. ‘‘Āgacchantī’’tipadena",
  "tika-vin12t0:180_10": "‘‘vattantī’’ti ettha vatudhātuyā atthaṁ dasseti, ‘‘paguṇā vācuggatā’’tipadehi adhippāyaṁ",
  "tika-vin12t0:180_11": "dasseti. Pāḷīti garudhammapāḷi.",
  "tika-vin12t0:181_0": "Tatthāti tassaṁ pāḷiyaṁ, tesu vā abhivādanādīsu catūsu. Maggasampadānanti maggaṁ",
  "tika-vin12t0:181_1": "pariharitvā bhikkhussa okāsadānaṁ. Bījananti bījaniyā vidhūpanaṁ. Pānīyāpucchananti",
  "tika-vin12t0:181_2": "pānīyassa āpucchanaṁ. Ādisaddena paribhojanīyāpucchanādikaṁ saṅgaṇhāti. Ettha cāti",
  "tika-vin12t0:181_3": "etesu catūsu abhivādanādīsu. ‘‘Anto gāme vā’’tiādīni cha padāni ‘‘kātabbamevā’’tipade",
  "tika-vin12t0:181_4": "ādhāro. Rājussāraṇāyāti rañño ānubhāvena janānaṁ ussāraṇāya. Mahābhikkhusaṅgho sannipatati",
  "tika-vin12t0:181_5": "etthāti mahāsannipātaṁ, tasmiṁ mahāsannipāte ṭhāne nisinne satīti yojanā. Paccuṭṭhānanti",
  "tika-vin12t0:181_6": "paṭikacceva uṭṭhānaṁ. Taṁ tanti sāmīcikammaṁ.",
  "tika-vin12t0:182_0": "Sakkatvāti cittiṁ katvā, saṁ ādaraṁ katvāti attho. Tenāha ‘‘yathā kato’’tiādi. Tiṇṇaṁ",
  "tika-vin12t0:182_1": "kiccānanti ‘‘sakkatvā garuṁkatvā mānetvā’’tisaṅkhātānaṁ tiṇṇaṁ kiccānaṁ. Anīyasaddo",
  "tika-vin12t0:182_2": "kammatthoti āha ‘‘na atikkamitabbo’’ti.",
  "tika-vin12t0:183_0": "Natthi bhikkhu etthāti abhikkhuko āvāso, so kittake ṭhāne abhikkhuko, yo āvāso abhikkhuko",
  "tika-vin12t0:183_1": "nāma hotīti āha ‘‘sace’’ti ādi. ‘‘Upassayato’’tipadaṁ ‘‘abbhantare’’tipade apādānaṁ.",
  "tika-vin12t0:183_2": "Etthāti abhikkhuke āvāse. Hīti saccaṁ. Tatoti aḍḍhayojanabbhantare ṭhitaāvāsato.",
  "tika-vin12t0:183_3": "Paranti aññasmiṁ āvāse, bhummatthe cetaṁ upayogavacanaṁ. Pacchābhattanti bhattato",
  "tika-vin12t0:183_4": "pacchā. Tatthāti abhikkhuke āvāse. ‘‘Bhikkhuniyo’’tipadaṁ ‘‘vadantī’’tipade kammaṁ.",
  "tika-vin12t0:183_5": "Vuttappamāṇeti aḍḍhayojanabbhantarasaṅkhāte vuttappamāṇe. Sākhāmaṇḍapepīti sākhāya",
  "tika-vin12t0:183_6": "chāditamaṇḍapepi. Pisaddena āvāse pana kā nāma kathāti dasseti. Vuttāti vasitā. Ettāvatāti",
  "tika-vin12t0:183_7": "ekarattaṁ vasitamattena. Etthāti sabhikkhuke āvāse. Upagacchantīhi bhikkhunīhi yācitabbāti",
  "tika-vin12t0:183_8": "yojanā. Pakkhassāti āsaḷhīmāsassa juṇhapakkhassa. ‘‘Terasiya’’ntipadena avayaviavayavabhāvena",
  "tika-vin12t0:183_9": "yojetabbaṁ. Mayanti amhe. Yatoti yena ujunā maggenāti sambandho. Tenāha ‘‘tena maggenā’’ti.",
  "tika-vin12t0:183_10": "Aññena maggenāti ujumaggato aññena jimhamaggena. Ayanti ayaṁ āvāso. Tatoti bhikkhūnaṁ",
  "tika-vin12t0:183_11": "āvāsato, bhikkhuniupassayato vā, idameva yuttataraṁ. Vakkhati hi ‘‘amhākaṁ upassayato",
  "tika-vin12t0:183_12": "gāvutamatte’’ti. Khemaṭṭhāneti abhayaṭṭhāne. Tañhi khīyanti bhayā etthāti khemaṁ,",
  "tika-vin12t0:183_13": "khemañca taṁ ṭhānañceti khemaṭṭhānanti katvā ‘‘khemaṭṭhāna’’nti vuccati. Tāhi bhikkhunīhīti",
  "tika-vin12t0:183_14": "aḍḍhayojanamatte ṭhāne vasantīhi. Tā bhikkhuniyoti gāvutamatte ṭhāne vasantiyo. Antarāti",
  "tika-vin12t0:183_15": "tumhākaṁ, amhākañca nivāsanaṭṭhānassa, nivāsanaṭṭhānato vā antare vemajjhe. Bhummatthe",
  "tika-vin12t0:183_16": "cetaṁ nissakkavacanaṁ. Ṭhite maggeti sambandho ‘‘santikā’’tipadaṁ ‘‘āgata’’itipade",
  "tika-vin12t0:183_17": "apādānaṁ. Tatthāti aññāsaṁ bhikkhunīnaṁ upassaye. Iti yācitabbāti yojanā. Tatoti",
  "tika-vin12t0:183_18": "bhikkhūnaṁ yācitabbato, paranti sambandho.",
  "tika-vin12t0:184_0": "Cātuddaseti āsaḷhīmāsassa juṇhapakkhassa catuddasannaṁ divasānaṁ pūraṇe divase. Idhāti",
  "tika-vin12t0:184_1": "imasmiṁ vihāre. ‘‘Ovāda’’ntipadaṁ ‘‘anu’’itipade kammaṁ. Anujīvantiyoti anugantvā",
  "tika-vin12t0:184_2": "jīvanaṁ vuttiṁ karontiyo. Vuttā bhikkhūti sambandho. Dutiyadivaseti āsaḷhīpuṇṇamiyaṁ.",
  "tika-vin12t0:184_3": "Athāti pakkamanānantaraṁ. Etthāti bhikkhūnaṁ pakkantattā apassane. ‘‘Ābhogaṁ katvā’’tiiminā",
  "tika-vin12t0:184_4": "ābhogaṁ akatvā vasituṁ na vaṭṭatīti dīpeti. Sabhikkhukāvāsaṁ gantabbamevāti adhippāyo.",
  "tika-vin12t0:184_5": "Sāti vassacchedāpatti. Hīti saccaṁ, yasmā vā. Kenaci kāraṇenāti bhikkhācārassa asampadādinā",
  "tika-vin12t0:184_6": "kenaci nimittena. Hīti saccaṁ. Bhikkhūnaṁ pakkantādikāraṇā abhikkhukāvāse vasantiyā",
  "tika-vin12t0:184_7": "kiṁ abhikkhukāvāseva pavāretabbanti āha ‘‘pavārentiyā panā’’tiādi.",
  "tika-vin12t0:185_0": "Anvaddhamāsanti ettha anusaddo vicchatthavācako kammappavacanīyo, tena payogattā",
  "tika-vin12t0:185_1": "bhummatthe upayogavacananti āha ‘‘addhamāse addhamāse’’ti. Paccāsīsitabbāti ettha",
  "tika-vin12t0:185_2": "patipubbo ca āpubbo ca sidhātu icchattheti āha ‘‘icchitabbā’’ti. Sidhātuyā dvebhāvo",
  "tika-vin12t0:185_3": "hoti. Āpubbo sisi icchāyantipi dhātupāṭhesu vuttaṁ. Tatthāti ‘‘uposathapucchaka’’ntivacane.",
  "tika-vin12t0:185_4": "Pakkhassāti yassa kassaci pakkhassa. Mahāpaccariyaṁ pana vuttanti sambandho. Ovādassa",
  "tika-vin12t0:185_5": "yācanaṁ ovādo uttarapadalopena, soyeva attho payojanaṁ ovādattho, tadatthāya. Pāṭipadadivasatoti",
  "tika-vin12t0:185_6": "dutiyadivasato. So hi cando vuddhiñca hāniñca paṭimukhaṁ pajjati ettha, etenāti vā",
  "tika-vin12t0:185_7": "pāṭipadoti vuccati. Itīti evaṁ vuttanayena. Bhagavā paññapetīti yojanā. Aññassāti",
  "tika-vin12t0:185_8": "dhammassavanakammato aññassa. Nirantaranti abhikkhaṇaṁ, ‘‘paññapetī’’tipade bhāvanapuṁsakaṁ.",
  "tika-vin12t0:185_9": "Hīti vitthāro. Evañca satīti evaṁ bahūpakāre sati ca. Yanti yaṁ dhammaṁ. Sātthikanti",
  "tika-vin12t0:185_10": "sapayojanaṁ. Yathānusiṭṭhanti anusiṭṭhiyā anurūpaṁ. Sabbāyeva bhikkhuniyopīti yojanā. Hīti saccaṁ.",
  "tika-vin12t0:186_0": "Ovādaṁ gacchatīti ovādaṁ yācituṁ bhikkhusaṅghassa ārāmaṁ gacchati. Na ovādo gantabboti",
  "tika-vin12t0:186_1": "ovādaṁ yācituṁ bhikkhusaṅghassa ārāmo na gantabbo. Ovādoti ca upayogatthe paccattavacananti",
  "tika-vin12t0:186_2": "daṭṭhabbaṁ. Itarathā hi saddapayogo virujjheyya. Ovādaṁ gantunti ovādaṁ yācanatthāya",
  "tika-vin12t0:186_3": "bhikkhusaṅghassa ārāmaṁ gantuṁ.",
  "tika-vin12t0:187_0": "‘‘Dve tisso bhikkhuniyo’’tipadaṁ ‘‘yācitvā’’tipade dutiyākammaṁ. ‘‘Pesetabbā’’tipade",
  "tika-vin12t0:187_1": "paṭhamākammaṁ. Ovādūpasaṅkamananti ovādassa gahaṇatthāya upasaṅkamanaṁ. Ārāmanti",
  "tika-vin12t0:187_2": "bhikkhusaṅghassa ārāmaṁ. Tatoti gamanato paranti sambandho. Tena bhikkhunāti ovādapaṭiggāhakena",
  "tika-vin12t0:187_3": "bhikkhunā. Tanti sammataṁ bhikkhuṁ.",
  "tika-vin12t0:188_0": "Ussahatīti sakkoti. Pāsādikenāti pasādaṁ āvahena pasādajanakena kāyavacīmanokammenāti",
  "tika-vin12t0:188_1": "attho. Sampādetūti tividhaṁ sikkhaṁ sampādetu. Ettāvatāti ettakena ‘‘pāsādikena sampādetū’’ti",
  "tika-vin12t0:188_2": "vacanamattena. Hīti phalajotako. Etanti ‘‘tāhī’’tivacanaṁ.",
  "tika-vin12t0:189_0": "Ettha ca bhikkhūnaṁ saṅghagaṇapuggalavasena vacanavāro tividho hoti, taṁ tividhaṁ",
  "tika-vin12t0:189_1": "vacanavāraṁ bhikkhunīnaṁ saṅghagaṇapuggalavasena tīhi vacanavārehi guṇitaṁ katvā",
  "tika-vin12t0:189_2": "nava vacanavārā honti, taṁ ākāraṁ dassento āha ‘‘tatrāyaṁ vacanakkamo’’ti. Tatrāti",
  "tika-vin12t0:189_3": "purimavacanāpekkhaṁ. Vacanākāro pākaṭova.",
  "tika-vin12t0:190": "Ekā bhikkhunī vā bahūhi bhikkhunīupassayehi ovādatthāya pesite vacanākāraṁ dassento āha ‘‘bhikkhunisaṅgho ca ayyā’’tiādi.",
  "tika-vin12t0:191_0": "Tenāpīti ovādapaṭiggāhakenāpi ‘‘ovāda’’ntipadaṁ ‘‘paṭiggāhakenā’’ti pade kammaṁ.",
  "tika-vin12t0:191_1": "Puna ‘‘ovāda’’ntipadaṁ ‘‘apaṭiggahetu’’ntipade kammaṁ. Balati assāsapassāsamattena",
  "tika-vin12t0:191_2": "jīvati, na paññājīvitenāti bālo. Gilāyati rujatīti gilāno. Gamissati gantuṁ bhabboti",
  "tika-vin12t0:191_3": "gamiko. Ayaṁ panettha yojanā – gantuṁ bhabbo yo bhikkhu gamissati gamanaṁ karissati,",
  "tika-vin12t0:191_4": "iti tasmā so bhikkhu gamiko nāma. Atha vā yo bhikkhu gantuṁ bhabbattā gamissati gamanaṁ",
  "tika-vin12t0:191_5": "karissati, iti tasmā so bhikkhu gamiko nāmāti. ‘‘Bhabbo’’ti ca hetuantogadhavisesanaṁ.",
  "tika-vin12t0:192_0": "Tatthāti bālādīsu tīsu puggalesu. Dutiyapakkhadivaseti pāṭipadato dutiyapakkhadivase.",
  "tika-vin12t0:192_1": "Uposathaggeti uposathagehe. Tañhi uposathaṁ gaṇhanti, uposatho vā gayhati asminti",
  "tika-vin12t0:192_2": "‘‘uposathagga’’nti vuccati. Tasmiṁ uposathagge. ‘‘Anārocetu’’nti vacanassa ñāpakaṁ",
  "tika-vin12t0:192_3": "dassetvā ‘‘apaccāharitu’’nti vacanassa tameva dassento āha ‘‘aparampi vutta’’ntiādi.",
  "tika-vin12t0:193_0": "Tatthāti ovādapaṭiggāhakesu bhikkhūsu. No cassāti no ce assa. Sabhaṁ vāti samajjaṁ",
  "tika-vin12t0:193_1": "vā. Sā hi saha bhāsanti ettha, santehi vā bhāti dibbatīti ‘‘sabhā’’ti vuccati, taṁ",
  "tika-vin12t0:193_2": "sabhaṁ vā upasaṅkamissāmīti yojanā. Tatrāti tasmiṁ sabhādike. Evaṁ ‘‘tatthā’’tipadepi.",
  "tika-vin12t0:194_0": "Catuddasannaṁ pūraṇo cātuddaso, tasmiṁ pavāretvāti sambandho. Bhikkhusaṅgheti bhikkhusaṅghassa",
  "tika-vin12t0:194_1": "santike, samīpatthe cetaṁ bhummavacanaṁ. Ajjatanāti ettha asmiṁ ahani ajja, imasaddato",
  "tika-vin12t0:194_2": "ahanīti atthe jjapaccayo, imasaddassa ca akāro, ajja eva ajjatanā, svattho hi tanapaccayo.",
  "tika-vin12t0:194_3": "Aparasmiṁ ahani aparajja, aparasaddato ahanīti atthe jjapaccayo sattamyantoyeva.",
  "tika-vin12t0:194_4": "Etthāti pavāraṇe, ‘‘anujānāmī’’tiādivacane vā. Hīti saccaṁ.",
  "tika-vin12t0:195": "Kolāhalanti kotūhalaṁ. Paṭhamaṁ bhikkhunī yācitabbāti saṅghena paṭhamaṁ bhikkhunī yācitabbā.",
  "tika-vin12t0:196": "Tāya bhikkhuniyā vacanīyo assāti yojanā. Passanto paṭikarissatīti vajjāvajjaṁ passanto hutvā paṭikarissati.",
  "tika-vin12t0:197_0": "Ubhinnanti bhikkhubhikkhunīnaṁ. Yathāṭhāneyevāti yaṁ yaṁ ṭhānaṁ yathāṭhānaṁ, tasmiṁ",
  "tika-vin12t0:197_1": "yathāṭhāneyeva. Kenaci pariyāyenāti kenaci kāraṇena. Avapubbo varasaddo pihitatthoti",
  "tika-vin12t0:197_2": "āha ‘‘pihito’’ti. Vacanaṁyevāti ovādavacanaṁyeva. Pathoti jeṭṭhakaṭṭhāne ṭhānassa",
  "tika-vin12t0:197_3": "kāraṇattā patho. Dosaṁ panāti abhikkamanādīsu ādīnavaṁ pana. Añjentīti makkhenti.",
  "tika-vin12t0:197_4": "Bhikkhūhi pana ovadituṁ anusāsituṁ vaṭṭatīti yojanā.",
  "tika-vin12t0:198": "Aññanti ovādato aññaṁ. Esoti garudhammo.",
  "tika-vin12t0:199": "150. ‘‘Adhammakamme’’ti ettha katamaṁ kammaṁ nāmāti āha ‘‘adhammakammetiādīsū’’tiādi. Tatthāti adhammakammadhammakammesu.",
  "tika-vin12t0:200": "152. Uddesaṁ dento bhaṇati, anāpattīti yojanā. Osāretīti katheti. Catuparisatīti catuparisasmiṁ. Tatrāpīti tena bhikkhunīnaṁ suṇanakāraṇenāti. Paṭhamaṁ.",
  "tika-vin12t0:201": "2. Atthaṅgatasikkhāpadaṁ",
  "tika-vin12t0:202_0": "153. Dutiye pariyāyasaddo vāratthoti āha ‘‘vārenā’’ti. Vāroti ca anukkamoyevāti āha",
  "tika-vin12t0:202_1": "‘‘paṭipāṭiyāti attho’’ti. Adhikaṁ cittaṁ imassāti adhicetoti dassento āha ‘‘adhicittavato’’tiādi.",
  "tika-vin12t0:202_2": "Adhicittaṁ nāma idha arahattaphalacittameva, na vipassanāpādakabhūtaṁ aṭṭhasamāpatticittanti",
  "tika-vin12t0:202_3": "āha ‘‘arahattaphalacittenā’’ti. ‘‘Adhicittasikkhā’’tiādīsu (pārā. 45; dī. ni. 3.305;",
  "tika-vin12t0:202_4": "ma. ni. 1.497; a. ni. 6.105; mahāni. 10) hi vipassanāpādakabhūtaṁ aṭṭhasamāpatticittaṁ",
  "tika-vin12t0:202_5": "‘‘adhicitta’’nti vuccati. Na pamajjatoti na pamajjantassa. Sātaccakiriyāyāti satatakaraṇena.",
  "tika-vin12t0:202_6": "Ubho loke munati jānātīti munīti ca, monaṁ vuccati ñāṇaṁ munanaṭṭhena jānanatthena,",
  "tika-vin12t0:202_7": "tamassatthīti munīti ca dassento āha ‘‘muninotī’’tiādi. Tattha ‘‘yo munati…pe… munanena",
  "tika-vin12t0:202_8": "vā’’tiiminā paṭhamatthaṁ dasseti, ‘‘monaṁ vuccati…pe… vuccatī’’tiiminā dutiyatthaṁ",
  "tika-vin12t0:202_9": "dasseti. Muna gatiyanti dhātupāṭhesu (saddanītidhātumālāyaṁ 15 pakārantadhātu) vuttattā",
  "tika-vin12t0:202_10": "‘‘yo munatī’’ti ettha bhūvādigaṇiko munadhātuyeva, na kīyādigaṇiko mudhātūti daṭṭhabbaṁ.",
  "tika-vin12t0:202_11": "Atha vā muna ñāṇeti dhātupāṭhesu (saddanītidhātumālāyaṁ 17 kiyādigaṇika) vuttattā",
  "tika-vin12t0:202_12": "‘‘munātī’’ti kīyādigaṇikova. Dhātvantanakāralopoti daṭṭhabbaṁ. ‘‘Monaṁ vuccati ñāṇa’’nti",
  "tika-vin12t0:202_13": "cettha ñāṇaṁ nāma arahattañāṇameva. Monassa patho monapathoti vutte sattatiṁsa bodhipakkhiyadhammāva",
  "tika-vin12t0:202_14": "adhippetāti āha ‘‘sattatiṁsabodhipakkhiyadhammesū’’ti. Atha vā adhisīlasikkhādayo",
  "tika-vin12t0:202_15": "adhippetāti āha ‘‘tīsu vā sikkhāsū’’ti. Pubbabhāgapaṭipadanti arahattañāṇassa pubbabhāge",
  "tika-vin12t0:202_16": "pavattaṁ sīlasamathavipassanāsaṅkhātaṁ paṭipadaṁ. Pubbabhāgeti arahattañāṇassa pubbabhāge.",
  "tika-vin12t0:202_17": "Etthāti ‘‘adhicetaso…pe… sikkhato’’ti vacane. ‘‘Tādino’’tipadaṁ ‘‘munino’’tipadena",
  "tika-vin12t0:202_18": "yojetabbanti āha ‘‘tādisassa khīṇāsavamunino’’ti. Etthāti ‘‘sokā na bhavanti tādino’’ti",
  "tika-vin12t0:202_19": "vacane. Rāgādayo upasametīti upasantoti dassetuṁ vuttaṁ ‘‘rāgādīna’’nti. Sati assatthīti",
  "tika-vin12t0:202_20": "satimāti katvā mantusaddo niccayogatthoti āha ‘‘satiyā avirahitassā’’ti.",
  "tika-vin12t0:203_0": "Na kasīyati na vilekhīyatīti akāso, soyeva ākāso. Antarena chiddena ikkhitabboti",
  "tika-vin12t0:203_1": "antalikkho. Ākāso hi catubbidho ajaṭākāso, kasiṇugghāṭimākāso, paricchinnākāso, rūpaparicchedākāsoti.",
  "tika-vin12t0:203_2": "Tattha ajaṭākāsova idhādhippeto ‘‘antalikkhe’’ti visesitattā. Tenāha ‘‘na kasiṇugghāṭime,",
  "tika-vin12t0:203_3": "na pana rūpaparicchede’’ti. Paricchinnākāsopi rūpaparicchedākāsena saṅgahito. ‘‘Ma’’nti",
  "tika-vin12t0:203_4": "padaṁ ‘‘avamaññantī’’ti pade kammaṁ. Ettakamevāti etappamāṇaṁ ‘‘adhicetaso’’tiādisaṅkhātaṁ",
  "tika-vin12t0:203_5": "vacanameva, na aññaṁ buddhavacananti attho. Ayanti cūḷapanthako thero. Handāti vassaggatthe",
  "tika-vin12t0:203_6": "nipāto. Mama ānubhāvaṁ dassemi, tumhe passatha gaṇhathāti adhippāyo. Vuṭṭhāyāti tato",
  "tika-vin12t0:203_7": "catutthajjhānato vuṭṭhahitvā. Antarāpi dhāyatīti ettha pisaddassa aṭṭhānatthaṁ dassento",
  "tika-vin12t0:203_8": "āha ‘‘antaradhāyatipī’’ti. Eseva nayo ‘‘seyyampi kappetī’’ti etthapi. Theroti cūḷapanthako",
  "tika-vin12t0:203_9": "thero. Idaṁ padaṁ antarantarā yuttaṭṭhānesu sambandhitvā ‘‘tañceva bhaṇatī’’tiiminā",
  "tika-vin12t0:203_10": "sambandhitabbaṁ. Bhātutherassāti jeṭṭhakabhātubhūtassa mahāpanthakatherassa.",
  "tika-vin12t0:204_0": "Padmanti gāthāyaṁ tayo pādā indavajirā, catutthapādo upendavajiro. Tasmā padmanti",
  "tika-vin12t0:204_1": "ettha makāre pare dukārukārassa lopaṁ katvā parakkharaṁ netvā ‘‘padma’’nti dvibhāvena",
  "tika-vin12t0:204_2": "likhitabbaṁ. Avītagandhanti ettha vīti dīghuccāraṇameva yuttaṁ. Paṅke davati gacchatīti",
  "tika-vin12t0:204_3": "padumaṁ. Kokaṁ duggandhassa ādānaṁ nudati apanetīti kokanudaṁ. Sundaro gandho imassāti",
  "tika-vin12t0:204_4": "sugandhaṁ. Ayaṁ panettha yojanā – yathā kokanudasaṅkhātaṁ sugandhaṁ pāto pageva bālātapena",
  "tika-vin12t0:204_5": "phullaṁ vikasitaṁ avītagandhaṁ hutvā virocamānaṁ padumaṁ siyā, tathā aṅgīrasaṁ aṅgito",
  "tika-vin12t0:204_6": "sarīrato niccharaṇapabhassararasaṁ hutvā virocamānabhūtaṁ antalikkhe tapantaṁ ādiccaṁ",
  "tika-vin12t0:204_7": "iva tedhātuke tapantaṁ sammāsambuddhaṁ passāti.",
  "tika-vin12t0:205_0": "Paguṇanti vācuggataṁ. Tatoti asakkuṇeyyato. Nanti cūḷapanthakaṁ. Theroti mahāpanthako",
  "tika-vin12t0:205_1": "thero nikkaḍḍhāpesīti sambandho. Soti cūḷapanthako. Athāti tasmiṁ kāle. Bhagavā āhāti",
  "tika-vin12t0:205_2": "yojanā. Buddhacakkhunāti āsayānusayaindriyaparopariyattañāṇasaṅkhātena sabbaññubuddhānaṁ",
  "tika-vin12t0:205_3": "cakkhunā. Tanti cūḷapanthakaṁ. Tassāti cūḷapanthakassa. Athāti tasmiṁ ārocanakāle.",
  "tika-vin12t0:205_4": "Assāti cūḷapanthakassa, datvāti sambandho. Rajaṁ malaṁ harati apanetīti rajoharaṇaṁ,",
  "tika-vin12t0:205_5": "pilotikakhaṇḍaṁ. Soti cūḷapanthako. Tassāti pilotikakhaṇḍassa, ‘‘anta’’ntipade avayavisambandho.",
  "tika-vin12t0:205_6": "Parisuddhampīti pisaddo aparisuddhe pilotikakhaṇḍe kā nāma kathāti dasseti. Saṁveganti",
  "tika-vin12t0:205_7": "santāsaṁ bhayanti attho. Athāti tasmiṁ ārambhakāle. Assāti cūḷapanthakassa. ‘‘Ta’’ntipadaṁ",
  "tika-vin12t0:205_8": "‘‘mamāyanabhāva’’ntipadena sambandhaṁ katvā yojanā kātabbāti. Dutiyaṁ.",
  "tika-vin12t0:206": "3. Bhikkhunupassayasikkhāpadaṁ",
  "tika-vin12t0:207_0": "162. Tatiye ‘‘ovadati pācittiyassā’’ti sāmaññato vuttepi visesato attho gahetabboti",
  "tika-vin12t0:207_1": "āha ‘‘aṭṭhahi garudhammehi ovadantasseva pācittiya’’nti. Itoti imasmā sikkhāpadamhā.",
  "tika-vin12t0:207_2": "Yatthayatthāti yasmiṁ yasmiṁ sikkhāpade. Sabbattha tattha tatthāti yojanāti. Tatiyaṁ.",
  "tika-vin12t0:208": "Pakiṇṇakakathā",
  "tika-vin12t0:209_0": "Etthāti imasmiṁ sikkhāpade. Idaṁ pakiṇṇakaṁ vuttanti sambandho. Tīṇi pācittiyānīti",
  "tika-vin12t0:209_1": "bhikkhuno asammatattā ekaṁ pācittiyaṁ, sūriyassa atthaṅgatattā ekaṁ, bhikkhunupassayaṁ",
  "tika-vin12t0:209_2": "upasaṅkamitattā ekanti tīṇi pācittiyāni. Kathanti kena kāraṇena hotīti yojanā. Tatthāti",
  "tika-vin12t0:209_3": "bhikkhunupassayaṁ. Tassevāti sammatasseva bhikkhuno. Aññena dhammenāti garudhammehi",
  "tika-vin12t0:209_4": "aññena dhammena. Divā panāti sūriyuggamanato tassa anatthaṅgateyevāti.",
  "tika-vin12t0:210": "4. Āmisasikkhāpadaṁ",
  "tika-vin12t0:211_0": "164. Catutthe bahuṁ mānaṁ kataṁ yehīti bahukatā. Bahukatā hutvā na ovadantīti atthaṁ",
  "tika-vin12t0:211_1": "dassento āha ‘‘na bahukatā’’tiādi. Dhammeti sīlādidhamme. Adhippāyoti ‘‘na bahukatā’’tipadassa,",
  "tika-vin12t0:211_2": "chabbaggiyānaṁ vā adhippāyoti yojanā. ‘‘Kattukāmoti ādīna’’ntipadaṁ ‘‘attho’’tipade vācakasambandho.",
  "tika-vin12t0:212": "Asammato nāma ṭhapito veditabboti yojanā. Sammutinti bhikkhunovādakasammutiṁ. Pacchā sāmaṇerabhūmiyaṁ ṭhitoti yojanāti. Catutthaṁ.",
  "tika-vin12t0:213": "5. Cīvaradānasikkhāpadaṁ",
  "tika-vin12t0:214_0": "169. Pañcame rathikāyāti racchāya. Sā hi rathassa hitattā rathikāti vuccati. Sandiṭṭhāti",
  "tika-vin12t0:214_1": "samodhānavasena dassīyitthāti sandiṭṭhā. Diṭṭhamattakā mittāti āha ‘‘mittā’’ti. Sesanti",
  "tika-vin12t0:214_2": "vuttavacanato sesaṁ vacanaṁ. Tatrāti cīvarapaṭiggahaṇasikkhāpade. Hīti visesajotakaṁ.",
  "tika-vin12t0:214_3": "Idhāti imasmiṁ cīvaradānasikkhāpadeti. Pañcamaṁ.",
  "tika-vin12t0:215": "6. Cīvarasibbanasikkhāpadaṁ",
  "tika-vin12t0:216_0": "175. Chaṭṭhe udāyīti ettha mahāudāyī, kāḷudāyī, lāḷudāyīti tayo udāyī honti. Tesu",
  "tika-vin12t0:216_1": "tatiyovādhippetoti āha ‘‘lāḷudāyī’’ti. Pabhāvena ṭhāti pavattatīti paṭṭhoti kate",
  "tika-vin12t0:216_2": "paṭibalova labbhati. Tenāha ‘‘paṭibalo’’ti. Nipuṇoti kusalo. ‘‘Paṭibhānena katacitta’’ntiiminā",
  "tika-vin12t0:216_3": "‘‘paṭibhānacitta’’nti padassa majjhe padalopaṁ dasseti. Soti lāḷudāyī akāsīti sambandho.",
  "tika-vin12t0:216_4": "Tassāti cīvarassa. ‘‘Yathāsaṁhaṭa’’nti ettha evasaddo ajjhāharitabboti āha ‘‘yathāsaṁhaṭamevā’’ti.",
  "tika-vin12t0:217_0": "176. Yaṁ cīvaraṁ nivāsituṁ vā pārupituṁ vā sakkā hoti, taṁ cīvaraṁ nāmāti yojanā.",
  "tika-vin12t0:217_1": "Evaṁ hīti evameva. ‘‘Dukkaṭa’’ntiiminā ‘‘sayaṁ sibbati, āpatti pācittiyassā’’ti ettha",
  "tika-vin12t0:217_2": "antarāpattiṁ dasseti. Ārāti sūci. Sā hi arati nissaṅgavasena gacchati pavisatīti",
  "tika-vin12t0:217_3": "‘‘ārā’’ti vuccati, tassā patho gamanaṁ ārāpatho, tasmiṁ, ārāpathassa nīharaṇāvasānattā",
  "tika-vin12t0:217_4": "‘‘nīharaṇe’’ti vuttaṁ. Satakkhattumpīti anekakkhattumpi. Āṇattoti āṇāpīyatīti āṇatto.",
  "tika-vin12t0:217_5": "‘‘Āṇāpito’’ti vattabbe ṇāpesaddassa lopaṁ, ikārassa ca akāraṁ katvā, ‘‘ādatte’’ti",
  "tika-vin12t0:217_6": "ākhyātapade tevibhattiyā viya tapaccayassa ca dvibhāvaṁ katvā evaṁ vuttaṁ. Tenāha",
  "tika-vin12t0:217_7": "‘‘sakiṁ cīvaraṁ sibbāti vutto’’ti. Atha panāti tato aññathā pana. Āṇattassāti āṇāpitassa.",
  "tika-vin12t0:217_8": "Sambahulānipi pācittiyāni hontīti sambandho.",
  "tika-vin12t0:218_0": "Yepi nissitakā sibbantīti yojanā, ācariyupajjhāyesu sibbantesūti sambandho. Tesanti",
  "tika-vin12t0:218_1": "ācariyupajjhāyānaṁ. Tesampīti nissitakānampi. Ñātikānaṁ bhikkhunīnaṁ cīvaranti sambandho.",
  "tika-vin12t0:218_2": "‘‘Antevāsikehī’’tipadaṁ ‘‘sibbāpentī’’tipade kāritakammaṁ. Tatrāpīti ācariyupajjhāyehi",
  "tika-vin12t0:218_3": "sibbāpanepi. ‘‘Antevāsike’’tipadaṁ ‘‘vañcetvā’’tipade suddhakammaṁ, ‘‘sibbāpentī’’tipade",
  "tika-vin12t0:218_4": "kāritakammaṁ. Itaresanti ācariyupajjhāyānanti. Chaṭṭhaṁ.",
  "tika-vin12t0:219": "7. Saṁvidhānasikkhāpadaṁ",
  "tika-vin12t0:220_0": "181. Sattame ‘‘tāsaṁ bhikkhunīnaṁ pacchā gacchantīna’’nti padāni ‘‘pattacīvara’’nti",
  "tika-vin12t0:220_1": "pāṭhasesena yojetabbānīti āha ‘‘pacchā gacchantīnaṁ pattacīvara’’nti. Tā bhikkhuniyo",
  "tika-vin12t0:220_2": "pacchā gacchantiyoti vibhattivipallāsaṁ katvā ‘‘dūsesu’’ntipadena yojetabbānīti āha",
  "tika-vin12t0:220_3": "‘‘tā bhikkhuniyo corā dūsayiṁsū’’ti. Atha vā vibhattivipallāsamakatvā ‘‘acchindiṁsū’’ti",
  "tika-vin12t0:220_4": "pade ‘‘pattacīvara’’ntipadaṁ ajjhāharitvā ‘‘dūsesu’’ntipade ‘‘sīla’’nti pāṭhaṁ ajjhāharitvā",
  "tika-vin12t0:220_5": "yojetabbanti daṭṭhabbaṁ.",
  "tika-vin12t0:221_0": "182-3. Saṁpubbo, vipubbo ca dhādhātu tvāpaccayo hotīti āha ‘‘saṁvidahitvā’’ti. Kukkuṭoti",
  "tika-vin12t0:221_1": "tambacūḷo. So hi kukati āhāratthaṁ pāṇakādayo ādadātīti kukkuṭo. Ayanti gāmo. Adhikaraṇe",
  "tika-vin12t0:221_2": "ṇoti āha ‘‘sampadanti etthā’’ti. Etthāti ca etasmiṁ gāme. Uttarapadassa adhikaraṇatthattā",
  "tika-vin12t0:221_3": "pubbapadena chaṭṭhīsamāsoti āha ‘‘kukkuṭāna’’ntiādi. Evaṁ ṇasaddassa adhikaraṇatthaṁ,",
  "tika-vin12t0:221_4": "pubbapadena chaṭṭhīsamāsañca dassetvā idāni ṇasaddassa bhāvatthaṁ, pubbapadena bāhiratthasamāsañca",
  "tika-vin12t0:221_5": "dassetuṁ vuttaṁ ‘‘atha vā’’ti. Tatthāti pacchimapāṭhe. Uppatitvāti uḍḍitvā uddhaṁ",
  "tika-vin12t0:221_6": "ākāsaṁ laṅgitvāti attho. Etthāti pacchimapāṭhe. Dvidhāti padagamanapakkhagamanavasena",
  "tika-vin12t0:221_7": "dvipakārena. ‘‘Upacāro na labbhatī’’tiiminā gāmantaro na hoti, ekagāmoyeva pana hoti,",
  "tika-vin12t0:221_8": "tasmā āpattipi ekāyeva hotīti dasseti. Paccūseti pabhāte. So hi paṭiviruddhaṁ timiraṁ",
  "tika-vin12t0:221_9": "useti nāsetīti paccūsoti vuccati. Vassantassāti ravantassa. ‘‘Vacanato’’tipadaṁ ‘‘āpattiyevā’’tipade",
  "tika-vin12t0:221_10": "ñāpakahetu. Ratanamattantaroti kukkupamāṇena byavadhāno.",
  "tika-vin12t0:222_0": "Tatrāti ‘‘gāmantare gāmantare’’ti vacane. Hīti vitthāro. Ubhopīti bhikkhubhikkhuniyopi",
  "tika-vin12t0:222_1": "saṁvidahantīti sambandho. Na vadantīti aṭṭhakathācariyā na kathayanti. Catunnaṁ maggānaṁ",
  "tika-vin12t0:222_2": "samāgamaṭṭhānaṁ catukkaṁ, dvinnaṁ, tiṇṇaṁ, catukkato atirekānaṁ vā maggānaṁ sambaddhaṭṭhānaṁ",
  "tika-vin12t0:222_3": "siṅghāṭakaṁ. Tatrāpīti upacārokkamanepi. Gāmatoti attano gāmato. Yāva na okkamanti,",
  "tika-vin12t0:222_4": "tāvāti yojanā. Sandhāyāti ārabbha. Athāti tasmiṁ nikkhamanakāle. Dvepīti bhikkhubhikkhuniyopi",
  "tika-vin12t0:222_5": "gacchantīti sambandho. Tanti vacanaṁ.",
  "tika-vin12t0:223": "Hīti viseso. ‘‘Gāmantare gāmantare’’ti purimasmiṁ naye atikkame anāpatti, okkamane āpattīti ayaṁ viseso.",
  "tika-vin12t0:224": "184.Gatapubbatthāti gatapubbā attha bhavathāti attho. Ehi gacchāmāti vā āgaccheyyāsīti vā vadatīti yojanā. Cetiyavandanatthanti thūpassa vandituṁ.",
  "tika-vin12t0:225_0": "185.Visaṅketenāti ettha kālavisaṅketo, dvāravisaṅketo, maggavisaṅketoti tividho.",
  "tika-vin12t0:225_1": "Tattha kālavisaṅketeneva anāpattiṁ sandhāya ‘‘visaṅketena gacchanti, anāpattī’’ti",
  "tika-vin12t0:225_2": "āha. Dvāravisaṅketena vā maggavisaṅketena vā āpattimokkho natthi. Tamatthaṁ dassento",
  "tika-vin12t0:225_3": "āha ‘‘purebhatta’’ntiādi. Cakkasamāruḷhāti iriyāpathacakkaṁ vā sakaṭacakkaṁ vā sammā",
  "tika-vin12t0:225_4": "āruḷhā. Janapadāti janakoṭṭhāsā. Pariyāyantīti pari punappunaṁ yanti ca āyanti cāti. Sattamaṁ.",
  "tika-vin12t0:226": "8. Nāvābhiruhanasikkhāpadaṁ",
  "tika-vin12t0:227_0": "188. Aṭṭhame saha aññamaññaṁ thavanaṁ abhitthavanaṁ santhavo, saṅgamoti vuttaṁ hoti.",
  "tika-vin12t0:227_1": "Mittabhāvena santhavo mittasanthavo, lokehi assādetabbo ca so mittasanthavo ceti",
  "tika-vin12t0:227_2": "lokassādamittasanthavo, tassa vaso pabhū, tena vā āyattoti lokassādamittasanthavavaso,",
  "tika-vin12t0:227_3": "tena. Uddhaṁ gacchatīti uddhaṁgāminīti dassento āha ‘‘uddha’’ntiādi. Uddhanti ca",
  "tika-vin12t0:227_4": "idha paṭisoto. Tenāha ‘‘nadiyā paṭisota’’nti. ‘‘Uddhaṁgāmini’’ntimātikāpadaṁ ‘‘ujjavanikāyā’’tipadabhājaniyā",
  "tika-vin12t0:227_5": "saṁsandento āha ‘‘yasmā panā’’tiādi. Yoti bhikkhu. Uddhaṁ javanatoti paṭisotaṁ gamanato.",
  "tika-vin12t0:227_6": "Tenāti tena hetunā. Assāti ‘‘uddhaṁgāmini’’ntipadassa. Anusotaṁ idha adho nāmāti",
  "tika-vin12t0:227_7": "āha ‘‘anusota’’nti. Assapīti pisaddo purimāpekkho. Tatthāti ‘‘uddhaṁgāminiṁ vā adhogāminiṁ",
  "tika-vin12t0:227_8": "vā’’tivacane. Yanti nāvaṁ harantīti sambandho. Sampaṭipādanatthanti sammā paṭimukhaṁ",
  "tika-vin12t0:227_9": "pādanatthaṁ, ujupajjāpanatthanti attho. Etthāti nāvāyaṁ. ‘‘Ṭhapetvā’’tipadabhājanimapekkhitvā",
  "tika-vin12t0:227_10": "‘‘upayogatthe nissakkavacana’’nti āha. ‘‘Aññatrā’’ti mātikāpade apekkhite nissakkatthe",
  "tika-vin12t0:227_11": "nissakkavacanampi yujjateva.",
  "tika-vin12t0:228_0": "189. Ekaṁ tīraṁ agāmakaṁ araññaṁ hotīti yojanā. Addhayojanagaṇanāya pācittiyāni hontīti",
  "tika-vin12t0:228_1": "sambandho. Majjhena gamanepīti pisaddo agāmakaaraññatīrapassena gamane kā nāma kathāti",
  "tika-vin12t0:228_2": "dasseti. Na kevalaṁ nadiyāti kevalaṁ nadiyā eva anāpatti nāti yojanā, aññesupi samuddādīsu",
  "tika-vin12t0:228_3": "anāpattīti adhippāyo. Yopi bhikkhu gacchatīti sambandho. Hīti saccaṁ, yasmā vā.",
  "tika-vin12t0:229_0": "191. Kālavisaṅketo, titthavisaṅketo, nāvāvisaṅketoti tividho visaṅketo. Tattha kālavisaṅketena",
  "tika-vin12t0:229_1": "anāpattiṁ sandhāya ‘‘visaṅketena abhiruhantī’’ti vuttaṁ. Aññena visaṅketena āpattiyeva,",
  "tika-vin12t0:229_2": "tamatthaṁ dassento āha ‘‘idhāpī’’tiādīti. Aṭṭhamaṁ.",
  "tika-vin12t0:230": "9. Paripācitasikkhāpadaṁ",
  "tika-vin12t0:231_0": "192. Navame mahānāgesūti mahāarahantesu tiṭṭhamānesu santesu, cetake pessabhūte navake",
  "tika-vin12t0:231_1": "bhikkhū nimantetīti adhippāyo. Itarathāti vibhattivipallāsato vā pāṭhasesato vā aññena",
  "tika-vin12t0:231_2": "pakārena. Antaraṁ majjhaṁ pattā kathā antarakathāti dassento āha ‘‘avasāna’’ntiādi.",
  "tika-vin12t0:231_3": "Pakirīyitthāti pakatā, na pakatā vippakatāti vutte kariyamānakathāvāti āha ‘‘kariyamānā",
  "tika-vin12t0:231_4": "hotī’’ti. Addhacchikenāti upaḍḍhacakkhunā. Tehīti therehi.",
  "tika-vin12t0:232_0": "194.Laddhabbanti laddhārahaṁ. Assāti ‘‘bhikkhuniparipācita’’ntipadassa. Sammā ārabhitabboti",
  "tika-vin12t0:232_1": "samārambhoti dassento āha ‘‘samāraddhaṁ vuccatī’’ti. Paṭiyāditassāti paripācitassa",
  "tika-vin12t0:232_2": "bhattassa. Gihīnaṁ samārambhoti gihisamārambho, katvatthe cetaṁ sāmivacanaṁ. Tatoti",
  "tika-vin12t0:232_3": "tato bhattato. Aññatrāti vinā. Tamatthaṁ vivaranto āha ‘‘taṁ piṇḍapātaṁ ṭhapetvā’’ti.",
  "tika-vin12t0:232_4": "Padabhājane pana vuttanti sambandho. ‘‘Ñātakapavāritehī’’tipadaṁ ‘‘asamāraddho’’tipade",
  "tika-vin12t0:232_5": "kattā. Atthatoti bhikkhuniaparipācitaatthato. Tasmāti yasmā atthato samāraddhova hoti, tasmā.",
  "tika-vin12t0:233_0": "195.Paṭiyāditanti paṭiyattaṁ. Pakatiyā paṭiyattaṁ pakatipaṭiyattanti dassento āha",
  "tika-vin12t0:233_1": "‘‘pakatiyā’’tiādi. Mahāpaccariyaṁ pana vuttanti sambandho. Tassāti tasseva bhikkhuno.",
  "tika-vin12t0:233_2": "Aññassāti tato aññassa bhikkhuno.",
  "tika-vin12t0:234": "197.Bhikkhuniparipācitepīti pisaddo bhikkhuniaparipācite kā nāma kathāti dassetīti. Navamaṁ.",
  "tika-vin12t0:235": "10. Rahonisajjasikkhāpadaṁ",
  "tika-vin12t0:236_0": "198. Dasame pāḷiattho cāti ettha pāḷisaddo vinicchiyasadde ca yojetabbo ‘‘pāḷivinicchayo’’ti.",
  "tika-vin12t0:236_1": "Hīti saccaṁ, yasmā vā. ‘‘Idaṁ sikkhāpada’’ntipadaṁ ‘‘ekapariccheda’’ntipade tulyatthakattā,",
  "tika-vin12t0:236_2": "‘‘paññatta’’ntipade kammaṁ. Uparīti acelakavaggeti. Dasamaṁ.",
  "tika-vin12t0:237": "Ovādavaggo tatiyo.",
  "tika-vin12t0:238": "4. Bhojanavaggo",
  "tika-vin12t0:239": "1. Āvasathapiṇḍasikkhāpada-atthayojanā",
  "tika-vin12t0:240_0": "203. Bhojanavaggassa paṭhame āvasathe paññatto piṇḍo āvasathapiṇḍoti dassento āha",
  "tika-vin12t0:240_1": "‘‘samantā’’tiādi. Parikkhittanti parivutaṁ āvasathanti sambandho. Addhaṁ pathaṁ gacchantīti",
  "tika-vin12t0:240_2": "addhikā. Gilāyanti rujantīti gilānā. Gabbho kucchiṭṭhasatto etāsanti gabbhiniyo.",
  "tika-vin12t0:240_3": "Malaṁ pabbājentīti pabbajitā, tesaṁ yathānurūpanti sambandho. Paññattāni mañcapīṭhāni",
  "tika-vin12t0:240_4": "etthāti paññattamañcapīṭho, taṁ. Anekagabbhaparicchedaṁ anekapamukhaparicchedaṁ āvasathaṁ",
  "tika-vin12t0:240_5": "katvāti yojanā. Tatthāti āvasathe. Tesaṁ tesanti addhikādīnaṁ. Hiyyosaddassa atītānantarāhassa",
  "tika-vin12t0:240_6": "ca anāgatānantarāhassa ca vācakattā idha anāgatānantarāhavācakoti āha ‘‘svepī’’ti.",
  "tika-vin12t0:240_7": "Kuhiṁ gatā iti vutteti yojanā. ‘‘Kukkuccāyanto’’tipadassa nāmadhātuṁ dassento āha",
  "tika-vin12t0:240_8": "‘‘kukkuccaṁ karonto’’ti.",
  "tika-vin12t0:241_0": "206. ‘‘Addhayojanaṁ vā yojanaṁ vā’’tiiminā ‘‘pakkamitu’’ntipadassa kammaṁ dasseti.",
  "tika-vin12t0:241_1": "‘‘Gantu’’ntiiminā kamusaddassa padavikkhepatthaṁ dasseti. ‘‘Anodissā’’tipadassa tvāpaccayantabhāvaṁ",
  "tika-vin12t0:241_2": "dassetuṁ ‘‘anuddisitvā’’ti vuttaṁ. Pāsaṁ ḍetīti pāsaṇḍo, sattānaṁ cittesu diṭṭhipāsaṁ",
  "tika-vin12t0:241_3": "khipatīti attho. Atha vā taṇhāpāsaṁ, diṭṭhipāsañca ḍeti uḍḍetīti pāsaṇḍo, taṁ pāsaṇḍaṁ.",
  "tika-vin12t0:241_4": "Yāvatattho paññatto hotīti yāvatā attho hoti, tāvatā paññatto hotīti yojanā. ‘‘Yāvadattho’’tipi",
  "tika-vin12t0:241_5": "pāṭho, ayamevattho. Dakāro padasandhikaro. Sakiṁ bhuñjitabbanti ekadivasaṁ sakiṁ",
  "tika-vin12t0:241_6": "bhuñjitabbanti attho. Tenāha ‘‘ekadivasaṁ bhuñjitabba’’nti.",
  "tika-vin12t0:242_0": "Etthāti imasmiṁ sikkhāpade. Ekakulena vā paññattanti sambandho. Bhuñjituṁ na vaṭṭati",
  "tika-vin12t0:242_1": "ekato hutvā paññattattāti adhippāyo. Nānākulehi paññattaṁ piṇḍanti yojanā. Bhuñjituṁ",
  "tika-vin12t0:242_2": "vaṭṭati nānākulāni ekato ahutvā visuṁ visuṁ paññattattāti adhippāyo. Yopi piṇḍo chijjatīti",
  "tika-vin12t0:242_3": "sambandho. Upacchinditvāti asaddhiyādipāpacittattā upacchinditvā.",
  "tika-vin12t0:243_0": "208.Anuvasitvāti punappunaṁ vasitvā. Antarāmagge gacchantattā ‘‘gacchanto bhuñjatī’’ti",
  "tika-vin12t0:243_1": "idaṁ tāva yuttaṁ hotu, gataṭṭhāne pana gamitattā kathaṁ? Paccuppannasamīpopi atīto",
  "tika-vin12t0:243_2": "tena saṅgahitattā yuttaṁ. ‘‘Kuto nu tvaṁ bhikkhu āgacchasī’’tiādīsu (saṁ. ni. 1.130)",
  "tika-vin12t0:243_3": "viya. Taṁsamīpopi hi tādiso. Nānāṭṭhānesu nānākulānaṁ santake pakatiyā anāpattibhāvato",
  "tika-vin12t0:243_4": "nānāṭṭhānesu ekakulasseva santakaṁ sandhāya vuttaṁ ‘‘anāpattī’’ti. Āraddhassa vicchedattā",
  "tika-vin12t0:243_5": "‘‘puna ekadivasaṁ bhuñjituṁ labhatī’’ti vuttaṁ. ‘‘Odissā’’ti sāmaññato vuttepi bhikkhūyeva",
  "tika-vin12t0:243_6": "gahetabbāti āha ‘‘bhikkhūnaṁyevā’’ti. Paṭhamaṁ.",
  "tika-vin12t0:244": "2. Gaṇabhojanasikkhāpadaṁ",
  "tika-vin12t0:245_0": "209. Dutiye pahīnalābhasakkārassa hetuṁ dassento āha ‘‘so kirā’’tiādi. Soti devadatto.",
  "tika-vin12t0:245_1": "‘‘Ahosī’’ti ca ‘‘pākaṭo jāto’’ti ca yojetabbo. Ajātasattunāti ajātasseyeva piturājassa",
  "tika-vin12t0:245_2": "sattubhāvato ajātasattunā, ‘‘mārāpetvā’’tipade kāritakammaṁ. Rājānanti bimbisārarājaṁ,",
  "tika-vin12t0:245_3": "‘‘mārāpetvā’’tipade dhātukammaṁ. Abhimāreti abhinilīyitvā bhagavato māraṇatthāya",
  "tika-vin12t0:245_4": "pesite dhanudhare. Gūḷhapaṭicchannoti guhito hutvā paṭicchanno. Parikathāyāti pariguhanāya",
  "tika-vin12t0:245_5": "kathāya. ‘‘Rājānampī’’tipadaṁ ‘‘mārāpesī’’tipade dhātukammaṁ. Pavijjhīti pavaṭṭesi.",
  "tika-vin12t0:245_6": "Tatoti tato vuttato paraṁ uṭṭhahiṁsūti sambandho. Nagare nivasantīti nāgarā. Rājāti",
  "tika-vin12t0:245_7": "ajātasatturājā. Sāsanakaṇṭakantisāsanassa kaṇṭakasadisattā sāsanakaṇṭakaṁ. Tatoti",
  "tika-vin12t0:245_8": "nīharato. Upaṭṭhānampīti upaṭṭhānampi, upaṭṭhānatthāyapi vā. Aññepīti rājato aññepi.",
  "tika-vin12t0:245_9": "Assāti devadattassa. Kiñci khādanīyabhojanīyaṁ ‘‘dātabba’’nti iminā yojetabbaṁ. Kiñci",
  "tika-vin12t0:245_10": "vā abhivādanādi ‘‘kātabba’’nti iminā sambandho. Kulesu viññāpetvā bhuñjanassa hetuṁ",
  "tika-vin12t0:245_11": "dassento āha ‘‘mā me’’tiādi. Posento hutvā bhuñjatīti sambandho.",
  "tika-vin12t0:246": "211. Bhattaṁ anadhivāsentānaṁ kasmā cīvaraṁ parittaṁ uppajjatīti āha ‘‘bhattaṁ agaṇhantāna’’ntiādi.",
  "tika-vin12t0:247": "212. Cīvarakārake bhikkhū bhattena kasmā nimantentīti āha ‘‘gāme’’tiādi.",
  "tika-vin12t0:248_0": "215.Nānāverajjaketi ettha rañño idaṁ rajjaṁ, visadisaṁ rajjaṁ virajjaṁ, nānappakāraṁ",
  "tika-vin12t0:248_1": "virajjaṁ nānāvirajjaṁ. Nānāvirajjehi āgatā nānāverajjakā. Majjhe vuddhi hotīti āha",
  "tika-vin12t0:248_2": "‘‘nānāvidhehi aññarajjehi āgate’’ti. Aññarajjehīti rājagahato aññehi rajjehi. Rañjitabbanti",
  "tika-vin12t0:248_3": "rañjanti vutte niggahitassa anāsanaṁ sandhāya vuttaṁ ‘‘nānāverañjakeitipi pāṭho’’ti.",
  "tika-vin12t0:249_0": "218.Gaṇabhojaneti gaṇassa bhojanaṁ gaṇabhojanaṁ, gaṇabhojanassa bhojanaṁ gaṇabhojanaṁ,",
  "tika-vin12t0:249_1": "tasmiṁ gaṇabhojane pācittiyanti attho. ‘‘Rattūparato’’tiādīsu (dī. ni. 1.10; ma.",
  "tika-vin12t0:249_2": "ni. 1.293) viya ekassa bhojanasaddassa lopo daṭṭhabbo. Nanu uposathe viya dve tayo",
  "tika-vin12t0:249_3": "gaṇo nāmāti āha ‘‘idha gaṇo nāma cattāro’’tiādi. Tena dve tayo gaṇo nāma na honti,",
  "tika-vin12t0:249_4": "cattāro pana ādiṁ katvā taduttari gaṇo nāmāti dasseti. Taṁ panetanti ettha etasaddo",
  "tika-vin12t0:249_5": "vacanālaṅkāro dvīsu sabbanāmesu pubbasseva yebhuyyena padhānattā. Pasavatīti vaḍḍhati,",
  "tika-vin12t0:249_6": "jāyatīti attho. Vevacanena vāti ‘‘bhattena nimantemi, bhojanena nimantemī’’ti pariyāyena",
  "tika-vin12t0:249_7": "vā. Bhāsantarena vāti mūlabhāsāto aññāya bhāsāya vā. Ekato nimantitā bhikkhūti sambandho.",
  "tika-vin12t0:249_8": "Hīti saccaṁ, yasmā vā. Pamāṇanti kāraṇaṁ. ‘‘Cattāro’’ti liṅgavipallāsaṁ katvā ‘‘vihāre’’tipadena",
  "tika-vin12t0:249_9": "yojetabbaṁ. Ṭhitesuyevāti padaṁ niddhāraṇasamudāyo. Eko nimantitoti sambandho.",
  "tika-vin12t0:250": "Cattāro bhikkhū viññāpeyyunti sambandho. Pāṭekkanti patiekassa bhāvo pāṭekkaṁ, visunti attho. Ekato vā nānāto vā viññāpeyyunti sambandho.",
  "tika-vin12t0:251_0": "Chavisaṅkhātato bāhiracammato abbhantaracammassa thūlattā ‘‘mahācammassā’’ti vuttaṁ.",
  "tika-vin12t0:251_1": "Phālaṁ etesaṁ pādānaṁ sañjātanti phālitā, uppādentīti sambandho. Pahaṭamatte satīti",
  "tika-vin12t0:251_2": "yojanā. Lesena kappanti pavattaṁ cittaṁ lesakappiyaṁ.",
  "tika-vin12t0:252_0": "Suttañcāti sūcipāsapavesanasuttañca. Nanu visuṁ cīvaradānasamayo viya cīvarakārasamayopi",
  "tika-vin12t0:252_1": "atthi, kasmā ‘‘yadā tadā’’ti vuttanti āha ‘‘visuṁ hī’’tiādi. Hīti saccaṁ, yasmā vā.",
  "tika-vin12t0:252_2": "Visuṁ cīvaradānasamayo viya cīvarakārasamayo nāma yasmā natthi, tasmā ‘‘yadā tadā’’ti",
  "tika-vin12t0:252_3": "mayā vuttanti adhippāyo. Tasmā yo bhikkhu karoti, tena bhuñjitabbanti yojanā. Sūciveṭhanakoti",
  "tika-vin12t0:252_4": "sibbanatthāya dve pilotikakhaṇḍe sambandhitvā sūciyā vijjhanako. Vicāretīti pañcakhaṇḍasattakhaṇḍādivasena",
  "tika-vin12t0:252_5": "saṁvidahati. Chindatīti satthakena vā hatthena vā chindati. Moghasuttanti muyhanaṁ",
  "tika-vin12t0:252_6": "mogho, atthato gahetabbachaṭṭetabbaṭṭhāne muyhanacittaṁ, tassa chindanaṁ suttanti",
  "tika-vin12t0:252_7": "moghasuttaṁ. Āgantukapaṭṭanti dupaṭṭacīvare mūlapaṭṭassa upari ṭhapitapaṭṭaṁ. Paccāgatanti",
  "tika-vin12t0:252_8": "paṭṭacīvarādīsu labbhati. Bandhatīti mūlapaṭṭena āgantukapaṭṭaṁ. Bandhati. Anuvātanti",
  "tika-vin12t0:252_9": "cīvaraṁ anupariyāyitvā vīyati bandhīyatīti anuvātaṁ, taṁ chindati. Ghaṭṭetīti dve",
  "tika-vin12t0:252_10": "anuvātante aññamaññaṁ sambajjhati. Āropetīti cīvarassa upari āropeti. Tatthāti cīvare.",
  "tika-vin12t0:252_11": "Suttaṁ karotīti sūcipāsapavesanasuttaṁ vaṭṭeti. Valetīti vaṭṭitvā suttaveṭhanadaṇḍake",
  "tika-vin12t0:252_12": "āvaṭṭeti. Pipphalikanti satthakaṁ. Tañhi piyampi phāletīti pipphali, sāyeva pipphalikanti",
  "tika-vin12t0:252_13": "katvā pipphalikanti vuccati, taṁ niseti nisānaṁ karotīti attho. Yo pana katheti,",
  "tika-vin12t0:252_14": "etaṁ ṭhapetvāti yojanā.",
  "tika-vin12t0:253_0": "Addhānamaggassa dvigāvutattā ‘‘addhayojanabbhantare gāvute’’ti vuttaṁ. Abhirūḷhena",
  "tika-vin12t0:253_1": "bhuñjitabbanti sambandho. Yatthāti yasmiṁ kāle. ‘‘Sannipatantī’’ti bahukattuvasena",
  "tika-vin12t0:253_2": "vuttaṁ. Akusalaṁ parivajjetīti paribbājako, pabbajjavesaṁ vā pariggahetvā vajati",
  "tika-vin12t0:253_3": "gacchati pavattatīti paribbājako. Vinā bhāvapaccayena bhāvatthassa ñātabbato paribbājakabhāvo",
  "tika-vin12t0:253_4": "paribbājako, taṁ samāpannoti paribbājakasamāpanno. Atha vā paribbājakesu samāpanno",
  "tika-vin12t0:253_5": "pariyāpannoti paribbājakasamāpanno. ‘‘Etesa’’ntipadaṁ ‘‘yena kenacī’’tipade niddhāraṇasamudāyo.",
  "tika-vin12t0:254_0": "220. Yepi bhikkhū bhuñjantīti sambandho. Tatthāti ‘‘dve tayo ekato’’tivacane. Animantito",
  "tika-vin12t0:254_1": "catuttho yassa catukkassāti animantitacatutthaṁ, animantitena vā catutthaṁ animantitacatutthaṁ.",
  "tika-vin12t0:254_2": "Eseva nayo aññesupi catutthesu. Idhāti imasmiṁ sāsane. Nimantetīti akappiyanimantanena",
  "tika-vin12t0:254_3": "nimanteti. Tesūti catūsu bhikkhūsu. Soti upāsako. Aññanti nāgatabhikkhuto aññaṁ,",
  "tika-vin12t0:254_4": "nimantitabhikkhuto vā. Taṅkhaṇappattanti tasmiṁ pucchanakathanakkhaṇe pattaṁ. Hīti",
  "tika-vin12t0:254_5": "vitthāro. Tatthāti tasmiṁ ṭhāne, gehe vā. Tehīti karaṇabhūtehi bhikkhūhi.",
  "tika-vin12t0:255": "Soti piṇḍapātiko. Anāgacchantampīti sayaṁ na āgacchantampi. Lacchathāti labhissatha.",
  "tika-vin12t0:256": "Sopīti sāmaṇeropi, na piṇḍapātikoyevāti attho.",
  "tika-vin12t0:257": "Tatthāti gilānacatutthe, tesu catūsu vā. Gilāno itaresaṁ pana gaṇapūrako hotīti yojanā.",
  "tika-vin12t0:258_0": "Gaṇapūrakattāti samayaladdhassa gaṇapūrakattā. Catukkānīti cīvaradānacatutthaṁ cīvarakāracatutthaṁ",
  "tika-vin12t0:258_1": "addhānagamanacatutthaṁ nāvābhiruhanacatutthaṁ mahāsamayacatutthaṁ, samaṇabhattacatutthanti",
  "tika-vin12t0:258_2": "cha catukkāni. Purimehi missetvā ekādasa catukkāni veditabbāni. Eko paṇḍito bhikkhu",
  "tika-vin12t0:258_3": "nisinno hotīti sambandho. Tesūti tīsu bhikkhūsu, gatesu gacchatīti yojanā. Bhutvā",
  "tika-vin12t0:258_4": "āgantvā ṭhitesupi anāpattiyeva. Kasmā sabbesaṁ anāpatti, nanu cattāro bhikkhū ekato",
  "tika-vin12t0:258_5": "gaṇhantīti āha ‘‘pañcannaṁ hī’’tiādi. Hīti saccaṁ, yasmā vā. Bhojanānaṁyevāti na",
  "tika-vin12t0:258_6": "yāgukhajjakaphalāphalādīnaṁ. Tāni cāti yehi bhojanehi visaṅketaṁ natthi, tāni ca",
  "tika-vin12t0:258_7": "bhojanāni. Tehīti catūhi bhikkhūhi . Tānīti yāguādīni. Itīti tasmā anāpattinti yojanā.",
  "tika-vin12t0:259_0": "Koci pesito apaṇḍitamanusso vadatīti yojanā. Kattukāmena pesitoti sambandho. Bhattaṁ",
  "tika-vin12t0:259_1": "gaṇhathāti vāti vāsaddo ‘‘odanaṁ gaṇhatha, bhojanaṁ gaṇhatha, annaṁ gaṇhatha, kuraṁ",
  "tika-vin12t0:259_2": "gaṇhathā’’ti vacanānipi saṅgaṇhāti. Nimantanaṁ sādiyantīti nemantanikā. Piṇḍapāte",
  "tika-vin12t0:259_3": "dhutaṅge niyuttāti piṇḍapātikā. Punadivase bhanteti vutteti yojanā. Haritvāti apanetvā.",
  "tika-vin12t0:259_4": "Tatoti tato vadanato paranti sambandho. Vikkhepanti vividhaṁ khepaṁ. Teti asukā ca",
  "tika-vin12t0:259_5": "asukā ca gāmikā. Bhanteti vutteti yojanā. Sopīti apaṇḍitamanussopi, na gāmikāyevāti",
  "tika-vin12t0:259_6": "attho. Kasmā na labhāmi bhanteti vutteti yojanā. Evaṁ ‘‘kathaṁ nimantesuṁ bhante’’ti",
  "tika-vin12t0:259_7": "etthāpi. Tatoti tasmā kāraṇā. Esāti eso gāmo. Tanti bhūmatthe cetaṁ upayogavacanaṁ,",
  "tika-vin12t0:259_8": "tasmiṁ gāme carathāti hi attho. Kiṁ etenāti etena pucchanena kiṁ payojanaṁ. Etthāti",
  "tika-vin12t0:259_9": "pucchane. Mā pamajjitthāti vadatīti sambandho. Dutiyadivaseti nimantanadivasato dutiyadivase.",
  "tika-vin12t0:259_10": "Dhuragāmeti padhānagāme, antikagāme vā. Bhāvo nāma kiriyattā ekoyeva hoti, tasmā",
  "tika-vin12t0:259_11": "kattāraṁ vā kammaṁ vā sambandhaṁ vā apekkhitvā bahuvacanena na bhavitabbaṁ, tena",
  "tika-vin12t0:259_12": "vuttaṁ ‘‘na dubbacehi bhavitabba’’nti. Tesūti gāmikesu bhojentesūti sambandho. Asanasālāyanti",
  "tika-vin12t0:259_13": "bhojanasālāyaṁ. Sā hi asati bhuñjati etthāti asanā, salanti pavisanti assanti sālā,",
  "tika-vin12t0:259_14": "asanā ca sā sālāceti asanasālāti atthena ‘‘asanasālā’’ti vuccati.",
  "tika-vin12t0:260_0": "Atha panāti tato aññathā pana. Apādānattho hi athasaddo. Tattha tatthāti tasmiṁ tasmiṁ",
  "tika-vin12t0:260_1": "ṭhāne antaravīthiādīsūti attho. Paṭikaccevāti paṭhamaṁ katvā eva. Bhikkhūsu gāmato",
  "tika-vin12t0:260_2": "anikkhantesu pagevāti vuttaṁ hoti. Na vaṭṭatīti ‘‘bhattaṁ gaṇhathā’’ti pahiṇattā",
  "tika-vin12t0:260_3": "na vaṭṭati. Ye pana manussā bhojentīti sambandho. Nivattathāti vuttapadeti ‘‘nivattathā’’ti",
  "tika-vin12t0:260_4": "vutte kiriyāpade. Yassakassacihotīti yassa kassaci atthāya hotīti yojanā. Nivattituṁ",
  "tika-vin12t0:260_5": "vaṭṭatīti ‘‘bhattaṁ gaṇhathā’’ti avuttattā nivattituṁ vaṭṭati. Sambandhaṁ katvāti",
  "tika-vin12t0:260_6": "‘‘nivattatha bhante’’ti bhantesaddena abyavahitaṁ katvā. Nisīdatha bhante, bhattaṁ",
  "tika-vin12t0:260_7": "gaṇhathāti bhantesaddena byavahitaṁ katvā vutte ‘‘nisīdathā’’tipade nisīdituṁ vaṭṭati.",
  "tika-vin12t0:260_8": "Atha bhantesaddena byavahitaṁ akatvā ‘‘nisīdatha, bhattaṁ gaṇhathā’’ti sambandhaṁ",
  "tika-vin12t0:260_9": "katvā vutte nisīdituṁ vaṭṭati. Iccetaṁ nayaṁ atidisati ‘‘eseva nayo’’tiimināti. Dutiyaṁ.",
  "tika-vin12t0:261": "3. Paramparabhojanasikkhāpadaṁ",
  "tika-vin12t0:262_0": "221. Tatiye ‘‘na kho…pe… karontī’’tipāṭhassa atthasambandhaṁ dassento āha ‘‘yena",
  "tika-vin12t0:262_1": "niyāmenā’’tiādi. Tattha ‘‘yena niyāmenā’’tiiminā ‘‘yathayime manussā’’ti ettha yathāsaddassa",
  "tika-vin12t0:262_2": "yaṁsaddatthabhāvaṁ dasseti. Tenāti tena niyāmena. Iminā yathāsaddassa niyamaniddiṭṭhabhāvaṁ",
  "tika-vin12t0:262_3": "dasseti. ‘‘Ñāyatī’’tiiminā kiriyāpāṭhasesaṁ dasseti. ‘‘Sāsanaṁ vā dānaṁ vā’’tipadehi",
  "tika-vin12t0:262_4": "idaṁsaddassa atthaṁ dasseti. Buddhappamukhe saṅgheti sampadānatthe cetāni bhummavacanāni,",
  "tika-vin12t0:262_5": "buddhappamukhassa saṅghassa dānaṁ vāti attho. ‘‘Paritta’’ntiiminā orakasaddassa atthaṁ",
  "tika-vin12t0:262_6": "dasseti. ‘‘Lāmaka’’ntiiminā parittasaddassa parivāratthaṁ nivatteti. Kiro eva patibhāve",
  "tika-vin12t0:262_7": "niyutto kirapatikoti atthaṁ dassento āha ‘‘kirapatikoti etthā’’ti ādi. Soti kirapatiko.",
  "tika-vin12t0:262_8": "Kammaṁ kāretīti sambandho. Upacāravasenāti vohāravasena, upalakkhaṇavasena, padhānavasena",
  "tika-vin12t0:262_9": "vāti attho. Na kevalaṁ badarāyeva, aññepi pana bahū khādanīyabhojanīyā paṭiyattāti",
  "tika-vin12t0:262_10": "adhippāyo. Badarena misso badaramisso, badarasāḷavoti āha ‘‘badarasāḷavenā’’ti. Badaracuṇṇena",
  "tika-vin12t0:262_11": "misso madhusakkharādi ‘‘badarasāḷavo’’ti vuccati.",
  "tika-vin12t0:263": "222. Uddhaṁ sūro uggato asmiṁ kāleti ussūroti vutte atidivākāloti āha ‘‘atidivā’’ti.",
  "tika-vin12t0:264_0": "226. Ayaṁ bhattavikappanā nāma vaṭṭatīti yojanā. Pañcasu sahadhammikesūti niddhāraṇasamudāyo,",
  "tika-vin12t0:264_1": "itthannāmassāti sambandho. Yadi pana sammukhāpi vikappituṁ vaṭṭati, tadā attanā saha",
  "tika-vin12t0:264_2": "ṭhitassa bhagavato kasmā na vikappetīti āha ‘‘sā cāya’’ntiādi. Sā ayaṁ vikappanā",
  "tika-vin12t0:264_3": "saṅgahitāti sambandho. Kasmā bhagavato vikappetuṁ na vaṭṭatīti āha ‘‘bhagavati hī’’tiādi.",
  "tika-vin12t0:264_4": "Hīti saccaṁ, yasmā vā. Saṅghena katanti sambandho.",
  "tika-vin12t0:265_0": "229. ‘‘Dve tayo nimantane’’tipadāni liṅgavipallāsānīti āha ‘‘dve tīṇi nimantanānī’’ti.",
  "tika-vin12t0:265_1": "Nimantitabbo etehīti nimantanāni bhojanāni bhuñjatīti sambandho. Dve tīṇi kulāni",
  "tika-vin12t0:265_2": "ākirantīti yojanā. Sūpabyañjananti sūpo ca byañjanañca sūpabyañjanaṁ. Anāpatti ekato",
  "tika-vin12t0:265_3": "missitattāti adhippāyo. Mūlanimantananti paṭhamanimantanaṁ bhojanaṁ. Antoti heṭṭhā.",
  "tika-vin12t0:265_4": "Ekampi kabaḷanti ekampi ālopaṁ. Yathā tathā vāti yena vā tena vā ākārena. Tatthāti",
  "tika-vin12t0:265_5": "tasmiṁ bhojane. Rasaṁ vāti khīrato aññaṁ rasaṁ vā. Yena khīrarasena ajjhotthataṁ",
  "tika-vin12t0:265_6": "bhattaṁ ekarasaṁ hoti, taṁ khīraṁ vā taṁ rasaṁ vā ākirantīti yojanā. Yaṁsaddo hi",
  "tika-vin12t0:265_7": "uttaravākye ṭhito pubbavākye taṁsaddaṁ avagamayati. Khīrena saṁsaṭṭhaṁ bhattaṁ khīrabhattaṁ.",
  "tika-vin12t0:265_8": "Evaṁ rasabhattaṁ. Aññepīti khīrabhattarasabhattadāyakato aññepi. Anāpatti bhattena",
  "tika-vin12t0:265_9": "amissitattāti adhippāyo. ‘‘Bhuñjantenā’’tipadaṁ ‘‘bhuñjitu’’ntipade bhāvakattā. Sappipāyāsepīti",
  "tika-vin12t0:265_10": "sappinā ca pāyāsena ca kate bhattepi.",
  "tika-vin12t0:266_0": "Tassāti mahāupāsakassa. Āpattīti ca vaṭṭatīti ca dvinnaṁ aṭṭhakathāvādānaṁ yuttabhāvaṁ",
  "tika-vin12t0:266_1": "mahāpaccarivādena dassetuṁ vuttaṁ ‘‘mahāpaccariya’’ntiādi. Dve aṭṭhakathāvādā hi",
  "tika-vin12t0:266_2": "sandhāyabhāsitamattameva visesā, atthato pana ekā. Mahāpaccariyaṁ vuttanti sambandho.",
  "tika-vin12t0:266_3": "Ekovāti kumbhiyā ekova. Paramparabhojananti parassa parassa bhojanaṁ . Nimantitamhāti",
  "tika-vin12t0:266_4": "ahaṁ nimantito amhi nanūti attho. Āpucchitvāpīti mahāupāsakaṁ āpucchitvāpi.",
  "tika-vin12t0:267": "Soti anumodako bhikkhu. Tanti bhikkhuṁ. Aññoti aññataro. Kinti kasmā. Nimantitattāti nimantitabhāvato.",
  "tika-vin12t0:268_0": "Sakalena gāmena nimantitopi ekato hutvāva nimantitassa kappati, na visuṁ visunti",
  "tika-vin12t0:268_1": "āha ‘‘ekato hutvā’’ti. Pūgepīti samādapetvā puññaṁ karontānaṁ samūhepi. ‘‘Nimantiyamāno’’tipadassa",
  "tika-vin12t0:268_2": "nimantanākāraṁ dassento āha ‘‘bhattaṁ gaṇhā’’ti. Yadaggenāti yaṁ aggena yena koṭṭhāsenāti",
  "tika-vin12t0:268_3": "attho. Dvīsu theravādesu mahāsumattheravādova yuttoti so pacchā vuttoti. Tatiyaṁ.",
  "tika-vin12t0:269": "4. Kāṇamātāsikkhāpadaṁ",
  "tika-vin12t0:270_0": "230. Catutthe ‘‘nakulamātāti’’ādīsu (a. ni. 1.266; a. ni. aṭṭha. 1.1.266) nakulassa",
  "tika-vin12t0:270_1": "bhagavato mātā nakulamātāti ca nakulañca bhagavato taṁ mātā cāti nakulamātāti ca",
  "tika-vin12t0:270_2": "attho sambhavati, ‘‘uttaramātāti’’ādīsu uttarāya mātā uttaramātāti atthoyeva sambhavati.",
  "tika-vin12t0:270_3": "Tesu ‘‘uttaramātā’’tipadasseva ‘‘kāṇamātā’’tipadassa kāṇāya mātā kāṇamātāti atthoyeva",
  "tika-vin12t0:270_4": "sambhavatīti āha ‘‘kāṇāya mātā’’ti. Tassā dhītuyā ‘‘kāṇā’’tināmena vissutabhāvaṁ",
  "tika-vin12t0:270_5": "dassento āha ‘‘sā kirā’’tiādi. Sāti dārikā vissutā ahosīti sambandho. Assāti mahāupāsikāya.",
  "tika-vin12t0:270_6": "Ye yeti purisā. ‘‘Rāgena kāṇā hontī’’tiiminā kaṇanti nimilanti rāgena purisā etāyāti",
  "tika-vin12t0:270_7": "kāṇāti atthaṁ dasseti. Tassāti kāṇāya. Āgatanti ettha bhāvatthe toti āha ‘‘āgamana’’nti.",
  "tika-vin12t0:270_8": "Adhippāyoti ‘‘kismiṁ viyā’’tipadassa, kāṇamātāya vā adhippāyo . Rittāti tucchā, suññāti",
  "tika-vin12t0:270_9": "attho. ‘‘Asmiṁ gamane’’tiiminā bāhiratthasamāsaṁ dasseti. ‘‘Ariyasāvikā’’tiādinā",
  "tika-vin12t0:270_10": "ariyānaṁ bhikkhūhi apaṭivibhattabhogaṁ dasseti. Na kevalaṁ kiñci parikkhayaṁ agamāsi,",
  "tika-vin12t0:270_11": "atha kho sabbanti āha ‘‘sabbaṁ parikkhayaṁ agamāsī’’ti. Kāṇāpīti pisaddo na kevalaṁ",
  "tika-vin12t0:270_12": "mātāyeva maggaphalabhāginī ahosi, atha kho kāṇāpi sotāpannā ahosīti dasseti. Sopi",
  "tika-vin12t0:270_13": "purisoti kāṇāya patibhūto sopi puriso. Pakatiṭṭhāneyevāti jeṭṭhakapajāpatiṭṭhāneyeva.",
  "tika-vin12t0:271": "231.Imasmiṁ pana vatthusminti imasmiṁ pūvavatthusmiṁ. Etanti pātheyyavatthuṁ. Ariyasāvakattāti ariyabhūtassa sāvakassa bhāvato, ariyassa vā sammāsambuddhassa sāvakabhāvato.",
  "tika-vin12t0:272_0": "233. Paheṇakapaṇṇākārasaddānaṁ aññamaññavevacanattā vuttaṁ ‘‘paheṇakatthāyāti paṇṇākāratthāyā’’ti.",
  "tika-vin12t0:272_1": "Idhāti ‘‘pūvehi vā’’tipade, sikkhāpade vā. Baddhasattūti madhusakkharādīhi missetvā",
  "tika-vin12t0:272_2": "baddhasattu. Thūpīkatanti thūpīkataṁ katvā.",
  "tika-vin12t0:273_0": "‘‘Dvattipattapūre’’tipadassa visesanuttarabhāvaṁ dassetuṁ vuttaṁ ‘‘pūre patte’’ti.",
  "tika-vin12t0:273_1": "Dve vā tayo vā pattāti dvattipattā, vāsaddatthe saṅkhyobhayabāhiratthasamāso, tisaddaparattā",
  "tika-vin12t0:273_2": "dvissa ca akāro hoti, dvattipattā ca te pūrā cāti dvattipattapūrā, te dvattipattapūre",
  "tika-vin12t0:273_3": "gahetvāti yojanā. ‘‘Ācikkhitabba’’nti vuttavacanassa ācikkhanākāraṁ dassento āha",
  "tika-vin12t0:273_4": "‘‘atra mayā’’tiādi. Tenāpīti dutiyenāpi. Paṭhamabhikkhu ekaṁ gahetvā dutiyabhikkhussa",
  "tika-vin12t0:273_5": "ārocanañca dutiyabhikkhu ekaṁ gahetvā tatiyabhikkhussa ārocanañca atidisanto āha",
  "tika-vin12t0:273_6": "‘‘yenā’’tiādi. Tattha yenāti paṭhamabhikkhunā. Paṭikkamanti bhuñjītvā etthāti paṭikkamananti",
  "tika-vin12t0:273_7": "vutte asanasālāva gahetabbāti āha ‘‘asanasāla’’nti. Yatthāti yassaṁ asanasālāyaṁ.",
  "tika-vin12t0:273_8": "Mukholokanaṁ na vaṭṭatīti āha ‘‘attano’’tiādi. Aññatthāti paṭikkamanato aññattha. Assāti bhikkhussa.",
  "tika-vin12t0:274": "‘‘Saṁvibhajitabba’’nti vuttavacanassa saṁvibhajanākāraṁ dassetuṁ vuttaṁ ‘‘sace tayo’’tiādi. Yathāmittanti yassa yassa mittassa. Akāmāti na kāmena. Kāraṇatthe cetaṁ nissakkavacanaṁ.",
  "tika-vin12t0:275_0": "235.Antarāmaggeti maggassa antaro antarāmaggo, sukhuccāraṇatthaṁ majjhe dīgho, tasmiṁ.",
  "tika-vin12t0:275_1": "Bahumpi dentānaṁ etesaṁ ñātakapavāritānaṁ bahumpi paṭiggaṇhantassāti yojanā. Aṭṭhakathāsu",
  "tika-vin12t0:275_2": "pana vuttanti sambandho. Aṭṭhakathānaṁ vacanaṁ pāḷiyā na sametīti. Catutthaṁ.",
  "tika-vin12t0:276": "5. Paṭhamapavāraṇasikkhāpadaṁ",
  "tika-vin12t0:277_0": "236. Pañcame pavāritāti ettha vassaṁvutthapavāraṇā, paccayapavāraṇā, paṭikkhepapavāraṇā,",
  "tika-vin12t0:277_1": "yāvadatthapavāraṇā cāti catubbidhāsu pavāraṇāsu yāvadatthapavāraṇā ca paṭikkhepapavāraṇā",
  "tika-vin12t0:277_2": "cāti dve pavāraṇā adhippetāti dassento āha ‘‘brāhmaṇenā’’tiādi. Brāhmaṇena pavāritāti",
  "tika-vin12t0:277_3": "sambandho. Sayanti tatiyantanipāto ‘‘pavāritā’’tipadena sambandho. Casaddo aññattha",
  "tika-vin12t0:277_4": "yojetabbo yāvadatthapavāraṇāya ca paṭikkhepapavāraṇāya cāti. Paṭimukhaṁ attano gehaṁ",
  "tika-vin12t0:277_5": "visanti pavisantīti paṭivissakāti vutte āsannagehavāsikā gahetabbāti āha ‘‘sāmantagharavāsike’’ti.",
  "tika-vin12t0:278": "237. Uddhaṅgamo ravo oravo, soyeva saddo oravasaddo, kākānaṁ oravasaddo kakoravasaddoti dassento āha ‘‘kākāna’’ntiādi.",
  "tika-vin12t0:279_0": "239. Tavantupaccayassa atītatthabhāvaṁ dassetuṁ vuttaṁ ‘‘tattha cā’’tiādi. Tatthāti",
  "tika-vin12t0:279_1": "‘‘bhuttavā’’tipade. Yasmā yena bhikkhunā ajjhoharitaṁ hoti, tasmā so ‘‘bhuttāvī’’ti",
  "tika-vin12t0:279_2": "saṅkhyaṁ gacchatīti yojanā. Saṅkhāditvāti dantehi cuṇṇaṁ katvā. Tenāti tena hetunā.",
  "tika-vin12t0:279_3": "Assāti ‘‘bhuttāvī’’tipadassa. Pavāreti paṭikkhipatīti pavārito bhikkhūti dassento",
  "tika-vin12t0:279_4": "āha ‘‘katapavāraṇo’’ti. Sopi cāti so paṭikkhepo ca hotīti sambandho. Assāti ‘‘pavārito’’tipadassa.",
  "tika-vin12t0:279_5": "Tatthāti ‘‘asanaṁ paññāyatī’’tiādivacane. Yasmā bhuttāvītipi saṅkhyaṁ gacchati, tasmā",
  "tika-vin12t0:279_6": "na passāmāti yojanā. ‘‘Asanaṁ paññāyatī’’ti padabhājaniyā ‘‘bhuttāvī’’ti mātikāpadassa",
  "tika-vin12t0:279_7": "asaṁsandanabhāvaṁ dassetuṁ vuttaṁ ‘‘asanaṁ paññāyatīti iminā’’tiādi. Yañcāti yañca",
  "tika-vin12t0:279_8": "bhojanaṁ. Dirattādīti ettha ādisaddena pañcādivacanaṁ saṅgaṇhāti. Etanti ‘‘bhuttāvī’’tipadaṁ.",
  "tika-vin12t0:280_0": "‘‘Asanaṁ paññāyatī’’tiādīsu vinicchayo evaṁ veditabboti sambandho. ‘‘Paññāyatī’’ti",
  "tika-vin12t0:280_1": "ettha ñādhātuyā khāyanatthaṁ dassetuṁ vuttaṁ ‘‘dissatī’’ti. ‘‘Hatthapāse’’tipadassa",
  "tika-vin12t0:280_2": "dvādasahatthappamāṇo hatthapāso nādhippetoti āha ‘‘aḍḍhateyyahatthappamāṇe’’ti. Vācāya",
  "tika-vin12t0:280_3": "abhiharaṇaṁ nādhippetaṁ. Tenāha ‘‘kāyenā’’ti. Abhiharatīti abhimukhaṁ harati. Tanti",
  "tika-vin12t0:280_4": "bhojanaṁ. Etanti pañcaṅgabhāvaṁ, ‘‘pañcahi…pe… paññāyatī’’ti vacanaṁ vā.",
  "tika-vin12t0:281_0": "Tatrāti ‘‘asanaṁ paññāyatī’’tiādivacane. Asnātīti kīyādigaṇattā, tassa ca ekakkharadhātuttā",
  "tika-vin12t0:281_1": "sakāranakārānaṁ saṁyogo daṭṭhabbo. Tanti bhojanaṁ. Undati pasavati bhuñjantānaṁ āyubalaṁ",
  "tika-vin12t0:281_2": "janetīti odano. Yavādayo pūtiṁ katvā katattā kucchitena masīyati āmasīyatīti kumāso.",
  "tika-vin12t0:281_3": "Sacati samavāyo hutvā bhavatīti sattu. Byañjanatthāya māretabboti maccho. Mānīyati",
  "tika-vin12t0:281_4": "bhuñjantehīti maṁsaṁ. Tatthāti odanādīsu pañcasu bhojanesu. Sāro assatthi aññesaṁ",
  "tika-vin12t0:281_5": "dhaññānanti sālī. Vahati bhuñjantānaṁ jīvitanti vīhi. Yavati amissitopi missito viya",
  "tika-vin12t0:281_6": "bhavatīti yavo. Gudhati pariveṭhati milakkhabhojanattāti godhumo. Sobhanasīsattā",
  "tika-vin12t0:281_7": "kamanīyabhāvaṁ gacchatīti kaṅgu. Mahantasīsattā, madhurarasanāḷattā ca varīyati patthīyati",
  "tika-vin12t0:281_8": "janehīti varako. Koraṁ rudhiraṁ dūsati bhuñjantānanti kudrūsako. Nibbatto odano nāmāti",
  "tika-vin12t0:281_9": "sambandho. Tatthāti sattasu dhaññesu. Sālītīti ettha itisaddo nāmapariyāyo. Sālī",
  "tika-vin12t0:281_10": "nāmāti attho. Eseva nayo ‘‘vīhītī’’tiādīsupi.",
  "tika-vin12t0:282_0": "Etthāti tiṇadhaññajātīsu. Nīvāro sāliyā anulomo, varakacorako varakassa anulomo.",
  "tika-vin12t0:282_1": "Ambilapāyāsādīsūti ettha ādisaddena khīrabhattādayo saṅgaṇhanti. Odhīti avadhi, mariyādoti",
  "tika-vin12t0:282_2": "attho. So hi avahīyati cajīyati asmāti odhīti vuccati.",
  "tika-vin12t0:283_0": "Yopi pāyāso vā yāpi ambilayāgu vā odhiṁ na dasseti, so pavāraṇaṁ na janetīti yojanā.",
  "tika-vin12t0:283_1": "Payena khīrena katattā pāyāso. Pātabbassa, asitabbassa cāti dvinnaṁ byuppattinimittānaṁ",
  "tika-vin12t0:283_2": "sambhavato vā pāyāsoti vuccati. Uddhanatoti cullito. Sā hi upari dhīyanti ṭhapiyanti",
  "tika-vin12t0:283_3": "thālyādayo etthāti uddhananti vuccati. Āvajjitvāti pariṇāmetvā. Ghanabhāvanti kathinabhāvaṁ.",
  "tika-vin12t0:283_4": "Etthāpi vākye ‘‘yo so’’ti padāni yojetabbāni. Pubbeti abbhuṇhakāle. Nimantaneti nimantanaṭṭhāne.",
  "tika-vin12t0:283_5": "Bhatte ākiritvā dentīti sambandho. Yāpanaṁ gacchati imāyāti yāgu. Kiñcāpi tanukā",
  "tika-vin12t0:283_6": "hoti, tathāpīti yojanā. Udakādīsūtiādisaddena kiñjikakhīrādayo saṅgayhanti. Yāgusaṅgahameva",
  "tika-vin12t0:283_7": "gacchati, kasmā? Udakādīnaṁ pakkuthitattāti adhippāyo. Tasmiṁ vāti sabhatte, pakkuthitaudakādike",
  "tika-vin12t0:283_8": "vā. Aññasmiṁ vāti pakkuthitaudakādito aññasmiṁ udakādike vā. Yattha yasmiṁ udakādike",
  "tika-vin12t0:283_9": "pakkhipanti, taṁ pavāraṇaṁ janetīti yojanā.",
  "tika-vin12t0:284_0": "Suddharasakoti macchamaṁsakhaṇḍanhārūhi amisso suddho macchādirasako. Rasakayāgūti",
  "tika-vin12t0:284_1": "rasakabhūtā dravabhūtā yāgu. Ghanayāgūti kathinayāgu. Etthāti ghanayāguyaṁ. Pupphiatthāyāti",
  "tika-vin12t0:284_2": "pupphaṁ phullaṁ imassa khajjakassāti pupphī, pupphino attho payojanaṁ pupphiattho,",
  "tika-vin12t0:284_3": "tadatthāya katanti sambandho. Te taṇḍuleti te seditataṇḍule. Acuṇṇattā neva sattusaṅkhyaṁ,",
  "tika-vin12t0:284_4": "apakkattā na bhattasaṅkhyaṁ gacchanti. Tehīti seditataṇḍulehi. Te taṇḍule pacanti,",
  "tika-vin12t0:284_5": "karontīti sambandho.",
  "tika-vin12t0:285_0": "‘‘Yavehī’’ti bahuvacanena satta dhaññānipi gahitāni. Esa nayo sālivīhiyavehīti etthāpi.",
  "tika-vin12t0:285_1": "Thuseti dhaññatace. Palāpetvāti paṭikkamāpetvā . Tanti cuṇṇaṁ gacchatīti sambandho.",
  "tika-vin12t0:285_2": "Kharapākabhajjitānanti kharo pāko kharapāko, kharapākena bhajjitā kharapākabhajjitā,",
  "tika-vin12t0:285_3": "tesaṁ. Na pavārenti asattusaṅgahattāti adhippāyo. Kuṇḍakampīti kaṇampi. Pavāreti",
  "tika-vin12t0:285_4": "sattusaṅgahattāti adhippāyo. Tehīti lājehi. Suddhakhajjakanti piṭṭhehi amissitaṁ",
  "tika-vin12t0:285_5": "suddhaṁ phalāphalādikhajjakaṁ. Yāguṁ pivantassa dentīti yojanā. Tānīti dve macchamaṁsakhaṇḍāni.",
  "tika-vin12t0:285_6": "Na pavāreti dvinnaṁ macchamaṁsakhaṇḍānaṁ akhāditattāti adhippāyo. Tatoti dvemacchamaṁsakhaṇḍato",
  "tika-vin12t0:285_7": "nīharitvā ekanti sambandho, tesu vā. Soti khādako bhikkhu. Aññanti dvīhi macchamaṁsakhaṇḍehi",
  "tika-vin12t0:285_8": "aññaṁ pavāraṇapahonakaṁ bhojanaṁ.",
  "tika-vin12t0:286_0": "Avatthutāyāti pavāraṇāya avatthubhāvato. Taṁ vitthārento āha ‘‘yaṁ hī’’ti. Hisaddo",
  "tika-vin12t0:286_1": "vitthārajotako. Yanti maṁsaṁ. Idaṁ panāti idaṁ maṁsaṁ pana. Paṭikkhittamaṁsaṁ kappiyabhāvato",
  "tika-vin12t0:286_2": "apaṭikkhipitabbaṭṭhāne ṭhitattā paṭikkhittampi maṁsabhāvaṁ na jahāti. Nanu khāditamaṁsaṁ",
  "tika-vin12t0:286_3": "pana akappiyabhāvato paṭikkhipitabbaṭṭhāne ṭhitattā khādiyamānampi maṁsabhāvaṁ jahātīti",
  "tika-vin12t0:286_4": "āha ‘‘yaṁ panā’’tiādi. Kuladūsakakammañca vejjakammañca uttarimanussadhammārocanañca",
  "tika-vin12t0:286_5": "sāditarūpiyañca kula…pe… rūpiyāni, tāni ādīni yesaṁ kuhanādīnanti kula…pe… rūpiyādayo,",
  "tika-vin12t0:286_6": "tehi. Sabbatthāti sabbesu vāresu.",
  "tika-vin12t0:287_0": "Evantiādi nigamananidassanaṁ. Tanti bhojanaṁ. Yathāti yenākārena. Yena ajjhohaṭaṁ",
  "tika-vin12t0:287_1": "hoti, so paṭikkhipati pavāretīti yojanā. Katthacīti kismiñci pattādike. Tasmiṁ ce",
  "tika-vin12t0:287_2": "antareti tasmiṁ khaṇe ce. Aññatrāti aññasmiṁ ṭhāne. Patte vijjamānabhojanaṁ anajjhoharitukāmo",
  "tika-vin12t0:287_3": "hoti yathā, evanti yojanā. Hīti saccaṁ. Sabbatthāti sabbesu padesu. Tatthāti kurundīyaṁ.",
  "tika-vin12t0:287_4": "Ānisadassāti āgamma nisīdati etenāti ānisado, tassa pacchimantatoti sambandho. Paṇhiantatoti",
  "tika-vin12t0:287_5": "pasati ṭhitakāle vā gamanakāle vā bhūmiṁ phusatīti paṇhī, tassa antato. ‘‘Dāyakassā’’tipadaṁ",
  "tika-vin12t0:287_6": "‘‘pasāritahattha’’nti padena ca ‘‘aṅga’’nti padena ca avayavīsambandho. Hatthapāsoti",
  "tika-vin12t0:287_7": "hatthassa pāso samīpo hatthapāso, hattho pasati phusati asmiṁ ṭhāneti vā hatthapāso,",
  "tika-vin12t0:287_8": "aḍḍhateyyahattho padeso. Tasminti hatthapāse.",
  "tika-vin12t0:288_0": "Upanāmetīti samīpaṁ nāmeti. Anantaranisinnopīti hatthapāsaṁ avijahitvā anantare ṭhāne",
  "tika-vin12t0:288_1": "nisinnopi bhikkhu vadatīti yojanā. Bhattapacchinti bhattena pakkhittaṁ pacchiṁ. Īsakanti",
  "tika-vin12t0:288_2": "bhāvanapuṁsakaṁ. Uddharitvā vā apanāmetvā vāti sambandhitabbaṁ. Dūreti navāsane.",
  "tika-vin12t0:288_3": "Itoti pattato. Gato dūtoti sambandho.",
  "tika-vin12t0:289_0": "Parivesanāyāti parivesanatthāya, bhattagge vā. Tatrāti asmiṁ parivesane. Tanti bhattapacchiṁ.",
  "tika-vin12t0:289_1": "Phuṭṭhamattāvāti phusiyamattāva. Kaṭacchunā uddhaṭabhatte pana pavāraṇā hotīti yojanā.",
  "tika-vin12t0:289_2": "Hīti saccaṁ, yasmā vā. Tassāti parivesakassa. Abhihaṭe paṭikkhittattāti abhihaṭassa",
  "tika-vin12t0:289_3": "bhattassa paṭikkhittabhāvato.",
  "tika-vin12t0:290_0": "‘‘Kāyena vācāya vā paṭikkhipantassa pavāraṇā hotī’’ti saṅkhepena vuttamatthaṁ vitthārena",
  "tika-vin12t0:290_1": "dassento āha ‘‘tatthā’’tiādi. Tatthāti tesu kāyavācāpaṭikkhepesu. Macchikabījaninti",
  "tika-vin12t0:290_2": "makkhikānaṁ uttāsaniṁ bījaniṁ. Khakārassa hi chakāraṁ katvā ‘‘macchikā’’ti vuccati",
  "tika-vin12t0:290_3": "‘‘sacchikatvā’’tiādīsu viya (a. ni. 3.103). Ettha hi ‘‘sakkhikatvā’’ti vattabbe khakārassa chakāro hoti.",
  "tika-vin12t0:291_0": "Eko vadatīti sambandho. Apanetvāti pattato apanetvā. Etthāti vacane. Kathanti kenākārena",
  "tika-vin12t0:291_1": "hotīti yojanā. Vadantassa nāmāti ettha nāmasaddo garahattho ‘‘atthī’’tipadena yojetabbo.",
  "tika-vin12t0:291_2": "Atthi nāmāti attho. Itopīti pattatopi. Tatrāpīti tasmiṁ vacanepi.",
  "tika-vin12t0:292_0": "Samaṁsakanti maṁsena saha pavattaṁ. Rasanti dravaṁ. Tanti vacanaṁ. Paṭikkhipato hoti.",
  "tika-vin12t0:292_1": "Kasmā? Maccho ca raso ca macchena misso raso cāti atthassa sambhavato. Idanti vatthuṁ.",
  "tika-vin12t0:292_2": "Maṁsaṁ visuṁ katvāti ‘‘maṁsassa rasaṁ maṁsarasa’’nti maṁsapadatthassa padhānabhāvaṁ",
  "tika-vin12t0:292_3": "akatvā, rasapadatthasseva padhānabhāvaṁ katvāti attho.",
  "tika-vin12t0:293_0": "Āpucchantanti ‘‘maṁsarasaṁ gaṇhathā’’ti āpucchantaṁ. Tanti maṁsaṁ. Karambakoti missakādhivacanametaṁ.",
  "tika-vin12t0:293_1": "Yañhi aññena aññena missetvā karonti, so ‘‘karambako’’ti vuccati. Ayaṁ panettha vacanattho",
  "tika-vin12t0:293_2": "– karoti samūhaṁ avayavinti karo, karīyati vā samūhena avayavināti karo, avayavo,",
  "tika-vin12t0:293_3": "taṁ vakati ādadātīti karambako, samūho. ‘‘Kadambako’’tipi pāṭho, sopi yuttoyeva anumatattā",
  "tika-vin12t0:293_4": "paṇḍitehi. Abhidhānepi evameva atthī. Attho pana aññathā cintetabbo. Imasmiṁ vā atthe",
  "tika-vin12t0:293_5": "rakārassa dakāro kātabbo. Maṁsena misso, lakkhito vā karambako maṁsakarambako. Na",
  "tika-vin12t0:293_6": "pavāretīti yesaṁ kesañci missakattā na pavāreti. Pavāretīti maṁsena missitattā pavāreti.",
  "tika-vin12t0:294_0": "Yo pana paṭikkhipati, so pavāritova hotīti yojanā. Nimantaneti nimantanaṭṭhāne. Hīti",
  "tika-vin12t0:294_1": "saccaṁ. Tatthāti kurundiyaṁ. Yenāti yena bhattena. Etthāti ‘‘yāguṁ gaṇhathā’’tiādivacane.",
  "tika-vin12t0:294_2": "Adhippāyoti aṭṭhakathācariyānaṁ adhippāyo. Etthāti ‘‘yāgumissakaṁ gaṇhathā’’tiādivacane.",
  "tika-vin12t0:294_3": "Duddasanti dukkaraṁ dassanaṁ. Idañcāti ‘‘missakaṁ gaṇhathā’’tivacanañca. Na samānetabbanti",
  "tika-vin12t0:294_4": "samaṁ na ānetabbaṁ, samānaṁ vā na kātabbaṁ. Hīti saccaṁ, yasmā vā. Idaṁ panāti missakaṁ",
  "tika-vin12t0:294_5": "pana. Etthāti missake. Visuṁ katvāti rasakhīrasappīni āveṇiṁ katvā. Tanti rasādiṁ.",
  "tika-vin12t0:295_0": "Kaddīyati maddīyatīti kaddamo. Undati pasavati vaḍḍhatīti udakaṁ. Undati vā kledanaṁ",
  "tika-vin12t0:295_1": "karotīti udakaṁ, nilīne satte gupati rakkhatīti gumbo, guhati saṁvaratīti vā gumbo.",
  "tika-vin12t0:295_2": "Anupariyāyantenāti anukkamena parivattitvā āyantena. Tanti nāvaṁ vā setuṁ vā. Majjhanhikanti",
  "tika-vin12t0:295_3": "ahassa majjhaṁ majjhanhaṁ, ahasaddassa nhādeso, majjhanhaṁ eva majjhanhikaṁ. Potthakesu",
  "tika-vin12t0:295_4": "pana majjhantikanti pāṭho atthi, so apāṭhoyeva. Yo ṭhito pavāreti, tena ṭhiteneva",
  "tika-vin12t0:295_5": "bhuñjitabbanti yojanā. Ānisadanti pīṭhe phuṭṭhaānisadamaṁsaṁ. Acāletvāti acāvetvā.",
  "tika-vin12t0:295_6": "Ayameva vā pāṭho. Upari ca passesu ca amocetvāti vuttaṁ hoti. Adinnādāne viya ṭhānācāvanaṁ",
  "tika-vin12t0:295_7": "na veditabbaṁ. Saṁsaritunti saṁsabbituṁ. Nanti bhikkhuṁ.",
  "tika-vin12t0:296_0": "Atirekaṁ ricati gacchatīti atirittaṁ, na atirittaṁ anatirittanti atthaṁ dassento",
  "tika-vin12t0:296_1": "āha ‘‘na atiritta’’nti. ‘‘Adhika’’ntiiminā atirittasaddassa atisuññatthaṁ nivatteti.",
  "tika-vin12t0:296_2": "Adhi hutvā eti pavattatīti adhikaṁ. Taṁ panāti anatirittaṁ pana hotīti sambandho.",
  "tika-vin12t0:296_3": "Tatthāti ‘‘akappiyakata’’ntiādivacane. Vitthāro evaṁ veditabboti yojanā. Tatthāti",
  "tika-vin12t0:296_4": "atirittaṁ kātabbesu vatthūsu. Yaṁ phalaṁ vā yaṁ kandamūlādi vā akatanti yojanā. Akappiyabhojanaṁ",
  "tika-vin12t0:296_5": "vāti kuladūsakakammādīhi nibbattaṁ akappiyabhojanaṁ vā atthīti sambandho. Yoti vinayadharo",
  "tika-vin12t0:296_6": "bhikkhu. Tena katanti yojanā. ‘‘Bhuttāvinā pavāritena āsanā vuṭṭhitena kata’’ntivacanato",
  "tika-vin12t0:296_7": "bhuttāvinā apavāritena āsanā vuṭṭhitena kattabbanti siddhaṁ. Tasmā pāto addhānaṁ",
  "tika-vin12t0:296_8": "gacchantesu dvīsu eko pavārito, tassa itaro piṇḍāya caritvā laddhaṁ bhikkhaṁ attanā",
  "tika-vin12t0:296_9": "abhutvāpi ‘‘alametaṁ sabba’’nti kātuṁ labhati eva. Yanti khādanīyabhojanīyaṁ. ‘‘Tadubhayampī’’tiiminā",
  "tika-vin12t0:296_10": "atirittañca atirittañca atirittaṁ, na atirittaṁ anatirittanti atthaṁ dasseti.",
  "tika-vin12t0:297_0": "Tassevāti anatirittasseva. Etthāti anatiritte, ‘‘kappiyakata’’nti ādīsu sattasu vinayakammākāresu",
  "tika-vin12t0:297_1": "vā. Anantareti vinayadharassa anantare āsane. Pattato nīharitvāti sambandho. Tatthevāti",
  "tika-vin12t0:297_2": "bhuñjanaṭṭhāneyeva. Tassāti nisinnassa. Tenāti bhattaṁ ānentena bhikkhunā bhuñjitabbanti",
  "tika-vin12t0:297_3": "yojanā. ‘‘Nisinnena bhikkhunā’’ti kāritakammaṁ ānetabbaṁ. Kasmā ‘‘hatthaṁ dhovitvā’’ti",
  "tika-vin12t0:297_4": "vuttanti pucchanto āha ‘‘kasmā’’ti. Hīti kāraṇaṁ. Yasmā akappiyaṁ hoti, tasmā hatthaṁ",
  "tika-vin12t0:297_5": "dhovitvāti mayā vuttanti adhippāyo. Tassāti bhattaṁ ānentassa. Yenāti vinayadharena.",
  "tika-vin12t0:297_6": "Puna yenāti evameva. Yañcāti khādanīyabhojanīyañca. Yena vinayadharena paṭhamaṁ akataṁ,",
  "tika-vin12t0:297_7": "teneva kattabbaṁ. Yañca khādanīyabhojanīyaṁ paṭhamaṁ akataṁ, taññeva kattabbanti",
  "tika-vin12t0:297_8": "vuttaṁ hoti . Tatthāti paṭhamabhājane. Hīti saccaṁ. Paṭhamabhājanaṁ suddhaṁ dhovitvā",
  "tika-vin12t0:297_9": "katampi niddosameva. Tena bhikkhunāti pavāritena bhikkhunā.",
  "tika-vin12t0:298_0": "Kuṇḍepīti ukkhaliyampi. Sā hi kuḍati odanādiṁ dāhaṁ karotīti kuṇḍoti vuccati. Tanti",
  "tika-vin12t0:298_1": "atirittakataṁ khādanīyabhojanīyaṁ. Yena panāti vinayadharena pana. Bhikkhuṁ nisīdāpentīti",
  "tika-vin12t0:298_2": "sambandho. Maṅgalanimantaneti maṅgalatthāya nimantanaṭṭhāne. Tatthāti maṅgalanimantane.",
  "tika-vin12t0:298_3": "Karontenāti karontena vinayadharena.",
  "tika-vin12t0:299_0": "Gilānena bhuñjitāvasesameva na kevalaṁ gilānātirittaṁ nāma, gilānaṁ pana uddissa",
  "tika-vin12t0:299_1": "ābhataṁ gilānātirittameva nāmāti dassento āha ‘‘na kevala’’ntiādi. Yaṁkiñci gilānanti",
  "tika-vin12t0:299_2": "upasampannaṁ vā anupasampannaṁ vā yaṁkiñci gilānaṁ. Yaṁ dukkaṭaṁ vuttaṁ, taṁ asaṁsaṭṭhavasena",
  "tika-vin12t0:299_3": "vuttanti yojanā. Anāhāratthāyāti pipāsacchedanaābādhavūpasamatthāya.",
  "tika-vin12t0:300_0": "241.Sati paccayeti ettha paccayassa sarūpaṁ dassetuṁ ‘‘pipāsāya satī’’ti ca ‘‘ābādhe",
  "tika-vin12t0:300_1": "satī’’ti ca vuttaṁ. Tena tenāti sattāhakālikena ca yāvajīvikena ca. Tassāti ābādhassa.",
  "tika-vin12t0:300_2": "Idaṁ padaṁ ‘‘upasamanattha’’nti ettha samudhātuyā sambandhe sambandho, yupaccayena",
  "tika-vin12t0:300_3": "sambandhe kammanti daṭṭhabbanti. Pañcamaṁ.",
  "tika-vin12t0:301": "6. Dutiyapavāraṇasikkhāpadaṁ",
  "tika-vin12t0:302_0": "242. Chaṭṭhe na ācaritabboti anācāroti vutte paṇṇattivītikkamoti āha ‘‘paṇṇattivītikkama’’nti.",
  "tika-vin12t0:302_1": "‘‘Karotī’’tiiminā ‘‘attānamācaratī’’tiādīsu viya carasaddo karasaddatthoti dasseti.",
  "tika-vin12t0:302_2": "Upanandhīti ettha upasaddo upanāhattho, nahadhātu bandhanatthoti dassento āha ‘‘upanāha’’ntiādi.",
  "tika-vin12t0:302_3": "Janito upanāho yenāti janitaupanāho. Iminā ‘‘upanandho’’ti padassa upanahatīti upanandhoti",
  "tika-vin12t0:302_4": "katthutthaṁ dasseti.",
  "tika-vin12t0:303_0": "243.Abhihaṭṭhunti ettha tuṁpaccayo tvāpaccayatthoti āha ‘‘abhiharitvā’’ti. Padabhājane",
  "tika-vin12t0:303_1": "pana vuttanti sambandho. Sādhāraṇameva atthanti yojanā. Assāti bhikkhussa. Tīhākārehīti",
  "tika-vin12t0:303_2": "sāmaṁ jānanena ca aññesamārocanena ca tassārocanena cāti tīhi kāraṇehi. Āsādīyate",
  "tika-vin12t0:303_3": "maṅkuṁ karīyate āsādanaṁ, taṁ apekkho āsādanāpekkhoti dassento āha ‘‘āsādana’’ntiādi.",
  "tika-vin12t0:304": "Yassa atthāya abhihaṭanti sambandho. Itarassāti abhihārakato aññassa bhuttassāti. Chaṭṭhaṁ.",
  "tika-vin12t0:305": "7. Vikālabhojanasikkhāpadaṁ",
  "tika-vin12t0:306_0": "247. Sattame girimhīti pabbatamhi. So hi himavamanādivasena jalaṁ, sārabhūtāni ca",
  "tika-vin12t0:306_1": "bhesajjādivatthūni girati niggiratīti girīti vuccati. Aggasamajjoti uttamasamajjo.",
  "tika-vin12t0:306_2": "Imehi padehi aggo samajjo aggasamajjo, girimhi pavatto aggasamajjo giraggasamajjoti",
  "tika-vin12t0:306_3": "atthaṁ dasseti. Samajjoti ca sabhā. Sā hi samāgamaṁ ajanti gacchanti janā etthāti",
  "tika-vin12t0:306_4": "samajjoti vuccati. ‘‘Girissa vā’’tiādinā girissa aggo koṭi giraggo, tasmiṁ pavatto",
  "tika-vin12t0:306_5": "samajjo giraggasamajjoti attho dassito. Soti giraggasamajjo. Bhavissati kirāti yojanā.",
  "tika-vin12t0:306_6": "Bhūmibhāgeti avayaviādhāro, sannipatatīti sambandho. Naṭañca nāṭakañca naṭanāṭakāni.",
  "tika-vin12t0:306_7": "‘‘Naccaṁ gītaṁ vāditañcā’’ti idaṁ tayaṁ ‘‘nāṭaka’’nti vuccati. Tesanti naṭanāṭakānaṁ.",
  "tika-vin12t0:306_8": "Dassanatthanti dassanāya ca savanāya ca. Savanampi hi dassaneneva saṅgahitaṁ. Apaññattesikkhāpadeti",
  "tika-vin12t0:306_9": "ūnavīsativassasikkhāpadassa tāva apaññattattā. Teti sattarasavaggiyā. Tatthāti giraggasamajjaṁ.",
  "tika-vin12t0:306_10": "Athāti tasmiṁ kāle. Nesanti sattarasavaggiyānaṁ adaṁsūti sambandho. Vilimpetvāti",
  "tika-vin12t0:306_11": "vilepanehi vividhākārena limpetvā.",
  "tika-vin12t0:307_0": "249. ‘‘Vikāle’’ti sāmaññena vuttepi visesakālova gahetabboti āha ‘‘kālo’’tiādi. So",
  "tika-vin12t0:307_1": "cāti bhojanakālo ca. Majjhanhiko hotīti yojanā. Tenevāti bhojanakālassa adhippetattā",
  "tika-vin12t0:307_2": "eva. Assāti ‘‘vikāle’’tipadassa. ‘‘Vikālo nāma…pe… aruṇuggamanā’’ti padabhājanena",
  "tika-vin12t0:307_3": "aruṇuggamanato yāva majjhanhikā kālo nāmāti attho nayena dassito hoti. Tatoti ṭhitamajjhanhikato.",
  "tika-vin12t0:307_4": "Sūriyassa atisīghattā vegena ṭhitamajjhanhikaṁ vītivatteyyāti āha ‘‘kukkuccakena",
  "tika-vin12t0:307_5": "pana na kattabba’’nti. Kālatthambhoti kālassa jānanatthāya thūṇo. Kālantareti kālassa abbhantare.",
  "tika-vin12t0:308_0": "Avasesaṁ khādanīyaṁ nāmāti ettha vinicchayo evaṁ veditabboti yojanā. Yanti khādanīyaṁ",
  "tika-vin12t0:308_1": "atthīti sambandho. Vanamūlādipabhedaṁ yampi khādanīyaṁ atthi, tampi āmisagatikaṁ",
  "tika-vin12t0:308_2": "hotīti yojanā. Seyyathidanti pucchāvācakanipātasamudāyo. Idaṁ khādanīyaṁ seyyathā",
  "tika-vin12t0:308_3": "katamanti attho. Idampīti idaṁ dvādasavidhampi. Pisaddena na pūvādiyevāti dasseti.",
  "tika-vin12t0:309_0": "Tatthāti dvādasasu khādanīyesu, ādhāre bhummaṁ. Mūlati patiṭṭhāti ettha, etenāti",
  "tika-vin12t0:309_1": "vā mūlaṁ. Khāditabbanti khādanīyaṁ. Mūlameva khādanīyaṁ mūlakhādanīyaṁ, tasmiṁ vinicchayo",
  "tika-vin12t0:309_2": "evaṁ veditabboti yojanā. Mūlakamūlādīni lokasaṅketo padesatoyeva veditabbāni. Taṁ",
  "tika-vin12t0:309_3": "tañhi nāmaṁ ajānantānaṁ atisammūḷhakāraṇattā saha pariyāyantarena vacanatthaṁ vakkhāma.",
  "tika-vin12t0:309_4": "Sūpassa hitaṁ sūpeyyaṁ, sūpeyyaṁ paṇṇaṁ etesanti sūpeyyapaṇṇā, tesaṁ mūlāni sūpeyyapaṇṇamūlāni.",
  "tika-vin12t0:309_5": "Āmīyati anto pavesīyatīti āmiso, ākāro antokaraṇattho, āmisassa gati viya gati etesanti",
  "tika-vin12t0:309_6": "āmisagatikāni. Etthāti mūlesu. Jaraḍḍhanti jarabhūtaṁ upaḍḍhaṁ. Aññampīti vajakalimūlato aññampi.",
  "tika-vin12t0:310_0": "Yāni pana mūlāni vuttāni, tāni yāvajīvikānīti yojanā. Pāḷiyaṁ vuttānīti sambandho.",
  "tika-vin12t0:310_1": "Khādanīyatthanti khādanīyassa, khādanīye vā vijjamānaṁ, khādanīyena vā kātabbaṁ kiccaṁ,",
  "tika-vin12t0:310_2": "payojanaṁ vāti khādanīyatthaṁ. ‘‘Khādanīye’’tiiminā ‘‘tattha vuttābhidhammatthā’’tiādīsu",
  "tika-vin12t0:310_3": "viya khādanīyatthapadassa uttarapadatthapadhānabhāvaṁ dasseti. Tattha khādanīyassa,",
  "tika-vin12t0:310_4": "khādanīye vā vijjamānaṁ, khādanīyena vā kātabbaṁ kiccaṁ nāma jighacchāharaṇameva.",
  "tika-vin12t0:310_5": "Yañhi pūvādikhādanīyaṁ khāditvā jighacchāharaṇaṁ hoti, tassa kiccaṁ kiccaṁ nāmāti",
  "tika-vin12t0:310_6": "vuttaṁ hoti. Taṁ kiccaṁ, payojanaṁ vā neva pharanti, neva nipphādenti. Eseva nayo",
  "tika-vin12t0:310_7": "‘‘na bhojanīye bhojanīyatthaṁ pharantī’’tietthāpi.",
  "tika-vin12t0:311_0": "Tesanti mūlānaṁ anto, lakkhaṇanti vā sambandho. Ekasmiṁ janapade khādanīyatthabhojanīyatthesu",
  "tika-vin12t0:311_1": "pharamānesu aññesupi janapadesu pharantiyevāti dassanatthaṁ ‘‘tesu tesu janapadesū’’ti",
  "tika-vin12t0:311_2": "vicchāpadaṁ vuttaṁ. Kiñcāpi hi bahūsu janapadesu pathavīrasaāporasasampattivasena",
  "tika-vin12t0:311_3": "khādanīyatthabhojanīyatthaṁ pharamānampi ekasmiṁ janapade pathavīrasaāporasavipattivasena",
  "tika-vin12t0:311_4": "apharamānaṁ bhaveyya, vikāravasena pana tattha pavattattā taṁ janapadaṁ pamāṇaṁ na",
  "tika-vin12t0:311_5": "kātabbaṁ, gahetabbamevāti vuttaṁ hoti. Pakatiāhāravasenāti aññehi yāvakālika, sattāhakālikehi",
  "tika-vin12t0:311_6": "amissitaṁ attano pakatiyāva āhārakiccakaraṇavasena. ‘‘Manussāna’’ntiiminā aññesaṁ",
  "tika-vin12t0:311_7": "tiracchānādīnaṁ khādanīyatthabhojanīyatthaṁ pharamānampi na pamāṇanti dasseti. Tanti",
  "tika-vin12t0:311_8": "mūlaṁ. Hīti saccaṁ. Nāmasaññāsūti nāmasaṅkhātāsu saññāsu.",
  "tika-vin12t0:312_0": "Yathā mūle lakkhaṇaṁ dassitaṁ, evaṁ kandādīsupi yaṁ lakkhaṇaṁ dassitanti yojanā.",
  "tika-vin12t0:312_1": "Na kevalaṁ pāḷiyaṁ āgatānaṁ haliddādīnaṁ mūlaṁyeva yāvajīvikaṁ hoti, atha kho tacādayopīti",
  "tika-vin12t0:312_2": "āha ‘‘yañceta’’ntiādi. Yaṁ etaṁ aṭṭhavidhanti sambandho.",
  "tika-vin12t0:313_0": "Evaṁ mūlakhādanīye vinicchayaṁ dassetvā idāni kandakhādanīye taṁ dassento āha ‘‘kandakhādanīye’’tiādi.",
  "tika-vin12t0:313_1": "Tattha kandakhādanīyeti kaṁ sukhaṁ dadātīti kando, padumādikando, sukhassa adāyakā",
  "tika-vin12t0:313_2": "pana kandā ruḷhīvasena kandāti vuccanti, kando eva khādanīyaṁ kandakhādanīyaṁ, tasmiṁ",
  "tika-vin12t0:313_3": "vinicchayo evaṁ veditabboti yojanā. Eseva nayo uparipi. Yanti kandaṁ. Iminā taṁsaddānapekkho",
  "tika-vin12t0:313_4": "yaṁsaddopi atthīti ñāpeti. Tatthāti kandakhādanīye. Taruṇo, sukhakhādanīyoti visesanapadāni",
  "tika-vin12t0:313_5": "yathāvacanaṁ uparipi yojetabbāni. Evamādayo pharaṇakakandā yāvakālikāti sambandho.",
  "tika-vin12t0:314": "Adhototi visaraso udakena adhūnito. Teti kandā saṅgahitāti sambandho.",
  "tika-vin12t0:315_0": "Mūle alati pavattatīti muḷālo, udakato vā uddhaṭamatte milati nimilatīti muḷālaṁ.",
  "tika-vin12t0:315_1": "Evamādi pharaṇakamuḷālaṁ yāvakālikanti yojanā. Taṁ sabbampīti sabbampi taṁ muḷālaṁ",
  "tika-vin12t0:315_2": "saṅgahitanti sambandho.",
  "tika-vin12t0:316": "Masati vijjhatīti matthako. Evamādi matthako yāvakālikoti yojanā. Jaraḍḍhabundoti jarabhūtaaḍḍhasaṅkhāto pādo.",
  "tika-vin12t0:317_0": "Khanīyati avadārīyatīti khandho, khāyatīti vā khandho. ‘‘Antopathavīgato’’tipadaṁ",
  "tika-vin12t0:317_1": "‘‘sālakalyāṇikhandho’’tipadeneva yojetabbaṁ, na aññehi. Evamādi khandho yāvakālikoti",
  "tika-vin12t0:317_2": "yojanā. Avasesāti tīhi daṇḍakādīhi avasesā.",
  "tika-vin12t0:318_0": "Tacati saṁvarati paṭicchādetīti taco. Sarasoti ettha evakāro yojetabbo, saraso evāti",
  "tika-vin12t0:318_1": "attho. Tesaṁ saṅgahoti sambandho. Hīti saccaṁ. Etanti kasāvabhesajjaṁ, ‘‘anujānāmi",
  "tika-vin12t0:318_2": "…pe… bhojanīyattha’’nti vacanaṁ vā. Etthāti kasāvabhesajje. Etesampīti matthakakhandhattacānampi.",
  "tika-vin12t0:319_0": "Patatīti pattaṁ. Etesanti mūlakādīnaṁ. Evarūpāni pattāni ca ekaṁsena yāvakālikānīti",
  "tika-vin12t0:319_1": "yojanā. Yā loṇī ārohati, tassā loṇiyā pattaṁ yāvajīvikanti yojanā. Dīpavāsinoti tambapaṇṇidīpavāsino",
  "tika-vin12t0:319_2": ", jambudīpavāsino vā. Yāni vā pharantīti vuttānīti sambandho. Tesanti nimbādīnaṁ.",
  "tika-vin12t0:319_3": "Idaṁ padaṁ pubbaparāpekkhakaṁ, tasmā dvinnaṁ majjhe vuttanti daṭṭhabbaṁ. Paṇṇānaṁ",
  "tika-vin12t0:319_4": "anto natthīti sambandho.",
  "tika-vin12t0:320": "Pupphati vikasatīti pupphaṁ. Evamādi pupphaṁ yāvakālikanti yojanā. Tassāti pupphassa. Assāti evameva.",
  "tika-vin12t0:321_0": "Phalatīti phalaṁ. Yānīti phalāni. Pharantīti sambandho. Nesanti phalānaṁ pariyantanti",
  "tika-vin12t0:321_1": "sambandho. Yāni vuttāni, tāni yāvajīvikānīti yojanā. Tesampīti phalānampi pariyantanti sambandho.",
  "tika-vin12t0:322": "Asīyati khipīyati, chaḍḍīyatīti vā aṭṭhi. Evamādīni pharaṇakāni aṭṭhīni yāvakālikānīti yojanā. Tesanti aṭṭhīnaṁ.",
  "tika-vin12t0:323": "Pisīyati cuṇṇaṁ karīyatīti piṭṭhaṁ. Evamādīni pharaṇakāni piṭṭhāni yāvakālikānīti yojanā. Adhotakanti udakena adhūnitaṁ. Tesanti piṭṭhānaṁ.",
  "tika-vin12t0:324_0": "Nirantaraṁ asati sambajjhatīti niyyāso. Sesāti ucchuniyyāsato sesā. Pāḷiyaṁ vuttaniyyāsāti",
  "tika-vin12t0:324_1": "sambandho. Tatthāti niyyāsakhādanīye. Saṅgahitānaṁ niyyāsānaṁ pariyantanti yojanā.",
  "tika-vin12t0:324_2": "Evantiādi nigamanaṁ.",
  "tika-vin12t0:325": "Vuttamevāti heṭṭhā paṭhamapavāraṇasikkhāpade vuttamevāti. Sattamaṁ.",
  "tika-vin12t0:326": "8. Sannidhikārakasikkhāpadaṁ",
  "tika-vin12t0:327_0": "252. Aṭṭhame abbhantare jāto abbhantaro. Mahātheroti mahantehi thiraguṇehi yutto.",
  "tika-vin12t0:327_1": "Iminā ‘‘belaṭṭho’’ti saññānāmassa saññināmiṁ dasseti. Padhānaghareti samathavipassanānaṁ",
  "tika-vin12t0:327_2": "padahanaṭṭhānagharasaṅkhāte ekasmiṁ āvāse. Sukkhakuranti ettha sosanakurattā na sukkhakuraṁ",
  "tika-vin12t0:327_3": "hoti, kevalaṁ pana asūpabyañjanattāti āha ‘‘asūpabyañjanaṁ odana’’nti. Sosanakurampi",
  "tika-vin12t0:327_4": "yuttameva. Vakkhati hi ‘‘taṁ piṇḍapātaṁ udakena temetvā’’ti. ‘‘Odana’’ntiiminā kurasaddassa",
  "tika-vin12t0:327_5": "odanapariyāyataṁ dasseti. Odanañhi karoti āyuvaṇṇādayoti ‘‘kura’’nti vuccati. Soti",
  "tika-vin12t0:327_6": "belaṭṭhasīso. Tañca khoti tañca sukkhakuraṁ āharatīti sambandho. Paccayagiddhatāyāti",
  "tika-vin12t0:327_7": "piṇḍapātapaccaye luddhatāya. Thero bhuñjatīti sambandho. Manussānaṁ ekāhārassa sattāhamattaṭṭhitattā",
  "tika-vin12t0:327_8": "‘‘sattāha’’nti vuttaṁ. Tatoti bhuñjanato paranti sambandho. Cattāripīti ettha pisaddena",
  "tika-vin12t0:327_9": "adhikānipi sattāhāni gahetabbāni.",
  "tika-vin12t0:328_0": "253.Itīti idaṁ tayaṁ. ‘‘Sannidhi kāro assā’’ti samāso visesanaparanipātavasena gahetabbo.",
  "tika-vin12t0:328_1": "‘‘Sannidhikiriyanti attho’’ti iminā karīyatīti kāroti kammatthaṁ dasseti. Ekarattanti",
  "tika-vin12t0:328_2": "antimaparicchedavasena vuttaṁ tadadhikānampi adhippetattā. Assāti ‘‘sannidhikāraka’’nti padassa.",
  "tika-vin12t0:329_0": "Sannidhikārakassa sattāhakālikassa nissaggiyapācittiyāpattiyā paccayattā sannidhikārakaṁ",
  "tika-vin12t0:329_1": "yāmakālikaṁ khādanīyabhojanīyaṁ asamānampi suddhapācittiyāpattiyā paccayo hotīti",
  "tika-vin12t0:329_2": "āha ‘‘yāmakālikaṁ vā’’ti. Paṭiggahaṇeti paṭiggahaṇe ca gahaṇe ca. Ajjhoharitukāmatāya",
  "tika-vin12t0:329_3": "hi paṭiggahaṇe ca paṭiggahetvā gahaṇe cāti vuttaṁ hoti. Yaṁ pattaṁ aṅguliyā ghaṁsantassa",
  "tika-vin12t0:329_4": "lekhā paññāyati, so patto duddhoto hoti saceti yojanā uttaravākye yaṁsaddaṁ disvā",
  "tika-vin12t0:329_5": "pubbavākye taṁsaddassa gamanīyattā. Gaṇṭhikapattassāti bandhanapattassa. Soti sneho.",
  "tika-vin12t0:329_6": "Paggharati sandissatīti sambandho. Tādiseti duddhote, gaṇṭhike vā. Tatthāti dhovitapatte",
  "tika-vin12t0:329_7": "āsiñcitvāti sambandho. Hīti saccaṁ. Abbohārikāti na voharitabbā, voharituṁ na yuttāti",
  "tika-vin12t0:329_8": "attho. Yanti khādanīyabhojanīyaṁ pariccajantīti sambandho. Hīti saccaṁ, yasmā vā.",
  "tika-vin12t0:329_9": "Tatoti apariccattakhādanīyabhojanīyato nīharitvāti sambandho.",
  "tika-vin12t0:330_0": "Akappiyamaṁsesūti niddhāraṇasamudāyo. Sati paccayeti pipāsasaṅkhāte paccaye sati.",
  "tika-vin12t0:330_1": "Anatirittakatanti atirittena akataṁ sannidhikārakaṁ khādanīyabhojanīyanti yojanā.",
  "tika-vin12t0:330_2": "Ekameva pācittiyanti sambandho. Vikappadvayeti sāmisanirāmisasaṅkhāte vikappadvaye.",
  "tika-vin12t0:330_3": "Sabbavikappesūti vikālasannidhiakappiyamaṁsayāmakālikapaccayasaṅkhātesu sabbesu vikappesu.",
  "tika-vin12t0:331": "255.Āmisasaṁsaṭṭhanti āmisena saṁsaṭṭhaṁ sattāhakālikaṁ yāvajīvikaṁ.",
  "tika-vin12t0:332_0": "256. Catubbidhakālikassa sarūpañca vacanatthañca dassento āha ‘‘vikālabhojanasikkhāpade’’tiādi.",
  "tika-vin12t0:332_1": "Tattha niddiṭṭhaṁ khādanīyabhojanīya’’ntiiminā yāvakālikassa sarūpaṁ dasseti. ‘‘Yāva…pe…",
  "tika-vin12t0:332_2": "kālika’’ntiiminā vacanatthaṁ dasseti. ‘‘Saddhiṁ…pe… pāna’’ntiiminā yāmakālikassa",
  "tika-vin12t0:332_3": "sarūpaṁ dasseti. ‘‘Yāva…pe… kālika’’ntiiminā vacanatthaṁ dasseti. ‘‘Sabbiādi pañcavidhaṁ",
  "tika-vin12t0:332_4": "bhesajja’’ntiiminā sattāhakālikassa sarūpaṁ dasseti. ‘‘Sattāhaṁ…pe… kālika’’ntiiminā",
  "tika-vin12t0:332_5": "vacanatthaṁ dasseti. ‘‘Ṭhapetvā…pe… sabbampī’’tiiminā yāvajīvikassa sarūpaṁ dasseti.",
  "tika-vin12t0:332_6": "‘‘Yāva…pe… jīvika’’ntiiminā vacanatthaṁ dasseti. Sabbavacanattho lahukamattameva,",
  "tika-vin12t0:332_7": "garuko panevaṁ veditabbo – yāva yattako majjhanhiko kālo yāvakālo, so assatthī, taṁ",
  "tika-vin12t0:332_8": "vā kālaṁ bhuñjitabbanti yāvakālikaṁ. Yāmo kālo yāmakālo, so assatthi, taṁ vā kālaṁ",
  "tika-vin12t0:332_9": "paribhuñjītabbanti yāmakālikaṁ. Sattāho kālo sattāhakālo, so assatthi, taṁ vā kālaṁ",
  "tika-vin12t0:332_10": "nidahitvā paribhuñjitabbanti sattāhakālikaṁ. Yāva yattako jīvo yāvajīvo, so assatthi,",
  "tika-vin12t0:332_11": "yāvajīvaṁ vā pariharitvā paribhuñjitabbanti yāvajīvikanti.",
  "tika-vin12t0:333": "Tatthāti catubbidhesu kālikesu. Satakkhattunti anekavāraṁ. Yāva kālo nātikkamati, tāva bhuñjantassāti yojanā. Ahorattaṁ bhuñjantassāti sambandhoti. Aṭṭhamaṁ.",
  "tika-vin12t0:334": "9. Paṇītabhojanasikkhāpadaṁ",
  "tika-vin12t0:335_0": "257. Navame pakaṭṭhabhāvaṁ nītanti paṇītanti vutte paṇītasaddo uttamatthoti āha ‘‘uttamabhojanānī’’ti.",
  "tika-vin12t0:335_1": "Sampanno nāma na madhuraguṇo, atha kho madhuraguṇayuttaṁ bhojanamevāti āha ‘‘sampattiyutta’’nti.",
  "tika-vin12t0:335_2": "Kassāti karaṇatthe cetaṁ sāmivacanaṁ, kenāti hi attho. ‘‘Surasa’’ntiiminā sādīyati",
  "tika-vin12t0:335_3": "assādīyatīti sādūti vacanatthassa sarūpaṁ dasseti.",
  "tika-vin12t0:336_0": "259. ‘‘Yo pana…pe… bhuñjeyyā’’ti ettha vinicchayo evaṁ veditabboti yojanā. Suddhānīti",
  "tika-vin12t0:336_1": "odanena asaṁsaṭṭhāni. Odanasaṁsaṭṭhāni sabbiādīnīti sambandho. Etthāti imasmiṁ sikkhāpade.",
  "tika-vin12t0:336_2": "Hīti saccaṁ. ‘‘Paṇītasaṁsaṭṭhānī’’tiiminā paṇītehi sabbiādīhi saṁsaṭṭhāni bhojanāni",
  "tika-vin12t0:336_3": "paṇītabhojanānīti atthaṁ dasseti. ‘‘Sattadhaññanibbattānī’’ti iminā bhojanānaṁ sarūpaṁ dasseti.",
  "tika-vin12t0:337_0": "‘‘Sabbinā bhatta’’ntiādīnaṁ pañcannaṁ vikappānaṁ majjhe tīsupi vikappesu ‘‘bhatta’’nti",
  "tika-vin12t0:337_1": "yojetabbaṁ. Evaṁ vākyaṁ katvā viññāpane āpattiṁ dassetvā samāsaṁ katvā viññāpane",
  "tika-vin12t0:337_2": "taṁ dassento āha ‘‘sabbibhattaṁ dehī’’tiādi.",
  "tika-vin12t0:338": "Itoti gāvito laddhenāti sambandho. Visaṅketanti saṅketato ñāpitato vigataṁ virahitanti attho. Hīti saccaṁ. Iminā visaṅketassa guṇadosaṁ dasseti.",
  "tika-vin12t0:339_0": "Kappiyasabbinā dehīti kappiyasabbinā saṁsaṭṭhaṁ bhattaṁ dehīti yojanā. Eseva nayo",
  "tika-vin12t0:339_1": "sesesupi. Yena yenāti yena yena sabbiādinā. Tasmiṁ tassāti etthāpi vicchāvasena attho",
  "tika-vin12t0:339_2": "daṭṭhabbo. Pāḷiyaṁ āgatasabbi nāma gosabbi, ajikāsabbi, mahiṁsasabbi, yesaṁ maṁsaṁ",
  "tika-vin12t0:339_3": "kappati, tesaṁ sabbi ca. Navanītaṁ nāma evameva. Telaṁ nāma tilatelaṁ, sāsapatelaṁ,",
  "tika-vin12t0:339_4": "madhukatelaṁ, eraṇḍatelaṁ, vasātelañca. Madhu nāma makkhikāmadhu. Phāṇitaṁ nāma ucchumhā",
  "tika-vin12t0:339_5": "nibbattaṁ. Maccho nāma udakacaro. Pāḷianāgato maccho nāma natthi. Maṁsaṁ nāma yesaṁ",
  "tika-vin12t0:339_6": "maṁsaṁ kappati, tesaṁ maṁsaṁ. Khīradadhīni sabbisadisāneva. Vuttaṁ yathā evaṁ ‘‘navanītabhattaṁ",
  "tika-vin12t0:339_7": "dehī’’tiādīsupi sūpodanaviññattidukkaṭameva hotīti yojanā. Hīti saccaṁ. So cāti so",
  "tika-vin12t0:339_8": "cattho. Tatthāti tasmiṁ atthe. Kiṁ payojanaṁ. Nattheva payojananti adhippāyo.",
  "tika-vin12t0:340": "Paṭiladdhaṁ bhojananti sambandho. Ekarasanti ekakiccaṁ. Tatoti navapaṇītabhojanato nīharitvāti sambandho.",
  "tika-vin12t0:341": "Sabbānīti nava pācittiyāni sandhāya vuttaṁ.",
  "tika-vin12t0:342_0": "261.Ubhayesampīti bhikkhubhikkhunīnampi. Sabbīti cettha yo naṁ paribhuñjati, tassa",
  "tika-vin12t0:342_1": "balāyuvaḍḍhanatthaṁ sabbati gacchati pavattatīti sabbi, ghataṁ. Tatiyakkhareneva",
  "tika-vin12t0:342_2": "sajjhāyitabbaṁ likhitabbañca . Kasmā? Tatiyakkharaṭṭhāneyeva sabba gatiyanti gatiatthassa",
  "tika-vin12t0:342_3": "sabbadhātussa dhātupāṭhesu āgatattāti. Navamaṁ.",
  "tika-vin12t0:343": "10. Dantaponasikkhāpadaṁ",
  "tika-vin12t0:344_0": "263. Dasame dantakaṭṭhanti dantaponaṁ. Tañhi danto kasīyati vilekhīyati anenāti ‘‘dantakaṭṭha’’nti",
  "tika-vin12t0:344_1": "vuccati. ‘‘Sabba’’nti ādinā sabbameva paṁsukūlaṁ sabbapaṁsukūlaṁ, tamassatthīti ‘‘sabbapaṁsukūliko’’ti",
  "tika-vin12t0:344_2": "atthaṁ dasseti. Soti bhikkhu paribhuñjati kirāti sambandho. Susāneti āḷahane. Tañhi",
  "tika-vin12t0:344_3": "chavānaṁ sayanaṭṭhānattā ‘‘susāna’’nti vuccati niruttinayena. Tatthāti susāne. Puna",
  "tika-vin12t0:344_4": "tatthāti evameva. Ayyasarūpañca vosāṭitakasarūpañca dassetuṁ vuttaṁ ‘‘ayyavosāṭitakānīti",
  "tika-vin12t0:344_5": "etthā’’ti. Tattha ‘‘ayyā…pe… pitāmahā’’tiiminā ayyasarūpaṁ dasseti. ‘‘Vo…pe… bhojanīyānī’’tiiminā",
  "tika-vin12t0:344_6": "vosāṭitakasarūpaṁ. Ayyasaṅkhātānaṁ pitipitāmahānaṁ atthāya, te vā uddissa chaḍḍitāni",
  "tika-vin12t0:344_7": "vosāṭitakasaṅkhatāni khādanīyabhojanīyāni ayyavosāṭitakānīti viggaho kātabbo. Manussā",
  "tika-vin12t0:344_8": "ṭhapenti kirāti sambandho. Yanti khādanīyabhojanīyaṁ. Tesanti ñātakānaṁ. Piṇḍaṁ piṇḍaṁ",
  "tika-vin12t0:344_9": "katvāti saṅghāṭaṁ saṅghāṭaṁ katvā. Aññanti vuttakhādanīyabhojanīyato aññaṁ. Ummārepīti",
  "tika-vin12t0:344_10": "susānassa indakhīlepi. So hi uddhaṭo kilesamāro etthāti ‘‘ummāro’’ti vuccati. Bodhisatto",
  "tika-vin12t0:344_11": "hi abhinikkhamanakāle puttaṁ cumbissāmīti ovarakassa indakhīle ṭhatvā passanto mātaraṁ",
  "tika-vin12t0:344_12": "puttassa nalāṭe hatthaṁ ṭhapetvā sayantiṁ disvā ‘‘sace me puttaṁ gaṇheyyaṁ, mātā",
  "tika-vin12t0:344_13": "tassa pabujjheyya, pabujjhamānāya antarāyo bhaveyyā’’ti abhinikkhamanantarāyabhayena",
  "tika-vin12t0:344_14": "puttadāre pariccajitvā indakhīlato nivattitvā mahābhinikkhamanaṁ nikkhami. Tasmā",
  "tika-vin12t0:344_15": "bodhisattassa ṭhatvā puttadāresu apekkhāsaṅkhātassa mārassa uddhaṭaṭṭhānattā so indakhīlo",
  "tika-vin12t0:344_16": "nippariyāyena ‘‘ummāro’’ti vuccati, aññe pana rūḷhīvasena. Thiroti thaddho. Ghanabaddhoti",
  "tika-vin12t0:344_17": "ghanena baddho. Kathinena maṁsena ābaddhoti attho. Vaṭhati thūlo bhavatīti vaṭho,",
  "tika-vin12t0:344_18": "muddhajadutiyoyaṁ, so assatthīti vaṭharoti dassento āha ‘‘vaṭharoti thūlo’’ti. ‘‘Sallakkhemā’’tiiminā",
  "tika-vin12t0:344_19": "‘‘maññe’’ti ettha manadhātu sallakkhaṇattho, makārassekāroti dasseti. Hīti saccaṁ. Tesanti manussānaṁ.",
  "tika-vin12t0:345_0": "264.Sammāti aviparītaṁ. Asallakkhetvāti āhārasaddassa khādanīyabhojanīyādīsu nirūḷhabhāvaṁ",
  "tika-vin12t0:345_1": "amaññitvā. Bhagavā pana ṭhapesīti sambandho. Yathāuppannassāti yenākārena uppannassa",
  "tika-vin12t0:345_2": ". Pitā puttasaṅkhāte dārake saññāpento viya bhagavā te bhikkhū saññāpentoti yojanā.",
  "tika-vin12t0:346_0": "265.Etadevāti tiṇṇamākārānamaññataravasena adinnameva sandhāyāti sambandho. Hīti",
  "tika-vin12t0:346_1": "saccaṁ. Mātikāyaṁ ‘‘dinna’’nti vuttaṭṭhānaṁ natthi, atha kasmā padabhājaneyeva vuttanti",
  "tika-vin12t0:346_2": "āha ‘‘dinnanti ida’’ntiādi. ‘‘Dinna’’nti idaṁ uddhaṭanti sambandho. Assāti ‘‘dinna’’nti",
  "tika-vin12t0:346_3": "padassa. Niddese ca ‘‘kāyena…pe… dente’’ti uddhaṭanti yojanā. Evanti imehi tīhākārehi",
  "tika-vin12t0:346_4": "dadamāneti sambandho. Evanti imehi dvīhākārehi . Ādīyamānanti sambandho. Rathareṇumpīti",
  "tika-vin12t0:346_5": "rathikavīthiyaṁ uṭṭhitapaṁsumpi. Pubbeti paṭhamapavāraṇasikkhāpade. Evaṁ paṭiggahitaṁ",
  "tika-vin12t0:346_6": "etaṁ āhāraṁ dinnaṁ nāma vuccatīti yojanā. ‘‘Etamevā’’ti evassa sambhavato tassa phalaṁ",
  "tika-vin12t0:346_7": "dassetuṁ vuttaṁ ‘‘na ida’’ntiādi. Nissaṭṭhaṁ na vuccatīti yojanā.",
  "tika-vin12t0:347_0": "Tatthāti ‘‘kāyenā’’tiādivacane. Hīti saccaṁ. Natthu karīyati imāyāti natthukaraṇī,",
  "tika-vin12t0:347_1": "tāya. Nāsāpuṭena paṭiggaṇhātīti sambandho. Akallakoti gilāno. Hīti saccaṁ. Kāyena",
  "tika-vin12t0:347_2": "paṭibaddho kāyapaṭibaddho kaṭacchuādīti āha ‘‘kaṭacchuādīsū’’tiādi. Hīti saccaṁ.",
  "tika-vin12t0:347_3": "Pātiyamānanti pātāpiyamānaṁ.",
  "tika-vin12t0:348": "Etthāti imasmiṁ sikkhāpade. ‘‘Pañcahaṅgehī’’ti padassa vitthāraṁ dassento āha ‘‘thāmamajjhimassā’’tiādi. Tanti dātabbavatthuṁ.",
  "tika-vin12t0:349_0": "Tatthāti ‘‘hatthapāso paññāyatī’’tivacane. Gacchantopi ṭhiteneva saṅgahito. Bhūmaṭṭhassāti",
  "tika-vin12t0:349_1": "bhūmiyaṁ ṭhitassa. Ākāsaṭṭhassāti ākāse ṭhitassa. ‘‘Hatthaṁ aṅga’’nti padehi avayavisambandho",
  "tika-vin12t0:349_2": "kātabbo. Vuttanayenevāti ‘‘bhūmaṭṭhassa ca sīsenā’’tiādinā vuttanayeneva. Pakkhīti",
  "tika-vin12t0:349_3": "sakuṇo. So hi pakkhayuttattā pakkhīti vuccati. Hatthīti kuñjaro. So hi soṇḍasaṅkhātahatthayuttattā",
  "tika-vin12t0:349_4": "hatthīti vuccati. Addhena aṭṭhamaṁ ratanamassāti addhaṭṭhamaratano, hatthī, tassa. Tenāti hatthinā.",
  "tika-vin12t0:350_0": "Eko dāyako vadatīti sambandho. Oṇamatīti heṭṭhā namati. Ettāvatāti ekadesasampaṭicchanamattena.",
  "tika-vin12t0:350_1": "Tatoti sampaṭicchanato. Ugghāṭetvāti vivaritvā. Kājenāti byābhaṅgiyā. Sā hi kacati",
  "tika-vin12t0:350_2": "bandhati vividhaṁ bhāraṁ asminti kācoti vuccati, cakārassa jakāre kate kājopi yuttoyeva.",
  "tika-vin12t0:350_3": "Tiṁsa hatthā ratanāni imassāti tiṁsahattho, veṇu. Guḷakumbhoti phāṇitena pūrito ghaṭo.",
  "tika-vin12t0:350_4": "Paṭiggahitamevāti kumbhesu hatthapāsato bahi ṭhitesupi abhihārakassa hatthapāse ṭhitattā",
  "tika-vin12t0:350_5": "paṭiggahitamevāti vuttaṁ hoti. Ucchuyantadoṇitoti ucchuṁ pīḷanayantassa ambaṇato.",
  "tika-vin12t0:351_0": "Bahū pattā ṭhapitā hontīti sambandho. Yatthāti yasmiṁ ṭhāne. Ṭhitassa bhikkhuno hatthapāseti",
  "tika-vin12t0:351_1": "yojanā. Ṭhatvā phusitvā ‘‘nisinnassa bhikkhuno’’ti pāṭhasesena yojetabbaṁ. Ṭhitena",
  "tika-vin12t0:351_2": "vā nisinnena vā nipannena vā dāyakena diyyatīti sambandho.",
  "tika-vin12t0:352": "Pathaviyaṁ ṭhitā hontīti sambandho. Yaṁ yanti yaṁ yaṁ pattaṁ. Yattha katthacīti yesu kesucīti sambandho. Tanti taṁ vacanaṁ.",
  "tika-vin12t0:353_0": "Tattha tasmiṁ ṭhāne jāto tatthajāto, aluttasamāsoyaṁ, soyeva tatthajātako, tasmiṁ.",
  "tika-vin12t0:353_1": "Hīti saccaṁ, yasmā vā. Tatthajātake na ruhati yathā, evaṁ na ruhatiyevāti yojanā.",
  "tika-vin12t0:353_2": "Thāmamajjhimena purisena suṭṭhu haritabbanti saṁhāriyaṁ, taṁyeva saṁhārimaṁ yakārassa",
  "tika-vin12t0:353_3": "makāraṁ katvā, na saṁhārimaṁ asaṁhārimaṁ, tasmiṁ. Tepīti te asaṁhārimāpi. Hīti saccaṁ,",
  "tika-vin12t0:353_4": "yasmā vā. Tatthajātakasaṅkhepūpagāti tatthajātake samodhānetvā khepaṁ pakkhepaṁ upagatā.",
  "tika-vin12t0:353_5": "Hīti saccaṁ, yasmā vā. Idañhi vākyantarattā punappunaṁ vuttanti daṭṭhabbaṁ. Tānīti",
  "tika-vin12t0:353_6": "tintiṇikādipaṇṇāni. Sandhāretunti sammā dhāretuṁ. Ṭhito dāyakoti sambandho.",
  "tika-vin12t0:354_0": "Laddhassa laddhassa vatthussa sannidhiṭṭhānattā, pakkhittaṭṭhānattā vā thavīyati",
  "tika-vin12t0:354_1": "pasaṁsīyatīti thavikā, tato. Puñchitvā paṭiggahetvāti ‘‘puñchitvā vā paṭiggahetvā",
  "tika-vin12t0:354_2": "vā’’ti aniyamavikappattho vāsaddo ajjhāharitabbo. Tesu tesu vatthūsu rañjati laggatīti",
  "tika-vin12t0:354_3": "rajo, taṁ. Vinaye paññattaṁ dukkaṭaṁ vinayadukkaṭaṁ. Taṁ panāti bhikkhaṁ pana. Paṭiggahetvā",
  "tika-vin12t0:354_4": "dethāti maṁ paṭiggahāpetvā mama dethāti adhippāyo.",
  "tika-vin12t0:355": "Tato tatoti tasmā tasmā ṭhānā uṭṭhāpetvāti sambandho. Tanti bhikkhaṁ. Tassāti anupasampannassa.",
  "tika-vin12t0:356_0": "So vattabboti so diyyamāno bhikkhu dāyakena bhikkhunā vattabboti yojanā. Imanti sarajapattaṁ.",
  "tika-vin12t0:356_1": "Tenāti diyyamānabhikkhunā. Tathākātabbanti yathā dāyakena bhikkhunā vuttaṁ, tathā",
  "tika-vin12t0:356_2": "kātabbanti attho. Uplavatīti upari gacchati, plu gatiyanti hi dhātupāṭhesu (saddanītidhātumālāyaṁ",
  "tika-vin12t0:356_3": "16 ḷakārantadhātu) vuttaṁ. Ettha uiti upasaggassa atthadassanatthaṁ ‘‘uparī’’ti vuttaṁ,",
  "tika-vin12t0:356_4": "pakāralakārasaṁyogo daṭṭhabbo. Potthakesu pana ‘‘uppilavatī’’ti likhanti, so apāṭho.",
  "tika-vin12t0:356_5": "Kañjikanti bilaṅgaṁ. Tañhi kena jalena añjiyaṁ abhibyattaṁ assāti ‘‘kañjiya’’nti",
  "tika-vin12t0:356_6": "vuccati, tameva kañjikaṁ yakārassa kakāraṁ katvā. Taṁ pavāhetvā, apanetvāti attho.",
  "tika-vin12t0:356_7": "Yatthāti yasmiṁ ṭhāne. Sukkhameva bhattaṁ bhajitabbaṭṭhena sevitabbaṭṭhenāti sukkhabhattaṁ,",
  "tika-vin12t0:356_8": "tasmiṁ. Puratoti bhikkhussa purato, pubbe vā. Phusitānīti bindūni. Tāni hi sambādhaṭṭhānesupi",
  "tika-vin12t0:356_9": "phusantīti phusitānīti vuccanti.",
  "tika-vin12t0:357_0": "Uḷuṅkoti kosiyasakuṇanāmo dīghadaṇḍako eko bhājanaviseso, tena. Thevāti phusitāni.",
  "tika-vin12t0:357_1": "Tāni hi sambādhaṭṭhānesupi phusitattā thavīyanti pasaṁsīyantīti ‘‘thevā’’ti vuccanti.",
  "tika-vin12t0:357_2": "Carukenāti carīyati bhakkhīyatīti caru, habyapāko, taṁ karoti anenāti carukaṁ, thālyādikaṁ",
  "tika-vin12t0:357_3": "khuddakabhājanaṁ, tena ākiriyamāneti sambandho. Kāḷavaṇṇakāmehi mānīyatīti masi.",
  "tika-vin12t0:357_4": "Khādatīti chāro khakārassa chakāraṁ, dakārassa ca rakāraṁ katvā, khāraraso, so imissatthīti",
  "tika-vin12t0:357_5": "chārikā. Uppatitvāti uddhaṁ gantvā. Hīti saccaṁ, yasmā vā.",
  "tika-vin12t0:358": "Phāletvāti chinditvā. Dentānaṁ anupasampannānanti sambandho. Pāyāsassāti pāyāsena. Tathāpīti tena mukhavaṭṭiyā gahaṇākārenapi.",
  "tika-vin12t0:359_0": "Ābhogaṁ katvāti ‘‘paṭiggahessāmī’’ti manasikāraṁ katvā. Soti niddaṁ okkanto bhikkhu.",
  "tika-vin12t0:359_1": "Vaṭṭatiyevāti ābhogassa katattā vaṭṭatiyeva. Anādaranti anādarena, karaṇatthe cetaṁ",
  "tika-vin12t0:359_2": "upayogavacanaṁ, anādaraṁ hutvāti vā yojetabbaṁ. Kecīti abhayagirivāsino. Kāyena paṭibaddho",
  "tika-vin12t0:359_3": "kāyapaṭibaddho, tena paṭibaddho kāyapaṭibaddhapaṭibaddho, tena. Vacanamattamevāti",
  "tika-vin12t0:359_4": "‘‘paṭibaddhapaṭibaddha’’nti ekaṁ atirekaṁ paṭibaddhavacanamattameva nānaṁ, atthato",
  "tika-vin12t0:359_5": "pana kāyapaṭibaddhamevāti adhippāyo. Yampīti yampi vatthu. Tatrāti tasmiṁ vaṭṭane. Tanti anujānanaṁ.",
  "tika-vin12t0:360_0": "Neyyo adhippāyaṁ netvā ñāto attho imassāti neyyatthaṁ. Etthāti sutte, suttassa vā.",
  "tika-vin12t0:360_1": "Yanti vatthu patatīti sambandho. Parigaḷitvāti bhassitvā. Suddhāyāti nirajāya. Sāmanti",
  "tika-vin12t0:360_2": "sayaṁ. Puñchitvā vātiādīsu tayo vāsaddā aniyamavikappatthā. Puñchitādīsu hi ekasmiṁ",
  "tika-vin12t0:360_3": "kicce kate itarakiccaṁ kātabbaṁ natthīti adhippāyo. Tenāti tena bhikkhunā, ‘‘āharāpetumpī’’tipade",
  "tika-vin12t0:360_4": "kāritakammaṁ. ‘‘Kasmā na vaṭṭatī’’ti pucchā. Hīti vitthāro. Vadantena bhagavatāti",
  "tika-vin12t0:360_5": "sambandho. Etthāti suttavacanesu. ‘‘Pariccattaṁ taṁ bhikkhave dāyakehī’’ti vacanenāti",
  "tika-vin12t0:360_6": "yojanā. Adhippāyoti nītattho adhippāyo, nippariyāyena itattho ñātattho adhippāyoti vuttaṁ hoti.",
  "tika-vin12t0:361_0": "Evaṁ nītatthamadhippāyaṁ dassetvā neyyattha, madhippāyaṁ dassento āha ‘‘yasmā cā’’ti",
  "tika-vin12t0:361_1": "ādi. Tanti paribhuñjanaṁ anuññātanti sambandho. Dutiyadivasepīti pisaddo sampiṇḍanattho,",
  "tika-vin12t0:361_2": "aparadivasepīti attho. Adhippāyoti neyyattho adhippāyo netvā iyyattho ñātattho adhippāyoti vuttaṁ hoti.",
  "tika-vin12t0:362_0": "Bhuñjantānaṁ bhikkhūnanti sambandho. Hīti vitthāro. Dantāti dasanā. Te hi daṁsīyanti",
  "tika-vin12t0:362_1": "bhakkhīyanti etehīti ‘‘dantā’’ti vuccanti. Satthaṁyeva satthakaṁ khuddakaṭṭhena,",
  "tika-vin12t0:362_2": "tena paṭiggahitena satthakena. Etanti malaṁ. Tanti lohagandhamattaṁ. Pariharantīti",
  "tika-vin12t0:362_3": "paṭiggahetvā haranti. Hīti saccaṁ, yasmā vā. Taṁ satthakaṁ paribhogatthāya yasmā",
  "tika-vin12t0:362_4": "na pariharanti, tasmā eseva nayoti attho. Uggahitapaccayā, sannidhipaccayā vā doso",
  "tika-vin12t0:362_5": "natthīti vuttaṁ hoti. Tatthāti tesu takkakhīresu. Nīlikāti nīlavaṇṇā snehā. Āmakatakkādīsūti",
  "tika-vin12t0:362_6": "apakkesu takkakhīresu.",
  "tika-vin12t0:363_0": "Kiliṭṭhaudakanti samalaṁ udakaṁ. Tassāti sāmaṇerassa. Pattagataṁ odananti sambandho.",
  "tika-vin12t0:363_1": "Assāti sāmaṇerassa. Uggahitakoti avagahitako. ‘‘Uññāto’’tiādīsu (saṁ. ni. 1.112)",
  "tika-vin12t0:363_2": "viya ukāro okāraviparīto hoti, apaṭiggahetvā gahitattā duggahitakoti vuttaṁ hoti.",
  "tika-vin12t0:364": "Etenāti odanena. Paṭiggahitameva hoti hatthato amuttattāti adhippāyo.",
  "tika-vin12t0:365_0": "Puna paṭiggahetabbaṁ sāpekkhe satīti adhippāyo. Ettoti ito pattato. Sāmaṇero pakkhipatīti",
  "tika-vin12t0:365_1": "sambandho. Tatoti pattato. Kecīti abhayagirivāsino. Tanti ‘‘puna paṭiggahetabba’’nti",
  "tika-vin12t0:365_2": "vadantānaṁ kesañci ācariyānaṁ vacanaṁ veditabbanti sambandho. Yanti pūvabhattādi.",
  "tika-vin12t0:366_0": "Attanovāti sāmaṇerassa vā. Sāmaṇerāti āmantanaṁ. Tassāti sāmaṇerassa. Bhājaneti yāgupacanakabhājane.",
  "tika-vin12t0:366_1": "Yāgukuṭanti yāguyā pūritaṁ kuṭaṁ. Tanti yāgukuṭaṁ. ‘‘Bhikkhunā paṭiggaṇhāpetu’’nti",
  "tika-vin12t0:366_2": "kāritakammaṁ upanetabbaṁ. Gīvaṁ ṭhapetvā āvajjetīti sambandho. Āvajjetīti pariṇāmeti.",
  "tika-vin12t0:367_0": "Paṭiggahaṇūpagaṁ bhāranti thāmamajjhimena purisena saṁhārimaṁ bhāraṁ. Balavatā sāmaṇerenāti",
  "tika-vin12t0:367_1": "sambandho. Telaghaṭaṁ vāti telena pakkhittaṁ ghaṭaṁ vā. Laggentīti lambenti. Ayameva vā pāṭho.",
  "tika-vin12t0:368_0": "Nāgassa danto viyāti nāgadantako, sadisatthe ko. Aṅkīyate lakkhīyate anenāti aṅkuso,",
  "tika-vin12t0:368_1": "gajamatthakamhi vijjhanakaṇḍako. Aṅkuso viyāti aṅkusako, tasmiṁ aṅkusake vā laggitā",
  "tika-vin12t0:368_2": "hontīti sambandho. Gaṇhatoti gaṇhantassa. Mañcassa heṭṭhā heṭṭhāmañco, tasmiṁ. Tanti telathālakaṁ.",
  "tika-vin12t0:369_0": "Ārohantehi ca orohantehi ca niccaṁ sevīyatīti nisseṇī, tassā majjhaṁ nisseṇimajjhaṁ,",
  "tika-vin12t0:369_1": "tasmiṁ. Kaṇṇe uṭṭhitaṁ kaṇṇikaṁ, kaṇṇamalaṁ, kaṇṇikaṁ viya kaṇṇikaṁ, yathā hi kaṇṇamalaṁ",
  "tika-vin12t0:369_2": "kaṇṇato uṭṭhahitvā sayaṁ pavattati, evaṁ telādito uṭṭhahitvā sayaṁ pavattatīti vuttaṁ",
  "tika-vin12t0:369_3": "hoti. Ghanacuṇṇanti kathinacuṇṇaṁ. Taṁsamuṭṭhānameva nāmāti tato telādito samuṭṭhānameva",
  "tika-vin12t0:369_4": "nāma hotīti attho. Etanti kaṇṇikādi. Idaṁ padaṁ pubbāparāpekkhaṁ.",
  "tika-vin12t0:370": "Yottenāti rajjunā. Añño detīti sambandho.",
  "tika-vin12t0:371_0": "Pavisante ca nikkhamante ca varati āvarati imāyāti vati, taṁ. Ucchūti rasālo. So",
  "tika-vin12t0:371_1": "hi usati visaṁ dāhetīti ucchūti vuccati, taṁ. Timbarusakanti tindukaṁ. Tañhi temeti",
  "tika-vin12t0:371_2": "bhuñjantaṁ puggalaṁ addeti rasenāti timbo, rusati khudditaṁ nāsetīti rusako, timbo",
  "tika-vin12t0:371_3": "ca so rusako cāti ‘‘timbarusako’’ti vuccati, taṁ. Vatidaṇḍakesūti vatiyā atthāya",
  "tika-vin12t0:371_4": "nikkhaṇitesu daṇḍakesu. Mayaṁ panāti saṅgahakārācariyabhūtā buddhaghosanāmakā mayaṁ",
  "tika-vin12t0:371_5": "pana, attānaṁ sandhāya bahuvacanavasena vuttaṁ. Na puthulo pākāroti aḍḍhateyyahatthapāsānatikkamaṁ",
  "tika-vin12t0:371_6": "sandhāya vuttaṁ. Hatthasatampīti ratanasatampi.",
  "tika-vin12t0:372": "Soti sāmaṇero. Bhikkhussa detīti yojanā. Aparoti sāmaṇero.",
  "tika-vin12t0:373_0": "Phalaṁ imissatthīti phalinī, inapaccayo itthiliṅgajotako ī, taṁ sākhanti yojanā.",
  "tika-vin12t0:373_1": "Phalinisākhanti samāsatopi pāṭho atthi. Macchikavāraṇatthanti madhuphāṇitādīhi makkhanaṭṭhāne",
  "tika-vin12t0:373_2": "nilīyantīti makkhikā, tāyeva macchikā khakārassa chakāraṁ katvā, tāsaṁ nivāraṇāya.",
  "tika-vin12t0:373_3": "Mūlapaṭiggahamevāti mūle paṭiggahaṇameva, paṭhamapaṭiggahamevāti vuttaṁ hoti.",
  "tika-vin12t0:374_0": "Bhikkhu gacchatīti sambandho. Arittenāti kenipātena. Tañhi arati nāvā gacchati anenāti",
  "tika-vin12t0:374_1": "arittaṁ, tena. Tanti paṭiggahaṇārahaṁ bhaṇḍaṁ . Anupasampannenāti kāritakammaṁ. Tasmimpīti",
  "tika-vin12t0:374_2": "cāṭikuṇḍakepi. Tanti anupasampannaṁ.",
  "tika-vin12t0:375_0": "Pātheyyataṇḍuleti pathassa hite taṇḍule. Tesanti sāmaṇerānaṁ. Itarehīti bhikkhūhi",
  "tika-vin12t0:375_1": "gahitataṇḍulehi. Sabbehi bhikkhūhi bhuttanti sambandho. Etthāti bhikkhūhi gahitehi",
  "tika-vin12t0:375_2": "sāmaṇerassa taṇḍulehi yāgupacane na dissatīti sambandho. Kāraṇanti parivattetvā bhuttassa",
  "tika-vin12t0:375_3": "ca aparivattetvā bhuttassa ca kāraṇaṁ.",
  "tika-vin12t0:376": "Bhattaṁ pacitukāmo sāmaṇeroti yojanā. Bhikkhunā āropetabbaṁ, aggi na kātabboti sambandho. Puna paṭiggahaṇakiccaṁ natthi mūle paṭiggahitattāti adhippāyo.",
  "tika-vin12t0:377": "Assāti sāmaṇerassa. Tatoti aggijālanato.",
  "tika-vin12t0:378": "Tatte udaketi udake tāpe. Tatoti taṇḍulapakkhipanato.",
  "tika-vin12t0:379": "Pidhānanti ukkhalipidhānaṁ. Tassevāti hatthakukkuccakassa bhikkhuno eva. Dabbiṁ vāti kaṭacchuṁ vā. So hi darīyati viloḷīyati imāyāti dabbīti vuccati.",
  "tika-vin12t0:380": "Tatrāti tasmiṁ ṭhapane. Tassevāti lolabhikkhusseva. Tatoti pattato. Puna tatoti sākhādito. Tatthāti phalarukkhe.",
  "tika-vin12t0:381": "Vitakkaṁ sodhetunti ‘‘mayhampi dassatī’’ti vitakkaṁ sodhetuṁ. Tatoti ambaphalādito.",
  "tika-vin12t0:382": "Puna tatoti mātāpitūnamatthāya gahitatelādito. Teti mātāpitaro. Tatoyevāti tehiyeva taṇḍulehi sampādetvāti sambandho.",
  "tika-vin12t0:383": "Etthāti tāpitaudake. Amuñcanteneva hatthenāti yojanā. Aṅganti vināsaṁ gacchantīti aṅgārā. Darīyanti phalīyantīti dārūni.",
  "tika-vin12t0:384": "Vutto sāmaṇeroti yojanā.",
  "tika-vin12t0:385": "Gavati paribhuñjantānaṁ vissaṭṭhaṁ saddaṁ karotīti guḷo, guḷati visato jīvitaṁ rakkhatīti vā guḷo, taṁ bhājento bhikkhūti sambandho. Tassāti lolasāmaṇerassa.",
  "tika-vin12t0:386": "Dhūmassatthāya vaṭṭīyati vaṭṭitvā karīyatīti dhūmavaṭṭi, taṁ. Mukhīyati viparīyatīti mukhaṁ. Kaṁ vuccati sīsaṁ, taṁ tiṭṭhati etthāti kaṇṭho.",
  "tika-vin12t0:387": "Bhattuggāroti uddhaṁ girati niggiratīti uggāro, bhattameva uggāro bhattuggāro, uggārabhattanti attho. Dantantareti dantavivare.",
  "tika-vin12t0:388_0": "Upakaṭṭhe kāleti āsanne majjhanhike kāle. Kakkhāretvāti sañcitvā. Tassa atthaṁ dassetuṁ",
  "tika-vin12t0:388_1": "vuttaṁ ‘‘dve tayo kheḷapiṇḍe pātetvā’’ti. Phaḷusaṅkhātaṁ siṅgaṁ visāṇaṁ asmiṁ atthīti",
  "tika-vin12t0:388_2": "siṅgī, soyeva kaṭukabhayehi viramitabbattā siṅgīveroti vuccati. Aṅkīyati rukkho navaṁ",
  "tika-vin12t0:388_3": "uggatoti lakkhīyati etehīti aṅkurā, samaṁ loṇena udakaṁ, samaṁ vā udakena loṇaṁ asminti",
  "tika-vin12t0:388_4": "samuddo, tassa udakaṁ avayavīavayavabhāvenāti samuddodakaṁ, tena apaṭiggahitenāti",
  "tika-vin12t0:388_5": "sambandho. Phāṇati guḷato thaddhabhāvaṁ gacchatīti phāṇitaṁ. Karena hatthena gahitabbāti",
  "tika-vin12t0:388_6": "karakā, vassopalaṁ, karena gaṇhitumarahāti attho. Katakaṭṭhināti katakanāmakassa",
  "tika-vin12t0:388_7": "ekassa rukkhavisesassa aṭṭhinā. Tanti udakaṁ. Kapitthoti ekassa ambilaphalassa rukkhavisesassa nāmaṁ.",
  "tika-vin12t0:389": "Bahalanti āvilaṁ. Sanditvāti visanditvā. Kakudhasobbhādayoti kakudharukkhasamīpe ṭhitā sobbhādayo. Rukkhatoti kakudharukkhato. Parittanti appakaṁ.",
  "tika-vin12t0:390_0": "Pānīyaghaṭe pakkhittāni hontīti sambandho. Tanti vāsamattaṁ udakaṁ. Tatthevāti ṭhapitapupphavāsitapānīyeyeva",
  "tika-vin12t0:390_1": ". Ṭhapitaṁ dantakaṭṭhanti sambandho. Ajānantassa bhikkhussāti yojanā. Anādare cetaṁ",
  "tika-vin12t0:390_2": "sāmivacanaṁ. Hīti saccaṁ, yasmā vā.",
  "tika-vin12t0:391_0": "Kiṁ mahābhūtaṁ vaṭṭati, kiṁ na vaṭṭatīti yojanā. Yaṁ panāti mahābhūtaṁ pana. Aṅgalagganti",
  "tika-vin12t0:391_1": "aṅgesu laggaṁ, mahābhūtanti sambandho. Etthāti sede. Sujhāpitanti aṅgārasadisaṁ katvā suṭṭhu jhāpitaṁ.",
  "tika-vin12t0:392_0": "Cattārīti pathavī chārikā gūthaṁ muttanti cattāri. Mahāvikaṭānīti mahantāni sappadaṭṭhakkhaṇasaṅkhāte",
  "tika-vin12t0:392_1": "vikārakāle kattabbāni osadhāni. Etthāti ‘‘asati kappiyakārake’’ti vacane. Kālodissaṁ",
  "tika-vin12t0:392_2": "nāmāti byādhodissa, puggalodissa, kālodissa, samayodissa, desodissa, vasodissa, bhesajjodissasaṅkhātesu",
  "tika-vin12t0:392_3": "sattasu odissesu kālodissaṁ nāmāti attho. Dasamaṁ.",
  "tika-vin12t0:393": "Bhojanavaggo catuttho.",
  "tika-vin12t0:394": "5. Acelakavaggo",
  "tika-vin12t0:395": "1. Acelakasikkhāpada-atthayojanā",
  "tika-vin12t0:396_0": "269. Acelakavaggassa paṭhame parivisati etthāti parivesananti dassento āha ‘‘parivesanaṭṭhāna’’nti.",
  "tika-vin12t0:396_1": "Paribbājakapabbajasaddā samānāti āha ‘‘paribbājakasamāpannoti pabbajjaṁ samāpanno’’ti.",
  "tika-vin12t0:396_2": "Titthena samaṁ pūratīti samatitthīkaṁ, nadīādīsu udakaṁ, samatitthikaṁ viyāti samatitthikaṁ,",
  "tika-vin12t0:396_3": "pattabhājanesu yāgubhattaṁ. Tesanti mātāpitūnaṁ dentassāti sambandho. ‘‘Dāpetī’’ti",
  "tika-vin12t0:396_4": "ettha dādhātuyā sampadānassa suvijānitattā taṁ adassetvā kāritakammameva dassento",
  "tika-vin12t0:396_5": "āha ‘‘anupasampannenā’’ti.",
  "tika-vin12t0:397_0": "273. ‘‘Santike’’tiiminā ‘‘upanikkhipitvā’’ti ettha upasaddassa samīpatthaṁ dasseti.",
  "tika-vin12t0:397_1": "Tesanti titthiyānaṁ. Tatthāti bhājane. Itoti pattato. Idhāti mayhaṁ bhājane. Nanti",
  "tika-vin12t0:397_2": "khādanīyabhojanīyaṁ. Tassāti titthiyassāti. Paṭhamaṁ.",
  "tika-vin12t0:398": "2. Uyyojanasikkhāpadaṁ",
  "tika-vin12t0:399_0": "274. Dutiye paṭikkamanaasanasālasaddānaṁ pariyāyattā vuttaṁ ‘‘asanasālāyapī’’ti.",
  "tika-vin12t0:399_1": "Bhattassa vissajjanaṁ bhattavissaggoti kate bhattakiccanti āha ‘‘bhattakicca’’nti.",
  "tika-vin12t0:399_2": "Sambhūdhātussa papubbaapadhātvatthattā vuttaṁ ‘‘na pāpuṇī’’ti.",
  "tika-vin12t0:400_0": "276.Vuttāvasesanti vuttehi mātugāmena saddhiṁ hasitukāmatādīhi avasesaṁ. Tasminti",
  "tika-vin12t0:400_1": "uyyojitabhikkhumhi. Atthatoti vijahantavijahitabhikkhūnaṁ avinābhāvasaṅkhātaatthato.",
  "tika-vin12t0:400_2": "Itarenāti uyyojakabhikkhunā. Tatthāti ‘‘dassanūpacāraṁ vā savanūpacāraṁ vā’’tivacane.",
  "tika-vin12t0:400_3": "Etthāti niddhāraṇasamudāyo, dassanūpacārasavanūpacāresūti attho. ‘‘Tathātiiminā dvādasahatthapamāṇaṁ",
  "tika-vin12t0:400_4": "atidisati. Tehīti kuṭṭādīhi. Tassāti dassanūpacārātikkamassa. ‘‘Vuttapakāramanācāra’’nti",
  "tika-vin12t0:400_5": "iminā ‘‘na añño koci paccayo’’ti ettha aññasaddassa apādānaṁ dasseti, ‘‘kāraṇa’’ntiiminā",
  "tika-vin12t0:400_6": "paccayasaddassatthaṁ.",
  "tika-vin12t0:401_0": "277.Kalisaddassa pāpaparājayasaṅkhātesu dvīsu atthesu pāpasaṅkhāto kodhoti āha ‘‘kalīti",
  "tika-vin12t0:401_1": "kodho’’ti. ‘‘Āṇa’’ntiiminā sāsanasaddassatthaṁ dasseti. Vuttañhi ‘‘āṇā ca sāsanaṁ",
  "tika-vin12t0:401_2": "ñeyya’’nti. Kodhavasena vadatīti sambandho. Dassetvā vadatīti yojanā. Imassa ṭhānaṁ",
  "tika-vin12t0:401_3": "nisajjaṁ ālokitaṁ vilokitaṁ passatha bhoti yojanā. Imināpīti amanāpavacanaṁ vacanenāpīti. Dutiyaṁ.",
  "tika-vin12t0:402": "3. Sabhojanasikkhāpadaṁ",
  "tika-vin12t0:403_0": "279. Tatiye ‘‘sayaniyaghare’’ti vattabbe yakāralopaṁ katvā ‘‘sayanighare’’ti vuttanti",
  "tika-vin12t0:403_1": "āha ‘‘sayanighare’’ti. Yatoti ettha tosaddo paṭhamādīsu atthesu dissati. ‘‘Yatonidāna’’ntiādīsu",
  "tika-vin12t0:403_2": "(su. ni. 275) paṭhamatthe. ‘‘Antarāye asesato’’tiādīsu (dha. sa. aṭṭha. ganthārambhakathā",
  "tika-vin12t0:403_3": "7) dutiyatthe . ‘‘Aniccato’’tiādīsu (paṭṭhā. 1.1.409) tatiyatthe. ‘‘Mātito pitito’’tiādīsu",
  "tika-vin12t0:403_4": "(dī. ni. 1.311) pañcamyatthe. ‘‘Yaṁ parato dānapaccayā’’tiādīsu (jā. 2.22.585) chaṭṭhyatthe.",
  "tika-vin12t0:403_5": "‘‘Purato pacchato’’tiādīsu (pāci. 576) sattamyatthe. ‘‘Padamato’’tiādīsu kāraṇatthe",
  "tika-vin12t0:403_6": "dissati. Idhāpi kāraṇattheyevāti āha ‘‘yasmā’’ti. Yasmā kāraṇā ayyassa bhikkhā dinnā,",
  "tika-vin12t0:403_7": "tasmā gacchatha bhante tumheti attho. Yanti bhikkhaṁ. Voti tumhehi. Adhippāyoti purisassa",
  "tika-vin12t0:403_8": "ajjhāsayo. ‘‘Pariyuṭṭhito’’ti sāmaññato vuttepi atthapakaraṇādito rāgapariyuṭṭhitovādhippetoti",
  "tika-vin12t0:403_9": "āha ‘‘rāgapariyuṭṭhito’’ti, rāgena paribhavitvā uṭṭhitoti attho.",
  "tika-vin12t0:404_0": "280.Sabhojananti ettha sakāro sahasaddakāriyo ca akārukārānaṁ asarūpattā akārato",
  "tika-vin12t0:404_1": "ukārassa lopo ca tīsu padesu pacchimānaṁ dvinnaṁ padānaṁ tulyatthanissitasamāso ca",
  "tika-vin12t0:404_2": "pubbapadena saha bhedanissitabāhiratthasamāso ca hoti, iti imamatthaṁ dassento āha",
  "tika-vin12t0:404_3": "‘‘saha ubhohi janehī’’ti. Atha vā bhuñjitabbanti bhojanaṁ, saṁ vijjati bhojanaṁ asmiṁ",
  "tika-vin12t0:404_4": "kuleti sabhojananti dassento āha ‘‘atha vā’’tiādi. Hīti saccaṁ. Tenevāti teneva aññamaññaṁ",
  "tika-vin12t0:404_5": "bhuñjitabbattā. Assāti ‘‘sabhojane’’tipadassa. Ghareti ettha pubbo sayanisaddo lopoti",
  "tika-vin12t0:404_6": "āha ‘‘sayanighare’’ti. Iminā ‘‘datto’’tiādīsu viya pubbapadalopasamāsaṁ dasseti.",
  "tika-vin12t0:404_7": "Piṭṭhasaṅghāṭassāti ettha piṭṭhasaṅghāṭo nāma na aññassa yassa kassaci, atha kho",
  "tika-vin12t0:404_8": "sayanigharagabbhassevāti āha ‘‘tassa sayanigharagabbhassā’’ti. Yathā vā tathā vāti",
  "tika-vin12t0:404_9": "yena vā te na vā ākārena. Katassāti piṭṭhivaṁsaṁ āropetvā vā anāropetvā vā katassāti. Tatiyaṁ.",
  "tika-vin12t0:405": "284. Catutthapañcamesu yathā ca sabhojanasikkhāpadaṁ paṭhamapārājikasamuṭṭhānaṁ, evameva tānipīti yojanāti. Catutthapañcamāni.",
  "tika-vin12t0:406": "6. Cārittasikkhāpadaṁ",
  "tika-vin12t0:407": "294. Chaṭṭhe kasmā tehi ‘‘dethāvuso bhatta’’nti vuttaṁ, nanu bhikkhūnaṁ evaṁ vattuṁ na vaṭṭatīti āha ‘‘ettha taṁ kirā’’tiādi. Tasmāti yasmā abhihaṭaṁ ahosi, tasmā.",
  "tika-vin12t0:408_0": "295. Idaṁ pana vacanaṁ āhāti sambandho. Pasādaññathattanti pasādassa aññenākārena",
  "tika-vin12t0:408_1": "bhāvo. Nanti khādanīyaṁ. ‘‘Gahetvā āgamaṁsū’’tiiminā ‘‘ussāriyitthā’’ti ettha ukārassa",
  "tika-vin12t0:408_2": "uggahatthatañca saradhātussa gatyatthatañca ajjataniñuṁvibhattiyā tthattañca dasseti,",
  "tika-vin12t0:408_3": "uggahetvā sāriṁsu agamaṁsūti attho.",
  "tika-vin12t0:409_0": "298.Yatthāti yasmiṁ ṭhāne. Ṭhitassa bhikkhuno cittaṁ uppannanti yojanā. Tatoti cittuppannato.",
  "tika-vin12t0:409_1": "Yanti bhikkhuṁ. Pakativacanenāti uccāsaddamakatvā pavattena sabhāvavacanena. Antovihāreti",
  "tika-vin12t0:409_2": "vacanassa atisambādhattā ayuttabhāvaṁ maññamāno āha ‘‘api ca antoupacārasīmāyā’’ti.",
  "tika-vin12t0:410": "302. Gāmassa antare ārāmo tiṭṭhatīti antarārāmo vihāro, taṁ gacchatīti dassento āha ‘‘antogāme’’tiādīti. Chaṭṭhaṁ.",
  "tika-vin12t0:411": "7. Mahānāmasikkhāpadaṁ",
  "tika-vin12t0:412_0": "303. Sattame ‘‘bhagavato’’tipadaṁ ‘‘cūḷapituputto’’tipade sambandho, ‘‘mahallakataro’’tipade",
  "tika-vin12t0:412_1": "apādānaṁ. Cūḷapituputtoti suddhodano, sakkodano, sukkodano, dhotodano, amitodanoti",
  "tika-vin12t0:412_2": "pañca janā bhātaro, amitā, pālitāti dve bhaginiyo. Tesu bhagavā ca nando ca jeṭṭhabhātubhūtassa",
  "tika-vin12t0:412_3": "suddhodanassa puttā, ānando kaniṭṭhabhātubhūtassa amitodanassa putto, mahānāmo ca",
  "tika-vin12t0:412_4": "anuruddho ca tatiyassa sukkodanassa puttā. Sakkodanadhotodanānaṁ puttā apākaṭā. Tissatthero",
  "tika-vin12t0:412_5": "amitāya nāma bhaginiyā putto, pālitāya puttadhītarā apākaṭā. Tasmā cūḷapituno sukkodanassa",
  "tika-vin12t0:412_6": "putto cūḷapituputtoti attho daṭṭhabbo. Dvīsu phalesūti heṭṭhimesu dvīsu phalesu.",
  "tika-vin12t0:412_7": "Ussannasaddo bahupariyāyoti āha ‘‘bahū’’ti. Vajatoti goṭṭhato. Tañhi gāvo gocaraṭṭhānato",
  "tika-vin12t0:412_8": "paṭikkamitvā nivāsatthāya vajanti gacchanti asminti vajoti vuccati.",
  "tika-vin12t0:413_0": "306.Tasmiṁ samayeti tasmiṁ pavāraṇasamaye. ‘‘Ettakehī’’tipadassa nāmavasena vā parimāṇavasena",
  "tika-vin12t0:413_1": "vā duvidhassa atthassa adhippetattā vuttaṁ ‘‘nāmavasena parimāṇavasenā’’ti. Tesu",
  "tika-vin12t0:413_2": "nāmaṁ sandhāya etaṁ nāmaṁ etesaṁ bhesajjānanti ettakānīti vacanattho kātabbo, parimāṇaṁ",
  "tika-vin12t0:413_3": "sandhāya etaṁ parimāṇaṁ etesanti ettakānīti vacanattho kātabbo. ‘‘Aññaṁ bhesajja’’nti",
  "tika-vin12t0:413_4": "ettha aññasaddassa apādānaṁ nāmaṁ vā parimāṇaṁ vā bhaveyyāti āha ‘‘sabbinā pavārito’’tiādi.",
  "tika-vin12t0:414": "310.Yeti dāyakā, pavāritā hontīti sambandhoti. Sattamaṁ.",
  "tika-vin12t0:415": "8. Uyyuttasenāsikkhāpadaṁ",
  "tika-vin12t0:416_0": "311. Aṭṭhame ‘‘abhimukha’’ntiiminā abhisaddassatthaṁ dasseti. ‘‘Uyyāto’’tipadassa",
  "tika-vin12t0:416_1": "uṭṭhahitvā yātoti dassento āha ‘‘nagarato niggato’’ti. ‘‘Katauyyoga’’nti iminā uṭṭhahitvā",
  "tika-vin12t0:416_2": "yuñjati gacchatīti uyyuttāti dasseti. Dhātūna, manekatthattā vuttaṁ ‘‘gāmato nikkhanta’’nti.",
  "tika-vin12t0:417": "314. Dvādasa purisā imassa hatthinoti dvādasapuriso, āvudho hatthesu etesanti āvudhahatthā. Ninnanti ninnaṭṭhānaṁ, passato bhikkhunoti sambandhoti. Aṭṭhamaṁ.",
  "tika-vin12t0:418": "9. Senāvāsasikkhāpadaṁ",
  "tika-vin12t0:419_0": "319. Navame ‘‘tiṭṭhatu vā’’tiādinā vasanākāraṁ dasseti. Vāsaddo ‘‘caṅkamatu vā’’tiatthaṁ",
  "tika-vin12t0:419_1": "sampiṇḍeti. Kiñci iriyāpathanti catūsu iriyāpathesu kiñci iriyāpathaṁ. Yathā ruddhamāne",
  "tika-vin12t0:419_2": "sañcāro chijjati, evaṁ ruddhā saṁvutā hotīti yojanā. ‘‘Ruddho’’ti iminā ‘‘palibuddho’’ti",
  "tika-vin12t0:419_3": "ettha paripubbassa budhidhātussa adhippāyatthaṁ dassetīti. Navamaṁ.",
  "tika-vin12t0:420": "10. Uyyodhikasikkhāpadaṁ",
  "tika-vin12t0:421_0": "322. Dasame yujjhantīti saṁpaharanti. ‘‘Balassa aggaṁ etthā’’tiiminā bhinnādhikaraṇabāhiratthasamāsaṁ",
  "tika-vin12t0:421_1": "dasseti. ‘‘Jānantī’’tipadaṁ atthasampuṇṇatthāya pakkhittaṁ. Agganti koṭṭhāsaṁ. Balaṁ",
  "tika-vin12t0:421_2": "gaṇīyati etthāti balagganti vacanatthopi yujjati. Tenāha ‘‘balagaṇanaṭṭhāna’’nti.",
  "tika-vin12t0:421_3": "Idañhi vacanaṁ ambasecanagarusinanayena vuttaṁ. Kathaṁ? ‘‘Balagaṇanaṭṭhāna’’nti vadantena",
  "tika-vin12t0:421_4": "aṭṭhakathācariyena ‘‘balassa aggaṁ jānanti etthāti balagga’’nti vacanatthassa piṇḍattho",
  "tika-vin12t0:421_5": "ca ñāpīyati, ‘‘balaṁ gaṇīyati etthāti balagga’’nti vacanattho ca dassīyati. Viyūhīyate",
  "tika-vin12t0:421_6": "sampiṇḍīyate byūho, senāya byūho senābyūhoti atthaṁ dasseti ‘‘senāya viyūha’’ntiādinā.",
  "tika-vin12t0:421_7": "Aṇati bheravasaddaṁ karotīti aṇīkaṁ, muddhajaṇakāro, hatthīyeva aṇīkaṁ hatthāṇīkaṁ.",
  "tika-vin12t0:421_8": "Eseva nayo sesesupi. Yo hatthī pubbe vutto, tena hatthināti yojanāti. Dasamaṁ.",
  "tika-vin12t0:422": "Acelakavaggo pañcamo.",
  "tika-vin12t0:423": "6. Surāpānavaggo",
  "tika-vin12t0:424": "1. Surāpānasikkhāpada-atthayojanā",
  "tika-vin12t0:425_0": "326. Surāpānavaggassa paṭhame bhaddā vati etthāti bhaddavatikāti ca, bhaddā vati",
  "tika-vin12t0:425_1": "bhaddavati, sā ettha atthīti bhaddavatikāti ca atthaṁ dassento āha ‘‘so’’tiādi. Soti",
  "tika-vin12t0:425_2": "gāmo labhīti sambandho. Pathaṁ gacchantīti pathāvinoti kate addhikāyevāti āha ‘‘addhikā’’ti.",
  "tika-vin12t0:425_3": "Addhaṁ gacchantīti addhikā. ‘‘Pathikā’’tipi pāṭho, ayamevattho. ‘‘Tejasā teja’’ntipadāni",
  "tika-vin12t0:425_4": "sambandhāpekkhāni ca honti , padānaṁ samānattā sambandho ca samānoti maññituṁ sakkuṇeyyā",
  "tika-vin12t0:425_5": "ca honti, tasmā tesaṁ sambandhañca tassa asamānatañca dassetuṁ vuttaṁ ‘‘attano tejasā",
  "tika-vin12t0:425_6": "nāgassa teja’’nti. ‘‘Ānubhāvenā’’tiiminā pana tejasaddassa atthaṁ dasseti. Kapotassa",
  "tika-vin12t0:425_7": "pādo kapoto upacārena, tassa eso kāpoto, vaṇṇo. Kāpoto viya vaṇṇo assāti kāpotikāti",
  "tika-vin12t0:425_8": "dassento āha ‘‘kapotapādasamavaṇṇarattobhāsā’’ti. Pasannasaddassa pasādasaddhādayo",
  "tika-vin12t0:425_9": "nivattetuṁ ‘‘surāmaṇḍassetaṁ adhivacana’’nti vuttaṁ. Pañcābhiññassa satoti pañcābhiññassa",
  "tika-vin12t0:425_10": "samānassa sāgatassāti yojanā.",
  "tika-vin12t0:426_0": "328. ‘‘Madhukapupphādīnaṁ rasena kato’’tiiminā pupphānaṁ rasena kato āsavo pupphāsavoti",
  "tika-vin12t0:426_1": "vacanatthaṁ dasseti. Esa nayo ‘‘phalāsavo’’tiādīsupi. Surāmerayānaṁ visesaṁ dassetuṁ",
  "tika-vin12t0:426_2": "vuttaṁ ‘‘surā nāmā’’tiādi. Piṭṭhakiṇṇapakkhittāti piṭṭhena ca kiṇṇena ca pakkhittā",
  "tika-vin12t0:426_3": "katā vāruṇīti sambandho. Kiṇṇāti ca surāya bījaṁ. Tañhi kiranti nānāsambhārāni missībhavanti",
  "tika-vin12t0:426_4": "etthāti kiṇṇāti vuccati. Tassāyeva maṇḍeti yojanā. Suranāmakena ekena vanacarakena",
  "tika-vin12t0:426_5": "katāti surā. Madaṁ janetīti merayaṁ.",
  "tika-vin12t0:427_0": "329.Loṇasovīrakanti evaṁnāmakaṁ pānaṁ. Suttantipi evameva. Tasminti sūpasaṁpāke.",
  "tika-vin12t0:427_1": "Telaṁ pana pacantīti sambandho. Natthi tikhiṇaṁ majjaṁ etthāti atikhiṇamajjaṁ, atikhiṇamajje",
  "tika-vin12t0:427_2": "tasmiṁyeva teleti attho. Yaṁ panāti telaṁ pana. Tikhiṇaṁ majjaṁ imassa telassāti",
  "tika-vin12t0:427_3": "tikhiṇamajjaṁ. Yatthāti tele. Ariṭṭhoti evaṁnāmakaṁ bhesajjaṁ. Tanti ariṭṭhaṁ, ‘‘sandhāyā’’tipade",
  "tika-vin12t0:427_4": "avuttakammaṁ. Etanti ‘‘amajjaṁ ariṭṭha’’ntivacanaṁ, ‘‘vutta’’ntipade vuttakammanti. Paṭhamaṁ.",
  "tika-vin12t0:428": "2. Aṅgulipatodakasikkhāpadaṁ",
  "tika-vin12t0:429_0": "330. Dutiye aṅgulīhi patujjanaṁ aṅgulipatodo, soyeva aṅgulipatodakoti dassento āha",
  "tika-vin12t0:429_1": "‘‘aṅgulīhī’’tiādi. Uttantoti avatapanto. Avatapantoti ca atthato kilamantoyevāti",
  "tika-vin12t0:429_2": "āha ‘‘kilamanto’’ti. Kilamanto hutvāti yojanā. Assāsagahaṇena passāsopi gahetabboti",
  "tika-vin12t0:429_3": "āha ‘‘assāsapassāsasañcāro’’ti. Tampīti bhikkhunimpīti. Dutiyaṁ.",
  "tika-vin12t0:430": "3. Hasadhammasikkhāpadaṁ",
  "tika-vin12t0:431": "335. Tatiye pakārena karīyati ṭhapīyatīti pakataṁ paññattanti dassento āha ‘‘yaṁ bhagavatā’’tiādi. Yanti sikkhāpadaṁ.",
  "tika-vin12t0:432": "336. Hasasaṅkhāto dhammo sabhāvo hasadhammoti vutte atthato kīḷikāyevāti āha ‘‘kīḷikā vuccatī’’ti.",
  "tika-vin12t0:433_0": "337.Gopphakānanti caraṇagaṇṭhikānaṁ. Te hi pāde pādaṁ ṭhapanakāle aññamaññūpari ṭhapanato",
  "tika-vin12t0:433_1": "gopīyantīti gopphā, te eva gopphakāti vuccanti. Pādassa hi upari pādaṁ ṭhapanakāle",
  "tika-vin12t0:433_2": "ekassa upari eko na ṭhapetabbo. Tenāha bhagavā ‘‘pāde pādaṁ accādhāyā’’ti (dī. ni.",
  "tika-vin12t0:433_3": "2.196; ma. ni. 1.423; a. ni. 3.16). Oṭṭhajo dutiyo. Orohantassa bhikkhunoti sambandho.",
  "tika-vin12t0:434_0": "338.Phiyārittādīhīti ādisaddena laṅkārādayo saṅgaṇhāti. Keci vadantīti sambandho.",
  "tika-vin12t0:434_1": "Patanuppatanavāresūti patanavāra uppatanavāresu. Tatthāti tassaṁ khittakathalāyaṁ.",
  "tika-vin12t0:434_2": "Hīti saccaṁ , yasmā vā. Ṭhapetvā kīḷantassāti sambandho. Likhituṁ vaṭṭati kīḷādhippāyassa",
  "tika-vin12t0:434_3": "virahitattāti adhippāyo. Kīḷādhippāyena atthajotakaṁ akkharaṁ likhantassāpi āpattiyevāti",
  "tika-vin12t0:434_4": "vadanti. Etthāti imasmiṁ sikkhāpadeti. Tatiyaṁ.",
  "tika-vin12t0:435": "4. Anādariyasikkhāpadaṁ",
  "tika-vin12t0:436_0": "342. Catutthe dhammo nāma tantiyevāti āha ‘‘tantī’’ti. Paveṇīti tasseva vevacanaṁ.",
  "tika-vin12t0:436_1": "‘‘Taṁ vā na sikkhitukāmo’’ti ettha taṁsaddassa atthamāvikātuṁ vuttaṁ ‘‘yena paññattenā’’ti.",
  "tika-vin12t0:436_2": "Vinaye apaññattaṁ sandhāya vuttaṁ ‘‘apaññattenā’’ti āha ‘‘sutte vā abhidhamme vā āgatenā’’ti.",
  "tika-vin12t0:437_0": "344.Paveṇiyāti upāliādikāya ācariyaparamparasaṅkhātāya tantiyā. Kurundiyaṁ vuttanti",
  "tika-vin12t0:437_1": "sambandho. Mahāpaccariyaṁ vuttanti sambandho. Taṁ sabbanti kurundivādamahāpaccarivādasaṅkhātaṁ",
  "tika-vin12t0:437_2": "sabbaṁ taṁ vacanaṁ. Paveṇiyā āgateti paveṇiyā āgatasaṅkhāte mahāaṭṭhakathāvādeti. Catutthaṁ.",
  "tika-vin12t0:438": "345. Pañcame manussaviggaheti manussaviggahapārājiketi. Pañcamaṁ.",
  "tika-vin12t0:439": "6. Jotisikkhāpadaṁ",
  "tika-vin12t0:440_0": "350. Chaṭṭhe janapadassa nāmattā bahuvacanavasena ‘‘bhaggesū’’ti pāḷiyaṁ vuttaṁ.",
  "tika-vin12t0:440_1": "Susumārasaṇṭhāno pabbatasaṅkhāto giri etthāti susumāragiri, etassa vā māpitakāle",
  "tika-vin12t0:440_2": "susumāro girati saddaṁ niggirati etthāti susumāragirīti atthamanapekkhitvā vuttaṁ",
  "tika-vin12t0:440_3": "‘‘nagarassa nāma’’nti. Taṁ panāti vanaṁ pana. ‘‘Migāna’’ntiādinā migānaṁ abhayo dīyati",
  "tika-vin12t0:440_4": "etthāti migadāyoti atthaṁ dasseti.",
  "tika-vin12t0:441": "352. ‘‘Jotike’’tipadassa jotissa aggissa karaṇaṁ jotikanti dassetuṁ vuttaṁ ‘‘jotikaraṇe’’ti.",
  "tika-vin12t0:442": "354. ‘‘Samādahitukāmatāyā’’tipadaṁ ‘‘araṇisaṇṭhāpanato’’tipade hetu. Jālāti sikhā. Sā hi jalati dibbatīti jālāti vuccati.",
  "tika-vin12t0:443_0": "Patilātaṁ ukkhipatīti ettha ‘‘patitālāta’’nti vattabbe takāralopaṁ katvā sandhivasena",
  "tika-vin12t0:443_1": "patilātanti vuttanti āha ‘‘alātaṁ patitaṁ ukkhipatī’’ti. Alātanti ummukkaṁ. Tañhi",
  "tika-vin12t0:443_2": "ādittaṁ hutvā atiuṇhattā na lātabbaṁ na gaṇhitabbanti alātanti vuccati. Avijjhātanti",
  "tika-vin12t0:443_3": "jhāyanato ḍayhanato avigataṁ alātanti sambandho. Jhāyanaṁ ḍayhanaṁ jhātaṁ, vigataṁ",
  "tika-vin12t0:443_4": "jhātaṁ imassālātassāti vijjhātaṁ.",
  "tika-vin12t0:444": "356.Padīpādīnīti padīpajotikādīni. Tatthāti tāsu duṭṭhavāḷamigaamanussasaṅkhātāsu āpadāsu nimittabhūtāsu. Nimittatthe cetaṁ bhummavacananti. Chaṭṭhaṁ.",
  "tika-vin12t0:445": "7. Nahānasikkhāpadaṁ",
  "tika-vin12t0:446_0": "366. Sattame pāraṁ gacchanto na kevalaṁ saudakāya nadiyā eva nhāyituṁ vaṭṭati, sukkhāya",
  "tika-vin12t0:446_1": "nadiyāpi vaṭṭatīti dassento āha ‘‘sukkhāyā’’tiādi. Ukkiritvāti viyūhitvā. Āvāṭāyeva",
  "tika-vin12t0:446_2": "khuddakaṭṭhena āvāṭakā, tesūti. Sattamaṁ.",
  "tika-vin12t0:447": "8. Dubbaṇṇakaraṇasikkhāpadaṁ",
  "tika-vin12t0:448_0": "368. Aṭṭhame alabhīti labhoti vacanatthe apaccayaṁ katvā ṇapaccayassa svatthabhāvaṁ",
  "tika-vin12t0:448_1": "dassetuṁ vuttaṁ ‘‘labhoyeva lābho’’ti. Apaccayamakatvā pakatiyā ṇapaccayopi yuttoyevāti",
  "tika-vin12t0:448_2": "daṭṭhabbaṁ. Saddantaropi atthantarābhāvā samāso hotīti āha ‘‘navacīvaralābhenāti",
  "tika-vin12t0:448_3": "vattabbe’’ti. Anunāsikalopanti ‘‘nava’’nti ettha niggahītassa vināsaṁ. Niggahītañhi",
  "tika-vin12t0:448_4": "nāsaṁ anugatattā ‘‘anunāsika’’nti vuccati, tassa adassana, makatvāti attho. Majjhe",
  "tika-vin12t0:448_5": "ṭhitapadadvayeti ‘‘nava’’nti ca ‘‘cīvaralābhenā’’ti ca dvinnaṁ padānamantare ‘‘ṭhite",
  "tika-vin12t0:448_6": "panā’’ti ca ‘‘bhikkhunā’’ti ca padadvaye. Niddhāraṇe cetaṁ bhummavacanaṁ. Nipātoti",
  "tika-vin12t0:448_7": "nipātamattaṁ. Alabhīti labhoti vacanatthassa abhidheyyatthaṁ dassetuṁ ‘‘bhikkhunā’’ti",
  "tika-vin12t0:448_8": "vuttanti āha ‘‘bhikkhunā’’tiādi. Padabhājane pana vuttanti sambandho. Yanti yaṁ cīvaraṁ.",
  "tika-vin12t0:448_9": "‘‘Cīvara’’nti ettha cīvarasarūpaṁ dassento āha ‘‘yaṁ nivāsetuṁ vā’’tiādi. Cammakāranīlanti",
  "tika-vin12t0:448_10": "cammakārānaṁ tiphale pakkhittassa ayagūthassa nīlaṁ. Mahāpaccariyaṁ vuttanti sambandho.",
  "tika-vin12t0:448_11": "Dubbaṇṇo karīyati anenāti dubbaṇṇakaraṇaṁ, kappabindunti āha ‘‘kappabinduṁ sandhāyā’’ti.",
  "tika-vin12t0:448_12": "Ādiyantena bhikkhunā ādātabbanti sambandho. Koṇesūti antesu. Vāsaddo aniyamavikappattho.",
  "tika-vin12t0:448_13": "Akkhimaṇḍalamattaṁ vāti akkhimaṇḍalassa pamāṇaṁ vā kappabindūti sambandho. Paṭṭe",
  "tika-vin12t0:448_14": "vāti anuvātapaṭṭe vā. Gaṇṭhiyaṁ vāti gaṇṭhikapaṭṭe vā. Pāḷikappoti dve vā tisso vā",
  "tika-vin12t0:448_15": "tato adhikā vā binduāvalī katvā kato kappo. Kaṇṇikakappoti kaṇṇikaṁ viya bindugocchakaṁ",
  "tika-vin12t0:448_16": "katvā kato kappo. Ādisaddena agghiyakappādayo saṅgaṇhāti. Sabbatthāti sabbāsu aṭṭhakathāsu.",
  "tika-vin12t0:448_17": "Ekopi bindu vaṭṭoyeva vaṭṭatīti āha ‘‘ekaṁ vaṭṭabindu’’nti.",
  "tika-vin12t0:449": "371.Aggaḷādīnīti ādisaddena anuvātaparibhaṇḍe saṅgaṇhātīti. Aṭṭhamaṁ.",
  "tika-vin12t0:450": "9. Vikappanasikkhāpadaṁ",
  "tika-vin12t0:451_0": "374. Navame tassāti ettha tasaddassa visayo cīvarasāmikoyevāti āha ‘‘cīvarasāmikassā’’ti.",
  "tika-vin12t0:451_1": "Dutiyassa tasaddassa visayo vinayadharoyevāti āha ‘‘yenā’’tiādi. ‘‘Avissāsanto’’tipadassa",
  "tika-vin12t0:451_2": "kiriyāvisesanabhāvaṁ dassetuṁ vuttaṁ ‘‘avissāsenā’’ti. Tenāti vinayadharenāti. Navamaṁ.",
  "tika-vin12t0:452": "10. Cīvarāpanidhānasikkhāpadaṁ",
  "tika-vin12t0:453_0": "377. Dasame ‘‘apanetvā’’tiiminā apaityūpasaggassa atthaṁ dasseti. Nidhentīti nigūhitvā",
  "tika-vin12t0:453_1": "ṭhapenti. Hasādhippāyoti hasaṁ, hasanatthāya vā adhippāyo. Parikkhārassa sarūpaṁ",
  "tika-vin12t0:453_2": "dassetuṁ vuttaṁ ‘‘pattatthavikādi’’nti. Pattassa pāḷiyamāgatattā pattassa thavikāti",
  "tika-vin12t0:453_3": "atthoyeva gahetabbo, na patto ca thavikā cāti. ‘‘Samaṇena nāmā’’tipadaṁ ‘‘bhavitu’’ntipade",
  "tika-vin12t0:453_4": "bhāvakattāti. Dasamaṁ.",
  "tika-vin12t0:454": "Surāpānavaggo chaṭṭho.",
  "tika-vin12t0:455": "7. Sappāṇakavaggo",
  "tika-vin12t0:456": "1. Sañciccapāṇasikkhāpada-atthayojanā",
  "tika-vin12t0:457_0": "382. Sappāṇakavaggassa paṭhame usuṁ asati khipati anenāti issāsoti kate dhanuyeva",
  "tika-vin12t0:457_1": "mukhyato issāso nāma, dhanuggahā- cariyo pana upacārena. Usuṁ asati khipatīti issāsoti",
  "tika-vin12t0:457_2": "kate dhanuggahācariyo issāso nāma, idha pana upacārattho vā kattuttho vā gahetabboti",
  "tika-vin12t0:457_3": "āha ‘‘dhanuggahācariyo hotī’’ti. Pabbajitakāle issāsassa ayuttattā vuttaṁ ‘‘gihikāle’’ti.",
  "tika-vin12t0:457_4": "Voropitāti ettha vi ava pubbassa ruhadhātussa adhippāyatthaṁ dassetuṁ vuttaṁ ‘‘viyojitā’’ti.",
  "tika-vin12t0:458_0": "Yasmā gacchatīti sambandho. Etanti ‘‘jīvitā voropitā’’tivacanaṁ. Kasmā vohāramattameva",
  "tika-vin12t0:458_1": "hoti, nanu yato kutoci yasmiṁ kismiṁci viyojite dve vatthūni viya visuṁ tiṭṭhanti",
  "tika-vin12t0:458_2": "pāṇato jīvite viyojite pāṇajīvitāpīti āha ‘‘na hetthā’’tiādi. Hīti saccaṁ. Etthāti",
  "tika-vin12t0:458_3": "‘‘jīvitā voropitā’’tivacane dassetunti sambandho. Kiñci jīvitaṁ nāmāti yojanā. Ayaṁ",
  "tika-vin12t0:458_4": "panettha atthasambandho – sīsālaṅkāre sīsato viyojite sīsaṁ alaṅkārato visuṁ tiṭṭhati",
  "tika-vin12t0:458_5": "yathā, evaṁ jīvite pāṇato viyojite jīvitaṁ pāṇato visuṁ na tiṭṭhati nāmāti. Aññadatthūti",
  "tika-vin12t0:458_6": "ekaṁsena. ‘‘Pāṇa’’nti sāmaññato vuttopi manussapāṇassa pārājikaṭṭhāne gahitattā idha",
  "tika-vin12t0:458_7": "pārisesañāyena tiracchānapāṇova gahetabboti āha ‘‘tiracchānagatoyeva pāṇo’’ti. Tanti",
  "tika-vin12t0:458_8": "pāṇaṁ. Mahante pana pāṇeti sambandho.",
  "tika-vin12t0:459_0": "385. Sodhento apanetīti yojanā. Maṅguloti manussarattapo eko kimiviseso. So hi rattapivanatthāya",
  "tika-vin12t0:459_1": "maṅgati ito cito ca imaṁ cimañca ṭhānaṁ gacchatīti ‘‘maṅgulo’’ti vuccati. Padakkharānañhi",
  "tika-vin12t0:459_2": "aviparitatthaṁ, sotūnañca sajjhāyopadesalabhanatthaṁ katthaci ṭhāne vacanattho vuttoti",
  "tika-vin12t0:459_3": "daṭṭhabbaṁ. Tassa bījameva khuddakaṭṭhena maṅgulabījakaṁ, tasmiṁ. Tanti maṅgulabījakaṁ.",
  "tika-vin12t0:459_4": "Bhindanto hutvāti yojanāti. Paṭhamaṁ.",
  "tika-vin12t0:460": "2. Sappāṇakasikkhāpadaṁ",
  "tika-vin12t0:461_0": "387. Dutiye saha pāṇehīti sappāṇakaṁ udakanti dassento āha ‘‘ye pāṇakā’’tiādi. Hīti",
  "tika-vin12t0:461_1": "saccaṁ. Pattapūrampi udakanti sambandho . Tādisenāti sappāṇakena. Dhovatopi pācittiyanti",
  "tika-vin12t0:461_2": "yojanā. Udakasoṇḍinti silāmayaṁ udakasoṇḍiṁ. Pokkharaṇinti silāmayaṁ pokkharaṇiṁ.",
  "tika-vin12t0:461_3": "Uṭṭhāpayatopi pācittiyanti sambandho. Tatoti soṇḍipokkharaṇīhi. Udakassāti udakena,",
  "tika-vin12t0:461_4": "pūre ghaṭe āsiñcitvāti sambandho. Tatthāti udake. Udaketi udakasaṇṭhānakapadese āsiñcitaudake.",
  "tika-vin12t0:461_5": "Patissatīti soṇḍipokkharaṇīhi gahitaudakaṁ patissatīti. Dutiyaṁ.",
  "tika-vin12t0:462": "3. Ukkoṭanasikkhāpadaṁ",
  "tika-vin12t0:463_0": "392. Tatiye ‘‘uccālentī’’tiiminā ukkoṭentīti ettha upubbassa kuṭadhātussa uccālanatthaṁ",
  "tika-vin12t0:463_1": "dasseti dhātūna, manekatthattā. Yaṁ yaṁ patiṭṭhitaṁ yathāpatiṭṭhitaṁ, tassa bhāvo",
  "tika-vin12t0:463_2": "yathāpatiṭṭhitabhāvo, tena.",
  "tika-vin12t0:464_0": "393.Yo dhammoti yo samathadhammo. Dhammenāti ettha enasaddena ‘‘yathādhamma’’nti",
  "tika-vin12t0:464_1": "ettha aṁitikāriyassa kāriṁ dasseti. Iminā ‘‘yathādhamma’’nti padassa ‘‘nihatādhikaraṇa’’nti",
  "tika-vin12t0:464_2": "ettha nihatasaddena sambandhitabbabhāvaṁ dasseti. ‘‘Satthārā’’tipadaṁ ‘‘vuttaṁ’’",
  "tika-vin12t0:464_3": "itipade kattā. Natthi hataṁ hananaṁ imassāti nihatanti vutte atthato vūpasamanamevāti",
  "tika-vin12t0:464_4": "āha ‘‘vūpasamita’’nti.",
  "tika-vin12t0:465_0": "395. Yaṁ vā taṁ vā kammaṁ dhammakammaṁ nāma na hoti, atha kho adhikaraṇavūpasamakammameva",
  "tika-vin12t0:465_1": "dhammakammaṁ nāmāti dassento āha ‘‘yena kammenā’’tiādi. Ayampīti ayampi bhikkhu.",
  "tika-vin12t0:465_2": "Sesapadānipīti ‘‘dhammakamme vematiko’’tiādīni sesapadānipi. Etthāti imasmiṁ sikkhāpade.",
  "tika-vin12t0:465_3": "Vitthāro pana vuttoti sambandho. Tatthevāti parivāre eva. Idhāti imasmiṁ sikkhāpade,",
  "tika-vin12t0:465_4": "vibhaṅge vāti. Tatiyaṁ.",
  "tika-vin12t0:466": "4. Duṭṭhullasikkhāpadaṁ",
  "tika-vin12t0:467_0": "399. Catutthe atthuddhāravasena dassitāni duṭṭhullasaddatthabhāvena sadisattāti adhippāyo.",
  "tika-vin12t0:467_1": "‘‘Dhura’’nti ettha lakkhaṇavantattā bhummatthe upayogavacananti āha ‘‘dhure’’ti.",
  "tika-vin12t0:467_2": "Dhure nikkhittamatte satīti yojanā.",
  "tika-vin12t0:468_0": "Evaṁdhuraṁ nikkhipitvāti ‘‘aññassa nārocessāmī’’ti evaṁ dhuraṁ nikkhipitvā. Aññassāti",
  "tika-vin12t0:468_1": "vatthu, puggalato aññassa dutiyassa. Sopīti dutiyopi. Aññassāti tatiyassa. Yāva koṭi",
  "tika-vin12t0:468_2": "na chijjati, tāva āpajjatiyevāti yojanā. Tassevāti āpattiṁ āpannapuggalassa. Vatthupuggaloyevāti",
  "tika-vin12t0:468_3": "āpattiṁ āpannapuggaloyeva. Ayanti paṭhamabhikkhu. Aññassāti dutiyassa. Soti dutiyo",
  "tika-vin12t0:468_4": "ārocetīti sambandho. Yenāti paṭhamabhikkhunā. Assāti dutiyassa. Tassevāti paṭhamabhikkhusseva.",
  "tika-vin12t0:468_5": "Vatthupuggalaṁ upanidhāya ‘‘tatiyena puggalena dutiyassā’’ti vuttaṁ.",
  "tika-vin12t0:469": "400.Pañcāpattikkhandheti thullaccayādike pañca āpattikkhandhe. Ajjhācāro nāmāti adhibhavitvā vītikkamitvā ācaritabbattā ajjhācāro nāmāti. Catutthaṁ.",
  "tika-vin12t0:470": "5. Ūnavīsativassasikkhāpadaṁ",
  "tika-vin12t0:471_0": "402. Pañcame aṅguliyoti karasākhāyo. Tā hi aṅganti hatthato pañcadhā bhijjitvā uggacchantīti",
  "tika-vin12t0:471_1": "aṅguliyoti vuccanti. Likhantassa upālissāti sambandho. Tenāti bahucintetabbakāraṇena.",
  "tika-vin12t0:471_2": "Assāti upālissa. Uroti hadayaṁ. Tañhi usati cittatāpo dahati etthāti uroti vuccati.",
  "tika-vin12t0:471_3": "Rūpasuttanti heraññikānaṁ rūpasuttaṁ, yathā hatthācariyānaṁ hatthisuttanti. Akkhīnīti",
  "tika-vin12t0:471_4": "cakkhūni. Tāni hi akkhanti visayesu byāpībhavanti, rūpaṁ vā passati imehīti akkhīnīti",
  "tika-vin12t0:471_5": "vuccanti. Makasena sūcimukhānaṁ gahitattā ḍaṁsena piṅgalamakkhikāyova gahetabbāti",
  "tika-vin12t0:471_6": "āha ‘‘ḍaṁsāti piṅgalamakkhikāyo’’ti. Piṅgalamakkhikāyo hi ḍaṁsanaṭṭhena khādanaṭṭhena",
  "tika-vin12t0:471_7": "ḍaṁsāti vuccanti. Dukkaro khamo etāsanti dukkhāti dassento āha ‘‘dukkhamāna’’nti.",
  "tika-vin12t0:471_8": "Vedanānanti sambandho. Asātassa kāraṇaṁ dassetuṁ vuttaṁ ‘‘amadhurāna’’nti. Iminā",
  "tika-vin12t0:471_9": "amadhurattā na sāditabbāti asātāti atthaṁ dasseti. Pāṇasaddajīvitasaddānaṁ pariyāyabhāvaṁ",
  "tika-vin12t0:471_10": "dassetuṁ vuttaṁ ‘‘jīvitaharāna’’nti. Pāṇaṁ haranti apanentīti pāṇaharā, tāsaṁ vedanānanti sambandho.",
  "tika-vin12t0:472_0": "404. Vijāyanakālato paṭṭhāya paripuṇṇavīsativasso na gahetabbo, gabbhagahaṇakālato",
  "tika-vin12t0:472_1": "pana paṭṭhāyāti dassento āha ‘‘paṭisandhiggahaṇato paṭṭhāyā’’ti. Gabbhe sayitakālena",
  "tika-vin12t0:472_2": "saddhiṁ vīsatimaṁ vassaṁ paripuṇṇamassāti gabbhavīso puggalo. Hīti saccaṁ. Yathāhāti",
  "tika-vin12t0:472_3": "yenākārena saṅkhyaṁ gacchati, tenākārena bhagavā āhāti yojanā. Atha vā yathā kiṁ",
  "tika-vin12t0:472_4": "vacanaṁ bhagavā āhāti yojanā.",
  "tika-vin12t0:473_0": "Gabbhavīso hutvā upasampannoti sambandho. Amhīti asmi. Nusaddo parivitakkatthe nipāto.",
  "tika-vin12t0:473_1": "Yanti yādisaṁ paṭhamaṁ cittanti sambandho. Iminā paṭisandhicittaṁ dasseti. ‘‘Paṭhamaṁ",
  "tika-vin12t0:473_2": "viññāṇa’’nti tasseva vevacanaṁ. Tanti paṭhamaṁ cittaṁ paṭhamaṁ viññāṇaṁ. Assāti sattassa.",
  "tika-vin12t0:473_3": "Sāva jātīti sā eva paṭisandhi, gabbho nāma hotīti sambandho.",
  "tika-vin12t0:474_0": "Tatthāti pāḷiyaṁ, vinicchayo evaṁ veditabboti yojanā. Yoti puggalo. Mahāpavāraṇāyāti",
  "tika-vin12t0:474_1": "assayujapuṇṇamiyaṁ. Sā hi pūjitapavāraṇattā mahāpavāraṇāti vuccati. Tatoti pavāraṇāya",
  "tika-vin12t0:474_2": "jātakālato. Tanti mahāpavāraṇaṁ. Pāṭipade cāti ettha casaddo aniyamavikappattho,",
  "tika-vin12t0:474_3": "pavāraṇadivasapāṭipadadivasesu aññatarasmiṁ divase upasampādetabboti attho. Hāyanavaḍḍhananti",
  "tika-vin12t0:474_4": "kucchimhi vasitamāsesu adhikesu hāyanañca ūnesu vaḍḍhunañca veditabbaṁ.",
  "tika-vin12t0:475_0": "Porāṇakattherā pana upasampādentīti sambandho. Ekūnavīsativassanti anantare vuttaṁ",
  "tika-vin12t0:475_1": "ekūnavīsativassaṁ. Nikkhamanīyoti sāvaṇamāso. So hi antovīthito bāhiravīthiṁ nikkhamati",
  "tika-vin12t0:475_2": "sūriyo asminti ‘‘nikkhamanīyo’’ti vuccati. Pāṭipadadivaseti pacchimikāya vassūpagamanadivase.",
  "tika-vin12t0:475_3": "Taṁ upasampādanaṁ. Kasmāti pucchā. Ettha ṭhatvā parihāro vuccate mayāti yojanā. Vīsatiyā",
  "tika-vin12t0:475_4": "vassesūti upasampannapuggalassa vīsatiyā vassesu. Tiṁsarattidivassa ekamāsattā ‘‘cattāro",
  "tika-vin12t0:475_5": "māsā parihāyantī’’ti vuttaṁ. Ukkaḍḍhantīti ekassa adhikamāsassa nāsanatthāya vassaṁ",
  "tika-vin12t0:475_6": "upari kaḍḍhanti. Tatoti chamāsato apanetvāti sambandho. Etthāti ‘‘ekūnavīsativassa’’ntiādivacane.",
  "tika-vin12t0:475_7": "Pana-saddo hisaddattho, saccanti attho. Yoti puggalo. Tasmāti yasmā gabbhamāsānampi",
  "tika-vin12t0:475_8": "gaṇanūpagattā gahetvā upasampādenti, tasmā cha māse vasitvāti sambandho. Aṭṭha māse",
  "tika-vin12t0:475_9": "vasitvā jātopi na jīvatīti suttantaaṭṭhakathāsu (dī. ni. aṭṭha. 2.24-25; ma. ni.",
  "tika-vin12t0:475_10": "aṭṭha. 3.205) vuttaṁ.",
  "tika-vin12t0:476_0": "406.Dasavassaccayenāti upasampadato dasavassātikkamena. Upasampādetīti upajjhāyo",
  "tika-vin12t0:476_1": "vā kammavācācariyo vā hutvā upasampādeti. Tanti upajjhācariyabhūtaṁ anupasampannapuggalaṁ.",
  "tika-vin12t0:476_2": "Kammavācācariyo hutvā upasampādento taṁ muñcitvā sace aññopi kammavācācariyo atthi,",
  "tika-vin12t0:476_3": "sūpasampanno. Sova sace kammavācaṁ sāveti, nupasampanno. Ñatvā pana puna anupasampādente",
  "tika-vin12t0:476_4": "saggantarāyopi maggantarāyopi hotiyevāti daṭṭhabbanti. Pañcamaṁ.",
  "tika-vin12t0:477": "6. Theyyasatthasikkhāpadaṁ",
  "tika-vin12t0:478_0": "407. Chaṭṭhe ‘‘paṭiyāloka’’nti ettha ālokasaddena sūriyo vutto upacārena. Sūriyo",
  "tika-vin12t0:478_1": "hi puratthimadisato uggantvā pacchimadisaṁ gato, tasmā sūriyasaṅkhātassa ālokassa",
  "tika-vin12t0:478_2": "paṭimukhaṁ ‘‘paṭiyāloka’’nti vutte pacchimadisāyeva gahetabbāti āha ‘‘pacchimaṁ disanti",
  "tika-vin12t0:478_3": "attho’’ti. Kammikāti kamme yuttā payuttā.",
  "tika-vin12t0:479_0": "409.Rājānanti ettha rañño santakaṁ ‘‘rājā’’ti vuccati upacārena, atha vā rañño eso",
  "tika-vin12t0:479_1": "‘‘rājā’’ti katvā rañño santakaṁ ‘‘rājā’’ti vuccati. Theyyanti thenetvā ‘‘sakkacca’’ntiādīsu",
  "tika-vin12t0:479_2": "(pāci. 606) viya niggahītāgamo hoti. Rājānaṁ, rañño santakaṁ vā theyyaṁ thenetvā",
  "tika-vin12t0:479_3": "gacchantīti attho. Iti imamatthaṁ dassento āha ‘‘rājānaṁ vā thenetvā’’tiādi.",
  "tika-vin12t0:480": "411. Catūsu visaṅketesu dvīhi anāpatti, dvīhi āpattiyevāti. Chaṭṭhaṁ.",
  "tika-vin12t0:481": "7. Saṁvidhānasikkhāpadaṁ",
  "tika-vin12t0:482_0": "412. Sattame ‘‘padhūpento’’ti ettha papubba dhūpadhātu paribhāsanatthe vattatīti",
  "tika-vin12t0:482_1": "āha ‘‘paribhāsanto’’ti. Tvaṁ samaṇopi mātugāmena saddhiṁ gacchasi, tuyheveso doso,",
  "tika-vin12t0:482_2": "netassa purisassāti attānaṁyeva paribhāsantoti attho. ‘‘Nikkhāmesī’’tiiminā ‘‘nippātesī’’tiettha",
  "tika-vin12t0:482_3": "nipubba patadhātu gatyatthoti dassetīti. Sattamaṁ.",
  "tika-vin12t0:483": "8. Ariṭṭhasikkhāpadaṁ",
  "tika-vin12t0:484_0": "417. Aṭṭhame gandheti gijjhe. Te hi gidhanti kuṇapaṁ abhikaṅkhantīti ‘‘gandhā’’ti",
  "tika-vin12t0:484_1": "vuccanti . Gaddhetipi pāṭho, sopi yujjati yathā ‘‘yuganandho, yuganaddho’’ti ca ‘‘paṭibandho",
  "tika-vin12t0:484_2": "paṭibaddho’’ti ca. Bādhayiṁsūti haniṁsu. Assāti ariṭṭhassa.",
  "tika-vin12t0:485_0": "Taddhitena vuttassa atthassa dassetumāha ‘‘te’’tiādi. Teti antarāyikā. Tatthāti pañcavidhesu",
  "tika-vin12t0:485_1": "antarāyikesu. ‘‘Tathā’’tipadena ‘‘kammantarāyikaṁ nāmā’’ti padaṁ atidisati. Taṁ panāti",
  "tika-vin12t0:485_2": "bhikkhunidūsakakammaṁ pana. Mokkhassevāti magganibbānasseva. Maggo hi kilesehi muccatīti",
  "tika-vin12t0:485_3": "atthena mokkho nāma. Jhānampettha saṅgahitaṁ nīvaraṇehi vimuccanattā. Nibbānaṁ vimuccīti",
  "tika-vin12t0:485_4": "atthena mokkho nāma. Phalampettha saṅgahitaṁ vimuccitattā. Niyatamicchādiṭṭhidhammāti",
  "tika-vin12t0:485_5": "niyatabhāvaṁ pattā, niyatavasena vā pavattā micchādiṭṭhisaṅkhātā dhammā. Te pana",
  "tika-vin12t0:485_6": "natthikaahetuka akiriyavasena tividhā. Paṇḍakādigahaṇassa nidassanamattattā ‘paṭisandhidhammā’’tipadena",
  "tika-vin12t0:485_7": "ahetukadvihetukapaṭisandhidhammā gahetabbā sabbesampi vipākantarāyikabhāvato. Tepi",
  "tika-vin12t0:485_8": "mokkhasseva antarāyaṁ karonti, na saggassa. Te panāti ariyūpavādā pana. Tāvadeva",
  "tika-vin12t0:485_9": "upavādantarāyikā nāmāti yojanā. Tāpīti sañcicca āpannā āpattiyopi. Pārājikāpattiṁ",
  "tika-vin12t0:485_10": "sandhāya vuttaṁ ‘‘bhikkhubhāvaṁ vā paṭijānātī’’ti. Saṅghādisesāpattiṁ sandhāya vuttaṁ",
  "tika-vin12t0:485_11": "‘‘na vuṭṭhāti vā’’ti. Lahukāpattiṁ sandhāya vuttaṁ ‘‘na deseti vā’’ti.",
  "tika-vin12t0:486_0": "Tatrāti pañcavidhesu antarāyikesu. Ayaṁ bhikkhūti ariṭṭho gandhabādhipubbo bhikkhu.",
  "tika-vin12t0:486_1": "Sesantarāyiketi āṇāvītikkamantarāyikato sese catubbidhe antarāyike. Ime āgārikāti",
  "tika-vin12t0:486_2": "agāre vasanasīlā ime manussā. Bhikkhūpi passanti phusanti paribhuñjantīti sambandho.",
  "tika-vin12t0:486_3": "Kasmā na vaṭṭanti, vaṭṭantiyevāti adhippāyo. Rasena rasaṁ saṁsanditvāti upādiṇṇakarasena",
  "tika-vin12t0:486_4": "anupādiṇṇakarasaṁ, anupādiṇṇakarasena vā upādiṇṇakarasaṁ samānetvā. Yoniso paccavekkhaṇassa",
  "tika-vin12t0:486_5": "abhāvato saṁvijjati chandarāgo etthāti sacchandarāgo, soyeva paribhogo sacchandarāgaparibhogo,",
  "tika-vin12t0:486_6": "taṁ. Ekaṁ katvāti samānaṁ katvā. Ghaṭento viya pāpakaṁ diṭṭhigataṁ uppādetvāti yojanā.",
  "tika-vin12t0:486_7": "Kiṁsaddo garahattho, kasmā bhagavatā paṭhamapārājikaṁ paññattaṁ, na paññāpetabbanti",
  "tika-vin12t0:486_8": "attho. Mahāsamuddaṁ bandhanto yathā akattabbaṁ karoti, tathā paṭhamapārājikaṁ paññapento",
  "tika-vin12t0:486_9": "bhagavā apaññattaṁ paññapetīti adhippāyo. Etthāti paṭhamapārājike. Āsanti bhabbāsaṁ.",
  "tika-vin12t0:486_10": "Āṇācakketi āṇāsaṅkhāte cakke.",
  "tika-vin12t0:487_0": "Aṭṭhiyeva aṭṭhikaṁ kucchitatthena, kucchitatthe hi ko. Aṭṭhikameva khalo nīcaṭṭhena",
  "tika-vin12t0:487_1": "lāmakaṭṭhenāti aṭṭhikaṅkhalo niggahītāgamaṁ katvā. Tena upamā sadisāti aṭṭhikaṅkhalūpamā.",
  "tika-vin12t0:487_2": "‘‘Aṭṭhī’’ti ca ‘‘kaṅkhala’’nti ca padaṁ gahetvā vaṇṇenti ācariyā (sārattha. ṭī. pācittiya",
  "tika-vin12t0:487_3": "3.417; vi. vi. ṭī. pācittiya 2.417; ma. ni. aṭṭha. 2.42; ma. ni. ṭī. 3.42). Aṅgārakāsūpamāti",
  "tika-vin12t0:487_4": "aṅgārarāsisadisā, aṅgārehi vā paripuṇṇā āvāṭasadisā. Asisūnūpamāti ettha asīti khaggo.",
  "tika-vin12t0:487_5": "So hi asate khipate anenāti ‘‘asī’’ti vuccati. Sūnāti adhikoṭṭanaṁ. Tañhi sunati",
  "tika-vin12t0:487_6": "sañcuṇṇabhāvaṁ gacchati etthāti ‘‘sūnā’’ti vuccati. Asinā sūnāti asisūnā, tāya upamā",
  "tika-vin12t0:487_7": "sadisāti asisūnūpamā. Sattisūlūpamāti sattiyā ca sūlena ca sadisā. Etthāti imissaṁ",
  "tika-vin12t0:487_8": "aṭṭhakathāyaṁ. Majjhimaṭṭhakathāyaṁ alagaddūpamasutte (ma. ni. aṭṭha. 1.234 ādayo)",
  "tika-vin12t0:487_9": "gahetabbo. Evaṁsaddakhosaddānamantare viyasaddassa byādesabhāvaṁ dassetuṁ vuttaṁ",
  "tika-vin12t0:487_10": "‘‘evaṁ viya kho’’ti. Aṭṭhamaṁ.",
  "tika-vin12t0:488": "9. Ukkhittasambhogasikkhāpadaṁ",
  "tika-vin12t0:489_0": "424. Navame anudhammassa sarūpaṁ dassetuṁ vuttaṁ ‘‘anulomavattaṁ disvā katā osāraṇā’’ti.",
  "tika-vin12t0:489_1": "Iminā anulomavattaṁ disvā kato osāraṇasaṅkhāto dhammo anudhammoti dasseti. Osāraṇāti",
  "tika-vin12t0:489_2": "pavesanā. Tenevāti ukkhittakassa akaṭānudhammattā eva. Assāti ‘‘akaṭānudhammenā’’ti padassa.",
  "tika-vin12t0:490": "Dadato vā gaṇhato vāti vāsaddo aniyamavikappatthoti. Navamaṁ.",
  "tika-vin12t0:491": "10. Kaṇṭakasikkhāpadaṁ",
  "tika-vin12t0:492_0": "428. Dasame ariṭṭhassa uppannaṁ viya etassāpi uppannanti yojanā. Ummajjantassāti",
  "tika-vin12t0:492_1": "manasikarontassa. Saṁvāsassa nāsanā saṁvāsanāsanā. Liṅgassa nāsanā liṅganāsanā. Daṇḍakammena",
  "tika-vin12t0:492_2": "nāsanā daṇḍakammanāsanā. Tatthāti tividhāsu nāsanāsu. Dūsako…pe… nāsethāti ettha",
  "tika-vin12t0:492_3": "ayaṁ nāsanā liṅganāsanā nāmāti yojanā. Ayanti daṇḍakammanāsanā. Idhāti imasmiṁ sikkhāpade,",
  "tika-vin12t0:492_4": "‘‘nāsetū’’ti pade vā. Tatthāti purimavacanāpekkhaṁ, ‘‘evañca pana bhikkhave’’ti ādivacaneti",
  "tika-vin12t0:492_5": "attho. Pireti āmantanapadaṁ parasaddena samānatthanti āha ‘‘parā’’ti. ‘‘Amhākaṁ anajjhattikabhūta’’iti",
  "tika-vin12t0:492_6": "vā ‘‘amhākaṁ paccanīkabhūta’’ iti vā attho daṭṭhabbo. ‘‘Amāmaka’’itipadena ‘‘para’’itipadassa",
  "tika-vin12t0:492_7": "adhippāyatthaṁ dasseti. Amhe namamāyaka, amhehi vā namamāyitabba iti attho. ‘‘Amhāmaka’’itipi",
  "tika-vin12t0:492_8": "hakārayutto pāṭho. Amhehi āmakaiti attho. Yatthāti yasmiṁ ṭhāne. Teti upayogatthe",
  "tika-vin12t0:492_9": "sāmivacanaṁ, tanti attho. Tava rūpasadde vāti sambandho. Na passāmāti na passāma, na suṇāma.",
  "tika-vin12t0:493": "429.Tenāti sāmaṇerena. ‘‘Kārāpeyyā’’ti pade kāritakammanti. Dasamaṁ.",
  "tika-vin12t0:494": "Sappāṇakavaggo sattamo.",
  "tika-vin12t0:495": "8. Sahadhammikavaggo",
  "tika-vin12t0:496": "1. Sahadhammikasikkhāpada-atthayojanā",
  "tika-vin12t0:497_0": "434. Sahadhammikavaggassa paṭhame yanti yaṁ paññattaṁ. ‘‘Sikkhamānenā’’ti ettha mānapaccayassa",
  "tika-vin12t0:497_1": "anāgatatthabhāvaṁ dassetuṁ vuttaṁ ‘‘sikkhitukāmenā’’ti. ‘‘Sikkhamānenā’’tipadaṁ ‘‘bhikkhunā’’tipade",
  "tika-vin12t0:497_2": "eva na kevalaṁ kārakavisesanaṁ hoti, atha kho ‘‘aññātabba’’ntiādipadesupi kiriyāvisesanaṁ",
  "tika-vin12t0:497_3": "hotīti dassento āha ‘‘hutvā’’ti. Padatthatoti padato ca atthato ca, padānaṁ atthato vāti. Paṭhamaṁ.",
  "tika-vin12t0:498": "2. Vilekhanasikkhāpadaṁ",
  "tika-vin12t0:499_0": "438. Dutiye vinaye paṭisaṁyuttā kathā vinayakathāti dassento āha ‘‘vinayakathā nāmā’’tiādi.",
  "tika-vin12t0:499_1": "Tanti vinayakathaṁ. Padabhājanena vaṇṇanā vinayassa vaṇṇo nāmāti yojanā. Tanti vinayassa",
  "tika-vin12t0:499_2": "vaṇṇaṁ. Pariyāpuṇanaṁ pariyatti, vinayassa pariyatti vinayapariyatti, vinayapariyattisaṅkhātaṁ",
  "tika-vin12t0:499_3": "mūlamassa vaṇṇassāti vinayapariyattimūlako, taṁ. Vinayadharo labhatīti sambandho.",
  "tika-vin12t0:499_4": "Hīti vitthāro. Te sabbe bhagavā bhāsatīti sambandho. Hīti saccaṁ.",
  "tika-vin12t0:500_0": "Assāti vinayadharassa. Idhāti imasmiṁ sāsane. Alajjitātiādīsu karaṇatthe paccattavacanaṁ.",
  "tika-vin12t0:500_1": "Alajjitāyāti hi attho. Tena vuttaṁ ‘‘kathaṁ alajjitāyā’’tiādi. Cāti saccaṁ . ‘‘Sañciccā’’ti",
  "tika-vin12t0:500_2": "padaṁ tīsu vākyesu yojetabbaṁ. Sañcicca āpattiṁ āpajjati, sañcicca āpattiṁ parigūhati,",
  "tika-vin12t0:500_3": "sañcicca agatigamanañca gacchatīti attho. Mandoti bālo. Momūhoti atisammūḷho. Virādhetīti",
  "tika-vin12t0:500_4": "virajjhāpeti. Kukkucce uppanneti ‘‘kappati nu kho, no’’ti vinayakukkucce uppanne.",
  "tika-vin12t0:500_5": "Ayaṁ panāti ayaṁ puggalo pana vītikkamatiyevāti sambandho. Acchamaṁsena sūkaramaṁsassa",
  "tika-vin12t0:500_6": "vaṇṇasaṇṭhānena sadisattā, dīpimaṁsena ca migamaṁsassa sadisattā vuttaṁ ‘‘acchamaṁsaṁ",
  "tika-vin12t0:500_7": "sūkaramaṁsa’’ntiādi.",
  "tika-vin12t0:501": "Āpattiṁca satisammosāyāti ettha casaddo avuttavākyasampiṇḍanattho, kattabbañca na hi karotīti attho. Evantiādi nigamanaṁ.",
  "tika-vin12t0:502_0": "Evaṁ avinayadharassa dosaṁ dassetvā vinayadharassa guṇaṁ dassento āha ‘‘vinayadharo",
  "tika-vin12t0:502_1": "panā’’tiādi. Soti vinayadharo. Hīti vitthāro. Parūpavādanti paresaṁ upavādaṁ. Suddhanteti",
  "tika-vin12t0:502_2": "suddhassa koṭṭhāse. Tatoti patiṭṭhānato paranti sambandho. Assāti vinayadharassa.",
  "tika-vin12t0:502_3": "Evantiādi nigamanaṁ. Assāti vinayadharassa. Kukkuccapakatānanti kukkuccena abhibhūtānaṁ.",
  "tika-vin12t0:502_4": "Soti vinayadharo. Tehīti kukkuccapakatehi. Saṅghamajjhe kathentassa avinayadharassāti",
  "tika-vin12t0:502_5": "yojanā. Tanti bhayaṁ sārajjaṁ.",
  "tika-vin12t0:503_0": "Paṭipakkhaṁ, paṭiviruddhaṁ vā atthayanti icchantīti paccatthīkā, ṇyasaddo bahulaṁ",
  "tika-vin12t0:503_1": "kattābhidhāyako, attano paccatthikā attapaccatthikā. Tatthāti duvidhesu paccatthikesu.",
  "tika-vin12t0:503_2": "Imeti mettiyabhummajakavaḍḍhalicchavino. Aññepi ye vā pana bhikkhūti sambandho. Ariṭṭhabhikkhu",
  "tika-vin12t0:503_3": "ca kaṇṭakasāmaṇero ca vesālikavajjiputtakā ca ariṭṭha…pe… vajjīputtakā. Te ca sāsanapaccatthikā",
  "tika-vin12t0:503_4": "nāmāti sambandho. Parūpahāro ca aññāṇo ca kaṅkhāparavitaraṇo ca parū…pe… vitaraṇā.",
  "tika-vin12t0:503_5": "Te ādayo yesaṁ vādānanti parū…pe… vitaraṇādayo. Te eva vādā etesanti parū…pe… vitaraṇādivādā.",
  "tika-vin12t0:503_6": "Te ca sāsanapaccatthikā nāmāti sambandho. Abuddhasāsanaṁ buddhasāsananti vatvā katapaggahā",
  "tika-vin12t0:503_7": "mahāsaṅghikādayo ca sāsanapaccatthikā nāmāti yojanā. Kaṅkhāparavitaraṇādīti ettha",
  "tika-vin12t0:503_8": "ādisaddena kathāvatthupakaraṇe āgatā vādā saṅgayhanti. Mahāsaṅghikādayoti ettha ādisaddena",
  "tika-vin12t0:503_9": "dīpavaṁse āgatā gaṇā saṅgayhanti. Ādimhi ‘‘viparītadassanā’’ti padaṁ sabbapadehi",
  "tika-vin12t0:503_10": "yojetabbaṁ. ‘‘Sahadhammenā’’ti padassatthaṁ dassetuṁ vuttaṁ ‘‘saha kāraṇenā’’ti.",
  "tika-vin12t0:503_11": "Yathāti yenākārena niggayhamāneti sambandho.",
  "tika-vin12t0:504_0": "Tatthāti tividhesu saddhammesu. Mahāvattāni santi, ayaṁ sabboti yojanā. Cattāri phalāni",
  "tika-vin12t0:504_1": "cāti liṅgavipallāsena yojetabbaṁ. Ettha cakārena abhiññāpaṭisambhidā saṅgahitā tāsampi",
  "tika-vin12t0:504_2": "adhigamasāsanabhāvato.",
  "tika-vin12t0:505_0": "Tatthāti tividhesu saddhammesu. Keci therāti dhammakathikā keci therā. ‘‘Yo kho’’ti",
  "tika-vin12t0:505_1": "kaṇṭhajadutiyakkharena paṭhitabbo. Potthakesu pana ‘‘yo vo’’ti vakārena pāṭho atthi,",
  "tika-vin12t0:505_2": "so ayutto. Kasmā? ‘‘So vo’’ti parato vuttattā, ekasmiṁ vākye dvinnaṁ samānasutisaddānaṁ",
  "tika-vin12t0:505_3": "ayuttattā ca. Keci therāti paṁsukūlikā keci therā āhaṁsūti sambandho. Itare pana",
  "tika-vin12t0:505_4": "therāti dhammakathikatherehi ca paṁsukūlikatherehi ca aññe therā. Teti pañca bhikkhū",
  "tika-vin12t0:505_5": "karissantīti sambandho. Jambudīpassa paccante tiṭṭhatīti paccantimo, tasmiṁ. Jambudīpassa",
  "tika-vin12t0:505_6": "majjhe vemajjhe tiṭṭhatīti majjhimo. Atha vā majjhānaṁ suddhānaṁ buddhādīnaṁ nivāso",
  "tika-vin12t0:505_7": "majjhimo, tasmiṁ. Vīsati vaggā imassāti vīsativaggo, soyeva gaṇo vīsativaggagaṇo,",
  "tika-vin12t0:505_8": "taṁ. Evantiādi nigamanaṁ.",
  "tika-vin12t0:506": "Tassādheyyoti tassāyatto, tassa santakoti vuttaṁ hoti. Pavāraṇā ādheyyā, saṅghakammaṁ ādheyyaṁ, pabbajjā ādheyyā, upasampadā ādheyyāti yojanā.",
  "tika-vin12t0:507": "Yepi ime nava uposathāti sambandho. Yāpi ca imā nava pavāraṇāyoti yojanā. Tassāti vinayadharassa. Tāsanti navapavāraṇānaṁ.",
  "tika-vin12t0:508": "Yānipi imāni cattāri saṅghakammānīti yojetabbaṁ. Ettha ca tāni vinayadharāyattānevāti pāṭhaseso ahjhāharitabbo.",
  "tika-vin12t0:509_0": "Yāpi ca ayaṁ pabbajjā ca upasampadā ca kātabbāti yojanā. Hīti saccaṁ. Aññoti vinayadharato",
  "tika-vin12t0:509_1": "paro. So evāti vinayadharo eva. ‘‘Upajjha’’nti dhātukammaṁ, ‘‘sāmaṇerenā’’ti kāritakammaṁ",
  "tika-vin12t0:509_2": "upanetabbaṁ. Ettha cāti uposathādīsu ca. Nissayadānañca sāmaṇerūpaṭṭhānañca visuṁ",
  "tika-vin12t0:509_3": "katvā dvādasānisaṁse labhatītipi sakkā vattuṁ.",
  "tika-vin12t0:510_0": "Visuṁ visuṁ katvāti ‘‘pañcāti ca…pe… ekādasā’’ti ca koṭṭhāsaṁ koṭṭhāsaṁ katvā, satta",
  "tika-vin12t0:510_1": "koṭṭhāse katvā bhāsatīti adhippāyo. Thometīti sammukhā thometi. Pasaṁsatīti parammukhā",
  "tika-vin12t0:510_2": "pasaṁsati. ‘‘Uggahetabba’’ntipadassatthaṁ dassetuṁ vuttaṁ ‘‘pariyāpuṇitabba’’nti.",
  "tika-vin12t0:510_3": "Addhani dīghe sādhūti addhaniyaṁ addhakkhamaṁ addhayogyanti attho sādhuatthe niyapaccayo",
  "tika-vin12t0:510_4": "(moggallāne 4.33.73).",
  "tika-vin12t0:511": "Therā ca navā ca majjhimā ca bahū te bhikkhū pariyāpuṇantīti yojanā.",
  "tika-vin12t0:512_0": "439. ‘‘Uddissamāne’’ti padassa kammarūpattaṁ dassetuṁ vuttaṁ ‘‘uddisiyamāne’’ti.",
  "tika-vin12t0:512_1": "So panāti pātimokkho pana. Yasmā uddissamāno nāma hoti, tasmāti yojanā. Uddisante",
  "tika-vin12t0:512_2": "vāti uddisiyamāne vā. Uddisāpente vāti uddisāpiyamāne vā. Antasaddo hi mānasaddakāriyo.",
  "tika-vin12t0:512_3": "Yoti bhikkhu. Nanti taṁ pātimokkhaṁ. Casaddo khuddānukhuddakapadassa dvannavākyaṁ",
  "tika-vin12t0:512_4": "dasseti, pubbapade kakāralopo daṭṭhabbo. Tesanti khuddānukhuddākānaṁ. Hīti saccaṁ.",
  "tika-vin12t0:512_5": "Etānīti khuddānukhuddakāni. Yeti bhikkhū. ‘‘Yāva uppajjatiyeva, tāva saṁvattanti",
  "tika-vin12t0:512_6": "iti vuttaṁ hotīti yojanā imassa nayassa pāṭhasesehi yojetabbattā. Garukabhāvaṁ sallakkhento",
  "tika-vin12t0:512_7": "lahukabhāvaṁ dassento āha ‘‘atha vā’’tiādi. Ativiyāti ati i eva. Ikāro hi sandhivasena",
  "tika-vin12t0:512_8": "adassanaṁ gato. Viyasaddo evakāratthavācako ‘‘varamhākaṁ bhusāmivā’’ti ettha (jā.",
  "tika-vin12t0:512_9": "1.3.108) ivasaddo viya, ati hutvā evāti attho daṭṭhabbo. ‘‘Upasampannassā’’ti ettha",
  "tika-vin12t0:512_10": "samīpe sāmivacananti (rupasiddhiyaṁ 316 sutte) āha ‘‘upasampannassa santike’’ti.",
  "tika-vin12t0:512_11": "Tassāti upasampannassa. Tasminti vinaye. Vivaṇṇetīti na kevalaṁ tasseva vivaṇṇamattameva,",
  "tika-vin12t0:512_12": "atha kho nindatiyevāti āha ‘‘nindatī’’ti. Garahatīti tasseva vevacanaṁ. Atha vā nindatīti",
  "tika-vin12t0:512_13": "upasampannassa sammukhā nindati. Garahatīti parammukhā garahatīti. Dutiyaṁ.",
  "tika-vin12t0:513": "3. Mohanasikkhāpadaṁ",
  "tika-vin12t0:514_0": "444. Tatiye anusaddo paṭipāṭiatthaṁ antokatvā vicchatthavācakoti āha ‘‘anupaṭipāṭiyā",
  "tika-vin12t0:514_1": "addhamāse addhamāse’’ti. Soti pātimokkho. Uposathe uposathe uddisitabbanti anuposathikaṁ.",
  "tika-vin12t0:514_2": "Etthāpi hi anusaddo vicchatthavācako. Soti pātimokkho. Uddisiyamāno nāma hotīti yojanā.",
  "tika-vin12t0:514_3": "‘‘Tasmiṁ anācāre’’ti padena ‘‘tatthā’’ti padassatthaṁ dasseti. ‘‘Yaṁ āpatti’’nti",
  "tika-vin12t0:514_4": "padena yaṁsaddassa visayaṁ dasseti. Yathādhammoti ettha dhammasaddena dhammo ca vinayo",
  "tika-vin12t0:514_5": "ca adhippetoti āha ‘‘dhammo ca vinayo cā’’ti. Yathāti yenākārena. Sādhusaddo sundarattho,",
  "tika-vin12t0:514_6": "kasaddo padapūraṇoti āha ‘‘suṭṭhū’’ti. Aṭṭhinti ca ‘‘katvā’’ti ca dve padāni daṭṭhabbāni.",
  "tika-vin12t0:514_7": "‘‘Aṭṭhikatvā’’ti vā ekaṁ padaṁ. Tattha pubbanaye attho yassatthīti aṭṭhi tthakārassa",
  "tika-vin12t0:514_8": "ṭṭhakāraṁ katvā, taṁ aṭṭhiṁ. Katvāti tvāpaccayantauttarapadena samāso na hoti. Aṭṭhikabhāvanti",
  "tika-vin12t0:514_9": "ettha ikasaddena ‘‘aṭṭhī’’ti ettha īpaccayaṁ dasseti. ‘‘Bhāva’’ntipadena bhāvapaccayena",
  "tika-vin12t0:514_10": "vinā bhāvatthassa ñāpetabbataṁ dasseti. Attho panevaṁ daṭṭhabbo – aṭṭhibhāvaṁ katvāti.",
  "tika-vin12t0:514_11": "Pacchimanaye attho yassatthīti aṭṭhiko purimanayeneva tthakārassa ṭṭhakāraṁ katvā.",
  "tika-vin12t0:514_12": "Atthayitabbo icchitabboti vā aṭṭhiko, aṭṭhikaiti nāmasaddato tvāpaccayo kātabbo.",
  "tika-vin12t0:514_13": "‘‘Aṭṭhikatvā’’ti idaṁ padaṁ kiriyāvisesanaṁ. Kiriyāvisesane vattamāne karadhātu vā",
  "tika-vin12t0:514_14": "bhūdhātu vā yojetabbāti dassebhuṁ vuttaṁ ‘‘katvā hutvā’’ti. Taṁ sabbaṁ dassento āha",
  "tika-vin12t0:514_15": "‘‘aṭṭhikatvāti aṭṭhikabhāvaṁ katvā, aṭṭhiko hutvā’’ti. Tatiyaṁ.",
  "tika-vin12t0:515": "4. Pahārasikkhāpadaṁ",
  "tika-vin12t0:516": "449. Catutthe kasmā chabbaggiyā sattarasavaggiyānaṁ pahāraṁ denti, nanu akāraṇena pahāraṁ dentīti āha ‘‘āvuso’’tiādi. Iminā yathā vadanti, tathā akatattā pahāraṁ dentīti dasseti.",
  "tika-vin12t0:517": "451.Sacepīti ettha pisaddena sace amarati, kā nāma kathā, pācittiyamevāti dasseti. Pahārenāti pahārahetunā. Yathāti yenākārena. Ayanti bhikkhu. Na virocatīti na sobhati.",
  "tika-vin12t0:518": "452. ‘‘Anupasampannassā’’ti ettha akārassa aññatthaṁ dassetuṁ vuttaṁ ‘‘gahaṭṭhassa vā’’tiādi. Pabbajitassa vāti paribbājakassa vā sāmaṇerassa vā.",
  "tika-vin12t0:519_0": "453. ‘‘Kenacī’’ti padassa atthaṁ dassetuṁ vuttaṁ ‘‘manussena vā’’tiādi. Tatoti viheṭhanato,",
  "tika-vin12t0:519_1": "iminā mokkhassa apādānaṁ dasseti, ‘‘attano’’ti iminā sambandhaṁ dasseti. ‘‘Patthayamāno’’ti",
  "tika-vin12t0:519_2": "iminā ‘‘adhippāyo’’ti padassatthaṁ dasseti. Muggarena vāti catuhatthadaṇḍassa addhena",
  "tika-vin12t0:519_3": "daṇḍena vā. Soti corādikoti. Catutthaṁ.",
  "tika-vin12t0:520": "5. Talasattikasikkhāpadaṁ",
  "tika-vin12t0:521_0": "454. Pañcame talanti hatthatalaṁ. Tañhi talati yaṁkiñci gahitavatthu patiṭṭhāti etthāti",
  "tika-vin12t0:521_1": "‘‘tala’’nti vuccati. Sattīti kunto. So hi sakati vijjhituṁ samatthetīti ‘‘sattī’’ti",
  "tika-vin12t0:521_2": "vuccati. Talameva sattisadisattā talasattikaṁ, sadisatthe ko, taṁ talasattikaṁ upacārena",
  "tika-vin12t0:521_3": "gahetvā ‘‘kāyampī’’ti vuttaṁ. Kāyato aññaṁ vatthumpi talasattikasaṅkhātena kāyena",
  "tika-vin12t0:521_4": "gahetvā uggirattā vuttaṁ ‘‘kāyapaṭibaddhampī’’ti. ‘‘Pahārasamuccitā’’ti ettha saṁpubbo",
  "tika-vin12t0:521_5": "ca upubbo ca cisaddo paguṇanasaṅkhāte paricite vattatīti āha ‘‘pahāraparicitā’’ti.",
  "tika-vin12t0:521_6": "Pahārena saṁ punappunaṁ uccitā paricitāti attho. Imamevatthaṁ sandhāya vuttaṁ ‘‘pubbepi…pe…",
  "tika-vin12t0:521_7": "attho’’ti. Aññampi sajjhāyananayaṁ dassetuṁ vuttaṁ ‘‘pahārassa ubbigā’’ti. Tassāti",
  "tika-vin12t0:521_8": "tassa pāṭhassa. Pahārassāti pahārato. Nissakkatthe cetaṁ sāmivacanaṁ. ‘‘Bhītā’’ti",
  "tika-vin12t0:521_9": "iminā ‘‘ubbigā’’ti ettha upubba vijadhātussatthaṁ dasseti.",
  "tika-vin12t0:522": "457-8.Viraddhoti paṇṇako hutvā. Pubbeti purimasikkhāpade. Vuttesu vatthūsūti ‘‘coraṁ vā paccatthīkaṁ vā’’tiādinā vuttesu vatthūsūti. Pañcamaṁ.",
  "tika-vin12t0:523": "6. Amūlakasikkhāpadaṁ",
  "tika-vin12t0:524_0": "459. Chaṭṭhe teti chabbaggiyā. Codenti kirāti sambandho. Ākiṇṇadosattāti tesaṁ ākulaādīnavattā.",
  "tika-vin12t0:524_1": "Evanti codiyamāne. Attaparittāṇanti attano parisamantato tāṇaṁ rakkhanaṁ karontā",
  "tika-vin12t0:524_2": "codentīti yojanāti. Chaṭṭhaṁ.",
  "tika-vin12t0:525": "7. Sañciccasikkhāpadaṁ",
  "tika-vin12t0:526_0": "464. Sattame upapubbadahadhātussa sakammikattā kāritantogadhabhāvaṁ dassetuṁ vuttaṁ",
  "tika-vin12t0:526_1": "‘‘uppādentī’’ti. ‘‘Anupasampannassā’’ti ettha akārassa sadisatthaṁ dassetuṁ vuttaṁ",
  "tika-vin12t0:526_2": "‘‘sāmaṇerassā’’ti. Sāmaṇeropi hi upasampannena sadiso hoti saṇṭhānena ca purisabhāvena",
  "tika-vin12t0:526_3": "ca. Sāmaṇerassa kukkuccaṁ upadahatīti sambandho. Nisinnaṁ maññe, nipannaṁ maññe,",
  "tika-vin12t0:526_4": "bhuttaṁ maññe, pītaṁ maññe, kataṁ maññeti yojanā. Nisinnanti nisīditaṁ. Nipannanti",
  "tika-vin12t0:526_5": "nipajjitanti. Sattamaṁ.",
  "tika-vin12t0:527": "8. Upassutisikkhāpadaṁ",
  "tika-vin12t0:528_0": "471. Aṭṭhame ‘‘adhikaraṇajātāna’’nti ettha adhikaraṇassa pakaraṇato vivādādhikaraṇabhāvañca",
  "tika-vin12t0:528_1": "visesanaparapadabhāvañca dassento āha ‘‘uppannavivādādhikaraṇāna’’nti. Tattha uppannasaddena",
  "tika-vin12t0:528_2": "jātasaddassatthaṁ dasseti . Vivādasaddena adhikaraṇassa sarūpaṁ dasseti. Suyyatīti",
  "tika-vin12t0:528_3": "suti vacanaṁ, sutiyā samīpaṁ upassuti ṭhānanti atthaṁ dassetuṁ vuttaṁ ‘‘sutisamīpa’’nti.",
  "tika-vin12t0:528_4": "‘‘Samīpa’’nti iminā upasaddassatthaṁ dasseti. ‘‘Yatthā’’tiādinā ‘‘upassutī’’ti ettha",
  "tika-vin12t0:528_5": "upasaddassa padhānattā tassa sarūpaṁ dasseti. Yatthāti yasmiṁ ṭhāne. Mantentanti",
  "tika-vin12t0:528_6": "ettha upayogavacanassa bhummatthe adhippetattā vuttaṁ ‘‘mantayamāne’’ti.",
  "tika-vin12t0:529_0": "473.‘‘Vūpasamissāmī’’ti ettha idhātuyā gatyatthaṁ dassetuṁ vuttaṁ ‘‘vūpasamaṁ gamissāmī’’ti.",
  "tika-vin12t0:529_1": "Akārakabhāvanti niddosabhāvaṁ. Sotukāmatāya gamanavasena siyā kiriyanti yojanā. Paratopi",
  "tika-vin12t0:529_2": "eseva nayoti. Aṭṭhamaṁ.",
  "tika-vin12t0:530": "9. Kammapaṭibāhanasikkhāpadaṁ",
  "tika-vin12t0:531": "474. Navame mayanti chabbaggiyanāmakā amhe. Katattāti kammānaṁ katattā. Dhammoti bhūto sabhāvo. Etesūti catūsu saṅghakammesūti. Navamaṁ.",
  "tika-vin12t0:532": "10. Chandaṁ adatvāgamanasikkhāpadaṁ",
  "tika-vin12t0:533_0": "481. Dasame codeti parassa dosaṁ āropetīti codako. Tena ca codakena codetabbo dosaṁ",
  "tika-vin12t0:533_1": "āropetabboti cudito, soyeva cuditako, tena ca. ‘‘Anuvijjakoti ca vinayadharo. So",
  "tika-vin12t0:533_2": "hi codakacuditakānaṁ mataṁ anuminetvā vidati jānātīti anuvijjako. Ettāvatāpīti ettakenapi",
  "tika-vin12t0:533_3": "pamāṇenāti. Dasamaṁ.",
  "tika-vin12t0:534": "11. Dubbalasikkhāpadaṁ",
  "tika-vin12t0:535_0": "484. Ekādasame ‘‘alajjītā’’tiādīsu (pari. 295) viya yakāralopena niddesoti āha ‘‘yathāmittatāyā’’ti.",
  "tika-vin12t0:535_1": "‘‘Yo yo’’ti iminā yathāsaddassa vicchatthaṁ dasseti. Yathāvuḍḍhantiādīsu (cūḷava.",
  "tika-vin12t0:535_2": "311 ādayo) viya yo yo mitto ‘‘yathāmitta’’nti vacanattho kātabbo. Sabbapadesūti ‘‘yathāsandiṭṭhatā’’tiādīsu",
  "tika-vin12t0:535_3": "sabbesu padesūti. Ekādasamaṁ.",
  "tika-vin12t0:536": "12. Pariṇāmanasikkhāpadaṁ",
  "tika-vin12t0:537": "489. Dvādasame yanti padatthavinicchayatthasaṅkhātaṁ yaṁ vacanaṁ. Tatthāti tiṁsakakaṇḍe. Idhāti dvenavutikaṇḍe, sikkhāpade vā. Puggalassāti parapuggalassāti. Dvādasamaṁ.",
  "tika-vin12t0:538": "Sahadhammikavaggo aṭṭhamo.",
  "tika-vin12t0:539": "9. Ratanavaggo",
  "tika-vin12t0:540": "1. Antepurasikkhāpada-atthayojanā",
  "tika-vin12t0:541_0": "494. Rājavaggassa paṭhame parittakoti guṇena khuddako. Pāsādavarasaddassa uparisaddena",
  "tika-vin12t0:541_1": "sambandhitabbabhāvaṁ dassetuṁ vuttaṁ ‘‘pāsādavarassa upari gato’’ti. Iminā pāsādavarassa",
  "tika-vin12t0:541_2": "upari uparipāsādavaraṁ, taṁ gato upagatoti uparipāsādavaragatoti vacanatthaṁ dasseti.",
  "tika-vin12t0:541_3": "Ayyānanti bhikkhūnaṁ. ‘‘Kāraṇā’’ti iminā ‘‘vāhasā’’ti padassatthaṁ dasseti. Tehīti ayyehi.",
  "tika-vin12t0:542_0": "497.Antaranti khaṇaṁ, okāsaṁ vā vivaraṁ vā. Ghātetunti hanituṁ. Icchatīti iminā patthadhātuyā",
  "tika-vin12t0:542_1": "yācanatthaṁ dasseti. ‘‘Rājantepuraṁ hatthisammadda’’ntiādīsu vacanattho evaṁ veditabboti",
  "tika-vin12t0:542_2": "yojanā. Hatthisammaddanti hatthisambādhaṭṭhānaṁ. Assehi sammaddo etthāti assasammaddo.",
  "tika-vin12t0:542_3": "Rathehi sammaddo etthāti rathasammaddoti vacanatthaṁ atidisanto āha ‘‘eseva nayo’’ti.",
  "tika-vin12t0:542_4": "‘‘Sammatta’’nti paṭhamakkharena pāṭhassa sambādhassa avācakattā vuttaṁ ‘‘taṁ na gahetabba’’nti.",
  "tika-vin12t0:542_5": "Tatthāti pāṭhe. ‘‘Hatthīnaṁ sammadda’’nti iminā uttarapadassa sammaddanaṁ sammaddanti",
  "tika-vin12t0:542_6": "bhāvatthaṁ dasseti, purimapadena chaṭṭhīsamāsañca. Purimapāṭhe pana uttarapadassa",
  "tika-vin12t0:542_7": "adhikaraṇatthañca pubbapadena tatiyāsamāsañca dasseti. Bāhiratthasamāsotipi vuccati.",
  "tika-vin12t0:542_8": "Pacchimapāṭhe ‘‘hatthisammadda’’ntiādipadassa liṅgavipallāsañca ‘‘atthī’’ti pāṭhasesena",
  "tika-vin12t0:542_9": "yojetabbatañca dassetuṁ vuttaṁ ‘‘hatthisammaddo atthī’’ti. Rajitabbānīti rajanīyāni,",
  "tika-vin12t0:542_10": "rajituṁ arahānīti attho. Iminā sambandhakāle purimapāṭhe rañño antepureti vibhattivipallāso",
  "tika-vin12t0:542_11": "kātabboti. Pacchimapāṭhe pana mukhyatova yujjati. Tena vuttaṁ ‘‘tasmiṁ antepure’’ti.",
  "tika-vin12t0:543_0": "498.Avasittassāti khattiyābhisekena abhisittassa. Itoti sayanigharato. Iminā pañcamībāhirasamāsaṁ",
  "tika-vin12t0:543_1": "dasseti. Rañño ratijananaṭṭhena ratanaṁ vuccati mahesī. Mahesīti ca sābhisekā devī.",
  "tika-vin12t0:543_2": "Nipubba gamudhātussa nipubbakamudhātuyā pariyāyabhāvaṁ dassetuṁ vuttaṁ ‘‘niggatanti",
  "tika-vin12t0:543_3": "nikkhanta’’nti. Paṭhamaṁ.",
  "tika-vin12t0:544": "2. Ratanasikkhāpadaṁ",
  "tika-vin12t0:545_0": "502. Dutiye pamussitvāti sativippavāsena pamussitvā. Puṇṇapattanti tuṭṭhidāyaṁ. Tañhi",
  "tika-vin12t0:545_1": "manorathapuṇṇena pattabbabhāgattā ‘‘puṇṇapatta’’nti vuccati. Tassa sarūpaṁ dassetuṁ",
  "tika-vin12t0:545_2": "vuttaṁ ‘‘satato pañca kahāpaṇā’’ti. Idha pana kahāpaṇānaṁ pañcasatattā pañcavīsakahāpaṇā",
  "tika-vin12t0:545_3": "adhippetā. Ābharaṇasaddassa alaṅkārasaddena pariyāyabhāvaṁ dassetuṁ vuttaṁ ‘‘alaṅkāra’’nti.",
  "tika-vin12t0:545_4": "‘‘Mahālataṁ nāmā’’ti iminā na yo vā so vā alaṅkāro, atha kho visesālaṅkāroti dasseti.",
  "tika-vin12t0:545_5": "Mahantāni mālākammalatākammāni etthāti mahālatā. Latāgahaṇena hi mālāpi gahitā. Navahi",
  "tika-vin12t0:545_6": "koṭīhi agghaṁ imassāti navakoṭiagghanakaṁ, navakoṭisaṅkhātaṁ agghaṁ arahatīti vā navakoṭiagghanakaṁ.",
  "tika-vin12t0:546": "504. Ante samīpe vasanasīlattā paricāriko ‘‘antevāsī’’ti vuccatīti āha ‘‘paricāriko’’ti.",
  "tika-vin12t0:547_0": "506.Dve leḍḍupātāti thāmamajjhimassa purisassa dve leḍḍupātā. Saṅgha…pe… navakammānaṁ",
  "tika-vin12t0:547_1": "atthāya uggaṇhantassa vā uggaṇhāpentassa vā dukkaṭanti yojanā. Avasesanti jātarūparajatato",
  "tika-vin12t0:547_2": "avasesaṁ. Mātukaṇṇapiḷandhanatālapaṇṇampīti mātuyā kaṇṇe piḷandhitatālapaṇṇampi,",
  "tika-vin12t0:547_3": "paṭisāmentassāti sambandho.",
  "tika-vin12t0:548_0": "‘‘Kappiyabhaṇḍaṁ hotī’’ti iminā akappiyabhaṇḍaṁ na vaṭṭatīti dasseti. Idanti bhaṇḍaṁ.",
  "tika-vin12t0:548_1": "Palibodhonāmāti attano palibodho nāma. Chandenapīti vaḍḍhakīādīnaṁ chandahetunāpi.",
  "tika-vin12t0:548_2": "Bhayenapīti rājavallabhānaṁ bhayahetunāpi. Balakkārenāti karaṇaṁ kāro, balena kāro",
  "tika-vin12t0:548_3": "balakkāro, tena, balakkāro hutvā pātetvāti attho.",
  "tika-vin12t0:549_0": "Tatthāti mahārāme. Yatthāti yasmiṁ ṭhāne, saṅkā uppajjatīti sambandho. Mahājanasañcaraṇaṭṭhānesūti",
  "tika-vin12t0:549_1": "bahūnaṁ janānaṁ sañcaraṇasaṅkhātesu ṭhānesu. Nagahetabbassa hetuṁ dassetuṁ vuttaṁ",
  "tika-vin12t0:549_2": "‘‘palibodho na hotī’’ti. Yasmā palibodho na hoti, tasmā na gahetabbanti adhippāyo.",
  "tika-vin12t0:549_3": "Ekoti eko bhikkhu passatīti sambandho. Okkammāti okkamitvā.",
  "tika-vin12t0:550_0": "Rūpasaddo bhaṇḍapariyāyoti āha ‘‘bhaṇḍa’’nti. Bhaṇḍaṁ rūpaṁ nāmāti yojanā. Bhaṇḍikanti",
  "tika-vin12t0:550_1": "bhaṇḍena niyuttaṁ puṭakaṁ. Gaṇetvāti gaṇanaṁ katvā. Nimittantīti ettha itisaddo nāmapariyāyo.",
  "tika-vin12t0:550_2": "Lañchanādi nimittaṁ nāmāti hi yojanā. Lañchanādīti ādisaddena nīlapilotikādayo saṅgaṇhāti. Lākhāyāti jatunā.",
  "tika-vin12t0:551_0": "Patirūpā nāma idha lajjikukkuccakāti āha ‘‘lajjino kukkuccakā’’ti. Thāvaranti jaṅgamā",
  "tika-vin12t0:551_1": "aññaṁ thāvaraṁ. Addhunoti kālassa. Samādapetvāti aññe samādapetvā. Uddissa ariyā",
  "tika-vin12t0:551_2": "tiṭṭhanti, esā ariyāna yācanā’’ti (jā. 1.7.59) vuttanayena yācitvāti attho.",
  "tika-vin12t0:552": "507.Ratanasammatanti manussānaṁ upabhogaparibhoganti. Dutiyaṁ.",
  "tika-vin12t0:553": "3. Vikālagāmappavisanasikkhāpadaṁ",
  "tika-vin12t0:554": "508. Tatiye ‘‘tiracchānabhūtaṁ katha’’nti iminā ‘‘tiracchānakatha’’nti padassa tulyanissitasamāsaṁ dasseti. Rājapaṭisaṁyuttanti rājūhi paṭisaṁyuttaṁ.",
  "tika-vin12t0:555": "512. Sambahulā bhikkhūti sambandho. Tasmiṁ gāmeti tasmiṁ paṭhamapavisanagāme. Taṁ kammanti taṁ icchitakammaṁ. Antarāti gāmavihārānamantare. Bhummatthe cetaṁ nissakkavacanaṁ.",
  "tika-vin12t0:556_0": "Kulaghare vāti ñātikulaupaṭṭhākakulaghare vā. Telabhikkhāya vāti telayācanatthāya",
  "tika-vin12t0:556_1": "vā. Passeti attano passe samīpeti vuttaṁ hoti. Tenāti gāmamajjhamaggena. Anokkammāti",
  "tika-vin12t0:556_2": "anokkamitvā, apakkamitvāti atthoti. Tatiyaṁ.",
  "tika-vin12t0:557": "4. Sūcigharasikkhāpadaṁ",
  "tika-vin12t0:558_0": "517. Catutthe kakārassa padapūraṇabhāvaṁ dassetuṁ vuttaṁ ‘‘bhedanameva bhedanaka’’nti.",
  "tika-vin12t0:558_1": "Assatthiatthe apaccayoti āha ‘‘taṁ assa atthī’’ti. Assāti pācittiyassa. Paṭhamaṁ",
  "tika-vin12t0:558_2": "sūcigharaṁ bhinditvā pacchā pācittiyaṁ desetabbanti attho. Araṇidhanuketi araṇiyā",
  "tika-vin12t0:558_3": "dhanuke. Vedhaketi kāyabandhanavedhaketi. Catutthaṁ.",
  "tika-vin12t0:559": "5. Mañcasikkhāpadaṁ",
  "tika-vin12t0:560": "522. Pañcame chedanameva chedanakaṁ, tamassatthīti chedanakanti atthaṁ sandhāya vuttaṁ ‘‘vuttanayamevā’’ti.",
  "tika-vin12t0:561": "Nikhaṇitvāti pamāṇātirekaṁ nikhaṇitvā. Uttānaṁ vā katvāti heṭṭhupari parivattanaṁ vā katvā. Ṭhapetvāti lambaṇavasena ṭhapetvāti. Pañcamaṁ.",
  "tika-vin12t0:562": "6. Tūlonaddhasikkhāpadaṁ",
  "tika-vin12t0:563_0": "526. Chaṭṭhe etthāti mañcapīṭhe. Avanahitabbanti onaddhaṁ, tūlena onaddhaṁ tūlonaddhanti",
  "tika-vin12t0:563_1": "atthopi yujjati. Tūlaṁ pakkhipitvāti mañcapīṭhe cimilikaṁ pattharitvā tassupari tūlaṁ",
  "tika-vin12t0:563_2": "pakkhipitvāti atthoti. Chaṭṭhaṁ.",
  "tika-vin12t0:564": "7. Nisīdanasikkhāpadaṁ",
  "tika-vin12t0:565_0": "531. Sattame katthāti kismiṁ khandhake, kismiṁ vatthusmiṁ vā. Hīti saccaṁ. Tatthāti",
  "tika-vin12t0:565_1": "cīvarakkhandhake, paṇītabhojanavatthusmiṁ vā. ‘‘Yathā nāmā’’ti iminā ‘‘seyyathāpī’’ti",
  "tika-vin12t0:565_2": "padassa atthaṁ dasseti, ‘‘purāṇo cammakāro’’ti iminā ‘‘purāṇāsikoṭṭho’’ti padassa.",
  "tika-vin12t0:565_3": "Cammakāro hi asinā cammaṁ kuṭati chindatīti ‘‘asikoṭṭho’’ti vuccati. Vatthuppannakālamupanidhāya",
  "tika-vin12t0:565_4": "vuttaṁ ‘‘purāṇo’’ti . Tamevūpamaṁ pākaṭaṁ karonto āha ‘‘yathā hī’’ti. Hīti tappākaṭīkaraṇaṁ,",
  "tika-vin12t0:565_5": "taṁ pākaṭaṁ karissāmīti hi attho. Cammakāro kaḍḍhatīti sambandho. Vitthatanti visālaṁ.",
  "tika-vin12t0:565_6": "Sopīti udāyīpi. Taṁ nisīdanaṁ kaḍḍhatīti yojanā. Tenāti kaḍḍhanahetunā. Tanti udāyiṁ.",
  "tika-vin12t0:565_7": "Santhatasadisanti santhatena sadisaṁ. Ekasmiṁ anteti ekasmiṁ koṭṭhāse, phāletvāti",
  "tika-vin12t0:565_8": "sambandhoti. Sattamaṁ.",
  "tika-vin12t0:566": "8. Kaṇḍupaṭicchādisikkhāpadaṁ",
  "tika-vin12t0:567": "537. Aṭṭhame ‘‘katthā’’tiādīni vuttanayāneva.",
  "tika-vin12t0:568_0": "539. ‘‘Yassā’’ti padassa visayaṁ dassetuṁ vuttaṁ ‘‘bhikkhuno’’ti. ‘‘Nābhiyā heṭṭhā’’ti",
  "tika-vin12t0:568_1": "iminā nābhiyā adho adhonābhīti vacanatthaṁ dasseti, ‘‘jāṇumaṇḍalānaṁ uparī’’ti iminā",
  "tika-vin12t0:568_2": "jāṇumaṇḍalānaṁ ubbha ubbhajāṇumaṇḍalanti. Ubbhasaddo hi uparipariyāyo sattamyantanipāto.",
  "tika-vin12t0:568_3": "Kaṇḍukhajjusaddānaṁ vevacanattā vuttaṁ ‘‘kaṇḍūti khajjū’’ti. Kaṇḍati bhedanaṁ karotīti",
  "tika-vin12t0:568_4": "kaṇḍu. Khajjati byadhanaṁ karotīti khajju. Kesuci potthakesu ‘‘kacchū’’ti pāṭho atthi, so ayutto.",
  "tika-vin12t0:569_0": "Lohitaṁ tuṇḍaṁ etissāti lohitatuṇḍikā. Piḷayati vibādhayatīti piḷakā. Ā bhuso asuciṁ",
  "tika-vin12t0:569_1": "savati paggharāpetīti assāvoti vacanatthaṁ dassento āha ‘‘asucipaggharaṇa’’nti. Arisañca",
  "tika-vin12t0:569_2": "bhagandarā ca madhumeho ca. Ādisaddena dunnāmakādayo saṅgaṇhāti. Tattha ari viya",
  "tika-vin12t0:569_3": "īsati abhibhavatīti arisaṁ. Bhagaṁ vuccati vaccamaggaṁ, taṁ darati phāletīti bhagandarā,",
  "tika-vin12t0:569_4": "gūthasamīpe jāto vaṇaviseso. Madhu viya muttādiṁ mihati secatīti madhumeho, so ābādho",
  "tika-vin12t0:569_5": "muttameho sukkameho rattamehoti anekavidho. Thullasaddo mahantapariyāyoti āha ‘‘mahā’’ti. Aṭṭhamaṁ.",
  "tika-vin12t0:570": "9. Vassikasāṭikasikkhāpadaṁ",
  "tika-vin12t0:571": "542. Navame vasse vassakāle adhiṭṭhātabbāti vassikā, vassikā ca sā sāṭikā ceti vassikasāṭikāti. Navamaṁ.",
  "tika-vin12t0:572": "10. Nandattherasikkhāpadaṁ",
  "tika-vin12t0:573_0": "547. Dasame ‘‘catūhi aṅgulehī’’ti iminā caturo aṅgulā caturaṅgulāti asamāhāradiguṁ",
  "tika-vin12t0:573_1": "dasseti. Ūnakappamāṇoti bhagavato lāmakapamāṇo. Iminā omakasaddassa lāmakatthaṁ dassetīti",
  "tika-vin12t0:573_2": "daṭṭhabbanti. Dasamaṁ.",
  "tika-vin12t0:574": "Ratanavaggo navamo.",
  "tika-vin12t0:575": "Iti samantapāsādikāya vinayasaṁvaṇṇanāya",
  "tika-vin12t0:576": "Khuddakavaṇṇanāya yojanā samattā.",
  "tika-vin12t0:577": "6. Pāṭidesanīyakaṇḍaṁ",
  "tika-vin12t0:578": "1. Paṭhamapāṭidesanīyasikkhāpada-atthayojanā",
  "tika-vin12t0:579": "Khuddakānaṁ anantarā pāṭidesanīyā ye dhammā saṅgītikārehi ṭhapitā, idāni tesaṁ dhammānaṁ ayaṁ vaṇṇanā bhavatīti yojanā.",
  "tika-vin12t0:580_0": "552. Paṭhamapāṭidesanīye tāva attho evaṁ veditabboti yojanā. Paṭiāgamanakāleti piṇḍāya",
  "tika-vin12t0:580_1": "caraṇaṭṭhānato pakkamitvā, paṭinivattitvā vā āgamanakāle. Sabbevāti ettha niggahītalopavasena",
  "tika-vin12t0:580_2": "sandhi hotīti āha ‘‘sabbamevā’’ti. ‘‘Kampamānā’’ti iminā papubbavidhadhātuyā kampanatthaṁ",
  "tika-vin12t0:580_3": "dasseti. Apehīti ettha apapubbaidhātu gatyatthoti āha ‘‘apagacchā’’ti.",
  "tika-vin12t0:581_0": "553. Paṭidesetabbākāraṁ dasseti anenāti paṭidesetabbākāradassanaṁ. Dvinnaṁ saddānaṁ",
  "tika-vin12t0:581_1": "pariyāyabhāvaṁ dassetuṁ vuttaṁ ‘‘rathikāti racchā’’ti. Rathassa hitā rathikā. Ṇyapaccaye",
  "tika-vin12t0:581_2": "kate ‘‘racchā’’ti (moggallāne 4.72 sutte) vuccati. Racchantarena anibbiddhā racchā",
  "tika-vin12t0:581_3": "byūho nāmāti āha ‘‘anibbijjhitvā’’tiādi. Byūheti sampiṇḍeti jane aññattha gantumapadānavasenāti",
  "tika-vin12t0:581_4": "byūho. Siṅghāṭakaṁ nāma maggasandhīti āha ‘‘maggasamodhānaṭṭhāna’’nti. Siṅghati maggasamodhānaṁ",
  "tika-vin12t0:581_5": "karoti etthāti siṅghāṭakaṁ. Etesūti rathikādīsu. Eseva nayoti dukkaṭapāṭidesanīye",
  "tika-vin12t0:581_6": "atidisati. Hīti saccaṁ. ‘‘Vacanato’’ti padaṁ ‘‘veditabbo’’ti pade ñāpakahetu. Dadamānāya",
  "tika-vin12t0:581_7": "bhikkhuniyā vasenāti yojanā. Etthāti sikkhāpade. Tasmāti yasmā apamāṇaṁ, tasmā.",
  "tika-vin12t0:582": "Idanti vacanaṁ vuttanti sambandho. Sambhinne ekarase kālikattayeti yojanā.",
  "tika-vin12t0:583_0": "556. ‘‘Dāpetī’’ti hetutthakiriyāya kāritakattukāritakammāni dassetuṁ vuttaṁ ‘‘aññātikāya",
  "tika-vin12t0:583_1": "aññena kenacī’’ti. Aññenāti attanā aññena. ‘‘Tāya eva vā bhikkhuniyā aññena vā kenacī’’ti",
  "tika-vin12t0:583_2": "padāni ‘‘paṭiggahāpetvā’’tipade kāritakammānīti. Paṭhamaṁ.",
  "tika-vin12t0:584": "2. Dutiyapāṭidesanīyasikkhāpadaṁ",
  "tika-vin12t0:585_0": "558. Dutiye purimasikkhāpadena āpatti antaragharattāti adhippāyo. Iminā sikkhāpadena",
  "tika-vin12t0:585_1": "āpatti bhaveyya vosāsamānattāti adhippāyo. Dentiyā pana neva iminā, na purimena āpatti",
  "tika-vin12t0:585_2": "aññassa bhattattāti adhippāyoti. Dutiyaṁ.",
  "tika-vin12t0:586": "3. Tatiyapāṭidesanīyasikkhāpadaṁ",
  "tika-vin12t0:587_0": "562. Tatiye ‘‘ubhato’’ti ettha karaṇatthe toti āha ‘‘dvīhī’’ti. ‘‘Ubhatopasanna’’nti",
  "tika-vin12t0:587_1": "byāsopi samāsopi yuttoyeva, samāse topaccayassa alopo hoti. ‘‘Ubhato’’tipadassa sarūpaṁ",
  "tika-vin12t0:587_2": "dassetuṁ vuttaṁ ‘‘upāsakenapi upāsikāyapī’’ti. Kasmā ubhato pasannaṁ hotīti āha ‘‘tasmiṁ",
  "tika-vin12t0:587_3": "kirā’’tiādi. Yasmā tasmiṁ kule…pe… sotāpannāyeva honti kira, tasmā ‘‘ubhatopasanna’’nti",
  "tika-vin12t0:587_4": "vuttaṁ hoti. ‘‘Sacepī’’ti ettha pisaddena asītikoṭidhanato adhikampi sampiṇḍeti.",
  "tika-vin12t0:587_5": "Hāyanassa kāraṇaṁ dasseti ‘‘yasmā’’tiādinā.",
  "tika-vin12t0:588_0": "569. ‘‘Gharato nīharitvā’’ti ettha ‘‘nīharitvā’’ti padassa kammaṁ dassetuṁ vuttaṁ",
  "tika-vin12t0:588_1": "‘‘āsanasālaṁ vā vihāraṁ vā’’ti. ‘‘Ānetvā’’tiiminā nīpubbaharadhātuyā atthaṁ dasseti.",
  "tika-vin12t0:588_2": "Dvāreti attano gehadvāreti. Tatiyaṁ.",
  "tika-vin12t0:589": "4. Catutthapāṭidesanīyasikkhāpadaṁ",
  "tika-vin12t0:590": "570. Catutthe avaruddhasaddo pariruddhasaddassa pariyāyoti āha ‘‘pariruddhā hontī’’ti. Āraññakassa senāsanassa parisamantato ruddhā āvutā hontīti attho.",
  "tika-vin12t0:591_0": "573. ‘‘Pañcanna’’nti niddhāraṇe sāmivacanabhāvañca ‘‘yaṁkiñcī’’ti niddhāraṇīyena",
  "tika-vin12t0:591_1": "sambandhitabbabhāvañca dassetuṁ vuttaṁ ‘‘pañcasu sahadhammikesu yaṁ kiñcī’’ti. ‘‘Pesetvā",
  "tika-vin12t0:591_2": "khādanīyaṁ bhojanīyaṁ āharissāmī’’tiiminā paṭisaṁviditākāradassanaṁ. ‘‘Ārāma’’nti",
  "tika-vin12t0:591_3": "sāmaññato vuttepi āraññakasenāsanassa ārāmo eva adhippetoti āha ‘‘āraññakasenāsanārāmañcā’’ti.",
  "tika-vin12t0:591_4": "Tassāti āraññakasenāsanārāmassa. ‘‘Kasmā’’ti pucchāya ‘‘paṭimocanattha’’nti visajjanāya",
  "tika-vin12t0:591_5": "sametuṁ sampadānatthe nissakkavacanaṁ kātabbaṁ. Kimatthanti hi attho. Paṭimocanatthanti",
  "tika-vin12t0:591_6": "tadatthe paccattavacanaṁ. Paṭimocanasaṅkhātāya atthāyāti hi attho. Atthasaddo ca",
  "tika-vin12t0:591_7": "payojanavācako. Payojanāyāti hi attho. Atha vā ‘‘paṭimocanattha’’nti visajjanāyaṁ.",
  "tika-vin12t0:591_8": "‘‘Kasmā’’ti pucchāya sametuṁ nissakkatthe paccattavacanaṁ kātabbaṁ. Paṭimocanasaṅkhātā",
  "tika-vin12t0:591_9": "atthāti hi attho. Atthasaddo ca kāraṇavācako. Kāraṇāti hi attho. Evañhi pucchāvisajjanānaṁ",
  "tika-vin12t0:591_10": "pubbāparasamasaṅkhāto vicayo hāro paripuṇṇo hotīti daṭṭhabbaṁ. Amhākanti khādanīyabhojanīyapaṭiharantānaṁ",
  "tika-vin12t0:591_11": "amhākaṁ. Amheti corasaṅkhāte amhe.",
  "tika-vin12t0:592_0": "‘‘Tassā’’ti padassatthaṁ dassetuṁ vuttaṁ ‘‘etissā yāguyā’’ti. Aññānipīti paṭisaṁviditakulato",
  "tika-vin12t0:592_1": "aññānipi kulāni. Tenāti paṭisaṁviditakulena. Kurundivāde yāguyā paṭisaṁviditaṁ katvā",
  "tika-vin12t0:592_2": "yāguṁ aggahetvā pūvādīni āharanti, vaṭṭatīti adhippāyo.",
  "tika-vin12t0:593_0": "575.Ekassāti bhikkhussa. Tassāti paṭisaṁviditabhikkhussa, catunnaṁ vā pañcannaṁ vā",
  "tika-vin12t0:593_1": "bhikkhūnaṁ atthāyāti yojanā. Aññesampīti catupañcabhikkhuto aññesampi. Adhikamevāti",
  "tika-vin12t0:593_2": "paribhuttato atirekameva. Yaṁ panāti khādanīyabhojanīyaṁ pana, yampi khādanīyabhojanīyaṁ",
  "tika-vin12t0:593_3": "vanato āharitvā dentīti yojanā. ‘‘Tatthajātaka’’nti ettha tasaddassa visayaṁ dassetuṁ",
  "tika-vin12t0:593_4": "vuttaṁ ‘‘ārāme’’ti. Aññena dinnanti sambandho. Nanti mūlakhādanīyādiṁ. Paṭisaṁviditanti",
  "tika-vin12t0:593_5": "paṭikacceva suṭṭhu jānāpitanti atthoti. Catutthaṁ.",
  "tika-vin12t0:594": "Iti samantapāsādikāya vinayasaṁvaṇṇanāya",
  "tika-vin12t0:595": "Pāṭidesanīyavaṇṇanāya",
  "tika-vin12t0:596": "Yojanā samattā.",
  "tika-vin12t0:597": "7. Sekhiyakaṇḍaṁ",
  "tika-vin12t0:598": "1. Parimaṇḍalavagga-atthayojanā",
  "tika-vin12t0:599_0": "Sikkhitasikkhena tīsu sikkhāsu catūhi maggehi sikkhitasikkhena tādinā aṭṭhahi lokadhammehi",
  "tika-vin12t0:599_1": "akampiyaṭṭhena tādinā, iṭṭhāniṭṭhesu vā avikāraṭṭhena tādinā bhagavatā yāni sikkhāpadāni",
  "tika-vin12t0:599_2": "‘‘sekhiyānī’’ti bhāsitāni, dāni tesampi sikkhāpadānaṁ ayampi vaṇṇanākkamo bhavatīti yojanā.",
  "tika-vin12t0:600_0": "576.Tatthāti sekhiyasikkhāpadesu, attho evaṁ veditabboti yojanā. ‘‘Samantato’’tiiminā",
  "tika-vin12t0:600_1": "parityūpasaggassatthaṁ dasseti. ‘‘Nābhimaṇḍalaṁ jāṇumaṇḍala’’nti ettha uddhaṁsaddo",
  "tika-vin12t0:600_2": "ca adhosaddo ca ajjhāharitabboti āha ‘‘uddha’’ntiādi. Aṭṭhaṅgulamattanti bhāvanapuṁsakaṁ,",
  "tika-vin12t0:600_3": "nivāsetabbanti sambandho. Tatoti aṭṭhaṅgulamattato. Yathā paṭicchannaṁ hoti, evaṁ",
  "tika-vin12t0:600_4": "nivāsentassāti yojanā. Tatridaṁ pamāṇanti tassa nivāsanassa idaṁ pamāṇaṁ. Tādisassāti",
  "tika-vin12t0:600_5": "dīghato muṭṭhipañcakassa tiriyaṁ aḍḍhateyyahatthassa nivāsanassa. Jāṇumaṇḍalaṁ paṭicchādanatthaṁ",
  "tika-vin12t0:600_6": "vaṭṭatīti yojanā. Tatthāti cīvaresu. Na tiṭṭhatīti viraḷattā na tiṭṭhati. Tiṭṭhatīti ghanattā tiṭṭhati.",
  "tika-vin12t0:601_0": "Nivāsentassa cātiettha casaddo avadhāraṇattho, nivāsentassevāti attho. Kevalaṁ evaṁ",
  "tika-vin12t0:601_1": "nivāsentasseva dukkaṭaṁ na hoti, atha kho tathā nivāsentassāpi dukkaṭamevāti yojanā.",
  "tika-vin12t0:601_2": "Ye pana nivāsanadosāti sambandho. Aññeti purato ca pacchato ca olambetvā nivasanato",
  "tika-vin12t0:601_3": "aññe . Te sabbeti sabbe te nivāsanadosā. Etthāti imasmiṁ vibhaṅge. Tatthevāti khandhakeyeva.",
  "tika-vin12t0:602_0": "Asañcicca nivāsentassa anāpattīti sambandho. Eseva nayo ‘‘asatiyā’’ti etthāpi. Ajānantassāti",
  "tika-vin12t0:602_1": "ettha ajānanaṁ duvidhaṁ nivāsanavattassa ajānanaṁ, ārūḷhorūḷhabhāvassa ajānananti.",
  "tika-vin12t0:602_2": "Tattha ārūḷhorūḷhabhāvassa ajānanaṁ sandhāya vuttaṁ ‘‘ajānantassā’’ti dassento āha",
  "tika-vin12t0:602_3": "‘‘ajānantassāti etthā’’tiādi. Hīti saccaṁ. Tassāti nivāsanavattassa. Assāti bhikkhuno.",
  "tika-vin12t0:602_4": "Taṁ panāti āpattito amokkhanaṁ pana. Tasmāti yasmā yujjati, tasmā. Yoti bhikkhu.",
  "tika-vin12t0:602_5": "Kurundiyaṁ vuttanti sambandho. Sukkhā jaṅghā imassāti sukkhajaṅgho. Mahantaṁ piṇḍikamaṁsaṁ",
  "tika-vin12t0:602_6": "imassāti mahāpiṇḍikamaṁso. Tassāti bhikkhussa.",
  "tika-vin12t0:603": "Vaṇoti aru. Tañhi vaṇati gattavicuṇṇanaṁ karotīti vaṇoti vuccati. Vāḷamigā vā corā vāti ettha vāsaddo avuttasampiṇḍanattho, tena aññāpi udakacikkhallādayo āpadā saṅgayhanti.",
  "tika-vin12t0:604_0": "577.Idhāti imasmiṁ vibhaṅge, sikkhāpade vā. Ubho kaṇṇeti purato ca pacchato ca niggate",
  "tika-vin12t0:604_1": "dve kaṇṇe. Avisesenāti ‘‘antaraghare’’ti ca ‘‘ārāme’’ti ca visesaṁ akatvā sāmaññena.",
  "tika-vin12t0:604_2": "Vihārepīti saṅghasannipātabuddhupaṭṭhānatherupaṭṭhānādikālaṁ sandhāya vuttaṁ.",
  "tika-vin12t0:605_0": "578. Kāyekadese kāyasaddo vattatīti āha ‘‘jāṇumpi urampī’’ti. ‘‘Na sīsaṁ pārutenā’’tiiminā",
  "tika-vin12t0:605_1": "‘‘suppaṭicchannenā’’tipadassa atibyāpitadosaṁ paṭikkhipati. Gaṇṭhikanti pāso. So",
  "tika-vin12t0:605_2": "hi gantheti bandhatīti vā, gantheti bandhati etthāti vā katvā ganthikoti vuccati.",
  "tika-vin12t0:605_3": "Nthakārassa vāṇṭhakāre kate gaṇṭhiko, taṁ gaṇṭhikaṁ paṭimuñcitvā. Ubho kaṇṇeti cīvarassa",
  "tika-vin12t0:605_4": "dve koṇe. Galavāṭakatoti ettha galoti kaṇṭho. So hi khajjabhojjaleyyapeyyasaṅkhātaṁ",
  "tika-vin12t0:605_5": "catubbidhaṁ asanaṁ galati panno hutvā kucchiyaṁ patati itoti galoti vuccati. Āvāṭoyeva",
  "tika-vin12t0:605_6": "khuddakaṭṭhena āvāṭako, khuddakatthe ko. Gale ṭhito āvāṭako galavāṭako. Akārato hi",
  "tika-vin12t0:605_7": "ākārassa lopo ‘‘papa’’ntiādīsu (jā. 1.1.2) viya. Ettha hi paāpanti padacchedo, akārato",
  "tika-vin12t0:605_8": "ākārassa ca lopo. Pavaddhaṁ āpaṁ papaṁ, mahantaṁ udakanti attho. Sīsaṁ vivaritvāti sambandho.",
  "tika-vin12t0:606": "579. Vāsaṁ upagatoti vā vāsena upagatoti vā atthaṁ paṭikkhipanto āha ‘‘vāsatthāya upagatassā’’ti.",
  "tika-vin12t0:607": "580. Hatthapāde akīḷanto susaṁvuto nāmāti dassento āha ‘‘hatthaṁ vā pādaṁ vā akīḷāpento’’ti.",
  "tika-vin12t0:608_0": "582.Okkhittacakkhūti ettha osaddo heṭṭhāpariyāyoti āha ‘‘heṭṭhā khittacakkhū’’ti.",
  "tika-vin12t0:608_1": "‘‘Hutvā’’tiiminā kiriyāvisesanabhāvaṁ dasseti. Yugayuttakoti yuge yuttako. Damiyitthāti",
  "tika-vin12t0:608_2": "danto. Ābhuso jānāti kāraṇākāraṇanti ājāneyyo. Ettakanti catuhatthapamāṇaṁ. Yo gacchati,",
  "tika-vin12t0:608_3": "assa bhikkhuno dukkaṭā āpatti hotīti yojanā. ‘‘Parissayabhāva’’nti ca ‘‘parissayābhāva’’nti",
  "tika-vin12t0:608_4": "ca dve pāṭhā yujjantiyeva.",
  "tika-vin12t0:609_0": "584.Itthambhūtalakkhaṇeti imaṁ pakāraṁ itthaṁ cīvarukkhipanaṁ, bhavati gacchatīti",
  "tika-vin12t0:609_1": "bhūto, bhikkhu. Lakkhīyati anenāti lakkhaṇaṁ, cīvaraṁ. Itthaṁ bhūto itthambhūto,",
  "tika-vin12t0:609_2": "tassa lakkhaṇaṁ itthambhūtalakkhaṇaṁ, tasmiṁ. Karaṇavacanaṁ daṭṭhabbanti yojanā.",
  "tika-vin12t0:609_3": "Itthambhūtalakkhaṇaṁ nāma kiriyāvisesanassa sabhāvoti āha ‘‘ekato vā…pe… hutvāti",
  "tika-vin12t0:609_4": "attho’’ti. Antoindakhīlatoti gāmassa antoindakhīlatoti. Paṭhamo vaggo.",
  "tika-vin12t0:610": "2. Ujjagghikavagga-atthayojanā",
  "tika-vin12t0:611": "586. Uccāsaddaṁ katvā jagghanaṁ hasanaṁ ujjaggho, soyeva ujjagghikā, tāya. Iti imamatthaṁ dassento āha ‘‘mahāhasitaṁ hasanto’’ti. Etthāti ‘‘ujjagghikāyā’’tipade.",
  "tika-vin12t0:612_0": "588.Kittāvatāti kittakena pamāṇena, evaṁ nisinnesu theresūti sambandho, niddhāraṇe",
  "tika-vin12t0:612_1": "cetaṁ bhummavacanaṁ. Vavatthapetīti idañcīdañca kathetīti vavatthapeti. Ettāvatāti ettakena pamāṇena.",
  "tika-vin12t0:613": "590. Niccalaṁ katvā kāyassa ujuṭṭhapanaṁ kāyapaggaho nāmāti āha ‘‘niccalaṁ katvā’’tiādi. Eseva nayo bāhupaggahasīsapaggahesupīti. Dutiyo vaggo.",
  "tika-vin12t0:614": "3. Khambhakatavagga-atthayojanā",
  "tika-vin12t0:615_0": "596. Khambho kato yenāti khambhakato. Khambhoti ca paṭibaddho. Kattha paṭibaddhoti",
  "tika-vin12t0:615_1": "āha ‘‘kaṭiyaṁ hatthaṁ ṭhapetvā’’ti. Sasīsaṁ avaguṇṭhayati pariveṭhatīti oguṇṭhitoti",
  "tika-vin12t0:615_2": "āha ‘‘sasīsaṁ pāruto’’ti.",
  "tika-vin12t0:616": "600. Uddhaṁ ekā koṭi imissā gamanāyāti ukkuṭikāti dassento āha ‘‘ukkuṭikā vuccatī’’tiādi. Etthāti ‘‘ukkuṭikāyā’’tipade.",
  "tika-vin12t0:617": "601. Hatthapallatthīkadussapallatthīkesu dvīsu dussapallatthike āyogapallatthīkāpi saṅgahaṁ gacchatīti āha ‘‘āyogapallatthikāpi dussapallatthikā evā’’ti.",
  "tika-vin12t0:618": "602. Satiyā upaṭṭhānaṁ sakkaccanti āha ‘‘satiṁupaṭṭhapetvā’’ti.",
  "tika-vin12t0:619": "603.Piṇḍapātaṁ dentepīti piṇḍapātaṁ patte pakkhipantepi. Patte saññā pattasaññā, sā assatthīti pattasaññī. ‘‘Katvā’’ tiiminā kiriyāvisesanabhāvaṁ dasseti.",
  "tika-vin12t0:620_0": "604.Samasūpakaṁ piṇḍapātanti ettha sūpapiṇḍapātānaṁ samaupaḍḍhabhāvaṁ āsaṅkā bhaveyyāti",
  "tika-vin12t0:620_1": "āha ‘‘samasūpako nāmā’’tiādi. Yatthāti piṇḍapāte. Bhattassa catutthabhāgapamāṇo sūpo",
  "tika-vin12t0:620_2": "hoti, so piṇḍapāto samasūpako nāmāti yojanā. Oloṇī ca sākasūpeyyañca maccharaso ca",
  "tika-vin12t0:620_3": "maṁsaraso cāti dvando. Tattha oloṇīti ekā byañjanavikati. Sākasūpeyyanti sūpassa",
  "tika-vin12t0:620_4": "hitaṁ sūpeyyaṁ, sākameva sūpeyyaṁ sākasūpeyyaṁ. Iminā sabbāpi sākasūpeyyabyañjanavikati",
  "tika-vin12t0:620_5": "gahitā. Maccharasamaṁsarasādīnīti ettha ādisaddena avasesā sabbāpi byañjanavikati",
  "tika-vin12t0:620_6": "saṅgahitā. Taṁ sabbaṁ rasānaṁ raso rasarasoti katvā ‘‘rasaraso’’ti vuccati.",
  "tika-vin12t0:621": "605. Samapuṇṇaṁ samabharitanti vevacanameva. Thūpaṁ kato thūpīkatoti atthaṁ dassento āha ‘‘thūpīkato nāmā’’tiādi.",
  "tika-vin12t0:622_0": "Tatthāti ‘‘thūpīkata’’ntiādivacane. Tesanti abhayattheratipiṭakacūḷanāgattherānaṁ.",
  "tika-vin12t0:622_1": "Iti pucchiṁsu, tesañca therānaṁ vādaṁ ārocesunti yojanā. Theroti cūḷasumanatthero.",
  "tika-vin12t0:622_2": "Etassāti tipiṭakacūḷanāgattherassa . Sattakkhattunti satta vāre. Kutoti kassācariyassa",
  "tika-vin12t0:622_3": "santikā. Tasmāti yasmā yāvakālikena paricchinno, tasmā. Āmisajātikaṁ yāgubhattaṁ",
  "tika-vin12t0:622_4": "vā phalāphalaṁ vāti yojanā. Tañca khoti tañca samatitthikaṁ. Itarena panāti nādhiṭṭhānupagena",
  "tika-vin12t0:622_5": "pattena pana. Yaṁ pūvaucchukhaṇḍaphalāphalādi heṭṭhā orohati, taṁ pūvaucchukhaṇḍaphalāphalādīti",
  "tika-vin12t0:622_6": "yojanā. Pūvavaṭaṁsakoti ettha vaṭaṁsakoti uttaṁso. So hi uddhaṁ tasīyate alaṅkarīyateti",
  "tika-vin12t0:622_7": "vaṭaṁsoti vuccati ukārassa vakāraṁ, takārassa ca ṭakāraṁ katvā, soyeva vaṭaṁsako,",
  "tika-vin12t0:622_8": "muddhani pilandhito eko alaṅkāraviseso. Pūvameva taṁsadisattā pūvavaṭaṁsako, taṁ.",
  "tika-vin12t0:622_9": "Pupphavaṭaṁsako ca takkolakaṭukaphalādivaṭaṁsako cāti dvando, te.",
  "tika-vin12t0:623_0": "Idhāti imasmiṁ sikkhāpade. Nanu sabbathūpīkatesu paṭiggahaṇassa akappiyattā paribhuñjanampi",
  "tika-vin12t0:623_1": "na vaṭṭatīti āha ‘‘sabbattha panā’’tiādi. Tattha sabbatthāti sabbesu thūpīkatesūti. Tatiyo vaggo.",
  "tika-vin12t0:624": "4. Sakkaccavagga-atthayojanā",
  "tika-vin12t0:625": "608.Tattha tatthāti tasmiṁ tasmiṁ ṭhāne. Odhinti avadhiṁ mariyādaṁ.",
  "tika-vin12t0:626": "610.Thūpakatoti thūpameva thūpakaṁ, tato thūpakatoti dassento āha ‘‘matthakato’’ti.",
  "tika-vin12t0:627": "611.Māghātasamayādīsūti ‘‘pāṇe mā ghātethā’’ti rājāno bheriṁ carāpenti etthāti māghāto, soyeva samayo māghātasamayo. Ādisaddena aññaṁ paṭicchannakāraṇaṁ gahetabbaṁ.",
  "tika-vin12t0:628": "615.Tesanti mayūraṇḍakukkuṭaṇḍānanti. Catuttho vaggo.",
  "tika-vin12t0:629": "5. Kabaḷavagga-atthayojanā",
  "tika-vin12t0:630": "617. ‘‘Mukhadvāra’’nti kammassa ‘‘anāhaṭe’’ti ca ‘‘vivarissāmī’’ti ca dvīsu kiriyāsu sambandhabhāvaṁ dassetuṁ vuttaṁ ‘‘anāharite mukhadvāra’’nti.",
  "tika-vin12t0:631": "618.Sakalaṁ hatthanti pañcaṅguliṁ sandhāya vuttaṁ.",
  "tika-vin12t0:632": "619.Sakabaḷenāti ettha kabaḷasaddena vacanassa aparipuṇṇakāraṇaṁ sabbampi gahetabbaṁ.",
  "tika-vin12t0:633": "620.Piṇḍukkhepakantiādīsu vicchatthe kapaccayoti āha ‘‘piṇḍaṁ ukkhipitvā ukkhipitvā’’ti. Tvāsaddena kiriyāvisesanabhāvaṁ dasseti.",
  "tika-vin12t0:634": "624. ‘‘Avakiritvā’’ti iminā sitthāvakārakanti ettha avapubbo kiradhātuyeva, na karadhātūti dasseti.",
  "tika-vin12t0:635": "626.‘‘Capucapū’’ti evaṁ saddanti ‘‘capucapū’’ti evaṁ anukaraṇaravanti. Pañcamo vaggo.",
  "tika-vin12t0:636": "6. Surusuruvagga-atthayojanā",
  "tika-vin12t0:637_0": "627.‘‘Surusurū’’ti evaṁ saddanti ‘‘surusurū’’ti evaṁ anukaraṇaravaṁ. Davanaṁ kīḷananti",
  "tika-vin12t0:637_1": "iminā vacanatthena parihāso davo nāmāti āha ‘‘davoti parihāsavacana’’nti. Tanti so",
  "tika-vin12t0:637_2": "davo. Liṅgavipallāso hesa. Na kātabbaṁ na kātabboti sambandho. Silakabuddhoti silāya",
  "tika-vin12t0:637_3": "kato, silena niyutto vā buddho. Apaṭibuddhoti apaṭividdho buddho, parihāsavacanametaṁ.",
  "tika-vin12t0:637_4": "Godhammoti gunnaṁ dhammo. Ajadhammoti ajānaṁ dhammo. Migasaṅghoti migānaṁ saṅgho.",
  "tika-vin12t0:637_5": "Pasusaṅghoti pasūnaṁ saṅgho.",
  "tika-vin12t0:638": "628. ‘‘Bhuñjantenā’’ti padaṁ ‘‘nillehitu’’nti pade bhāvakattā.",
  "tika-vin12t0:639_0": "631.Evaṁnāmaketi ‘‘kokanuda’’nti evaṁ nāmaṁ assa pāsādassāti evaṁnāmako, pāsādo,",
  "tika-vin12t0:639_1": "tasmiṁ. ‘‘Padumasaṇṭhāno’’ti iminā pāsādassa sadisūpacārena ‘‘kokanudo’’ti nāmalabhanaṁ",
  "tika-vin12t0:639_2": "dasseti. Tenāti padumasaṇṭhānattā. Assāti pāsādassa. Puggalikampīti parapuggalasantakaṁ",
  "tika-vin12t0:639_3": "gahetabbaṁ ‘‘attano santakampī’’ti attapuggalasantakassa visuṁ gayhamānattā. Saṅkhampīti",
  "tika-vin12t0:639_4": "pānīyasaṅkhampi. Sarāvampīti pānīyasarāvampi. Thālakampīti pānīyathālakampi.",
  "tika-vin12t0:640": "632. ‘‘Uddharitvā’’ti sāmaññato vuttavacanassa kammāpādānāni dassetuṁ vuttaṁ ‘‘sitthāni udakato’’ti. Bhinditvāti cuṇṇavicuṇṇāni katvā. Bahīti antaragharato bahi.",
  "tika-vin12t0:641_0": "634.Setacchattanti ettha setasaddo paṇḍarapariyāyoti āha ‘‘paṇḍaracchatta’’nti. Vatthapaliguṇṭhitanti",
  "tika-vin12t0:641_1": "vatthehi samantato veṭhitaṁ. Setaṁ chattaṁ setacchattaṁ. Kiḷañjehi kataṁ chattaṁ",
  "tika-vin12t0:641_2": "kiḷañjacchattaṁ. Paṇṇehi kataṁ chattaṁ paṇṇacchattaṁ. Maṇḍalena baddhaṁ maṇḍalabaddhaṁ.",
  "tika-vin12t0:641_3": "Salākāhi baddhaṁ salākabaddhaṁ. Tānīti tīṇi chattāni. Hīti saccaṁ. Yampi ekapaṇṇacchattanti",
  "tika-vin12t0:641_4": "yojanā. Etesūti tīsu chattesu. Assāti yassa kassaci gahaṭṭhassa vā pabbajitassa vā.",
  "tika-vin12t0:641_5": "Soti yo koci gahaṭṭho vā pabbajito vā. Chattapādukāya vāti chattadaṇḍanikkhepanāya",
  "tika-vin12t0:641_6": "pādukāya vā. Etthāti imasmiṁ sikkhāpade.",
  "tika-vin12t0:642_0": "635.Majjhimassāti pamāṇamajjhimassa. ‘‘Catuhatthappamāṇo’’tiiminā catuhatthato ūnātireko",
  "tika-vin12t0:642_1": "daṇḍo na daṇḍo nāmāti dasseti. Daṇḍo pāṇimhi assāti vacanatthaṁ atidisanto āha ‘‘vuttanayenevā’’ti.",
  "tika-vin12t0:643": "636.‘‘Satthapāṇimhī’’ti ettha asi eva adhippetoti āha ‘‘asi’’nti. Asinti khaggaṁ.",
  "tika-vin12t0:644_0": "637. ‘‘Āvudhaṁ nāma cāpo kodaṇḍo’’ti pāḷiyaṁ vuttavacanaṁ upalakkhaṇamevāti dassento",
  "tika-vin12t0:644_1": "āha ‘‘āvudhapāṇissāti etthā’’tiādi. Sabbāpi dhanuvikati āvudhanti veditabbāti yojanā.",
  "tika-vin12t0:644_2": "Yathā asiṁ sannahitvā ṭhito satthapāṇīti saṅkhyaṁ na gacchati, evaṁ dhanuṁ kaṇṭhe",
  "tika-vin12t0:644_3": "paṭimukko āvudhapāṇīti āha ‘‘sace panā’’tiādi, iminā āvudho pāṇinā gahitoyeva āvudhapāṇi",
  "tika-vin12t0:644_4": "nāmāti dassetīti. Chaṭṭho vaggo.",
  "tika-vin12t0:645": "7. Pādukavagga-atthayojanā",
  "tika-vin12t0:646_0": "638.Aṅgulantaranti pādaṅgulavivaraṁ. Pādukanti upāhanaviseso. So hi pajjate imāyāti",
  "tika-vin12t0:646_1": "pādukāti vuccati, sā bahupaṭalā cammamayā vā hoti kaṭṭhamayā vā. Paṭimuñcitvāti pādukaṁ paṭimuñcītvā.",
  "tika-vin12t0:647_0": "640. Dvīhi janehi gahitoti sambandho. Vaṁsenāti veṇunā, yāne nisinnoti sambandho.",
  "tika-vin12t0:647_1": "Visaṅkharitvāti vipattiṁ karitvā. Dvepīti dhammakathikadhammapaṭiggāhakasaṅkhātā",
  "tika-vin12t0:647_2": "ubhopi janā. Vaṭṭatīti desetuṁ vaṭṭati.",
  "tika-vin12t0:648": "641.Sayanagatassāti sayanaṁ gatassa, sayane nipannassāti attho. Nipannassa desetuṁ na vaṭṭatīti sambandho.",
  "tika-vin12t0:649": "642. Tīsu pallatthikāsu yāya kāyaci pallatthikāya nisinnassa dhammaṁ desetuṁ na vaṭṭatīti dassento āha ‘‘pallatthikāyā’’tiādi.",
  "tika-vin12t0:650": "643. Yathā veṭhiyamāne kesanto na dissati, evaṁ veṭhitasīsassāti yojanā.",
  "tika-vin12t0:651_0": "647. Chapakasaddassa ca caṇḍālasaddassa ca vevacanattā vuttaṁ ‘‘caṇḍālassā’’ti. Caṇḍālo",
  "tika-vin12t0:651_1": "hi saṁ sunakhaṁ pacatīti chapakoti vuccati sakārassa chakāraṁ katvā. Chapakassa esā",
  "tika-vin12t0:651_2": "chapakī, caṇḍālabhariyā. Yatrāti ettha trapaccayo paccatte hotīti āha ‘‘yo hi nāmā’’ti.",
  "tika-vin12t0:651_3": "Yo rājā ucce āsane nisīditvā mantaṁ pariyāpuṇissati nāma, ayaṁ rājā yāva ativiya",
  "tika-vin12t0:651_4": "adhammikoti vuttaṁ hoti. ‘‘Sabbamida’’nti ayaṁ saddo liṅgavipallāsoti āha ‘‘sabbo",
  "tika-vin12t0:651_5": "aya’’nti . ‘‘Loko’’ti iminā idhasaddassa visayaṁ dasseti. Carimasaddo antimapariyāyo.",
  "tika-vin12t0:651_6": "Antimoti ca lāmako. Lāmakoti ca nāma idha vipattīti āha ‘‘saṅkara’’nti. Saṅkaranti",
  "tika-vin12t0:651_7": "vipattiṁ. ‘‘Nimmariyādo’’ti iminā ‘‘saṅkaraṁ gato’’ti padānaṁ adhippāyatthaṁ dasseti.",
  "tika-vin12t0:651_8": "Carimaṁ gataṁ carimagataṁ, sabbo ayaṁ loko carimagatoti attho. Idha ca jātake (jā.",
  "tika-vin12t0:651_9": "1.4.33) ca kesuci potthakesu ‘‘camarikata’’nti pāṭho atthi, so ayuttoyeva. Tatthevāti",
  "tika-vin12t0:651_10": "ambarukkhamūleyeva. Tesanti rājabrāhmaṇānaṁ.",
  "tika-vin12t0:652_0": "Tatthāti tissaṁ gāthāyaṁ. Pāḷiyāti attano ācārapakāsakaganthasaṅkhātāya pāḷiyā. Na",
  "tika-vin12t0:652_1": "passareti ettha resaddo antissa kāriyoti āha ‘‘na passantī’’ti. Yo cāyanti yo ca",
  "tika-vin12t0:652_2": "ayaṁ. Ayaṁsaddo padālaṅkāramatto, brāhmaṇoti attho. Adhīyatīti ajjhāyati, sikkhatīti attho.",
  "tika-vin12t0:653_0": "Tatoti bodhisattena vuttagāthāto paranti sambandho. Tassāti gāthāya. Bhoti bodhisattaṁ",
  "tika-vin12t0:653_1": "āmanteti. ‘‘Bhutto’’ti padassa kammavācakabhāvamāvikātuṁ vuttaṁ ‘‘mayā’’ti. Assāti",
  "tika-vin12t0:653_2": "odanassa. Iminā suci parisuddhaṁ maṁsaṁ sucimaṁsaṁ, tena upasecanamassāti sucimaṁsūpasecanoti",
  "tika-vin12t0:653_3": "bāhiratthasamāsaṁ dasseti. Dhammeti ācāradhamme. Baddho hutvāti thaddho hutvā, ayameva",
  "tika-vin12t0:653_4": "vā pāṭho . Vaṇṇasaddassa saṇṭhānādike aññe atthe paṭikkhipituṁ vuttaṁ ‘‘pasattho’’ti.",
  "tika-vin12t0:653_5": "Thomitoti tasseva vevacanaṁ.",
  "tika-vin12t0:654_0": "Athāti anantare. Nanti brāhmaṇaṁ. Tassāti gāthādvayassa. Brāhmaṇāti purohitaṁ ālapati.",
  "tika-vin12t0:654_1": "Sampatīti sandīṭṭhike. ‘‘Yā vutti vinipātena, adhammacaraṇena vā’’ti padānaṁ sambandhaṁ",
  "tika-vin12t0:654_2": "dassetuṁ vuttaṁ ‘‘nippajjatī’’ti.",
  "tika-vin12t0:655_0": "Mahābrahmeti ettha brahmasaddo brāhmaṇavācakoti āha ‘‘mahābrāhmaṇā’’ti. Aññepīti",
  "tika-vin12t0:655_1": "rājabrāhmaṇehi aparepi. ‘‘Pacantī’’ti vutte avinābhāvato ‘‘bhuñjantī’’ti atthopi",
  "tika-vin12t0:655_2": "gahetabboti āha ‘‘pacanti ceva bhuñjanti cā’’ti. ‘‘Na kevala’’ntiādinā aññepīti ettha",
  "tika-vin12t0:655_3": "pisaddassa sampiṇḍanatthaṁ dasseti, tvaṁ ācarissasīti sambandho. Puna tvanti taṁ,",
  "tika-vin12t0:655_4": "upayogatthe cetaṁ paccattavacanaṁ, ‘‘mā bhidā’’tiiminā sambandhitabbaṁ. ‘‘Pāsāṇo’’tiiminā",
  "tika-vin12t0:655_5": "asmasaddo pāsāṇapariyāyoti dasseti. Tenāti bhindanahetunā.",
  "tika-vin12t0:656": "648. Attano kaṅkhāṭhānassa pucchanaṁ sandhāya vuttaṁ ‘‘na kathetabba’’nti.",
  "tika-vin12t0:657": "649.Samadhurenāti samaṁ dhurena, samaṁ mukhenāti attho.",
  "tika-vin12t0:658_0": "652. Yaṁ mūlaṁ vā yā sākhā vā gacchatīti yojanā. Khandheti rukkhassa khandhe. Nikkhamatīti",
  "tika-vin12t0:658_1": "uccārapassāvo nikkhamati. Tiṇaṇḍupakanti tiṇena kataṁ, tiṇamayaṁ vā aṇḍupakaṁ. Etthāti",
  "tika-vin12t0:658_2": "uccārapassāvakheḷesu.",
  "tika-vin12t0:659": "653. Adhippetaudakaṁ dassetuṁ vuttaṁ ‘‘paribhogaudakamevā’’ti. Sattamo vaggo.",
  "tika-vin12t0:660": "Etthāti sekhiyesu. Sūpabyañjanapaṭicchādaneti sūpabyañjane odanena paṭicchādeti. Samattā sekhiyā.",
  "tika-vin12t0:661": "8. Sattādhikaraṇasamatha-atthayojanā",
  "tika-vin12t0:662_0": "655. Saṅkhyaṁ paricchijjatīti saṅkhyāparicchedo. Tesanti catubbidhānamadhikaraṇānaṁ.",
  "tika-vin12t0:662_1": "Tassāti tesaṁ khandhakaparivārānaṁ. Tatthevāti tesu eva khandhakaparivāresu. Sabbatthāti",
  "tika-vin12t0:662_2": "sabbesu sikkhāpadesūti.",
  "tika-vin12t0:663": "Iti samantapāsādikāya vinayasaṁvaṇṇanāya",
  "tika-vin12t0:664": "Bhikkhuvibhaṅgavaṇṇanāya yojanā samattā.",
  "tika-vin12t0:665": "Jādilañchitanāmena nekānaṁ vācito mayā.",
  "tika-vin12t0:666": "Sādhuṁ mahāvibhaṅgassa, samatto yojanānayoti."
}